{
  "atk-s0510a:6": "Namo tassa bhagavato arahato sammāsambuddhassa",
  "atk-s0510a:7": "Khuddakanikāye",
  "atk-s0510a:8": "Apadāna-aṭṭhakathā",
  "atk-s0510a:9": "(Paṭhamo bhāgo)",
  "atk-s0510a:10": "Ganthārambhakathā",
  "atk-s0510a:11": "Vanditvā sirasā seṭṭhaṃ, buddhamappaṭipuggalaṃ;",
  "atk-s0510a:12": "Ñeyyasāgaramuttiṇṇaṃ, tiṇṇaṃ saṃsārasāgaraṃ.",
  "atk-s0510a:13": "Tatheva paramaṃ santaṃ, gambhīraṃ duddasaṃ aṇuṃ;",
  "atk-s0510a:14": "Bhavābhavakaraṃ suddhaṃ, dhammaṃ sambuddhapūjitaṃ.",
  "atk-s0510a:15": "Tatheva anaghaṃ saṅghaṃ, asaṅgaṃ saṅghamuttamaṃ;",
  "atk-s0510a:16": "Uttamaṃ dakkhiṇeyyānaṃ, santindriyamanāsavaṃ.",
  "atk-s0510a:17": "Katena tassa etassa, paṇāmena visesato;",
  "atk-s0510a:18": "Ratanattaye visesena, visesassādarena me.",
  "atk-s0510a:19": "Therehi dhīradhīrehi, āgamaññūhi viññubhi;",
  "atk-s0510a:20": "“Apadānaṭṭhakathā bhante, kātabbā”ti visesato.",
  "atk-s0510a:21": "Punappunādareneva, yācitohaṃ yasassibhi;",
  "atk-s0510a:22": "Tasmāhaṃ sāpadānassa, apadānassasesato.",
  "atk-s0510a:23": "Visesanayadīpassa, dīpissaṃ piṭakattaye;",
  "atk-s0510a:24": "Yathā pāḷinayeneva, atthasaṃvaṇṇanaṃ subhaṃ.",
  "atk-s0510a:25": "Kena kattha kadā cetaṃ, bhāsitaṃ dhammamuttamaṃ;",
  "atk-s0510a:26": "Kimatthaṃ bhāsitañcetaṃ, etaṃ vatvā vidhiṃ tato.",
  "atk-s0510a:27": "Nidānesu kosallatthaṃ, sukhuggahaṇadhāraṇaṃ;",
  "atk-s0510a:28": "Tasmā taṃ taṃ vidhiṃ vatvā, pubbāparavisesitaṃ.",
  "atk-s0510a:29": "Purā sīhaḷabhāsāya, porāṇaṭṭhakathāya ca;",
  "atk-s0510a:30": "Ṭhapitaṃ taṃ na sādheti, sādhūnaṃ icchiticchitaṃ.",
  "atk-s0510a:31": "Tasmā tamupanissāya, porāṇaṭṭhakathānayaṃ;",
  "atk-s0510a:32": "Vivajjetvā viruddhatthaṃ, visesatthaṃ pakāsayaṃ;",
  "atk-s0510a:33": "Visesavaṇṇanaṃ seṭṭhaṃ, karissāmatthavaṇṇananti.",
  "atk-s0510a:34": "Nidānakathā",
  "atk-s0510a:35_0": "“Kena kattha kadā cetaṃ, bhāsitaṃ dhammamuttama”nti ca, “karissāmatthavaṇṇana”nti",
  "atk-s0510a:35_1": "ca paṭiññātattā sā panāyaṃ apadānassatthavaṇṇanā dūrenidānaṃ, avidūrenidānaṃ, santikenidānanti",
  "atk-s0510a:35_2": "imāni tīṇi nidānāni dassetvā vaṇṇiyamānā ye naṃ suṇanti, tehi samudāgamato paṭṭhāya",
  "atk-s0510a:35_3": "viññātattā yasmā suṭṭhu viññātā nāma hoti, tasmā naṃ tāni nidānāni dassetvāva vaṇṇayissāma.",
  "atk-s0510a:36_0": "Tattha ādito tāva tesaṃ nidānānaṃ paricchedo veditabbo. Dīpaṅkarapādamūlasmiñhi katābhinīhārassa",
  "atk-s0510a:36_1": "mahāsattassa yāva vessantarattabhāvā cavitvā tusitapure nibbatti, tāva pavatto kathāmaggo",
  "atk-s0510a:36_2": "dūrenidānaṃ nāma. Tusitabhavanato pana cavitvā yāva bodhimaṇḍe sabbaññutappatti,",
  "atk-s0510a:36_3": "tāva pavatto kathāmaggo avidūrenidānaṃ nāma. Santikenidānaṃ pana tesu tesu ṭhānesu",
  "atk-s0510a:36_4": "viharato tasmiṃ tasmiṃyeva ṭhāne labbhatīti.",
  "atk-s0510a:37": "1. Dūrenidānakathā",
  "atk-s0510a:38_0": "Tatridaṃ dūrenidānaṃ nāma – ito kira kappasatasahassādhikānaṃ catunnaṃ asaṅkhyeyyānaṃ",
  "atk-s0510a:38_1": "matthake amaravatī nāma nagaraṃ ahosi. Tattha sumedho nāma brāhmaṇo paṭivasati, ubhato",
  "atk-s0510a:38_2": "sujāto mātito ca pitito ca, saṃsuddhagahaṇiko yāva sattamā kulaparivaṭṭā, akkhitto",
  "atk-s0510a:38_3": "anupakuṭṭho jātivādena, abhirūpo dassanīyo pāsādiko paramāya vaṇṇapokkharatāya samannāgato.",
  "atk-s0510a:38_4": "So aññaṃ kammaṃ akatvā brāhmaṇasippameva uggaṇhi. Tassa daharakāleyeva mātāpitaro",
  "atk-s0510a:38_5": "kālamakaṃsu. Athassa rāsivaḍḍhako amacco āyapotthakaṃ āharitvā suvaṇṇarajatamaṇimuttādibharite",
  "atk-s0510a:38_6": "gabbhe vivaritvā “ettakaṃ te, kumāra, mātu santakaṃ, ettakaṃ pitu santakaṃ, ettakaṃ",
  "atk-s0510a:38_7": "ayyakapayyakāna”nti yāva sattamā kulaparivaṭṭā dhanaṃ ācikkhitvā “etaṃ paṭipajjāhī”ti",
  "atk-s0510a:38_8": "āha. Sumedhapaṇḍito cintesi – “imaṃ dhanaṃ saṃharitvā mayhaṃ pitupitāmahādayo paralokaṃ",
  "atk-s0510a:38_9": "gacchantā ekakahāpaṇampi gahetvā na gatā, mayā pana gahetvā gamanakāraṇaṃ kātuṃ vaṭṭatī”ti,",
  "atk-s0510a:38_10": "so rañño ārocetvā nagare bheriṃ carāpetvā mahājanassa dānaṃ datvā tāpasapabbajjaṃ",
  "atk-s0510a:38_11": "pabbaji. Imassa panatthassa āvibhāvatthaṃ imasmiṃ ṭhāne sumedhakathā kathetabbā.",
  "atk-s0510a:38_12": "Sā panesā kiñcāpi buddhavaṃse nirantaraṃ āgatāyeva, gāthābandhena pana āgatattā na",
  "atk-s0510a:38_13": "suṭṭhu pākaṭā, tasmā taṃ antarantarā gāthāsambandhadīpakehi vacanehi saddhiṃ kathessāma.",
  "atk-s0510a:39": "Sumedhakathā",
  "atk-s0510a:40": "Kappasatasahassādhikānañhi catunnaṃ asaṅkhyeyyānaṃ matthake dasahi saddehi avivittaṃ “amaravatī”ti ca “amara”nti ca laddhanāmaṃ nagaraṃ ahosi, yaṃ sandhāya buddhavaṃse vuttaṃ –",
  "atk-s0510a:41": "“Kappe ca satasahasse, caturo ca asaṅkhiye;",
  "atk-s0510a:42": "Amaraṃ nāma nagaraṃ, dassaneyyaṃ manoramaṃ;",
  "atk-s0510a:43": "Dasahi saddehi avivittaṃ, annapānasamāyuta”nti. ;",
  "atk-s0510a:44_0": "Tattha dasahi saddehi avivittanti hatthisaddena assasaddena rathasaddena bherisaddena",
  "atk-s0510a:44_1": "mudiṅgasaddena vīṇāsaddena gītasaddena saṅkhasaddena sammasaddena tāḷasaddena “asnātha",
  "atk-s0510a:44_2": "pivatha khādathā”ti dasamena saddenāti imehi dasahi saddehi avivittaṃ ahosi. Tesaṃ",
  "atk-s0510a:44_3": "pana saddānaṃ ekadesameva gahetvā –",
  "atk-s0510a:45": "“Hatthisaddaṃ assasaddaṃ, bherisaṅkharathāni ca;",
  "atk-s0510a:46": "Khādatha pivatha ceva, annapānena ghosita”nti. –",
  "atk-s0510a:47": "Buddhavaṃse imaṃ gāthaṃ vatvā –",
  "atk-s0510a:48": "“Nagaraṃ sabbaṅgasampannaṃ, sabbakammamupāgataṃ;",
  "atk-s0510a:49": "Sattaratanasampannaṃ, nānājanasamākulaṃ;",
  "atk-s0510a:50": "Samiddhaṃ devanagaraṃva, āvāsaṃ puññakamminaṃ.",
  "atk-s0510a:51": "“Nagare amaravatiyā, sumedho nāma brāhmaṇo;",
  "atk-s0510a:52": "Anekakoṭisannicayo, pahūtadhanadhaññavā.",
  "atk-s0510a:53": "“Ajjhāyako mantadharo, tiṇṇaṃ vedāna pāragū;",
  "atk-s0510a:54": "Lakkhaṇe itihāse ca, sadhamme pāramiṃ gato”ti. – vuttaṃ;",
  "atk-s0510a:55_0": "Athekadivasaṃ so sumedhapaṇḍito uparipāsādavaratale rahogato hutvā pallaṅkaṃ ābhujitvā",
  "atk-s0510a:55_1": "nisinno evaṃ cintesi – “punabbhave, paṇḍita, paṭisandhiggahaṇaṃ nāma dukkhaṃ, tathā",
  "atk-s0510a:55_2": "nibbattanibbattaṭṭhāne sarīrassa bhedanaṃ, ahañca jātidhammo, jarādhammo, byādhidhammo,",
  "atk-s0510a:55_3": "maraṇadhammo, evaṃbhūtena mayā ajātiṃ ajaraṃ abyādhiṃ amaraṇaṃ adukkhaṃ sukhaṃ sītalaṃ",
  "atk-s0510a:55_4": "amatamahānibbānaṃ pariyesituṃ vaṭṭati. Avassaṃ bhavato muccitvā nibbānagāminā ekena",
  "atk-s0510a:55_5": "maggena bhavitabba”nti. Tena vuttaṃ –",
  "atk-s0510a:56": "“Rahogato nisīditvā, evaṃ cintesahaṃ tadā;",
  "atk-s0510a:57": "Dukkho punabbhavo nāma, sarīrassa ca bhedanaṃ.",
  "atk-s0510a:58": "“Jātidhammo jarādhammo, byādhidhammo sahaṃ tadā;",
  "atk-s0510a:59": "Ajaraṃ amaraṃ khemaṃ, pariyesissāmi nibbutiṃ.",
  "atk-s0510a:60": "“Yaṃnūnimaṃ pūtikāyaṃ, nānākuṇapapūritaṃ;",
  "atk-s0510a:61": "Chaḍḍayitvāna gaccheyyaṃ, anapekkho anatthiko.",
  "atk-s0510a:62": "“Atthi hehiti so maggo, na so sakkā na hetuye;",
  "atk-s0510a:63": "Pariyesissāmi taṃ maggaṃ, bhavato parimuttiyā”ti.",
  "atk-s0510a:64_0": "Tato uttaripi evaṃ cintesi – “yathā hi loke dukkhassa paṭipakkhabhūtaṃ sukhaṃ nāma",
  "atk-s0510a:64_1": "atthi, evaṃ bhave sati tappaṭipakkhena vibhavenāpi bhavitabbaṃ. Yathā ca uṇhe sati",
  "atk-s0510a:64_2": "tassa vūpasamabhūtaṃ sītalampi atthi, evaṃ rāgaggiādīnaṃ vūpasamena nibbānenāpi bhavitabbaṃ.",
  "atk-s0510a:64_3": "Yathā nāma pāpassa lāmakassa dhammassa paṭipakkhabhūto kalyāṇo anavajjabhūto dhammopi",
  "atk-s0510a:64_4": "atthiyeva, evameva pāpikāya jātiyā sati sabbajātikhepanato ajātisaṅkhātena nibbānenāpi",
  "atk-s0510a:64_5": "bhavitabbamevā”ti. Tena vuttaṃ –",
  "atk-s0510a:65": "“Yathāpi dukkhe vijjante, sukhaṃ nāmapi vijjati;",
  "atk-s0510a:66": "Evaṃ bhave vijjamāne, vibhavopicchitabbako.",
  "atk-s0510a:67": "“Yathāpi uṇhe vijjante, aparaṃ vijjati sītalaṃ;",
  "atk-s0510a:68": "Evaṃ tividhaggi vijjante, nibbānampicchitabbakaṃ.",
  "atk-s0510a:69": "“Yathāpi pāpe vijjante, kalyāṇamapi vijjati;",
  "atk-s0510a:70": "Evameva jāti vijjante, ajātipicchitabbaka”nti.",
  "atk-s0510a:71_0": "Aparampi cintesi – “yathā nāma gūtharāsimhi nimuggena purisena dūratova pañcavaṇṇapadumasañchannaṃ",
  "atk-s0510a:71_1": "mahātaḷākaṃ disvā ‘katarena nu kho maggena ettha gantabba’nti taṃ taḷākaṃ gavesituṃ",
  "atk-s0510a:71_2": "yuttaṃ. Yaṃ tassa agavesanaṃ, na so taḷākassa doso, purisasseva doso. Evaṃ kilesamaladhovane",
  "atk-s0510a:71_3": "amatamahānibbānataḷāke vijjante yaṃ tassa agavesanaṃ, na so amatamahānibbānataḷākassa",
  "atk-s0510a:71_4": "doso, purisasseva doso. Yathā ca corehi samparivārito puriso palāyanamagge vijjamānepi",
  "atk-s0510a:71_5": "sace na palāyati, na so maggassa doso, purisasseva doso. Evameva kilesehi parivāretvā",
  "atk-s0510a:71_6": "gahitassa purisassa vijjamāneyeva nibbānagāmimhi sive magge maggassa agavesanaṃ nāma",
  "atk-s0510a:71_7": "na maggassa doso, purisasseva doso. Yathā ca byādhipīḷito puriso vijjamāne byādhitikicchake",
  "atk-s0510a:71_8": "vejje sace taṃ vejjaṃ gavesitvā byādhiṃ na tikicchāpeti, na so vejjassa doso, purisasseva",
  "atk-s0510a:71_9": "doso. Evameva yo kilesabyādhipīḷito kilesavūpasamamaggakovidaṃ vijjamānameva ācariyaṃ",
  "atk-s0510a:71_10": "na gavesati, tasseva doso, na kilesavināsakassa ācariyassa doso”ti. Tena vuttaṃ –",
  "atk-s0510a:72": "“Yathā gūthagato puriso, taḷākaṃ disvāna pūritaṃ;",
  "atk-s0510a:73": "Na gavesati taṃ taḷākaṃ, na doso taḷākassa so.",
  "atk-s0510a:74": "“Evaṃ kilesamaladhove, vijjante amatantaḷe;",
  "atk-s0510a:75": "Na gavesati taṃ taḷākaṃ, na doso amatantaḷe.",
  "atk-s0510a:76": "“Yathā arīhi pariruddho, vijjante gamanampathe;",
  "atk-s0510a:77": "Na palāyati so puriso, na doso añjasassa so.",
  "atk-s0510a:78": "“Evaṃ kilesapariruddho, vijjamāne sive pathe;",
  "atk-s0510a:79": "Na gavesati taṃ maggaṃ, na doso sivamañjase.",
  "atk-s0510a:80": "“Yathāpi byādhito puriso, vijjamāne tikicchake;",
  "atk-s0510a:81": "Na tikicchāpeti taṃ byādhiṃ, na doso so tikicchake.",
  "atk-s0510a:82": "“Evaṃ kilesabyādhīhi, dukkhito paripīḷito;",
  "atk-s0510a:83": "Na gavesati taṃ ācariyaṃ, na doso so vināyake”ti.",
  "atk-s0510a:84_0": "Aparampi cintesi – “yathā maṇḍanakajātiko puriso kaṇṭhe āsattaṃ kuṇapaṃ chaḍḍetvā",
  "atk-s0510a:84_1": "sukhaṃ gaccheyya, evaṃ mayāpi imaṃ pūtikāyaṃ chaḍḍetvā anapekkhena nibbānanagaraṃ",
  "atk-s0510a:84_2": "pavisitabbaṃ. Yathā ca naranāriyo ukkārabhūmiyaṃ uccārapassāvaṃ katvā na taṃ ucchaṅgena",
  "atk-s0510a:84_3": "vā ādāya, dussantena vā veṭhetvā gacchanti, jigucchamānā pana anapekkhāva, chaḍḍetvā",
  "atk-s0510a:84_4": "gacchanti, evaṃ mayāpi imaṃ pūtikāyaṃ anapekkhena chaḍḍetvā amatanibbānanagaraṃ pavisituṃ",
  "atk-s0510a:84_5": "vaṭṭati. Yathā ca nāvikā nāma jajjaraṃ nāvaṃ anapekkhāva chaḍḍetvā gacchanti, evaṃ",
  "atk-s0510a:84_6": "ahampi imaṃ navahi vaṇamukhehi paggharantaṃ kāyaṃ chaḍḍetvā anapekkho nibbānapuraṃ",
  "atk-s0510a:84_7": "pavisissāmi. Yathā ca puriso nānāratanāni ādāya corehi saddhiṃ maggaṃ gacchanto attano",
  "atk-s0510a:84_8": "ratananāsabhayena te chaḍḍetvā khemaṃ maggaṃ gaṇhāti, evaṃ ayampi karajakāyo ratanavilopakacorasadiso.",
  "atk-s0510a:84_9": "Sacāhaṃ ettha taṇhaṃ karissāmi, ariyamaggakusaladhammaratanaṃ me nassissati, tasmā",
  "atk-s0510a:84_10": "mayā imaṃ corasadisaṃ kāyaṃ chaḍḍetvā amatamahānibbānanagaraṃ pavisituṃ vaṭṭatī”ti. Tena vuttaṃ –",
  "atk-s0510a:85": "“Yathāpi kuṇapaṃ puriso, kaṇṭhe baddhaṃ jigucchiya;",
  "atk-s0510a:86": "Mocayitvāna gaccheyya, sukhī serī sayaṃvasī.",
  "atk-s0510a:87": "“Tathevimaṃ pūtikāyaṃ, nānākuṇapasañcayaṃ;",
  "atk-s0510a:88": "Chaḍḍayitvāna gaccheyyaṃ, anapekkho anatthiko.",
  "atk-s0510a:89": "“Yathā uccāraṭṭhānamhi, karīsaṃ naranāriyo;",
  "atk-s0510a:90": "Chaḍḍayitvāna gacchanti, anapekkhā anatthikā.",
  "atk-s0510a:91": "“Evamevāhaṃ imaṃ kāyaṃ, nānākuṇapapūritaṃ;",
  "atk-s0510a:92": "Chaḍḍayitvāna gacchissaṃ, vaccaṃ katvā yathā kuṭiṃ.",
  "atk-s0510a:93": "“Yathāpi jajjaraṃ nāvaṃ, paluggaṃ udagāhiniṃ;",
  "atk-s0510a:94": "Sāmī chaḍḍetvā gacchanti, anapekkhā anatthikā.",
  "atk-s0510a:95": "“Evamevāhaṃ imaṃ kāyaṃ, navacchiddaṃ dhuvassavaṃ;",
  "atk-s0510a:96": "Chaḍḍayitvāna gacchissaṃ, jiṇṇanāvaṃva sāmikā.",
  "atk-s0510a:97": "“Yathāpi puriso corehi, gacchanto bhaṇḍamādiya;",
  "atk-s0510a:98": "Bhaṇḍacchedabhayaṃ disvā, chaḍḍayitvāna gacchati.",
  "atk-s0510a:99": "“Evameva ayaṃ kāyo, mahācorasamo viya;",
  "atk-s0510a:100": "Pahāyimaṃ gamissāmi, kusalacchedanā bhayā”ti.",
  "atk-s0510a:101_0": "Evaṃ sumedhapaṇḍito nānāvidhāhi upamāhi imaṃ nekkhammūpasaṃhitaṃ atthaṃ cintetvā",
  "atk-s0510a:101_1": "sakanivesane aparimitabhogakkhandhaṃ heṭṭhā vuttanayena kapaṇaddhikādīnaṃ vissajjetvā",
  "atk-s0510a:101_2": "mahādānaṃ datvā vatthukāme ca kilesakāme ca pahāya amaranagarato nikkhamitvā ekakova",
  "atk-s0510a:101_3": "himavante dhammikaṃ nāma pabbataṃ nissāya assamaṃ katvā tattha paṇṇasālañca caṅkamañca",
  "atk-s0510a:101_4": "māpetvā pañcahi nīvaraṇadosehi vajjitaṃ “evaṃ samāhite citte”tiādinā nayena vuttehi",
  "atk-s0510a:101_5": "aṭṭhahi kāraṇaguṇehi samupetaṃ abhiññāsaṅkhātaṃ balaṃ āharituṃ tasmiṃ assamapade",
  "atk-s0510a:101_6": "navadosasamannāgataṃ sāṭakaṃ pajahitvā, dvādasaguṇasamannāgataṃ vākacīraṃ nivāsetvā,",
  "atk-s0510a:101_7": "isipabbajjaṃ pabbaji. Evaṃ pabbajito aṭṭhadosasamākiṇṇaṃ taṃ paṇṇasālaṃ pahāya dasaguṇasamannāgataṃ",
  "atk-s0510a:101_8": "rukkhamūlaṃ upagantvā sabbaṃ dhaññavikatiṃ pahāya pavattaphalabhojano hutvā nisajjaṭṭhānacaṅkamanavaseneva",
  "atk-s0510a:101_9": "padhānaṃ padahanto sattāhabbhantareyeva aṭṭhannaṃ samāpattīnaṃ pañcannañca abhiññānaṃ",
  "atk-s0510a:101_10": "lābhī ahosi. Evaṃ taṃ yathāpatthitaṃ abhiññābalaṃ pāpuṇi. Tena vuttaṃ –",
  "atk-s0510a:102": "“Evāhaṃ cintayitvāna, nekakoṭisataṃ dhanaṃ;",
  "atk-s0510a:103": "Nāthānāthānaṃ datvāna, himavantamupāgamiṃ.",
  "atk-s0510a:104": "“Himavantassāvidūre, dhammiko nāma pabbato;",
  "atk-s0510a:105": "Assamo sukato mayhaṃ, paṇṇasālā sumāpitā.",
  "atk-s0510a:106": "“Caṅkamaṃ tattha māpesiṃ, pañcadosavivajjitaṃ;",
  "atk-s0510a:107": "Aṭṭhaguṇasamupetaṃ, abhiññābalamāhariṃ.",
  "atk-s0510a:108": "“Sāṭakaṃ pajahiṃ tattha, navadosamupāgataṃ;",
  "atk-s0510a:109": "Vākacīraṃ nivāsesiṃ, dvādasaguṇamupāgataṃ.",
  "atk-s0510a:110": "“Aṭṭhadosasamākiṇṇaṃ, pajahiṃ paṇṇasālakaṃ;",
  "atk-s0510a:111": "Upāgamiṃ rukkhamūlaṃ, guṇe dasahupāgataṃ.",
  "atk-s0510a:112": "“Vāpitaṃ ropitaṃ dhaññaṃ, pajahiṃ niravasesato;",
  "atk-s0510a:113": "Anekaguṇasampannaṃ, pavattaphalamādiyiṃ.",
  "atk-s0510a:114": "“Tatthappadhānaṃ padahiṃ, nisajjaṭṭhānacaṅkame;",
  "atk-s0510a:115": "Abbhantaramhi sattāhe, abhiññābala pāpuṇi”nti.",
  "atk-s0510a:116_0": "Tattha “assamo sukato mayhaṃ, paṇṇasālā sumāpitā”ti imāya pana pāḷiyā sumedhapaṇḍitena",
  "atk-s0510a:116_1": "assamapaṇṇasālacaṅkamā sahatthā māpitā viya vuttā. Ayaṃ panettha attho – mahāsattañhi",
  "atk-s0510a:116_2": "“himavantaṃ ajjhogāhetvā ajja dhammikapabbataṃ pavisissatī”ti disvā sakko vissakammadevaputtaṃ",
  "atk-s0510a:116_3": "āmantesi – “tāta, ayaṃ sumedhapaṇḍito ‘pabbajissāmī’ti nikkhanto, etassa vasanaṭṭhānaṃ",
  "atk-s0510a:116_4": "māpehī”ti. So tassa vacanaṃ sampaṭicchitvā ramaṇīyaṃ assamaṃ, suguttaṃ paṇṇasālaṃ,",
  "atk-s0510a:116_5": "manoramaṃ caṅkamañca māpesi. Bhagavā pana tadā attano puññānubhāvena nipphannaṃ taṃ",
  "atk-s0510a:116_6": "assamapadaṃ sandhāya “sāriputta, tasmiṃ dhammikapabbate –",
  "atk-s0510a:117": "“Assamo sukato mayhaṃ, paṇṇasālā sumāpitā;",
  "atk-s0510a:118": "Caṅkamaṃ tattha māpesiṃ, pañcadosavivajjita”’nti. –",
  "atk-s0510a:119": "Āha. Tattha sukato mayhanti suṭṭhu kato mayā. Paṇṇasālā sumāpitāti paṇṇacchadanasālāpi me sumāpitā ahosi.",
  "atk-s0510a:120_0": "Pañcadosavivajjitanti pañcime caṅkamadosā nāma thaddhavisamatā, antorukkhatā, gahanacchannatā,",
  "atk-s0510a:120_1": "atisambādhatā, ativisālatāti. Thaddhavisamabhūmibhāgasmiñhi caṅkame caṅkamantassa",
  "atk-s0510a:120_2": "pādā rujjanti, phoṭā uṭṭhahanti, cittaṃ ekaggataṃ na labhati, kammaṭṭhānaṃ vipajjati.",
  "atk-s0510a:120_3": "Mudusamatale pana phāsuvihāraṃ āgamma kammaṭṭhānaṃ sampajjati. Tasmā thaddhavisamabhūmibhāgatā",
  "atk-s0510a:120_4": "eko dosoti veditabbo. Caṅkamassa anto vā majjhe vā koṭiyaṃ vā rukkhe sati pamādamāgamma",
  "atk-s0510a:120_5": "caṅkamantassa nalāṭaṃ vā sīsaṃ vā paṭihaññatīti antorukkhatā dutiyo doso. Tiṇalatādigahanacchanne",
  "atk-s0510a:120_6": "caṅkame caṅkamanto andhakāravelāyaṃ uragādike pāṇe akkamitvā vā māreti, tehi vā daṭṭho",
  "atk-s0510a:120_7": "dukkhaṃ āpajjatīti gahanacchannatā tatiyo doso. Atisambādhe caṅkame vitthārato ratanike",
  "atk-s0510a:120_8": "vā aḍḍharatanike vā caṅkamantassa paricchede pakkhalitvā nakhāpi aṅguliyopi bhijjantīti",
  "atk-s0510a:120_9": "atisambādhatā catuttho doso. Ativisāle caṅkame caṅkamantassa cittaṃ vidhāvati, ekaggataṃ",
  "atk-s0510a:120_10": "na labhatīti ativisālatā pañcamo doso. Puthulato pana diyaḍḍharatanaṃ dvīsu passesu",
  "atk-s0510a:120_11": "ratanamattaṃ anucaṅkamaṃ dīghato saṭṭhihatthaṃ mudutalaṃ samavippakiṇṇavālukaṃ caṅkamaṃ",
  "atk-s0510a:120_12": "vaṭṭati cetiyagirimhi dīpappasādakamahāmahindattherassa caṅkamaṃ viya, tādisaṃ taṃ",
  "atk-s0510a:120_13": "ahosi. Tenāha – “caṅkamaṃ tattha māpesiṃ, pañcadosavivajjita”nti.",
  "atk-s0510a:121_0": "Aṭṭhaguṇasamupetanti aṭṭhahi samaṇasukhehi upetaṃ. Aṭṭhimāni samaṇasukhāni nāma dhanadhaññapariggahābhāvo,",
  "atk-s0510a:121_1": "anavajjapiṇḍapātapariyesanabhāvo, nibbutapiṇḍapātabhuñjanabhāvo, raṭṭhaṃ pīḷetvā",
  "atk-s0510a:121_2": "dhanasāraṃ vā sīsakahāpaṇādīni vā gaṇhantesu rājakulesu raṭṭhapīḷanakilesābhāvo,",
  "atk-s0510a:121_3": "upakaraṇesu nicchandarāgabhāvo, coravilope nibbhayabhāvo, rājarājamahāmattehi asaṃsaṭṭhabhāvo,",
  "atk-s0510a:121_4": "catūsu disāsu appaṭihatabhāvoti. Idaṃ vuttaṃ hoti – “yathā tasmiṃ assame vasantena",
  "atk-s0510a:121_5": "sakkā honti imāni aṭṭha sukhāni vindituṃ, evaṃ aṭṭhaguṇasamupetaṃ taṃ assamaṃ māpesi”nti.",
  "atk-s0510a:122_0": "Abhiññābalamāharinti pacchā tasmiṃ assame vasanto kasiṇaparikammaṃ katvā abhiññānañca",
  "atk-s0510a:122_1": "samāpattīnañca uppādanatthāya aniccato ca dukkhato ca vipassanaṃ ārabhitvā thāmappattaṃ",
  "atk-s0510a:122_2": "vipassanābalaṃ āhariṃ. Yathā tasmiṃ vasanto taṃ balaṃ āharituṃ sakkomi, evaṃ taṃ",
  "atk-s0510a:122_3": "assamaṃ abhiññatthāya vipassanābalassa anucchavikaṃ katvā māpesinti attho.",
  "atk-s0510a:123_0": "Sāṭakaṃ pajahiṃ tattha, navadosamupāgatanti etthāyaṃ anupubbikathā. Tadā kira kuṭileṇacaṅkamādipaṭimaṇḍitaṃ",
  "atk-s0510a:123_1": "pupphūpagaphalūpagarukkhasañchannaṃ ramaṇīyaṃ madhurasalilāsayaṃ apagatavāḷamigabhiṃsanakasakuṇaṃ",
  "atk-s0510a:123_2": "pavivekakkhamaṃ assamaṃ māpetvā alaṅkatacaṅkamassa ubhosu antesu ālambanaphalakaṃ",
  "atk-s0510a:123_3": "saṃvidhāya nisīdanatthāya caṅkamavemajjhe samatalaṃ muggavaṇṇasilaṃ māpetvā anto",
  "atk-s0510a:123_4": "paṇṇasālāya jaṭāmaṇḍalavākacīratidaṇḍakuṇḍikādike tāpasaparikkhāre maṇḍape pānīyaghaṭapānīyasaṅkhapānīyasarāvāni,",
  "atk-s0510a:123_5": "aggisālāyaṃ aṅgārakapalladāruādīnīti evaṃ yaṃ yaṃ pabbajitānaṃ upakārāya saṃvattati,",
  "atk-s0510a:123_6": "taṃ sabbaṃ māpetvā paṇṇasālāya bhittiyaṃ – “ye keci pabbajitukāmā ime parikkhāre",
  "atk-s0510a:123_7": "gahetvā pabbajantū”ti akkharāni chinditvā devalokameva gate vissakammadevaputte sumedhapaṇḍito",
  "atk-s0510a:123_8": "himavantapāde girikandarānusārena attano nivāsānurūpaṃ phāsukaṭṭhānaṃ olokento nadīnivattane",
  "atk-s0510a:123_9": "vissakammanimmitaṃ sakkadattiyaṃ ramaṇīyaṃ assamaṃ disvā caṅkamanakoṭiṃ gantvā padavaḷañjaṃ",
  "atk-s0510a:123_10": "apassanto “dhuvaṃ pabbajitā dhuragāme bhikkhaṃ pariyesitvā kilantarūpā āgantvā paṇṇasālaṃ",
  "atk-s0510a:123_11": "pavisitvā nisinnā bhavissantī”ti cintetvā thokaṃ āgametvā “ativiya cirāyanti, jānissāmī”ti",
  "atk-s0510a:123_12": "paṇṇasāladvāraṃ vivaritvā anto pavisitvā ito cito ca olokento mahābhittiyaṃ akkharāni",
  "atk-s0510a:123_13": "vācetvā “mayhaṃ kappiyaparikkhārā ete, ime gahetvā pabbajissāmī”ti attanā nivatthapārutaṃ",
  "atk-s0510a:123_14": "sāṭakayugaṃ pajahi. Tenāha “sāṭakaṃ pajahiṃ tatthā”ti. Evaṃ paviṭṭho ahaṃ, sāriputta,",
  "atk-s0510a:123_15": "tassaṃ paṇṇasālāyaṃ sāṭakaṃ pajahiṃ.",
  "atk-s0510a:124_0": "Navadosamupāgatanti sāṭakaṃ pajahanto nava dose disvā pajahinti dīpeti. Tāpasapabbajjaṃ",
  "atk-s0510a:124_1": "pabbajitānañhi sāṭakasmiṃ nava dosā upaṭṭhahanti. Mahagghabhāvo eko doso, parapaṭibaddhatāya",
  "atk-s0510a:124_2": "uppajjanabhāvo eko, paribhogena lahuṃ kilissanabhāvo eko, kiliṭṭho hi dhovitabbo",
  "atk-s0510a:124_3": "ca rajitabbo ca hoti, paribhogena jīraṇabhāvo eko, jiṇṇassa hi tunnaṃ vā aggaḷadānaṃ",
  "atk-s0510a:124_4": "vā kātabbaṃ hoti, puna pariyesanāya durabhisambhavabhāvo eko, tāpasapabbajjāya asāruppabhāvo",
  "atk-s0510a:124_5": "eko, paccatthikānaṃ sādhāraṇabhāvo eko, yathā hi naṃ paccatthikā na gaṇhanti, evaṃ",
  "atk-s0510a:124_6": "gopetabbo hoti, paribhuñjantassa vibhūsanaṭṭhānabhāvo eko, gahetvā vicarantassa khandhabhāramahicchabhāvo ekoti.",
  "atk-s0510a:125_0": "Vākacīraṃ nivāsesinti tadāhaṃ, sāriputta, ime nava dose disvā sāṭakaṃ pahāya vākacīraṃ",
  "atk-s0510a:125_1": "nivāsesiṃ, muñjatiṇaṃ hīraṃ hīraṃ katvā ganthetvā kataṃ vākacīraṃ nivāsanapārupanatthāya ādiyinti attho.",
  "atk-s0510a:126_0": "Dvādasa guṇamupāgatanti dvādasahi ānisaṃsehi samannāgataṃ. Vākacīrasmiñhi dvādasa",
  "atk-s0510a:126_1": "ānisaṃsā – appagghaṃ sundaraṃ kappiyanti ayaṃ tāva eko ānisaṃso, sahatthā kātuṃ sakkāti",
  "atk-s0510a:126_2": "ayaṃ dutiyo, paribhogena saṇikaṃ kilissati, dhoviyamānepi papañco natthīti ayaṃ tatiyo,",
  "atk-s0510a:126_3": "paribhogena jiṇṇepi sibbitabbābhāvo catuttho, puna pariyesantassa sukhena karaṇabhāvo",
  "atk-s0510a:126_4": "pañcamo, tāpasapabbajjāya sāruppabhāvo chaṭṭho, paccatthikānaṃ nirupabhogabhāvo sattamo,",
  "atk-s0510a:126_5": "paribhuñjantassa vibhūsanaṭṭhānābhāvo aṭṭhamo, dhāraṇe sallahukabhāvo navamo, cīvarapaccaye",
  "atk-s0510a:126_6": "appicchabhāvo dasamo, vākuppattiyā dhammikaanavajjabhāvo ekādasamo, vākacīre naṭṭhepi",
  "atk-s0510a:126_7": "anapekkhabhāvo dvādasamoti.",
  "atk-s0510a:127_0": "Aṭṭhadosasamākiṇṇaṃ, pajahiṃ paṇṇasālakanti kathaṃ pajahiṃ? So kira varasāṭakayugaṃ",
  "atk-s0510a:127_1": "omuñcanto cīvaravaṃse laggitaṃ anojapupphadāmasadisaṃ rattaṃ vākacīraṃ gahetvā nivāsetvā",
  "atk-s0510a:127_2": "tassūpari aparaṃ suvaṇṇavaṇṇaṃ vākacīraṃ paridahitvā punnāgapupphasantharasadisaṃ",
  "atk-s0510a:127_3": "sakhuraṃ ajinacammaṃ ekaṃsaṃ katvā jaṭāmaṇḍalaṃ paṭimuñcitvā cūḷāya saddhiṃ niccalabhāvakaraṇatthaṃ",
  "atk-s0510a:127_4": "sārasūciṃ pavesetvā muttājālasadisāya sikkāya pavāḷavaṇṇaṃ kuṇḍikaṃ odahitvā tīsu",
  "atk-s0510a:127_5": "ṭhānesu vaṅkaṃ kājaṃ ādāya ekissā kājakoṭiyā kuṇḍikaṃ, ekissā aṅkusapacchitidaṇḍakādīni",
  "atk-s0510a:127_6": "olaggetvā khārikājaṃ aṃse katvā dakkhiṇena hatthena kattaradaṇḍaṃ gahetvā paṇṇasālato",
  "atk-s0510a:127_7": "nikkhamitvā saṭṭhihatthe mahācaṅkame aparāparaṃ caṅkamanto attano vesaṃ oloketvā",
  "atk-s0510a:127_8": "– “mayhaṃ manoratho matthakaṃ patto, sobhati vata me pabbajjā, buddhapaccekabuddhādīhi",
  "atk-s0510a:127_9": "sabbehi dhīrapurisehi vaṇṇitā thomitā ayaṃ pabbajjā nāma, pahīnaṃ me gihibandhanaṃ,",
  "atk-s0510a:127_10": "nikkhantosmi nekkhammaṃ, laddhā me uttamapabbajjā, karissāmi samaṇadhammaṃ, labhissāmi",
  "atk-s0510a:127_11": "maggaphalasukha”nti ussāhajāto khārikājaṃ otāretvā caṅkamavemajjhe muggavaṇṇasilāpaṭṭe",
  "atk-s0510a:127_12": "suvaṇṇapaṭimā viya nisinno divasabhāgaṃ vītināmetvā sāyanhasamayaṃ paṇṇasālaṃ pavisitvā",
  "atk-s0510a:127_13": "bidalamañcakapasse kaṭṭhattharikāya nipanno sarīraṃ utuṃ gāhāpetvā balavapaccūse",
  "atk-s0510a:127_14": "pabujjhitvā attano āgamanaṃ āvajjesi – “ahaṃ gharāvāse ādīnavaṃ disvā amitabhogaṃ",
  "atk-s0510a:127_15": "anantayasaṃ pahāya araññaṃ pavisitvā nekkhammagavesako hutvā pabbajito. Ito dāni",
  "atk-s0510a:127_16": "paṭṭhāya pamādacāraṃ carituṃ na vaṭṭati, pavivekañhi pahāya vicarantaṃ micchāvitakkamakkhikā",
  "atk-s0510a:127_17": "khādanti, idāni mayā vivekamanubrūhetuṃ vaṭṭati, ahañhi gharāvāsaṃ palibodhato disvā",
  "atk-s0510a:127_18": "nikkhanto, ayañca manāpā paṇṇasālā, beluvapakkavaṇṇā paribhaṇḍakatā bhūmi, rajatavaṇṇā",
  "atk-s0510a:127_19": "setabhittiyo, kapotapādavaṇṇaṃ paṇṇacchadanaṃ, vicittattharaṇavaṇṇo bidalamañcako,",
  "atk-s0510a:127_20": "nivāsaphāsukaṃ vasanaṭṭhānaṃ, na etto atirekatarā viya me gehasampadā paññāyatī”ti",
  "atk-s0510a:127_21": "paṇṇasālāya dose vicinanto aṭṭha dose passi.",
  "atk-s0510a:128_0": "Paṇṇasālaparibhogasmiñhi aṭṭha ādīnavā – mahāsamārambhena dabbasambhāre samodhānetvā",
  "atk-s0510a:128_1": "karaṇapariyesanabhāvo eko ādīnavo, tiṇapaṇṇamattikāsu patitāsu tāsaṃ punappunaṃ ṭhapetabbatāya",
  "atk-s0510a:128_2": "nibaddhajagganabhāvo dutiyo, senāsanaṃ nāma mahallakassa pāpuṇāti, avelāya vuṭṭhāpiyamānassa",
  "atk-s0510a:128_3": "cittekaggatā na hotīti uṭṭhāpanīyabhāvo tatiyo, sītuṇhādipaṭighātena kāyassa sukhumālakaraṇabhāvo",
  "atk-s0510a:128_4": "catuttho, gehaṃ paviṭṭhena yaṃkiñci pāpaṃ sakkā kātunti garahāpaṭicchādanabhāvo pañcamo,",
  "atk-s0510a:128_5": "“mayha”nti pariggahakaraṇabhāvo chaṭṭho, gehassa atthibhāvo nāmesa sadutiyakavāso",
  "atk-s0510a:128_6": "viyāti sattamo, ūkāmaṅgulagharagoḷikādīnaṃ sādhāraṇatāya bahusādhāraṇabhāvo aṭṭhamo.",
  "atk-s0510a:128_7": "Iti ime aṭṭha ādīnave disvā mahāsatto paṇṇasālaṃ pajahi. Tenāha – “aṭṭhadosasamākiṇṇaṃ,",
  "atk-s0510a:128_8": "pajahiṃ paṇṇasālaka”nti.",
  "atk-s0510a:129_0": "Upāgamiṃ rukkhamūlaṃ, guṇe dasahupāgatanti channaṃ paṭikkhipitvā dasahi guṇehi upetaṃ",
  "atk-s0510a:129_1": "rukkhamūlaṃ upagatosmīti vadati. Tatrime dasa guṇā – appasamārambhatā eko guṇo, upagamanamattakameva",
  "atk-s0510a:129_2": "hi tattha hotīti. Appaṭijagganatā dutiyo, tañhi sammaṭṭhampi asammaṭṭhampi paribhogaphāsukaṃ",
  "atk-s0510a:129_3": "hotiyeva. Anuṭṭhāpanīyabhāvo tatiyo. Garahaṃ nappaṭicchādeti, tattha hi pāpaṃ karonto",
  "atk-s0510a:129_4": "lajjatīti garahāya appaṭicchannabhāvo catuttho. Abbhokāsavāso viya kāyaṃ na santhambhetīti",
  "atk-s0510a:129_5": "kāyassa asanthambhanabhāvo pañcamo, pariggahakaraṇābhāvo chaṭṭho, gehālayapaṭikkhepo",
  "atk-s0510a:129_6": "sattamo. Bahusādhāraṇe gehe viya “paṭijaggissāmi naṃ, nikkhamathā”ti nīharaṇakābhāvo",
  "atk-s0510a:129_7": "aṭṭhamo, vasantassa sappītikabhāvo navamo, rukkhamūlasenāsanassa gatagataṭṭhāne sulabhatāya",
  "atk-s0510a:129_8": "anapekkhabhāvo dasamoti ime dasaguṇe disvā rukkhamūlaṃ upagatosmīti vadati.",
  "atk-s0510a:130_0": "Imāni hi ettakāni kāraṇāni sallakkhetvā mahāsatto punadivase bhikkhāya gāmaṃ pāvisi.",
  "atk-s0510a:130_1": "Athassa sampattagāme manussā mahantena ussāhena bhikkhaṃ adaṃsu. So bhattakiccaṃ",
  "atk-s0510a:130_2": "niṭṭhāpetvā assamaṃ āgamma nisīditvā cintesi – “nāhaṃ ‘āhāraṃ labhāmī’ti pabbajito,",
  "atk-s0510a:130_3": "siniddhāhāro nāmesa mānamadapurisamade vaḍḍheti, āhāramūlakassa ca dukkhassa anto",
  "atk-s0510a:130_4": "natthi, yaṃnūnāhaṃ vāpitaropitadhaññanibbattakaṃ āhāraṃ pajahitvā pavattaphalabhojano",
  "atk-s0510a:130_5": "bhaveyya”nti. So tato paṭṭhāya tathā katvā ghaṭento vāyamanto sattāhabbhantareyeva",
  "atk-s0510a:130_6": "aṭṭha samāpattiyo pañca ca abhiññāyo nibbattesi. Tena vuttaṃ –",
  "atk-s0510a:131": "“Vāpitaṃ ropitaṃ dhaññaṃ, pajahiṃ niravasesato;",
  "atk-s0510a:132": "Anekaguṇasampannaṃ, pavattaphalamādiyiṃ.",
  "atk-s0510a:133": "“Tatthappadhānaṃ padahiṃ, nisajjaṭṭhānacaṅkame;",
  "atk-s0510a:134": "Abbhantaramhi sattāhe, abhiññābala pāpuṇi”nti.",
  "atk-s0510a:135": "Dīpaṅkaro buddho",
  "atk-s0510a:136_0": "Evaṃ abhiññābalaṃ patvā sumedhatāpase samāpattisukhena vītināmente dīpaṅkaro nāma",
  "atk-s0510a:136_1": "satthā loke udapādi. Tassa paṭisandhijātibodhi dhammacakkappavattanesu sakalāpi dasasahassilokadhātu",
  "atk-s0510a:136_2": "saṅkampi sampakampi sampavedhi, mahāviravaṃ ravi, dvattiṃsa pubbanimittāni pāturahesuṃ.",
  "atk-s0510a:136_3": "Sumedhatāpaso samāpattisukhena vītināmento neva taṃ saddamassosi, na ca tāni nimittāni",
  "atk-s0510a:136_4": "addasa. Tena vuttaṃ –",
  "atk-s0510a:137": "“Evaṃ me siddhippattassa, vasībhūtassa sāsane;",
  "atk-s0510a:138": "Dīpaṅkaro nāma jino, uppajji lokanāyako.",
  "atk-s0510a:139": "“Uppajjante ca jāyante, bujjhante dhammadesane;",
  "atk-s0510a:140": "Caturo nimitte nāddasaṃ, jhānaratisamappito”ti.",
  "atk-s0510a:141_0": "Tasmiṃ kāle dīpaṅkaradasabalo catūhi khīṇāsavasatasahassehi parivuto anupubbena cārikaṃ",
  "atk-s0510a:141_1": "caramāno rammaṃ nāma nagaraṃ patvā sudassanamahāvihāre paṭivasati. Rammanagaravāsino",
  "atk-s0510a:141_2": "“dīpaṅkaro kira samaṇissaro paramābhisambodhiṃ patvā pavattavaradhammacakko anupubbena",
  "atk-s0510a:141_3": "cārikaṃ caramāno amhākaṃ rammanagaraṃ patvā sudassanamahāvihāre paṭivasatī”ti sutvā",
  "atk-s0510a:141_4": "sappinavanītādīni ceva bhesajjāni vatthacchādanāni ca gāhāpetvā gandhamālādihatthā",
  "atk-s0510a:141_5": "yena buddho, yena dhammo, yena saṅgho, tanninnā tappoṇā tappabbhārā hutvā satthāraṃ",
  "atk-s0510a:141_6": "upasaṅkamitvā vanditvā gandhamālādīhi pūjetvā ekamantaṃ nisinnā dhammadesanaṃ sutvā",
  "atk-s0510a:141_7": "svātanāya nimantetvā uṭṭhāyāsanā pakkamiṃsu.",
  "atk-s0510a:142_0": "Te punadivase mahādānaṃ sajjetvā nagaraṃ alaṅkaritvā dasabalassa āgamanamaggaṃ alaṅkarontā",
  "atk-s0510a:142_1": "udakabhinnaṭṭhānesu paṃsuṃ pakkhipitvā samaṃ bhūmitalaṃ katvā rajatapaṭṭavaṇṇaṃ vālukaṃ",
  "atk-s0510a:142_2": "ākiranti, lāje ceva pupphāni ca vikiranti, nānāvirāgehi vatthehi dhajapaṭāke ussāpenti,",
  "atk-s0510a:142_3": "kadaliyo ceva puṇṇaghaṭapantiyo ca patiṭṭhāpenti. Tasmiṃ kāle sumedhatāpaso attano",
  "atk-s0510a:142_4": "assamapadā ākāsaṃ uggantvā, tesaṃ manussānaṃ uparibhāgena ākāsena gacchanto te haṭṭhatuṭṭhe",
  "atk-s0510a:142_5": "manusse disvā “kiṃ nu kho kāraṇa”nti ākāsato oruyha ekamantaṃ ṭhito manusse pucchi",
  "atk-s0510a:142_6": "– “ambho, kassa tumhe idha visamaṃ maggaṃ alaṅkarothā”ti? Tena vuttaṃ –",
  "atk-s0510a:143": "“Paccantadesavisaye, nimantetvā tathāgataṃ;",
  "atk-s0510a:144": "Tassa āgamanaṃ maggaṃ, sodhenti tuṭṭhamānasā.",
  "atk-s0510a:145": "“Ahaṃ tena samayena, nikkhamitvā sakassamā;",
  "atk-s0510a:146": "Dhunanto vākacīrāni, gacchāmi ambare tadā.",
  "atk-s0510a:147": "“Vedajātaṃ janaṃ disvā, tuṭṭhahaṭṭhaṃ pamoditaṃ;",
  "atk-s0510a:148": "Orohitvāna gaganā, manusse pucchi tāvade.",
  "atk-s0510a:149": "“‘Tuṭṭhahaṭṭho pamudito, vedajāto mahājano;",
  "atk-s0510a:150": "Kassa sodhīyati maggo, añjasaṃ vaṭumāyana”’nti.",
  "atk-s0510a:151_0": "Manussā āhaṃsu – “bhante sumedha, na tvaṃ jānāsi, dīpaṅkaro dasabalo sammāsambuddho",
  "atk-s0510a:151_1": "sambodhiṃ patvā pavattavaradhammacakko cārikaṃ caramāno amhākaṃ nagaraṃ patvā sudassanamahāvihāre",
  "atk-s0510a:151_2": "paṭivasati. Mayaṃ taṃ bhagavantaṃ nimantayimha, tassetaṃ buddhassa bhagavato āgamanamaggaṃ",
  "atk-s0510a:151_3": "alaṅkaromā”ti. Atha sumedhatāpaso cintesi – “buddhoti kho ghosamattakampi loke dullabhaṃ,",
  "atk-s0510a:151_4": "pageva buddhuppādo, mayāpi imehi manussehi saddhiṃ dasabalassa maggaṃ alaṅkarituṃ",
  "atk-s0510a:151_5": "vaṭṭatī”ti. So te manusse āha – “sace, bho, tumhe etaṃ maggaṃ buddhassa alaṅkarotha,",
  "atk-s0510a:151_6": "mayhampi ekaṃ okāsaṃ detha, ahampi tumhehi saddhiṃ maggaṃ alaṅkarissāmī”ti. Te “sādhū”ti",
  "atk-s0510a:151_7": "sampaṭicchitvā “sumedhatāpaso iddhimā”ti jānantā udakabhinnokāsaṃ sallakkhetvā –",
  "atk-s0510a:151_8": "“tvaṃ imaṃ ṭhānaṃ alaṅkarohī”ti adaṃsu. Sumedho buddhārammaṇaṃ pītiṃ gahetvā cintesi",
  "atk-s0510a:151_9": "– “ahaṃ imaṃ okāsaṃ iddhiyā alaṅkarituṃ pahomi, evaṃ alaṅkato na maṃ paritosessati,",
  "atk-s0510a:151_10": "ajja mayā kāyaveyyāvaccaṃ kātuṃ vaṭṭatī”ti paṃsuṃ āharitvā tasmiṃ padese pakkhipi.",
  "atk-s0510a:152_0": "Tassa tasmiṃ padese aniṭṭhiteyeva dīpaṅkaradasabalo mahānubhāvānaṃ chaḷabhiññānaṃ",
  "atk-s0510a:152_1": "khīṇāsavānaṃ catūhi satasahassehi parivuto devatāsu dibbagandhamālādīhi pūjayantāsu",
  "atk-s0510a:152_2": "dibbaturiyehi vajjantāsu dibbasaṅgītesu pavattentesu manussesu mānusakehi gandhamālādīhi",
  "atk-s0510a:152_3": "ceva turiyehi ca pūjayantesu anopamāya buddhalīlāya manosilātale vijambhamāno sīho",
  "atk-s0510a:152_4": "viya taṃ alaṅkatapaṭiyattaṃ maggaṃ paṭipajji. Sumedhatāpaso akkhīni ummīletvā alaṅkatamaggena",
  "atk-s0510a:152_5": "āgacchantassa dasabalassa dvattiṃsamahāpurisalakkhaṇapaṭimaṇḍitaṃ asītiyā anubyañjanehi",
  "atk-s0510a:152_6": "anurañjitaṃ byāmappabhāya samparivāritaṃ maṇivaṇṇagaganatale nānappakārā vijjulatā",
  "atk-s0510a:152_7": "viya āveḷāveḷabhūtā ceva yugaḷayugaḷabhūtā ca chabbaṇṇaghanabuddharasmiyo vissajjentaṃ",
  "atk-s0510a:152_8": "rūpasobhaggappattaṃ attabhāvaṃ oloketvā – “ajja mayā dasabalassa jīvitapariccāgaṃ",
  "atk-s0510a:152_9": "kātuṃ vaṭṭati, mā bhagavā kalalaṃ akkami, maṇiphalakasetuṃ pana akkamanto viya saddhiṃ",
  "atk-s0510a:152_10": "catūhi khīṇāsavasatasahassehi mama piṭṭhiṃ maddamāno gacchatu, taṃ me bhavissati",
  "atk-s0510a:152_11": "dīgharattaṃ hitāya sukhāyā”ti kese mocetvā ajinacammajaṭāmaṇḍalavākacīrāni kāḷavaṇṇe",
  "atk-s0510a:152_12": "kalale pattharitvā maṇiphalakasetu viya kalalapiṭṭhe nipajji. Tena vuttaṃ –",
  "atk-s0510a:153": "“Te me puṭṭhā viyākaṃsu, ‘buddho loke anuttaro;",
  "atk-s0510a:154": "Dīpaṅkaro nāma jino, uppajji lokanāyako;",
  "atk-s0510a:155": "Tassa sodhīyati maggo, añjasaṃ vaṭumāyanaṃ’.",
  "atk-s0510a:156": "“Buddhotivacanaṃ sutvāna, pīti uppajji tāvade;",
  "atk-s0510a:157": "Buddho buddhoti kathayanto, somanassaṃ pavedayiṃ.",
  "atk-s0510a:158": "“Tattha ṭhatvā vicintesiṃ, tuṭṭho saṃviggamānaso;",
  "atk-s0510a:159": "‘Idha bījāni ropissaṃ, khaṇo ve mā upaccagā’.",
  "atk-s0510a:160": "“Yadi buddhassa sodhetha, ekokāsaṃ dadātha me;",
  "atk-s0510a:161": "Ahampi sodhayissāmi, añjasaṃ vaṭumāyanaṃ.",
  "atk-s0510a:162": "“Adaṃsu te mamokāsaṃ, sodhetuṃ añjasaṃ tadā;",
  "atk-s0510a:163": "Buddho buddhoti cintento, maggaṃ sodhemahaṃ tadā.",
  "atk-s0510a:164": "“Aniṭṭhite mamokāse, dīpaṅkaro mahāmuni;",
  "atk-s0510a:165": "Catūhi satasahassehi, chaḷabhiññehi tādihi;",
  "atk-s0510a:166": "Khīṇāsavehi vimalehi, paṭipajji añjasaṃ jino.",
  "atk-s0510a:167": "“Paccuggamanā vattanti, vajjanti bheriyo bahū;",
  "atk-s0510a:168": "Āmoditā naramarū, sādhukāraṃ pavattayuṃ.",
  "atk-s0510a:169": "“Devā manusse passanti, manussāpi ca devatā;",
  "atk-s0510a:170": "Ubhopi te pañjalikā, anuyanti tathāgataṃ.",
  "atk-s0510a:171": "“Devā dibbehi turiyehi, manussā mānusehi ca;",
  "atk-s0510a:172": "Ubhopi te vajjayantā, anuyanti tathāgataṃ.",
  "atk-s0510a:173": "“Dibbaṃ mandāravaṃ pupphaṃ, padumaṃ pārichattakaṃ;",
  "atk-s0510a:174": "Disodisaṃ okiranti, ākāsanabhagatā marū.",
  "atk-s0510a:175": "“Dibbaṃ candanacuṇṇañca, varagandhañca kevalaṃ;",
  "atk-s0510a:176": "Disodisaṃ okiranti, ākāsanabhagatā marū.",
  "atk-s0510a:177": "“Campakaṃ salalaṃ nīpaṃ, nāgapunnāgaketakaṃ;",
  "atk-s0510a:178": "Disodisaṃ ukkhipanti, bhūmitalagatā narā.",
  "atk-s0510a:179": "“Kese muñcitvāhaṃ tattha, vākacīrañca cammakaṃ;",
  "atk-s0510a:180": "Kalale pattharitvāna, avakujjo nipajjahaṃ.",
  "atk-s0510a:181": "“Akkamitvāna maṃ buddho, saha sissehi gacchatu;",
  "atk-s0510a:182": "Mā naṃ kalale akkamittha, hitāya me bhavissatī”ti.",
  "atk-s0510a:183_0": "So pana kalalapiṭṭhe nipannakova puna akkhīni ummīletvā dīpaṅkaradasabalassa buddhasiriṃ",
  "atk-s0510a:183_1": "sampassamāno evaṃ cintesi – “sace ahaṃ iccheyyaṃ, sabbakilese jhāpetvā saṅghanavako",
  "atk-s0510a:183_2": "hutvā rammanagaraṃ paviseyyaṃ, aññātakavesena pana me kilese jhāpetvā nibbānappattiyā",
  "atk-s0510a:183_3": "kiccaṃ natthi, yaṃnūnāhaṃ dīpaṅkaradasabalo viya paramābhisambodhiṃ patvā dhammanāvaṃ",
  "atk-s0510a:183_4": "āropetvā mahājanaṃ saṃsārasāgarā uttāretvā pacchā parinibbāyeyyaṃ, idaṃ mayhaṃ patirūpa”nti.",
  "atk-s0510a:183_5": "Tato aṭṭha dhamme samodhānetvā buddhabhāvāya abhinīhāraṃ katvā nipajji. Tena vuttaṃ –",
  "atk-s0510a:184": "“Pathaviyaṃ nipannassa, evaṃ me āsi cetaso;",
  "atk-s0510a:185": "‘Icchamāno ahaṃ ajja, kilese jhāpaye mama.",
  "atk-s0510a:186": "“‘Kiṃ me aññātavesena, dhammaṃ sacchikatenidha;",
  "atk-s0510a:187": "Sabbaññutaṃ pāpuṇitvā, buddho hessaṃ sadevake.",
  "atk-s0510a:188": "“‘Kiṃ me ekena tiṇṇena, purisena thāmadassinā;",
  "atk-s0510a:189": "Sabbaññutaṃ pāpuṇitvā, santāressaṃ sadevakaṃ.",
  "atk-s0510a:190": "“‘Iminā me adhikārena, katena purisuttame;",
  "atk-s0510a:191": "Sabbaññutaṃ pāpuṇitvā, tāremi janataṃ bahuṃ.",
  "atk-s0510a:192": "“‘Saṃsārasotaṃ chinditvā, viddhaṃsetvā tayo bhave;",
  "atk-s0510a:193": "Dhammanāvaṃ samāruyha, santāressaṃ sadevaka”’nti.",
  "atk-s0510a:194": "Yasmā pana buddhattaṃ patthentassa –",
  "atk-s0510a:195": "“Manussattaṃ liṅgasampatti, hetu satthāradassanaṃ;",
  "atk-s0510a:196": "Pabbajjā guṇasampatti, adhikāro ca chandatā;",
  "atk-s0510a:197": "Aṭṭhadhammasamodhānā, abhinīhāro samijjhatī”ti.",
  "atk-s0510a:198_0": "Manussattabhāvasmiṃyeva hi ṭhatvā buddhattaṃ patthentassa patthanā samijjhati, nāgassa",
  "atk-s0510a:198_1": "vā supaṇṇassa vā devatāya vā sakkassa vā patthanā no samijjhati. Manussattabhāvepi",
  "atk-s0510a:198_2": "purisaliṅge ṭhitasseva patthanā samijjhati, itthiyā vā paṇḍakanapuṃsakaubhatobyañjanakānaṃ",
  "atk-s0510a:198_3": "vā no samijjhati. Purisassapi tasmiṃ attabhāve arahattappattiyā hetusampannasseva",
  "atk-s0510a:198_4": "patthanā samijjhati, no itarassa. Hetusampannassāpi jīvamānabuddhasseva santike patthentasseva",
  "atk-s0510a:198_5": "patthanā samijjhati, parinibbute buddhe cetiyasantike vā bodhimūle vā patthentassa",
  "atk-s0510a:198_6": "na samijjhati. Buddhānaṃ santike patthentassapi pabbajjāliṅge ṭhitasseva samijjhati,",
  "atk-s0510a:198_7": "no gihiliṅge ṭhitassa. Pabbajitassapi pañcābhiññāaṭṭhasamāpattilābhinoyeva samijjhati,",
  "atk-s0510a:198_8": "na imāya guṇasampattiyā virahitassa. Guṇasampannenapi yena attano jīvitaṃ buddhānaṃ",
  "atk-s0510a:198_9": "pariccattaṃ hoti, tasseva iminā adhikārena adhikārasampannassa samijjhati, na itarassa.",
  "atk-s0510a:198_10": "Adhikārasampannassāpi yassa buddhakārakadhammānaṃ atthāya mahanto chando ca ussāho",
  "atk-s0510a:198_11": "ca vāyāmo ca pariyeṭṭhi ca, tasseva samijjhati, na itarassa.",
  "atk-s0510a:199_0": "Tatridaṃ chandamahantatāya opammaṃ – sace hi evamassa yo sakalacakkavāḷagabbhaṃ ekodakībhūtaṃ",
  "atk-s0510a:199_1": "attano bāhubalena uttaritvā pāraṃ gantuṃ samattho, so buddhattaṃ pāpuṇāti. Yo vā",
  "atk-s0510a:199_2": "pana sakalacakkavāḷagabbhaṃ veḷugumbasañchannaṃ viyūhitvā madditvā padasā gacchanto",
  "atk-s0510a:199_3": "pāraṃ gantuṃ samattho, so buddhattaṃ pāpuṇāti. Yo vā pana sakalacakkavāḷagabbhaṃ",
  "atk-s0510a:199_4": "sattiyo ākoṭetvā nirantaraṃ sattiphalasamākiṇṇaṃ padasā akkamamāno pāraṃ gantuṃ samattho,",
  "atk-s0510a:199_5": "so buddhattaṃ pāpuṇāti. Yo vā pana sakalacakkavāḷagabbhaṃ vītaccitaṅgārabharitaṃ",
  "atk-s0510a:199_6": "pādehi maddamāno pāraṃ gantuṃ samattho, so buddhattaṃ pāpuṇātīti. Yo etesu ekampi",
  "atk-s0510a:199_7": "attano dukkaraṃ na maññati, “ahaṃ etampi taritvā vā gantvā vā pāraṃ gamissāmī”ti",
  "atk-s0510a:199_8": "evaṃ mahantena chandena ca ussāhena ca vāyāmena ca pariyeṭṭhiyā ca samannāgato hoti,",
  "atk-s0510a:199_9": "etasseva patthanā samijjhati, na itarassa. Tasmā sumedhatāpaso ime aṭṭha dhamme samodhānetvāva",
  "atk-s0510a:199_10": "buddhabhāvāya abhinīhāraṃ katvā nipajji.",
  "atk-s0510a:200_0": "Dīpaṅkaropi bhagavā āgantvā sumedhatāpasassa sīsabhāge ṭhatvā maṇisīhapañjaraṃ ugghāṭento",
  "atk-s0510a:200_1": "viya pañcavaṇṇapasādasampannāni akkhīni ummīletvā kalalapiṭṭhe nipannaṃ sumedhatāpasaṃ",
  "atk-s0510a:200_2": "disvā “ayaṃ tāpaso buddhattāya abhinīhāraṃ katvā nipanno, samijjhissati nu kho etassa",
  "atk-s0510a:200_3": "patthanā, udāhu no”ti anāgataṃsañāṇaṃ pesetvā upadhārento – “ito kappasatasahassādhikāni",
  "atk-s0510a:200_4": "cattāri asaṅkhyeyyāni atikkamitvā ayaṃ gotamo nāma buddho bhavissatī”ti ñatvā ṭhitakova",
  "atk-s0510a:200_5": "parisamajjhe byākāsi – “passatha no tumhe imaṃ uggatapaṃ tāpasaṃ kalalapiṭṭhe nipanna”nti?",
  "atk-s0510a:200_6": "“Evaṃ, bhante”ti. Ayaṃ buddhattāya abhinīhāraṃ katvā nipanno, samijjhissati imassa",
  "atk-s0510a:200_7": "patthanā. Ayañhi ito kappasatasahassādhikānaṃ catunnaṃ asaṅkhayeyyānaṃ matthake gotamo",
  "atk-s0510a:200_8": "nāma buddho bhavissati. Tasmiṃ panassa attabhāve kapilavatthu nāma nagaraṃ nivāso",
  "atk-s0510a:200_9": "bhavissati, māyā nāma devī mātā, suddhodano nāma rājā pitā, aggasāvako upatisso nāma",
  "atk-s0510a:200_10": "thero, dutiyasāvako kolito nāma, buddhupaṭṭhāko ānando nāma, aggasāvikā khemā nāma",
  "atk-s0510a:200_11": "therī, dutiyasāvikā uppalavaṇṇā nāma therī bhavissati. Ayaṃ paripakkañāṇo mahābhinikkhamanaṃ",
  "atk-s0510a:200_12": "katvā mahāpadhānaṃ padahitvā nigrodharukkhamūle pāyāsaṃ paṭiggahetvā nerañjarāya",
  "atk-s0510a:200_13": "tīre paribhuñjitvā bodhimaṇḍaṃ āruyha assattharukkhamūle abhisambujjhissatīti. Tena vuttaṃ –",
  "atk-s0510a:201": "“Dīpaṅkaro lokavidū, āhutīnaṃ paṭiggaho;",
  "atk-s0510a:202": "Ussīsake maṃ ṭhatvāna, idaṃ vacanamabravi.",
  "atk-s0510a:203": "“‘Passatha imaṃ tāpasaṃ, jaṭilaṃ uggatāpanaṃ;",
  "atk-s0510a:204": "Aparimeyye ito kappe, buddho loke bhavissati.",
  "atk-s0510a:205": "“‘Ahu kapilavhayā rammā, nikkhamitvā tathāgato;",
  "atk-s0510a:206": "Padhānaṃ padahitvāna, katvā dukkarakārikaṃ.",
  "atk-s0510a:207": "“‘Ajapālarukkhamūle, nisīditvā tathāgato;",
  "atk-s0510a:208": "Tattha pāyāsaṃ paggayha, nerañjaramupehiti.",
  "atk-s0510a:209": "“‘Nerañjarāya tīramhi, pāyāsaṃ ada so jino;",
  "atk-s0510a:210": "Paṭiyattavaramaggena, bodhimūlamupehiti.",
  "atk-s0510a:211": "“‘Tato padakkhiṇaṃ katvā, bodhimaṇḍaṃ anuttaro;",
  "atk-s0510a:212": "Assattharukkhamūlamhi, bujjhissati mahāyaso.",
  "atk-s0510a:213": "“‘Imassa janikā mātā, māyā nāma bhavissati;",
  "atk-s0510a:214": "Pitā suddhodano nāma, ayaṃ hessati gotamo.",
  "atk-s0510a:215": "“‘Anāsavā vītarāgā, santacittā samāhitā;",
  "atk-s0510a:216": "Kolito upatisso ca, aggā hessanti sāvakā;",
  "atk-s0510a:217": "Ānando nāmupaṭṭhāko, upaṭṭhissati taṃ jinaṃ.",
  "atk-s0510a:218": "“‘Khemā uppalavaṇṇā ca, aggā hessanti sāvikā;",
  "atk-s0510a:219": "Anāsavā vītarāgā, santacittā samāhitā;",
  "atk-s0510a:220": "Bodhi tassa bhagavato, assatthoti pavuccatī”’ti. ;",
  "atk-s0510a:221_0": "Taṃ sutvā sumedhatāpaso – “mayhaṃ kira patthanā samijjhissatī”ti somanassappatto",
  "atk-s0510a:221_1": "ahosi. Mahājano dīpaṅkaradasabalassa vacanaṃ sutvā “sumedhatāpaso kira buddhabījaṃ",
  "atk-s0510a:221_2": "buddhaṅkuro”ti haṭṭhatuṭṭho ahosi. Evañcassa ahosi – “yathā nāma manussā nadiṃ tarantā",
  "atk-s0510a:221_3": "ujukena titthena uttarituṃ asakkontā heṭṭhātitthena uttaranti, evameva mayampi dīpaṅkaradasabalassa",
  "atk-s0510a:221_4": "sāsane maggaphalaṃ alabhamānā anāgate yadā tvaṃ buddho bhavissasi, tadā tava sammukhā",
  "atk-s0510a:221_5": "maggaphalaṃ sacchikātuṃ samatthā bhaveyyāmā”ti patthanaṃ ṭhapayiṃsu. Dīpaṅkaradasabalopi",
  "atk-s0510a:221_6": "bodhisattaṃ pasaṃsitvā aṭṭhapupphamuṭṭhīhi pūjetvā padakkhiṇaṃ katvā pakkāmi. Tepi",
  "atk-s0510a:221_7": "catusatasahassasaṅkhā khīṇāsavā bodhisattaṃ gandhehi ca mālāhi ca pūjetvā padakkhiṇaṃ",
  "atk-s0510a:221_8": "katvā pakkamiṃsu. Devamanussā pana tatheva pūjetvā vanditvā pakkantā.",
  "atk-s0510a:222_0": "Bodhisatto sabbesaṃ paṭikkantakāle sayanā vuṭṭhāya “pāramiyo vicinissāmī”ti puppharāsimatthake",
  "atk-s0510a:222_1": "pallaṅkaṃ ābhujitvā nisīdi. Evaṃ nisinne bodhisatte sakaladasasahassacakkavāḷe devatā",
  "atk-s0510a:222_2": "sādhukāraṃ datvā “ayya sumedhatāpasa, porāṇakabodhisattānaṃ pallaṅkaṃ ābhujitvā ‘pāramiyo",
  "atk-s0510a:222_3": "vicinissāmā’ti nisinnakāle yāni pubbanimittāni nāma paññāyanti, tāni sabbānipi ajja",
  "atk-s0510a:222_4": "pātubhūtāni, nissaṃsayena tvaṃ buddho bhavissasi. Mayametaṃ jānāma ‘yassetāni nimittāni",
  "atk-s0510a:222_5": "paññāyanti, ekantena so buddho hoti’, tvaṃ attano vīriyaṃ daḷhaṃ katvā paggaṇhā”ti",
  "atk-s0510a:222_6": "bodhisattaṃ nānappakārāhi thutīhi abhitthaviṃsu. Tena vuttaṃ –",
  "atk-s0510a:223": "“Idaṃ sutvāna vacanaṃ, asamassa mahesino;",
  "atk-s0510a:224": "Āmoditā naramarū, buddhabījaṃ kira ayaṃ.",
  "atk-s0510a:225": "“Ukkuṭṭhisaddā vattanti, apphoṭenti hasanti ca;",
  "atk-s0510a:226": "Katañjalī namassanti, dasasahassī sadevakā.",
  "atk-s0510a:227": "“Yadimassa lokanāthassa, virajjhissāma sāsanaṃ;",
  "atk-s0510a:228": "Anāgatamhi addhāne, hessāma sammukhā imaṃ.",
  "atk-s0510a:229": "“Yathā manussā nadiṃ tarantā, paṭititthaṃ virajjhiya;",
  "atk-s0510a:230": "Heṭṭhā titthe gahetvāna, uttaranti mahānadiṃ.",
  "atk-s0510a:231": "“Evameva mayaṃ sabbe, yadi muñcāmimaṃ jinaṃ;",
  "atk-s0510a:232": "Anāgatamhi addhāne, hessāma sammukhā imaṃ.",
  "atk-s0510a:233": "“Dīpaṅkaro lokavidū, āhutīnaṃ paṭiggaho;",
  "atk-s0510a:234": "Mama kammaṃ pakittetvā, dakkhiṇaṃ pādamuddhari.",
  "atk-s0510a:235": "“Ye tatthāsuṃ jinaputtā, sabbe padakkhiṇamakaṃsu maṃ;",
  "atk-s0510a:236": "Narā nāgā ca gandhabbā, abhivādetvāna pakkamuṃ.",
  "atk-s0510a:237": "“Dassanaṃ me atikkante, sasaṅghe lokanāyake;",
  "atk-s0510a:238": "Haṭṭhatuṭṭhena cittena, āsanā vuṭṭhahiṃ tadā.",
  "atk-s0510a:239": "“Sukhena sukhito homi, pāmojjena pamodito;",
  "atk-s0510a:240": "Pītiyā ca abhissanno, pallaṅkaṃ ābhujiṃ tadā.",
  "atk-s0510a:241": "“Pallaṅkena nisīditvā, evaṃ cintesahaṃ tadā;",
  "atk-s0510a:242": "‘Vasībhūto ahaṃ jhāne, abhiññāpāramiṃ gato.",
  "atk-s0510a:243": "“‘Dasasahassilokamhi, isayo natthi me samā;",
  "atk-s0510a:244": "Asamo iddhidhammesu, alabhiṃ īdisaṃ sukhaṃ’.",
  "atk-s0510a:245": "“Pallaṅkābhujane mayhaṃ, dasasahassādhivāsino;",
  "atk-s0510a:246": "Mahānādaṃ pavattesuṃ, dhuvaṃ buddho bhavissasi.",
  "atk-s0510a:247": "“Yā pubbe bodhisattānaṃ, pallaṅkavaramābhuje;",
  "atk-s0510a:248": "Nimittāni padissanti, tāni ajja padissare.",
  "atk-s0510a:249": "“Sītaṃ byāpagataṃ hoti, uṇhañca upasammati;",
  "atk-s0510a:250": "Tāni ajja padissanti, dhuvaṃ buddho bhavissasi.",
  "atk-s0510a:251": "“Dasasahassī lokadhātū, nissaddā honti nirākulā;",
  "atk-s0510a:252": "Tāni ajja padissanti, dhuvaṃ buddho bhavissasi.",
  "atk-s0510a:253": "“Mahāvātā na vāyanti, na sandanti savantiyo;",
  "atk-s0510a:254": "Tāni ajja padissanti, dhuvaṃ buddho bhavissasi.",
  "atk-s0510a:255": "“Thalajā dakajā pupphā, sabbe pupphanti tāvade;",
  "atk-s0510a:256": "Tepajja pupphitā sabbe, dhuvaṃ buddho bhavissasi.",
  "atk-s0510a:257": "“Latā vā yadi vā rukkhā, phalabhārā honti tāvade;",
  "atk-s0510a:258": "Tepajja phalitā sabbe, dhuvaṃ buddho bhavissasi.",
  "atk-s0510a:259": "“Ākāsaṭṭhā ca bhūmaṭṭhā, ratanā jotanti tāvade;",
  "atk-s0510a:260": "Tepajja ratanā jotanti, dhuvaṃ buddho bhavissasi.",
  "atk-s0510a:261": "“Mānusakā ca dibbā ca, turiyā vajjanti tāvade;",
  "atk-s0510a:262": "Tepajjubho abhiravanti, dhuvaṃ buddho bhavissasi.",
  "atk-s0510a:263": "“Vicittapupphā gaganā, abhivassanti tāvade;",
  "atk-s0510a:264": "Tepi ajja pavassanti, dhuvaṃ buddho bhavissasi.",
  "atk-s0510a:265": "“Mahāsamuddo ābhujati, dasasahassī pakampati;",
  "atk-s0510a:266": "Tepajjubho abhiravanti, dhuvaṃ buddho bhavissasi.",
  "atk-s0510a:267": "“Nirayepi dasasahasse, aggī nibbanti tāvade;",
  "atk-s0510a:268": "Tepajja nibbutā aggī, dhuvaṃ buddho bhavissasi.",
  "atk-s0510a:269": "“Vimalo hoti sūriyo, sabbā dissanti tārakā;",
  "atk-s0510a:270": "Tepi ajja padissanti, dhuvaṃ buddho bhavissasi.",
  "atk-s0510a:271": "“Anovaṭṭhena udakaṃ, mahiyā ubbhijji tāvade;",
  "atk-s0510a:272": "Tampajjubbhijjate mahiyā, dhuvaṃ buddho bhavissasi.",
  "atk-s0510a:273": "“Tārāgaṇā virocanti, nakkhattā gaganamaṇḍale;",
  "atk-s0510a:274": "Visākhā candimāyuttā, dhuvaṃ buddho bhavissasi.",
  "atk-s0510a:275": "“Bilāsayā darīsayā, nikkhamanti sakāsayā;",
  "atk-s0510a:276": "Tepajja āsayā chuddhā, dhuvaṃ buddho bhavissasi.",
  "atk-s0510a:277": "“Na hoti arati sattānaṃ, santuṭṭhā honti tāvade;",
  "atk-s0510a:278": "Tepajja sabbe santuṭṭhā, dhuvaṃ buddho bhavissasi.",
  "atk-s0510a:279": "“Rogā tadupasammanti, jighacchā ca vinassati;",
  "atk-s0510a:280": "Tānipajja padissanti, dhuvaṃ buddho bhavissasi.",
  "atk-s0510a:281": "“Rāgo tadā tanu hoti, doso moho vinassati;",
  "atk-s0510a:282": "Tepajja vigatā sabbe, dhuvaṃ buddho bhavissasi.",
  "atk-s0510a:283": "“Bhayaṃ tadā na bhavati, ajjapetaṃ padissati;",
  "atk-s0510a:284": "Tena liṅgena jānāma, dhuvaṃ buddho bhavissasi.",
  "atk-s0510a:285": "“Rajo nuddhaṃsati uddhaṃ, ajjapetaṃ padissati;",
  "atk-s0510a:286": "Tena liṅgena jānāma, dhuvaṃ buddho bhavissasi.",
  "atk-s0510a:287": "“Aniṭṭhagandho pakkamati, dibbagandho pavāyati;",
  "atk-s0510a:288": "Sopajja vāyati gandho, dhuvaṃ buddho bhavissasi.",
  "atk-s0510a:289": "“Sabbe devā padissanti, ṭhapayitvā arūpino;",
  "atk-s0510a:290": "Tepajja sabbe dissanti, dhuvaṃ buddho bhavissasi.",
  "atk-s0510a:291": "“Yāvatā nirayā nāma, sabbe dissanti tāvade;",
  "atk-s0510a:292": "Tepajja sabbe dissanti, dhuvaṃ buddho bhavissasi.",
  "atk-s0510a:293": "“Kuṭṭā kavāṭā selā ca, na hontāvaraṇā tadā;",
  "atk-s0510a:294": "Ākāsabhūtā tepajja, dhuvaṃ buddho bhavissasi.",
  "atk-s0510a:295": "“Cutī ca upapatti ca, khaṇe tasmiṃ na vijjati;",
  "atk-s0510a:296": "Tānipajja padissanti, dhuvaṃ buddho bhavissasi.",
  "atk-s0510a:297": "“Daḷhaṃ paggaṇha vīriyaṃ, mā nivatta abhikkama;",
  "atk-s0510a:298": "Mayampetaṃ vijānāma, dhuvaṃ buddho bhavissasī”ti. ;",
  "atk-s0510a:299_0": "Bodhisatto dīpaṅkaradasabalassa ca dasasahassacakkavāḷadevatānañca vacanaṃ sutvā",
  "atk-s0510a:299_1": "bhiyyosomattāya sañjātussāho hutvā cintesi – “buddhā nāma amoghavacanā, natthi buddhānaṃ",
  "atk-s0510a:299_2": "kathāya aññathattaṃ. Yathā hi ākāse khittaleḍḍussa patanaṃ dhuvaṃ, jātassa maraṇaṃ,",
  "atk-s0510a:299_3": "rattikkhaye sūriyuggamanaṃ, āsayā nikkhantasīhassa sīhanādanadanaṃ, garugabbhāya",
  "atk-s0510a:299_4": "itthiyā bhāramoropanaṃ dhuvaṃ avassambhāvī, evameva buddhānaṃ vacanaṃ nāma dhuvaṃ",
  "atk-s0510a:299_5": "amoghaṃ, addhā ahaṃ buddho bhavissāmī”ti. Tena vuttaṃ –",
  "atk-s0510a:300": "“Buddhassa vacanaṃ sutvā, dasasahassīna cūbhayaṃ;",
  "atk-s0510a:301": "Tuṭṭhahaṭṭho pamodito, evaṃ cintesahaṃ tadā.",
  "atk-s0510a:302": "“Advejjhavacanā buddhā, amoghavacanā jinā;",
  "atk-s0510a:303": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0510a:304": "“Yathā khittaṃ nabhe leḍḍu, dhuvaṃ patati bhūmiyaṃ;",
  "atk-s0510a:305": "Tatheva buddhaseṭṭhānaṃ, vacanaṃ dhuvasassataṃ;",
  "atk-s0510a:306": "Vitathaṃ natthi buddhānaṃ, dhuvaṃ buddho bhavāmahaṃ.",
  "atk-s0510a:307": "“Yathāpi sabbasattānaṃ, maraṇaṃ dhuvasassataṃ;",
  "atk-s0510a:308": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0510a:309": "“Yathā rattikkhaye patte, sūriyuggamanaṃ dhuvaṃ;",
  "atk-s0510a:310": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0510a:311": "“Yathā nikkhantasayanassa, sīhassa nadanaṃ dhuvaṃ;",
  "atk-s0510a:312": "Tatheva buddhaseṭṭhānaṃ, vacanaṃ dhuvasassataṃ.",
  "atk-s0510a:313": "“Yathā āpannasattānaṃ, bhāramoropanaṃ dhuvaṃ;",
  "atk-s0510a:314": "Tatheva buddhaseṭṭhānaṃ, vacanaṃ dhuvasassata”nti. ;",
  "atk-s0510a:315_0": "So “dhuvāhaṃ buddho bhavissāmī”ti evaṃ katasanniṭṭhāno buddhakārake dhamme upadhāretuṃ",
  "atk-s0510a:315_1": "– “kahaṃ nu kho buddhakārakā dhammā, kiṃ uddhaṃ, udāhu adho, disāvidisāsū”ti anukkamena",
  "atk-s0510a:315_2": "sakalaṃ dhammadhātuṃ vicinanto porāṇakabodhisattehi āsevitanisevitaṃ paṭhamaṃ dānapāramiṃ",
  "atk-s0510a:315_3": "disvā evaṃ attānaṃ ovadi – “sumedhapaṇḍita, tvaṃ ito paṭṭhāya paṭhamaṃ dānapāramiṃ",
  "atk-s0510a:315_4": "pūreyyāsi. Yathā hi nikkujjito udakakumbho nissesaṃ katvā udakaṃ vamatiyeva, na paccāharati,",
  "atk-s0510a:315_5": "evameva dhanaṃ vā yasaṃ vā puttadāraṃ vā aṅgapaccaṅgaṃ vā anoloketvā sampattayācakānaṃ",
  "atk-s0510a:315_6": "sabbaṃ icchiticchitaṃ nissesaṃ katvā dadamāno bodhimūle nisīditvā buddho bhavissasī”ti",
  "atk-s0510a:315_7": "paṭhamaṃ dānapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0510a:316": "“Handa buddhakare dhamme, vicināmi ito cito;",
  "atk-s0510a:317": "Uddhaṃ adho dasa disā, yāvatā dhammadhātuyā.",
  "atk-s0510a:318": "“Vicinanto tadā dakkhiṃ, paṭhamaṃ dānapāramiṃ;",
  "atk-s0510a:319": "Pubbakehi mahesīhi, anuciṇṇaṃ mahāpathaṃ.",
  "atk-s0510a:320": "“Imaṃ tvaṃ paṭhamaṃ tāva, daḷhaṃ katvā samādiya;",
  "atk-s0510a:321": "Dānapāramitaṃ gaccha, yadi bodhiṃ pattumicchasi.",
  "atk-s0510a:322": "“Yathāpi kumbho sampuṇṇo, yassa kassaci adhokato;",
  "atk-s0510a:323": "Vamatevudakaṃ nissesaṃ, na tattha parirakkhati.",
  "atk-s0510a:324": "“Tatheva yācake disvā, hīnamukkaṭṭhamajjhime;",
  "atk-s0510a:325": "Dadāhi dānaṃ nissesaṃ, kumbho viya adhokato”ti. ;",
  "atk-s0510a:326_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0510a:326_1": "dutiyaṃ sīlapāramiṃ disvā etadahosi – “sumedhapaṇḍita, tvaṃ ito paṭṭhāya sīlapāramimpi",
  "atk-s0510a:326_2": "pūreyyāsi. Yathā hi camarī migo nāma jīvitaṃ anoloketvā attano vālameva rakkhati,",
  "atk-s0510a:326_3": "evaṃ tvampi ito paṭṭhāya jīvitampi anoloketvā sīlameva rakkhamāno buddho bhavissasī”ti",
  "atk-s0510a:326_4": "dutiyaṃ sīlapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0510a:327": "“Na hete ettakāyeva, buddhadhammā bhavissare;",
  "atk-s0510a:328": "Aññepi vicinissāmi, ye dhammā bodhipācanā.",
  "atk-s0510a:329": "“Vicinanto tadā dakkhiṃ, dutiyaṃ sīlapāramiṃ;",
  "atk-s0510a:330": "Pubbakehi mahesīhi, āsevitanisevitaṃ.",
  "atk-s0510a:331": "“Imaṃ tvaṃ dutiyaṃ tāva, daḷhaṃ katvā samādiya;",
  "atk-s0510a:332": "Sīlapāramitaṃ gaccha, yadi bodhiṃ pattumicchasi.",
  "atk-s0510a:333": "“Yathāpi camarī vālaṃ, kismiñci paṭilaggitaṃ;",
  "atk-s0510a:334": "Upeti maraṇaṃ tattha, na vikopeti vāladhiṃ.",
  "atk-s0510a:335": "“Tatheva catūsu bhūmīsu, sīlāni paripūraya;",
  "atk-s0510a:336": "Parirakkha sadā sīlaṃ, camarī viya vāladhi”nti. ;",
  "atk-s0510a:337_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0510a:337_1": "tatiyaṃ nekkhammapāramiṃ disvā etadahosi – “sumedhapaṇḍita, tvaṃ ito paṭṭhāya nekkhammapāramimpi",
  "atk-s0510a:337_2": "pūreyyāsi. Yathā hi ciraṃ bandhanāgāre vasamāno puriso na tattha sinehaṃ karoti,",
  "atk-s0510a:337_3": "atha kho ukkaṇṭhatiyeva, avasitukāmo hoti, evameva tvampi sabbabhave bandhanāgārasadise",
  "atk-s0510a:337_4": "katvā sabbabhavehi ukkaṇṭhito muccitukāmo hutvā nekkhammābhimukhova hohi. Evaṃ buddho",
  "atk-s0510a:337_5": "bhavissasī”ti tatiyaṃ nekkhammapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0510a:338": "“Na hete ettakāyeva, buddhadhammā bhavissare;",
  "atk-s0510a:339": "Aññepi vicinissāmi, ye dhammā bodhipācanā.",
  "atk-s0510a:340": "“Vicinanto tadā dakkhiṃ, tatiyaṃ nekkhammapāramiṃ;",
  "atk-s0510a:341": "Pubbakehi mahesīhi, āsevitanisevitaṃ.",
  "atk-s0510a:342": "“Imaṃ tvaṃ tatiyaṃ tāva, daḷhaṃ katvā samādiya;",
  "atk-s0510a:343": "Nekkhammapāramitaṃ gaccha, yadi bodhiṃ pattumicchasi.",
  "atk-s0510a:344": "“Yathā andughare puriso, ciravuttho dukhaṭṭito;",
  "atk-s0510a:345": "Na tattha rāgaṃ janeti, muttimeva gavesati.",
  "atk-s0510a:346": "“Tatheva tvaṃ sabbabhave, passa andugharaṃ viya;",
  "atk-s0510a:347": "Nekkhammābhimukho hohi, bhavato parimuttiyā”ti. ;",
  "atk-s0510a:348_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0510a:348_1": "catutthaṃ paññāpāramiṃ disvā etadahosi – “sumedhapaṇḍita, tvaṃ ito paṭṭhāya paññāpāramimpi",
  "atk-s0510a:348_2": "pūreyyāsi. Hīnamajjhimukkaṭṭhesu kañci avajjetvā sabbepi paṇḍite upasaṅkamitvā pañhaṃ",
  "atk-s0510a:348_3": "puccheyyāsi. Yathā hi piṇḍapātiko bhikkhu hīnādibhedesu kulesu kiñci avajjetvā paṭipāṭiyā",
  "atk-s0510a:348_4": "piṇḍāya caranto khippaṃ yāpanaṃ labhati, evaṃ tvampi sabbapaṇḍite upasaṅkamitvā pañhaṃ",
  "atk-s0510a:348_5": "pucchanto buddho bhavissasī”ti catutthaṃ paññāpāramiṃ daḷhaṃ katvā adhiṭṭhāsi. Tena vuttaṃ –",
  "atk-s0510a:349": "“Na hete ettakāyeva, buddhadhammā bhavissare;",
  "atk-s0510a:350": "Aññepi vicinissāmi, ye dhammā bodhipācanā.",
  "atk-s0510a:351": "“Vicinanto tadā dakkhiṃ, catutthaṃ paññāpāramiṃ;",
  "atk-s0510a:352": "Pubbakehi mahesīhi, āsevitanisevitaṃ.",
  "atk-s0510a:353": "“Imaṃ tvaṃ catutthaṃ tāva, daḷhaṃ katvā samādiya;",
  "atk-s0510a:354": "Paññāpāramitaṃ gaccha, yadi bodhiṃ pattumicchasi.",
  "atk-s0510a:355": "“Yathāpi bhikkhu bhikkhanto, hīnamukkaṭṭhamajjhime;",
  "atk-s0510a:356": "Kulāni na vivajjento, evaṃ labhati yāpanaṃ.",
  "atk-s0510a:357": "“Tatheva tvaṃ sabbakālaṃ, paripucchaṃ budhaṃ janaṃ;",
  "atk-s0510a:358": "Paññāpāramitaṃ gantvā, sambodhiṃ pāpuṇissasī”ti. ;",
  "atk-s0510a:359_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0510a:359_1": "pañcamaṃ vīriyapāramiṃ disvā etadahosi – “sumedhapaṇḍita, tvaṃ ito paṭṭhāya vīriyapāramimpi",
  "atk-s0510a:359_2": "pūreyyāsi, yathā hi sīho migarājā sabbiriyāpathesu daḷhavīriyo hoti, evaṃ tvampi",
  "atk-s0510a:359_3": "sabbabhavesu sabbiriyāpathesu daḷhavīriyo anolīnavīriyo samāno buddho bhavissasī”ti",
  "atk-s0510a:359_4": "pañcamaṃ vīriyapāramiṃ daḷhaṃ katvā adhiṭṭhāsi. Tena vuttaṃ –",
  "atk-s0510a:360": "“Na hete ettakāyeva, buddhadhammā bhavissare;",
  "atk-s0510a:361": "Aññepi vicinissāmi, ye dhammā bodhipācanā.",
  "atk-s0510a:362": "“Vicinanto tadā dakkhiṃ, pañcamaṃ vīriyapāramiṃ;",
  "atk-s0510a:363": "Pubbakehi mahesīhi, āsevitanisevitaṃ.",
  "atk-s0510a:364": "“Imaṃ tvaṃ pañcamaṃ tāva, daḷhaṃ katvā samādiya;",
  "atk-s0510a:365": "Vīriyapāramitaṃ gaccha, yadi bodhiṃ pattumicchasi.",
  "atk-s0510a:366": "“Yathāpi sīho migarājā, nisajjaṭṭhānacaṅkame;",
  "atk-s0510a:367": "Alīnavīriyo hoti, paggahitamano sadā.",
  "atk-s0510a:368": "“Tatheva tvaṃ sabbabhave, paggaṇha vīriyaṃ daḷhaṃ;",
  "atk-s0510a:369": "Vīriyapāramitaṃ gantvā, sambodhiṃ pāpuṇissasī”ti. ;",
  "atk-s0510a:370_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0510a:370_1": "chaṭṭhaṃ khantipāramiṃ disvā etadahosi – “sumedhapaṇḍita, tvaṃ ito paṭṭhāya khantipāramimpi",
  "atk-s0510a:370_2": "pūreyyāsi, sammānanepi avamānanepi khamova bhaveyyāsi. Yathā hi pathaviyaṃ nāma sucimpi",
  "atk-s0510a:370_3": "nikkhipanti asucimpi, na tena pathavī sinehaṃ paṭighaṃ karoti, khamati sahati adhivāsetiyeva,",
  "atk-s0510a:370_4": "evameva tvampi sammānanepi avamānanepi khamova samāno buddho bhavissasī”ti chaṭṭhaṃ",
  "atk-s0510a:370_5": "khantipāramiṃ daḷhaṃ katvā adhiṭṭhāsi. Tena vuttaṃ –",
  "atk-s0510a:371": "“Na hete ettakāyeva, buddhadhammā bhavissare;",
  "atk-s0510a:372": "Aññepi vicinissāmi, ye dhammā bodhipācanā.",
  "atk-s0510a:373": "“Vicinanto tadā dakkhiṃ, chaṭṭhamaṃ khantipāramiṃ;",
  "atk-s0510a:374": "Pubbakehi mahesīhi, āsevitanisevitaṃ.",
  "atk-s0510a:375": "“Imaṃ tvaṃ chaṭṭhamaṃ tāva, daḷhaṃ katvā samādiya;",
  "atk-s0510a:376": "Tattha advejjhamānaso, sambodhiṃ pāpuṇissasi.",
  "atk-s0510a:377": "“Yathāpi pathavī nāma, sucimpi asucimpi ca;",
  "atk-s0510a:378": "Sabbaṃ sahati nikkhepaṃ, na karoti paṭighaṃ tayā.",
  "atk-s0510a:379": "“Tatheva tvampi sabbesaṃ, sammānāvamānakkhamo;",
  "atk-s0510a:380": "Khantipāramitaṃ gantvā, sambodhiṃ pāpuṇissasī”ti. ;",
  "atk-s0510a:381_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0510a:381_1": "sattamaṃ saccapāramiṃ disvā etadahosi – “sumedhapaṇḍita, tvaṃ ito paṭṭhāya saccapāramimpi",
  "atk-s0510a:381_2": "pūreyyāsi, asaniyā matthake patamānāyapi dhanādīnaṃ atthāya chandādīnaṃ vasena sampajānamusāvādaṃ",
  "atk-s0510a:381_3": "nāma mā bhāsi. Yathā hi osadhī tārakā nāma sabbautūsu attano gamanavīthiṃ jahitvā",
  "atk-s0510a:381_4": "aññāya vīthiyā na gacchati, sakavīthiyāva gacchati, evameva tvampi saccaṃ pahāya",
  "atk-s0510a:381_5": "musāvādaṃ nāma avadantoyeva buddho bhavissasī”ti sattamaṃ saccapāramiṃ daḷhaṃ katvā",
  "atk-s0510a:381_6": "adhiṭṭhāsi. Tena vuttaṃ –",
  "atk-s0510a:382": "“Na hete ettakāyeva, buddhadhammā bhavissare;",
  "atk-s0510a:383": "Aññepi vicinissāmi, ye dhammā bodhipācanā.",
  "atk-s0510a:384": "“Vicinanto tadā dakkhiṃ, sattamaṃ saccapāramiṃ;",
  "atk-s0510a:385": "Pubbakehi mahesīhi, āsevitanisevitaṃ.",
  "atk-s0510a:386": "“Imaṃ tvaṃ sattamaṃ tāva, daḷhaṃ katvā samādiya;",
  "atk-s0510a:387": "Tattha advejjhavacano, sambodhiṃ pāpuṇissasi.",
  "atk-s0510a:388": "“Yathāpi osadhī nāma, tulābhūtā sadevake;",
  "atk-s0510a:389": "Samaye utuvasse vā, na vokkamati vīthito.",
  "atk-s0510a:390": "“Tatheva tvampi saccesu, mā vokkamasi vīthito;",
  "atk-s0510a:391": "Saccapāramitaṃ gantvā, sambodhiṃ pāpuṇissasī”ti. ;",
  "atk-s0510a:392_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0510a:392_1": "aṭṭhamaṃ adhiṭṭhānapāramiṃ disvā etadahosi – “sumedhapaṇḍita, tvaṃ ito paṭṭhāya adhiṭṭhānapāramimpi",
  "atk-s0510a:392_2": "pūreyyāsi, yaṃ adhiṭṭhāsi, tasmiṃ adhiṭṭhāne niccalova bhaveyyāsi. Yathā hi pabbato",
  "atk-s0510a:392_3": "nāma sabbāsu disāsu vātehi pahaṭo na kampati na calati, attano ṭhāneyeva tiṭṭhati,",
  "atk-s0510a:392_4": "evameva tvampi attano adhiṭṭhāne niccalo hontova buddho bhavissasī”ti aṭṭhamaṃ adhiṭṭhānapāramiṃ",
  "atk-s0510a:392_5": "daḷhaṃ katvā adhiṭṭhāsi. Tena vuttaṃ –",
  "atk-s0510a:393": "“Na hete ettakāyeva, buddhadhammā bhavissare;",
  "atk-s0510a:394": "Aññepi vicinissāmi, ye dhammā bodhipācanā.",
  "atk-s0510a:395": "“Vicinanto tadā dakkhiṃ, aṭṭhamaṃ adhiṭṭhānapāramiṃ;",
  "atk-s0510a:396": "Pubbakehi mahesīhi, āsevitanisevitaṃ.",
  "atk-s0510a:397": "“Imaṃ tvaṃ aṭṭhamaṃ tāva, daḷhaṃ katvā samādiya;",
  "atk-s0510a:398": "Tattha tvaṃ acalo hutvā, sambodhiṃ pāpuṇissasi.",
  "atk-s0510a:399": "“Yathāpi pabbato selo, acalo suppatiṭṭhito;",
  "atk-s0510a:400": "Na kampati bhusavātehi, sakaṭṭhāneva tiṭṭhati.",
  "atk-s0510a:401": "“Tatheva tvampi adhiṭṭhāne, sabbadā acalo bhava;",
  "atk-s0510a:402": "Adhiṭṭhānapāramitaṃ gantvā, sambodhiṃ pāpuṇissasī”ti. ;",
  "atk-s0510a:403_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0510a:403_1": "navamaṃ mettāpāramiṃ disvā etadahosi – “sumedhapaṇḍita, tvaṃ ito paṭṭhāya mettāpāramimpi",
  "atk-s0510a:403_2": "pūreyyāsi, hitesupi ahitesupi ekacitto bhaveyyāsi. Yathā hi udakaṃ nāma pāpajanassapi",
  "atk-s0510a:403_3": "kalyāṇajanassapi sītabhāvaṃ ekasadisaṃ katvā pharati, evameva tvampi sabbesu sattesu",
  "atk-s0510a:403_4": "mettacittena ekacittova honto buddho bhavissasī”ti navamaṃ mettāpāramiṃ daḷhaṃ katvā",
  "atk-s0510a:403_5": "adhiṭṭhāsi. Tena vuttaṃ –",
  "atk-s0510a:404": "“Na hete ettakāyeva, buddhadhammā bhavissare;",
  "atk-s0510a:405": "Aññepi vicinissāmi, ye dhammā bodhipācanā.",
  "atk-s0510a:406": "“Vicinanto tadā dakkhiṃ, navamaṃ mettāpāramiṃ;",
  "atk-s0510a:407": "Pubbakehi mahesīhi, āsevitanisevitaṃ.",
  "atk-s0510a:408": "“Imaṃ tvaṃ navamaṃ tāva, daḷhaṃ katvā samādiya;",
  "atk-s0510a:409": "Mettāya asamo hohi, yadi bodhiṃ pattumicchasi.",
  "atk-s0510a:410": "“Yathāpi udakaṃ nāma, kalyāṇe pāpake jane;",
  "atk-s0510a:411": "Samaṃ pharati sītena, pavāheti rajomalaṃ.",
  "atk-s0510a:412": "“Tatheva tvampi hitāhite, samaṃ mettāya bhāvaya;",
  "atk-s0510a:413": "Mettāpāramitaṃ gantvā, sambodhiṃ pāpuṇissasī”ti. ;",
  "atk-s0510a:414_0": "Athassa “na ettakeheva buddhakārakadhammehi bhavitabba”nti uttarimpi upadhārayato",
  "atk-s0510a:414_1": "dasamaṃ upekkhāpāramiṃ disvā etadahosi – “sumedhapaṇḍita, tvaṃ ito paṭṭhāya upekkhāpāramimpi",
  "atk-s0510a:414_2": "pūreyyāsi, sukhepi dukkhepi majjhattova bhaveyyāsi. Yathā hi pathavī nāma sucimpi",
  "atk-s0510a:414_3": "asucimpi pakkhipamāne majjhattāva hoti, evameva tvampi sukhadukkhesu majjhattova",
  "atk-s0510a:414_4": "honto buddho bhavissasī”ti dasamaṃ upekkhāpāramiṃ daḷhaṃ katvā adhiṭṭhāsi. Tena vuttaṃ –",
  "atk-s0510a:415": "“Na hete ettakāyeva, buddhadhammā bhavissare;",
  "atk-s0510a:416": "Aññepi vicinissāmi, ye dhammā bodhipācanā.",
  "atk-s0510a:417": "“Vicinanto tadā dakkhiṃ, dasamaṃ upekkhāpāramiṃ;",
  "atk-s0510a:418": "Pubbakehi mahesīhi, āsevitanisevitaṃ.",
  "atk-s0510a:419": "“Imaṃ tvaṃ dasamaṃ tāva, daḷhaṃ katvā samādiya;",
  "atk-s0510a:420": "Tulābhūto daḷho hutvā, sambodhiṃ pāpuṇissasi.",
  "atk-s0510a:421": "“Yathāpi pathavī nāma, nikkhittaṃ asuciṃ suciṃ;",
  "atk-s0510a:422": "Upekkhati ubhopete, kopānunayavajjitā.",
  "atk-s0510a:423": "“Tatheva tvampi sukhadukkhe, tulābhūto sadā bhava;",
  "atk-s0510a:424": "Upekkhāpāramitaṃ gantvā, sambodhiṃ pāpuṇissasī”ti. ;",
  "atk-s0510a:425_0": "Tato cintesi – “imasmiṃ loke bodhisattehi pūretabbā bodhiparipācanā buddhakārakadhammā",
  "atk-s0510a:425_1": "ettakāyeva, dasa pāramiyo ṭhapetvā aññe natthi. Imāpi dasa pāramiyo uddhaṃ ākāsepi",
  "atk-s0510a:425_2": "natthi, heṭṭhā pathaviyampi, puratthimādīsu disāsupi natthi, mayhaṃyeva pana hadayabbhantare",
  "atk-s0510a:425_3": "patiṭṭhitā”ti. Evaṃ tāsaṃ hadaye patiṭṭhitabhāvaṃ disvā sabbāpi tā daḷhaṃ katvā adhiṭṭhāya",
  "atk-s0510a:425_4": "punappunaṃ sammasanto anulomapaṭilomaṃ sammasati, pariyante gahetvā ādiṃ pāpeti,",
  "atk-s0510a:425_5": "ādimhi gahetvā pariyantaṃ pāpeti, majjhe gahetvā ubhato koṭiṃ pāpetvā osāpeti, ubhato",
  "atk-s0510a:425_6": "koṭīsu gahetvā majjhaṃ pāpetvā osāpeti. Bāhirakabhaṇḍapariccāgo dānapāramī nāma,",
  "atk-s0510a:425_7": "aṅgapariccāgo dānaupapāramī nāma, jīvitapariccāgo dānaparamatthapāramī nāmāti dasa",
  "atk-s0510a:425_8": "pāramiyo dasa upapāramiyo dasa paramatthapāramiyoti samattiṃsa pāramiyo telayantaṃ",
  "atk-s0510a:425_9": "vinivaṭṭento viya mahāmeruṃ matthaṃ katvā cakkavāḷamahāsamuddaṃ āluḷento viya ca",
  "atk-s0510a:425_10": "sammasati. Tassevaṃ dasa pāramiyo sammasantassa dhammatejena catunahutādhikadviyojanasatasahassabahalā",
  "atk-s0510a:425_11": "ayaṃ mahāpathavī hatthinā akkantanaḷakalāpo viya, pīḷiyamānaṃ ucchuyantaṃ viya ca",
  "atk-s0510a:425_12": "mahāviravaṃ viravamānā saṅkampi sampakampi sampavedhi. Kulālacakkaṃ viya telayantacakkaṃ",
  "atk-s0510a:425_13": "viya ca paribbhami. Tena vuttaṃ –",
  "atk-s0510a:426": "“Ettakāyeva te loke, ye dhammā bodhipācanā;",
  "atk-s0510a:427": "Taduddhaṃ natthi aññatra, daḷhaṃ tattha patiṭṭhaha.",
  "atk-s0510a:428": "“Ime dhamme sammasato, sabhāvarasalakkhaṇe;",
  "atk-s0510a:429": "Dhammatejena vasudhā, dasasahassī pakampatha.",
  "atk-s0510a:430": "“Calati ravati pathavī, ucchuyantaṃva pīḷitaṃ;",
  "atk-s0510a:431": "Telayante yathā cakkaṃ, evaṃ kampati medanī”ti. ;",
  "atk-s0510a:432_0": "Mahāpathaviyā kampamānāya rammanagaravāsino saṇṭhātuṃ asakkontā yugantavātabbhāhatā",
  "atk-s0510a:432_1": "mahāsālā viya mucchitā papatiṃsu. Ghaṭādīni kulālabhājanāni pavaṭṭantāni aññamaññaṃ",
  "atk-s0510a:432_2": "paharantāni cuṇṇavicuṇṇāni ahesuṃ. Mahājano bhītatasito satthāraṃ upasaṅkamitvā “kiṃ",
  "atk-s0510a:432_3": "nu kho bhagavā nāgāvaṭṭo ayaṃ, bhūtayakkhadevatāsu aññatarāvaṭṭo vāti na hi mayaṃ",
  "atk-s0510a:432_4": "etaṃ jānāma, apica kho sabbopi ayaṃ mahājano upadduto, kiṃ nu kho imassa lokassa",
  "atk-s0510a:432_5": "pāpakaṃ bhavissati, udāhu kalyāṇaṃ, kathetha no etaṃ kāraṇa”nti āha. Atha satthā",
  "atk-s0510a:432_6": "tesaṃ kathaṃ sutvā “tumhe mā bhāyatha, mā cintayittha, natthi vo itonidānaṃ bhayaṃ.",
  "atk-s0510a:432_7": "Yo so mayā ajja ‘sumedhapaṇḍito anāgate gotamo nāma buddho bhavissatī’ti byākato,",
  "atk-s0510a:432_8": "so idāni dasa pāramiyo sammasati, tassa sammasantassa viloḷentassa dhammatejena sakaladasasahassī",
  "atk-s0510a:432_9": "lokadhātu ekappahārena kampati ceva ravati cā”ti āha. Tena vuttaṃ –",
  "atk-s0510a:433": "“Yāvatā parisā āsi, buddhassa parivesane;",
  "atk-s0510a:434": "Pavedhamānā sā tattha, mucchitā sesi bhūmiyā.",
  "atk-s0510a:435": "“Ghaṭānekasahassāni, kumbhīnañca satā bahū;",
  "atk-s0510a:436": "Sañcuṇṇamathitā tattha, aññamaññaṃ paghaṭṭitā.",
  "atk-s0510a:437": "“Ubbiggā tasitā bhītā, bhantā byathitamānasā;",
  "atk-s0510a:438": "Mahājanā samāgamma, dīpaṅkaramupāgamuṃ.",
  "atk-s0510a:439": "“Kiṃ bhavissati lokassa, kalyāṇamatha pāpakaṃ;",
  "atk-s0510a:440": "Sabbo upadduto loko, taṃ vinodehi cakkhuma.",
  "atk-s0510a:441": "“Tesaṃ tadā saññāpesi, dīpaṅkaro mahāmuni;",
  "atk-s0510a:442": "Vissatthā hotha mā bhātha, imasmiṃ pathavikampane.",
  "atk-s0510a:443": "“Yamahaṃ ajja byākāsiṃ, ‘buddho loke bhavissati’;",
  "atk-s0510a:444": "Eso sammasati dhammaṃ, pubbakaṃ jinasevitaṃ.",
  "atk-s0510a:445": "“Tassa sammasato dhammaṃ, buddhabhūmiṃ asesato;",
  "atk-s0510a:446": "Tenāyaṃ kampitā pathavī, dasasahassī sadevake”ti. ;",
  "atk-s0510a:447_0": "Mahājano tathāgatassa vacanaṃ sutvā haṭṭhatuṭṭho mālāgandhavilepanaṃ ādāya rammanagarā",
  "atk-s0510a:447_1": "nikkhamitvā bodhisattaṃ upasaṅkamitvā mālāgandhādīhi pūjetvā vanditvā padakkhiṇaṃ",
  "atk-s0510a:447_2": "katvā rammanagarameva pāvisi. Bodhisattopi dasa pāramiyo sammasitvā vīriyaṃ daḷhaṃ",
  "atk-s0510a:447_3": "katvā adhiṭṭhāya nisinnāsanā vuṭṭhāsi. Tena vuttaṃ –",
  "atk-s0510a:448": "“Buddhassa vacanaṃ sutvā, mano nibbāyi tāvade;",
  "atk-s0510a:449": "Sabbe maṃ upasaṅkamma, punāpi abhivandisuṃ.",
  "atk-s0510a:450": "“Samādiyitvā buddhaguṇaṃ, daḷhaṃ katvāna mānasaṃ;",
  "atk-s0510a:451": "Dīpaṅkaraṃ namassitvā, āsanā vuṭṭhahiṃ tadā”ti. ;",
  "atk-s0510a:452_0": "Atha bodhisattaṃ āsanā vuṭṭhahantaṃ sakaladasasahassacakkavāḷadevatā sannipatitvā",
  "atk-s0510a:452_1": "dibbehi mālāgandhehi pūjetvā vanditvā “ayya sumedhatāpasa, tayā ajja dīpaṅkaradasabalassa",
  "atk-s0510a:452_2": "pādamūle mahatī patthanā patthitā, sā te anantarāyena samijjhatu, mā te bhayaṃ vā",
  "atk-s0510a:452_3": "chambhitattaṃ vā ahosi, sarīre appamattakopi rogo mā uppajjatu, khippaṃ pāramiyo",
  "atk-s0510a:452_4": "pūretvā sammāsambodhiṃ paṭivijjha. Yathā pupphūpagaphalūpagarukkhā samaye pupphanti",
  "atk-s0510a:452_5": "ceva phalanti ca, tatheva tvampi taṃ samayaṃ anatikkamitvā khippaṃ sambodhimuttamaṃ",
  "atk-s0510a:452_6": "phusassū”tiādīni thutimaṅgalāni payirudāhaṃsu. Evañca payirudāhitvā attano attano",
  "atk-s0510a:452_7": "devaṭṭhānameva agamaṃsu. Bodhisattopi devatāhi abhitthavito – “ahaṃ dasa pāramiyo",
  "atk-s0510a:452_8": "pūretvā kappasatasahassādhikānaṃ catunnaṃ asaṅkhyeyyānaṃ matthake buddho bhavissāmī”ti",
  "atk-s0510a:452_9": "vīriyaṃ daḷhaṃ katvā adhiṭṭhāya nabhaṃ abbhuggantvā himavantameva agamāsi. Tena vuttaṃ –",
  "atk-s0510a:453": "“Dibbaṃ mānusakaṃ pupphaṃ, devā mānusakā ubho;",
  "atk-s0510a:454": "Samokiranti pupphehi, vuṭṭhahantassa āsanā.",
  "atk-s0510a:455": "“Vedayanti ca te sotthiṃ, devā mānusakā ubho;",
  "atk-s0510a:456": "Mahantaṃ patthitaṃ tuyhaṃ, taṃ labhassu yathicchitaṃ.",
  "atk-s0510a:457": "“Sabbītiyo vivajjantu, soko rogo vinassatu;",
  "atk-s0510a:458": "Mā te bhavantvantarāyā, phusa khippaṃ bodhimuttamaṃ.",
  "atk-s0510a:459": "“Yathāpi samaye patte, pupphanti pupphino dumā;",
  "atk-s0510a:460": "Tatheva tvaṃ mahāvīra, buddhañāṇena pupphasu.",
  "atk-s0510a:461": "“Yathā ye keci sambuddhā, pūrayuṃ dasa pāramī;",
  "atk-s0510a:462": "Tatheva tvaṃ mahāvīra, pūraya dasa pāramī.",
  "atk-s0510a:463": "“Yathā ye keci sambuddhā, bodhimaṇḍamhi bujjhare;",
  "atk-s0510a:464": "Tatheva tvaṃ mahāvīra, bujjhassu jinabodhiyaṃ.",
  "atk-s0510a:465": "“Yathā ye keci sambuddhā, dhammacakkaṃ pavattayuṃ;",
  "atk-s0510a:466": "Tatheva tvaṃ mahāvīra, dhammacakkaṃ pavattaya.",
  "atk-s0510a:467": "“Puṇṇamāye yathā cando, parisuddho virocati;",
  "atk-s0510a:468": "Tatheva tvaṃ puṇṇamano, viroca dasasahassiyaṃ.",
  "atk-s0510a:469": "“Rāhumutto yathā sūriyo, tāpena atirocati;",
  "atk-s0510a:470": "Tatheva lokā muccitvā, viroca siriyā tuvaṃ.",
  "atk-s0510a:471": "“Yathā yā kāci nadiyo, osaranti mahodadhiṃ;",
  "atk-s0510a:472": "Evaṃ sadevakā lokā, osarantu tavantike.",
  "atk-s0510a:473": "“Tehi thutappasattho so, dasa dhamme samādiya;",
  "atk-s0510a:474": "Te dhamme paripūrento, pavanaṃ pāvisī tadā”ti. ;",
  "atk-s0510a:475": "Sumedhakathā niṭṭhitā.",
  "atk-s0510a:476_0": "Rammanagaravāsinopi kho nagaraṃ pavisitvā buddhappamukhassa bhikkhusaṅghassa mahādānaṃ",
  "atk-s0510a:476_1": "adaṃsu. Satthā tesaṃ dhammaṃ desetvā mahājanaṃ saraṇādīsu patiṭṭhapetvā rammanagarā",
  "atk-s0510a:476_2": "nikkhami. Tato uddhampi yāvatāyukaṃ tiṭṭhanto sabbaṃ buddhakiccaṃ katvā anukkamena",
  "atk-s0510a:476_3": "anupādisesāya nibbānadhātuyā parinibbāyi. Tattha yaṃ vattabbaṃ, taṃ sabbaṃ buddhavaṃse",
  "atk-s0510a:476_4": "vuttanayeneva vitthāretabbaṃ. Vuttañhi tattha –",
  "atk-s0510a:477": "“Tadā te bhojayitvāna, sasaṅghaṃ lokanāyakaṃ;",
  "atk-s0510a:478": "Upagacchuṃ saraṇaṃ tassa, dīpaṅkarassa satthuno.",
  "atk-s0510a:479": "“Saraṇagamane kañci, nivesesi tathāgato;",
  "atk-s0510a:480": "Kañci pañcasu sīlesu, sīle dasavidhe paraṃ.",
  "atk-s0510a:481": "“Kassaci deti sāmaññaṃ, caturo phalamuttame;",
  "atk-s0510a:482": "Kassaci asame dhamme, deti so paṭisambhidā.",
  "atk-s0510a:483": "“Kassaci varasamāpattiyo, aṭṭha deti narāsabho;",
  "atk-s0510a:484": "Tisso kassaci vijjāyo, chaḷabhiññā pavecchati.",
  "atk-s0510a:485": "“Tena yogena janakāyaṃ, ovadati mahāmuni;",
  "atk-s0510a:486": "Tena vitthārikaṃ āsi, lokanāthassa sāsanaṃ.",
  "atk-s0510a:487": "“Mahāhanūsabhakkhandho, dīpaṅkarasanāmako;",
  "atk-s0510a:488": "Bahū jane tārayati, parimoceti duggatiṃ.",
  "atk-s0510a:489": "“Bodhaneyyaṃ janaṃ disvā, satasahassepi yojane;",
  "atk-s0510a:490": "Khaṇena upagantvāna, bodheti taṃ mahāmuni.",
  "atk-s0510a:491": "“Paṭhamābhisamaye buddho, koṭisatamabodhayi;",
  "atk-s0510a:492": "Dutiyābhisamaye nātho, navutikoṭimabodhayi.",
  "atk-s0510a:493": "“Yadā ca devabhavanamhi, buddho dhammamadesayi;",
  "atk-s0510a:494": "Navutikoṭisahassānaṃ, tatiyābhisamayo ahu.",
  "atk-s0510a:495": "“Sannipātā tayo āsuṃ, dīpaṅkarassa satthuno;",
  "atk-s0510a:496": "Koṭisatasahassānaṃ, paṭhamo āsi samāgamo.",
  "atk-s0510a:497": "“Puna nāradakūṭamhi, pavivekagate jine;",
  "atk-s0510a:498": "Khīṇāsavā vītamalā, samiṃsu satakoṭiyo.",
  "atk-s0510a:499": "“Yamhi kāle mahāvīro, sudassanasiluccaye;",
  "atk-s0510a:500": "Navutikoṭisahassehi, pavāresi mahāmuni.",
  "atk-s0510a:501": "“Ahaṃ tena samayena, jaṭilo uggatāpano;",
  "atk-s0510a:502": "Antalikkhamhi caraṇo, pañcābhiññāsu pāragū.",
  "atk-s0510a:503": "“Dasavīsasahassānaṃ, dhammābhisamayo ahu;",
  "atk-s0510a:504": "Ekadvinnaṃ abhisamayā, gaṇanato asaṅkhiyā.",
  "atk-s0510a:505": "“Vitthārikaṃ bāhujaññaṃ, iddhaṃ phītaṃ ahū tadā;",
  "atk-s0510a:506": "Dīpaṅkarassa bhagavato, sāsaraṃ suvisodhitaṃ.",
  "atk-s0510a:507": "“Cattāri satasahassāni, chaḷabhiññā mahiddhikā;",
  "atk-s0510a:508": "Dīpaṅkaraṃ lokaviduṃ parivārenti sabbadā.",
  "atk-s0510a:509": "“Ye keci tena samayena, jahanti mānusaṃ bhavaṃ;",
  "atk-s0510a:510": "Appattamānasā sekhā, garahitā bhavanti te.",
  "atk-s0510a:511": "“Supupphitaṃ pāvacanaṃ, arahantehi tādibhi;",
  "atk-s0510a:512": "Khīṇāsavehi vimalehi, upasobhati sabbadā.",
  "atk-s0510a:513": "“Nagaraṃ rammavatī nāma, sudevo nāma khattiyo;",
  "atk-s0510a:514": "Sumedhā nāma janikā, dīpaṅkarassa satthuno.",
  "atk-s0510a:515": "“Dasavassasahassāni, agāraṃ ajjha so vasi;",
  "atk-s0510a:516": "Haṃsā koñcā mayūrā ca, tayo pāsādamuttamā.",
  "atk-s0510a:517": "“Tīṇi satasahassāni, nāriyo samalaṅkatā;",
  "atk-s0510a:518": "Padumā nāma sā nārī, usabhakkhandho atrajo.",
  "atk-s0510a:519": "“Nimitte caturo disvā, hatthiyānena nikkhami;",
  "atk-s0510a:520": "Anūnadasamāsāni, padhāne padahī jino.",
  "atk-s0510a:521": "“Padhānacāraṃ caritvāna, abujjhi mānasaṃ muni;",
  "atk-s0510a:522": "Brahmunā yācito santo, dīpaṅkaro mahāmuni.",
  "atk-s0510a:523": "“Vatti cakkaṃ mahāvīro, nandārāme sirīghare;",
  "atk-s0510a:524": "Nisinno sirīsamūlamhi, akāsi titthiyamaddanaṃ.",
  "atk-s0510a:525": "“Sumaṅgalo ca tisso ca, ahesuṃ aggasāvakā;",
  "atk-s0510a:526": "Sāgato nāmupaṭṭhāko, dīpaṅkarassa satthuno.",
  "atk-s0510a:527": "Sunandā ca“nandā ceva sunandā ca, ahesuṃ aggasāvikā;",
  "atk-s0510a:528": "Bodhi tassa bhagavato, pipphalīti pavuccati.",
  "atk-s0510a:529": "“Tapussabhallikā nāma, ahesuṃ aggupaṭṭhakā;",
  "atk-s0510a:530": "Sirimā koṇā upaṭṭhikā, dīpaṅkarassa satthuno.",
  "atk-s0510a:531": "“Asītihatthamubbedho, dīpaṅkaro mahāmuni;",
  "atk-s0510a:532": "Sobhati dīparukkhova, sālarājāva phullito.",
  "atk-s0510a:533": "“Pabhā vidhāvati tassa, samantā dvādasa yojane;",
  "atk-s0510a:534": "Satasahassavassāni, āyu tassa mahesino;",
  "atk-s0510a:535": "Tāvatā tiṭṭhamāno so, tāresi janataṃ bahuṃ.",
  "atk-s0510a:536": "“Jotayitvāna saddhammaṃ, santāretvā mahājanaṃ;",
  "atk-s0510a:537": "Jalitvā aggikhandhova, nibbuto so sasāvako.",
  "atk-s0510a:538": "“Sā ca iddhi so ca yaso, tāni ca pādesu cakkaratanāni;",
  "atk-s0510a:539": "Sabbaṃ tamantarahitaṃ, nanu rittā sabbasaṅkhārāti.",
  "atk-s0510a:540": "“Dīpaṅkaro jino satthā, nandārāmamhi nibbuto;",
  "atk-s0510a:541": "Tatthetassa jinathūpo, chattiṃsubbedhayojano”ti. ;",
  "atk-s0510a:542": "Koṇḍañño buddho",
  "atk-s0510a:543_0": "Dīpaṅkarassa pana bhagavato aparabhāge ekaṃ asaṅkhyeyyaṃ atikkamitvā koṇḍañño nāma",
  "atk-s0510a:543_1": "satthā udapādi. Tassāpi tayo sāvakasannipātā ahesuṃ. Paṭhamasannipāte koṭisatasahassaṃ,",
  "atk-s0510a:543_2": "dutiye koṭisahassaṃ, tatiye navutikoṭiyo. Tadā bodhisatto vijitāvī nāma cakkavattī",
  "atk-s0510a:543_3": "hutvā koṭisatasahassassa buddhappamukhassa bhikkhusaṅghassa mahādānaṃ adāsi. Satthā",
  "atk-s0510a:543_4": "bodhisattaṃ “buddho bhavissatī”ti byākaritvā dhammaṃ desesi. So satthu dhammakathaṃ",
  "atk-s0510a:543_5": "sutvā rajjaṃ niyyātetvā pabbaji. So tīṇi piṭakāni uggahetvā aṭṭha samāpattiyo ca",
  "atk-s0510a:543_6": "pañca abhiññāyo ca uppādetvā aparihīnajjhāno brahmaloke nibbatti. Koṇḍaññabuddhassa",
  "atk-s0510a:543_7": "pana rammavatī nāma nagaraṃ, sunando nāma khattiyo pitā, sujātā nāma devī mātā, bhaddo",
  "atk-s0510a:543_8": "ca subhaddo ca dve aggasāvakā, anuruddho nāmupaṭṭhāko, tissā ca upatissā ca dve aggasāvikā,",
  "atk-s0510a:543_9": "sālakalyāṇirukkho bodhi, aṭṭhāsītihatthubbedhaṃ sarīraṃ, vassasatasahassaṃ āyuppamāṇaṃ ahosi.",
  "atk-s0510a:544": "“Dīpaṅkarassa aparena, koṇḍañño nāma nāyako;",
  "atk-s0510a:545": "Anantatejo amitayaso, appameyyo durāsado”.",
  "atk-s0510a:546_0": "Tassa aparabhāge ekaṃ asaṅkhyeyyaṃ atikkamitvā ekasmiṃ kappeyeva cattāro buddhā nibbattiṃsu",
  "atk-s0510a:546_1": "– maṅgalo, sumano, revato, sobhitoti. Maṅgalassa bhagavato tīsu sāvakasannipātesu",
  "atk-s0510a:546_2": "paṭhamasannipāte koṭisatasahassaṃ bhikkhū ahesuṃ, dutiye koṭisatasahassaṃ, tatiye",
  "atk-s0510a:546_3": "navuṭikoṭiyo. Vemātikabhātā kirassa ānandakumāro nāma navutikoṭisaṅkhāya parisāya",
  "atk-s0510a:546_4": "saddhiṃ dhammassavanatthāya satthu santikaṃ agamāsi. Satthā tassa anupubbikathaṃ",
  "atk-s0510a:546_5": "kathesi. So saddhiṃ parisāya saha paṭisambhidāhi arahattaṃ pāpuṇi. Satthā tesaṃ kulaputtānaṃ",
  "atk-s0510a:546_6": "pubbacaritaṃ olokento iddhimayapattacīvarassa upanissayaṃ disvā dakkhiṇahatthaṃ pasāretvā",
  "atk-s0510a:546_7": "“etha bhikkhavo”ti āha. Sabbe taṅkhaṇaññeva iddhimayapattacīvaradharā saṭṭhivassikatherā",
  "atk-s0510a:546_8": "viya ākappasampannā hutvā satthāraṃ vanditvā parivārayiṃsu. Ayamassa tatiyo sāvakasannipāto ahosi.",
  "atk-s0510a:547_0": "Yathā pana aññesaṃ buddhānaṃ samantā asītihatthappamāṇāyeva sarīrappabhā ahosi, na",
  "atk-s0510a:547_1": "evaṃ tassa. Tassa pana bhagavato sarīrappabhā niccakālaṃ dasasahassilokadhātuṃ pharitvā",
  "atk-s0510a:547_2": "aṭṭhāsi. Rukkhapathavīpabbatasamuddādayo antamaso ukkhaliyādīni upādāya suvaṇṇapaṭṭapariyonaddhā",
  "atk-s0510a:547_3": "viya ahesuṃ. Āyuppamāṇaṃ panassa navutivassasahassāni ahosi. Ettakaṃ kālaṃ candimasūriyādayo",
  "atk-s0510a:547_4": "attano pabhāya virocituṃ nāsakkhiṃsu, rattindivaparicchedo na paññāyittha. Divā sūriyālokena",
  "atk-s0510a:547_5": "viya sattā niccaṃ buddhālokeneva vicariṃsu. Sāyaṃ pupphitakusumānaṃ pāto ca ravanakasakuṇādīnañca",
  "atk-s0510a:547_6": "vasena loko rattindivaparicchedaṃ sallakkhesi.",
  "atk-s0510a:548_0": "Kiṃ pana aññesaṃ buddhānaṃ ayamānubhāvo natthīti? No natthi. Tepi hi ākaṅkhamānā",
  "atk-s0510a:548_1": "dasasahassilokadhātuṃ vā tato vā bhiyyo ābhāya phareyyuṃ. Maṅgalassa pana bhagavato",
  "atk-s0510a:548_2": "pubbapatthanāvasena aññesaṃ byāmappabhā viya sarīrappabhā niccameva dasasahassilokadhātuṃ",
  "atk-s0510a:548_3": "pharitvā aṭṭhāsi. So kira bodhisattacariyacaraṇakāle vessantarasadise attabhāveṭhito",
  "atk-s0510a:548_4": "saputtadāro vaṅkapabbatasadise pabbate vasi. Atheko kharadāṭhiko nāma yakkho mahāpurisassa",
  "atk-s0510a:548_5": "dānajjhāsayataṃ sutvā brāhmaṇavaṇṇena upasaṅkamitvā mahāsattaṃ dve dārake yāci. Mahāsatto",
  "atk-s0510a:548_6": "“dadāmi, brāhmaṇa, puttake”ti vatvā haṭṭhapahaṭṭho udakapariyantaṃ mahāpathaviṃ kampento",
  "atk-s0510a:548_7": "dvepi dārake adāsi. Yakkho caṅkamanakoṭiyaṃ ālambanaphalakaṃ nissāya ṭhatvā passantasseva",
  "atk-s0510a:548_8": "mahāsattassa mulālakalāpaṃ viya dārake khādi. Mahāpurisassa yakkhaṃ oloketvā mukhe",
  "atk-s0510a:548_9": "vivaṭamatte aggijālaṃ viya lohitadhāraṃ uggiramānaṃ tassa mukhaṃ disvāpi kesaggamattampi",
  "atk-s0510a:548_10": "domanassaṃ na uppajji. “Sudinnaṃ vata me dāna”nti cintayato panassa sarīre mahantaṃ",
  "atk-s0510a:548_11": "pītisomanassaṃ udapādi. So “imassa me dānassa nissandena anāgate imināva nīhārena",
  "atk-s0510a:548_12": "sarīrato rasmiyo nikkhamantū”ti patthanaṃ akāsi. Tassa taṃ patthanaṃ nissāya buddhabhūtassa",
  "atk-s0510a:548_13": "sarīrato rasmiyo nikkhamitvā ettakaṃ ṭhānaṃ phariṃsu.",
  "atk-s0510a:549_0": "Aparampissa pubbacariyaṃ atthi. So kira bodhisattakāle ekassa buddhassa cetiyaṃ disvā",
  "atk-s0510a:549_1": "“imassa buddhassa mayā jīvitaṃ pariccajituṃ vaṭṭatī”ti daṇḍakadīpikāveṭhananiyāmena",
  "atk-s0510a:549_2": "sakalasarīraṃ veṭhāpetvā ratanamattamakuḷaṃ satasahassagghanikaṃ suvaṇṇapātiṃ sappissa",
  "atk-s0510a:549_3": "pūrāpetvā tattha sahassavaṭṭiyo jāletvā taṃ sīsenādāya sakalasarīraṃ jālāpetvā cetiyaṃ",
  "atk-s0510a:549_4": "padakkhiṇaṃ karonto sakalarattiṃ vītināmeti. Evaṃ yāva aruṇuggamanā vāyamantassāpissa",
  "atk-s0510a:549_5": "lomakūpamattampi usumaṃ na gaṇhi. Padumagabbhaṃ paviṭṭhakālo viya ahosi. Dhammo hi",
  "atk-s0510a:549_6": "nāmesa attānaṃ rakkhantaṃ rakkhati. Tenāha bhagavā –",
  "atk-s0510a:550": "“Dhammo have rakkhati dhammacāriṃ, dhammo suciṇṇo sukhamāvahāti;",
  "atk-s0510a:551": "Esānisaṃso dhamme suciṇṇe, na duggatiṃ gacchati dhammacārī”ti. –",
  "atk-s0510a:552": "Imassapi kammassa nissandena tassa bhagavato sarīrobhāso dasasahassilokadhātuṃ pharitvā aṭṭhāsi.",
  "atk-s0510a:553_0": "Tadā amhākaṃ bodhisatto suruci nāma brāhmaṇo hutvā “satthāraṃ nimantessāmī”ti upasaṅkamitvā",
  "atk-s0510a:553_1": "madhuradhammakathaṃ sutvā “sve mayhaṃ bhikkhaṃ gaṇhatha, bhante”ti āha. “Brāhmaṇa,",
  "atk-s0510a:553_2": "kittakehi te bhikkhūhi attho”ti? “Kittakā pana vo, bhante, parivārabhikkhū”ti āha.",
  "atk-s0510a:553_3": "Tadā satthu paṭhamasannipātoyeva hoti, tasmā “koṭisatasahassa”nti āha. “Bhante, sabbehipi",
  "atk-s0510a:553_4": "saddhiṃ mayhaṃ bhikkhaṃ gaṇhathā”ti. Satthā adhivāsesi. Brāhmaṇo svātanāya nimantetvā",
  "atk-s0510a:553_5": "gehaṃ gacchanto cintesi – “ahaṃ ettakānaṃ bhikkhūnaṃ yāgubhattavatthādīni dātuṃ sakkomi,",
  "atk-s0510a:553_6": "nisīdanaṭṭhānaṃ pana kathaṃ bhavissatī”ti?",
  "atk-s0510a:554_0": "Tassa sā cintā caturāsītiyojanasahassamatthake ṭhitassa devarañño paṇḍukambalasilāsanassa",
  "atk-s0510a:554_1": "uṇhabhāvaṃ janesi. Sakko “ko nu kho maṃ imamhā ṭhānā cāvetukāmo”ti dibbacakkhunā",
  "atk-s0510a:554_2": "olokento mahāpurisaṃ disvā “suruci nāma brāhmaṇo buddhappamukhaṃ bhikkhusaṅghaṃ nimantetvā",
  "atk-s0510a:554_3": "nisīdanaṭṭhānatthāya cintesi, mayāpi tattha gantvā puññakoṭṭhāsaṃ gahetuṃ vaṭṭatī”ti",
  "atk-s0510a:554_4": "vaḍḍhakivaṇṇaṃ nimminitvā vāsipharasuhattho mahāpurisassa purato pāturahosi. “Atthi",
  "atk-s0510a:554_5": "nu kho kassaci bhatiyā kattabbakicca”nti āha. Mahāpuriso taṃ disvā “kiṃ kammaṃ karissasī”ti",
  "atk-s0510a:554_6": "āha. “Mama ajānanasippaṃ nāma natthi, gehaṃ vā maṇḍapaṃ vā yo yaṃ kāreti, tassa taṃ",
  "atk-s0510a:554_7": "kātuṃ jānāmī”ti. “Tena hi mayhaṃ kammaṃ atthī”ti. “Kiṃ, ayyā”ti? “Svātanāya me koṭisatasahassabhikkhū",
  "atk-s0510a:554_8": "nimantitā. Tesaṃ nisīdanamaṇḍapaṃ karissasī”ti? “Ahaṃ nāma kareyyaṃ sace me bhatiṃ",
  "atk-s0510a:554_9": "dātuṃ sakkhissathā”ti. “Sakkhissāmi, tātā”ti. “Sādhu karissāmī”ti gantvā ekaṃ padesaṃ",
  "atk-s0510a:554_10": "olokesi. Dvādasaterasayojanappamāṇo padeso kasiṇamaṇḍalaṃ viya samatalo ahosi. So",
  "atk-s0510a:554_11": "“ettake ṭhāne sattaratanamayo maṇḍapo uṭṭhahatū”ti cintetvā olokesi. Tāvadeva pathaviṃ",
  "atk-s0510a:554_12": "bhinditvā maṇḍapo uṭṭhahi. Tassa sovaṇṇamayesu thambhesu rajatamayā ghaṭakā ahesuṃ,",
  "atk-s0510a:554_13": "rajatamayesu sovaṇṇamayā, maṇimayesu thambhesu pavāḷamayā, pavāḷamayesu maṇimayā,",
  "atk-s0510a:554_14": "sattaratanamayesu thambhesu sattaratanamayā ghaṭakā ahesuṃ. Tato “maṇḍapassa antarantare",
  "atk-s0510a:554_15": "kiṅkaṇikajālaṃ olambatū”ti olokesi. Saha olokaneneva jālaṃ olambi. Yassa mandavāteritassa",
  "atk-s0510a:554_16": "pañcaṅgikasseva tūriyassa madhurasaddo niccharati. Dibbasaṅgītivattanakālo viya ahosi.",
  "atk-s0510a:554_17": "“Antarantarā gandhadāmamālādāmāni olambantū”ti cintentassa mālādāmāni olambiṃsu.",
  "atk-s0510a:554_18": "“Koṭisatasahassasaṅkhānaṃ bhikkhūnaṃ āsanāni ca ādhārakāni ca pathaviṃ bhinditvā",
  "atk-s0510a:554_19": "uṭṭhahantū”ti cintesi, tāvadeva uṭṭhahiṃsu. “Koṇe koṇe ekekā udakacāṭiyo uṭṭhahantū”ti",
  "atk-s0510a:554_20": "cintesi, udakacāṭiyo uṭṭhahiṃsu.",
  "atk-s0510a:555_0": "So ettakaṃ māpetvā brāhmaṇassa santikaṃ gantvā “ehi, ayya, tava maṇḍapaṃ oloketvā",
  "atk-s0510a:555_1": "mayhaṃ bhatiṃ dehī”ti āha. Mahāpuriso gantvā maṇḍapaṃ olokesi. Olokentasseva ca sakalasarīraṃ",
  "atk-s0510a:555_2": "pañcavaṇṇāya pītiyā nirantaraṃ phuṭaṃ ahosi. Athassa maṇḍapaṃ oloketvā etadahosi",
  "atk-s0510a:555_3": "– “nāyaṃ maṇḍapo manussabhūtena kato, mayhaṃ pana ajjhāsayaṃ mayhaṃ guṇaṃ āgamma",
  "atk-s0510a:555_4": "addhā sakkabhavanaṃ uṇhaṃ bhavissati. Tato sakkena devaraññā ayaṃ maṇḍapo kārito",
  "atk-s0510a:555_5": "bhavissatī”ti. “Na kho pana me yuttaṃ evarūpe maṇḍape ekadivasaṃyeva dānaṃ dātuṃ,",
  "atk-s0510a:555_6": "sattāhaṃ dassāmī”ti cintesi. Bāhirakadānañhi tattakampi samānaṃ bodhisattānaṃ tuṭṭhiṃ",
  "atk-s0510a:555_7": "kātuṃ na sakkoti, alaṅkatasīsaṃ pana chinditvā añjitaakkhīni uppāṭetvā hadayamaṃsaṃ",
  "atk-s0510a:555_8": "vā ubbaṭṭetvā dinnakāle bodhisattānaṃ cāgaṃ nissāya tuṭṭhi nāma hoti. Amhākampi hi",
  "atk-s0510a:555_9": "bodhisattassa sivirājajātake devasikaṃ pañcakahāpaṇasatasahassāni vissajjetvā catūsu",
  "atk-s0510a:555_10": "dvāresu nagaramajjhe ca dānaṃ dentassa taṃ dānaṃ cāgatuṭṭhiṃ uppādetuṃ nāsakkhi.",
  "atk-s0510a:555_11": "Yadā panassa brāhmaṇavaṇṇena āgantvā sakko devarājā akkhīni yāci, tadā tāni uppāṭetvā",
  "atk-s0510a:555_12": "dadamānasseva hāso uppajji, kesaggamattampi cittaṃ aññathattaṃ nāhosi. Evaṃ dinnadānaṃ",
  "atk-s0510a:555_13": "nissāya bodhisattānaṃ titti nāma natthi. Tasmā sopi mahāpuriso “sattāhaṃ mayā koṭisatasahassasaṅkhānaṃ",
  "atk-s0510a:555_14": "bhikkhūnaṃ dānaṃ dātuṃ vaṭṭatī”ti cintetvā tasmiṃ maṇḍape nisīdāpetvā sattāhaṃ gavapānaṃ",
  "atk-s0510a:555_15": "nāma adāsi. Gavapānanti mahante mahante kolambe khīrassa pūretvā uddhanesu āropetvā",
  "atk-s0510a:555_16": "ghanapākapakke khīre thoke taṇḍule pakkhipitvā pakkamadhusakkaracuṇṇasappīhi abhisaṅkhatabhojanaṃ",
  "atk-s0510a:555_17": "vuccati. Manussāyeva pana parivisituṃ nāsakkhiṃsu. Devāpi ekantarikā hutvā parivisiṃsu.",
  "atk-s0510a:555_18": "Dvādasaterasayojanappamāṇaṃ ṭhānampi bhikkhū gaṇhituṃ nappahosiyeva, te pana bhikkhū",
  "atk-s0510a:555_19": "attano ānubhāvena nisīdiṃsu. Pariyosānadivase pana sabbabhikkhūnaṃ pattāni dhovāpetvā",
  "atk-s0510a:555_20": "bhesajjatthāya sappinavanītatelamadhuphāṇitānaṃ pūretvā ticīvarehi saddhiṃ adāsi,",
  "atk-s0510a:555_21": "saṅghanavakabhikkhunā laddhacīvarasāṭakā satasahassagghanikā ahesuṃ.",
  "atk-s0510a:556_0": "Satthā anumodanaṃ karonto – “ayaṃ puriso evarūpaṃ mahādānaṃ adāsi, ko nu kho bhavissatī”ti",
  "atk-s0510a:556_1": "upadhārento – “anāgate kappasatasahassādhikānaṃ dvinnaṃ asaṅkhyeyyānaṃ matthake gotamo",
  "atk-s0510a:556_2": "nāma buddho bhavissatī”ti disvā mahāpurisaṃ āmantetvā “tvaṃ ettakaṃ nāma kālaṃ atikkamitvā",
  "atk-s0510a:556_3": "gotamo nāma buddho bhavissasī”ti byākāsi. Mahāpuriso byākaraṇaṃ sutvā “ahaṃ kira",
  "atk-s0510a:556_4": "buddho bhavissāmi, ko me gharāvāsena attho, pabbajissāmī”ti cintetvā tathārūpaṃ sampattiṃ",
  "atk-s0510a:556_5": "kheḷapiṇḍaṃ viya pahāya satthu santike pabbajitvā buddhavacanaṃ uggaṇhitvā abhiññāyo",
  "atk-s0510a:556_6": "ca samāpattiyo ca nibbattetvā āyupariyosāne brahmaloke nibbatti.",
  "atk-s0510a:557": "Maṅgalo buddho",
  "atk-s0510a:558_0": "Maṅgalassa pana bhagavato nagaraṃ uttaraṃ nāma ahosi, pitāpi uttaro nāma khattiyo,",
  "atk-s0510a:558_1": "mātāpi uttarā nāma devī, sudevo ca dhammaseno ca dve aggasāvakā, pālito nāmupaṭṭhāko,",
  "atk-s0510a:558_2": "sīvalī ca asokā ca dve aggasāvikā, nāgarukkho bodhi, aṭṭhāsītihatthubbedhaṃ sarīraṃ",
  "atk-s0510a:558_3": "ahosi. Navuti vassasahassāni ṭhatvā parinibbute pana tasmiṃ ekappahāreneva dasa cakkavāḷasahassāni",
  "atk-s0510a:558_4": "ekandhakārāni ahesuṃ. Sabbacakkavāḷesu manussānaṃ mahantaṃ ārodanaparidevanaṃ ahosi.",
  "atk-s0510a:559": "“Koṇḍaññassa aparena, maṅgalo nāma nāyako;",
  "atk-s0510a:560": "Tamaṃ loke nihantvāna, dhammokkamabhidhārayī”ti. ;",
  "atk-s0510a:561": "Sumano buddho",
  "atk-s0510a:562_0": "Evaṃ dasasahassilokadhātuṃ andhakāraṃ katvā parinibbutassa tassa bhagavato aparabhāge",
  "atk-s0510a:562_1": "sumano nāma satthā loke udapādi. Tassāpi tayo sāvakasannipātā. Paṭhamasannipāte koṭisatasahassabhikkhū",
  "atk-s0510a:562_2": "ahesuṃ. Dutiye kañcanapabbatamhi navutikoṭisahassāni, tatiye asītikoṭisahassāni.",
  "atk-s0510a:562_3": "Tadā mahāsatto atulo nāma nāgarājā ahosi mahiddhiko mahānubhāvo. So “buddho uppanno”ti",
  "atk-s0510a:562_4": "sutvā ñātisaṅghaparivuto nāgabhavanā nikkhamitvā koṭisatasahassabhikkhuparivārassa",
  "atk-s0510a:562_5": "tassa bhagavato dibbatūriyehi upahāraṃ kāretvā mahādānaṃ pavattetvā paccekaṃ dussayugāni",
  "atk-s0510a:562_6": "datvā saraṇesu patiṭṭhāsi. Sopi naṃ satthā “anāgate buddho bhavissatī”ti byākāsi.",
  "atk-s0510a:562_7": "Tassa bhagavato nagaraṃ mekhalaṃ nāma ahosi, sudatto nāma rājā pitā, sirimā nāma",
  "atk-s0510a:562_8": "mātā devī, saraṇo ca bhāvitatto ca dve aggasāvakā, udeno nāmupaṭṭhāko, soṇā ca upasoṇā",
  "atk-s0510a:562_9": "ca dve aggasāvikā, nāgarukkho bodhi, navutihatthubbedhaṃ sarīraṃ ahosi, navutiyeva",
  "atk-s0510a:562_10": "vassasahassāni āyuppamāṇaṃ ahosi.",
  "atk-s0510a:563": "“Maṅgalassa aparena, sumano nāma nāyako;",
  "atk-s0510a:564": "Sabbadhammehi asamo, sabbasattānamuttamo”ti. ;",
  "atk-s0510a:565": "Revato buddho",
  "atk-s0510a:566_0": "Tassa aparabhāge revato nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a:566_1": "gaṇanā natthi, dutiye koṭisatasahassabhikkhū ahesuṃ, tathā tatiye. Tadā bodhisatto",
  "atk-s0510a:566_2": "atidevo nāma brāhmaṇo hutvā satthu dhammadesanaṃ sutvā saraṇesu patiṭṭhāya sirasi",
  "atk-s0510a:566_3": "añjaliṃ ṭhapetvā tassa satthuno kilesappahāne vaṇṇaṃ sutvā uttarāsaṅgena pūjaṃ akāsi.",
  "atk-s0510a:566_4": "Sopi naṃ “buddho bhavissatī”ti byākāsi. Tassa pana bhagavato nagaraṃ sudhaññavatī",
  "atk-s0510a:566_5": "nāma ahosi, pitā vipulo nāma khattiyo, mātā vipulā nāma, varuṇo ca brahmadevo ca",
  "atk-s0510a:566_6": "dve aggasāvakā, sambhavo nāmupaṭṭhāko, bhaddā ca subhaddā ca dve aggasāvikā, nāgarukkho",
  "atk-s0510a:566_7": "bodhi, sarīraṃ asītihatthubbedhaṃ ahosi, āyu saṭṭhi vassasahassānīti.",
  "atk-s0510a:567": "“Sumanassa aparena, revato nāma nāyako;",
  "atk-s0510a:568": "Anūpamo asadiso, atulo uttamo jino”ti. ;",
  "atk-s0510a:569": "Sobhito buddho",
  "atk-s0510a:570_0": "Tassa aparabhāge sobhito nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a:570_1": "koṭisataṃ bhikkhū ahesuṃ, dutiye navutikoṭiyo, tatiye asītikoṭiyo. Tadā bodhisatto",
  "atk-s0510a:570_2": "ajito nāma brāhmaṇo hutvā satthu dhammadesanaṃ sutvā saraṇesu patiṭṭhāya buddhappamukhassa",
  "atk-s0510a:570_3": "bhikkhusaṅghassa mahādānaṃ adāsi. Sopi naṃ “buddho bhavissatī”ti byākāsi. Tassa pana",
  "atk-s0510a:570_4": "bhagavato nagaraṃ sudhammaṃ nāma ahosi, pitā sudhammo nāma rājā, mātāpi sudhammā",
  "atk-s0510a:570_5": "nāma devī, asamo ca sunetto ca dve aggasāvakā, anomo nāmupaṭṭhāko, nakulā ca sujātā",
  "atk-s0510a:570_6": "ca dve aggasāvikā, nāgarukkho bodhi, aṭṭhapaṇṇāsahatthubbedhaṃ sarīraṃ ahosi, navuti",
  "atk-s0510a:570_7": "vassasahassāni āyuppamāṇanti.",
  "atk-s0510a:571": "“Revatassa aparena, sobhito nāma nāyako;",
  "atk-s0510a:572": "Samāhito santacitto, asamo appaṭipuggalo”ti. ;",
  "atk-s0510a:573": "Anomadassī buddho",
  "atk-s0510a:574_0": "Tassa aparabhāge ekaṃ asaṅkhayeyyaṃ atikkamitvā ekasmiṃ kappe tayo buddhā nibbattiṃsu",
  "atk-s0510a:574_1": "anomadassī, padumo, nāradoti. Anomadassissa bhagavato tayo sāvakasannipātā. Paṭhame",
  "atk-s0510a:574_2": "aṭṭha bhikkhusatasahassāni ahesuṃ, dutiye satta, tatiye cha. Tadā bodhisatto eko",
  "atk-s0510a:574_3": "yakkhasenāpati ahosi mahiddhiko mahānubhāvo, anekakoṭisatasahassānaṃ yakkhānaṃ adhipati.",
  "atk-s0510a:574_4": "So “buddho uppanno”ti sutvā āgantvā buddhappamukhassa bhikkhusaṅghassa mahādānaṃ",
  "atk-s0510a:574_5": "adāsi. Sopi naṃ satthā “anāgate buddho bhavissatī”ti byākāsi. Anomadassissa pana",
  "atk-s0510a:574_6": "bhagavato candavatī nāma nagaraṃ ahosi, yasavā nāma rājā pitā, yasodharā nāma mātā",
  "atk-s0510a:574_7": "devī, nisabho ca anomo ca dve aggasāvakā, varuṇo nāmupaṭṭhāko, sundarī ca sumanā",
  "atk-s0510a:574_8": "ca dve aggasāvikā, ajjunarukkho bodhi, aṭṭhapaññāsahatthubbedhaṃ sarīraṃ ahosi, vassasatasahassaṃ āyuppamāṇanti.",
  "atk-s0510a:575": "“Sobhitassa aparena, sambuddho dvipaduttamo;",
  "atk-s0510a:576": "Anomadassī amitayaso, tejassī duratikkamo”ti. ;",
  "atk-s0510a:577": "Padumo buddho",
  "atk-s0510a:578_0": "Tassa aparabhāge padumo nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a:578_1": "koṭisatasahassaṃ bhikkhū ahesuṃ, dutiye tīṇi satasahassāni, tatiye agāmake araññe",
  "atk-s0510a:578_2": "mahāvanasaṇḍavāsīnaṃ bhikkhūnaṃ dve satasahassāni. Tadā bodhisatto sīho hutvā satthāraṃ",
  "atk-s0510a:578_3": "nirodhasamāpattiṃ samāpannaṃ disvā pasannacitto vanditvā padakkhiṇaṃ katvā pītisomanassajāto",
  "atk-s0510a:578_4": "tikkhattuṃ sīhanādaṃ naditvā sattāhaṃ buddhārammaṇaṃ pītiṃ avijahitvā pītisukheneva",
  "atk-s0510a:578_5": "gocarāya apakkamitvā jīvitapariccāgaṃ katvā bhagavantaṃ payirupāsamāno aṭṭhāsi. Satthā",
  "atk-s0510a:578_6": "sattāhaccayena nirodhā vuṭṭhito sīhaṃ oloketvā “bhikkhusaṅghepi cittaṃ pasādetvā",
  "atk-s0510a:578_7": "saṅghaṃ vandissatī”ti “bhikkhusaṅgho āgacchatū”ti cintesi. Bhikkhū tāvadeva āgamiṃsu.",
  "atk-s0510a:578_8": "Sīhopi bhikkhusaṅghe cittaṃ pasādeti. Satthā tassa manaṃ oloketvā “anāgate buddho",
  "atk-s0510a:578_9": "bhavissatī”ti byākāsi. Padumassa pana bhagavato campakaṃ nāma nagaraṃ ahosi, asamo",
  "atk-s0510a:578_10": "nāma rājā pitā, mātā asamā nāma devī, sālo ca upasālo ca dve aggasāvakā, varuṇo nāmupaṭṭhāko,",
  "atk-s0510a:578_11": "rāmā ca surāmā ca dve aggasāvikā, soṇarukkho nāma bodhi, aṭṭhapaṇṇāsahatthubbedhaṃ",
  "atk-s0510a:578_12": "sarīraṃ ahosi, āyu vassasatasahassanti.",
  "atk-s0510a:579": "“Anomadassissa aparena, sambuddho dvipaduttamo;",
  "atk-s0510a:580": "Padumo nāma nāmena, asamo appaṭipuggalo”ti. ;",
  "atk-s0510a:581": "Nārado buddho",
  "atk-s0510a:582_0": "Tassa aparabhāge nārado nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a:582_1": "koṭisatasahassaṃ bhikkhū ahesuṃ, dutiye navutikoṭisahassāni, tatiye asītikoṭisahassāni.",
  "atk-s0510a:582_2": "Tadā bodhisatto isipabbajjaṃ pabbajitvā pañcasu abhiññāsu aṭṭhasu ca samāpattīsu",
  "atk-s0510a:582_3": "ciṇṇavasī hutvā buddhappamukhassa bhikkhusaṅghassa mahādānaṃ datvā lohitacandanena",
  "atk-s0510a:582_4": "pūjaṃ akāsi. Sopi naṃ satthā “anāgate buddho bhavissatī”ti byākāsi. Tassa pana bhagavato",
  "atk-s0510a:582_5": "dhaññavatī nāma nagaraṃ ahosi, sudevo nāma khattiyo pitā, anomā nāma mātā devī, bhaddasālo",
  "atk-s0510a:582_6": "ca jitamitto ca dve aggasāvakā, vāseṭṭho nāmupaṭṭhāko, uttarā ca phaggunī ca dve",
  "atk-s0510a:582_7": "aggasāvikā, mahāsoṇarukkho nāma bodhi, sarīraṃ aṭṭhāsītihatthubbedhaṃ ahosi, navuti",
  "atk-s0510a:582_8": "vassasahassāni āyūti.",
  "atk-s0510a:583": "“Padumassa aparena, sambuddho dvipaduttamo;",
  "atk-s0510a:584": "Nārado nāma nāmena, asamo appaṭipuggalo”ti. ;",
  "atk-s0510a:585": "Padumuttaro buddho",
  "atk-s0510a:586_0": "Nāradabuddhassa pana aparabhāge ito satasahassakappamatthake ekasmiṃ kappe ekova",
  "atk-s0510a:586_1": "padumuttaro nāma buddho udapādi. Tassāpi tayo sāvakasannipātā. Paṭhame sannipāte",
  "atk-s0510a:586_2": "koṭisatasahassaṃ bhikkhū ahesuṃ, dutiye vebhārapabbate navutikoṭisahassāni, tatiye",
  "atk-s0510a:586_3": "asītikoṭisahassāni. Tadā bodhisatto jaṭilo nāma mahāraṭṭhiyo hutvā buddhappamukhassa",
  "atk-s0510a:586_4": "bhikkhusaṅghasa sacīvaraṃ dānaṃ adāsi. Sopi naṃ satthā “anāgate buddho bhavissatī”ti",
  "atk-s0510a:586_5": "byākāsi. Padumuttarassa pana bhagavato kāle titthiyā nāma nāhesuṃ. Sabbadevamanussā",
  "atk-s0510a:586_6": "buddhameva saraṇaṃ agamaṃsu. Tassa nagaraṃ haṃsavatī nāma ahosi, pitā ānando nāma",
  "atk-s0510a:586_7": "khattiyo, mātā sujātā nāma devī, devalo ca sujāto ca dve aggasāvakā, sumano nāmupaṭṭhāko,",
  "atk-s0510a:586_8": "amitā ca asamā ca dve aggasāvikā, sālarukkho bodhi, sarīraṃ aṭṭhapaṇṇāsahatthubbedhaṃ",
  "atk-s0510a:586_9": "ahosi, sarīrappabhā samantato dvādasayojanāni gaṇhi, vassasatasahassaṃ āyūti.",
  "atk-s0510a:587": "“Nāradassa aparena, sambuddho dvipaduttamo;",
  "atk-s0510a:588": "Padumuttaro nāma jino, akkhobho sāgarūpamo”ti. ;",
  "atk-s0510a:589": "Sumedho buddho",
  "atk-s0510a:590_0": "Tassa aparabhāge tiṃsa kappasahassāni atikkamitvā sumedho ca sujāto cāti ekasmiṃ",
  "atk-s0510a:590_1": "kappe dve buddhā nibbattiṃsu. Sumedhassāpi tayo sāvakasannipātā. Paṭhamasannipāte",
  "atk-s0510a:590_2": "sudassananagare koṭisataṃ khīṇāsavā ahesuṃ, dutiye navutikoṭiyo, tatiye asītikoṭiyo.",
  "atk-s0510a:590_3": "Tadā bodhisatto uttaro nāma māṇavo hutvā nidahitvā ṭhapitaṃyeva asītikoṭidhanaṃ vissajjetvā",
  "atk-s0510a:590_4": "buddhappamukhassa bhikkhusaṅghassa mahādānaṃ datvā dhammaṃ sutvā saraṇesu patiṭṭhāya",
  "atk-s0510a:590_5": "nikkhamitvā pabbaji. Sopi naṃ “anāgate buddho bhavissatī”ti byākāsi. Sumedhassa bhagavato",
  "atk-s0510a:590_6": "sudassanaṃ nāma nagaraṃ ahosi, sudatto nāma rājā pitā, mātāpi sudattā nāma devī,",
  "atk-s0510a:590_7": "saraṇo ca sabbakāmo ca dve aggasāvakā, sāgaro nāmupaṭṭhāko, rāmā ca surāmā ca dve",
  "atk-s0510a:590_8": "aggasāvikā, mahānīparukkho bodhi, sarīraṃ aṭṭhāsītihatthubbedhaṃ ahosi, āyu navuti vassasahassanti.",
  "atk-s0510a:591": "“Padumuttarassa aparena, sumedho nāma nāyako;",
  "atk-s0510a:592": "Durāsado uggatejo, sabbalokuttamo munī”ti. ;",
  "atk-s0510a:593": "Sujāto buddho",
  "atk-s0510a:594_0": "Tassa aparabhāge sujāto nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a:594_1": "saṭṭhi bhikkhusatasahassāni ahesuṃ, dutiye paññāsaṃ, tatiye cattālīsaṃ. Tadā bodhisatto",
  "atk-s0510a:594_2": "cakkavattirājā hutvā “buddho uppanno”ti sutvā upasaṅkamitvā dhammaṃ sutvā buddhappamukhassa",
  "atk-s0510a:594_3": "bhikkhusaṅghassa saddhiṃ sattahi ratanehi catumahādīparajjaṃ datvā satthu santike",
  "atk-s0510a:594_4": "pabbaji. Sakalaraṭṭhavāsino raṭṭhuppādaṃ gahetvā ārāmikakiccaṃ sādhentā buddhappamukhassa",
  "atk-s0510a:594_5": "bhikkhusaṅghassa niccaṃ mahādānaṃ adaṃsu. Sopi naṃ satthā “anāgate buddho bhavissatī”ti",
  "atk-s0510a:594_6": "byākāsi. Tassa bhagavato nagaraṃ sumaṅgalaṃ nāma ahosi, uggato nāma rājā pitā, pabhāvatī",
  "atk-s0510a:594_7": "nāma mātā, sudassano ca sudevo ca dve aggasāvakā, nārado nāmupaṭṭhāko, nāgā ca nāgasamālā",
  "atk-s0510a:594_8": "ca dve aggasāvikā, mahāveḷurukkho bodhi. So kira mandacchiddo ghanakkhandho upari",
  "atk-s0510a:594_9": "niggatāhi mahāsākhāhi morapiñchakalāpo viya virocittha. Tassa bhagavato sarīraṃ paṇṇāsahatthubbedhaṃ",
  "atk-s0510a:594_10": "ahosi, āyu navuti vassasahassanti.",
  "atk-s0510a:595": "“Tattheva maṇḍakappamhi, sujāto nāma nāyako;",
  "atk-s0510a:596": "Sīhahanūsabhakkhandho, appameyyo durāsado”ti. ;",
  "atk-s0510a:597": "Piyadassī buddho",
  "atk-s0510a:598_0": "Tassa aparabhāge ito aṭṭhārasakappasatamatthake ekasmiṃ kappe piyadassī, atthadassī,",
  "atk-s0510a:598_1": "dhammadassīti tayo buddhā nibbattiṃsu. Piyadassissapi bhagavato tayo sāvakasannipātā.",
  "atk-s0510a:598_2": "Paṭhame koṭisatasahassaṃ bhikkhū ahesuṃ, dutiye navutikoṭiyo, tatiye asītikoṭiyo.",
  "atk-s0510a:598_3": "Tadā bodhisatto kassapo nāma māṇavo tiṇṇaṃ vedānaṃ pāraṅgato hutvā satthu dhammadesanaṃ",
  "atk-s0510a:598_4": "sutvā koṭisatasahassadhanapariccāgena saṅghārāmaṃ kāretvā saraṇesu ca sīlesu ca patiṭṭhāsi.",
  "atk-s0510a:598_5": "Atha naṃ satthā “aṭṭhārasakappasataccayena buddho bhavissatī”ti byākāsi. Tassa bhagavato",
  "atk-s0510a:598_6": "anomaṃ nāma nagaraṃ ahosi, pitā sudinno nāma rājā, mātā candā nāma, pālito ca sabbadassī",
  "atk-s0510a:598_7": "ca dve aggasāvakā, sobhito nāmupaṭṭhāko, sujātā ca dhammadinnā ca dve aggasāvikā,",
  "atk-s0510a:598_8": "kakudharukkho bodhi, sarīraṃ asītihatthubbedhaṃ ahosi, navuti vassasahassaṃ āyūti.",
  "atk-s0510a:599": "“Sujātassa aparena, sayambhū lokanāyako;",
  "atk-s0510a:600": "Durāsado asamasamo, piyadassī mahāyaso”ti. ;",
  "atk-s0510a:601": "Atthadassī buddho",
  "atk-s0510a:602_0": "Tassa aparabhāge atthadassī nāma bhagavā udapādi. Tassāpi tayo sāvakasannipātā. Paṭhame",
  "atk-s0510a:602_1": "aṭṭhanavuti bhikkhusatasahassāni ahesuṃ, dutiye aṭṭhāsītisatasahassāni, tathā tatiye.",
  "atk-s0510a:602_2": "Tadā bodhisatto susīmo nāma mahiddhiko tāpaso hutvā devalokato mandāravapupphacchattaṃ",
  "atk-s0510a:602_3": "āharitvā satthāraṃ pūjesi, sopi naṃ “anāgate buddho bhavissatī”ti byākāsi. Tassa",
  "atk-s0510a:602_4": "bhagavato sobhanaṃ nāma nagaraṃ ahosi, sāgaro nāma rājā pitā, sudassanā nāma mātā,",
  "atk-s0510a:602_5": "santo ca upasanto ca dve aggasāvakā, abhayo nāmupaṭṭhāko, dhammā ca sudhammā ca dve",
  "atk-s0510a:602_6": "aggasāvikā, campakarukkho bodhi, sarīraṃ asītihatthubbedhaṃ ahosi, sarīrappabhā samantato",
  "atk-s0510a:602_7": "sabbakālaṃ yojanamattaṃ pharitvā aṭṭhāsi, āyu vassasatasahassanti.",
  "atk-s0510a:603": "“Tattheva maṇḍakappamhi, atthadassī narāsabho;",
  "atk-s0510a:604": "Mahātamaṃ nihantvāna, patto sambodhimuttama”nti. ;",
  "atk-s0510a:605": "Dhammadassī buddho",
  "atk-s0510a:606_0": "Tassa aparabhāge dhammadassī nāma satthā udapādi. Tassāpi tayo sāvakasannipātā. Paṭhame",
  "atk-s0510a:606_1": "koṭisataṃ bhikkhū ahesuṃ, dutiye navutikoṭiyo, tatiye asītikoṭiyo. Tadā bodhisatto",
  "atk-s0510a:606_2": "sakko devarājā hutvā dibbagandhapupphehi ca dibbatūriyehi ca pūjaṃ akāsi, sopi naṃ",
  "atk-s0510a:606_3": "satthā “anāgate buddho bhavissatī”ti byākāsi. Tassa bhagavato saraṇaṃ nāma nagaraṃ",
  "atk-s0510a:606_4": "ahosi, pitā saraṇo nāma rājā, mātā sunandā nāma devī, padumo ca phussadevo ca dve",
  "atk-s0510a:606_5": "aggasāvakā, sunetto nāmupaṭṭhāko, khemā ca sabbanāmā ca dve aggasāvikā, rattaṅkurarukkho",
  "atk-s0510a:606_6": "bodhi, “bimbijālo”tipi vuccati, sarīraṃ panassa asītihatthubbedhaṃ ahosi, vassasatasahassaṃ āyūti.",
  "atk-s0510a:607": "“Tattheva maṇḍakappamhi, dhammadassī mahāyaso;",
  "atk-s0510a:608": "Tamandhakāraṃ vidhamitvā, atirocati sadevake”ti. ;",
  "atk-s0510a:609": "Siddhattho buddho",
  "atk-s0510a:610_0": "Tassa aparabhāge ito catunavutikappamatthake ekasmiṃ kappe ekova siddhattho nāma",
  "atk-s0510a:610_1": "sammāsambuddho udapādi. Tassāpi tayo sāvakasannipātā. Paṭhamasannipāte koṭisataṃ",
  "atk-s0510a:610_2": "bhikkhū ahesuṃ, dutiye navutikoṭiyo, tatiye asītikoṭiyo. Tadā bodhisatto uggatejo",
  "atk-s0510a:610_3": "abhiññābalasampanno maṅgalo nāma tāpaso hutvā mahājambuphalaṃ āharitvā tathāgatassa",
  "atk-s0510a:610_4": "adāsi. Satthā taṃ phalaṃ paribhuñjitvā “catunavutikappamatthake buddho bhavissatī”ti",
  "atk-s0510a:610_5": "byākāsi. Tassa bhagavato nagaraṃ vebhāraṃ nāma ahosi, pitā jayaseno nāma rājā, mātā",
  "atk-s0510a:610_6": "suphassā nāma devī, sambalo ca sumitto ca dve aggasāvakā, revato nāmupaṭṭhāko, sīvalā",
  "atk-s0510a:610_7": "ca surāmā ca dve aggasāvikā, kaṇikārarukkho bodhi, sarīraṃ saṭṭhihatthubbedhaṃ ahosi,",
  "atk-s0510a:610_8": "vassasatasahassaṃ āyūti.",
  "atk-s0510a:611": "“Dhammadassissa aparena, siddhattho lokanāyako;",
  "atk-s0510a:612": "Nihanitvā tamaṃ sabbaṃ, sūriyo abbhuggato yathā”ti. ;",
  "atk-s0510a:613": "Tisso buddho",
  "atk-s0510a:614_0": "Tassa aparabhāge ito dvānavutikappamatthake tisso phussoti ekasmiṃ kappe dve buddhā",
  "atk-s0510a:614_1": "nibbattiṃsu. Tissassa bhagavato tayo sāvakasannipātā. Paṭhamasannipāte bhikkhūnaṃ",
  "atk-s0510a:614_2": "koṭisataṃ ahosi, dutiye navutikoṭiyo, tatiye asītikoṭiyo. Tadā bodhisatto mahābhogo",
  "atk-s0510a:614_3": "mahāyaso sujāto nāma khattiyo hutvā isipabbajjaṃ pabbajitvā mahiddhikabhāvaṃ patvā",
  "atk-s0510a:614_4": "“buddho uppanno”ti sutvā dibbamandāravapadumapāricchattakapupphāni ādāya catuparisamajjhe",
  "atk-s0510a:614_5": "gacchantaṃ tathāgataṃ pūjesi, ākāse pupphavitānaṃ akāsi. Sopi naṃ satthā “ito dvenavutikappamatthake",
  "atk-s0510a:614_6": "buddho bhavissatī”ti byākāsi. Tassa bhagavato khemaṃ nāma nagaraṃ ahosi, pitā janasandho",
  "atk-s0510a:614_7": "nāma khattiyo, mātā padumā nāma devī, brahmadevo ca udayo ca dve aggasāvakā, sumano",
  "atk-s0510a:614_8": "nāmupaṭṭhāko, phussā ca sudattā ca dve aggasāvikā, asanarukkho bodhi, sarīraṃ saṭṭhihatthubbedhaṃ",
  "atk-s0510a:614_9": "ahosi, vassasatasahassaṃ āyūti.",
  "atk-s0510a:615": "“Siddhatthassa aparena, asamo appaṭipuggalo;",
  "atk-s0510a:616": "Anantatejo amitayaso, tisso lokagganāyako”ti. ;",
  "atk-s0510a:617": "Phusso buddho",
  "atk-s0510a:618_0": "Tassa aparabhāge phusso nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a:618_1": "saṭṭhi bhikkhusatasahassāni ahesuṃ, dutiye paṇṇāsa, tatiye dvattiṃsa. Tadā bodhisatto",
  "atk-s0510a:618_2": "vijitāvī nāma khattiyo hutvā mahārajjaṃ pahāya satthu santike pabbajitvā tīṇi piṭakāni",
  "atk-s0510a:618_3": "uggahetvā mahājanassa dhammakathaṃ kathesi, sīlapāramiñca pūresi. Sopi naṃ “buddho",
  "atk-s0510a:618_4": "bhavissatī”ti byākāsi. Tassa bhagavato kāsi nāma nagaraṃ ahosi, jayaseno nāma rājā",
  "atk-s0510a:618_5": "pitā, sirimā nāma mātā, surakkhito ca dhammaseno ca dve aggasāvakā, sabhiyo nāmupaṭṭhāko,",
  "atk-s0510a:618_6": "cālā ca upacālā ca dve aggasāvikā, āmalakarukkho bodhi, sarīraṃ aṭṭhapaṇṇāsahatthubbedhaṃ",
  "atk-s0510a:618_7": "ahosi, navuti vassasahassāni āyūti.",
  "atk-s0510a:619": "“Tattheva maṇḍakappamhi, ahu satthā anuttaro;",
  "atk-s0510a:620": "Anūpamo asamasamo, phusso lokagganāyako”ti. ;",
  "atk-s0510a:621": "Vipassī buddho",
  "atk-s0510a:622_0": "Tassa aparabhāge ito ekanavutikappe vipassī nāma bhagavā udapādi. Tassāpi tayo sāvakasannipātā.",
  "atk-s0510a:622_1": "Paṭhamasannipāte aṭṭhasaṭṭhi bhikkhusatasahassaṃ ahosi, dutiye ekasatasahassaṃ, tatiye",
  "atk-s0510a:622_2": "asītisahassāni. Tadā bodhisatto mahiddhiko mahānubhāvo atulo nāma nāgarājā hutvā",
  "atk-s0510a:622_3": "sattaratanakhacitaṃ sovaṇṇamayaṃ mahāpīṭhaṃ bhagavato adāsi. Sopi naṃ “ito ekanavutikappe",
  "atk-s0510a:622_4": "buddho bhavissatī”ti byākāsi. Tassa bhagavato bandhumatī nāma nagaraṃ ahosi, bandhumā",
  "atk-s0510a:622_5": "nāma rājā pitā, bandhumatī nāma mātā, khaṇḍo ca tisso ca dve aggasāvakā, asoko nāmupaṭṭhāko,",
  "atk-s0510a:622_6": "candā ca candamittā ca dve aggasāvikā, pāṭalirukkho bodhi, sarīraṃ asītihatthubbedhaṃ",
  "atk-s0510a:622_7": "ahosi, sarīrappabhā sadā satta yojanāni pharitvā aṭṭhāsi, asīti vassasahassāni āyūti.",
  "atk-s0510a:623": "“Phussassa ca aparena, sambuddho dvipaduttamo;",
  "atk-s0510a:624": "Vipassī nāma nāmena, loke uppajji cakkhumā”ti. ;",
  "atk-s0510a:625": "Sikhī buddho",
  "atk-s0510a:626_0": "Tassa aparabhāge ito ekattiṃsakappe sikhī ca vessabhūcāti dve buddhā ahesuṃ. Sikhissāpi",
  "atk-s0510a:626_1": "bhagavato tayo sāvakasannipātā. Paṭhamasannipāte bhikkhusatasahassaṃ ahosi, dutiye",
  "atk-s0510a:626_2": "asītisahassāni, tatiye sattatisahassāni. Tadā bodhisatto arindamo nāma rājā hutvā",
  "atk-s0510a:626_3": "buddhappamukhassa bhikkhusaṅghassa sacīvaraṃ mahādānaṃ pavattetvā sattaratanapaṭimaṇḍitaṃ",
  "atk-s0510a:626_4": "hatthiratanaṃ datvā hatthippamāṇaṃ katvā kappiyabhaṇḍaṃ adāsi. Sopi naṃ satthā “ito",
  "atk-s0510a:626_5": "ekattiṃsakappe buddho bhavissatī”ti byākāsi. Tassa pana bhagavato aruṇavatī nāma",
  "atk-s0510a:626_6": "nagaraṃ ahosi, aruṇo nāma khattiyo pitā, pabhāvatī nāma mātā, abhibhū ca sambhavo",
  "atk-s0510a:626_7": "ca dve aggasāvakā, khemaṅkaro nāmupaṭṭhāko, sakhilā ca padumā ca dve aggasāvikā,",
  "atk-s0510a:626_8": "puṇḍarīkarukkho bodhi, sarīraṃ sattatihatthubbedhaṃ ahosi, sarīrappabhā yojanattayaṃ",
  "atk-s0510a:626_9": "pharitvā aṭṭhāsi, sattati vassasahassāni āyūti.",
  "atk-s0510a:627": "“Vipassissa aparena, sambuddho dvipaduttamo;",
  "atk-s0510a:628": "Sikhivhayo āsi jino, asamo appaṭipuggalo”ti. ;",
  "atk-s0510a:629": "Vessabhū buddho",
  "atk-s0510a:630_0": "Tassa aparabhāge vessabhū nāma satthā udapādi. Tassāpi tayo sāvakasannipātā. Paṭhamasannipāte",
  "atk-s0510a:630_1": "asīti bhikkhusahassāni ahesuṃ, dutiye sattati, tatiye saṭṭhi. Tadā bodhisatto sudassano",
  "atk-s0510a:630_2": "nāma rājā hutvā buddhappamukhassa bhikkhusaṅghassa sacīvaraṃ mahādānaṃ datvā tassa",
  "atk-s0510a:630_3": "santike pabbajitvā ācāraguṇasampanno buddharatane cittīkārapītibahulo ahosi. Sopi",
  "atk-s0510a:630_4": "naṃ bhagavā “ito ekattiṃsakappe buddho bhavissatī”ti byākāsi. Tassa pana bhagavato",
  "atk-s0510a:630_5": "anomaṃ nāma nagaraṃ ahosi, suppatīto nāma rājā pitā, yasavatī nāma mātā, soṇo ca",
  "atk-s0510a:630_6": "uttaro ca dve aggasāvakā, upasanto nāmupaṭṭhāyo, rāmā ca surāmā ca dve aggasāvikā,",
  "atk-s0510a:630_7": "sālarukkho bodhi, sarīraṃ saṭṭhihatthubbedhaṃ ahosi, saṭṭhi vassasahassāni āyūti.",
  "atk-s0510a:631": "“Tattheva maṇḍakappamhi, asamo appaṭipuggalo;",
  "atk-s0510a:632": "Vessabhū nāma nāmena, loke uppajji so jino”ti. ;",
  "atk-s0510a:633": "Kakusandho buddho",
  "atk-s0510a:634_0": "Tassa aparabhāge imasmiṃ kappe cattāro buddhā nibbattā kakusandho, koṇāgamano, kassapo,",
  "atk-s0510a:634_1": "amhākaṃ bhagavāti. Kakusandhassa bhagavato ekova sāvakasannipāto, tattha cattālīsa",
  "atk-s0510a:634_2": "bhikkhusahassāni ahesuṃ. Tadā bodhisatto khemo nāma rājā hutvā buddhappamukhassa",
  "atk-s0510a:634_3": "bhikkhusaṅghassa sapattacīvaraṃ mahādānañceva añjanādibhesajjāni ca datvā satthu",
  "atk-s0510a:634_4": "dhammadesanaṃ sutvā pabbaji. Sopi naṃ satthā “buddho bhavissatī”ti byākāsi. Kakusandhassa",
  "atk-s0510a:634_5": "pana bhagavato khemaṃ nāma nagaraṃ ahosi, aggidatto nāma brāhmaṇo pitā, visākhā nāma",
  "atk-s0510a:634_6": "brāhmaṇī mātā, vidhuro ca sañjīvo ca dve aggasāvakā, buddhijo nāmupaṭṭhāko, sāmā",
  "atk-s0510a:634_7": "ca campā ca dve aggasāvikā, mahāsirīsarukkho bodhi, sarīraṃ cattālīsahatthubbedhaṃ",
  "atk-s0510a:634_8": "ahosi, cattālīsa vassasahassāni āyūti.",
  "atk-s0510a:635": "“Vessabhussa aparena, sambuddho dvipaduttamo;",
  "atk-s0510a:636": "Kakusandho nāma nāmena, appameyyo durāsado”ti. ;",
  "atk-s0510a:637": "Koṇāgamano buddho",
  "atk-s0510a:638_0": "Tassa aparabhāge koṇāgamano nāma satthā udapādi. Tassāpi ekova sāvakasannipāto, tattha",
  "atk-s0510a:638_1": "tiṃsa bhikkhusahassāni ahesuṃ. Tadā bodhisatto pabbato nāma rājā hutvā amaccagaṇaparivuto",
  "atk-s0510a:638_2": "satthu santikaṃ gantvā dhammadesanaṃ sutvā buddhappamukhaṃ bhikkhusaṅghaṃ nimantetvā",
  "atk-s0510a:638_3": "mahādānaṃ pavattetvā pattuṇṇacīnapaṭakoseyyakambaladukūlāni ceva suvaṇṇapaṭikañca",
  "atk-s0510a:638_4": "datvā satthu santike pabbaji. Sopi naṃ satthā “buddho bhavissatī”ti byākāsi. Tassa",
  "atk-s0510a:638_5": "bhagavato sobhavatī nāma nagaraṃ ahosi, yaññadatto nāma brāhmaṇo pitā, uttarā nāma",
  "atk-s0510a:638_6": "brāhmaṇī mātā, bhiyyaso ca uttaro ca dve aggasāvakā, sotthijo nāmupaṭṭhāko, samuddā",
  "atk-s0510a:638_7": "ca uttarā ca dve aggasāvikā, udumbararukkho bodhi, sarīraṃ tiṃsahatthubbedhaṃ ahosi,",
  "atk-s0510a:638_8": "tiṃsa vassasahassāni āyūti.",
  "atk-s0510a:639": "“Kakusandhassa aparena, sambuddho dvipaduttamo;",
  "atk-s0510a:640": "Koṇāgamano nāma jino, lokajeṭṭho narāsabho”ti. ;",
  "atk-s0510a:641": "Kassapo buddho",
  "atk-s0510a:642_0": "Tassa aparabhāge kassapo nāma satthā udapādi. Tassāpi ekova sāvakasannipāto, tattha",
  "atk-s0510a:642_1": "vīsati bhikkhusahassāni ahesuṃ. Tadā bodhisatto jotipālo nāma māṇavo hutvā tiṇṇaṃ",
  "atk-s0510a:642_2": "vedānaṃ pāragū bhūmiyañceva antalikkhe ca pākaṭo ghaṭikārassa kumbhakārassa mitto",
  "atk-s0510a:642_3": "ahosi. So tena saddhiṃ satthāraṃ upasaṅkamitvā dhammakathaṃ sutvā pabbajitvā āraddhavīriyo",
  "atk-s0510a:642_4": "tīṇi piṭakāni uggahetvā vattāvattasampattiyā buddhasāsanaṃ sobhesi. Sopi naṃ satthā",
  "atk-s0510a:642_5": "“buddho bhavissatī”ti byākāsi. Tassa bhagavato jātanagaraṃ bārāṇasī nāma ahosi, brahmadatto",
  "atk-s0510a:642_6": "nāma brāhmaṇo pitā, dhanavatī nāma brāhmaṇī mātā, tisso ca bhāradvājo ca dve aggasāvakā,",
  "atk-s0510a:642_7": "sabbamitto nāmupaṭṭhāko, anuḷā ca uruveḷā ca dve aggasāvikā, nigrodharukkho bodhi,",
  "atk-s0510a:642_8": "sarīraṃ vīsatihatthubbedhaṃ ahosi, vīsati vassasahassāni āyūti.",
  "atk-s0510a:643": "“Koṇāgamanassa aparena, sambuddho dvipaduttamo;",
  "atk-s0510a:644": "Kassapo nāma gottena, dhammarājā pabhaṅkaro”ti. ;",
  "atk-s0510a:645_0": "Yasmiṃ pana kappe dīpaṅkaradasabalo udapādi, tasmiṃ aññepi tayo buddhā ahesuṃ. Tesaṃ",
  "atk-s0510a:645_1": "santike bodhisattassa byākaraṇaṃ natthi, tasmā te idha na dassitā. Aṭṭhakathāyaṃ",
  "atk-s0510a:645_2": "pana taṇhaṅkarato paṭṭhāya sabbepi buddhe dassetuṃ idaṃ vuttaṃ –",
  "atk-s0510a:646": "“Taṇhaṅkaro medhaṅkaro, athopi saraṇaṅkaro;",
  "atk-s0510a:647": "Dīpaṅkaro ca sambuddho, koṇḍañño dvipaduttamo.",
  "atk-s0510a:648": "“Maṅgalo ca sumano ca, revato sobhito muni;",
  "atk-s0510a:649": "Anomadassī padumo, nārado padumuttaro.",
  "atk-s0510a:650": "“Sumedho ca sujāto ca, piyadassī mahāyaso;",
  "atk-s0510a:651": "Atthadassī dhammadassī, siddhattho lokanāyako.",
  "atk-s0510a:652": "“Tisso phusso ca sambuddho, vipassī sikhī vessabhū;",
  "atk-s0510a:653": "Kakusandho koṇāgamano, kassapo cāpi nāyako.",
  "atk-s0510a:654": "“Ete ahesuṃ sambuddhā, vītarāgā samāhitā;",
  "atk-s0510a:655": "Sataraṃsīva uppannā, mahātamavinodanā;",
  "atk-s0510a:656": "Jalitvā aggikhandhāva, nibbutā te sasāvakā”ti.",
  "atk-s0510a:657": "Gotamo buddho",
  "atk-s0510a:658_0": "Tattha amhākaṃ bodhisatto dīpaṅkarādīnaṃ catuvīsatiyā buddhānaṃ santike adhikāraṃ",
  "atk-s0510a:658_1": "karonto kappasatasahassādhikāni cattāri asaṅkhyeyyāni āgato. Kassapassa pana bhagavato",
  "atk-s0510a:658_2": "orabhāge ṭhapetvā imaṃ sammāsambuddhaṃ añño buddho nāma natthi. Iti dīpaṅkarādīnaṃ",
  "atk-s0510a:658_3": "catuvīsatiyā buddhānaṃ santike laddhabyākaraṇo pana bodhisatto yenena –",
  "atk-s0510a:659": "“Manussattaṃ liṅgasampatti, hetu satthāradassanaṃ;",
  "atk-s0510a:660": "Pabbajjā guṇasampatti, adhikāro ca chandatā;",
  "atk-s0510a:661": "Aṭṭhadhammasamodhānā, abhinīhāro samijjhatī”ti. –",
  "atk-s0510a:662_0": "Ime aṭṭha dhamme samodhānetvā dīpaṅkarapādamūle katābhinīhārena “handa buddhakare",
  "atk-s0510a:662_1": "dhamme, vicināmi ito cito”ti ussāhaṃ katvā “vicinanto tadā dakkhiṃ, paṭhamaṃ dānapārami”nti",
  "atk-s0510a:662_2": "dānapāramitādayo buddhakārakadhammā diṭṭhā, pūrentoyeva yāva vessantarattabhāvo āgami.",
  "atk-s0510a:662_3": "Āgacchanto ca ye te katābhinīhārānaṃ bodhisattānaṃ ānisaṃsā saṃvaṇṇitā –",
  "atk-s0510a:663": "“Evaṃ sabbaṅgasampannā, bodhiyā niyatā narā;",
  "atk-s0510a:664": "Saṃsaraṃ dīghamaddhānaṃ, kappakoṭisatehipi.",
  "atk-s0510a:665": "“Avīcimhi nuppajjanti, tathā lokantaresu ca;",
  "atk-s0510a:666": "Nijjhāmataṇhā khuppipāsā, na honti kālakañjikā.",
  "atk-s0510a:667": "“Na honti khuddakā pāṇā, uppajjantāpi duggatiṃ;",
  "atk-s0510a:668": "Jāyamānā manussesu, jaccandhā na bhavanti te.",
  "atk-s0510a:669": "“Sotavekallatā natthi, na bhavanti mūgapakkhikā;",
  "atk-s0510a:670": "Itthibhāvaṃ na gacchanti, ubhatobyañjanapaṇḍakā.",
  "atk-s0510a:671": "“Na bhavanti pariyāpannā, bodhiyā niyatā narā;",
  "atk-s0510a:672": "Muttā ānantarikehi, sabbattha suddhagocarā.",
  "atk-s0510a:673": "“Micchādiṭṭhiṃ na sevanti, kammakiriyadassanā;",
  "atk-s0510a:674": "Vasamānāpi saggesu, asaññaṃ nupapajjare.",
  "atk-s0510a:675": "“Suddhāvāsesu devesu, hetu nāma na vijjati;",
  "atk-s0510a:676": "Nekkhammaninnā sappurisā, visaṃyuttā bhavābhave;",
  "atk-s0510a:677": "Caranti lokatthacariyāyo, pūrenti sabbapāramī”ti.",
  "atk-s0510a:678_0": "Te ānisaṃse adhigantvāva āgato. Pāramiyo pūrentassa cassa akittibrāhmaṇakāle, saṅkhabrāhmaṇakāle,",
  "atk-s0510a:678_1": "dhanañcayarājakāle, mahāsudassanarājakāle, mahāgovindakāle, nimimahārājakāle, candakumārakāle,",
  "atk-s0510a:678_2": "visayhaseṭṭhikāle, sivirājakāle, vessantararājakāleti dānapāramitāya pūritattabhāvānaṃ",
  "atk-s0510a:678_3": "parimāṇaṃ nāma natthi. Ekantena panassa sasapaṇḍitajātake –",
  "atk-s0510a:679": "“Bhikkhāya upagataṃ disvā, sakattānaṃ pariccajiṃ;",
  "atk-s0510a:680": "Dānena me samo natthi, esā me dānapāramī”ti. –",
  "atk-s0510a:681_0": "Evaṃ attapariccāgaṃ karontassa dānapāramitā paramatthapāramī nāma jātā. Tathā sīlavanāgarājakāle,",
  "atk-s0510a:681_1": "campeyyanāgarājakāle, bhūridattanāgarājakāle, chaddantanāgarājakāle, jayaddisarājaputtakāle,",
  "atk-s0510a:681_2": "alīnasattukumārakāleti sīlapāramitāya pūritattabhāvānaṃ parimāṇaṃ nāma natthi. Ekantena",
  "atk-s0510a:681_3": "panassa saṅkhapālajātake –",
  "atk-s0510a:682": "“Sūlehi vijjhayantopi, koṭṭiyantopi sattibhi;",
  "atk-s0510a:683": "Bhojaputte na kuppāmi, esā me sīlapāramī”ti. –",
  "atk-s0510a:684_0": "Evaṃ attapariccāgaṃ karontassa sīlapāramitā paramatthapāramī nāma jātā. Tathā somanassakumārakāle,",
  "atk-s0510a:684_1": "hatthipālakumārakāle, ayogharapaṇḍitakāleti mahārajjaṃ pahāya nekkhammapāramitāya",
  "atk-s0510a:684_2": "pūritattabhāvānaṃ parimāṇaṃ nāma natthi. Ekantena panassa cūḷasutasomajātake –",
  "atk-s0510a:685": "“Mahārajjaṃ hatthagataṃ, kheḷapiṇḍaṃva chaḍḍayiṃ;",
  "atk-s0510a:686": "Cajato na hoti lagganaṃ, esā me nekkhammapāramī”ti. –",
  "atk-s0510a:687_0": "Evaṃ nissaṅgatāya rajjaṃ chaḍḍetvā nikkhamantassa nekkhammapāramitā paramatthapāramī",
  "atk-s0510a:687_1": "nāma jātā. Tathā vidhurapaṇḍitakāle, mahāgovindapaṇḍitakāle, kuddālapaṇḍitakāle,",
  "atk-s0510a:687_2": "arakapaṇḍitakāle, bodhiparibbājakakāle, mahosadhapaṇḍitakāleti paññāpāramitāya pūritattabhāvānaṃ",
  "atk-s0510a:687_3": "parimāṇaṃ nāma natthi. Ekantena panassa sattubhastajātake senakapaṇḍitakāle –",
  "atk-s0510a:688": "“Paññāya vicinantohaṃ, brāhmaṇaṃ mocayiṃ dukhā;",
  "atk-s0510a:689": "Paññāya me samo natthi, esā me paññāpāramī”ti. –",
  "atk-s0510a:690_0": "Antobhastagataṃ sappaṃ dassentassa paññāpāramitā paramatthapāramī nāma jātā. Tathā",
  "atk-s0510a:690_1": "vīriyapāramitādīnampi pūritattabhāvānaṃ parimāṇaṃ nāma natthi. Ekantena panassa mahājanakajātake –",
  "atk-s0510a:691": "“Atīradassī jalamajjhe, hatā sabbeva mānusā;",
  "atk-s0510a:692": "Cittassa aññathā natthi, esā me vīriyapāramī”ti. –",
  "atk-s0510a:693": "Evaṃ mahāsamuddaṃ tarantassa vīriyapāramitā paramatthapāramī nāma jātā. Khantivādijātake –",
  "atk-s0510a:694": "“Acetanaṃva koṭṭente, tiṇhena pharasunā mamaṃ;",
  "atk-s0510a:695": "Kāsirāje na kuppāmi, esā me khantipāramī”ti. –",
  "atk-s0510a:696": "Evaṃ acetanabhāvena viya mahādukkhaṃ adhivāsentassa khantipāramitā paramatthapāramī nāma jātā. Mahāsutasomajātake –",
  "atk-s0510a:697": "“Saccavācaṃ anurakkhanto, cajitvā mama jīvitaṃ;",
  "atk-s0510a:698": "Mocesiṃ ekasataṃ khattiye, esā me saccapāramī”ti. –",
  "atk-s0510a:699": "Evaṃ jīvitaṃ cajitvā saccamanurakkhantassa saccapāramitā paramatthapāramī nāma jātā. Mūgapakkhajātake –",
  "atk-s0510a:700": "“Mātāpitā na me dessā, napi dessaṃ mahāyasaṃ;",
  "atk-s0510a:701": "Sabbaññutaṃ piyaṃ mayhaṃ, tasmā vatamadhiṭṭhahi”nti. –",
  "atk-s0510a:702": "Evaṃ jīvitampi cajitvā vataṃ adhiṭṭhahantassa adhiṭṭhānapāramitā paramatthapāramī nāma jātā. Suvaṇṇasāmajātake –",
  "atk-s0510a:703": "“Na maṃ koci uttasati, napihaṃ bhāyāmi kassaci;",
  "atk-s0510a:704": "Mettābalenupatthaddho, ramāmi pavane tadā”ti. –",
  "atk-s0510a:705": "Evaṃ jīvitampi anoloketvā mettāyantassa mettāpāramitā paramatthapāramī nāma jātā. Lomahaṃsajātake –",
  "atk-s0510a:706": "“Susāne seyyaṃ kappemi, chavaṭṭhikaṃ upanidhāyahaṃ;",
  "atk-s0510a:707": "Gāmaṇḍalā upāgantvā, rūpaṃ dassentinappaka”nti. –",
  "atk-s0510a:708_0": "Evaṃ gāmadārakesu niṭṭhubhanādīhi ceva mālāgandhūpahārādīhi ca sukhadukkhaṃ uppādentesupi",
  "atk-s0510a:708_1": "upekkhaṃ anativattentassa upekkhāpāramitā paramatthapāramī nāma jātā. Ayamettha saṅkhepo.",
  "atk-s0510a:708_2": "Vitthārato panesa attho cariyāpiṭakato gahetabboti. Evaṃ pāramiyo pūretvā vessantarattabhāve ṭhito –",
  "atk-s0510a:709": "“Acetanāyaṃ pathavī, aviññāya sukhaṃ dukhaṃ;",
  "atk-s0510a:710": "Sāpi dānabalā mayhaṃ, sattakkhattuṃ pakampathā”ti. –",
  "atk-s0510a:711_0": "Evaṃ mahāpathavikampanādīni mahāpuññāni karitvā āyupariyosāne tato cuto tusitabhavane",
  "atk-s0510a:711_1": "nibbatti. Iti dīpaṅkarapādamūlato paṭṭhāya yāva ayaṃ tusitapure nibbatti, ettakaṃ",
  "atk-s0510a:711_2": "ṭhānaṃ dūrenidānaṃ nāmāti veditabbaṃ.",
  "atk-s0510a:712": "Dūrenidānakathā niṭṭhitā.",
  "atk-s0510a:713": "2. Avidūrenidānakathā",
  "atk-s0510a:714_0": "Tusitapure vasanteyeva pana bodhisatte buddhakolāhalaṃ nāma udapādi. Lokasmiñhi tīṇi",
  "atk-s0510a:714_1": "kolāhalāni mahantāni uppajjanti kappakolāhalaṃ, buddhakolāhalaṃ, cakkavattikolāhalanti.",
  "atk-s0510a:714_2": "Tattha “vassasatasahassaccayena kappuṭṭhānaṃ bhavissatī”ti lokabyūhā nāma kāmāvacaradevā",
  "atk-s0510a:714_3": "muttasirā vikiṇṇakesā rudamukhā assūni hatthehi puñchamānā rattavatthanivatthā ativiya",
  "atk-s0510a:714_4": "virūpavesadhārino hutvā manussapathe vicarantā evaṃ ārocenti – “mārisā, ito vassasatasahassaccayena",
  "atk-s0510a:714_5": "kappuṭṭhānaṃ bhavissati, ayaṃ loko vinassissati, mahāsamuddopi sussissati, ayañca",
  "atk-s0510a:714_6": "mahāpathavī sineru ca pabbatarājā uḍḍayhissanti vinassissanti, yāva brahmalokā lokavināso",
  "atk-s0510a:714_7": "bhavissati, mettaṃ mārisā, bhāvetha, karuṇaṃ, muditaṃ, upekkhaṃ mārisā, bhāvetha,",
  "atk-s0510a:714_8": "mātaraṃ upaṭṭhahatha, pitaraṃ upaṭṭhahatha, kule jeṭṭhāpacāyino hothā”ti. Idaṃ kappakolāhalaṃ",
  "atk-s0510a:714_9": "nāma. “Vassasahassaccayena pana sabbuññubuddho loke uppajjissatī”ti lokapāladevatā",
  "atk-s0510a:714_10": "“ito, mārisā, vassasahassaccayena sabbaññubuddho loke uppajjissatī”ti ugghosentiyo",
  "atk-s0510a:714_11": "āhiṇḍanti. Idaṃ buddhakolāhalaṃ nāma. “Vassasatassaccayena cakkavattirājā uppajjissatī”ti",
  "atk-s0510a:714_12": "devatāyo “ito mārisā vassasataccayena cakkavattirājā loke uppajjissatī”ti ugghosentiyo",
  "atk-s0510a:714_13": "āhiṇḍanti. Idaṃ cakkavattikolāhalaṃ nāma. Imāni tīṇi kolāhalāni mahantāni honti.",
  "atk-s0510a:715_0": "Tesu buddhakolāhalasaddaṃ sutvā sakaladasasahassacakkavāḷadevatā ekato sannipatitvā",
  "atk-s0510a:715_1": "“asuko nāma satto buddho bhavissatī”ti ñatvā taṃ upasaṅkamitvā āyācanti. Āyācamānā",
  "atk-s0510a:715_2": "ca pubbanimittesu uppannesu āyācanti. Tadā pana sabbāpi tā ekekacakkavāḷe cātumahārājasakkasuyāmasantusitasunimmitavasavattimahābrahmehi",
  "atk-s0510a:715_3": "saddhiṃ ekacakkavāḷe sannipatitvā tusitabhavane bodhisattassa santikaṃ gantvā “mārisa,",
  "atk-s0510a:715_4": "tumhehi dasa pāramiyo pūrentehi na sakkasampattiṃ, na mārabrahmacakkavattisampattiṃ",
  "atk-s0510a:715_5": "patthentehi pūritā, lokanittharaṇatthāya pana sabbaññutaṃ patthentehi pūritā, so",
  "atk-s0510a:715_6": "vo dāni kālo, mārisa, buddhattāya, samayo, mārisa, buddhattāyā”ti yāciṃsu.",
  "atk-s0510a:716_0": "Atha mahāsatto devatānaṃ paṭiññaṃ adatvāva kāladīpadesakulajanettiāyuparicchedavasena",
  "atk-s0510a:716_1": "pañcamahāvilokanaṃ nāma vilokesi. Tattha “kālo nu kho, akālo nu kho”ti paṭhamaṃ kālaṃ",
  "atk-s0510a:716_2": "vilokesi. Tattha vassasatasahassato uddhaṃ vaḍḍhitaāyukālo kālo nāma na hoti. Kasmā?",
  "atk-s0510a:716_3": "Tadā hi sattānaṃ jātijarāmaraṇāni na paññāyanti. Buddhānañca dhammadesanā tilakkhaṇamuttā",
  "atk-s0510a:716_4": "nāma natthi. Tesaṃ “aniccaṃ dukkhaṃ anattā”ti kathentānaṃ “kiṃ nāmetaṃ kathentī”ti",
  "atk-s0510a:716_5": "neva sotabbaṃ na saddhātabbaṃ maññanti, tato abhisamayo na hoti, tasmiṃ asati aniyyānikaṃ",
  "atk-s0510a:716_6": "sāsanaṃ hoti. Tasmā so akālo. Vassasatato ūnaāyukālopi kālo nāma na hoti. Kasmā?",
  "atk-s0510a:716_7": "Tadā hi sattā ussannakilesā honti, ussannakilesānañca dinno ovādo ovādaṭṭhāne na",
  "atk-s0510a:716_8": "tiṭṭhati, udake daṇḍarāji viya khippaṃ vigacchati. Tasmā sopi akālo. Vassasatasahassato",
  "atk-s0510a:716_9": "pana paṭṭhāya heṭṭhā, vassasatato paṭṭhāya uddhaṃ āyukālo kālo nāma. Tadā ca vassasatāyukālo,",
  "atk-s0510a:716_10": "atha mahāsatto “nibbattitabbakālo”ti kālaṃ passi.",
  "atk-s0510a:717": "Tato dīpaṃ vilokento saparivāre cattāro dīpe oloketvā “tīsu dīpesu buddhā na nibbattanti, jambudīpeyeva nibbattantī”ti dīpaṃ passi.",
  "atk-s0510a:718_0": "Tato “jambudīpo nāma mahā, dasayojanasahassaparimāṇo, katarasmiṃ nu kho padese buddhā",
  "atk-s0510a:718_1": "nibbattantī”ti okāsaṃ vilokento majjhimadesaṃ passi. Majjhimadeso nāma “puratthimāya",
  "atk-s0510a:718_2": "disāya gajaṅgalaṃ nāma nigamo, tassa parena mahāsālā, tato parā paccantimā janapadā,",
  "atk-s0510a:718_3": "orato majjhe. Puratthimadakkhiṇāya disāya sallavatī nāma nadī, tato parā paccantimā",
  "atk-s0510a:718_4": "janapadā, orato majjhe. Dakkhiṇāya disāya setakaṇṇikaṃ nāma nigamo, tato parā paccantimā",
  "atk-s0510a:718_5": "janapadā, orato majjhe. Pacchimāya disāya thūṇaṃ nāma brāhmaṇagāmo, tato parā paccantimā",
  "atk-s0510a:718_6": "janapadā, orato majjhe. Uttarāya disāya usīraddhajo nāma pabbato, tato parā paccantimā",
  "atk-s0510a:718_7": "janapadā, orato majjhe”ti evaṃ vinaye vutto padeso. So āyāmato tīṇi yojanasatāni,",
  "atk-s0510a:718_8": "vitthārato aḍḍhateyyāni, parikkhepato nava yojanasatānīti etasmiṃ padese buddhā,",
  "atk-s0510a:718_9": "paccekabuddhā, aggasāvakā, asīti mahāsāvakā, cakkavattirājāno, aññe ca mahesakkhā",
  "atk-s0510a:718_10": "khattiyabrāhmaṇagahapatimahāsālā uppajjanti. Idañcettha kapilavatthu nāma nagaraṃ,",
  "atk-s0510a:718_11": "tattha mayā nibbattitabbanti niṭṭhaṃ agamāsi.",
  "atk-s0510a:719_0": "Tato kulaṃ vilokento “buddhā nāma vessakule vā suddakule vā na nibbattanti. Lokasammate",
  "atk-s0510a:719_1": "pana khattiyakule vā brāhmaṇakule vāti dvīsuyeva kulesu nibbattanti. Idāni ca khattiyakulaṃ",
  "atk-s0510a:719_2": "lokasammataṃ, tattha nibbattissāmi. Suddhodano nāma rājā me pitā bhavissatī”ti kulaṃ passi.",
  "atk-s0510a:720_0": "Tato mātaraṃ vilokento “buddhamātā nāma lolā surādhuttā na hoti, kappasatasahassaṃ",
  "atk-s0510a:720_1": "pana pūritapāramī jātito paṭṭhāya akhaṇḍapañcasīlāyeva hoti. Ayañca mahāmāyā nāma",
  "atk-s0510a:720_2": "devī edisī, ayaṃ me mātā bhavissati. Kittakaṃ panassā āyūti dasannaṃ māsānaṃ upari",
  "atk-s0510a:720_3": "satta divasānī”ti passi.",
  "atk-s0510a:721_0": "Iti imaṃ pañcamahāvilokanaṃ viloketvā “kālo me, mārisā, buddhabhāvāyā”ti devatānaṃ",
  "atk-s0510a:721_1": "saṅgahaṃ karonto paṭiññaṃ datvā “gacchatha, tumhe”ti tā devatā uyyojetvā tusitadevatāhi",
  "atk-s0510a:721_2": "parivuto tusitapure nandanavanaṃ pāvisi. Sabbadevalokesu hi nandanavanaṃ atthiyeva.",
  "atk-s0510a:721_3": "Tattha naṃ devatā “ito cuto sugatiṃ gaccha, ito cuto sugatiṃ gacchā”ti pubbe katakusalakammokāsaṃ",
  "atk-s0510a:721_4": "sārayamānā vicaranti. So evaṃ devatāhi kusalaṃ sārayamānāhi parivuto tattha vicarantoyeva",
  "atk-s0510a:721_5": "cavitvā mahāmāyāya deviyā kucchismiṃ paṭisandhiṃ gaṇhi.",
  "atk-s0510a:722_0": "Tassa āvibhāvatthaṃ ayaṃ anupubbikathā – tadā kira kapilavatthunagare āsāḷhinakkhattaṃ",
  "atk-s0510a:722_1": "saṅghuṭṭhaṃ ahosi, mahājano nakkhattaṃ kīḷati. Mahāmāyāpi devī pure puṇṇamāya sattamadivasato",
  "atk-s0510a:722_2": "paṭṭhāya vigatasurāpānaṃ mālāgandhavibhūtisampannaṃ nakkhattakīḷaṃ anubhavamānā sattame",
  "atk-s0510a:722_3": "divase pātova uṭṭhāya gandhodakena nhāyitvā cattāri satasahassāni vissajjetvā mahādānaṃ",
  "atk-s0510a:722_4": "datvā sabbālaṅkāravibhūsitā varabhojanaṃ bhuñjitvā uposathaṅgāni adhiṭṭhāya alaṅkatapaṭiyattaṃ",
  "atk-s0510a:722_5": "sirigabbhaṃ pavisitvā sirisayane nipannā niddaṃ okkamamānā imaṃ supinaṃ addasa –",
  "atk-s0510a:722_6": "cattāro kira naṃ mahārājāno sayaneneva saddhiṃ ukkhipitvā himavantaṃ netvā saṭṭhiyojanike",
  "atk-s0510a:722_7": "manosilātale sattayojanikassa mahāsālarukkhassa heṭṭhā ṭhapetvā ekamantaṃ aṭṭhaṃsu.",
  "atk-s0510a:722_8": "Atha nesaṃ deviyo āgantvā deviṃ anotattadahaṃ netvā manussamalaharaṇatthaṃ nhāpetvā",
  "atk-s0510a:722_9": "dibbavatthaṃ nivāsāpetvā gandhehi vilimpāpetvā dibbapupphāni piḷandhāpetvā tato avidūre",
  "atk-s0510a:722_10": "eko rajatapabbato atthi, tassa anto kanakavimānaṃ atthi, tattha pācīnasīsakaṃ dibbasayanaṃ",
  "atk-s0510a:722_11": "paññāpetvā nipajjāpesuṃ. Atha bodhisatto setavaravāraṇo hutvā tato avidūre eko suvaṇṇapabbato",
  "atk-s0510a:722_12": "atthi, tattha vicaritvā tato oruyha rajatapabbataṃ abhiruhitvā uttaradisato āgamma",
  "atk-s0510a:722_13": "rajatadāmavaṇṇāya soṇḍāya setapadumaṃ gahetvā koñcanādaṃ naditvā kanakavimānaṃ pavisitvā",
  "atk-s0510a:722_14": "mātusayanaṃ tikkhattuṃ padakkhiṇaṃ katvā dakkhiṇapassaṃ phāletvā kucchiṃ paviṭṭhasadiso",
  "atk-s0510a:722_15": "ahosīti. Evaṃ uttarāsāḷhanakkhattena paṭisandhiṃ gaṇhi.",
  "atk-s0510a:723_0": "Punadivase pabuddhā devī taṃ supinaṃ rañño ārocesi. Rājā catusaṭṭhimatte brāhmaṇapāmokkhe",
  "atk-s0510a:723_1": "pakkosāpetvā gomayaharitūpalittāya lājādīhi katamaṅgalasakkārāya bhūmiyā mahārahāni",
  "atk-s0510a:723_2": "āsanāni paññāpetvā tattha nisinnānaṃ brāhmaṇānaṃ sappimadhusakkharābhisaṅkhatassa",
  "atk-s0510a:723_3": "varapāyāsassa suvaṇṇarajatapātiyo pūretvā suvaṇṇarajatapātīhiyeva paṭikujjitvā adāsi,",
  "atk-s0510a:723_4": "aññehi ca ahatavatthakapilagāvidānādīhi te santappesi. Atha nesaṃ sabbakāmehi santappitānaṃ",
  "atk-s0510a:723_5": "brāhmaṇānaṃ supinaṃ ārocāpetvā “kiṃ bhavissatī”ti pucchi. Brāhmaṇā āhaṃsu – “mā cintayi,",
  "atk-s0510a:723_6": "mahārāja, deviyā te kucchimhi gabbho patiṭṭhito, so ca kho purisagabbho, na itthigabbho,",
  "atk-s0510a:723_7": "putto te bhavissati, so sace agāraṃ ajjhāvasissati, rājā bhavissati cakkavattī. Sace",
  "atk-s0510a:723_8": "agārā nikkhamma pabbajissati, buddho bhavissati loke vivaṭacchado”ti.",
  "atk-s0510a:724_0": "Bodhisattassa pana mātukucchimhi paṭisandhiggahaṇakkhaṇeyeva ekappahāreneva sakaladasasahassī",
  "atk-s0510a:724_1": "lokadhātu saṅkampi sampakampi sampavedhi. Dvattiṃsa pubbanimittāni pāturahesuṃ –",
  "atk-s0510a:724_2": "dasasu cakkavāḷasahassesu appamāṇo obhāso phari. Tassa taṃ siriṃ daṭṭhukāmā viya",
  "atk-s0510a:724_3": "andhā cakkhūni paṭilabhiṃsu, badhirā saddaṃ suṇiṃsu, mūgā samālapiṃsu, khujjā ujugattā",
  "atk-s0510a:724_4": "ahesuṃ, paṅgulā padasā gamanaṃ paṭilabhiṃsu, bandhanagatā sabbasattā andubandhanādīhi",
  "atk-s0510a:724_5": "mucciṃsu, sabbanirayesu aggī nibbāyiṃsu, pettivisayesu khuppipāsā vūpasamiṃsu, tiracchānānaṃ",
  "atk-s0510a:724_6": "bhayaṃ nāhosi, sabbasattānaṃ rogo vūpasami, sabbasattā piyaṃvadā ahesuṃ, madhurenākārena",
  "atk-s0510a:724_7": "assā hasiṃsu, vāraṇā gajjiṃsu, sabbatūriyāni sakaṃ sakaṃ ninnādaṃ muñciṃsu, aghaṭṭitāniyeva",
  "atk-s0510a:724_8": "manussānaṃ hatthūpagādīni ābharaṇāni viraviṃsu, sabbā disā vippasannā ahesuṃ, sattānaṃ",
  "atk-s0510a:724_9": "sukhaṃ uppādayamāno mudusītalo vāto vāyi, akālamegho vassi, pathavitopi udakaṃ ubbhijjitvā",
  "atk-s0510a:724_10": "vissandi, pakkhino ākāsagamanaṃ vijahiṃsu, nadiyo asandamānā aṭṭhaṃsu, mahāsamuddo",
  "atk-s0510a:724_11": "madhurodako ahosi, sabbatthakameva pañcavaṇṇehi padumehi sañchannatalo ahosi, thalajajalajādīni",
  "atk-s0510a:724_12": "sabbapupphāni pupphiṃsu, rukkhānaṃ khandhesu khandhapadumāni, sākhāsu sākhāpadumāni,",
  "atk-s0510a:724_13": "latāsu latāpadumāni pupphiṃsu, ghanasilātalāni bhinditvā uparūpari satapattāni hutvā",
  "atk-s0510a:724_14": "daṇḍapadumāni nāma nikkhamiṃsu, ākāse olambakapadumāni nāma nibbattiṃsu, samantato",
  "atk-s0510a:724_15": "pupphavassāni vassiṃsu. Ākāse dibbatūriyāni vajjiṃsu, sakaladasasahassī lokadhātu",
  "atk-s0510a:724_16": "vaṭṭetvā vissaṭṭhamālāguḷo viya, uppīḷetvā baddhamālākalāpo viya, alaṅkatapaṭiyattamālāsanaṃ",
  "atk-s0510a:724_17": "viya ca ekamālāmālinī vipphurantavāḷabījanī pupphadhūpagandhaparivāsitā paramasobhaggappattā ahosi.",
  "atk-s0510a:725_0": "Evaṃ gahitapaṭisandhikassa bodhisattassa paṭisandhiggahaṇakālato paṭṭhāya bodhisattassa",
  "atk-s0510a:725_1": "ceva bodhisattamātuyā ca upaddavanivāraṇatthaṃ khaggahatthā cattāro devaputtā ārakkhaṃ",
  "atk-s0510a:725_2": "gaṇhiṃsu. Bodhisattassa mātuyā purisesu rāgacittaṃ nuppajji, lābhaggayasaggappattā",
  "atk-s0510a:725_3": "ca ahosi sukhinī akilantakāyā. Bodhisattañca antokucchigataṃ vippasanne maṇiratane",
  "atk-s0510a:725_4": "āvutapaṇḍusuttaṃ viya passati. Yasmā ca bodhisattena vasitakucchi nāma cetiyagabbhasadisā",
  "atk-s0510a:725_5": "hoti, na sakkā aññena sattena āvasituṃ vā paribhuñjituṃ vā, tasmā bodhisattamātā",
  "atk-s0510a:725_6": "sattāhajāte bodhisatte kālaṃ katvā tusitapure nibbatti. Yathā ca aññā itthiyo dasamāse",
  "atk-s0510a:725_7": "appatvāpi atikkamitvāpi nisinnāpi nipannāpi vijāyanti, na evaṃ bodhisattamātā. Sā",
  "atk-s0510a:725_8": "pana bodhisattaṃ dasamāse kucchinā pariharitvā ṭhitāva vijāyati. Ayaṃ bodhisattamātudhammatā.",
  "atk-s0510a:726_0": "Mahāmāyāpi devī pattena telaṃ viya dasamāse kucchinā bodhisattaṃ pariharitvā paripuṇṇagabbhā",
  "atk-s0510a:726_1": "ñātigharaṃ gantukāmā suddhodanamahārājassa ārocesi – “icchāmahaṃ, deva, kulasantakaṃ",
  "atk-s0510a:726_2": "devadahanagaraṃ gantu”nti. Rājā “sādhū”ti sampaṭicchitvā kapilavatthuto yāva devadahanagarā",
  "atk-s0510a:726_3": "maggaṃ samaṃ kāretvā kadalipuṇṇaghaṭadhajapaṭākādīhi alaṅkārehi alaṅkārāpetvā deviṃ",
  "atk-s0510a:726_4": "sovaṇṇasivikāya nisīdāpetvā amaccasahassena ukkhipāpetvā mahantena parivārena pesesi.",
  "atk-s0510a:726_5": "Dvinnaṃ pana nagarānaṃ antare ubhayanagaravāsīnampi lumbinīvanaṃ nāma maṅgalasālavanaṃ",
  "atk-s0510a:726_6": "atthi. Tasmiṃ samaye mūlato paṭṭhāya yāva aggasākhā sabbaṃ ekapāliphullaṃ ahosi,",
  "atk-s0510a:726_7": "sākhantarehi ceva pupphantarehi ca pañcavaṇṇā bhamaragaṇā nānappakārā ca sakuṇasaṅghā",
  "atk-s0510a:726_8": "madhurassarena vikūjantā vicaranti. Sakalaṃ lumbinīvanaṃ cittalatāvanasadisaṃ, mahānubhāvassa",
  "atk-s0510a:726_9": "rañño susajjitaāpānamaṇḍalaṃ viya ahosi. Deviyā taṃ disvā sālavane kīḷitukāmatā udapādi.",
  "atk-s0510a:726_10": "Amaccā deviṃ gahetvā sālavanaṃ pavisiṃsu. Sā maṅgalasālamūlaṃ upagantvā sālasākhaṃ",
  "atk-s0510a:726_11": "gaṇhitukāmā ahosi, sālasākhā suseditavettaggaṃ viya oṇamitvā deviyā hatthasamīpaṃ",
  "atk-s0510a:726_12": "upagañchi. Sā hatthaṃ pasāretvā sākhaṃ aggahesi. Tāvadeva ca deviyā kammajavātā caliṃsu,",
  "atk-s0510a:726_13": "athassā sāṇiṃ parikkhipāpetvā mahājano paṭikkami, sālasākhaṃ gahetvā tiṭṭhamānāya",
  "atk-s0510a:726_14": "eva cassā gabbhavuṭṭhānaṃ ahosi. Taṅkhaṇaññeva cattāro visuddhacittā mahābrahmāno",
  "atk-s0510a:726_15": "suvaṇṇajālaṃ ādāya sampattā. Te tena suvaṇṇajālena bodhisattaṃ sampaṭicchitvā mātu",
  "atk-s0510a:726_16": "purato ṭhatvā “attamanā, devi, hohi, mahesakkho te putto uppanno”ti āhaṃsu.",
  "atk-s0510a:727_0": "Yathā pana aññe sattā mātukucchito nikkhamantā paṭikūlena asucinā makkhitā nikkhamanti,",
  "atk-s0510a:727_1": "na evaṃ bodhisatto. So pana dhammāsanato otaranto dhammakathiko viya, nisseṇito otaranto",
  "atk-s0510a:727_2": "puriso viya ca dve hatthe dve ca pāde pasāretvā ṭhitakova mātukucchisambhavena kenaci",
  "atk-s0510a:727_3": "asucinā amakkhito suddho visado kāsikavatthe nikkhittamaṇiratanaṃ viya jotento mātukucchito",
  "atk-s0510a:727_4": "nikkhami. Evaṃ santepi bodhisattassa ca bodhisattamātuyā ca sakkāratthaṃ ākāsato",
  "atk-s0510a:727_5": "dve udakadhārā nikkhamitvā bodhisattassa ca bodhisattamātuyā ca sarīre utuṃ gāhāpesuṃ.",
  "atk-s0510a:728_0": "Atha naṃ suvaṇṇajālena paṭiggahetvā ṭhitānaṃ brahmānaṃ hatthato cattāro mahārājāno",
  "atk-s0510a:728_1": "maṅgalasammatāya sukhasamphassāya ajinappaveṇiyā gaṇhiṃsu, tesaṃ hatthato manussā",
  "atk-s0510a:728_2": "dukūlacumbaṭakena gaṇhiṃsu, manussānaṃ hatthato muccitvā pathaviyaṃ patiṭṭhāya puratthimadisaṃ",
  "atk-s0510a:728_3": "olokesi, anekāni cakkavāḷasahassāni ekaṅgaṇāni ahesuṃ. Tattha devamanussā gandhamālādīhi",
  "atk-s0510a:728_4": "pūjayamānā “mahāpurisa, idha tumhehi sadiso añño natthi, kutettha uttaritaro”ti āhaṃsu.",
  "atk-s0510a:728_5": "Evaṃ catasso disā, catasso anudisā ca heṭṭhā, uparīti dasapi disā anuviloketvā attanā",
  "atk-s0510a:728_6": "sadisaṃ kañci adisvā “ayaṃ uttarādisā”ti sattapadavītihārena agamāsi mahābrahmunā",
  "atk-s0510a:728_7": "setacchattaṃ dhārayamānena, suyāmena vāḷabījaniṃ, aññāhi ca devatāhi sesarājakakudhabhaṇḍahatthāhi",
  "atk-s0510a:728_8": "anugammamāno. Tato sattamapade ṭhito “aggohamasmi lokassā”tiādikaṃ āsabhiṃ vācaṃ",
  "atk-s0510a:728_9": "nicchārento sīhanādaṃ nadi.",
  "atk-s0510a:729_0": "Bodhisatto hi tīsu attabhāvesu mātukucchito nikkhantamattova vācaṃ nicchāresi mahosadhattabhāve,",
  "atk-s0510a:729_1": "vessantarattabhāve, imasmiṃ attabhāve cāti. Mahosadhattabhāve kirassa mātukucchito",
  "atk-s0510a:729_2": "nikkhamantasseva sakko devarājā āgantvā candanasāraṃ hatthe ṭhapetvā gato. So taṃ",
  "atk-s0510a:729_3": "muṭṭhiyaṃ katvāva nikkhanto. Atha naṃ mātā “tāta, kiṃ gahetvā āgatosī”ti pucchi.",
  "atk-s0510a:729_4": "“Osadhaṃ, ammā”ti. Iti osadhaṃ gahetvā āgatattā “osadhadārako”tvevassa nāmaṃ akaṃsu.",
  "atk-s0510a:729_5": "Taṃ osadhaṃ gahetvā cāṭiyaṃ pakkhipiṃsu, āgatāgatānaṃ andhabadhirādīnaṃ tadeva sabbarogavūpasamāya",
  "atk-s0510a:729_6": "bhesajjaṃ ahosi. Tato “mahantaṃ idaṃ osadhaṃ, mahantaṃ idaṃ osadha”nti uppannavacanaṃ",
  "atk-s0510a:729_7": "upādāya “mahosadho”tvevassa nāmaṃ jātaṃ. Vessantarattabhāve pana mātukucchito nikkhamanto",
  "atk-s0510a:729_8": "dakkhiṇahatthaṃ pasāretvāva “atthi nu kho, amma, kiñci gehasmiṃ, dānaṃ dassāmī”ti",
  "atk-s0510a:729_9": "vadanto nikkhami. Athassa mātā “sadhane kule nibbattosi, tātā”ti puttassa hatthaṃ",
  "atk-s0510a:729_10": "attano hatthatale katvā sahassatthavikaṃ ṭhapāpesi. Imasmiṃ pana attabhāve imaṃ sīhanādaṃ",
  "atk-s0510a:729_11": "nadīti evaṃ bodhisatto tīsu attabhāvesu mātukucchito nikkhantamattova vācaṃ nicchāresi.",
  "atk-s0510a:729_12": "Yathā ca paṭisandhiggahaṇakkhaṇe tathā jātikkhaṇepissa dvattiṃsa pubbanimittāni pāturahesuṃ.",
  "atk-s0510a:729_13": "Yasmiṃ pana samaye amhākaṃ bodhisatto lumbinīvane jāto, tasmiṃyeva samaye rāhulamātādevī,",
  "atk-s0510a:729_14": "ānandatthero,channo amacco, kāḷudāyī amacco, kaṇḍako assarājā, mahābodhirukkho, catasso",
  "atk-s0510a:729_15": "nidhikumbhiyo ca jātā. Tattha ekā nidhikumbhī gāvutappamāṇā, ekā aḍḍhayojanappamāṇā,",
  "atk-s0510a:729_16": "ekā tigāvutappamāṇā, ekā yojanappamāṇā. Gambhīrato pathavīpariyantā eva ahosīti.",
  "atk-s0510a:729_17": "Ime satta sahajātā nāma.",
  "atk-s0510a:730_0": "Ubhayanagaravāsino bodhisattaṃ gahetvā kapilavatthunagarameva agamaṃsu. Taṃ divasaṃyeva",
  "atk-s0510a:730_1": "ca “kapilavatthunagare suddhodanamahārājassa putto jāto, ayaṃ kumāro bodhimūle nisīditvā",
  "atk-s0510a:730_2": "buddho bhavissatī”ti tāvatiṃsabhavane haṭṭhatuṭṭhā devasaṅghā celukkhepādīni pavattentā",
  "atk-s0510a:730_3": "kīḷiṃsu. Tasmiṃ samaye suddhodanamahārājassa kulūpako aṭṭhasamāpattilābhī kāladevalo",
  "atk-s0510a:730_4": "nāma tāpaso bhattakiccaṃ katvā divāvihāratthāya tāvatiṃsabhavanaṃ gantvā tattha divāvihāraṃ",
  "atk-s0510a:730_5": "nisinno tā devatā tathā kīḷamānā disvā “kiṃ kāraṇā tumhe evaṃ tuṭṭhamānasā kīḷatha,",
  "atk-s0510a:730_6": "mayhampetaṃ kāraṇaṃ kathethā”ti pucchi. Devatā āhaṃsu – “mārisa, suddhodanamahārājassa",
  "atk-s0510a:730_7": "putto jāto, so bodhimaṇḍe nisīditvā buddho hutvā dhammacakkaṃ pavattessati, ‘tassa",
  "atk-s0510a:730_8": "anantaṃ buddhalīḷaṃ daṭṭhuṃ, dhammañca sotuṃ lacchāmā’ti iminā kāraṇena tuṭṭhāmhā”ti.",
  "atk-s0510a:730_9": "Tāpaso tāsaṃ vacanaṃ sutvā khippaṃ devalokato oruyha rājanivesanaṃ pavisitvā paññattāsane",
  "atk-s0510a:730_10": "nisinno “putto kira te, mahārāja, jāto, passissāmi na”nti āha. Rājā alaṅkatapaṭiyattaṃ",
  "atk-s0510a:730_11": "kumāraṃ āharāpetvā tāpasaṃ vandāpetuṃ abhihari. Bodhisattassa pādā parivattitvā tāpasassa",
  "atk-s0510a:730_12": "jaṭāsu patiṭṭhahiṃsu. Bodhisattassa hi tenattabhāvena vanditabbayuttako nāma añño",
  "atk-s0510a:730_13": "natthi. Sace hi ajānantā bodhisattassa sīsaṃ tāpasassa pādamūle ṭhapeyyuṃ, sattadhā",
  "atk-s0510a:730_14": "tassa muddhā phaleyya. Tāpaso “na me attānaṃ nāsetuṃ yutta”nti uṭṭhāyāsanā bodhisattassa",
  "atk-s0510a:730_15": "añjaliṃ paggahesi. Rājā taṃ acchariyaṃ disvā attano puttaṃ vandi.",
  "atk-s0510a:731_0": "Tāpaso atīte cattālīsa kappe, anāgate cattālīsāti asīti kappe anussarati. Bodhisattassa",
  "atk-s0510a:731_1": "lakkhaṇasampattiṃ disvā “bhavissati nu kho buddho, udāhu no”ti āvajjetvā upadhārento",
  "atk-s0510a:731_2": "“nissaṃsayena buddho bhavissatī”ti ñatvā “acchariyapuriso aya”nti sitaṃ akāsi. Tato",
  "atk-s0510a:731_3": "“ahaṃ imaṃ acchariyapurisaṃ buddhabhūtaṃ daṭṭhuṃ labhissāmi nu kho, no”ti upadhārento",
  "atk-s0510a:731_4": "“na labhissāmi, antarāyeva kālaṃ katvā buddhasatenapi buddhasahassenapi gantvā bodhetuṃ",
  "atk-s0510a:731_5": "asakkuṇeyye arūpabhave nibbattissāmī”ti disvā “evarūpaṃ nāma acchariyapurisaṃ buddhabhūtaṃ",
  "atk-s0510a:731_6": "daṭṭhuṃ na labhissāmi, mahatī vata me jāni bhavissatī”ti parodi.",
  "atk-s0510a:732_0": "Manussā disvā “amhākaṃ ayyo idāneva hasitvā puna paroditvā patiṭṭhito, kiṃ nu kho,",
  "atk-s0510a:732_1": "bhante, amhākaṃ ayyaputtassa koci antarāyo bhavissatī”ti taṃ pucchiṃsu. “Natthetassa",
  "atk-s0510a:732_2": "antarāyo, nissaṃsayena buddho bhavissatī”ti. “Atha kasmā, bhante, paroditthā”ti?",
  "atk-s0510a:732_3": "“Evarūpaṃ purisaṃ buddhabhūtaṃ daṭṭhuṃ na labhissāmi, ‘mahatī vata me jāni bhavissatī’ti",
  "atk-s0510a:732_4": "attānaṃ anusocanto rodāmī”ti āha. Tato so “kiṃ nu kho me ñātakesu koci ekaṃ buddhabhūtaṃ",
  "atk-s0510a:732_5": "daṭṭhuṃ labhissatī”ti upadhārento attano bhāgineyyaṃ nālakadārakaṃ addasa. So bhaginiyā",
  "atk-s0510a:732_6": "gehaṃ gantvā “kahaṃ te putto nālako”ti? “Atthi gehe, ayyā”ti. “Pakkosāhi na”nti pakkosāpetvā",
  "atk-s0510a:732_7": "attano santikaṃ āgataṃ kumāraṃ āha – “tāta, suddhodanamahārājassa kule putto jāto,",
  "atk-s0510a:732_8": "buddhaṅkuro eso, pañcatiṃsa vassāni atikkamitvā buddho bhavissati, tvaṃ etaṃ daṭṭhuṃ",
  "atk-s0510a:732_9": "labhissasi, ajjeva pabbajāhī”ti. Sattāsītikoṭidhane kule nibbattadārakopi “na maṃ",
  "atk-s0510a:732_10": "mātulo anatthe niyojessatī”ti cintetvā tāvadeva antarāpaṇato kāsāyāni ceva mattikāpattañca",
  "atk-s0510a:732_11": "āharāpetvā kesamassuṃ ohāretvā kāsāyāni vatthāni acchādetvā “yo loke uttamapuggalo,",
  "atk-s0510a:732_12": "taṃ uddissa mayhaṃ pabbajjā”ti bodhisattābhimukhaṃ añjaliṃ paggayha pañcapatiṭṭhitena",
  "atk-s0510a:732_13": "vanditvā pattaṃ thavikāya pakkhipitvā aṃsakūṭe olaggetvā himavantaṃ pavisitvā samaṇadhammaṃ",
  "atk-s0510a:732_14": "akāsi. So paramābhisambodhippattaṃ tathāgataṃ upasaṅkamitvā nālakapaṭipadaṃ kathāpetvā",
  "atk-s0510a:732_15": "puna himavantaṃ pavisitvā arahattaṃ patvā ukkaṭṭhapaṭipadaṃ paṭipanno satteva māse",
  "atk-s0510a:732_16": "āyuṃ pāletvā ekaṃ suvaṇṇapabbataṃ nissāya ṭhitakova anupādisesāya nibbānadhātuyā parinibbāyi.",
  "atk-s0510a:733_0": "Bodhisattampi kho pañcamadivase sīsaṃ nhāpetvā “nāmaggahaṇaṃ gaṇhissāmā”ti rājabhavanaṃ",
  "atk-s0510a:733_1": "catujjātiyagandhehi vilimpetvā lājapañcamakāni pupphāni vikiritvā asambhinnapāyāsaṃ",
  "atk-s0510a:733_2": "sampādetvā tiṇṇaṃ vedānaṃ pāraṅgate aṭṭhasataṃ brāhmaṇe nimantetvā rājabhavane nisīdāpetvā",
  "atk-s0510a:733_3": "subhojanaṃ bhojāpetvā mahāsakkāraṃ katvā “kiṃ nu kho bhavissatī”ti lakkhaṇāni pariggahāpesuṃ. Tesu –",
  "atk-s0510a:734": "“Rāmo dhajo lakkhaṇo cāpi mantī, yañño subhojo suyāmo sudatto;",
  "atk-s0510a:735": "Ete tadā aṭṭha ahesuṃ brāhmaṇā, chaḷaṅgavā mantaṃ viyākariṃsū”ti. –",
  "atk-s0510a:736_0": "Ime aṭṭheva brāhmaṇā lakkhaṇapariggāhakā ahesuṃ. Paṭisandhiggahaṇadivase supinopi",
  "atk-s0510a:736_1": "eteheva pariggahito. Tesu satta janā dve aṅguliyo ukkhipitvā dvidhā naṃ byākariṃsu",
  "atk-s0510a:736_2": "– “imehi lakkhaṇehi samannāgato sace agāraṃ ajjhāvasissati, rājā bhavissati cakkavattī,",
  "atk-s0510a:736_3": "sace pabbajissati, buddho bhavissatī”ti sabbaṃ cakkavattirañño sirivibhavaṃ ācikkhiṃsu.",
  "atk-s0510a:736_4": "Tesaṃ pana sabbadaharo gottato koṇḍañño nāma māṇavo bodhisattassa varalakkhaṇasampattiṃ",
  "atk-s0510a:736_5": "oloketvā “imassa agāramajjhe ṭhānakāraṇaṃ natthi, ekantenesa vivaṭacchado buddho",
  "atk-s0510a:736_6": "bhavissatī”ti ekameva aṅguliṃ ukkhipitvā ekaṃsabyākaraṇaṃ byākāsi. Ayañhi katādhikāro",
  "atk-s0510a:736_7": "pacchimabhavikasatto paññāya itare satta jane abhibhavitvā imehi lakkhaṇehi samannāgatassa",
  "atk-s0510a:736_8": "bodhisattassa ekantabuddhabhāvasaṅkhātaṃ ekameva gahiṃ addasa, tasmā ekaṃ aṅguliṃ",
  "atk-s0510a:736_9": "ukkhipitvā evaṃ byākāsi. Athassa nāmaṃ gaṇhantā sabbalokassa atthasiddhikarattā “siddhattho”ti nāmaṃ akaṃsu.",
  "atk-s0510a:737_0": "Atha kho te brāhmaṇā attano attano gharāni gantvā putte āmantayiṃsu – “tātā, amhe",
  "atk-s0510a:737_1": "mahallakā, suddhodanamahārājassa puttaṃ sabbaññutaṃ pattaṃ mayaṃ sambhāveyyāma vā",
  "atk-s0510a:737_2": "no vā, tumhe tasmiṃ kumāre sabbaññutaṃ patte tassa sāsane pabbajeyyāthā”ti. Te sattapi",
  "atk-s0510a:737_3": "janā yāvatāyukaṃ ṭhatvā yathākammaṃ gatā, koṇḍaññamāṇavoyeva pana arogo ahosi. So",
  "atk-s0510a:737_4": "mahāsatte vuddhimanvāya mahābhinikkhamanaṃ nikkhamitvā pabbajitvā anakkamena uruvelaṃ",
  "atk-s0510a:737_5": "gantvā “ramaṇīyo vata ayaṃ bhūmibhāgo, alaṃ vatidaṃ padhānatthikassa kulaputtassa",
  "atk-s0510a:737_6": "padhānāyā”ti cittaṃ uppādetvā tattha vāsaṃ upagate “mahāpuriso pabbajito”ti sutvā",
  "atk-s0510a:737_7": "tesaṃ brāhmaṇānaṃ putte upasaṅkamitvā evamāha – “siddhatthakumāro kira pabbajito,",
  "atk-s0510a:737_8": "so nissaṃsayena buddho bhavissati. Sace tumhākaṃ pitaro arogā assu, ajja nikkhamitvā",
  "atk-s0510a:737_9": "pabbajeyyuṃ. Sace tumhepi iccheyyātha, etha, mayaṃ taṃ mahāpurisaṃ anupabbajissāmā”ti.",
  "atk-s0510a:737_10": "Te sabbe ekacchandā bhavituṃ nāsakkhiṃsu, tesu tayo janā na pabbajiṃsu, koṇḍaññabrāhmaṇaṃ",
  "atk-s0510a:737_11": "jeṭṭhakaṃ katvā itare cattāro pabbajiṃsu. Te pañcapi janā pañcavaggiyattherā nāma jātā.",
  "atk-s0510a:738_0": "Tadā pana suddhodanarājā – “kiṃ disvā mayhaṃ putto pabbajissatī”ti pucchi. “Cattāri",
  "atk-s0510a:738_1": "pubbanimittānī”ti. “Katarañca katarañcā”ti? “Jarājiṇṇaṃ, byādhitaṃ, mataṃ, pabbajita”nti.",
  "atk-s0510a:738_2": "Rājā “ito paṭṭhāya evarūpānaṃ mama puttassa santikaṃ upasaṅkamituṃ mā adattha, mayhaṃ",
  "atk-s0510a:738_3": "puttassa buddhabhāvena kammaṃ natthi, ahaṃ mama puttaṃ dvisahassadīpaparivārānaṃ,",
  "atk-s0510a:738_4": "catunnaṃ mahādīpānaṃ, issariyādhipaccaṃ cakkavattirajjaṃ karontaṃ chattiṃsayojanaparimaṇḍalāya",
  "atk-s0510a:738_5": "parisāya parivutaṃ gaganatale vicaramānaṃ passitukāmo”ti. Evañca pana vatvā imesaṃ",
  "atk-s0510a:738_6": "catuppakārānaṃ nimittānaṃ kumārassa cakkhupathe āgamananivāraṇatthaṃ catūsu disāsu",
  "atk-s0510a:738_7": "gāvute gāvute ārakkhaṃ ṭhapesi. Taṃ divasañca maṅgalaṭṭhāne sannipatitesu asītiyā",
  "atk-s0510a:738_8": "ñātikulasahassesu ekameko ekamekaṃ puttaṃ paṭijāni – “ayaṃ buddho vā hotu rājā vā,",
  "atk-s0510a:738_9": "mayaṃ ekametaṃ puttaṃ dassāma. Sacepi buddho bhavissati, khattiyasamaṇagaṇeheva parivārito",
  "atk-s0510a:738_10": "vicarissati. Sacepi rājā bhavissati, khattiyakumāreheva purakkhataparivārito vicarissatī”ti.",
  "atk-s0510a:738_11": "Rājāpi bodhisattassa uttamarūpasampannā vigatasabbadosā dhātiyo paccupaṭṭhāpesi.",
  "atk-s0510a:738_12": "Bodhisatto mahantena parivārena mahantena sirisobhaggena vaḍḍhati.",
  "atk-s0510a:739_0": "Athekadivasaṃ rañño vappamaṅgalaṃ nāma ahosi. Taṃ divasaṃ sakalanagaraṃ devanagaraṃ",
  "atk-s0510a:739_1": "viya alaṅkaronti, sabbe dāsakammakarādayo ahatavatthanivatthā gandhamālādipaṭimaṇḍitā",
  "atk-s0510a:739_2": "rājakule sannipatanti, rañño kammante naṅgalasahassaṃ yojayanti, tasmiṃ pana divase",
  "atk-s0510a:739_3": "ekenūnaaṭṭhasatanaṅgalāni saddhiṃ balibaddarasmiyottehi rajataparikkhatāni honti.",
  "atk-s0510a:739_4": "Rañño ālambananaṅgalaṃ pana rattasuvaṇṇaparikkhataṃ hoti. Balibaddānaṃ siṅgarasmipatodāpi",
  "atk-s0510a:739_5": "suvaṇṇaparikkhatāva honti. Rājā mahāparivārena nikkhamanto puttaṃ gahetvāva agamāsi.",
  "atk-s0510a:739_6": "Kammantaṭṭhāne eko jamburukkho bahalapalāso sandacchāyo ahosi. Tassa heṭṭhā kumārassa",
  "atk-s0510a:739_7": "sayanaṃ paññāpetvā upari suvaṇṇatārakakhacitavitānaṃ bandhāpetvā sāṇipākārena parikkhipāpetvā",
  "atk-s0510a:739_8": "ārakkhaṃ ṭhapetvā rājā sabbālaṅkāraṃ alaṅkaritvā amaccagaṇaparivuto naṅgalakaraṇaṭṭhānaṃ",
  "atk-s0510a:739_9": "agamāsi. Tattha rājā suvaṇṇanaṅgalaṃ gaṇhāti, amaccā ekenūnaaṭṭhasatarajatanaṅgalāni,",
  "atk-s0510a:739_10": "kassakā sesanaṅgalāni. Te tāni gahetvā ito cito ca kasanti. Rājā pana orato vā pāraṃ",
  "atk-s0510a:739_11": "gacchati, pārato vā oraṃ āgacchati.",
  "atk-s0510a:740_0": "Etasmiṃ ṭhāne mahāsampatti ahosi. Bodhisattaṃ parivāretvā nisinnā dhātiyo “rañño",
  "atk-s0510a:740_1": "sampattiṃ passāmā”ti antosāṇito bahi nikkhantā. Bodhisatto ito cito ca olokento kañci",
  "atk-s0510a:740_2": "adisvāva vegena uṭṭhāya pallaṅkaṃ ābhujitvā ānāpāne pariggahetvā paṭhamajjhānaṃ nibbattesi.",
  "atk-s0510a:740_3": "Dhātiyo khajjabhojjantare vicaramānā thokaṃ cirāyiṃsu. Sesarukkhānaṃ chāyā vītivattā,",
  "atk-s0510a:740_4": "tassa pana jamburukkhassa chāyā parimaṇḍalā hutvā aṭṭhāsi. Dhātiyo “ayyaputto ekako”ti",
  "atk-s0510a:740_5": "vegena sāṇiṃ ukkhipitvā anto pavisamānā bodhisattaṃ sayane pallaṅkena nisinnaṃ tañca",
  "atk-s0510a:740_6": "pāṭihāriyaṃ disvā gantvā rañño ārocesuṃ – “deva, kumāro evaṃ nisinno, aññesaṃ rukkhānaṃ",
  "atk-s0510a:740_7": "chāyā vītivattā, jamburukkhassa pana chāyā parimaṇḍalā ṭhitā”ti. Rājā vegenāgantvā",
  "atk-s0510a:740_8": "pāṭihāriyaṃ disvā “ayaṃ te, tāta, dutiyavandanā”ti puttaṃ vandi.",
  "atk-s0510a:741_0": "Atha anukkamena bodhisatto soḷasavassuddesiko jāto. Rājā bodhisattassa tiṇṇaṃ utūnaṃ",
  "atk-s0510a:741_1": "anucchavike tayo pāsāde kāresi – ekaṃ navabhūmikaṃ, ekaṃ sattabhūmikaṃ, ekaṃ pañcabhūmikaṃ,",
  "atk-s0510a:741_2": "cattālīsasahassā ca nāṭakitthiyo upaṭṭhāpesi. Bodhisatto devo viya accharāsaṅghaparivuto",
  "atk-s0510a:741_3": "alaṅkatanāṭakitthīhi parivuto nippurisehi tūriyehi paricāriyamāno mahāsampattiṃ anubhavanto",
  "atk-s0510a:741_4": "utuvārena tīsu pāsādesu vihāsi. Rāhulamātā panassa devī aggamahesī ahosi.",
  "atk-s0510a:742_0": "Tassevaṃ mahāsampattiṃ anubhavantassa ekadivasaṃ ñātisaṅghassa abbhantare ayaṃ kathā",
  "atk-s0510a:742_1": "udapādi – “siddhattho kīḷāpasutova vicarati, na kiñci sippaṃ sikkhati, saṅgāme paccupaṭṭhite",
  "atk-s0510a:742_2": "kiṃ karissatī”ti? Rājā bodhisattaṃ pakkosāpetvā “tāta, tava ñātakā ‘siddhattho kiñci",
  "atk-s0510a:742_3": "sippaṃ asikkhitvā kīḷāpasutova vicaratī’ti vadanti, ettha kiṃ sattu pattakāle maññasī”ti?",
  "atk-s0510a:742_4": "“Deva, mama sippaṃ sikkhanakiccaṃ natthi, nagare mama sippadassanatthaṃ bheriṃ carāpetha",
  "atk-s0510a:742_5": "‘ito sattame divase ñātakānaṃ sippaṃ dassessāmī”’ti. Rājā tathā akāsi. Bodhisatto",
  "atk-s0510a:742_6": "akkhaṇavedhivālavedhidhanuggahe sannipātāpetvā mahājanassa majjhe aññehi dhanuggahehi",
  "atk-s0510a:742_7": "asādhāraṇaṃ ñātakānaṃ dvādasavidhaṃ sippaṃ dassesi. Taṃ sarabhaṅgajātake āgatanayeneva",
  "atk-s0510a:742_8": "veditabbaṃ. Tadā tassa ñātisaṅgho nikkaṅkho ahosi.",
  "atk-s0510a:743_0": "Athekadivasaṃ bodhisatto uyyānabhūmiṃ gantukāmo sārathiṃ āmantetvā “rathaṃ yojehī”ti",
  "atk-s0510a:743_1": "āha. So “sādhū”ti paṭissuṇitvā mahārahaṃ uttamarathaṃ sabbālaṅkārena alaṅkaritvā",
  "atk-s0510a:743_2": "kumudapattavaṇṇe cattāro maṅgalasindhave yojetvā bodhisattassa paṭivedesi. Bodhisatto",
  "atk-s0510a:743_3": "devavimānasadisaṃ rathaṃ abhiruhitvā uyyānābhimukho agamāsi. Devatā “siddhatthakumārassa",
  "atk-s0510a:743_4": "abhisambujjhanakālo āsanno, pubbanimittaṃ dassessāmā”ti ekaṃ devaputtaṃ jarājiṇṇaṃ",
  "atk-s0510a:743_5": "khaṇḍadantaṃ palitakesaṃ vaṅkaṃ obhaggasarīraṃ daṇḍahatthaṃ pavedhamānaṃ katvā dassesuṃ.",
  "atk-s0510a:743_6": "Taṃ bodhisatto ceva sārathi ca passanti. Tato bodhisatto, “samma, ko nāmesa puriso,",
  "atk-s0510a:743_7": "kesāpissa na yathā aññesa”nti mahāpadāne āgatanayena sārathiṃ pucchitvā tassa vacanaṃ",
  "atk-s0510a:743_8": "sutvā “dhiratthu vata, bho, jāti, yatra hi nāma jātassa jarā paññāyissatī”ti saṃviggahadayo",
  "atk-s0510a:743_9": "tatova paṭinivattitvā pāsādameva abhiruhi. Rājā “kiṃ kāraṇā mama putto khippaṃ paṭinivattī”ti",
  "atk-s0510a:743_10": "pucchi. “Jiṇṇapurisaṃ disvā, devā”ti. “Jiṇṇakaṃ disvā pabbajissatīti āhaṃsu, kasmā",
  "atk-s0510a:743_11": "maṃ nāsetha, sīghaṃ puttassa nāṭakāni sajjetha, sampattiṃ anubhavanto pabbajjāya",
  "atk-s0510a:743_12": "satiṃ na karissatī”ti vatvā ārakkhaṃ vaḍḍhetvā sabbadisāsu addhayojane addhayojane ārakkhaṃ ṭhapesi.",
  "atk-s0510a:744_0": "Punekadivasaṃ bodhisatto tatheva uyyānaṃ gacchanto devatābhinimmitaṃ byādhitaṃ purisaṃ",
  "atk-s0510a:744_1": "disvā purimanayeneva pucchitvā saṃviggahadayo nivattitvā pāsādaṃ abhiruhi. Rājāpi",
  "atk-s0510a:744_2": "pucchitvā heṭṭhā vuttanayeneva saṃvidahitvā puna vaḍḍhetvā samantā tigāvutappamāṇe",
  "atk-s0510a:744_3": "padese ārakkhaṃ ṭhapesi. Aparampi ekadivasaṃ bodhisatto tatheva uyyānaṃ gacchanto",
  "atk-s0510a:744_4": "devatābhinimmitaṃ kālaṅkataṃ disvā purimanayeneva pucchitvā saṃviggahadayo puna nivattitvā",
  "atk-s0510a:744_5": "pāsādaṃ abhiruhi. Rājāpi pucchitvā heṭṭhā vuttanayeneva saṃvidahitvā puna vaḍḍhetvā",
  "atk-s0510a:744_6": "samantato yojanappamāṇe padese ārakkhaṃ ṭhapesi. Aparaṃ panekadivasaṃ uyyānaṃ gacchanto",
  "atk-s0510a:744_7": "tatheva devatābhinimmitaṃ sunivatthaṃ supārutaṃ pabbajitaṃ disvā “ko nāmeso sammā”hi",
  "atk-s0510a:744_8": "sārathiṃ pucchi. Sārathi kiñcāpi buddhuppādassa abhāvā pabbajitaṃ vā pabbajitaguṇe",
  "atk-s0510a:744_9": "vā na jānāti, devatānubhāvena pana “pabbajito nāmāyaṃ, devā”ti vatvā pabbajjāya guṇe",
  "atk-s0510a:744_10": "vaṇṇesi. Bodhisatto pabbajjāya ruciṃ uppādetvā taṃ divasaṃ uyyānaṃ agamāsi. Dīghabhāṇakā",
  "atk-s0510a:744_11": "panāhu – “cattāripi nimittāni ekadivaseneva disvā agamāsī”ti.",
  "atk-s0510a:745_0": "So tattha divasabhāgaṃ kīḷitvā maṅgalapokkharaṇiyaṃ nhāyitvā atthaṅgate sūriye maṅgalasilāpaṭṭe",
  "atk-s0510a:745_1": "nisīdi attānaṃ alaṅkārāpetukāmo, athassa paricārakapurisā nānāvaṇṇāni dussāni nānappakārā",
  "atk-s0510a:745_2": "ābharaṇavikatiyo mālāgandhavilepanāni ca ādāya samantā parivāretvā aṭṭhaṃsu. Tasmiṃ",
  "atk-s0510a:745_3": "khaṇe sakkassa nisinnāsanaṃ uṇhaṃ ahosi. So “ko nu kho maṃ imamhā ṭhānā cāvetukāmosī”ti",
  "atk-s0510a:745_4": "upadhārento bodhisattassa alaṅkāretukāmataṃ ñatvā vissakammaṃ āmantesi – “samma vissakamma,",
  "atk-s0510a:745_5": "siddhatthakumāro ajja aḍḍharattasamaye mahābhinikkhamanaṃ nikkhamissati, ayamassa",
  "atk-s0510a:745_6": "pacchimo alaṅkāro, tvaṃ uyyānaṃ gantvā mahāpurisaṃ dibbālaṅkārehi alaṅkarohī”ti.",
  "atk-s0510a:745_7": "So “sādhū”ti paṭissuṇitvā devānubhāvena taṅkhaṇaññeva bodhisattaṃ upasaṅkamitvā tasseva",
  "atk-s0510a:745_8": "kappakasadiso hutvā dibbadussena bodhisattassa sīsaṃ veṭhesi. Bodhisatto hatthasamphasseneva",
  "atk-s0510a:745_9": "“nāmaṃ manusso, devaputto aya”nti aññāsi. Veṭhanena veṭhitamatte sīse moḷiyaṃ maṇiratanākārena",
  "atk-s0510a:745_10": "dussasahassaṃ abbhuggañchi, puna veṭhentassa dussasahassanti dasakkhattuṃ veṭhentassa",
  "atk-s0510a:745_11": "dasa dussasahassāni abbhuggacchiṃsu. “Sīsaṃ khuddakaṃ, dussāni bahūni, kathaṃ abbhuggatānī”ti",
  "atk-s0510a:745_12": "na cintetabbaṃ. Tesu hi sabbamahantaṃ āmalakapupphappamāṇaṃ, avasesāni kadambakapupphappamāṇāni",
  "atk-s0510a:745_13": "ahesuṃ. Bodhisattassa sīsaṃ kiñjakkhagavacchitaṃ viya kuyyakapupphaṃ ahosi.",
  "atk-s0510a:746_0": "Athassa sabbālaṅkārapaṭimaṇḍitassa sabbatālāvacaresu sakāni sakāni paṭibhānāni dassayantesu,",
  "atk-s0510a:746_1": "brāhmaṇesu “jayanandā”tiādivacanehi, sutamaṅgalikādīsu ca nānappakārehi maṅgalavacanatthutighosehi",
  "atk-s0510a:746_2": "sambhāventesu sabbālaṅkārapaṭimaṇḍitaṃ taṃ rathavaraṃ abhiruhi. Tasmiṃ samaye “rāhulamātā",
  "atk-s0510a:746_3": "puttaṃ vijātā”ti sutvā suddhodanamahārājā “puttassa me tuṭṭhiṃ nivedethā”ti sāsanaṃ",
  "atk-s0510a:746_4": "pahiṇi. Bodhisatto taṃ sutvā “rāhu jāto, bandhanaṃ jāta”nti āha. Rājā “kiṃ me putto",
  "atk-s0510a:746_5": "avacā”ti pucchitvā taṃ vacanaṃ sutvā “ito paṭṭhāya me nattā ‘rāhulakumāro’tveva nāma hotū”ti āha.",
  "atk-s0510a:747_0": "Bodhisattopi kho rathavaraṃ āruyha atimahantena yasena atimanoramena sirisobhaggena",
  "atk-s0510a:747_1": "nagaraṃ pāvisi. Tasmiṃ samaye kisāgotamī nāma khattiyakaññā uparipāsādavaratalagatā",
  "atk-s0510a:747_2": "nagaraṃ padakkhiṇaṃ kurumānassa bodhisattassa rūpasiriṃ disvā pītisomanassajātā imaṃ udānaṃ udānesi –",
  "atk-s0510a:748": "“Nibbutā nūna sā mātā, nibbuto nūna so pitā;",
  "atk-s0510a:749": "Nibbutā nūna sā nārī, yassāyaṃ īdiso patī”ti. ; –",
  "atk-s0510a:750_0": "Bodhisatto taṃ sutvā cintesi – “ayaṃ evamāha – ‘evarūpaṃ attabhāvaṃ passantiyā mātu",
  "atk-s0510a:750_1": "hadayaṃ nibbāyati, pitu hadayaṃ nibbāyati, pajāpatiyā hadayaṃ nibbāyatī’ti. Kismiṃ",
  "atk-s0510a:750_2": "nu kho nibbute hadayaṃ nibbutaṃ nāma hotī”ti. Athassa kilesesu virattamanassa etadahosi",
  "atk-s0510a:750_3": "– “rāgaggimhi nibbute nibbutaṃ nāma hoti, dosaggimhi nibbute nibbutaṃ nāma hoti,",
  "atk-s0510a:750_4": "mohaggimhi nibbute nibbutaṃ nāma hoti, mānadiṭṭhiādīsu sabbakilesadarathesu nibbutesu",
  "atk-s0510a:750_5": "nibbutaṃ nāma hotī”ti. “Ayaṃ me sussavanaṃ sāveti, ahañhi nibbānaṃ gavesanto vicarāmi,",
  "atk-s0510a:750_6": "ajjeva mayā gharāvāsaṃ chaḍḍetvā nikkhamma pabbajitvā nibbānaṃ gavesituṃ vaṭṭati,",
  "atk-s0510a:750_7": "ayaṃ imissā ācariyabhāgo hotū”ti kaṇṭhato omuñcitvā kisāgotamiyā satasahassagghanakaṃ",
  "atk-s0510a:750_8": "muttāhāraṃ pesesi. Sā “siddhatthakumāro mayi paṭibaddhacitto hutvā paṇṇākāraṃ pesetī”ti",
  "atk-s0510a:750_9": "somanassajātā ahosi.",
  "atk-s0510a:751_0": "Bodhisattopi mahantena sirisobhaggena attano pāsādaṃ abhiruhitvā sirisayane nipajji.",
  "atk-s0510a:751_1": "Tāvadeva ca naṃ sabbālaṅkārapaṭimaṇḍitā naccagītādīsu susikkhitā devakaññā viya rūpasobhaggappattā",
  "atk-s0510a:751_2": "nāṭakitthiyo nānātūriyāni gahetvā samparivāretvā abhiramāpentiyo naccagītavāditāni",
  "atk-s0510a:751_3": "payojayiṃsu. Bodhisatto kilesesu virattacittatāya naccādīsu anabhirato muhuttaṃ niddaṃ",
  "atk-s0510a:751_4": "okkami. Tāpi itthiyo “yassatthāya mayaṃ naccādīni payojema, so niddaṃ upagato, idāni",
  "atk-s0510a:751_5": "kimatthaṃ kilamissāmā”ti gahitagahitāni tūriyāni ajjhottharitvā nipajjiṃsu, gandhatelappadīpā",
  "atk-s0510a:751_6": "jhāyanti. Bodhisatto pabujjhitvā sayanapiṭṭhe pallaṅkena nisinno addasa tā itthiyo",
  "atk-s0510a:751_7": "tūriyabhaṇḍāni avattharitvā niddāyantiyo – ekaccā paggharitakheḷā, kilinnagattā,",
  "atk-s0510a:751_8": "ekaccā dante khādantiyo, ekaccā kākacchantiyo, ekaccā vippalapantiyo, ekaccā vivaṭamukhī,",
  "atk-s0510a:751_9": "ekaccā apagatavatthā pākaṭabībhacchasambādhaṭṭhānā. So tāsaṃ taṃ vippakāraṃ disvā",
  "atk-s0510a:751_10": "bhiyyosomattāya kāmesu virattacitto ahosi. Tassa alaṅkatapaṭiyattaṃ sakkabhavanasadisampi",
  "atk-s0510a:751_11": "taṃ mahātalaṃ vividhanānākuṇapabharitaṃ āmakasusānaṃ viya upaṭṭhāsi, tayo bhavā ādittagehasadisā",
  "atk-s0510a:751_12": "khādiṃsu – “upaddutaṃ vata, bho, upassaṭṭhaṃ vata, bho”ti udānaṃ pavattesi, ativiyassa",
  "atk-s0510a:751_13": "pabbajjāya cittaṃ nami.",
  "atk-s0510a:752_0": "So “ajjeva mayā mahābhinikkhamanaṃ nikkhamituṃ vaṭṭatī”ti sayanā vuṭṭhāya dvārasamīpaṃ",
  "atk-s0510a:752_1": "gantvā “ko etthā”ti āha. Ummāre sīsaṃ katvā nipanno channo – “ahaṃ, ayyaputta, channo”ti",
  "atk-s0510a:752_2": "āha. “Ajjāhaṃ mahābhinikkhamanaṃ nikkhamitukāmo, ekaṃ me assaṃ kappehī”ti āha. So",
  "atk-s0510a:752_3": "“sādhu, devā”ti assabhaṇḍakaṃ gahetvā assasālaṃ gantvā gandhatelappadīpesu jalantesu",
  "atk-s0510a:752_4": "sumanapaṭṭavitānassa heṭṭhā ramaṇīye bhūmibhāge ṭhitaṃ kaṇḍakaṃ assarājānaṃ disvā",
  "atk-s0510a:752_5": "“ajja mayā imameva kappetuṃ vaṭṭatī”ti kaṇḍakaṃ kappesi. So kappiyamānova aññāsi",
  "atk-s0510a:752_6": "“ayaṃ kappanā ativiya gāḷhā, aññesu divasesu uyyānakīḷādigamanakāle kappanā viya",
  "atk-s0510a:752_7": "na hoti, mayhaṃ ayyaputto ajja mahābhinikkhamanaṃ nikkhamitukāmo bhavissatī”ti. Tato",
  "atk-s0510a:752_8": "tuṭṭhamānaso mahāhasitaṃ hasi, so saddo sakalanagaraṃ pattharitvā gaccheyya. Devatā",
  "atk-s0510a:752_9": "pana naṃ sannirumbhitvā na kassaci sotuṃ adaṃsu.",
  "atk-s0510a:753_0": "Bodhisattopi kho channaṃ pesetvāva “puttaṃ tāva passissāmī”ti cintetvā nisinnapallaṅkato",
  "atk-s0510a:753_1": "uṭṭhāya rāhulamātuyā vasanaṭṭhānaṃ gantvā gabbhadvāraṃ vivari. Tasmiṃ khaṇe antogabbhe",
  "atk-s0510a:753_2": "gandhatelappadīpo jhāyati, rāhulamātā sumanamallikādīnaṃ pupphānaṃ ambaṇamattena",
  "atk-s0510a:753_3": "abhippakiṇṇe sayane puttassa matthake hatthaṃ ṭhapetvā niddāyati. Bodhisatto ummāre",
  "atk-s0510a:753_4": "pādaṃ ṭhapetvā ṭhitakova oloketvā “sacāhaṃ deviyā hatthaṃ apanetvā mama puttaṃ gaṇhissāmi,",
  "atk-s0510a:753_5": "devī pabujjhissati, evaṃ me gamanantarāyo bhavissati, buddho hutvāva āgantvā puttaṃ",
  "atk-s0510a:753_6": "passissāmī”ti pāsādatalato otari. Yaṃ pana jātakaṭṭhakathāyaṃ “tadā sattāhajāto rāhulakumāro",
  "atk-s0510a:753_7": "hotī”ti vuttaṃ, taṃ sesaṭṭhakathāsu natthi, tasmā idameva gahetabbaṃ.",
  "atk-s0510a:754_0": "Evaṃ bodhisatto pāsādatalā otaritvā assasamīpaṃ gantvā evamāha – “tāta kaṇḍaka, tvaṃ",
  "atk-s0510a:754_1": "ajja ekarattiṃ maṃ tāraya, ahaṃ taṃ nissāya buddho hutvā sadevakaṃ lokaṃ tārayissāmī”ti.",
  "atk-s0510a:754_2": "Tato ullaṅghitvā kaṇḍakassa piṭṭhiṃ abhiruhi. Kaṇḍako gīvato paṭṭhāya āyāmena aṭṭhārasahattho",
  "atk-s0510a:754_3": "hoti, tadanucchavikena ubbedhena samannāgato thāmajavasampanno sabbaseto dhotasaṅkhasadiso.",
  "atk-s0510a:754_4": "So sace haseyya vā padasaddaṃ vā kareyya, saddo sakalanagaraṃ avatthareyya, tasmā",
  "atk-s0510a:754_5": "devatā attano ānubhāvena tassa yathā na koci suṇāti, evaṃ hasitasaddaṃ sannirumbhitvā",
  "atk-s0510a:754_6": "akkamanaakkamanapadavāre hatthatalāni upanāmesuṃ. Bodhisatto assavarassa piṭṭhivemajjhagato",
  "atk-s0510a:754_7": "channaṃ assassa vāladhiṃ gāhāpetvā aḍḍharattasamaye mahādvārasamīpaṃ patto. Tadā",
  "atk-s0510a:754_8": "pana rājā “evaṃ mama putto yāya kāyaci velāya nagaradvāraṃ vivaritvā nikkhamituṃ",
  "atk-s0510a:754_9": "na sakkhissatī”ti dvīsu dvārakavāṭesu ekekaṃ purisasahassena vivaritabbaṃ kāresi.",
  "atk-s0510a:754_10": "Bodhisatto pana thāmabalasampanno hatthigaṇanāya koṭisahassahatthīnaṃ balaṃ dhāresi,",
  "atk-s0510a:754_11": "purisagaṇanāya dasakoṭisahassapurisānaṃ balaṃ dhāresi. So cintesi – “sace dvāraṃ",
  "atk-s0510a:754_12": "na vivariyyati, ajja kaṇḍakassa piṭṭhe nisinnova vāladhiṃ gahetvā ṭhitena channena",
  "atk-s0510a:754_13": "saddhiṃyeva kaṇḍakaṃ ūruhi nippīḷetvā aṭṭhārasahatthubbedhaṃ pākāraṃ uppatitvā atikkamissāmī”ti.",
  "atk-s0510a:754_14": "Channopi cintesi – “sace dvāraṃ na vivariyyati, ahaṃ attano sāmikaṃ ayyaputtaṃ khandhe",
  "atk-s0510a:754_15": "nisīdāpetvā kaṇḍakaṃ dakkhiṇena hatthena kucchiyaṃ parikkhipanto upakacchantare katvā",
  "atk-s0510a:754_16": "pākāraṃ uppatitvā atikkamissāmī”ti. Kaṇḍakopi cintesi – “sace dvāraṃ na vivariyyati,",
  "atk-s0510a:754_17": "ahaṃ attano sāmikaṃ piṭṭhe yathānisinnameva channena vāladhiṃ gahetvā ṭhitena saddhiṃyeva",
  "atk-s0510a:754_18": "ukkhipitvā pākāraṃ uppatitvā atikkamissāmī”ti. Sace dvāraṃ na vivareyya, yathācintitameva",
  "atk-s0510a:754_19": "tesu tīsu janesu aññataro sampādeyya. Dvāre pana adhivatthā devatā dvāraṃ vivari.",
  "atk-s0510a:755_0": "Tasmiṃyeva khaṇe māro pāpimā “bodhisattaṃ nivattessāmī”ti āgantvā ākāse ṭhito āha",
  "atk-s0510a:755_1": "– “mārisa, mā nikkhami, ito te sattame divase cakkaratanaṃ pātubhavissati, dvisahassaparittadīpaparivārānaṃ",
  "atk-s0510a:755_2": "catunnaṃ mahādīpānaṃ rajjaṃ kāressasi, nivatta, mārisā”ti. “Kosi tva”nti? “Ahaṃ vasavattī”ti.",
  "atk-s0510a:755_3": "“Māra, jānāmahaṃ mayhaṃ cakkaratanassa pātubhāvaṃ, anatthikohaṃ rajjena, dasasahassilokadhātuṃ",
  "atk-s0510a:755_4": "unnādetvā buddho bhavissāmī”ti āha. Māro “ito dāni te paṭṭhāya kāmavitakkaṃ vā byāpādavitakkaṃ",
  "atk-s0510a:755_5": "vā vihiṃsāvitakkaṃ vā cintitakāle jānissāmī”ti otārāpekkho chāyā viya anugacchanto anubandhi.",
  "atk-s0510a:756_0": "Bodhisattopi hatthagataṃ cakkavattirajjaṃ kheḷapiṇḍaṃ viya anapekkho chaḍḍetvā mahantena",
  "atk-s0510a:756_1": "sakkārena nagarā nikkhami. Āsāḷhipuṇṇamāya uttarāsāḷhanakkhatte vattamāne, nikkhamitvā",
  "atk-s0510a:756_2": "ca puna nagaraṃ apaloketukāmo jāto. Evañca panassa citte uppannamatteyeva – “mahāpurisa,",
  "atk-s0510a:756_3": "na tayā nivattetvā olokanakammaṃ kata”nti vadamānā viya mahāpathavī kulālacakkaṃ",
  "atk-s0510a:756_4": "viya chijjitvā parivatti. Bodhisatto nagarābhimukho ṭhatvā nagaraṃ oloketvā tasmiṃ",
  "atk-s0510a:756_5": "pathavippadese kaṇḍakanivattanacetiyaṭṭhānaṃ dassetvā gantabbamaggābhimukhaṃ kaṇḍakaṃ",
  "atk-s0510a:756_6": "katvā pāyāsi mahantena sakkārena uḷārena sirisobhaggena. Tadā kirassa devatā purato",
  "atk-s0510a:756_7": "saṭṭhi ukkāsahassāni dhārayiṃsu, pacchato saṭṭhi, dakkhiṇapassato saṭṭhi, vāmapassato",
  "atk-s0510a:756_8": "saṭṭhīti. Aparā devatā cakkavāḷamukhavaṭṭiyaṃ aparimāṇā ukkā dhārayiṃsu. Aparā devatā",
  "atk-s0510a:756_9": "ca nāgasupaṇṇādayo ca dibbehi gandhehi mālāhi cuṇṇehi dhūpehi pūjayamānā gacchanti,",
  "atk-s0510a:756_10": "pāricchattakapupphehi ceva mandāravapupphehi ca ghanameghavuṭṭhikāle dhārāhi viya",
  "atk-s0510a:756_11": "nabhaṃ nirantaraṃ ahosi, dibbāni saṃgītāni pavattiṃsu, samantato aṭṭha tūriyāni,",
  "atk-s0510a:756_12": "saṭṭhi tūriyānīti aṭṭhasaṭṭhi tūriyasatasahassāni pavattayiṃsu. Tesaṃ saddo samuddakucchiyaṃ",
  "atk-s0510a:756_13": "meghadhanitakālo viya, yugandharakucchiyaṃ sāgaranigghosakālo viya ca vattati.",
  "atk-s0510a:757_0": "Iminā sirisobhaggena gacchanto bodhisatto ekaratteneva tīṇi rajjāni atikkamma tiṃsayojanamatthake",
  "atk-s0510a:757_1": "anomānadītīraṃ pāpuṇi. Kiṃ pana asso tato paraṃ gantuṃ na sakkotīti? No na sakkoti.",
  "atk-s0510a:757_2": "So hi ekaṃ cakkavāḷagabbhaṃ nābhiyā ṭhitacakkassa nemivaṭṭiṃ maddanto viya antantena",
  "atk-s0510a:757_3": "caritvā purepātarāsameva āgantvā attano sampāditaṃ bhattaṃ bhuñjituṃ samattho. Tadā",
  "atk-s0510a:757_4": "pana devanāgasupaṇṇādīhi ākāse ṭhatvā ossaṭṭhehi gandhamālādīhi yāva ūruppadesā sañchannasarīraṃ",
  "atk-s0510a:757_5": "ākaḍḍhitvā gandhamālājaṭaṃ chindantassa atipapañco ahosi, tasmā tiṃsayojanamattameva",
  "atk-s0510a:757_6": "agamāsi. Atha bodhisatto nadītīre ṭhatvā channaṃ pucchi – “kā nāma ayaṃ nadī”ti?",
  "atk-s0510a:757_7": "“Anomā nāma, devā”ti. “Amhākampi pabbajjā anomā bhavissatī”ti paṇhiyā ghaṭṭento assassa",
  "atk-s0510a:757_8": "saññaṃ adāsi. Asso ca uppatitvā aṭṭhusabhavitthārāya nadiyā pārimatīre aṭṭhāsi.",
  "atk-s0510a:758_0": "Bodhisatto assapiṭṭhito oruyha rajatapaṭṭasadise vāḷukāpuline ṭhatvā channaṃ āmantesi",
  "atk-s0510a:758_1": "– “samma channa, tvaṃ mayhaṃ ābharaṇāni ceva kaṇḍakañca ādāya gaccha, ahaṃ pabbajissāmī”ti.",
  "atk-s0510a:758_2": "“Ahampi, deva, pabbajissāmī”ti. Bodhisatto “na labbhā tayā pabbajituṃ, gaccheva tva”nti",
  "atk-s0510a:758_3": "tikkhattuṃ paṭibāhitvā ābharaṇāni ceva kaṇḍakañca paṭicchāpetvā cintesi – “ime mayhaṃ",
  "atk-s0510a:758_4": "kesā samaṇasāruppā na honti, añño bodhisattassa kese chindituṃ yuttarūpo natthī”ti.",
  "atk-s0510a:758_5": "Tato “sayameva khaggena chindissāmī”ti dakkhiṇena hatthena asiṃ gahetvā vāmahatthena",
  "atk-s0510a:758_6": "moḷiyā saddhiṃ cūḷaṃ gahetvā chindi. Kesā dvaṅgulamattā hutvā dakkhiṇato āvaṭṭamānā",
  "atk-s0510a:758_7": "sīsaṃ allīyiṃsu. Tesaṃ yāvajīvaṃ tadeva pamāṇaṃ ahosi, massu ca tadanurūpaṃ, puna",
  "atk-s0510a:758_8": "kesamassuohāraṇakiccaṃ nāma nāhosi. Bodhisatto saha moḷiyā cūḷaṃ gahetvā “sacāhaṃ",
  "atk-s0510a:758_9": "sambuddho bhavissāmi, ākāse tiṭṭhatu. No ce, bhūmiyaṃ patatū”ti antalikkhe khipi.",
  "atk-s0510a:758_10": "Sā cūḷā yojanappamāṇaṃ ṭhānaṃ abbhuggantvā ākāse aṭṭhāsi. Sakko devarājā dibbacakkhunā",
  "atk-s0510a:758_11": "oloketvā yojaniyaratanacaṅkoṭakena sampaṭicchitvā tāvatiṃsabhavane cūḷāmaṇicetiyaṃ nāma patiṭṭhāpesi.",
  "atk-s0510a:759": "“Chetvāna moḷiṃ varagandhavāsitaṃ, vehāyasaṃ ukkhipi sakyapuṅgavo;",
  "atk-s0510a:760": "Sahassanetto sirasā paṭiggahi, ratanacaṅkoṭavarena vāsavo”ti. ;",
  "atk-s0510a:761_0": "Puna bodhisatto cintesi – “imāni kāsikavatthāni mayhaṃ na samaṇasāruppānī”ti. Athassa",
  "atk-s0510a:761_1": "kassapabuddhakāle purāṇasahāyako ghaṭikāramahābrahmā ekaṃ buddhantaraṃ jaraṃ appattena",
  "atk-s0510a:761_2": "mittabhāvena cintesi – “ajja me sahāyako mahābhinikkhamanaṃ nikkhanto, samaṇaparikkhāramassa",
  "atk-s0510a:761_3": "gahetvā gacchissāmī”ti.",
  "atk-s0510a:762": "“Ticīvarañca patto ca, vāsī sūci ca bandhanaṃ;",
  "atk-s0510a:763": "Parissāvanena aṭṭhete, yuttayogassa bhikkhūno”ti. –",
  "atk-s0510a:764_0": "Ime aṭṭha parikkhāre āharitvā adāsi. Bodhisato arahaddhajaṃ nivāsetvā uttamapabbajitavesaṃ",
  "atk-s0510a:764_1": "gaṇhitvā “channa, tvaṃ mama vacanena mātāpitūnaṃ ārogyaṃ vadehī”ti vatvā uyyojesi.",
  "atk-s0510a:764_2": "Channo bodhisattaṃ vanditvā padakkhiṇaṃ katvā pakkāmi. Kaṇḍako pana channena saddhiṃ",
  "atk-s0510a:764_3": "mantayamānassa bodhisattassa vacanaṃ suṇantova “natthi dāni mayhaṃ puna sāmino dassana”nti",
  "atk-s0510a:764_4": "cintetvā cakkhupathaṃ vijahanto sokaṃ adhivāsetuṃ asakkonto hadayena phalitena kālaṃ",
  "atk-s0510a:764_5": "katvā tāvatiṃsabhavane kaṇḍako nāma devaputto hutvā nibbatti. Channassa paṭhamaṃ",
  "atk-s0510a:764_6": "ekova soko ahosi, kaṇḍakassa pana kālakiriyāya dutiyena sokena pīḷito rodanto paridevanto nagaraṃ agamāsi.",
  "atk-s0510a:765_0": "Bodhisatto pabbajitvā tasmiṃyeva padese anupiyaṃ nāma ambavanaṃ atthi, tattha sattāhaṃ",
  "atk-s0510a:765_1": "pabbajjāsukhena vītināmetvā ekadivaseneva tiṃsayojanamaggaṃ padasā gantvā rājagahaṃ",
  "atk-s0510a:765_2": "pāvisi. Pavisitvā ca sapadānaṃ piṇḍāya cari. Sakalanagaraṃ bodhisattassa rūpadassaneneva",
  "atk-s0510a:765_3": "dhanapālake paviṭṭhe rājagahaṃ viya ca, asurinde paviṭṭhe devanagaraṃ viya ca saṅkhobhaṃ",
  "atk-s0510a:765_4": "agamāsi. Rājapurisā gantvā “deva, evarūpo nāma satto nagare piṇḍāya carati, ‘devo",
  "atk-s0510a:765_5": "vā manusso vā nāgo vā supaṇṇo vā asuko nāma eso’ti na jānāmā”ti ārocesuṃ. Rājā pāsādatale",
  "atk-s0510a:765_6": "ṭhatvā mahāpurisaṃ disvā acchariyabbhutacitto purise āṇāpesi – “gacchatha, bhaṇe,",
  "atk-s0510a:765_7": "vīmaṃsatha, sace amanusso bhavissati, nagarā nikkhamitvā antaradhāyissati, sace devatā",
  "atk-s0510a:765_8": "bhavissati, ākāsena gacchissati, sace nāgo bhavissati, pathaviyaṃ nimujjitvā gamissati,",
  "atk-s0510a:765_9": "sace manusso bhavissati, yathāladdhaṃ bhikkhaṃ paribhuñjissatī”ti.",
  "atk-s0510a:766_0": "Mahāpurisopi kho missakabhattaṃ saṃharitvā “alaṃ me ettakaṃ yāpanāyā”ti ñatvā paviṭṭhadvāreneva",
  "atk-s0510a:766_1": "nagarā nikkhamitvā paṇḍavapabbatacchāyāyaṃ puratthimābhimukho nisīditvā āhāraṃ paribhuñjituṃ",
  "atk-s0510a:766_2": "āraddho. Athassa antāni parivattitvā mukhena nikkhamanākārappattāni ahesuṃ. Tato",
  "atk-s0510a:766_3": "so tena attabhāvena evarūpassa āhārassa cakkhunāpi adiṭṭhapubbatāya tena paṭikūlāhārena",
  "atk-s0510a:766_4": "aṭṭīyamānopi evaṃ attanā eva attānaṃ ovadi – “siddhattha, tvaṃ sulabhaannapāne kule",
  "atk-s0510a:766_5": "tivassikagandhasālibhojanaṃ nānaggarasehi bhuñjanaṭṭhāne nibbattitvāpi ekaṃ paṃsukūlikaṃ",
  "atk-s0510a:766_6": "disvā ‘kadā nu kho ahampi evarūpo hutvā piṇḍāya caritvā bhuñjissāmi, bhavissati nu",
  "atk-s0510a:766_7": "kho me so kālo’ti cintetvā nikkhanto, idāni kinnāmetaṃ karosī”ti evaṃ attānaṃ ovaditvā",
  "atk-s0510a:766_8": "nibbikāro hutvā āhāraṃ paribhuñji.",
  "atk-s0510a:767_0": "Rājapurisā taṃ pavattiṃ disvā gantvā rañño ārocesuṃ. Rājā dūtavacanaṃ sutvā vegena",
  "atk-s0510a:767_1": "nagarā nikkhamitvā bodhisattassa santikaṃ gantvā iriyāpathasmiṃyeva pasīditvā bodhisattassa",
  "atk-s0510a:767_2": "sabbaṃ issariyaṃ niyyātesi. Bodhisatto “mayhaṃ, mahārāja, vatthukāmehi vā kilesakāmehi",
  "atk-s0510a:767_3": "vā attho natthi, ahaṃ paramābhisambodhiṃ patthayanto nikkhanto”ti āha. Rājā anekappakāraṃ",
  "atk-s0510a:767_4": "yācantopi tassa cittaṃ alabhitvā “addhā tvaṃ buddho bhavissasi, buddhabhūtena pana",
  "atk-s0510a:767_5": "tayā paṭhamaṃ mama vijitaṃ āgantabba”nti paṭiññaṃ gaṇhi. Ayamettha saṅkhepo, vitthāro",
  "atk-s0510a:767_6": "pana “pabbajjaṃ kittayissāmi, yathā pabbaji cakkhumā”ti imaṃ pabbajjāsuttaṃ saddhiṃ",
  "atk-s0510a:767_7": "aṭṭhakathāya oloketvā veditabbo.",
  "atk-s0510a:768_0": "Bodhisattopi kho rañño paṭiññaṃ datvā anupubbena cārikaṃ caramāno āḷārañca kālāmaṃ",
  "atk-s0510a:768_1": "udakañca rāmaputtaṃ upasaṅkamitvā samāpattiyo nibbattetvā “nāyaṃ maggo bodhāyā”ti",
  "atk-s0510a:768_2": "tampi samāpattibhāvanaṃ analaṅkaritvā sadevakassa lokassa attano thāmavīriyasandassanatthaṃ",
  "atk-s0510a:768_3": "mahāpadhānaṃ padahitukāmo uruvelaṃ gantvā “ramaṇīyo vatāyaṃ bhūmibhāgo”ti tattheva",
  "atk-s0510a:768_4": "vāsaṃ upagantvā mahāpadhānaṃ padahi. Tepi kho koṇḍaññappamukhā pañcavaggiyā gāmanigamarājadhānīsu",
  "atk-s0510a:768_5": "bhikkhāya carantā tattha bodhisattaṃ sampāpuṇiṃsu. Atha naṃ chabbassāni mahāpadhānaṃ",
  "atk-s0510a:768_6": "padahantaṃ “idāni buddho bhavissati, idāni buddho bhavissatī”ti pariveṇasammajjanādikāya",
  "atk-s0510a:768_7": "vattapaṭipattiyā upaṭṭhahamānā santikāvacarā ahesuṃ. Bodhisattopi kho “koṭippattaṃ",
  "atk-s0510a:768_8": "dukkarakārikaṃ karissāmī”ti ekatilataṇḍulādīhipi vītināmesi, sabbasopi āhārupacchedanaṃ",
  "atk-s0510a:768_9": "akāsi. Devatāpi lomakūpehi ojaṃ upasaṃharamānā pakkhipiṃsu.",
  "atk-s0510a:769_0": "Athassa tāya nirāhāratāya paramakasirappattatāya suvaṇṇavaṇṇopi kāyo kāḷavaṇṇo ahosi,",
  "atk-s0510a:769_1": "dvattiṃsamahāpurisalakkhaṇāni paṭicchannāni ahesuṃ. Appekadā ānāpānakajjhānaṃ jhāyanto",
  "atk-s0510a:769_2": "mahāvedanābhitunno visaññībhūto caṅkamanakoṭiyaṃ patati. Atha naṃ ekaccā devatā “kālaṅkato",
  "atk-s0510a:769_3": "samaṇo gotamo”ti vadanti. Ekaccā “vihārotveveso arahata”nti ca āhaṃsu. Tattha yāsaṃ",
  "atk-s0510a:769_4": "“kālaṅkato”ti saññā ahosi, tā gantvā suddhodanamahārājassa ārocesuṃ – “tumhākaṃ putto",
  "atk-s0510a:769_5": "kālaṅkato”ti. “Mama putto buddho hutvā kālaṅkato, ahutvā”ti? “Buddho bhavituṃ nāsakkhi,",
  "atk-s0510a:769_6": "padhānabhūmiyaṃyeva patitvā kālaṅkato”ti. Idaṃ sutvā rājā – “nāhaṃ saddahāmi, mama",
  "atk-s0510a:769_7": "puttassa bodhiṃ appatvā kālakiriyā nāma natthī”ti paṭikkhipi. “Kasmā pana rājā na",
  "atk-s0510a:769_8": "saddahatī”ti? Kāladevalatāpasavandāpanadivase jamburukkhamūle ca pāṭihāriyānaṃ diṭṭhattā.",
  "atk-s0510a:770_0": "Puna bodhisatte saññaṃ paṭilabhitvā uṭṭhite tā devatā gantvā “arogo te, mahārāja,",
  "atk-s0510a:770_1": "putto”ti ārocesuṃ. Rājā “jānāmahaṃ mama puttassa amaraṇabhāva”nti vadati. Mahāsattassa",
  "atk-s0510a:770_2": "chabbassāni dukkarakārikaṃ karontasseva ākāse gaṇṭhikaraṇakālo viya ahosi. So “ayaṃ",
  "atk-s0510a:770_3": "dukkarakārikā nāma bodhāya maggo na hotī”ti oḷārikaṃ āhāraṃ āhāretuṃ gāmanigamesu",
  "atk-s0510a:770_4": "piṇḍāya caritvā āhāraṃ āhari. Athassa dvattiṃsamahāpurisalakkhaṇāni pākatikāni ahesuṃ,",
  "atk-s0510a:770_5": "kāyopi suvaṇṇavaṇṇo ahosi. Pañcavaggiyā bhikkhū “ayaṃ chabbassāni dukkarakārikaṃ",
  "atk-s0510a:770_6": "karontopi sabbaññutaṃ paṭivijjhituṃ nāsakkhi, idāni gāmanigamādīsu piṇḍāya caritvā",
  "atk-s0510a:770_7": "oḷārikaṃ āhāraṃ āharamāno kiṃ sakkhissati, bāhuliko esa padhānavibbhanto, sīsaṃ nhāyitukāmassa",
  "atk-s0510a:770_8": "ussāvabindutakkanaṃ viya amhākaṃ etassa santikā visesatakkanaṃ, kiṃ no iminā”ti mahāpurisaṃ",
  "atk-s0510a:770_9": "pahāya attano attano pattacīvaraṃ gahetvā aṭṭhārasayojanamaggaṃ gantvā isipatanaṃ pavisiṃsu.",
  "atk-s0510a:771_0": "Tena kho pana samayena uruvelāyaṃ senānigame senānikuṭumbikassa gehe nibbattā sujātā",
  "atk-s0510a:771_1": "nāma dārikā vayappattā ekasmiṃ nigrodharukkhe patthanaṃ akāsi – “sacāhaṃ samajātikaṃ",
  "atk-s0510a:771_2": "kulagharaṃ gantvā paṭhamagabbhe puttaṃ labhissāmi, anusaṃvaccharaṃ te satasahassapariccāgena",
  "atk-s0510a:771_3": "balikammaṃ karissāmī”ti. Tassā sā patthanā samijjhi. Sā mahāsattassa dukkarakārikaṃ",
  "atk-s0510a:771_4": "karontassa chaṭṭhe vasse paripuṇṇe visākhāpuṇṇamāyaṃ balikammaṃ kātukāmā hutvā puretaraṃyeva",
  "atk-s0510a:771_5": "dhenusahassaṃ laṭṭhimadhukavane carāpetvā, tāsaṃ khīraṃ pañca dhenusatāni pāyetvā,",
  "atk-s0510a:771_6": "tāsaṃ khīraṃ aḍḍhatiyāni ca satānīti evaṃ yāva soḷasannaṃ dhenūnaṃ khīraṃ aṭṭha dhenuyo",
  "atk-s0510a:771_7": "pivanti, tāva khīrassa bahalatañca madhuratañca ojavantatañca patthayamānā khīraparivattanaṃ",
  "atk-s0510a:771_8": "nāma akāsi. Sā visākhāpuṇṇamadivase “pātova balikammaṃ karissāmī”ti rattiyā paccūsasamayaṃ",
  "atk-s0510a:771_9": "paccuṭṭhāya tā aṭṭha dhenuyo duhāpesi. Vacchakā dhenūnaṃ thanamūlaṃ na āgamaṃsu,",
  "atk-s0510a:771_10": "thanamūle pana navabhājanesu upanītamattesu attano dhammatāya khīradhārā pagghariṃsu.",
  "atk-s0510a:771_11": "Taṃ acchariyaṃ disvā sujātā sahattheneva khīraṃ gahetvā navabhājane pakkhipitvā sahattheneva",
  "atk-s0510a:771_12": "aggiṃ katvā pacituṃ ārabhi.",
  "atk-s0510a:772_0": "Tasmiṃ pāyāse paccamāne mahantā mahantā pubbuḷā uṭṭhahitvā dakkhiṇāvaṭṭā hutvā sañcaranti.",
  "atk-s0510a:772_1": "Ekaphusitampi bahi na uppatati, uddhanato appamattakopi dhūmo na uṭṭhahati. Tasmiṃ",
  "atk-s0510a:772_2": "samaye cattāro lokapālā āgantvā uddhane ārakkhaṃ gaṇhiṃsu, mahābrahmā chattaṃ dhāresi,",
  "atk-s0510a:772_3": "sakko alātāni samānento aggiṃ jālesi. Devatā dvisahassadīpaparivāresu catūsu mahādīpesu",
  "atk-s0510a:772_4": "devamanussānaṃ upakappanaojaṃ attano devānubhāvena daṇḍakabaddhaṃ madhupaṭalaṃ pīḷetvā",
  "atk-s0510a:772_5": "madhuṃ gaṇhamānā viya saṃharitvā tattha pakkhipiṃsu. Aññesu hi kālesu devatā kabaḷe",
  "atk-s0510a:772_6": "kabaḷe ojaṃ pakkhipiṃsu, sambodhippattadivase ca parinibbānadivase ca ukkhaliyaṃyeva",
  "atk-s0510a:772_7": "pakkhipiṃsu. Sujātā ekadivaseyeva tattha attano pākaṭāni anekāni acchariyāni disvā",
  "atk-s0510a:772_8": "puṇṇaṃ nāma dāsiṃ āmantesi – “amma puṇṇe, ajja amhākaṃ devatā ativiya pasannā, mayā",
  "atk-s0510a:772_9": "hi ettake kāle evarūpaṃ acchariyaṃ nāma na diṭṭhapubbaṃ, vegena gantvā devaṭṭhānaṃ",
  "atk-s0510a:772_10": "paṭijaggāhī”ti. Sā “sādhu, ayye”ti tassā vacanaṃ sampaṭicchitvā turitaturitā rukkhamūlaṃ agamāsi.",
  "atk-s0510a:773_0": "Bodhisattopi kho tasmiṃ rattibhāge pañca mahāsupine disvā pariggaṇhanto “nissaṃsayaṃ",
  "atk-s0510a:773_1": "ajjāhaṃ buddho bhavissāmī”ti katasanniṭṭhāno tassā rattiyā accayena katasarīrapaṭijaggano",
  "atk-s0510a:773_2": "bhikkhācārakālaṃ āgamayamāno pātova āgantvā tasmiṃ rukkhamūle nisīdi, attano pabhāya",
  "atk-s0510a:773_3": "sakalaṃ rukkhamūlaṃ obhāsayamāno. Atha kho sā puṇṇā āgantvā addasa bodhisattaṃ rukkhamūle",
  "atk-s0510a:773_4": "pācīnalokadhātuṃ olokayamānaṃ nisinnaṃ, sarīrato cassa nikkhantāhi pabhāhi sakalarukkhaṃ",
  "atk-s0510a:773_5": "suvaṇṇavaṇṇaṃ. Disvānassā etadahosi – “ajja amhākaṃ devatā rukkhato oruyha sahattheneva",
  "atk-s0510a:773_6": "balikammaṃ sampaṭicchituṃ nisinnā maññe”ti ubbegappattā hutvā vegena āgantvā sujātāya etamatthaṃ ārocesi.",
  "atk-s0510a:774_0": "Sujātā tassā vacanaṃ sutvā tuṭṭhamānasā hutvā “ajja dāni paṭṭhāya mama jeṭṭhadhītuṭṭhāne",
  "atk-s0510a:774_1": "tiṭṭhāhī”ti dhītu anucchavikaṃ sabbālaṅkāraṃ adāsi. Yasmā pana buddhabhāvaṃ pāpuṇanadivase",
  "atk-s0510a:774_2": "satasahassagghanikā ekā suvaṇṇapāti laddhuṃ vaṭṭati, tasmā sā “suvaṇṇapātiyaṃ pāyāsaṃ",
  "atk-s0510a:774_3": "pakkhipissāmī”ti cittaṃ uppādetvā satasahassagghanikaṃ suvaṇṇapātiṃ nīharāpetvā tattha",
  "atk-s0510a:774_4": "pāyāsaṃ pakkhipitukāmā pakkabhājanaṃ āvajjesi. Sabbo pāyāso padumapattato udakaṃ",
  "atk-s0510a:774_5": "viya vattitvā pātiyaṃ patiṭṭhāsi, ekapātipūramattova ahosi. Sā taṃ pātiṃ aññāya pātiyā",
  "atk-s0510a:774_6": "paṭikujjitvā odātavatthena veṭhetvā sayaṃ sabbālaṅkārehi attabhāvaṃ alaṅkaritvā taṃ",
  "atk-s0510a:774_7": "pātiṃ attano sīse ṭhapetvā mahantena ānubhāvena nigrodharukkhamūlaṃ gantvā bodhisattaṃ",
  "atk-s0510a:774_8": "disvā balavasomanassajātā “rukkhadevatā”ti saññāya diṭṭhaṭṭhānato paṭṭhāya onatonatā",
  "atk-s0510a:774_9": "gantvā sīsato pātiṃ otāretvā vivaritvā suvaṇṇabhiṅgārena gandhapupphavāsitaṃ udakaṃ",
  "atk-s0510a:774_10": "gahetvā bodhisattaṃ upagantvā aṭṭhāsi. Ghaṭikāramahābrahmunā dinno mattikāpatto ettakaṃ",
  "atk-s0510a:774_11": "kālaṃ bodhisattaṃ avijahitvā tasmiṃ khaṇe adassanaṃ gato, bodhisatto pattaṃ apassanto",
  "atk-s0510a:774_12": "dakkhiṇahatthaṃ pasāretvā udakaṃ sampaṭicchi. Sujātā saheva pātiyā pāyāsaṃ mahāpurisassa",
  "atk-s0510a:774_13": "hatthe ṭhapesi, mahāpuriso sujātaṃ olokesi. Sā ākāraṃ sallakkhetvā “ayya, mayā tumhākaṃ",
  "atk-s0510a:774_14": "pariccattā, taṃ gaṇhitvā yathāruci karothā”ti vanditvā “yathā mayhaṃ manoratho nipphanno,",
  "atk-s0510a:774_15": "evaṃ tumhākampi nipphajjatū”ti vatvā satasahassagghanikampi suvaṇṇapātiṃ purāṇakapaṇṇaṃ",
  "atk-s0510a:774_16": "viya pariccajitvā anapekkhāva pakkāmi.",
  "atk-s0510a:775_0": "Bodhisattopi kho nisinnaṭṭhānā vuṭṭhāya rukkhaṃ padakkhiṇaṃ katvā pātiṃ ādāya nerañjarāya",
  "atk-s0510a:775_1": "tīraṃ gantvā anekesaṃ bodhisattasatasahassānaṃ abhisambujjhanadivase otaritvā nhānaṭṭhānaṃ",
  "atk-s0510a:775_2": "supatiṭṭhitaṃ nāma atthi, tassā tīre pātiṃ ṭhapetvā supatiṭṭhitatitthe otaritvā nhatvā",
  "atk-s0510a:775_3": "anekabuddhasatasahassānaṃ nivāsanaṃ arahaddhajaṃ nivāsetvā puratthābhimukho nisīditvā",
  "atk-s0510a:775_4": "ekaṭṭhitālapakkappamāṇe ekūnapaṇṇāsapiṇḍe katvā sabbaṃ appodakamadhupāyāsaṃ paribhuñji.",
  "atk-s0510a:775_5": "Soyevassa buddhabhūtasa sattasattāhaṃ bodhimaṇḍe vasantassa ekūnapaṇṇāsadivasāni",
  "atk-s0510a:775_6": "āhāro ahosi. Ettakaṃ kālaṃ añño āhāro natthi, na nhānaṃ, na mukhadhovanaṃ, na sarīravaḷañjo,",
  "atk-s0510a:775_7": "jhānasukhena phalasamāpattisukhena ca vītināmesi. Taṃ pana pāyāsaṃ bhuñjitvā suvaṇṇapātiṃ",
  "atk-s0510a:775_8": "gahetvā “sacāhaṃ ajja buddho bhavissāmi, ayaṃ pāti paṭisotaṃ gacchatu, no ce bhavissāmi,",
  "atk-s0510a:775_9": "anusotaṃ gacchatū”ti vatvā nadīsote pakkhipi. Sā sotaṃ chindamānā nadīmajjhaṃ gantvā",
  "atk-s0510a:775_10": "majjhaṭṭhāneneva javasampanno asso viya asītihatthamattaṭṭhānaṃ paṭisotaṃ gantvā",
  "atk-s0510a:775_11": "ekasmiṃ āvaṭṭe nimujjitvā kāḷanāgarājabhavanaṃ gantvā tiṇṇaṃ buddhānaṃ paribhogapātiyo",
  "atk-s0510a:775_12": "“kili kilī”ti ravaṃ kārayamānā paharitvā tāsaṃ sabbaheṭṭhimā hutvā aṭṭhāsi. Kāḷo",
  "atk-s0510a:775_13": "nāgarājā ta saddaṃ sutvā “hiyyo eko buddho nibbatti, puna ajja eko nibbatto”ti vatvā",
  "atk-s0510a:775_14": "anekehi padasatehi thutiyo vadamāno uṭṭhāsi. Tassa kira mahāpathaviyā ekayojanatigāvutappamāṇaṃ",
  "atk-s0510a:775_15": "nabhaṃ pūretvā ārohanakālo ajja vā hiyyo vā sadiso ahosi.",
  "atk-s0510a:776_0": "Bodhisattopi nadītīramhi supupphitasālavane divāvihāraṃ katvā sāyanhasamayaṃ pupphānaṃ",
  "atk-s0510a:776_1": "vaṇṭato muccanakāle devatāhi alaṅkatena aṭṭhūsabhavitthārena maggena sīho viya vijambhamāno",
  "atk-s0510a:776_2": "bodhirukkhābhimukho pāyāsi. Nāgayakkhasupaṇṇādayo dibbehi gandhapupphādīhi pūjayiṃsu,",
  "atk-s0510a:776_3": "dibbasaṃgītādīni pavattayiṃsu, dasasahassī lokadhātu ekagandhā ekamālā ekasādhukārā",
  "atk-s0510a:776_4": "ahosi. Tasmiṃ samaye sotthiyo nāma tiṇahārako tiṇaṃ ādāya paṭipathe āgacchanto mahāpurisassa",
  "atk-s0510a:776_5": "ākāraṃ ñatvā aṭṭha tiṇamuṭṭhiyo adāsi. Bodhisatto tiṇaṃ gahetvā bodhimaṇḍaṃ āruyha",
  "atk-s0510a:776_6": "dakkhiṇadisābhāge uttarābhimukho aṭṭhāsi. Tasmiṃ khaṇe dakkhiṇacakkavāḷaṃ osīditvā",
  "atk-s0510a:776_7": "heṭṭhā avīcisampattaṃ viya ahosi. Uttaracakkavāḷaṃ ullaṅghitvā upari bhavaggappattaṃ",
  "atk-s0510a:776_8": "viya ahosi. Bodhisatto “idaṃ sambodhipāpuṇanaṭṭhānaṃ na bhavissati maññe”ti padakkhiṇaṃ",
  "atk-s0510a:776_9": "karonto pacchimadisābhāgaṃ gantvā puratthimābhimukho aṭṭhāsi, tato pacchimacakkavāḷaṃ",
  "atk-s0510a:776_10": "osīditvā heṭṭhā avīcisampattaṃ viya ahosi, puratthimacakkavāḷaṃ ullaṅghitvā upari",
  "atk-s0510a:776_11": "bhavaggappattaṃ viya ahosi. Ṭhitaṭṭhitaṭṭhāne kirassa nemivaṭṭipariyante akkantaṃ",
  "atk-s0510a:776_12": "nābhiyā patiṭṭhitamahāsakaṭacakkaṃ viya mahāpathavī onatunnatā ahosi. Bodhisatto",
  "atk-s0510a:776_13": "“idampi sambodhipāpuṇanaṭṭhānaṃ na bhavissati maññe”ti padakkhiṇaṃ karonto uttaradisābhāgaṃ",
  "atk-s0510a:776_14": "gantvā dakkhiṇābhimukho aṭṭhāsi. Tato uttaracakkavāḷaṃ osīditvā heṭṭhā avīcisampattaṃ",
  "atk-s0510a:776_15": "viya ahosi, dakkhiṇacakkavāḷaṃ ullaṅghitvā upari bhavaggappattaṃ viya ahosi. Bodhisatto",
  "atk-s0510a:776_16": "“idampi sambodhipāpuṇanaṭṭhānaṃ na bhavissati maññe”ti padakkhiṇaṃ karonto puratthimadisābhāgaṃ",
  "atk-s0510a:776_17": "gantvā pacchimābhimukho aṭṭhāsi. Puratthimadisābhāge pana sabbabuddhānaṃ pallaṅkaṭṭhānaṃ",
  "atk-s0510a:776_18": "ahosi, taṃ neva chambhati, na kampati. Bodhisatto “idaṃ sabbabuddhānaṃ avijahitaṃ",
  "atk-s0510a:776_19": "acalaṭṭhānaṃ kilesapañjaraviddhaṃsanaṭṭhāna”nti ñatvā tāni tiṇāni agge gahetvā cālesi,",
  "atk-s0510a:776_20": "tāvadeva cuddasahattho pallaṅko ahosi. Tānipi kho tiṇāni tathārūpena saṇṭhānena saṇṭhahiṃsu,",
  "atk-s0510a:776_21": "yathārūpaṃ sukusalo cittakāro vā potthakāro vā ālikhitumpi samattho natthi. Bodhisatto",
  "atk-s0510a:776_22": "bodhikkhandhaṃ piṭṭhito katvā puratthābhimukho daḷhamānaso hutvā –",
  "atk-s0510a:777": "“Kāmaṃ taco ca nhāru ca, aṭṭhi ca avasissatu;",
  "atk-s0510a:778": "Upasussatu nissesaṃ, sarīre maṃsalohitaṃ. –",
  "atk-s0510a:779": "‘Na tvevāhaṃ sammāsambodhiṃ appatvā imaṃ pallaṅkaṃ bhindissāmī”’ti asanisatasannipātenapi abhejjarūpaṃ aparājitapallaṅkaṃ ābhujitvā nisīdi.",
  "atk-s0510a:780_0": "Tasmiṃ samaye māro pāpimā – “siddhatthakumāro mayhaṃ vasaṃ atikkamitukāmo, na dānissa",
  "atk-s0510a:780_1": "atikkamituṃ dassāmī”ti mārabalassa santikaṃ gantvā etamatthaṃ ārocetvā māraghosanaṃ",
  "atk-s0510a:780_2": "nāma ghosāpetvā mārabalaṃ ādāya nikkhami. Sā mārasenā mārassa purato dvādasayojanā",
  "atk-s0510a:780_3": "hoti, dakkhiṇato ca vāmato ca dvādasayojanā, pacchato cakkavāḷapariyantaṃ katvā ṭhitā,",
  "atk-s0510a:780_4": "uddhaṃ navayojanubbedhā hoti, yassā unnadantiyā unnādasaddo yojanasahassato paṭṭhāya",
  "atk-s0510a:780_5": "pathaviundriyanasaddoviya sūyati. Atha māro devaputto diyaḍḍhayojanasatikaṃ girimekhalaṃ",
  "atk-s0510a:780_6": "nāma hatthiṃ abhiruhitvā bāhusahassaṃ māpetvā nānāvudhāni aggahesi. Avasesāyapi māraparisāya",
  "atk-s0510a:780_7": "dve janā ekasadisā ekasadisaṃ āvudhaṃ gaṇhantā nāhesuṃ. Nānāvaṇṇā nānappakāramukhā",
  "atk-s0510a:780_8": "hutvā nānāvudhāni gaṇhantā bodhisattaṃ ajjhottharamānā āgamaṃsu.",
  "atk-s0510a:781_0": "Dasasahassacakkavāḷadevatā pana mahāsattassa thutiyo vadamānā aṭṭhaṃsu. Sakko devarājā",
  "atk-s0510a:781_1": "vijayuttarasaṅkhaṃ dhamamāno aṭṭhāsi. So kira saṅkho vīsahatthasatiko hoti, sakiṃ",
  "atk-s0510a:781_2": "vātaṃ gāhāpetvā dhamiyamāno cattāro māse saddaṃ karitvā nissaddo hoti. Mahākāḷanāgarājā",
  "atk-s0510a:781_3": "atirekapadasatena vaṇṇaṃ vaṇṇentova aṭṭhāsi, mahābrahmā setacchattaṃ dhārayamāno",
  "atk-s0510a:781_4": "aṭṭhāsi. Mārabale pana bodhimaṇḍaṃ upasaṅkamante tesaṃ ekopi ṭhātuṃ nāsakkhi, sammukhasammukhaṭṭhāneneva",
  "atk-s0510a:781_5": "palāyiṃsu. Kāḷo nāma nāgarājāpi pathaviyaṃ nimujjitvā pañcayojanasatikaṃ mañjerikanāgabhavanaṃ",
  "atk-s0510a:781_6": "gantvā ubhohi hatthehi mukhaṃ pidahitvā nipanno. Sakko devarājāpi vijayuttarasaṅkhaṃ",
  "atk-s0510a:781_7": "piṭṭhiyaṃ katvā cakkavāḷamukhavaṭṭiyaṃ aṭṭhāsi, mahābrahmā setacchattaṃ koṭiyaṃ gahetvā",
  "atk-s0510a:781_8": "brahmalokameva agamāsi. Ekadevatāpi ṭhātuṃ samatthā nāma nāhosi. Mahāpuriso pana ekakova nisīdi.",
  "atk-s0510a:782_0": "Māropi attano parisaṃ āha – “tātā, suddhodanaputtena siddhatthena sadiso añño puriso",
  "atk-s0510a:782_1": "nāma natthi, mayaṃ sammukhā yuddhaṃ dātuṃ na sakkhissāma, pacchābhāgena dassāmā”ti.",
  "atk-s0510a:782_2": "Mahāpurisopi tīṇi passāni oloketvā sabbadevatānaṃ palātattā suññāni addasa. Puna",
  "atk-s0510a:782_3": "uttarapassena mārabalaṃ ajjhottharamānaṃ disvā “ayaṃ ettako jano maṃ ekakaṃ sandhāya",
  "atk-s0510a:782_4": "mahantaṃ vāyāmaṃ karoti, imasmiṃ ṭhāne mayhaṃ mātā vā pitā vā bhātā vā añño vā koci",
  "atk-s0510a:782_5": "ñātako natthi, imā pana dasa pāramiyova mayhaṃ dīgharattaṃ puṭṭhaparijanasadisā.",
  "atk-s0510a:782_6": "Tasmā mayā pāramiyova balaggaṃ katvā pāramisattheneva paharitvā imaṃ balakāyaṃ viddhaṃsetuṃ",
  "atk-s0510a:782_7": "vaṭṭatī”ti dasa pāramiyo āvajjamāno nisīdi.",
  "atk-s0510a:783_0": "Atha kho māro devaputto – “vāteneva siddhatthaṃ palāpessāmī”ti vātamaṇḍalaṃ samuṭṭhāpesi.",
  "atk-s0510a:783_1": "Taṅkhaṇaññeva puratthimādibhedāvātā samuṭṭhahitvā addhayojanayojanadviyojanatiyojanappamāṇāni",
  "atk-s0510a:783_2": "pabbatakūṭāni padāletvā vanagaccharukkhādīni uddhaṃmūlāni katvā samantā gāmanigame",
  "atk-s0510a:783_3": "cuṇṇavicuṇṇe kātuṃ samatthāpi mahāpurisassa puññatejena vihatānubhāvā bodhisattaṃ",
  "atk-s0510a:783_4": "patvā bodhisattassa cīvarakaṇṇamattampi cāletuṃ nāsakkhiṃsu. Tato – “udakena naṃ",
  "atk-s0510a:783_5": "ajjhottharitvā māressāmī”ti mahāvassaṃ samuṭṭhāpesi. Tassānubhāvena uparūpari satapaṭalasahassapaṭalādibhedā",
  "atk-s0510a:783_6": "valāhakā uṭṭhahitvā vassiṃsu. Vuṭṭhidhārāvegena pathavī chiddāvachiddā ahosi. Vanarukkhādīnaṃ",
  "atk-s0510a:783_7": "uparibhāgena mahāmegho āgantvā mahāsattassa cīvare ussāvabindugahaṇamattampi temetuṃ",
  "atk-s0510a:783_8": "nāsakkhi. Tato pāsāṇavassaṃ samuṭṭhāpesi. Mahantāni mahantāni pabbatakūṭāni dhūmāyantāni",
  "atk-s0510a:783_9": "pajjalantāni ākāsenāgantvā bodhisattaṃ patvā dibbamālāguḷabhāvaṃ āpajjiṃsu. Tato",
  "atk-s0510a:783_10": "paharaṇavassaṃ samuṭṭhāpesi. Ekatodhārā ubhatodhārā asisattikhurappādayo dhūmāyantā",
  "atk-s0510a:783_11": "pajjalantā ākāsenāgantvā bodhisattaṃ patvā dibbapupphāni ahesuṃ. Tato aṅgāravassaṃ",
  "atk-s0510a:783_12": "samuṭṭhāpesi. Kiṃsukavaṇṇā aṅgārā ākāsenāgantvā bodhisattassa pādamūle dibbapupphāni",
  "atk-s0510a:783_13": "hutvā vikiriṃsu. Tato kukkuḷavassaṃ samuṭṭhāpesi. Accuṇho aggivaṇṇo kukkuḷo ākāsenāgantvā",
  "atk-s0510a:783_14": "bodhisattassa pādamūle candanacuṇṇaṃ hutvā nipatati. Tato vālukāvassaṃ samuṭṭhāpesi.",
  "atk-s0510a:783_15": "Atisukhumā vālukā dhūmāyantā pajjalantā ākāsenāgantvā mahāsattassa pādamūle dibbapupphāni",
  "atk-s0510a:783_16": "hutvā nipatiṃsu. Tato kalalavassaṃ samuṭṭhāpesi, taṃ kalalaṃ dhūmāyantaṃ pajjalantaṃ",
  "atk-s0510a:783_17": "ākāsenāgantvā bodhisattassa pādamūle dibbavilepanaṃ hutvā nipatati. Tato “iminā bhiṃsetvā",
  "atk-s0510a:783_18": "siddhatthaṃ palāpessāmī”ti andhakāraṃ samuṭṭhāpesi. Taṃ caturaṅgasamannāgataṃ andhakāraṃ",
  "atk-s0510a:783_19": "viya mahātamaṃ hutvā bodhisattaṃ patvā sūriyappabhāvihataṃ viya andhakāraṃ antaradhāyi.",
  "atk-s0510a:784_0": "Evaṃ so māro imāhi navahi vātavassapāsāṇapaharaṇaaṅgārakukkuḷavālukākalalandhakāravuṭṭhīhi",
  "atk-s0510a:784_1": "bodhisattaṃ palāpetuṃ asakkonto – “kiṃ, bhaṇe, tiṭṭhatha, imaṃ siddhatthakumāraṃ",
  "atk-s0510a:784_2": "gaṇhatha hanatha palāpethā”ti attano parisaṃ āṇāpetvā sayampi girimekhalassa hatthino",
  "atk-s0510a:784_3": "khandhe nisinno cakkāvudhaṃ ādāya bodhisattaṃ upasaṅkamitvā “siddhattha, uṭṭhehi",
  "atk-s0510a:784_4": "etasmā pallaṅkā, nāyaṃ tuyhaṃ pāpuṇāti, mayhaṃ esa pāpuṇātī”ti āha. Mahāsatto tassa",
  "atk-s0510a:784_5": "vacanaṃ sutvā avoca – “māra, neva tayā dasa pāramiyo pūritā, na upapāramiyo, na paramatthapāramiyo,",
  "atk-s0510a:784_6": "nāpi pañca mahāpariccāgā pariccattā, na ñātatthacariyā, na lokatthacariyā, na buddhatthacariyā",
  "atk-s0510a:784_7": "pūritā, sabbā tā mayāyeva pūritā, tasmā nāyaṃ pallaṅko tuyhaṃ pāpuṇāti, mayheveso pāpuṇātī”ti.",
  "atk-s0510a:785_0": "Māro kuddho kodhavegaṃ asahanto mahāpurisassa cakkāvudhaṃ vissajjesi. Taṃ tassa dasa",
  "atk-s0510a:785_1": "pāramiyo āvajjentasseva uparibhāge mālāvitānaṃ hutvā aṭṭhāsi. Taṃ kira khuradhāraṃ",
  "atk-s0510a:785_2": "cakkāvudhaṃ aññadā kuddhena vissaṭṭhaṃ ekagghanapāsāṇatthambhe vaṃsakaḷīre viya chindantaṃ",
  "atk-s0510a:785_3": "gacchati. Idāni pana tasmiṃ mālāvitānaṃ hutvā ṭhite avasesā māraparisā “idāni siddhattho",
  "atk-s0510a:785_4": "pallaṅkato vuṭṭhāya palāyissatī”ti mahantamahantāni selakūṭāni vissajjesuṃ, tānipi",
  "atk-s0510a:785_5": "mahāpurisassa dasa pāramiyo āvajjentassa mālāguḷabhāvaṃ āpajjitvā bhūmiyaṃ patiṃsu.",
  "atk-s0510a:785_6": "Devatā cakkavāḷamukhavaṭṭiyaṃ ṭhitā gīvaṃ pasāretvā sīsaṃ ukkhipitvā “naṭṭho vata,",
  "atk-s0510a:785_7": "bho, siddhatthakumārassa rūpaggappatto attabhāvo, kiṃ nu kho so karissatī”ti olokenti.",
  "atk-s0510a:786_0": "Tato bodhisatto “pūritapāramīnaṃ bodhisattānaṃ sambujjhanadivase pattapallaṅko mayhaṃ",
  "atk-s0510a:786_1": "pāpuṇātī”ti vatvā ṭhitaṃ māraṃ āha – “māra, tuyhaṃ dānassa dinnabhāve ko sakkhī”ti.",
  "atk-s0510a:786_2": "Māro “ime ettakāva janā sakkhino”ti mārabalābhimukhaṃ hatthaṃ pasāresi. Tasmiṃ khaṇe",
  "atk-s0510a:786_3": "māraparisāya “ahaṃ sakkhi, ahaṃ sakkhī”ti pavattasaddo pathaviundriyanasaddasadiso",
  "atk-s0510a:786_4": "ahosi. Atha māro mahāpurisaṃ āha – “siddhattha, tuyhaṃ dānassa dinnabhāve ko sakkhī”ti.",
  "atk-s0510a:786_5": "Mahāpuriso “tuyhaṃ tāva dānassa dinnabhāve sacetanā sakkhino, mayhaṃ pana imasmiṃ",
  "atk-s0510a:786_6": "ṭhāne sacetano koci sakkhi nāma natthi, tiṭṭhatu tāva me avasesaattabhāvesu dinnadānaṃ,",
  "atk-s0510a:786_7": "vessantarattabhāve pana ṭhatvā mayhaṃ sattasatakamahādānassa tāva dinnabhāve acetanāpi",
  "atk-s0510a:786_8": "ayaṃ ghanamahāpathavī sakkhī”ti cīvaragabbhantarato dakkhiṇahatthaṃ abhinīharitvā",
  "atk-s0510a:786_9": "“vessantarattabhāve ṭhatvā mayhaṃ sattasatakamahādānassa dinnabhāve tvaṃ sakkhi,",
  "atk-s0510a:786_10": "na sakkhī”ti mahāpathaviyābhimukhaṃ hatthaṃ pasāresi. Mahāpathavī “ahaṃ te tadā sakkhī”ti",
  "atk-s0510a:786_11": "viravasatena viravasahassena viravasatasahassena mārabalaṃ avattharamānā viya unnadi.",
  "atk-s0510a:787_0": "Tato mahāpurise “dinnaṃ te, siddhattha, mahādānaṃ uttamadāna”nti vessantaradānaṃ",
  "atk-s0510a:787_1": "sammasante diyaḍḍhayojanasatiko girimekhalahatthī jaṇṇukehi pathaviyaṃ patiṭṭhāsi,",
  "atk-s0510a:787_2": "māraparisā disāvidisā palāyiṃsu, dve ekamaggena gatā nāma natthi, sīsābharaṇāni ceva",
  "atk-s0510a:787_3": "nivatthavasanāni ca chaḍḍetvā sammukhasammukhadisāhiyeva palāyiṃsu. Tato devasaṅghā",
  "atk-s0510a:787_4": "palāyamānaṃ mārabalaṃ disvā “mārassa parājayo jāto, siddhatthakumārassa jayo jāto,",
  "atk-s0510a:787_5": "jayapūjaṃ karissāmā”ti devatā devatānaṃ, nāgā nāgānaṃ, supaṇṇā supaṇṇānaṃ, brahmāno",
  "atk-s0510a:787_6": "brahmānaṃ ghosetvā gandhamālādihatthā mahāpurisassa santikaṃ bodhipallaṅkaṃ āgamaṃsu.",
  "atk-s0510a:788": "Evaṃ gatesu pana tesu –",
  "atk-s0510a:789": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0510a:790": "Ugghosayuṃ bodhimaṇḍe pamoditā, jayaṃ tadā devagaṇā mahesino.",
  "atk-s0510a:791": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0510a:792": "Ugghosayuṃ bodhimaṇḍe pamoditā, jayaṃ tadā nāgagaṇā mahesino.",
  "atk-s0510a:793": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0510a:794": "Ugghosayuṃ bodhimaṇḍe pamoditā, jayaṃ tadā supaṇṇasaṅghāpi mahesino.",
  "atk-s0510a:795": "“Jayo hi buddhassa sirīmato ayaṃ, mārassa ca pāpimato parājayo;",
  "atk-s0510a:796": "Ugghosayuṃ bodhimaṇḍe pamoditā, jayaṃ tadā brahmagaṇā mahesino”ti. –",
  "atk-s0510a:797_0": "Avasesā dasasu cakkavāḷasahassesu devatā mālāgandhavilepanehi pūjayamānā nānappakārā",
  "atk-s0510a:797_1": "ca thutiyo vadamānā aṭṭhaṃsu. Evaṃ dharamāneyeva sūriye mahāpuriso mārabalaṃ vidhamitvā",
  "atk-s0510a:797_2": "cīvarūpari patamānehi bodhirukkhaṅkurehi rattapavāḷadalehi viya pūjiyamāno paṭhamayāme",
  "atk-s0510a:797_3": "pubbenivāsaṃ anussaritvā majjhimayāme dibbacakkhuṃ visodhetvā pacchimayāme paṭiccasamuppāde",
  "atk-s0510a:797_4": "ñāṇaṃ otāresi. Athassa dvādasapadikaṃ paccayākāraṃ vaṭṭavivaṭṭavasena anulomapaṭilomato",
  "atk-s0510a:797_5": "sammasantassa dasasahassī lokadhātu udakapariyantaṃ katvā dvādasakkhattuṃ saṅkampi.",
  "atk-s0510a:798_0": "Mahāpurise pana dasasahassilokadhātuṃ unnādetvā aruṇuggamanavelāya sabbaññutaññāṇaṃ",
  "atk-s0510a:798_1": "paṭivijjhante sakalā dasasahassī lokadhātu alaṅkatapaṭiyattā ahosi. Pācīnacakkavāḷamukhavaṭṭiyaṃ",
  "atk-s0510a:798_2": "ussāpitānaṃ dhajānaṃ paṭākā pacchimacakkavāḷamukhavaṭṭiṃ paharanti, tathā pacchimacakkavāḷamukhavaṭṭiyaṃ",
  "atk-s0510a:798_3": "ussāpitānaṃ dhajānaṃ paṭākā pācīnacakkavāḷamukhavaṭṭiṃ paharanti, dakkhiṇacakkavāḷamukhavaṭṭiyaṃ",
  "atk-s0510a:798_4": "ussāpitānaṃ dhajānaṃ paṭākā uttaracakkavāḷamukhavaṭṭiṃ paharanti, uttaracakkavāḷamukhavaṭṭiyaṃ",
  "atk-s0510a:798_5": "ussāpitānaṃ dhajānaṃ paṭākā dakkhiṇacakkavāḷamukhavaṭṭiṃ paharanti, pathavitale ussāpitānaṃ",
  "atk-s0510a:798_6": "dhajānaṃ paṭākā brahmalokaṃ āhacca aṭṭhaṃsu, brahmaloke baddhānaṃ dhajānaṃ paṭākā",
  "atk-s0510a:798_7": "pathavitale patiṭṭhahiṃsu, dasasahassesu cakkavāḷesu pupphūpagā rukkhā pupphaṃ gaṇhiṃsu,",
  "atk-s0510a:798_8": "phalūpagā rukkhā phalapiṇḍibhārasahitā ahesuṃ. Khandhesu khandhapadumāni pupphiṃsu,",
  "atk-s0510a:798_9": "sākhāsu sākhāpadumāni, latāsu latāpadumāni, ākāse olambakapadumāni, ghanasilātalāni",
  "atk-s0510a:798_10": "bhinditvā uparūpari satapattāni hutvā daṇḍakapadumāni uṭṭhahiṃsu. Dasasahassī lokadhātu",
  "atk-s0510a:798_11": "vaṭṭetvā vissaṭṭhamālāguḷā viya susanthatapupphasanthāro viya ca pupphābhikiṇṇā ahosi.",
  "atk-s0510a:798_12": "Cakkavāḷantaresu aṭṭhayojanasahassā lokantarikanirayā sattasūriyappabhāhipianobhāsitapubbā",
  "atk-s0510a:798_13": "tadā ekobhāsā ahesuṃ. Caturāsītiyojanasahassagambhīro mahāsamuddo madhurodako ahosi,",
  "atk-s0510a:798_14": "nadiyo na pavattiṃsu, jaccandhā rūpāni passiṃsu, jātibadhirā saddaṃ suṇiṃsu, jātipīṭhasappino",
  "atk-s0510a:798_15": "padasā gacchiṃsu, andubandhanādīni chijjitvā patiṃsu.",
  "atk-s0510a:799": "Evaṃ aparimāṇena sirivibhavena pūjiyamāno mahāpuriso anekappakāresu acchariyadhammesu pātubhūtesu sabbaññutaṃ paṭivijjhitvā sabbabuddhehi avijahitaṃ udānaṃ udānesi –",
  "atk-s0510a:800": "“Anekajātisaṃsāraṃ, sandhāvissaṃ anibbisaṃ;",
  "atk-s0510a:801": "Gahakāraṃ gavesanto, dukkhā jāti punappunaṃ.",
  "atk-s0510a:802": "“Gahakāraka diṭṭhosi, puna gehaṃ na kāhasi;",
  "atk-s0510a:803": "Sabbā te phāsukā bhaggā, gahakūṭaṃ visaṅkhataṃ;",
  "atk-s0510a:804": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-s0510a:805": "Iti tusitabhavanato paṭṭhāya yāva ayaṃ bodhimaṇḍe sabbaññutappatti, ettakaṃ ṭhānaṃ avidūrenidānaṃ nāmāti veditabbaṃ.",
  "atk-s0510a:806": "Avidūrenidānakathā niṭṭhitā.",
  "atk-s0510a:807": "3. Santikenidānakathā",
  "atk-s0510a:808_0": "“Santikenidānaṃ pana ‘ekaṃ samayaṃ bhagavā sāvatthiyaṃ viharati jetavane anāthapiṇḍikassa",
  "atk-s0510a:808_1": "ārāme’. ‘Vesāliyaṃ viharati mahāvane kūṭāgārasālāya’nti ca evaṃ tasmiṃ tasmiṃ ṭhāneyeva",
  "atk-s0510a:808_2": "labbhatī”ti vuttaṃ. Kiñcāpi evaṃ vuttaṃ, atha kho pana tampi ādito paṭṭhāya evaṃ",
  "atk-s0510a:808_3": "veditabbaṃ – udānañhi udānetvā jayapallaṅke nisinnassa bhagavato etadahosi – “ahaṃ",
  "atk-s0510a:808_4": "kappasatasahassādhikāni cattāri asaṅkhyeyyāni imassa pallaṅkassa kāraṇā sandhāviṃ,",
  "atk-s0510a:808_5": "ettakaṃ me kālaṃ imasseva pallaṅkassa kāraṇā alaṅkatasīsaṃ gīvāya chinditvā dinnaṃ,",
  "atk-s0510a:808_6": "suañjitāni akkhīni hadayamaṃsañca uppāṭevā dinnaṃ, jālīkumārasadisā puttā, kaṇhājinakumārisadisā",
  "atk-s0510a:808_7": "dhītaro, maddīdevisadisā bhariyāyo ca paresaṃ dāsatthāya dinnā. Ayaṃ me pallaṅko",
  "atk-s0510a:808_8": "jayapallaṅko thirapallaṅko, ettha me nisinnassa saṅkappā paripuṇṇā, na tāva ito vuṭṭhahissāmī”ti",
  "atk-s0510a:808_9": "anekakoṭisatasahassasamāpattiyo samāpajjanto sattāhaṃ tattheva nisīdi. Yaṃ sandhāya",
  "atk-s0510a:808_10": "vuttaṃ – “atha kho bhagavā sattāhaṃ ekapallaṅkena nisīdi vimuttisukhapaṭisaṃvedī”ti.",
  "atk-s0510a:809_0": "Atha ekaccānaṃ devatānaṃ “ajjāpi nūna siddhatthassa kattabbakiccaṃ atthi, pallaṅkasmiñhi",
  "atk-s0510a:809_1": "ālayaṃ na vijahatī”ti parivitakko udapādi. Satthā devatānaṃ parivitakkaṃ ñatvā tāsaṃ",
  "atk-s0510a:809_2": "vitakkavūpasamatthaṃ vehāsaṃ abbhuggantvā yamakapāṭihāriyaṃ dassesi. Mahābodhimaṇḍe",
  "atk-s0510a:809_3": "hi katapāṭihāriyañca ñātisamāgame katapāṭihāriyañca pāthikaputtasamāgame katapāṭihāriyañca",
  "atk-s0510a:809_4": "sabbaṃ kaṇḍambarukkhamūle katayamakapāṭihāriyasadisaṃ ahosi.",
  "atk-s0510a:810_0": "Evaṃ satthā iminā pāṭihāriyena devatānaṃ vitakkaṃ vūpasametvā pallaṅkato īsakaṃ pācīnanissite",
  "atk-s0510a:810_1": "uttaradisābhāge ṭhatvā “imasmiṃ vata me pallaṅke sabbaññutaṃ paṭividdha”nti cattāri",
  "atk-s0510a:810_2": "asaṅkhyeyyāni kappasatasahassañca pūritānaṃ pāramīnaṃ balādhigamaṭṭhānaṃ pallaṅkaṃ",
  "atk-s0510a:810_3": "bodhirukkhañca animisehi akkhīhi olokayamāno sattāhaṃ vītināmesi, taṃ ṭhānaṃ animisacetiyaṃ",
  "atk-s0510a:810_4": "nāma jātaṃ. Atha satthā pallaṅkassa ca ṭhitaṭṭhānassa ca antarā caṅkamaṃ māpetvā",
  "atk-s0510a:810_5": "puratthimapacchimato āyate ratanacaṅkame caṅkamanto sattāhaṃ vītināmesi. Taṃ ṭhānaṃ",
  "atk-s0510a:810_6": "ratanacaṅkamacetiyaṃ nāma jātaṃ.",
  "atk-s0510a:811_0": "Catutthe pana sattāhe bodhito pacchimuttaradisābhāge devatā ratanagharaṃ māpayiṃsu.",
  "atk-s0510a:811_1": "Tattha bhagavā pallaṅkena nisīditvā abhidhammapiṭakaṃ visesato cettha anantanayasamantapaṭṭhānaṃ",
  "atk-s0510a:811_2": "vicinanto sattāhaṃ vītināmesi. Ābhidhammikā panāhu – “ratanagharaṃ nāma na sattaratanamayaṃ",
  "atk-s0510a:811_3": "gehaṃ, sattannaṃ pana pakaraṇānaṃ sammasitaṭṭhānaṃ ‘ratanaghara’nti vuccatī”ti. Yasmā",
  "atk-s0510a:811_4": "panettha ubhopete pariyāyena yujjanti, tasmā ubhayampetaṃ gahetabbameva. Tato paṭṭhāya",
  "atk-s0510a:811_5": "pana taṃ ṭhānaṃ ratanagharacetiyaṃ nāma jātaṃ. Evaṃ satthā bodhisamīpeyeva cattāri",
  "atk-s0510a:811_6": "sattāhāni vītināmetvā pañcame sattāhe bodhirukkhamūlā yena ajapālanigrodho tenupasaṅkami.",
  "atk-s0510a:811_7": "Tatrāpi dhammaṃ vicinanto vimuttisukhañca paṭisaṃvedento nisīdi.",
  "atk-s0510a:812_0": "Tasmiṃ samaye māro pāpimā “ettakaṃ kālaṃ anubandhanto otārāpekkhopi imassa na kiñci",
  "atk-s0510a:812_1": "khalitaṃ addasaṃ, atikkantodāni esa mama vasa”nti domanassappatto mahāmagge nisīditvā",
  "atk-s0510a:812_2": "soḷasa kāraṇāni cintento bhūmiyaṃ soḷasa lekhā ākaḍḍhi – “ahaṃ eso viya dānapāramiṃ",
  "atk-s0510a:812_3": "na pūresiṃ, tenamhi iminā sadiso na jāto”ti ekaṃ lekhaṃ ākaḍḍhi. Tathā “ahaṃ eso",
  "atk-s0510a:812_4": "viya sīlapāramiṃ…pe… nekkhammapāramiṃ, paññāpāramiṃ, vīriyapāramiṃ, khantipāramiṃ,",
  "atk-s0510a:812_5": "saccapāramiṃ, adhiṭṭhānapāramiṃ, mettāpāramiṃ, upekkhāpāramiṃ na pūresiṃ, tenamhi",
  "atk-s0510a:812_6": "iminā sadiso na jāto”ti dasamaṃ lekhaṃ ākaḍḍhi. Tathā “ahaṃ eso viya asādhāraṇassa",
  "atk-s0510a:812_7": "indriyaparopariyattañāṇassa paṭivedhāya upanissayabhūtā dasa pāramiyo na pūresiṃ,",
  "atk-s0510a:812_8": "tenamhi iminā sadiso na jāto”ti ekādasamaṃ lekhaṃ ākaḍḍhi. Tathā “ahaṃ eso viya asādhāraṇassa",
  "atk-s0510a:812_9": "āsayānusayañāṇassa…pe… mahākaruṇāsamāpattiñāṇassa, yamakapāṭihāriyañāṇassa, anāvaraṇañāṇassa,",
  "atk-s0510a:812_10": "sabbaññutaññāṇassa paṭivedhāya upanissayabhūtā dasa pāramiyo na pūresiṃ, tenamhi",
  "atk-s0510a:812_11": "iminā sadiso na jāto”ti soḷasamaṃ lekhaṃ ākaḍḍhi. Evaṃ māro imehi kāraṇehi mahāmagge",
  "atk-s0510a:812_12": "soḷasa lekhā ākaḍḍhitvā nisīdi.",
  "atk-s0510a:813_0": "Tasmiñca samaye taṇhā, arati, ragā cāti tisso māradhītaro “pitā no na paññāyati,",
  "atk-s0510a:813_1": "kahaṃ nu kho etarahī”ti olokayamānā taṃ domanassappattaṃ bhūmiṃ lekhamānaṃ nisinnaṃ",
  "atk-s0510a:813_2": "disvā pitu santikaṃ gantvā “kasmā, tāta, tvaṃ dukkhī dummano”ti pucchiṃsu. “Ammā,",
  "atk-s0510a:813_3": "ayaṃ mahāsamaṇo mayhaṃ vasaṃ atikkanto, ettakaṃ kālaṃ olokento otāramassa daṭṭhuṃ",
  "atk-s0510a:813_4": "nāsakkhiṃ, tenamhi dukkhī dummano”ti. “Yadi evaṃ mā cintayittha, mayametaṃ attano",
  "atk-s0510a:813_5": "vase katvā ādāya āgamissāmā”ti āhaṃsu. “Na sakkā, ammā, esa kenaci vase kātuṃ, acalāya",
  "atk-s0510a:813_6": "saddhāya patiṭṭhito esa puriso”ti. “Tāta, mayaṃ itthiyo nāma, idāneva naṃ rāgapāsādīhi",
  "atk-s0510a:813_7": "bandhitvā ānessāma, tumhe mā cintayitthā”ti vatvā bhagavantaṃ upasaṅkamitvā “pāde",
  "atk-s0510a:813_8": "te, samaṇa, paricāremā”ti āhaṃsu. Bhagavā neva tāsaṃ vacanaṃ manasi akāsi, na akkhīni",
  "atk-s0510a:813_9": "ummīletvā olokesi, anuttare upadhisaṅkhaye vimuttiyā vivekasukhaññeva anubhavanto nisīdi.",
  "atk-s0510a:814_0": "Puna māradhītaro “uccāvacā kho purisānaṃ adhippāyā, kesañci kumārikāsu pemaṃ hoti,",
  "atk-s0510a:814_1": "kesañci paṭhamavaye ṭhitāsu, kesañci majjhimavaye ṭhitāsu, kesañci pacchimavaye ṭhitāsu,",
  "atk-s0510a:814_2": "yaṃnūna mayaṃ nānappakārehi rūpehi palobhetvā gaṇheyyāmā”ti ekamekā kumārikavaṇṇādivasena",
  "atk-s0510a:814_3": "sakaṃ sakaṃ attabhāvaṃ abhinimminitvā kumārikā, avijātā, sakiṃvijātā, duvijātā, majjhimitthiyo,",
  "atk-s0510a:814_4": "mahitthiyo ca hutvā chakkhattuṃ bhagavantaṃ upasaṅkamitvā “pāde te, samaṇa, paricāremā”ti",
  "atk-s0510a:814_5": "āhaṃsu. Tampi bhagavā na manasākāsi, yathā taṃ anuttare upadhisaṅkhaye vimutto. Keci",
  "atk-s0510a:814_6": "panācariyā vadanti – “tā mahitthibhāvena upagatā disvā bhagavā – ‘etā khaṇḍadantā",
  "atk-s0510a:814_7": "palitakesā hontū’ti adhiṭṭhāsī”ti. Taṃ na gahetabbaṃ. Na hi bhagavā evarūpaṃ adhiṭṭhānaṃ",
  "atk-s0510a:814_8": "akāsi. Bhagavā pana “apetha tumhe, kiṃ disvā evaṃ vāyamatha, evarūpaṃ nāma avītarāgādīnaṃ",
  "atk-s0510a:814_9": "purato kātuṃ vaṭṭati. Tathāgatassa pana rāgo pahīno, doso pahīno, moho pahīno”ti",
  "atk-s0510a:814_10": "attano kilesappahānaṃ ārabbha –",
  "atk-s0510a:815": "“Yassa jitaṃ nāvajīyati, jitamassa noyāti koci loke;",
  "atk-s0510a:816": "Taṃ buddhamanantagocaraṃ, apadaṃ kena padena nessatha.",
  "atk-s0510a:817": "“Yassa jālinī visattikā, taṇhā natthi kuhiñci netave;",
  "atk-s0510a:818": "Taṃ buddhamanantagocaraṃ, apadaṃ kena padena nessathā”ti. –",
  "atk-s0510a:819": "Imā dhammapade buddhavagge dve gāthā vadanto dhammaṃ desesi. Tā “saccaṃ kira no pitā avoca, ‘arahaṃ sugato loke, na rāgena suvānayo”’tiādīni vatvā pitu santikaṃ āgamiṃsu.",
  "atk-s0510a:820_0": "Bhagavāpi tattheva sattāhaṃ vītināmetvā tato mucalindamūlaṃ agamāsi. Tattha sattāhavaddalikāya",
  "atk-s0510a:820_1": "uppannāya sītādipaṭibāhanatthaṃ mucalindena nāma nāgarājena sattakkhattuṃ bhogehi",
  "atk-s0510a:820_2": "parikkhitto asambādhāya gandhakuṭiyaṃ viharanto viya vimuttisukhaṃ paṭisaṃvediyamāno",
  "atk-s0510a:820_3": "sattāhaṃ vītināmetvā rājāyatanaṃ upasaṅkamitvā tatthapi vimuttisukhaṃ paṭisaṃvediyamānoyeva",
  "atk-s0510a:820_4": "sattāhaṃ vītināmesi. Ettāvatā satta sattāhāni paripuṇṇāni. Etthantare neva mukhadhovanaṃ,",
  "atk-s0510a:820_5": "na sarīrapaṭijagganaṃ, na āhārakiccaṃ ahosi, jhānasukhaphalasukheneva ca vītināmesi.",
  "atk-s0510a:821_0": "Athassa tasmiṃ sattasattāhamatthake ekūnapaññāsatime divase tattha nisinnassa “mukhaṃ",
  "atk-s0510a:821_1": "dhovissāmī”ti cittaṃ udapādi. Sakko devānamindo agadaharītakaṃ āharitvā adāsi, satthā",
  "atk-s0510a:821_2": "taṃ paribhuñji, tenassa sarīravaḷañjo ahosi. Athassa sakkoyeva nāgalatādantakaṭṭhañceva",
  "atk-s0510a:821_3": "mukhadhovanodakañca adāsi. Satthā taṃ dantakaṭṭhaṃ khāditvāva anotattadahodakena",
  "atk-s0510a:821_4": "mukhaṃ dhovitvā tattheva rājāyatanamūle nisīdi.",
  "atk-s0510a:822_0": "Tasmiṃ samaye tapussa bhallikā nāma dve vāṇijā pañcahi sakaṭasatehi ukkalā janapadā",
  "atk-s0510a:822_1": "majjhimadesaṃ gacchantā pubbe attano ñātisālohitāya devatāya sakaṭāni sannirumbhitvā",
  "atk-s0510a:822_2": "satthu āhārasampādane ussāhitā manthañca madhupiṇḍikañca ādāya – “paṭiggaṇhātu no,",
  "atk-s0510a:822_3": "bhante, bhagavā imaṃ āhāraṃ anukampaṃ upādāyā”ti satthāraṃ upanāmetvā aṭṭhaṃsu. Bhagavā",
  "atk-s0510a:822_4": "pāyāsapaṭiggahaṇadivaseyeva pattassa antarahitattā “na kho tathāgatā hatthesu paṭiggaṇhanti,",
  "atk-s0510a:822_5": "kimhi nu kho ahaṃ paṭiggaṇheyya”nti cintesi. Athassa cittaṃ ñatvā catūhi disāhi cattāro",
  "atk-s0510a:822_6": "mahārājāno indanīlamaṇimaye patte upanāmesuṃ, bhagavā te paṭikkhipi. Puna muggavaṇṇaselamaye",
  "atk-s0510a:822_7": "cattāro patte upanāmesuṃ. Bhagavā catunnampi mahārājānaṃ saddhānurakkhaṇatthāya cattāropi",
  "atk-s0510a:822_8": "patte paṭiggahetvā uparūpari ṭhapetvā “eko hotū”ti adhiṭṭhāsi. Cattāropi mukhavaṭṭiyaṃ",
  "atk-s0510a:822_9": "paññāyamānalekhā hutvā majjhimappamāṇena ekattaṃ upagamiṃsu. Bhagavā tasmiṃ paccagghe",
  "atk-s0510a:822_10": "selamaye patte āhāraṃ paṭiggahetvā paribhuñjitvā anumodanaṃ akāsi. Te dve bhātaro",
  "atk-s0510a:822_11": "vāṇijā buddhañca dhammañca saraṇaṃ gantvā dvevācikā upāsakā ahesuṃ. Atha nesaṃ “ekaṃ",
  "atk-s0510a:822_12": "no, bhante, paricaritabbaṭṭhānaṃ dethā”ti vadantānaṃ dakkhiṇahatthena attano sīsaṃ",
  "atk-s0510a:822_13": "parāmasitvā kesadhātuyo adāsi. Te attano nagare tā dhātuyo suvaṇṇasamuggassa anto",
  "atk-s0510a:822_14": "pakkhipitvā cetiyaṃ patiṭṭhāpesuṃ.",
  "atk-s0510a:823_0": "Sammāsambuddho pana tato vuṭṭhāya puna ajapālanigrodhameva gantvā nigrodhamūle nisīdi.",
  "atk-s0510a:823_1": "Athassa tattha nisinnamattasseva attanā adhigatadhammassa gambhīrataṃ paccavekkhantassa",
  "atk-s0510a:823_2": "sabbabuddhānaṃ āciṇṇo – “kicchena adhigato kho myāyaṃ dhammo”ti paresaṃ adesetukāmatākārappatto",
  "atk-s0510a:823_3": "vitakko udapādi. Atha kho brahmā sahampati “nassati vata bho loko, vinassati vata",
  "atk-s0510a:823_4": "bho loko”ti dasahi cakkavāḷasahassehi sakkasuyāmasantusitanimmānarativasavattimahābrahmāno",
  "atk-s0510a:823_5": "ādāya satthu santikaṃ āgantvā “desetu, bhante, bhagavā dhamma”ntiādinā nayena dhammadesanaṃ āyāci.",
  "atk-s0510a:824_0": "Satthā tassa paṭiññaṃ datvā “kassa nu kho ahaṃ paṭhamaṃ dhammaṃ deseyya”nti cintento",
  "atk-s0510a:824_1": "“āḷāro paṇḍito, so imaṃ dhammaṃ khippaṃ ājānissatī”ti cittaṃ uppādetvā puna olokento",
  "atk-s0510a:824_2": "tassa sattāhakālaṅkatabhāvaṃ ñatvā udakaṃ āvajjesi. Tassāpi abhidosakālaṅkatabhāvaṃ",
  "atk-s0510a:824_3": "ñatvā “bahūpakārā kho me pañcavaggiyā bhikkhū”ti pañcavaggiye ārabbha manasi katvā",
  "atk-s0510a:824_4": "“kahaṃ nu kho te etarahi viharantī”ti āvajjento “bārāṇasiyaṃ isipatane migadāye”ti",
  "atk-s0510a:824_5": "ñatvā katipāhaṃ bodhimaṇḍasāmantāyeva piṇḍāya caranto viharitvā “āsāḷhipuṇṇamāyaṃ",
  "atk-s0510a:824_6": "bārāṇasiṃ gantvā dhammacakkaṃ pavattessāmī”ti pakkhassa cātuddasiyaṃ paccūsasamaye",
  "atk-s0510a:824_7": "paccuṭṭhāya pabhātāya rattiyā kālasseva pattacīvaramādāya aṭṭhārasayojanamaggaṃ paṭipanno",
  "atk-s0510a:824_8": "antarāmagge upakaṃ nāma ājīvakaṃ disvā tassa attano buddhabhāvaṃ ācikkhitvā taṃ divasameva",
  "atk-s0510a:824_9": "sāyanhasamaye isipatanaṃ sampāpuṇi.",
  "atk-s0510a:825_0": "Pañcavaggiyā tathāgataṃ dūratova āgacchantaṃ disvā “ayaṃ āvuso, samaṇo gotamo paccayabāhullāya",
  "atk-s0510a:825_1": "āvattitvā paripuṇṇakāyo pīṇindriyo suvaṇṇavaṇṇo hutvā āgacchati. Imassa vandanādīni",
  "atk-s0510a:825_2": "na karissāma, mahākulappasuto kho panesa āsanābhihāraṃ arahati, tenassa āsanamattaṃ",
  "atk-s0510a:825_3": "paññāpessāmā”ti katikaṃ akaṃsu. Bhagavā sadevakassa lokassa cittācārajānanasamatthena",
  "atk-s0510a:825_4": "ñāṇena “kiṃ nu kho ime cintayiṃsū”ti āvajjetvā cittaṃ aññāsi. Atha tesu sabbadevamanussesu",
  "atk-s0510a:825_5": "anodissakavasena pharaṇasamatthaṃ mettacittaṃ saṅkhipitvā odissakavasena mettacittena",
  "atk-s0510a:825_6": "phari. Te bhagavatā mettacittena saṃphuṭṭhā tathāgate upasaṅkamante sakāya katikāya",
  "atk-s0510a:825_7": "saṇṭhātuṃ asakkontā paccuggantvā abhivādanādīni sabbakiccāni akaṃsu. Sammāsambuddhabhāvaṃ",
  "atk-s0510a:825_8": "panassa ajānantā kevalaṃ nāmena ca āvusovādena ca samudācariṃsu.",
  "atk-s0510a:826_0": "Atha ne bhagavā – “mā, bhikkhave, tathāgataṃ nāmena ca āvusovādena ca samudācaratha.",
  "atk-s0510a:826_1": "Arahaṃ, bhikkhave, tathāgato sammāsambuddho”ti attano buddhabhāvaṃ ñāpetvā paññattavarabuddhāsane",
  "atk-s0510a:826_2": "nisinno uttarāsāḷhanakkhattayoge vattamāne aṭṭhārasahi brahmakoṭīhi parivuto pañcavaggiyatthere",
  "atk-s0510a:826_3": "āmantetvā tiparivaṭṭaṃ dvādasākāraṃ chañāṇavijambhanaṃ anuttaraṃ dhammacakkappavattanasuttantaṃ",
  "atk-s0510a:826_4": "desesi. Tesu koṇḍaññatthero desanānusārena ñāṇaṃ pesento suttapariyosāne aṭṭhārasahi",
  "atk-s0510a:826_5": "brahmakoṭīhi saddhiṃ sotāpattiphale patiṭṭhāsi. Satthā tattheva vassaṃ upagantvā",
  "atk-s0510a:826_6": "punadivase vappattheraṃ ovadanto vihāreyeva nisīdi, sesā cattāropi piṇḍāya cariṃsu.",
  "atk-s0510a:826_7": "Vappatthero pubbaṇheyeva sotāpattiphalaṃ pāpuṇi. Etenevupāyena punadivase bhaddiyattheraṃ,",
  "atk-s0510a:826_8": "punadivase mahānāmattheraṃ, punadivase assajittheranti sabbe sotāpattiphale patiṭṭhāpetvā",
  "atk-s0510a:826_9": "pañcamiyaṃ pakkhassa pañcapi there sannipātetvā anattalakkhaṇasuttantaṃ desesi. Desanāpariyosāne",
  "atk-s0510a:826_10": "pañcapi therā arahatte patiṭṭhahiṃsu. Atha satthā yasassa kulaputtassa upanissayaṃ",
  "atk-s0510a:826_11": "disvā taṃ rattibhāge nibbijjitvā gehaṃ pahāya nikkhantaṃ “ehi yasā”ti pakkositvā",
  "atk-s0510a:826_12": "tasmiṃyeva rattibhāge sotāpattiphale, punadivase arahatte patiṭṭhāpetvā, aparepi",
  "atk-s0510a:826_13": "tassa sahāyake catupaññāsajane ehibhikkhupabbajjāya pabbājetvā arahattaṃ pāpesi.",
  "atk-s0510a:827_0": "Evaṃ loke ekasaṭṭhiyā arahantesu jātesu satthā vuṭṭhavasso pavāretvā “caratha bhikkhave",
  "atk-s0510a:827_1": "cārika”nti saṭṭhibhikkhū disāsu pesetvā sayaṃ uruvelaṃ gacchanto antarāmagge kappāsikavanasaṇḍe",
  "atk-s0510a:827_2": "tiṃsabhaddavaggiyakumāre vinesi. Tesu sabbapacchimako sotāpanno, sabbuttamo anāgāmī",
  "atk-s0510a:827_3": "ahosi. Tepi sabbe ehibhikkhubhāveneva pabbājetvā disāsu pesetvā uruvelaṃ gantvā aḍḍhuḍḍhapāṭihāriyasahassāni",
  "atk-s0510a:827_4": "dassetvā uruvelakassapādayo sahassajaṭilaparivāre tebhātikajaṭile vinetvā ehibhikkhubhāvena",
  "atk-s0510a:827_5": "pabbājetvā gayāsīse nisīdāpetvā ādittapariyāyadesanāya arahatte patiṭṭhāpetvā tena",
  "atk-s0510a:827_6": "arahantasahassena parivuto “bimbisārarañño dinnapaṭiññaṃ mocessāmī”ti rājagahanagarūpacāre",
  "atk-s0510a:827_7": "laṭṭhivanuyyānaṃ agamāsi. Rājā uyyānapālassa santikā “satthā āgato”ti sutvā dvādasanahutehi",
  "atk-s0510a:827_8": "brāhmaṇagahapatikehi parivuto satthāraṃ upasaṅkamitvā cakkavicittatalesu suvaṇṇapaṭṭavitānaṃ",
  "atk-s0510a:827_9": "viya pabhāsamudayaṃ vissajjentesu tathāgatassa pādesu sirasā nipatitvā ekamantaṃ",
  "atk-s0510a:827_10": "nisīdi saddhiṃ parisāya.",
  "atk-s0510a:828_0": "Atha kho tesaṃ brāhmaṇagahapatikānaṃ etadahosi – “kiṃ nu kho mahāsamaṇo uruvelakassape",
  "atk-s0510a:828_1": "brahmacariyaṃ carati, udāhu uruvelakassapo mahāsamaṇe”ti. Bhagavā tesaṃ cetassā cetoparivitakkamaññāya",
  "atk-s0510a:828_2": "uruvelakassapaṃ gāthāya ajjhabhāsi –",
  "atk-s0510a:829": "“Kimeva disvā uruvelavāsi, pahāsi aggiṃ kisakovadāno;",
  "atk-s0510a:830": "Pucchāmi taṃ kassapa etamatthaṃ, kathaṃ pahīnaṃ tava aggihutta”nti. –",
  "atk-s0510a:831": "Theropi bhagavato adhippāyaṃ viditvā –",
  "atk-s0510a:832": "“Rūpe ca sadde ca atho rase ca, kāmitthiyo cābhivadanti yaññā;",
  "atk-s0510a:833": "Etaṃ malantī upadhīsu ñatvā, tasmā na yiṭṭhe na hute arañji”nti. –",
  "atk-s0510a:834_0": "Imaṃ gāthaṃ vatvā attano sāvakabhāvappakāsanatthaṃ tathāgatassa pādapiṭṭhe sīsaṃ",
  "atk-s0510a:834_1": "ṭhapetvā “satthā me, bhante bhagavā, sāvakohamasmī”ti vatvā ekatālaṃ dvitālaṃ titālanti",
  "atk-s0510a:834_2": "yāva sattatālappamāṇaṃ sattakkhattuṃ vehāsaṃ abbhuggantvā oruyha tathāgataṃ vanditvā",
  "atk-s0510a:834_3": "ekamantaṃ nisīdi. Taṃ pāṭihāriyaṃ disvā mahājano “aho mahānubhāvā buddhā, evañhi",
  "atk-s0510a:834_4": "thāmagatadiṭṭhiko nāma ‘arahā’ti maññamāno uruvelakassapopi diṭṭhijālaṃ bhinditvā",
  "atk-s0510a:834_5": "tathāgatena damito”ti satthu guṇakathaṃyeva kathesi. Bhagavā “nāhaṃ idāniyeva uruvelakassapaṃ",
  "atk-s0510a:834_6": "damemi, atītepi esa mayā damito”ti vatvā imissā aṭṭhuppattiyā mahānāradakassapajātakaṃ",
  "atk-s0510a:834_7": "kathetvā cattāri saccāni pakāsesi. Rājā ekādasahi nahutehi saddhiṃ sotāpattiphale",
  "atk-s0510a:834_8": "patiṭṭhāsi, ekanahutaṃ upāsakattaṃ paṭivedesi. Rājā satthu santike nisinnoyeva pañca",
  "atk-s0510a:834_9": "assāsake pavedetvā saraṇaṃ gantvā svātanāya nimantetvā uṭṭhāyāsanā bhagavantaṃ padakkhiṇaṃ katvā pakkami.",
  "atk-s0510a:835_0": "Punadivase yehi ca bhagavā hiyyo diṭṭho, yehi ca adiṭṭho, te sabbepi rājagahavāsino",
  "atk-s0510a:835_1": "aṭṭhārasakoṭisaṅkhā manussā tathāgataṃ daṭṭhukāmā pātova rājagahato laṭṭhivanuyyānaṃ",
  "atk-s0510a:835_2": "agamaṃsu. Tigāvuto maggo nappahosi, sakalalaṭṭhivanuyyānaṃ nirantaraṃ phuṭaṃ ahosi.",
  "atk-s0510a:835_3": "Mahājano dasabalassa rūpasobhaggappattaṃ attabhāvaṃ passantopi tittiṃ kātuṃ nāsakkhi.",
  "atk-s0510a:835_4": "Vaṇṇabhūmi nāmesā. Evarūpesu hi ṭhānesu bhagavato lakkhaṇānubyañjanādippabhedā sabbāpi",
  "atk-s0510a:835_5": "rūpakāyasirī vaṇṇetabbā. Evaṃ rūpasobhaggappattaṃ dasabalassa sarīraṃ passamānena",
  "atk-s0510a:835_6": "mahājanena nirantaraṃ phuṭe uyyāne ca gamanamagge ca ekabhikkhussapi nikkhamanokāso",
  "atk-s0510a:835_7": "nāhosi. Taṃ divasaṃ kira bhagavato bhattaṃ chinnaṃ bhaveyya, tasmā “taṃ mā ahosī”ti",
  "atk-s0510a:835_8": "sakkassa nisinnāsanaṃ uṇhākāraṃ dassesi. So āvajjamāno taṃ kāraṇaṃ ñatvā māṇavakavaṇṇaṃ",
  "atk-s0510a:835_9": "abhinimminitvā buddhadhammasaṅghapaṭisaṃyuttā thutiyo vadamāno dasabalassa purato",
  "atk-s0510a:835_10": "otaritvā devānubhāvena okāsaṃ katvā –",
  "atk-s0510a:836": "“Danto dantehi saha purāṇajaṭilehi, vippamutto vippamuttehi;",
  "atk-s0510a:837": "Siṅgīnikkhasavaṇṇo, rājagahaṃ pāvisi bhagavā.",
  "atk-s0510a:838": "“Mutto muttehi…pe….",
  "atk-s0510a:839": "“Tiṇṇo tiṇṇehi…pe….",
  "atk-s0510a:840": "“Santo santehi…pe… rājagahaṃ pāvisi bhagavā.",
  "atk-s0510a:841": "“Dasavāso dasabalo, dasadhammavidū dasabhi cupeto;",
  "atk-s0510a:842": "So dasasataparivāro, rājagahaṃ pāvisi bhagavā”ti. –",
  "atk-s0510a:843_0": "Imāhi gāthāhi satthu vaṇṇaṃ vadamāno purato pāyāsi. Tadā mahājano māṇavakassa rūpasiriṃ",
  "atk-s0510a:843_1": "disvā “ativiya abhirūpo vatāyaṃ māṇavako, na kho pana amhehi diṭṭhapubbo”ti cintetvā",
  "atk-s0510a:843_2": "“kuto ayaṃ māṇavako, kassa vā aya”nti āha. Taṃ sutvā māṇavo –",
  "atk-s0510a:844": "“Yo dhīro sabbadhi danto, suddho appaṭipuggalo;",
  "atk-s0510a:845": "Arahaṃ sugato loke, tassāhaṃ paricārako”ti. – gāthamāha;",
  "atk-s0510a:846_0": "Satthā sakkena katokāsaṃ maggaṃ paṭipajjitvā bhikkhusahassaparivuto rājagahaṃ pāvisi.",
  "atk-s0510a:846_1": "Rājā buddhappamukhassa saṅghassa mahādānaṃ datvā “ahaṃ, bhante, tīṇi ratanāni vinā",
  "atk-s0510a:846_2": "vasituṃ na sakkhissāmi, velāya vā avelāya vā bhagavato santikaṃ āgamissāmi, laṭṭhivanuyyānañca",
  "atk-s0510a:846_3": "nāma atidūre, idaṃ pana amhākaṃ veḷuvanuyyānaṃ nātidūraṃ naccāsannaṃ gamanāgamanasampannaṃ",
  "atk-s0510a:846_4": "buddhārahaṃ senāsanaṃ. Idaṃ me, bhante, bhagavā paṭiggaṇhātū”ti suvaṇṇabhiṅgārena",
  "atk-s0510a:846_5": "pupphagandhavāsitaṃ maṇivaṇṇaṃ udakamādāya veḷuvanuyyānaṃ pariccajanto dasabalassa",
  "atk-s0510a:846_6": "hatthe udakaṃ pātesi. Tasmiṃ ārāme paṭiggahiteyeva “buddhasāsanassa mūlāni otiṇṇānī”ti",
  "atk-s0510a:846_7": "mahāpathavī kampi. Jambudīpatalasmiñhi ṭhapetvā veḷuvanaṃ aññaṃ mahāpathaviṃ kampetvā",
  "atk-s0510a:846_8": "gahitasenāsanaṃ nāma natthi. Tambapaṇṇidīpepi ṭhapetvā mahāvihāraṃ aññaṃ pathaviṃ",
  "atk-s0510a:846_9": "kampetvā gahitasenāsanaṃ nāma natthi. Satthā veḷuvanārāmaṃ paṭiggahetvā rañño anumodanaṃ",
  "atk-s0510a:846_10": "katvā uṭṭhāyāsanā bhikkhusaṅghaparivuto veḷuvanaṃ agamāsi.",
  "atk-s0510a:847_0": "Tasmiṃ kho pana samaye sāriputto ca moggallāno cāti dve paribbājakā rājagahaṃ upanissāya",
  "atk-s0510a:847_1": "viharanti amataṃ pariyesamānā. Tesu sāriputto assajittheraṃ piṇḍāya paviṭṭhaṃ disvā",
  "atk-s0510a:847_2": "pasannacitto payirupāsitvā “ye dhammā hetuppabhavā”tiādigāthaṃ sutvā sotāpattiphale",
  "atk-s0510a:847_3": "patiṭṭhāya attano sahāyakassa moggallānassapi tameva gāthaṃ abhāsi. Sopi sotāpattiphale",
  "atk-s0510a:847_4": "patiṭṭhahi. Te ubhopi sañcayaṃ oloketvā attano parisāya saddhiṃ bhagavato santike",
  "atk-s0510a:847_5": "pabbajiṃsu. Tesu moggallāno sattāhena arahattaṃ pāpuṇi, sāriputto aḍḍhamāsena. Ubhopi",
  "atk-s0510a:847_6": "te satthā aggasāvakaṭṭhāne ṭhapesi. Sāriputtattherena ca arahattaṃ pattadivaseyeva sannipātaṃ akāsi.",
  "atk-s0510a:848_0": "Tathāgate pana tasmiññeva veḷuvanuyyāne viharante suddhodanamahārājā “putto kira",
  "atk-s0510a:848_1": "me chabbassāni dukkarakārikaṃ caritvā paramābhisambodhiṃ patvā pavattavaradhammacakko",
  "atk-s0510a:848_2": "rājagahaṃ upanissāya veḷuvane viharatī”ti sutvā aññataraṃ amaccaṃ āmantesi – “ehi",
  "atk-s0510a:848_3": "bhaṇe, tvaṃ purisasahassaparivāro rājagahaṃ gantvā mama vacanena ‘pitā te suddhodanamahārājā",
  "atk-s0510a:848_4": "daṭṭhukāmo’ti vatvā mama puttaṃ gaṇhitvā ehī”ti āha. So “evaṃ, devā”ti rañño vacanaṃ",
  "atk-s0510a:848_5": "sirasā sampaṭicchitvā purisasahassaparivāro khippameva saṭṭhiyojanamaggaṃ gantvā",
  "atk-s0510a:848_6": "dasabalassa catuparisamajjhe nisīditvā dhammadesanāvelāyaṃ vihāraṃ pāvisi. So “tiṭṭhatu",
  "atk-s0510a:848_7": "tāva raññā pahitasāsana”nti parisapariyante ṭhito satthu dhammadesanaṃ sutvā yathāṭhitova",
  "atk-s0510a:848_8": "saddhiṃ purisasahassena arahattaṃ patvā pabbajjaṃ yāci. Bhagavā “etha bhikkhavo”ti",
  "atk-s0510a:848_9": "hatthaṃ pasāresi. Sabbe taṅkhaṇaññeva iddhimayapattacīvaradharā saṭṭhivassikattherā",
  "atk-s0510a:848_10": "viya ahesuṃ. Arahattaṃ pattakālato paṭṭhāya pana ariyā nāma majjhattāva hontīti,",
  "atk-s0510a:848_11": "so raññā pahitasāsanaṃ dasabalassa na kathesi. Rājā – “neva gato āgacchati, na sāsanaṃ",
  "atk-s0510a:848_12": "suyyatī”ti “ehi bhaṇe, tvaṃ gacchā”ti eteneva niyāmena aññaṃ amaccaṃ pesesi. Sopi",
  "atk-s0510a:848_13": "gantvā purimanayeneva saddhiṃ parisāya arahattaṃ patvā tuṇhī ahosi. Puna rājā “ehi",
  "atk-s0510a:848_14": "bhaṇe, tvaṃ gaccha, tvaṃ gacchā”ti eteneva niyāmena aparepi satta amacce pesesi.",
  "atk-s0510a:848_15": "Te sabbe nava purisasahassaparivārā nava amaccā attano kiccaṃ niṭṭhāpetvā tuṇhībhūtā tattheva vihariṃsu.",
  "atk-s0510a:849_0": "Rājā sāsanamattampi āharitvā ācikkhantaṃ alabhitvā cintesi – “ettakāpi janā mayi",
  "atk-s0510a:849_1": "sinehābhāvena sāsanamattampi na paccāhariṃsu, ko nu kho me sāsanaṃ karissatī”ti sabbaṃ",
  "atk-s0510a:849_2": "rājabalaṃ olokento kāḷudāyiṃ addasa. So kira rañño sabbatthasādhako abbhantariko",
  "atk-s0510a:849_3": "ativiya vissāsiko amacco bodhisattena saddhiṃ ekadivase jāto sahapaṃsukīḷako sahāyo.",
  "atk-s0510a:849_4": "Atha naṃ rājā āmantesi – “tāta kāḷudāyi, ahaṃ mama puttaṃ daṭṭhukāmo navapurisasahassaparivārena",
  "atk-s0510a:849_5": "nava amacce pesesiṃ, tesu ekopi āgantvā sāsanamattaṃ ārocento nāma natthi. Dujjāno",
  "atk-s0510a:849_6": "kho pana me jīvitantarāyo, jīvamānoyevāhaṃ puttaṃ daṭṭhukāmo. Sakkhissasi nu kho",
  "atk-s0510a:849_7": "me puttaṃ dassetu”nti? “Sakkhissāmi, deva, sace pabbajituṃ labhissāmī”ti. “Tāta,",
  "atk-s0510a:849_8": "tvaṃ pabbajito vā apabbajito vā mayhaṃ puttaṃ dassehī”ti. So “sādhu, devā”ti rañño",
  "atk-s0510a:849_9": "sāsanaṃ ādāya rājagahaṃ gantvā satthu dhammadesanāvelāya parisapariyante ṭhito dhammaṃ",
  "atk-s0510a:849_10": "sutvā saparivāro arahattaṃ patvā ehibhikkhubhāvena pabbajitvā vihāsi.",
  "atk-s0510a:850_0": "Satthā buddho hutvā paṭhamaṃ antovassaṃ isipatane vasitvā vuṭṭhavasso pavāretvā uruvelaṃ",
  "atk-s0510a:850_1": "gantvā tattha tayo māse vasanto tebhātikajaṭile vinetvā bhikkhusahassaparivāro phussamāsapuṇṇamāyaṃ",
  "atk-s0510a:850_2": "rājagahaṃ gantvā dve māse vasi. Ettāvatā bārāṇasito nikkhantassa pañca māsā jātā,",
  "atk-s0510a:850_3": "sakalo hemanto atikkanto. Kāḷudāyittherassa āgatadivasato sattaṭṭhadivasā vītivattā.",
  "atk-s0510a:850_4": "Thero phagguṇamāsapuṇṇamāyaṃ cintesi – “atikkanto dāni hemanto, vasantasamayo anuppatto,",
  "atk-s0510a:850_5": "manussehi sassādīni uddharitvā sammukhasammukhaṭṭhānehi maggā dinnā, haritatiṇasañchannā",
  "atk-s0510a:850_6": "pathavī, supupphitā vanasaṇḍā, paṭipajjanakkhamā maggā, kālo dasabalassa ñātisaṅgahaṃ",
  "atk-s0510a:850_7": "kātu”nti. Atha bhagavantaṃ upasaṅkamitvā –",
  "atk-s0510a:851": "“Aṅgārino dāni dumā bhadante, phalesino chadanaṃ vippahāya;",
  "atk-s0510a:852": "Te accimantova pabhāsayanti, samayo mahāvīra bhāgī rasānaṃ…pe…. ;",
  "atk-s0510a:853": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0510a:854": "Saddalā haritā bhūmi, esa kālo mahāmunī”ti. –",
  "atk-s0510a:855_0": "Saṭṭhimattāhi gāthāhi dasabalassa kulanagaragamanavaṇṇaṃ vaṇṇesi. Atha naṃ satthā",
  "atk-s0510a:855_1": "– “kiṃ nu kho, udāyi, madhurassarena gamanavaṇṇaṃ vaṇṇesī”ti āha. “Tumhākaṃ, bhante,",
  "atk-s0510a:855_2": "pitā suddhodanamahārājā tumhe passitukāmo, karotha ñātakānaṃ saṅgaha”nti. “Sādhu,",
  "atk-s0510a:855_3": "udāyi, karissāmi ñātakānaṃ saṅgahaṃ, bhikkhusaṅghassa ārocehi, gamiyavattaṃ paripūressantī”ti.",
  "atk-s0510a:855_4": "“Sādhu, bhante”ti thero tesaṃ ārocesi.",
  "atk-s0510a:856_0": "Bhagavā aṅgamagadhavāsīnaṃ kulaputtānaṃ dasahi sahassehi, kapilavatthuvāsīnaṃ dasahi",
  "atk-s0510a:856_1": "sahassehīti sabbeheva vīsatisahassehi khīṇāsavabhikkhūhi parivuto rājagahā nikkhamitvā",
  "atk-s0510a:856_2": "divase divase yojanaṃ gacchati. “Rājagahato saṭṭhiyojanaṃ kapilavatthuṃ dvīhi māsehi",
  "atk-s0510a:856_3": "pāpuṇissāmī”ti aturitacārikaṃ pakkāmi. Theropi “bhagavato nikkhantabhāvaṃ rañño ārocessāmī”ti",
  "atk-s0510a:856_4": "vehāsaṃ abbhuggantvā rañño nivesane pāturahosi. Rājā theraṃ disvā tuṭṭhacitto mahārahe",
  "atk-s0510a:856_5": "pallaṅke nisīdāpetvā attano paṭiyāditassa nānaggarasabhojanassa pattaṃ pūretvā adāsi.",
  "atk-s0510a:856_6": "Thero uṭṭhāya gamanākāraṃ dassesi. “Nisīditvā bhuñja, tātā”ti. “Satthu santikaṃ gantvā",
  "atk-s0510a:856_7": "bhuñjissāmi, mahārājā”ti. “Kahaṃ pana, tāta, satthā”ti? “Vīsatisahassabhikkhuparivāro",
  "atk-s0510a:856_8": "tumhākaṃ dassanatthāya cārikaṃ nikkhanto, mahārājā”ti. Rājā tuṭṭhamānaso āha – “tumhe",
  "atk-s0510a:856_9": "imaṃ paribhuñjitvā yāva mama putto imaṃ nagaraṃ pāpuṇāti, tāvassa itova piṇḍapātaṃ",
  "atk-s0510a:856_10": "pariharathā”ti. Thero adhivāsesi. Rājā theraṃ parivisitvā pattaṃ gandhacuṇṇena ubbaṭṭetvā",
  "atk-s0510a:856_11": "uttamassa bhojanassa pūretvā “tathāgatassa dethā”ti therassa hatthe patiṭṭhāpesi.",
  "atk-s0510a:856_12": "Thero sabbesaṃ passantānaṃyeva pattaṃ ākāse khipitvā sayampi vehāsaṃ abbhuggantvā",
  "atk-s0510a:856_13": "piṇḍapātaṃ āharitvā satthu hatthe ṭhapesi. Satthā taṃ paribhuñji. Eteneva upāyena",
  "atk-s0510a:856_14": "thero divase divase piṇḍapātaṃ āhari. Satthāpi antarāmagge raññoyeva piṇḍapātaṃ paribhuñji.",
  "atk-s0510a:856_15": "Theropi bhattakiccāvasāne divase divase “ajja bhagavā ettakaṃ āgato, ajja ettaka”nti",
  "atk-s0510a:856_16": "buddhaguṇapaṭisaṃyuttāya ca kathāya sakalaṃ rājakulaṃ satthudassanaṃ vināyeva satthari",
  "atk-s0510a:856_17": "sañjātappasādaṃ akāsi. Teneva naṃ bhagavā “etadaggaṃ, bhikkhave, mama sāvakānaṃ bhikkhūnaṃ",
  "atk-s0510a:856_18": "kulappasādakānaṃ yadidaṃ kāḷudāyī”ti etadagge ṭhapesi.",
  "atk-s0510a:857_0": "Sākiyāpi kho anuppatte bhagavati “amhākaṃ ñātiseṭṭhaṃ passissāmā”ti sannipatitvā",
  "atk-s0510a:857_1": "bhagavato vasanaṭṭhānaṃ vīmaṃsamānā “nigrodhasakkassa ārāmo ramaṇīyo”ti sallakkhetvā",
  "atk-s0510a:857_2": "tattha sabbaṃ paṭijagganavidhiṃ kāretvā gandhapupphahatthā paccuggamanaṃ karontā",
  "atk-s0510a:857_3": "sabbālaṅkārapaṭimaṇḍite daharadahare nāgaradārake ca nāgaradārikāyo ca paṭhamaṃ pahiṇiṃsu,",
  "atk-s0510a:857_4": "tato rājakumāre ca rājakumārikāyo ca, tesaṃ anantarā sāmaṃ gandhapupphādīhi pūjayamānā",
  "atk-s0510a:857_5": "bhagavantaṃ gahetvā nigrodhārāmameva agamaṃsu. Tattha bhagavā vīsatisahassakhīṇāsavaparivuto",
  "atk-s0510a:857_6": "paññattavarabuddhāsane nisīdi. Sākiyā nāma mānajātikā mānatthaddhā, te “siddhatthakumāro",
  "atk-s0510a:857_7": "amhehi daharataro, amhākaṃ kaniṭṭho, bhāgineyyo, putto, nattā”ti cintetvā daharadahare",
  "atk-s0510a:857_8": "rājakumāre āhaṃsu – “tumhe vandatha, mayaṃ tumhākaṃ piṭṭhito nisīdissāmā”ti.",
  "atk-s0510a:858_0": "Tesu evaṃ avanditvā nisinnesu bhagavā tesaṃ ajjhāsayaṃ oloketvā “na maṃ ñātayo vandanti,",
  "atk-s0510a:858_1": "handa dāni te vandāpessāmī”ti abhiññāpādakaṃ catutthaṃ jhānaṃ samāpajjitvā tato vuṭṭhāya",
  "atk-s0510a:858_2": "ākāsaṃ abbhuggantvā tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ",
  "atk-s0510a:858_3": "pāṭihāriyaṃ akāsi. Rājā taṃ acchariyaṃ disvā āha – “bhante, tumhākaṃ jātadivase kāladevalassa",
  "atk-s0510a:858_4": "vandanatthaṃ upanītānaṃ vopāde parivattetvā brāhmaṇassa matthake patiṭṭhite disvāpi",
  "atk-s0510a:858_5": "ahaṃ tumhākaṃ pāde vandiṃ, ayaṃ me paṭhamavandanā. Vappamaṅgaladivase ca jambucchāyāya",
  "atk-s0510a:858_6": "sirisayane nipannānaṃ vojambucchāyāya aparivattanaṃ disvāpi pāde vandiṃ, ayaṃ me",
  "atk-s0510a:858_7": "dutiyavandanā. Idāni pana imaṃ adiṭṭhapubbaṃ pāṭihāriyaṃ disvāpi ahaṃ tumhākaṃ pāde",
  "atk-s0510a:858_8": "vandāmi, ayaṃ me tatiyavandanā”ti. Raññā pana vandite bhagavantaṃ avanditvā ṭhātuṃ",
  "atk-s0510a:858_9": "samattho nāma ekasākiyopi nāhosi, sabbe vandiṃsuyeva.",
  "atk-s0510a:859_0": "Iti bhagavā ñātayo vandāpetvā ākāsato otaritvā paññattāsane nisīdi. Nisinne bhagavati",
  "atk-s0510a:859_1": "sikhāpatto ñātisamāgamo ahosi, sabbe ekaggacittā hutvā nisīdiṃsu. Tato mahāmegho",
  "atk-s0510a:859_2": "pokkharavassaṃ vassi. Tambavaṇṇaṃ udakaṃ heṭṭhā viravantaṃ gacchati, temitukāmova",
  "atk-s0510a:859_3": "temeti, atemitukāmassa sarīre ekabindumattampi na patati. Taṃ disvā sabbe acchariyabbhutacittā",
  "atk-s0510a:859_4": "jātā “aho acchariyaṃ, aho abbhuta”nti kathaṃ samuṭṭhāpesuṃ. Satthā “na idāneva mayhaṃ",
  "atk-s0510a:859_5": "ñātisamāgame pokkharavassaṃ vassati, atītepi vassī”ti imissā aṭṭhuppattiyā vessantarajātakaṃ",
  "atk-s0510a:859_6": "kathesi. Dhammakathaṃ sutvā sabbe uṭṭhāya vanditvā pakkamiṃsu. Ekopi rājā vā rājamahāmatto",
  "atk-s0510a:859_7": "vā “sve amhākaṃ bhikkhaṃ gaṇhathā”ti vatvā gato nāma natthi.",
  "atk-s0510a:860_0": "Satthā punadivase vīsatibhikkhusahassaparivuto kapilavatthuṃ piṇḍāya pāvisi. Taṃ",
  "atk-s0510a:860_1": "na koci gantvā nimantesi, na pattaṃ vā aggahesi. Bhagavā indakhīle ṭhitova āvajjesi",
  "atk-s0510a:860_2": "– “kathaṃ nu kho pubbabuddhā kulanagare piṇḍāya cariṃsu, kiṃ uppaṭipāṭiyā issarajanānaṃ",
  "atk-s0510a:860_3": "gharāni agamaṃsu, udāhu sapadānacārikaṃ cariṃsū”ti? Tato ekabuddhassapi uppaṭipāṭiyā",
  "atk-s0510a:860_4": "gamanaṃ adisvā “mayāpi dāni ayameva tesaṃ vaṃso paggahetabbo, āyatiñca mama sāvakā",
  "atk-s0510a:860_5": "mamaññeva anusikkhantā piṇḍacārikavattaṃ paripūressantī”ti koṭiyaṃ niviṭṭhagehato",
  "atk-s0510a:860_6": "paṭṭhāya sapadānaṃ piṇḍāya cari. “Ayyo kira siddhatthakumāro piṇḍāya caratī”ti dvibhūmikatibhūmikādīsu",
  "atk-s0510a:860_7": "pāsādesu sīhapañjaraṃ vivaritvā mahājano dassanabyāvaṭo ahosi.",
  "atk-s0510a:861_0": "Rāhulamātāpi devī – “ayyaputto kira imasmiṃyeva nagare mahantena rājānubhāvena suvaṇṇasivikādīhi",
  "atk-s0510a:861_1": "vicaritvā idāni kesamassuṃ ohāretvā kāsāyavatthanivāsano kapālahattho piṇḍāya carati,",
  "atk-s0510a:861_2": "sobhati nu kho”ti sīhapañjaraṃ vivaritvā olokayamānā bhagavantaṃ nānāvirāgasamujjalāya",
  "atk-s0510a:861_3": "sarīrappabhāya nagaravīthiyo obhāsetvā byāmappabhāparikkhepasamupabyūḷhāya asītānubyañjanappabhāsitāya",
  "atk-s0510a:861_4": "dvattiṃsamahāpurisalakkhaṇapaṭimaṇḍitāya anopamāya buddhasiriyā virocamānaṃ disvā",
  "atk-s0510a:861_5": "uṇhīsato paṭṭhāya yāva pādatalā –",
  "atk-s0510a:862": "“Siniddhanīlamudukuñcitakeso, sūriyanimmalatalābhinalāṭo;",
  "atk-s0510a:863": "Yuttatuṅgamudukāyatanāso, raṃsijālavikasito narasīho”ti. –",
  "atk-s0510a:864_0": "Evamādikāhi dasahi narasīhagāthāhi abhitthavitvā “tumhākaṃ putto piṇḍāya caratī”ti",
  "atk-s0510a:864_1": "rañño ārocesi. Rājā saṃviggahadayo hatthena sāṭakaṃ saṇḍapento turitaturito nikkhamitvā",
  "atk-s0510a:864_2": "vegena gantvā bhagavato purato ṭhatvā āha – “kinnu kho, bhante, amhe lajjāpetha,",
  "atk-s0510a:864_3": "kimatthaṃ piṇḍāya caratha, kiṃ ‘ettakānaṃ bhikkhūnaṃ na sakkā bhattaṃ laddhu’nti",
  "atk-s0510a:864_4": "saññaṃ karitthā”ti? “Vaṃsacārittametaṃ, mahārāja, amhāka”nti. “Nanu, bhante, amhākaṃ",
  "atk-s0510a:864_5": "vaṃso nāma mahāsammatakhattiyavaṃso, ettha ca ekakhattiyopi bhikkhācarako nāma natthī”ti.",
  "atk-s0510a:864_6": "“Ayaṃ, mahārāja, khattiyavaṃso nāma tava vaṃso. Amhākaṃ pana ‘dīpaṅkaro koṇḍañño…pe…",
  "atk-s0510a:864_7": "kassapo’ti ayaṃ buddhavaṃso nāma. Ete ca aññe ca anekasahassasaṅkhā buddhā bhikkhācāreneva",
  "atk-s0510a:864_8": "jīvikaṃ kappesu”nti antaravīthiyaṃ ṭhitova –",
  "atk-s0510a:865": "“Uttiṭṭhe nappamajjeyya, dhammaṃ sucaritaṃ care;",
  "atk-s0510a:866": "Dhammacārī sukhaṃ seti, asmiṃ loke paramhi cā”ti. –",
  "atk-s0510a:867": "Imaṃ gāthamāha. Gāthāpariyosāne rājā sotāpattiphale patiṭṭhāsi.",
  "atk-s0510a:868": "“Dhammañcare sucaritaṃ, na naṃ duccaritaṃ care;",
  "atk-s0510a:869": "Dhammacārī sukhaṃ seti, asmiṃ loke paramhi cā”ti. –",
  "atk-s0510a:870_0": "Imaṃ gāthaṃ sutvā sakadāgāmiphale patiṭṭhāsi, mahādhammapālajātakaṃ sutvā anāgāmiphale",
  "atk-s0510a:870_1": "patiṭṭhāsi, maraṇasamaye setacchattassa heṭṭhā sirisayane nipannoyeva arahattaṃ pāpuṇi.",
  "atk-s0510a:870_2": "Araññavāsena padhānānuyogakiccaṃ rañño nāhosi. So sotāpattiphalaṃ sacchikatvāyeva",
  "atk-s0510a:870_3": "pana bhagavato pattaṃ gahetvā saparisaṃ bhagavantaṃ mahāpāsādaṃ āropetvā paṇītena",
  "atk-s0510a:870_4": "khādanīyena bhojanīyena parivisi. Bhattakiccapariyosāne sabbaṃ itthāgāraṃ āgantvā",
  "atk-s0510a:870_5": "bhagavantaṃ vandi ṭhapetvā rāhulamātaraṃ. Sā pana “gaccha, ayyaputtaṃ vandāhī”ti",
  "atk-s0510a:870_6": "parijanena vuccamānāpi “sace mayhaṃ guṇo atthi, sayameva mama santikaṃ ayyaputto",
  "atk-s0510a:870_7": "āgamissati, āgatameva naṃ vandissāmī”ti vatvā na agamāsi.",
  "atk-s0510a:871_0": "Bhagavā rājānaṃ pattaṃ gāhāpetvā dvīhi aggasāvakehi saddhiṃ rājadhītāya sirigabbhaṃ",
  "atk-s0510a:871_1": "gantvā “rājadhītā yathāruci vandamānā na kiñci vattabbā”ti vatvā paññattāsane nisīdi.",
  "atk-s0510a:871_2": "Sā vegenāgantvā gopphakesu gahetvā pādapiṭṭhiyaṃ sīsaṃ parivattetvā yathājjhāsayaṃ",
  "atk-s0510a:871_3": "vandi. Rājā rājadhītāya bhagavati sinehabahumānādiguṇasampattiṃ kathesi – “bhante,",
  "atk-s0510a:871_4": "mama dhītā ‘tumhehi kāsāyāni vatthāni nivāsitānī’ti sutvā tato paṭṭhāya kāsāyavatthanivatthā",
  "atk-s0510a:871_5": "jātā, tumhākaṃ ekabhattikabhāvaṃ sutvā ekabhattikāva jātā, tumhehi mahāsayanassa",
  "atk-s0510a:871_6": "chaḍḍitabhāvaṃ sutvā paṭṭikāmañcakeyeva nipannā, tumhākaṃ mālāgandhādīhi viratabhāvaṃ",
  "atk-s0510a:871_7": "ñatvā viratamālāgandhāva jātā, attano ñātakehi ‘mayaṃ paṭijaggissāmā’ti sāsane pesitepi",
  "atk-s0510a:871_8": "tesu ekañātakampi na olokesi, evaṃ guṇasampannā me, bhante, dhītā”ti. “Anacchariyaṃ,",
  "atk-s0510a:871_9": "mahārāja, ayaṃ idāni tayā rakkhiyamānā rājadhītā paripakke ñāṇe attānaṃ rakkheyya,",
  "atk-s0510a:871_10": "esā pubbe anārakkhā pabbatapāde vicaramānā aparipakkepi ñāṇe attānaṃ rakkhī”ti vatvā",
  "atk-s0510a:871_11": "candakinnarījātakaṃ kathetvā uṭṭhāyāsanā pakkāmi.",
  "atk-s0510a:872_0": "Punadivase pana nandassa rājakumārassa abhisekagehappavesanavivāhamaṅgalesu vattamānesu",
  "atk-s0510a:872_1": "tassa gehaṃ gantvā kumāraṃ pattaṃ gāhāpetvā pabbājetukāmo maṅgalaṃ vatvā uṭṭhāyāsanā",
  "atk-s0510a:872_2": "pakkāmi. Janapadakalyāṇī kumāraṃ gacchantaṃ disvā “tuvaṭaṃ kho, ayyaputta, āgaccheyyāsī”ti",
  "atk-s0510a:872_3": "vatvā gīvaṃ pasāretvā olokesi. So bhagavantaṃ “pattaṃ gaṇhathā”ti vattuṃ avisahamāno",
  "atk-s0510a:872_4": "vihāraṃyeva agamāsi. Taṃ anicchamānaṃyeva bhagavā pabbājesi. Iti bhagavā kapilavatthuṃ",
  "atk-s0510a:872_5": "gantvā tatiyadivase nandaṃ pabbājesi.",
  "atk-s0510a:873_0": "Sattame divase rāhulamātāpi kumāraṃ alaṅkaritvā bhagavato santikaṃ pesesi – “passa,",
  "atk-s0510a:873_1": "tāta, etaṃ vīsatisahassasamaṇaparivutaṃ suvaṇṇavaṇṇaṃ brahmarūpavaṇṇaṃ samaṇaṃ, ayaṃ",
  "atk-s0510a:873_2": "te pitā, etassa mahantā nidhayo ahesuṃ tyassa nikkhamanakālato paṭṭhāya na passāma,",
  "atk-s0510a:873_3": "gaccha, naṃ dāyajjaṃ yācāhi – ‘ahaṃ, tāta, kumāro abhisekaṃ patvā cakkavattī bhavissāmi,",
  "atk-s0510a:873_4": "dhanena me attho, dhanaṃ me dehi. Sāmiko hi putto pitusantakassā”’ti. Kumāro ca bhagavato",
  "atk-s0510a:873_5": "santikaṃ gantvāva pitusinehaṃ labhitvā haṭṭhacitto “sukhā te, samaṇa, chāyā”ti vatvā",
  "atk-s0510a:873_6": "aññañca bahuṃ attano anurūpaṃ vadanto aṭṭhāsi. Bhagavā katabhattakicco anumodanaṃ",
  "atk-s0510a:873_7": "vatvā uṭṭhāyāsanā pakkāmi. Kumāropi “dāyajjaṃ me, samaṇa, dehi, dāyajjaṃ me, samaṇa,",
  "atk-s0510a:873_8": "dehī”ti bhagavantaṃ anubandhi. Na bhagavā kumāraṃ nivattāpesi, parijanopi bhagavatā",
  "atk-s0510a:873_9": "saddhiṃ gacchantaṃ nivattetuṃ nāsakkhi. Iti so bhagavatā saddhiṃ ārāmameva agamāsi.",
  "atk-s0510a:874_0": "Tato bhagavā cintesi – “yaṃ ayaṃ pitusantakaṃ dhanaṃ icchati, taṃ vaṭṭānugataṃ savighātaṃ,",
  "atk-s0510a:874_1": "handassa me bodhimaṇḍe paṭiladdhaṃ sattavidhaṃ ariyadhanaṃ demi, lokuttaradāyajjassa",
  "atk-s0510a:874_2": "naṃ sāmikaṃ karomī”ti āyasmantaṃ sāriputtaṃ āmantesi – “tena hi, sāriputta, rāhulaṃ",
  "atk-s0510a:874_3": "pabbājehī”ti. Thero taṃ pabbājesi. Pabbajite ca pana kumāre rañño adhimattaṃ dukkhaṃ",
  "atk-s0510a:874_4": "uppajji, taṃ adhivāsetuṃ asakkonto bhagavantaṃ upasaṅkamitvā “sādhu, bhante, ayyā",
  "atk-s0510a:874_5": "mātāpitūhi ananuññātaṃ puttaṃ na pabbājeyyu”nti varaṃ yāci. Bhagavā ca tassa varaṃ",
  "atk-s0510a:874_6": "datvā punekadivase rājanivesane katabhattakicco ekamantaṃ nisinnena raññā “bhante,",
  "atk-s0510a:874_7": "tumhākaṃ dukkarakārikakāle ekā devatā maṃ upasaṅkamitvā ‘putto te kālaṅkato’ti āha,",
  "atk-s0510a:874_8": "tassā vacanaṃ asaddahanto ‘na mayhaṃ putto sambodhiṃ appatvā kālaṃ karotī’ti taṃ",
  "atk-s0510a:874_9": "paṭikkhipi”nti vutte “tumhe idāni kiṃ saddahissatha, ye tumhe pubbepi aṭṭhikāni dassetvā",
  "atk-s0510a:874_10": "‘putto te mato’ti vutte na saddahitthā”ti imissā aṭṭhuppattiyā mahādhammapālajātakaṃ",
  "atk-s0510a:874_11": "kathesi. Kathāpariyosāne rājā anāgāmiphale patiṭṭhahi.",
  "atk-s0510a:875_0": "Iti bhagavā pitaraṃ tīsu phalesu patiṭṭhāpetvā bhikkhusaṅghaparivuto punadeva rājagahaṃ",
  "atk-s0510a:875_1": "gantvā sītavane vihāsi. Tasmiṃ samaye anāthapiṇḍiko gahapati pañcahi sakaṭasatehi",
  "atk-s0510a:875_2": "bhaṇḍaṃ ādāya rājagahaṃ gantvā attano piyasahāyakassa seṭṭhino gehaṃ gantvā tattha",
  "atk-s0510a:875_3": "buddhassa bhagavato uppannabhāvaṃ sutvā balavapaccūse devatānubhāvena vivaṭena dvārena",
  "atk-s0510a:875_4": "satthāraṃ upasaṅkamitvā dhammaṃ sutvā sotāpattiphale patiṭṭhāya, dutiye divase buddhappamukhassa",
  "atk-s0510a:875_5": "saṅghassa mahādānaṃ datvā sāvatthiṃ āgamanatthāya satthu paṭiññaṃ gahetvā antarāmagge",
  "atk-s0510a:875_6": "pañcacattālīsayojanaṭṭhāne satasahassaṃ datvā yojanike yojanike vihāraṃ kāretvā jetavanaṃ",
  "atk-s0510a:875_7": "koṭisanthārena aṭṭhārasahi hiraññakoṭīhi kiṇitvā navakammaṃ paṭṭhapesi. So majjhe",
  "atk-s0510a:875_8": "dasabalassa gandhakuṭiṃ kāresi, taṃ parivāretvā asītiyā mahātherānaṃ pāṭiyekkaṃ ekasannivesane",
  "atk-s0510a:875_9": "āvāse ekakuṭikadvikuṭikahaṃsavaṭṭakadīgharassasālāmaṇḍapādivasena sesasenāsanāni",
  "atk-s0510a:875_10": "pokkharaṇicaṅkamanarattiṭṭhānadivāṭṭhānāni cāti aṭṭhārasakoṭipariccāgena ramaṇīye",
  "atk-s0510a:875_11": "bhūmibhāge manoramaṃ vihāraṃ kāretvā dasabalassa āgamanatthāya dūtaṃ pāhesi. Satthā",
  "atk-s0510a:875_12": "tassa vacanaṃ sutvā mahābhikkhusaṅghaparivāro rājagahā nikkhamitvā anupubbena sāvatthinagaraṃ pāpuṇi.",
  "atk-s0510a:876_0": "Mahāseṭṭhipi kho vihāramahaṃ sajjetvā tathāgatassa jetavanaṃ pavisanadivase puttaṃ",
  "atk-s0510a:876_1": "sabbālaṅkārapaṭimaṇḍitaṃ katvā alaṅkatapaṭiyatteheva pañcahi kumārasatehi saddhiṃ",
  "atk-s0510a:876_2": "pesesi. So saparivāro pañcavaṇṇavatthasamujjalāni pañca dhajasatāni gahetvā dasabalassa",
  "atk-s0510a:876_3": "purato ahosi, tesaṃ pacchato mahāsubhaddā cūḷasubhaddāti dve seṭṭhidhītaro pañcahi",
  "atk-s0510a:876_4": "kumārikāsatehi saddhiṃ puṇṇaghaṭe gahetvā nikkhamiṃsu, tāsaṃ pacchato seṭṭhibhariyā",
  "atk-s0510a:876_5": "sabbālaṅkārapaṭimaṇḍitā pañcahi mātugāmasatehi saddhiṃ puṇṇapātiyo gahetvā nikkhami,",
  "atk-s0510a:876_6": "sabbesaṃ pacchato mahāseṭṭhi ahatavatthanivattho ahatavatthanivattheheva pañcahi",
  "atk-s0510a:876_7": "seṭṭhisatehi saddhiṃ bhagavantaṃ abbhuggañchi. Bhagavā imaṃ upāsakaparisaṃ purato",
  "atk-s0510a:876_8": "katvā mahābhikkhusaṅghaparivuto attano sarīrappabhāya suvaṇṇarasasekasiñcanāni viya",
  "atk-s0510a:876_9": "vanantarāni kurumāno anantāya buddhalīlāya aparimāṇāya buddhasiriyā jetavanavihāraṃ pāvisi.",
  "atk-s0510a:877_0": "Atha naṃ anāthapiṇḍiko āpucchi – “kathāhaṃ, bhante, imasmiṃ vihāre paṭipajjāmī”ti?",
  "atk-s0510a:877_1": "“Tena hi, gahapati, imaṃ vihāraṃ āgatānāgatassa cātuddisassa bhikkhusaṅghassa patiṭṭhāpehī”ti.",
  "atk-s0510a:877_2": "“Sādhu, bhante”ti mahāseṭṭhi suvaṇṇabhiṅgāraṃ ādāya dasabalassa hatthe udakaṃ pātetvā",
  "atk-s0510a:877_3": "“imaṃ jetavanavihāraṃ āgatānāgatassa cātuddisassa buddhappamukhassa bhikkhusaṅghassa",
  "atk-s0510a:877_4": "dammī”ti adāsi. Satthā vihāraṃ paṭiggahetvā anumodanaṃ karonto –",
  "atk-s0510a:878": "“Sītaṃ uṇhaṃ paṭihanti, tato vāḷamigāni ca;",
  "atk-s0510a:879": "Sarīsape ca makase, sisire cāpi vuṭṭhiyo.",
  "atk-s0510a:880": "“Tato vātātapo ghoro, sañjāto paṭihaññati;",
  "atk-s0510a:881": "Leṇatthañca sukhatthañca, jhāyituñca vipassituṃ.",
  "atk-s0510a:882": "“Vihāradānaṃ saṅghassa, aggaṃ buddhena vaṇṇitaṃ;",
  "atk-s0510a:883": "Tasmā hi paṇḍito poso, sampassaṃ atthamattano.",
  "atk-s0510a:884": "“Vihāre kāraye ramme, vāsayettha bahussute;",
  "atk-s0510a:885": "Tesaṃ annañca pānañca, vatthasenāsanāni ca.",
  "atk-s0510a:886": "“Dadeyya ujubhūtesu, vippasannena cetasā;",
  "atk-s0510a:887": "Te tassa dhammaṃ desenti, sabbadukkhāpanūdanaṃ;",
  "atk-s0510a:888": "Yaṃ so dhammaṃ idhaññāya, parinibbāti anāsavo”ti. –",
  "atk-s0510a:889_0": "Vihārānisaṃsaṃ kathesi. Anāthapiṇḍiko dutiyadivasato paṭṭhāya vihāramahaṃ ārabhi.",
  "atk-s0510a:889_1": "Visākhāya vihāramaho catūhi māsehi niṭṭhito, anāthapiṇḍikassa pana vihāramaho navahi",
  "atk-s0510a:889_2": "māsehi niṭṭhāsi. Vihāramahepi aṭṭhāraseva koṭiyo pariccāgaṃ agamaṃsu. Iti ekasmiṃyeva",
  "atk-s0510a:889_3": "vihāre catupaṇṇāsakoṭisaṅkhaṃ dhanaṃ pariccaji.",
  "atk-s0510a:890_0": "Atīte pana vipassissa bhagavato kāle punabbasumitto nāma seṭṭhi suvaṇṇiṭṭhakāsanthārena",
  "atk-s0510a:890_1": "kiṇitvā tasmiṃyeva ṭhāne yojanappamāṇaṃ saṅghārāmaṃ kāresi. Sikhissa pana bhagavato",
  "atk-s0510a:890_2": "kāle sirivaḍḍho nāma seṭṭhi suvaṇṇaphālasanthārena kiṇitvā tasmiṃyeva ṭhāne tigāvutappamāṇaṃ",
  "atk-s0510a:890_3": "saṅghārāmaṃ kāresi. Vessabhussa bhagavato kāle sotthiyo nāma seṭṭhi suvaṇṇahatthipadasanthārena",
  "atk-s0510a:890_4": "kiṇitvā tasmiṃyeva ṭhāne aḍḍhayojanappamāṇaṃ saṅghārāmaṃ kāresi. Kakusandhassa bhagavato",
  "atk-s0510a:890_5": "kāle accuto nāma seṭṭhi suvaṇṇiṭṭhakāsanthārena kiṇitvā tasmiṃyeva ṭhāne gāvutappamāṇaṃ",
  "atk-s0510a:890_6": "saṅghārāmaṃ kāresi. Koṇāgamanassa bhagavato kāle uggo nāma seṭṭhi suvaṇṇakacchapasanthārena",
  "atk-s0510a:890_7": "kiṇitvā tasmiṃyeva ṭhāne aḍḍhagāvutappamāṇaṃ saṅghārāmaṃ kāresi. Kassapassa bhagavato",
  "atk-s0510a:890_8": "kāle sumaṅgalo nāma seṭṭhi suvaṇṇayaṭṭhisanthārena kiṇitvā tasmiṃyeva ṭhāne soḷasakarīsappamāṇaṃ",
  "atk-s0510a:890_9": "saṅghārāmaṃ kāresi. Amhākaṃ pana bhagavato kāle anāthapiṇḍiko nāma seṭṭhi kahāpaṇakoṭisanthārena",
  "atk-s0510a:890_10": "kiṇitvā tasmiṃyeva ṭhāne aṭṭhakarīsappamāṇaṃ saṅghārāmaṃ kāresi. Idaṃ kira ṭhānaṃ",
  "atk-s0510a:890_11": "sabbabuddhānaṃ avijahitaṭṭhānameva.",
  "atk-s0510a:891": "Iti mahābodhimaṇḍe sabbaññutappattito yāva mahāparinibbānamañcā yasmiṃ yasmiṃ ṭhāne bhagavā vihāsi, idaṃ santikenidānaṃ nāmāti veditabbaṃ.",
  "atk-s0510a:892": "Santikenidānakathā niṭṭhitā.",
  "atk-s0510a:893": "Nidānakathā niṭṭhitā.",
  "atk-s0510a:894": "Therāpadānaṃ",
  "atk-s0510a:895": "1. Buddhavaggo",
  "atk-s0510a:896": "Abbhantaranidānavaṇṇanā",
  "atk-s0510a:897": "5.",
  "atk-s0510a:898": "“Atha buddhāpadānāni, suṇātha suddhamānasā;",
  "atk-s0510a:899": "Tiṃsapāramisampuṇṇā, dhammarājā asaṅkhiyā”ti. –",
  "atk-s0510a:900": "Ettha athāti adhikārantarūpadassanatthe nipātapadaṃ, vibhattiyuttāyuttanipātadvayesu vibhattiyuttanipātapadaṃ. Atha vā –",
  "atk-s0510a:901": "“Adhikāre maṅgale ceva, nipphannatthevadhāraṇe;",
  "atk-s0510a:902": "Anantarepagamane, atha-saddo pavattati”.",
  "atk-s0510a:903": "Tathā hi –",
  "atk-s0510a:904": "“Adhikiccaṃ adhiṭṭhānaṃ, adhiatthaṃ vibhāsati;",
  "atk-s0510a:905": "Seṭṭhajeṭṭhakabhāvena, adhikāro vidhīyate”ti. –",
  "atk-s0510a:906_0": "Vuttattā buddhānaṃ samattiṃsapāramidhammānaṃ adhikiccato, seṭṭhajeṭṭhato adhikāraṭṭhena",
  "atk-s0510a:906_1": "atha-saddena yuttamapadānānīti. Tividhabodhisattānaṃ pūjāmaṅgalasabhāvato “pūjā ca",
  "atk-s0510a:906_2": "pūjaneyyānaṃ, etaṃ maṅgalamuttama”nti vacanato maṅgalaṭṭhena atha-saddena yuttamapadānānīti.",
  "atk-s0510a:906_3": "Buddhādīnaṃ bhagavantānaṃ sampattikiccassa arahattamaggena nipphannato nipphannaṭṭhena",
  "atk-s0510a:906_4": "atha-saddena yuttamapadānānīti. Buddhādīnaṃ arahattamaggādikusalato aññakusalānaṃ",
  "atk-s0510a:906_5": "abhāvato avadhāraṇaṭṭhena nivāraṇaṭṭhena atha-saddena yuttamapadānānīti. Khuddakapāṭhasaṅgahānantaraṃ",
  "atk-s0510a:906_6": "saṅgahitanti anantaraṭṭhena atha-saddena yuttamapadānānīti. Ito khuddakapāṭhato paṭṭhāyāti",
  "atk-s0510a:906_7": "apagamanaṭṭhena atha-saddena yuttamapadānānīti.",
  "atk-s0510a:907_0": "Buddhoti ettha bujjhitā saccānīti buddho, bodhetā pajāyāti buddho, sabbaññutāya buddho,",
  "atk-s0510a:907_1": "sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena",
  "atk-s0510a:907_2": "buddho, nirupakkilesasaṅkhātena buddho, pabbajjāsaṅkhātena buddho, adutiyaṭṭhena",
  "atk-s0510a:907_3": "buddho, taṇhāpahānaṭṭhena buddho, ekāyanamaggaṃ gatoti buddho, eko anuttaraṃ sammāsambodhiṃ",
  "atk-s0510a:907_4": "abhisambuddhoti buddho, abuddhivihatattā buddhipaṭilābhā buddho, buddhi buddhaṃ bodhoti",
  "atk-s0510a:907_5": "anatthantarametaṃ. Yathā nīlādivaṇṇayogato paṭo “nīlo paṭo, ratto paṭo”ti vuccati,",
  "atk-s0510a:907_6": "evaṃ buddhaguṇayogato buddho. Atha vā “bodhi”vuccati catūsu maggesu ñāṇaṃ, tena ñāṇena",
  "atk-s0510a:907_7": "sakaladiyaḍḍhasahassakilesārigaṇe khepetvā nibbānādhigamanato ñāṇaṃ “bodhī”ti vuccati.",
  "atk-s0510a:907_8": "Tena sampayutto samaṅgīpuggalo buddho. Teneva ñāṇena paccekabuddhopi sabbakilese",
  "atk-s0510a:907_9": "khepetvā nibbānamadhigacchati. Buddhānaṃ pana catūsu asaṅkhyeyyesu kappasatasahassesu",
  "atk-s0510a:907_10": "ca pāramiyo pūretvā bodhiñāṇassādhigatattā ca indriyaparopariyattañāṇamahākaruṇāsamāpattiñāṇayamakapāṭihīrañāṇasabbaññutaññāṇa-",
  "atk-s0510a:907_11": "anāvaraṇaāsayānusayādiasādhāraṇañāṇānaṃ samadhigatattā ca ekāyapi dhammadesanāya",
  "atk-s0510a:907_12": "asaṅkhyeyyāsattanikāye dhammāmataṃ pāyetvā nibbānassa pāpanato ca tadeva ñāṇaṃ buddhānamevādhikabhāvato",
  "atk-s0510a:907_13": "tesameva sambuddhānaṃ apadānaṃ kāraṇaṃ buddhāpadānaṃ. Tañhi duvidhaṃ kusalākusalavasena.",
  "atk-s0510a:907_14": "Paccekabuddhā pana na tathā kātuṃ samatthā, annādipaccayadāyakānaṃ saṅgahaṃ karontāpi –",
  "atk-s0510a:908": "“Icchitaṃ patthitaṃ tuyhaṃ, khippameva samijjhatu;",
  "atk-s0510a:909": "Pūrentu cittasaṅkappā, cando pannaraso yathā.",
  "atk-s0510a:910": "“Icchitaṃ patthitaṃ tuyhaṃ, khippameva samijjhatu;",
  "atk-s0510a:911": "Pūrentu cittasaṅkappā, maṇi jotiraso yathā”ti. –",
  "atk-s0510a:912_0": "Imāhi dvīhiyeva gāthāhi dhammaṃ desenti. Desentāpi asaṅkhyeyyasattanikāye bodhetuṃ",
  "atk-s0510a:912_1": "na sakkuṇanti, tasmā na sabbaññubuddhasadisā hutvā pāṭiekkaṃ visuṃ buddhāti paccekabuddhā.",
  "atk-s0510a:912_2": "Tesaṃ apadānaṃ kāraṇaṃ paccekabuddhāpadānaṃ.",
  "atk-s0510a:913_0": "Ciraṃ ṭhitāti therā. Atha vā thiratarasīlācāramaddavādiguṇehi yuttāti therā. Atha",
  "atk-s0510a:913_1": "vā thiravarasīlasamādhipaññāvimuttivimuttiñāṇadassanaguṇehi yuttāti therā. Atha vā",
  "atk-s0510a:913_2": "thiratarasaṅkhātapaṇītānuttarasantinibbānamadhigatāti therā, therānaṃ apadānāni therāpadānāni.",
  "atk-s0510a:913_3": "Tathā tādiguṇehi yuttāti therī, therīnaṃ apadānāni therīpadānāni. Tesu buddhāpadāne",
  "atk-s0510a:913_4": "pañceva apadānāni, pañceva suttantā. Tenāhu porāṇā –",
  "atk-s0510a:914": "“Pañceva apadānāni, pañca suttāni yassa ca;",
  "atk-s0510a:915": "Idaṃ buddhāpadānanti, paṭhamaṃ anulomato”ti.",
  "atk-s0510a:916": "Paccekabuddhāpadānepi pañceva apadānāni, pañceva suttantā. Tenāhu porāṇā –",
  "atk-s0510a:917": "“Pañceva apadānāni, pañca suttāni yassa ca;",
  "atk-s0510a:918": "Idaṃ paccekabuddhāpadānanti, dutiyaṃ anulomato”ti.",
  "atk-s0510a:919": "Therāpadānesu dasādhikapañcasatāpadānāni, vaggato ekapaññāsa vaggā. Tenāhu porāṇā –",
  "atk-s0510a:920": "“Pañcasatadasapadānāni, ekapaññāsa vaggato;",
  "atk-s0510a:921": "Idaṃ therāpadānanti, tatiyaṃ anulomato”ti.",
  "atk-s0510a:922": "Therīapadānesu cattālīsaṃ apadānāni, vaggato caturo vaggā. Tenāhu porāṇā –",
  "atk-s0510a:923": "“Cattālīsaṃpadānāni, catuvaggāni yassa ca;",
  "atk-s0510a:924": "Idaṃ therīpadānanti, catutthaṃ anulomato”ti.",
  "atk-s0510a:925_0": "Apadānanti ettha apadāna-saddo kāraṇagahaṇaapagamanapaṭipāṭiakkosanādīsu dissati.",
  "atk-s0510a:925_1": "Tathā hi esa “khattiyānaṃ apadānaṃ, brāhmaṇānaṃ apadāna”ntiādīsu kāraṇe dissati,",
  "atk-s0510a:925_2": "khattiyānaṃ kāraṇaṃ brāhmaṇānaṃ kāraṇanti attho. “Upāsakānaṃ apadāna”ntiādīsu gahaṇe",
  "atk-s0510a:925_3": "dissati, saṃsuṭṭhu gahaṇanti attho. “Vāṇijānaṃ apadānaṃ, suddānaṃ apadāna”ntiādīsu",
  "atk-s0510a:925_4": "apagamane dissati, tato tato tesaṃ apagamananti attho. “Piṇḍapātiko bhikkhu sapadānacāravasena",
  "atk-s0510a:925_5": "piṇḍāya caratī”tiādīsu paṭipāṭiyā dissati, gharapaṭipāṭiyā caratīti attho. “Apagatā",
  "atk-s0510a:925_6": "ime sāmaññā, apagatā ime brahmaññāti apadānetī”tiādīsu akkosane dissati, akkosati",
  "atk-s0510a:925_7": "paribhāsatīti attho. Idha pana kāraṇe dissati. Tasmā buddhānaṃ apadānāni buddhāpadāni,",
  "atk-s0510a:925_8": "buddhakāraṇānīti attho. Gaṅgāvālukūpamānaṃ anekesaṃ buddhānaṃ dānapāramitādisamattiṃsapāramitā",
  "atk-s0510a:925_9": "kāraṇanti daṭṭhabbaṃ. Atha adhikārādīsu yuttaapadānāni suddhamānasā suṇāthāti sambandho.",
  "atk-s0510a:926_0": "Tattha suddhamānasāti arahattamaggañāṇena diyaḍḍhakilesasahassaṃ khepetvā ṭhitattā",
  "atk-s0510a:926_1": "suddhamānasā parisuddhacittā suddhahadayā pañcasatā khīṇāsavā imasmiṃ dhammasabhāye",
  "atk-s0510a:926_2": "sannisinnā suṇātha, ohitasotā manasi karothāti attho.",
  "atk-s0510a:927_0": "Ettha pana “apadānānī”ti avatvā paccekabuddhāpadānatherāpadānatherīapadānesu vijjamānesupi",
  "atk-s0510a:927_1": "“atha buddhāpadānānī”ti vacanaṃ khandhayamakaāyatanadhātusaccasaṅkhāraanusayayamakesu",
  "atk-s0510a:927_2": "vijjamānesupi padhānavasena ādivasena ca “mūlayamaka”nti vacanaṃ viya, terasasaṅghādisesadveaniyatatiṃsanissaggiyesu",
  "atk-s0510a:927_3": "vijjamānesupi padhānavasena ādivasena ca “pārājikakaṇḍo”ti vacanaṃ viya ca idhāpi",
  "atk-s0510a:927_4": "padhānavasena ādivasena ca vuttanti daṭṭhabbaṃ.",
  "atk-s0510a:928_0": "“Sammāsambuddhāpadānānī”ti vattabbe “vaṇṇāgamo…pe… pañcavidhaṃ nirutta”nti niruttinayena",
  "atk-s0510a:928_1": "vā “tesu vuddhilopāgamavikāraviparītādesā cā”ti suttena vā tatiyatthavācakassa sammātinipātapadassa,",
  "atk-s0510a:928_2": "sayaṃsaddatthavācakassa sa-ntiupasaggapadassa ca lopaṃ katvā kitantavācībuddhasaddameva",
  "atk-s0510a:928_3": "gahetvā gāthābandhasukhatthaṃ “buddhāpadānānī”ti vuttaṃ. Tasmā sammāsambuddhāpadānānīti attho.",
  "atk-s0510a:929": "Iti visuddhajanavilāsiniyā apadāna-aṭṭhakathāya",
  "atk-s0510a:930": "Abbhantaranidānavaṇṇanā niṭṭhitā.",
  "atk-s0510a:931": "1. Buddhaapadānavaṇṇanā",
  "atk-s0510a:932": "Idāni abbhantaranidānānantaraṃ apadānaṭṭhakathaṃ kathetukāmo –",
  "atk-s0510a:933": "“Sapadānaṃ apadānaṃ, vicitranayadesanaṃ;",
  "atk-s0510a:934": "Yaṃ khuddakanikāyasmiṃ, saṅgāyiṃsu mahesayo;",
  "atk-s0510a:935": "Tassa dāni anuppatto, atthasaṃvaṇṇanākkamo”ti.",
  "atk-s0510a:936_0": "Tattha yaṃ apadānaṃ tāva “sakalaṃ buddhavacanaṃ ekavimuttirasa”nti vuttattā ekarase",
  "atk-s0510a:936_1": "saṅgahaṃ gacchati, dhammavinayavasena dvidhāsaṅgahe dhamme saṅgahaṃ gacchati, paṭhamamajjhimapacchimabuddhavacanesu",
  "atk-s0510a:936_2": "majjhimabuddhavacane saṅgahaṃ gacchati, vinayābhidhammasuttantapiṭakesu suttantapiṭake",
  "atk-s0510a:936_3": "saṅgahaṃ gacchati, dīghanikāyamajjhimasaṃyuttaaṅguttarakhuddakanikāyesu pañcasu khuddakanikāye",
  "atk-s0510a:936_4": "saṅgahaṃ gacchati, suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ",
  "atk-s0510a:936_5": "vedallanti navasu sāsanaṅgesu gāthāya saṅgahitaṃ.",
  "atk-s0510a:937": "“Dvāsīti buddhato gaṇhiṃ, dvesahassāni bhikkhuto;",
  "atk-s0510a:938": "Caturāsītisahassāni, yeme dhammā pavattino”ti. –",
  "atk-s0510a:939": "Evaṃ vuttacaturāsītisahassadhammakkhandhesu katipayadhammakkhandhasaṅgahitaṃ hotīti.",
  "atk-s0510a:940_0": "Idāni taṃ apadānaṃ dassento “tiṃsapāramisampuṇṇā, dhammarājā asaṅkhiyā”ti āha. Tattha",
  "atk-s0510a:940_1": "dasapāramitāva pacchimamajjhimukkaṭṭhavasena dasapāramīdasaupapāramīdasaparamatthapāramīnaṃ",
  "atk-s0510a:940_2": "vasena samattiṃsapāramī. Tāhi saṃsuṭṭhu puṇṇā sampuṇṇā samannāgatā samaṅgībhūtā ajjhāpannā",
  "atk-s0510a:940_3": "saṃyuttāti tiṃsapāramisampuṇṇā. Sakalalokattayavāsine sattanikāye mettākaruṇāmuditāupekkhāsaṅkhātāhi",
  "atk-s0510a:940_4": "catūhi brahmavihārasamāpattīhi vā phalasamāpattivihārena vā ekacittabhāvena attano",
  "atk-s0510a:940_5": "ca kāye rañjenti allīyāpentīti rājāno, dhammena rājāno dhammarājā, itthambhūtā buddhā.",
  "atk-s0510a:940_6": "Dasasataṃ sahassaṃ dasasahassaṃ satasahassaṃ dasasatasahassaṃ koṭi pakoṭi koṭippakoṭi",
  "atk-s0510a:940_7": "nahutaṃ ninnahutaṃ akkhobhiṇi bindu abbudaṃ nirabbudaṃ ahahaṃ ababaṃ aṭaṭaṃ sogandhikaṃ",
  "atk-s0510a:940_8": "uppalaṃ kumudaṃ puṇḍarikaṃ padumaṃ kathānaṃ mahākathānaṃ asaṅkhyeyyānaṃ vasena asaṅkhiyā",
  "atk-s0510a:940_9": "saṅkhārahitā dhammarājāno atītā vigatā niruddhā abbhatthaṃ gatāti adhippāyo.",
  "atk-s0510a:941_0": "6. Tesu atītabuddhesu katādhikārañca attanā bodhisattabhūtena cakkavattiraññā hutvā",
  "atk-s0510a:941_1": "katasambhārañca ānandattherena puṭṭho bhagavā “sambodhiṃ buddhaseṭṭhāna”ntiādimāha.",
  "atk-s0510a:941_2": "Bho ānanda, mama apadānaṃ suṇohīti adhippāyo. Ānanda, ahaṃ pubbe bodhisambhārapūraṇakāle",
  "atk-s0510a:941_3": "cakkavattirājā hutvā seṭṭhānaṃ pasaṭṭhānaṃ paṭividdhacatusaccānaṃ buddhānaṃ sambodhiṃ",
  "atk-s0510a:941_4": "catusaccamaggañāṇaṃ sabbaññutaññāṇaṃ vā sirasā abhivādayeti sambandho. Sasaṅghe sāvakasaṅghasahite",
  "atk-s0510a:941_5": "lokanāyake lokajeṭṭhe buddhe dasahi aṅgulīhi ubhohi hatthapuṭehi namassitvā vanditvā",
  "atk-s0510a:941_6": "sirasā sīsena abhivādaye ādarena thomanaṃ katvā paṇāmaṃ karomīti attho.",
  "atk-s0510a:942_0": "7. Yāvatā buddhakhettesūti dasasahassacakkavāḷesu buddhakhettesu, ākāsaṭṭhā ākāsagatā,",
  "atk-s0510a:942_1": "bhūmaṭṭhā bhūmitalagatā, veḷuriyādayo satta ratanā asaṅkhiyā saṅkhārahitā, yāvatā",
  "atk-s0510a:942_2": "yattakā, vijjanti. Tāni sabbāni manasā cittena samāhare, saṃ suṭṭhu cittena adhiṭṭhahitvā",
  "atk-s0510a:942_3": "āharissāmīti attho, mama pāsādassa sāmantā rāsiṃ karomīti attho.",
  "atk-s0510a:943_0": "8. Tattha rūpiyabhūmiyanti tasmiṃ anekabhūmimhi pāsāde rūpiyamayaṃ rajatamayaṃ bhūmiṃ",
  "atk-s0510a:943_1": "nimmitanti attho. Ahaṃ ratanamayaṃ sattahi ratanehi nimmitaṃ anekasatabhūmikaṃ pāsādaṃ",
  "atk-s0510a:943_2": "ubbiddhaṃ uggataṃ nabhamuggataṃ ākāse jotamānaṃ māpayinti attho.",
  "atk-s0510a:944_0": "9. Tameva pāsādaṃ vaṇṇento “vicittathambha”ntyādimāha. Vicittehi anekehi masāragallādivaṇṇehi",
  "atk-s0510a:944_1": "thambhehi ussāpitaṃ sukataṃ suṭṭhu kataṃ lakkhaṇayuttaṃ ārohapariṇāhavasena suṭṭhu",
  "atk-s0510a:944_2": "vibhattaṃ anekakoṭisatagghanatoraṇanimmitattā mahārahaṃ. Punapi kiṃ visiṭṭhaṃ? Kanakamayasaṅghāṭaṃ",
  "atk-s0510a:944_3": "suvaṇṇehi katatulāsaṅghāṭavalayehi yuttaṃ, tattha ussāpitakontehi ca chattehi ca",
  "atk-s0510a:944_4": "maṇḍitaṃ sobhitaṃ pāsādanti sambandho.",
  "atk-s0510a:945_0": "10. Punapi pāsādasseva sobhaṃ vaṇṇento “paṭhamā veḷuriyā bhūmī”tyādimāha. Tassa anekasatabhūmipāsādassa",
  "atk-s0510a:945_1": "subhā iṭṭhā kantā manāpā abbhasamā valāhakapaṭalasadisā vimalā nimmalā veḷuriyamaṇimayā",
  "atk-s0510a:945_2": "nīlavaṇṇā paṭhamā bhūmi ahosīti attho. Jalajanaḷinapadumehi ākiṇṇā samaṅgībhūtā varāya",
  "atk-s0510a:945_3": "uttamāya kañcanabhūmiyā suvaṇṇabhūmiyāva sobhatīti attho.",
  "atk-s0510a:946_0": "11. Tasseva pāsādassa kāci bhūmi pavāḷaṃsā pavāḷakoṭṭhāsā pavāḷavaṇṇā, kāci bhūmi",
  "atk-s0510a:946_1": "lohitakā lohitavaṇṇā, kāci bhūmi subhā manoharā indagopakavaṇṇābhā rasmiyo niccharamānā,",
  "atk-s0510a:946_2": "kāci bhūmi dasa disā obhāsatīti attho.",
  "atk-s0510a:947_0": "12. Tasmiṃyeva pāsāde niyyūhā niggatapamukhasālā ca suvibhattā suṭṭhu vibhattā koṭṭhāsato",
  "atk-s0510a:947_1": "visuṃ visuṃ katā sīhapañjarā sīhadvārā ca. Caturo vedikāti catūhi vedikāvalayehi",
  "atk-s0510a:947_2": "jālakavāṭehi ca manoramā manaallīyanakā gandhāveḷā gandhadāmā ca olambantīti attho.",
  "atk-s0510a:948_0": "13. Tasmiṃyeva pāsāde sattaratanabhūsitā sattaratanehi sobhitā kūṭāgārā. Kiṃ bhūtā?",
  "atk-s0510a:948_1": "Nīlā nīlavaṇṇā, pītā pītavaṇṇā suvaṇṇavaṇṇā, lohitakā lohitakavaṇṇā rattavaṇṇā, odātā",
  "atk-s0510a:948_2": "odātavaṇṇā setavaṇṇā, suddhakāḷakā amissakāḷavaṇṇā, kūṭāgāravarūpetā kūṭāgāravarehi",
  "atk-s0510a:948_3": "kaṇṇikakūṭāgāravarehi upeto samannāgato so pāsādoti attho.",
  "atk-s0510a:949_0": "14. Tasmiṃyeva pāsāde olokamayā uddhammukhā padumā supupphitā padumā sobhanti, sīhabyagghādīhi",
  "atk-s0510a:949_1": "vāḷamigagaṇehi ca haṃsakoñcamayūrādipakkhisamūhehi ca sobhito so pāsādoti attho.",
  "atk-s0510a:949_2": "Atiucco hutvā nabhamuggatattā nakkhattatārakāhi ākiṇṇo candasūrehi candasūriyarūpehi",
  "atk-s0510a:949_3": "ca maṇḍito so pāsādoti attho.",
  "atk-s0510a:950_0": "15. So eva cakkavattissa pāsādo hemajālena suvaṇṇajālena sañchannā, soṇṇakiṅkaṇikāyuto",
  "atk-s0510a:950_1": "suvaṇṇakiṅkaṇikajālehi yuto samannāgatoti attho. Manoramā manallīyanakā soṇṇamālā",
  "atk-s0510a:950_2": "suvaṇṇapupphapantiyo vātavegena vātappahārena kūjanti saddaṃ karontīti attho.",
  "atk-s0510a:951_0": "16. Mañjeṭṭhakaṃ mañjiṭṭhavaṇṇaṃ, lohitakaṃ lohitavaṇṇaṃ, pītakaṃ pītavaṇṇaṃ, haripiñjaraṃ",
  "atk-s0510a:951_1": "jambonadasuvaṇṇavaṇṇaṃ pañjaravaṇṇañca dhajaṃ nānāraṅgehi anekehi vaṇṇehi, sampītaṃ",
  "atk-s0510a:951_2": "rañjitaṃ dhajaṃ, ussitaṃ tasmiṃ pāsāde ussāpitaṃ. Dhajamālinīti liṅgavipallāsavasena",
  "atk-s0510a:951_3": "vuttaṃ, dhajamālāyutto so pāsādoti attho.",
  "atk-s0510a:952_0": "17. Tasmiṃ pāsāde attharaṇādayo vaṇṇento “na naṃ bahū”tyādimāha. Tattha naṃ pāsādaṃ",
  "atk-s0510a:952_1": "bahūhi avijjamānaṃ nāma natthīti attho, nānāsayanavicittā anekehi attharaṇehi vicittā",
  "atk-s0510a:952_2": "sobhitā mañcapīṭhādisayanā anekasatā anekasatasaṅkhyā, kiṃ bhūtā? Phalikā phalikamaṇimayā",
  "atk-s0510a:952_3": "phalikāhi katā, rajatāmayā rajatehi katā, maṇimayā nīlamaṇīhi katā, lohitaṅgā rattajātimaṇīhi",
  "atk-s0510a:952_4": "katā, masāragallamayā kabaravaṇṇamaṇīhi katā, saṇhakāsikasanthatā saṇhehi sukhumehi",
  "atk-s0510a:952_5": "kāsikavatthehi atthatā.",
  "atk-s0510a:953_0": "18. Pāvurāti pāvuraṇā. Kīdisā? Kambalā lomasuttehi katā, dukūlā dukūlapaṭehi katā,",
  "atk-s0510a:953_1": "cīnā cīnapaṭehi katā, pattuṇṇā pattuṇṇadese jātapaṭehi katā, paṇḍu paṇḍuvaṇṇā, vicittattharaṇaṃ",
  "atk-s0510a:953_2": "anekehi attharaṇehi pāvuraṇehi ca vicittaṃ, sabbaṃ sayanaṃ, manasā cittena, ahaṃ paññapesinti attho.",
  "atk-s0510a:954_0": "19. Tadeva pāsādaṃ vaṇṇento “tāsu tāsveva bhūmīsū”tiādimāha. Tattha ratanakūṭalaṅkatanti",
  "atk-s0510a:954_1": "ratanamayakūṭehi ratanakaṇṇikāhi alaṅkataṃ sobhitanti attho. Maṇiverocanā ukkāti",
  "atk-s0510a:954_2": "verocanamaṇīhi rattamaṇīhi katā, ukkā daṇḍapadīpā. Dhārayantā sutiṭṭhareti ākāse",
  "atk-s0510a:954_3": "suṭṭhu dhārayantā gaṇhantā anekasatajanā suṭṭhu tiṭṭhantīti attho.",
  "atk-s0510a:955_0": "20. Puna tadeva pāsādaṃ vaṇṇento “sobhanti esikāthambhā”tiādimāha. Tattha esikāthambhā",
  "atk-s0510a:955_1": "nāma nagaradvāre sobhanatthāya nikhātā thambhā, subhā iṭṭhā, kañcanatoraṇā suvaṇṇamayā,",
  "atk-s0510a:955_2": "jambonadā jambonadasuvaṇṇamayā ca, sāramayā khadirarukkhasāramayā ca rajatamayā ca",
  "atk-s0510a:955_3": "toraṇā sobhanti, esikā ca toraṇā ca taṃ pāsādaṃ sobhayantīti attho.",
  "atk-s0510a:956_0": "21. Tasmiṃ pāsāde suvibhattā anekā sandhī kavāṭehi ca aggaḷehi ca cittitā sobhitā",
  "atk-s0510a:956_1": "sandhiparikkhepā sobhayantīti attho, ubhatoti tassa pāsādassa ubhosu passesu, puṇṇaghaṭā",
  "atk-s0510a:956_2": "anekehi padumehi anekehi ca uppalehi, saṃyutā puṇṇā taṃ pāsādaṃ sobhayantīti attho.",
  "atk-s0510a:957_0": "22-23. Evaṃ pāsādassa sobhaṃ vaṇṇetvā ratanamayaṃ pāsādañca sakkārasammānañca pakāsento",
  "atk-s0510a:957_1": "“atīte sabbabuddhe cā”tiādimāha. Tattha atīteti atikkante vigate kāle jāte bhūte,",
  "atk-s0510a:957_2": "sasaṅghe sāvakasamūhasahite, sabbe lokanāyake buddhe sabhāvena pakativaṇṇena rūpena",
  "atk-s0510a:957_3": "saṇṭhānena ca, sasāvake sāvakasahite, buddhe nimminitvā yena dvārena pāsādo pavisitabbo",
  "atk-s0510a:957_4": "hoti, tena dvārena pavisitvā sasāvakā sabbe buddhā sabbasoṇṇamaye sakalasuvaṇṇamaye,",
  "atk-s0510a:957_5": "pīṭhe nisinnā ariyamaṇḍalā ariyasamūhā ahesunti attho.",
  "atk-s0510a:958_0": "24-25. Etarahi vattamāne kāle anuttarā uttaravirahitā ye ca buddhā atthi saṃvijjanti,",
  "atk-s0510a:958_1": "te ca paccekabuddhe anekasate sayambhū sayameva bhūte aññācariyarahite, aparājite",
  "atk-s0510a:958_2": "khandhakilesābhisaṅkhāramaccudevaputtamārehi aparājite, jayamāpanne santappesinti",
  "atk-s0510a:958_3": "attho. Bhavanaṃ mayhaṃ pāsādaṃ atītakāle ca vattamānakāle ca, sabbe buddhā samāruhuṃ",
  "atk-s0510a:958_4": "saṃ suṭṭhu āruhiṃsūti attho.",
  "atk-s0510a:959_0": "26. Ye dibbā divi bhavā dibbā devaloke jātā, ye ca bahū kapparukkhā atthi. Ye ca",
  "atk-s0510a:959_1": "mānusā manusse jātā ye ca bahū kapparukkhā atthi, tato sabbaṃ dussaṃ samāhantvā saṃ",
  "atk-s0510a:959_2": "suṭṭhu āharitvā tecīvarāni kāretvā te paccekabuddhe ticīvarehi acchādemīti sambandho.",
  "atk-s0510a:960_0": "27. Evaṃ ticīvarehi acchādetvā pārupāpetvā tesaṃ nisinnānaṃ paccekabuddhānaṃ sampannaṃ",
  "atk-s0510a:960_1": "madhuraṃ khajjaṃ khāditabbaṃ pūvādi kiñci, madhuraṃ bhojjaṃ bhuñjitabbaṃ āhārañca,",
  "atk-s0510a:960_2": "madhuraṃ sāyanīyaṃ lehanīyañca, sampannaṃ madhuraṃ pivitabbaṃ aṭṭhapānañca, bhojanaṃ",
  "atk-s0510a:960_3": "bhuñjitabbaṃ āhārañca, subhe sundare maṇimaye selamaye patte saṃ suṭṭhu pūretvā adāsiṃ",
  "atk-s0510a:960_4": "paṭiggahāpesinti attho.",
  "atk-s0510a:961_0": "28. Sabbe te ariyamaṇḍalā sabbe te ariyasamūhā, dibbacakkhu samā hutvā maṭṭhāti dibbacakkhusamaṅgino",
  "atk-s0510a:961_1": "hutvā maṭṭhā kilesehi rahitattā siliṭṭhā sobhamānā cīvarasaṃyutā ticīvarehi samaṅgībhūtā",
  "atk-s0510a:961_2": "madhurasakkharāhi ca telena ca madhuphāṇitehi ca paramannena uttamena annena ca mayā",
  "atk-s0510a:961_3": "tappitā appitā paripūritā ahesunti attho.",
  "atk-s0510a:962_0": "29. Te evaṃ santappitā ariyamaṇḍalā ratanagabbhaṃ sattahi ratanehi nimmitagabbhaṃ",
  "atk-s0510a:962_1": "gehaṃ, pavisitvā guhāsayā guhāyaṃ sayamānā, kesarīva kesarasīhā iva, mahārahamhi",
  "atk-s0510a:962_2": "sayane anagghe mañce, sīhaseyyamakappayuṃ yathā sīho migarājā dakkhiṇapassena sayanto",
  "atk-s0510a:962_3": "pāde pādaṃ accādhāya dakkhiṇahatthaṃ sīsūpadhānaṃ katvā vāmahatthaṃ ujukaṃ ṭhapetvā",
  "atk-s0510a:962_4": "vāladhiṃ antarasatthiyaṃ katvā niccalo sayati, evaṃ seyyaṃ kappayuṃ kariṃsūti attho.",
  "atk-s0510a:963": "30. Te evaṃ sīhaseyyaṃ kappetvā sampajānā satisampajaññasampannā. Samuṭṭhāya saṃ suṭṭhu uṭṭhahitvā sayane pallaṅkamābhujuṃ ūrubaddhāsanaṃ kariṃsūti attho.",
  "atk-s0510a:964_0": "31. Gocaraṃ sabbabuddhānanti sabbesaṃ atītānāgatānaṃ buddhānaṃ gocaraṃ ārammaṇabhūtaṃ",
  "atk-s0510a:964_1": "jhānaratisamappitā jhānaratiyā saṃ suṭṭhu appitā samaṅgībhūtā ahesunti attho, aññe",
  "atk-s0510a:964_2": "dhammāni desentīti tesu paccekabuddhesu aññe ekacce dhamme desenti, aññe ekacce iddhiyā",
  "atk-s0510a:964_3": "paṭhamādijjhānakīḷāya kīḷanti ramanti.",
  "atk-s0510a:965_0": "32. Aññe ekacce abhiññā pañca abhiññāyo vasibhāvitā vasīkariṃsu, pañcasu abhiññāsu",
  "atk-s0510a:965_1": "āvajjanasamāpajjanavuṭṭhānaadhiṭṭhānapaccavekkhaṇasaṅkhātāhi pañcavasitāhi vasībhāvaṃ",
  "atk-s0510a:965_2": "itā gatā pattā abhiññāyo, appenti samāpajjanti. Aññe ekacce anekasahassiyo vikubbanāni",
  "atk-s0510a:965_3": "ekopi hutvā bahudhā hoti, bahudhāpi hutvā eko hotīti evamādīni iddhivikubbanāni vikubbanti karontīti attho.",
  "atk-s0510a:966_0": "33. Buddhāpi buddheti evaṃ sannipatitesu paccekabuddhesu sabbaññutaññāṇassa visayaṃ",
  "atk-s0510a:966_1": "ārammaṇabhūtaṃ pañhaṃ buddhā buddhe pucchantīti attho. Te buddhā atthagambhīratāya",
  "atk-s0510a:966_2": "gambhīraṃ nipuṇaṃ sukhumaṃ, ṭhānaṃ kāraṇaṃ, paññāya vinibujjhare visesena niravasesato bujjhanti.",
  "atk-s0510a:967_0": "34. Tadā mama pāsāde sannipatitā sāvakāpi buddhe pañhaṃ pucchanti, buddhā sāvake",
  "atk-s0510a:967_1": "sisse pañhaṃ pucchanti, te buddhā ca sāvakā ca aññamaññaṃ pañhaṃ pucchitvā aññamaññaṃ",
  "atk-s0510a:967_2": "byākaronti vissajjenti.",
  "atk-s0510a:968_0": "35. Puna te sabbe ekato dassento “buddhā paccekabuddhā cā”tiādimāha. Tattha buddhā",
  "atk-s0510a:968_1": "sammāsambuddhā, paccekabuddhā ca sāvakā ca sissā paricārakā nissitakā ete sabbe,",
  "atk-s0510a:968_2": "sakāya sakāya ratiyā ramamānā sallīnā mama pāsāde abhiramantīti attho.",
  "atk-s0510a:969_0": "36. Evaṃ tasmiṃ vejayantapāsāde paccekabuddhānaṃ ācārasampattiṃ dassetvā idāni attano",
  "atk-s0510a:969_1": "ānubhāvaṃ dassento so tilokavijayo cakkavattirājā “chattā tiṭṭhantu ratanā”tiādimāha.",
  "atk-s0510a:969_2": "Tattha ratanā sattaratanamayā, chattā kañcanāveḷapantikā suvaṇṇajālehi olambitā tiṭṭhantu.",
  "atk-s0510a:969_3": "Muttājālaparikkhittā muttājālehi parivāritā, sabbe chattā mama matthake muddhani,",
  "atk-s0510a:969_4": "dhārentūti cintitamatteyeva chattā pātubhūtā hontīti attho.",
  "atk-s0510a:970_0": "37. Soṇṇatārakacittitā suvaṇṇatārakāhi daddallamānā celavitānā bhavantu nibbattantu.",
  "atk-s0510a:970_1": "Vicittā anekavaṇṇā, malyavitatā pupphapatthaṭā, sabbe anekavitānā, matthake nisīdanaṭṭhānassa",
  "atk-s0510a:970_2": "uparibhāge dhārentūti attho.",
  "atk-s0510a:971_0": "38-40. Malyadāmehi anekasugandhapupphadāmehi vitatā parikiṇṇā, gandhadāmehi candanakuṅkumatagarādisugandhadāmehi,",
  "atk-s0510a:971_1": "sobhitā pokkharaṇīti sambandho. Dussadāmehi pattuṇṇacīnādianagghadussadāmehi, parikiṇṇā",
  "atk-s0510a:971_2": "sattaratanadāmehi bhūsitā alaṅkatā pokkharaṇī, pupphābhikiṇṇā campakasaḷalasogandhikādisugandhapupphehi",
  "atk-s0510a:971_3": "abhikiṇṇā suṭṭhu vicittā sobhitā. Punarapi kiṃ bhūtā pokkharaṇī? Surabhigandhasugandhehi",
  "atk-s0510a:971_4": "bhūsitā vāsitā. Samantato gandhapañcaṅgulalaṅkatā pañcahi aṅgulehi limpitagandhehi",
  "atk-s0510a:971_5": "alaṅkatā, hemacchadanachāditā suvaṇṇachadanehi suvaṇṇavitānehi chāditā, pāsādassa",
  "atk-s0510a:971_6": "cātuddisā pokkharaṇiyo padumehi ca uppalehi ca suṭṭhu santhatā patthaṭā suvaṇṇarūpe",
  "atk-s0510a:971_7": "suvaṇṇavaṇṇā, khāyantu, padmareṇurajuggatā padumareṇūhi dhūlīhi ca ākiṇṇā pokkharaṇiyo sobhantūti attho.",
  "atk-s0510a:972_0": "41. Mama vejayantapāsādassa samantato pādapā campakādayo rukkhā sabbe pupphantu ete",
  "atk-s0510a:972_1": "puppharukkhā. Sayameva pupphā muñcitvā vigaḷitvā gantvā bhavanaṃ okiruṃ, okiṇṇā pāsādassa",
  "atk-s0510a:972_2": "upari karontūti attho.",
  "atk-s0510a:973_0": "42. Tattha tasmiṃ mama vejayantapāsāde sikhino mayūrā naccantū, dibbahaṃsā devatāhaṃsā,",
  "atk-s0510a:973_1": "pakūjare saddaṃ karontu, karavīkā ca madhurasaddā kokilā gāyantu gītavākyaṃ karontu,",
  "atk-s0510a:973_2": "apare anuttā ca dijasaṅghā pakkhino samūhā pāsādassa samantato madhuraravaṃ ravantūti attho.",
  "atk-s0510a:974_0": "43. Pāsādassa samantako sabbā ātatavitatādayo bheriyo vajjantu haññantu, sabbā tā",
  "atk-s0510a:974_1": "anekatantiyo vīṇā rasantu saddaṃ karontu, sabbā anekappakārā saṅgītiyo pāsādassa",
  "atk-s0510a:974_2": "samantato vattantu pavattantu gāyantūti attho.",
  "atk-s0510a:975_0": "44-5. Yāvatā yattake ṭhāne buddhakhettamhi dasasahassicakkavāḷe tato pare cakkavāḷe,",
  "atk-s0510a:975_1": "jotisampannā pabhāsampannā acchinnā mahantā samantato ratanāmayā sattahi ratanehi",
  "atk-s0510a:975_2": "katā khacitā soṇṇapallaṅkā suvaṇṇapallaṅkā tiṭṭhantu, pāsādassa samantato dīparukkhā",
  "atk-s0510a:975_3": "padīpadhāraṇā telarukkhā jalantu, padīpehi pajjalantu, dasasahassiparamparā dasasahassīnaṃ",
  "atk-s0510a:975_4": "paramparā dasasahassiyo ekapajjotā ekapadīpā viya bhavantu ujjotantūti attho.",
  "atk-s0510a:976_0": "46. Naccagītesu chekā gaṇikā naccitthiyo ca lāsikā mukhena saddakārikā ca pāsādassa",
  "atk-s0510a:976_1": "samantato naccantu, accharāgaṇā devitthisamūhā naccantu, nānāraṅgā anekavaṇṇā nānāraṅgamaṇḍalā",
  "atk-s0510a:976_2": "pāsādassa samantato naccantu, padissantu pākaṭā hontūti attho.",
  "atk-s0510a:977_0": "47. Tadā ahaṃ tilokavijayo nāma cakkavattirājā hutvā sakalacakkavāḷe dumagge rukkhagge",
  "atk-s0510a:977_1": "pabbatagge himavantacakkavāḷapabbatādīnaṃ agge sinerūpabbatamuddhani ca sabbaṭṭhānesu",
  "atk-s0510a:977_2": "vicittaṃ anekavaṇṇavicittaṃ pañcavaṇṇikaṃ nīlapītādipañcavaṇṇaṃ sabbaṃ dhajaṃ ussāpemīti attho.",
  "atk-s0510a:978_0": "48. Narā lokantarā narā ca nāgalokato nāgā ca devalokato gandhabbā ca devā ca sabbe",
  "atk-s0510a:978_1": "upentu upagacchantu, te narādayo namassantā mama namakkāraṃ karontā pañjalikā katahatthapuṭā",
  "atk-s0510a:978_2": "mama vejayantaṃ pāsādaṃ parivārayunti attho.",
  "atk-s0510a:979_0": "49. Evaṃ so tilokavijayo cakkavattirājā pāsādassa ca attano ca ānubhāvaṃ vaṇṇetvā",
  "atk-s0510a:979_1": "idāni attanā sampattikatapuññaphalaṃ samādapento “yaṃ kiñci kusalaṃ kamma”ntiādimāha.",
  "atk-s0510a:979_2": "Yaṃ kiñci kusalakammasaṅkhātaṃ kiriyaṃ kattabbaṃ atthi, taṃ sabbaṃ mama mayā kāyena",
  "atk-s0510a:979_3": "vā vācāya vā manasā vā tīhi dvārehi kataṃ tidase sukataṃ suṭṭhu kataṃ, tāvatiṃsabhavane",
  "atk-s0510a:979_4": "uppajjanārahaṃ katanti attho.",
  "atk-s0510a:980_0": "50. Puna samādapento “ye sattā saññino”tiādimāha. Tattha ye sattā manussā vā devā",
  "atk-s0510a:980_1": "vā brahmāno vā saññino saññāsahitā atthi, ye ca sattā asaññino saññārahitā asaññā",
  "atk-s0510a:980_2": "sattā santi, te sabbe sattā mayhaṃ mayā kataṃ puññaphalaṃ, bhāgī bhavantu puññavantā hontūti attho.",
  "atk-s0510a:981_0": "51. Punapi samādapento bodhisatto “yesaṃ kata”ntiādimāha. Mayā kataṃ puññaṃ yehi",
  "atk-s0510a:981_1": "naranāgagandhabbadevehi suviditaṃ ñātaṃ, tesaṃ mayā dinnaṃ puññaphalaṃ, tasmiṃ mayā",
  "atk-s0510a:981_2": "kate puññe dinnabhāvaṃ ye narādayo na jānanti, devā gantvā tesaṃ taṃ nivedayuṃ ārocayunti attho.",
  "atk-s0510a:982": "52. Sabbalokamhi ye sattā āhāranissitā jīvanti, te sabbe sattā manuññaṃ bhojanaṃ sabbaṃ mama cetasā mama cittena labhantu, mama puññiddhiyā labhantūti attho.",
  "atk-s0510a:983": "53. Manasā pasannena cittena yaṃ dānaṃ mayā dinnaṃ tasmiṃ dāne cittena pasādaṃ āvahiṃ uppādesiṃ. Sabbasambuddhā ca paccekā paṭiekkā jinasāvakā ca mayā cakkavattiraññā pūjitā.",
  "atk-s0510a:984_0": "54. Sukatena tena kammena saddahitvā katena kusalakammena, cetanāpaṇidhīhi ca cittena",
  "atk-s0510a:984_1": "katapatthanāhi ca, mānusaṃ dehaṃ manussasarīraṃ, jahitvā chaḍḍetvā, ahaṃ tāvatiṃsaṃ",
  "atk-s0510a:984_2": "devalokaṃ agacchiṃ agamāsiṃ, suttappabuddho viya tattha uppajjinti attho.",
  "atk-s0510a:985_0": "55. Tato tilokavijayo cakkavattirājā kālaṅkato, tato paṭṭhāya āgate duve bhave dve",
  "atk-s0510a:985_1": "jātiyo pajānāmi devatte devattabhāve mānuse manussattabhāve ca, tato jātidvayato",
  "atk-s0510a:985_2": "aññaṃ gatiṃ aññaṃ upapattiṃ na jānāmi na passāmi, manasā cittena patthanāphalaṃ patthitapatthanāphalanti attho.",
  "atk-s0510a:986_0": "56. Devānaṃ adhiko homīti yadi devesu jāto, āyuvaṇṇabalatejehi devānaṃ adhiko jeṭṭho",
  "atk-s0510a:986_1": "seṭṭho ahosinti attho. Yadi manussesu jāto, manujādhipo manussānaṃ adhipati issaro",
  "atk-s0510a:986_2": "bhavāmi, tathā rājabhūto abhirūpena rūpasampattiyā ca lakkhaṇena ārohapariṇāhādilakkhaṇena",
  "atk-s0510a:986_3": "ca sampanno sampuṇṇo uppannuppannabhave paññāya paramatthajānanapaññāya asamo samarahito,",
  "atk-s0510a:986_4": "mayā sadiso koci natthīti attho.",
  "atk-s0510a:987_0": "57. Mayā katapuññasambhārena puññaphalena uppannuppannabhave seṭṭhaṃ pasaṭṭhaṃ madhuraṃ",
  "atk-s0510a:987_1": "vividhaṃ anekappakāraṃ bhojanañca anappakaṃ bahusattaratanañca vividhāni, anekappakārāni",
  "atk-s0510a:987_2": "pattuṇṇakoseyyādivatthāni ca nabhā ākāsato maṃ mama santikaṃ khippaṃ sīghaṃ upenti upagacchanti.",
  "atk-s0510a:988_0": "58-66. Pathabyā pathaviyā pabbate ca ākāse ca udake ca vane ca yaṃ yaṃ yattha yattha",
  "atk-s0510a:988_1": "hatthaṃ pasāremi nikkhipāmi, tato tato dibbā bhakkhā dibbā āhārā maṃ mama santikaṃ",
  "atk-s0510a:988_2": "upenti upagacchanti, pātubhavantīti attho. Tathā yathākkamaṃ sabbe ratanā. Sabbe",
  "atk-s0510a:988_3": "candanādayo gandhā. Sabbe yānā vāhanā. Sabbe campakanāgapunnāgādayo mālā pupphā.",
  "atk-s0510a:988_4": "Sabbe alaṅkārā ābharaṇā. Sabbā dibbakaññā. Sabbe madhusakkharā. Sabbe pūpādayo khajjā",
  "atk-s0510a:988_5": "khāditabbā maṃ mama santikaṃ upenti upagacchanti.",
  "atk-s0510a:989_0": "67-68. Sambodhivarapattiyāti uttamacatumaggañāṇapattiyā pāpuṇanatthāya. Mayā yaṃ",
  "atk-s0510a:989_1": "uttamadānaṃ kataṃ pūritaṃ, tena uttamadānena selasaṅkhātaṃ pabbataṃ sakalaṃ ekaninnādaṃ",
  "atk-s0510a:989_2": "karonto bahalaṃ giraṃ puthulaṃ ghosaṃ gajjento, sadevakaṃ lokaṃ sakalaṃ manussadevalokaṃ",
  "atk-s0510a:989_3": "hāsayanto somanassappattaṃ karonto loke sakalalokattaye vivaṭṭacchado buddho ahaṃ bhavāmīti attho.",
  "atk-s0510a:990_0": "69. Disā dasavidhā loketi cakkavāḷaloke dasavidhā dasakoṭṭhāsā disā honti, tattha",
  "atk-s0510a:990_1": "koṭṭhāse yāyato yāyantassa gacchantassa antakaṃ natthīti attho, cakkavattikāle tasmiṃ",
  "atk-s0510a:990_2": "mayā gatagataṭṭhāne disābhāge vā buddhakhettā buddhavisayā asaṅkhiyā saṅkhārahitā.",
  "atk-s0510a:991_0": "70. Pabhā pakittitāti tadā cakkavattirājakāle mayhaṃ pabhā cakkaratanamaṇiratanādīnaṃ",
  "atk-s0510a:991_1": "pabhā ālokā yamakā yugaḷayugaḷā hutvā raṃsivāhanā raṃsiṃ muñcamānā pakittitā pākaṭā,",
  "atk-s0510a:991_2": "etthantare dasasahassicakkavāḷantare raṃsijālaṃ raṃsisamūhaṃ, āloko vipulo bahutaro",
  "atk-s0510a:991_3": "bhave ahosīti attho.",
  "atk-s0510a:992": "71. Ettake lokadhātumhīti dasasahassicakkavāḷesu sabbe janā maṃ passantu dakkhantūti attho. Sabbe devā yāva brahmanivesanā yāva brahmalokā maṃ anuvattantu anukūlā bhavantu.",
  "atk-s0510a:993_0": "72. Visiṭṭhamadhunādenāti visaṭṭhena madhurena nādena, amatabherimāhaninti amatabheriṃ",
  "atk-s0510a:993_1": "devadundubhiṃ pahariṃ, etthantare etasmiṃ dasasahassicakkavāḷabbhantare sabbe janā",
  "atk-s0510a:993_2": "mana madhuraṃ giraṃ saddaṃ suṇantu manasi karontu.",
  "atk-s0510a:994_0": "73. Dhammameghena vassante dhammadesanāmayena nādena tabbohāraparamatthagambhīramadhurasukhumatthavasse",
  "atk-s0510a:994_1": "vassante vassamāne sammāsambuddhānubhāvena sabbe bhikkhubhikkhunīādayo anāsavā nikkilesā",
  "atk-s0510a:994_2": "hontu bhavantu. Yettha pacchimakā sattāti ettha etesu rāsibhūtesu catūsu parisasattesu",
  "atk-s0510a:994_3": "ye sattā pacchimakā guṇavasena heṭṭhimakā, te sabbe sotāpannā bhavantūti adhippāyo.",
  "atk-s0510a:995_0": "74. Tadā tilokavijayacakkavattirājakāle dātabbakaṃ dātabbayuttakaṃ, dānaṃ katvā,",
  "atk-s0510a:995_1": "asesato nissesena, sīlaṃ sīlapāramiṃ, pūretvā nekkhamme nekkhammapāramitāya, pāramiṃ",
  "atk-s0510a:995_2": "koṭiṃ patvā, uttamaṃ sambodhiṃ catumaggañāṇaṃ, patto bhavāmi bhaveyyaṃ.",
  "atk-s0510a:996_0": "75. Paṇḍite paññavante medhāvino paripucchitvā “kiṃ, bhante, kattabbaṃ? Kiṃ na kattabbaṃ?",
  "atk-s0510a:996_1": "Kiṃ kusalaṃ? Kiṃ akusalaṃ? Kiṃ katvā saggamokkhadvayassa bhāgī hotī”ti pucchitvā,",
  "atk-s0510a:996_2": "evaṃ paññāpāramiṃ pūretvāti attho. Katvā vīriyamuttamanti uttamaṃ seṭṭhaṃ ṭhānanisajjādīsu",
  "atk-s0510a:996_3": "avicchinnaṃ vīriyaṃ katvā, vīriyapāramiṃ pūretvāti attho. Sakalaviruddhajanehi kataanādarādhivāsanākhantiyā",
  "atk-s0510a:996_4": "pāramiṃ koṭiṃ gantvā khantipāramiṃ pūretvā uttamaṃ sambodhiṃ uttamaṃ sambuddhattaṃ",
  "atk-s0510a:996_5": "patto bhavāmi bhaveyyaṃ.",
  "atk-s0510a:997_0": "76. Katvā daḷhamadhiṭṭhānanti “mama sarīrajīvitesu vinassantesupi puññakammato na",
  "atk-s0510a:997_1": "viramissāmī”ti acalavasena daḷhaṃ adhiṭṭhānapāramiṃ katvā “sīse chijjamānepi musāvādaṃ",
  "atk-s0510a:997_2": "na kathessāmī”ti saccapāramitāya koṭiṃ pūriya pūretvā “sabbe sattā sukhī averā”tiādinā",
  "atk-s0510a:997_3": "mettāpāramitāya koṭiṃ patvā uttamaṃ sambodhiṃ pattoti attho.",
  "atk-s0510a:998_0": "77. Sajīvakājīvakavatthūnaṃ lābhe ca tesaṃ alābhe ca kāyikacetasikasukhe ceva tathā",
  "atk-s0510a:998_1": "dukkhe ca sādarajanehi kate, sammāne ceva omāne, ca sabbattha samako samānamānaso",
  "atk-s0510a:998_2": "upekkhāpāramiṃ pūretvā uttamaṃ sambodhiṃ patto pāpuṇeyyanti attho.",
  "atk-s0510a:999_0": "78. Kosajjaṃ kusītabhāvaṃ, bhayato bhayavasena “apāyadukkhabhāgī”ti disvā ñatvā akosajjaṃ",
  "atk-s0510a:999_1": "akusītabhāvaṃ alīnavuttiṃ, vīriyaṃ khemato khemavasena “nibbānagāmī”ti disvā ñatvā",
  "atk-s0510a:999_2": "āraddhavīriyā hotha bhavatha. Esā buddhānusāsanī esā buddhānaṃ anusiṭṭhi.",
  "atk-s0510a:1000_0": "79. Vivādaṃ bhayato disvāti vivādaṃ kalahaṃ bhayato disvā “apāyabhāgī”ti disvā ñatvā",
  "atk-s0510a:1000_1": "avivādaṃ vivādato viramaṇaṃ “nibbānappattī”ti, khemato disvā ñatvā samaggā ekaggacittā",
  "atk-s0510a:1000_2": "sakhilā siliṭṭhā mettāya dhuragatāya sobhamānā hothāti attho. Esā kathā mantanā udīraṇā",
  "atk-s0510a:1000_3": "buddhānaṃ anusāsanī ovādadānaṃ.",
  "atk-s0510a:1001_0": "80. Pamādaṃ ṭhānanisajjādīsu sativippavāsena viharaṇaṃ bhayato “nibbattanibbattaṭṭhānesu",
  "atk-s0510a:1001_1": "dukkhitadurūpaappannapānatādisaṃvattanakaṃ apāyādigamanañcā”ti disvā ñatvā, appamādaṃ",
  "atk-s0510a:1001_2": "sabbakiriyāsu satiyā viharaṇaṃ, khemato vaḍḍhito “nibbānasampāpuṇana”nti disvā paccakkhato",
  "atk-s0510a:1001_3": "ñatvā aṭṭhaṅgikaṃ maggaṃ sammādiṭṭhi sammāsaṅkappo sammāvācā sammākammanto sammāājīvo",
  "atk-s0510a:1001_4": "sammāvāyāmo sammāsati sammāsamādhīti aṭṭhaavayavaṃ sammāsambodhiyā maggaṃ adhigamūpāyaṃ",
  "atk-s0510a:1001_5": "bhāvetha vaḍḍhetha manasi karotha, esā kathā bhāsanā udīraṇā buddhānusāsanī buddhānaṃ anusiṭṭhīti attho.",
  "atk-s0510a:1002_0": "81. Samāgatā bahū buddhāti anekasatasahassasaṅkhyā paccekabuddhā samāgatā rāsibhūtā,",
  "atk-s0510a:1002_1": "sabbaso sabbappakārena arahantā ca khīṇāsavā anekasatasahassā samāgatā rāsibhūtā.",
  "atk-s0510a:1002_2": "Tasmā te buddhe ca arahante ca vandamāne vandanārahe namassatha aṅgapaccaṅganamakkārena",
  "atk-s0510a:1002_3": "namassatha vandatha.",
  "atk-s0510a:1003_0": "82. Evaṃ iminā mayā vuttappakārena acintiyā cintetuṃ asakkuṇeyyā, buddhā, buddhadhammāti",
  "atk-s0510a:1003_1": "buddhehi desitā cattāro satipaṭṭhānā…pe… aṭṭhaṅgiko maggo, pañcakkhandhā, hetupaccayo",
  "atk-s0510a:1003_2": "ārammaṇapaccayotiādayo dhammā, buddhānaṃ vā sabhāvā acintiyā cintetuṃ asakkuṇeyyā,",
  "atk-s0510a:1003_3": "acintiye cintāvisayātikkante pasannānaṃ devamanussānaṃ vipāko devamanussasampattinibbānasampattisaṅkhāto",
  "atk-s0510a:1003_4": "cintetuṃ asakkuṇeyyo saṅkhyātikkanto hoti bhavati.",
  "atk-s0510a:1004_0": "Iti ettāvatā ca yathā addhānagāmino “maggaṃ no ācikkhā”ti puṭṭhena “vāmaṃ muñcitvā",
  "atk-s0510a:1004_1": "dakkhiṇaṃ gaṇhathā”ti vutte tena maggena gāmanigamarājadhānīsu kattabbakiccaṃ niṭṭhāpetvā",
  "atk-s0510a:1004_2": "puna muñcitena aparena vāmamaggena gatāpi gāmanigamādīsu kattabbakiccaṃ niṭṭhāpenti,",
  "atk-s0510a:1004_3": "evameva buddhāpadānaṃ kusalāpadānavasena niṭṭhāpetvā tadeva akusalāpadānavasena vitthāretuṃ idaṃ pañhakammaṃ –",
  "atk-s0510a:1005": "“Dukkarañca abbhakkhānaṃ, abbhakkhānaṃ punāparaṃ;",
  "atk-s0510a:1006": "Abbhakkhānaṃ silāvedho, sakalikāpi ca vedanā.",
  "atk-s0510a:1007": "“Nāḷāgiri sattacchedo, sīsadukkhaṃ yavakhādanaṃ;",
  "atk-s0510a:1008": "Piṭṭhidukkhamatīsāro, ime akusalakāraṇā”ti.",
  "atk-s0510a:1009_0": "Attha paṭhamapañhe – dukkaranti chabbassāni dukkarakārikā. Atīte kassapasammāsambuddhakāle",
  "atk-s0510a:1009_1": "bodhisatto jotipālo nāma brāhmaṇamāṇavo hutvā nibbatto brāhmaṇajātivasena sāsane",
  "atk-s0510a:1009_2": "appasanno tassa bhagavato pilotikakammanissandena “kassapo bhagavā”ti sutvā “kuto",
  "atk-s0510a:1009_3": "muṇḍakassa samaṇassa bodhi, bodhi paramadullabhā”ti āha. So tena kammanissandena",
  "atk-s0510a:1009_4": "anekajātisatesu narakādidukkhamanubhavitvā tasseva bhagavato anantaraṃ teneva laddhabyākaraṇena",
  "atk-s0510a:1009_5": "kammena jātisaṃsāraṃ khepetvā pariyosāne vessantarattabhāvaṃ patvā tato cuto tusitabhavane",
  "atk-s0510a:1009_6": "nibbatto. Devatāyācanena tato cavitvā sakyakule nibbatto ñāṇassa paripākattā sakalajambudīparajjaṃ",
  "atk-s0510a:1009_7": "pahāya anomānadītīre sunisitenāsinā samakuṭakesakalāpaṃ chinditvā brahmunā ānīte",
  "atk-s0510a:1009_8": "iddhimaye kappassa saṇṭhānakāle padumagabbhe nibbatte aṭṭha parikkhāre paṭiggahetvā",
  "atk-s0510a:1009_9": "pabbajitvā bodhiñāṇadassanassa tāva aparipakkattā buddhabhāvāya maggāmaggaṃ ajānitvā",
  "atk-s0510a:1009_10": "chabbassāni uruvelajanapade ekāhāraekālopaekapuggalaekamaggaekāsanabhojanavasena",
  "atk-s0510a:1009_11": "aṭṭhicammanahārusesaṃ nimmaṃsarudhirapetarūpasadisasarīro padhānasutte vuttanayeneva",
  "atk-s0510a:1009_12": "padhānaṃ mahāvīriyaṃ dukkarakārikaṃ akāsi. So imaṃ dukkarakārikaṃ “sambodhiyā maggaṃ",
  "atk-s0510a:1009_13": "na hotī”ti cintetvā gāmanigamarājadhānīsu paṇītāhāraṃ paribhuñjitvā pīṇindriyo paripuṇṇadvattiṃsamahāpurisalakkhaṇo",
  "atk-s0510a:1009_14": "kamena bodhimaṇḍamupagantvā pañca māre jinitvā buddho jātoti.",
  "atk-s0510a:1010": "“Avacāhaṃ jotipālo, sugataṃ kassapaṃ tadā;",
  "atk-s0510a:1011": "Kuto nu bodhi muṇḍassa, bodhi paramadullabhā.",
  "atk-s0510a:1012": "“Tena kammavipākena, acariṃ dukkaraṃ bahuṃ;",
  "atk-s0510a:1013": "Chabbassānuruvelāyaṃ, tato bodhimapāpuṇiṃ.",
  "atk-s0510a:1014": "“Nāhaṃ etena maggena, pāpuṇiṃ bodhimuttamaṃ;",
  "atk-s0510a:1015": "Kummaggena gavesissaṃ, pubbakammena vārito.",
  "atk-s0510a:1016": "“Puññapāpaparikkhīṇo, sabbasantāpavajjito;",
  "atk-s0510a:1017": "Asoko anupāyāso, nibbāyissamanāsavo”ti. ;",
  "atk-s0510a:1018_0": "Dutiyapañhe – abbhakkhānanti abhi akkhānaṃ paribhāsanaṃ. Atīte kira bodhisatto suddakule",
  "atk-s0510a:1018_1": "jāto apākaṭo appasiddho munāḷi nāma dhutto hutvā paṭivasati. Tadā mahiddhiko mahānubhāvo",
  "atk-s0510a:1018_2": "surabhi nāma paccekabuddho kenaci karaṇīyena tassa samīpaṭṭhānaṃ pāpuṇi. So taṃ disvāva",
  "atk-s0510a:1018_3": "“dussīlo pāpadhammo ayaṃ samaṇo”tiādinā abbhācikkhi. So tena akusalanissandena narakādīsu",
  "atk-s0510a:1018_4": "anekavassasahassāni dukkhamanubhavitvā imasmiṃ pacchimattabhāve yadā titthiyā paṭhamataraṃ",
  "atk-s0510a:1018_5": "bhagavato tusitabhavane vasanasamaye ca pākaṭā hutvā sakalajanaṃ vañcetvā dvāsaṭṭhidiṭṭhiyo",
  "atk-s0510a:1018_6": "dīpetvā vicaranti, tadā tusitapurā cavitvā sakyarājakule nibbattitvā kamena buddho",
  "atk-s0510a:1018_7": "jāto. Titthiyā sūriyuggamane khajjopanakā viya vihatalābhasakkārā bhagavati āghātaṃ",
  "atk-s0510a:1018_8": "bandhitvā vicaranti. Tasmiṃ samaye rājagahaseṭṭhi gaṅgāya jālaṃ bandhitvā kīḷanto",
  "atk-s0510a:1018_9": "rattacandanaghaṭikaṃ disvā amhākaṃ gehe candanāni bahūni, imaṃ bhamaṃ āropetvā tena",
  "atk-s0510a:1018_10": "bhamakārehi pattaṃ likhāpetvā veḷuparamparāya laggetvā “ye imaṃ pattaṃ iddhiyā āgantvā",
  "atk-s0510a:1018_11": "gaṇhanti, tesaṃ bhattiko bhavissāmī”ti bheriṃ carāpesi.",
  "atk-s0510a:1019_0": "Tadā titthiyā “naṭṭhamhā dāni naṭṭhamhā dānī”ti mantetvā nigaṇṭho nāṭaputto sakaparisaṃ",
  "atk-s0510a:1019_1": "evamāha – “ahaṃ veḷusamīpaṃ gantvā ākāse ullaṅganākāraṃ karomi, ‘tumhe chavadārumayaṃ",
  "atk-s0510a:1019_2": "pattaṃ paṭicca mā iddhiṃ karothā’ti maṃ khandhe gahetvā vārethā”ti, te tathā gantvā tathā akaṃsu.",
  "atk-s0510a:1020_0": "Tadā piṇḍolabhāradvājo ca moggallāno ca tigāvute selapabbatamatthake ṭhatvā piṇḍapātagaṇhanatthāya",
  "atk-s0510a:1020_1": "cīvaraṃ pārupantā taṃ kolāhalaṃ suṇiṃsu. Tesu moggallāno piṇḍolabhāradvājaṃ “tvaṃ",
  "atk-s0510a:1020_2": "ākāsena gantvā taṃ pattaṃ gaṇhāhī”ti āha. So “bhante, tumheyeva bhagavatā iddhimantānaṃ",
  "atk-s0510a:1020_3": "aggaṭṭhāne ṭhapitā, tumheva gaṇhathā”ti āha. Tathāpi “mayā āṇatto tvameva gaṇhāhī”ti",
  "atk-s0510a:1020_4": "āṇatto attanā ṭhitaṃ tigāvutaṃ selapabbataṃ pādatale laggetvā ukkhaliyā pidhānaṃ",
  "atk-s0510a:1020_5": "viya sakalarājagahanagaraṃ chādesi, tadā nagaravāsino phaḷikapabbate āvutaṃ rattasuttamiva",
  "atk-s0510a:1020_6": "taṃ theraṃ passitvā “bhante bhāradvāja, amhe rakkhathā”ti ugghosayiṃsu, bhītā suppādīni",
  "atk-s0510a:1020_7": "sīse akaṃsu. Tadā thero taṃ pabbataṃ ṭhitaṭṭhāne vissajjetvā iddhiyā gantvā taṃ pattaṃ",
  "atk-s0510a:1020_8": "aggahesi, tadā nagaravāsino mahākolāhalamakaṃsu.",
  "atk-s0510a:1021_0": "Bhagavā veḷuvanārāme nisinno taṃ saddaṃ sutvā “kiṃ eso saddo”ti ānandaṃ pucchi. “Bhāradvājena,",
  "atk-s0510a:1021_1": "bhante, pattassa gahitattā santuṭṭhā nagaravāsino ukkuṭṭhisaddamakaṃsū”ti āha. Tadā",
  "atk-s0510a:1021_2": "bhagavā āyatiṃ parūpavādamocanatthaṃ taṃ pattaṃ āharāpetvā bhedāpetvā añjanupapisanaṃ",
  "atk-s0510a:1021_3": "katvā bhikkhūnaṃ dāpesi, dāpetvā ca pana “na, bhikkhave, iddhivikubbanā kātabbā,",
  "atk-s0510a:1021_4": "yo kareyya, āpatti dukkaṭassā”ti sikkhāpadaṃ paññāpesi.",
  "atk-s0510a:1022_0": "Tato titthiyā “samaṇena kira gotamena sāvakānaṃ sikkhāpadaṃ paññattaṃ, te jīvitahetupi",
  "atk-s0510a:1022_1": "taṃ nātikkamanti, mayaṃ iddhipāṭihāriyaṃ karissāmā”ti tattha tattha rāsibhūtā kolāhalamakaṃsu.",
  "atk-s0510a:1022_2": "Atha rājā bimbisāro taṃ sutvā bhagavato santikaṃ gantvā vanditvā ekamantaṃ nisinno",
  "atk-s0510a:1022_3": "bhagavantamevamāha – “titthiyā, bhante, ‘iddhipāṭihāriyaṃ karissāmā’ti ugghosentī”ti.",
  "atk-s0510a:1022_4": "“Ahampi, mahārāja, karissāmī”ti. “Nanu, bhante, bhagavatā sāvakānaṃ sikkhāpadaṃ paññatta”nti.",
  "atk-s0510a:1022_5": "“Tameva, mahārāja, pucchissāmi, tavuyyāne ambaphalādīni khādantānaṃ ‘ettako daṇḍo’ti",
  "atk-s0510a:1022_6": "daṇḍaṃ ṭhapento tavāpi ekato katvā ṭhapesī”ti. “Na mayhaṃ, bhante, daṇḍo”ti. “Evaṃ,",
  "atk-s0510a:1022_7": "mahārāja, na mayhaṃ sikkhāpadaṃ paññattaṃ atthī”ti. “Kattha, bhante, pāṭihāriyaṃ",
  "atk-s0510a:1022_8": "bhavissatī”ti? “Sāvatthiyā samīpe kaṇḍambarukkhamūle, mahārājā”ti. “Sādhu, bhante,",
  "atk-s0510a:1022_9": "taṃ passissāmā”ti. Tato titthiyā “kaṇḍambarukkhamūle kira pāṭihāriyaṃ bhavissatī”ti",
  "atk-s0510a:1022_10": "sutvā nagarassa sāmantā ambarukkhe chedāpesuṃ, nāgarā mahāaṅgaṇaṭṭhāne mañcātimañcaṃ",
  "atk-s0510a:1022_11": "aṭṭādayo bandhiṃsu, sakalajambudīpavāsino rāsibhūtā puratthimadisāyameva dvādasayojanāni",
  "atk-s0510a:1022_12": "pharitvā aṭṭhaṃsu. Sesadisāsupi tadanurūpenākārena sannipatiṃsu.",
  "atk-s0510a:1023_0": "Bhagavāpi kāle sampatte āsāḷhipuṇṇamāsiyaṃ pātova kattabbakiccaṃ niṭṭhāpetvā taṃ",
  "atk-s0510a:1023_1": "ṭhānaṃ gantvā nisīdi. Tasmiṃ khaṇe kaṇḍo nāma uyyānapālo kipillikapuṭe supakkaṃ ambaphalaṃ",
  "atk-s0510a:1023_2": "disvā “sacāhaṃ imaṃ rañño dadeyyaṃ, kahāpaṇādisāraṃ labheyyaṃ, bhagavato upanāmite",
  "atk-s0510a:1023_3": "pana idhalokaparalokesu sampatti bhavissatī”ti bhagavato upanāmesi. Bhagavā taṃ paṭiggahetvā",
  "atk-s0510a:1023_4": "ānandattheraṃ āṇāpesi – “imaṃ phalaṃ madditvā pānaṃ dehī”ti. Thero tathā akāsi. Bhagavā",
  "atk-s0510a:1023_5": "ambarasaṃ pivitvā ambaṭṭhiṃ uyyānapālassa datvā “imaṃ ropehī”ti āha. So vālukaṃ viyūhitvā",
  "atk-s0510a:1023_6": "taṃ ropesi, ānandatthero kuṇḍikāya udakaṃ āsiñci. Tasmiṃ khaṇe ambaṅkuro uṭṭhahitvā",
  "atk-s0510a:1023_7": "mahājanassa passantasseva sākhāviṭapapupphaphalapallavabharito paññāyittha. Patitaṃ",
  "atk-s0510a:1023_8": "ambaphalaṃ khādantā sakalajambudīpavāsino khayaṃ pāpetuṃ nāsakkhiṃsu.",
  "atk-s0510a:1024_0": "Atha bhagavā puratthimacakkavāḷato yāva pacchimacakkavāḷaṃ, tāva imasmiṃ cakkavāḷe",
  "atk-s0510a:1024_1": "mahāmerumuddhani ratanacaṅkamaṃ māpetvā anekaparisāhi sīhanādaṃ nadāpento dhammapadaṭṭhakathāyaṃ",
  "atk-s0510a:1024_2": "vuttanayena mahāiddhipāṭihāriyaṃ katvā titthiye madditvā te vippakāraṃ pāpetvā pāṭihīrāvasāne",
  "atk-s0510a:1024_3": "purimabuddhāciṇṇavasena tāvatiṃsabhavanaṃ gantvā tattha vassaṃvuṭṭho nirantaraṃ temāsaṃ",
  "atk-s0510a:1024_4": "abhidhammaṃ desetvā mātuppamukhānaṃ anekadevatānaṃ sotāpattimaggādhigamanaṃ katvā,",
  "atk-s0510a:1024_5": "vuṭṭhavasso devorohanaṃ katvā anekadevabrahmagaṇaparivuto saṅkassapuradvāraṃ oruyha",
  "atk-s0510a:1024_6": "lokānuggahaṃ akāsi. Tadā bhagavato lābhasakkāro jambudīpamajjhottharamāno pañcamahāgaṅgā viya ahosi.",
  "atk-s0510a:1025_0": "Atha titthiyā parihīnalābhasakkārā dukkhī dummanā pattakkhandhā adhomukhā nisīdiṃsu.",
  "atk-s0510a:1025_1": "Tadā tesaṃ upāsikā ciñcamāṇavikā nāma ativiya rūpaggappattā te tathā nisinne disvā",
  "atk-s0510a:1025_2": "“kiṃ, bhante, evaṃdukkhī dummanā nisinnā”ti pucchi. “Kiṃ pana tvaṃ, bhagini, appossukkāsī”ti?",
  "atk-s0510a:1025_3": "“Kiṃ, bhante”ti? “Bhagini, samaṇassa gotamassa uppādakālato paṭṭhāya mayaṃ hatalābhasakkārā,",
  "atk-s0510a:1025_4": "nagaravāsino amhe na kiñci maññantī”ti. “Mayā ettha kiṃ kātabba”nti? “Tayā samaṇassa",
  "atk-s0510a:1025_5": "gotamassa avaṇṇaṃ uppādetuṃ vaṭṭatī”ti. Sā “na mayhaṃ bhāro”ti vatvā tattha ussāhaṃ",
  "atk-s0510a:1025_6": "karontī vikāle jetavanavihāraṃ gantvā titthiyānaṃ upassaye vasitvā pāto nagaravāsīnaṃ",
  "atk-s0510a:1025_7": "gandhādīni gahetvā bhagavantaṃ vandanatthāya gamanasamaye jetavanā viya nikkhantā,",
  "atk-s0510a:1025_8": "“kattha sayitā”ti puṭṭhā “kiṃ tumhākaṃ mama sayitaṭṭhānenā”ti vatvā pakkāmi. Sā kamena",
  "atk-s0510a:1025_9": "gacchante kāle pucchitā “samaṇenāhaṃ gotamena ekagandhakuṭiyaṃ sayitvā nikkhantā”ti",
  "atk-s0510a:1025_10": "āha. Taṃ bālaputhujjanā saddahiṃsu, paṇḍitā sotāpannādayo na saddahiṃsu. Ekadivasaṃ",
  "atk-s0510a:1025_11": "sā dārumaṇḍalaṃ udare bandhitvā upari rattapaṭaṃ paridahitvā gantvā sarājikāya parisāya",
  "atk-s0510a:1025_12": "dhammadesanatthāya nisinnaṃ bhagavantaṃ evamāha – “bho samaṇa, tvaṃ dhammaṃ desesi,",
  "atk-s0510a:1025_13": "tuyhaṃ paṭicca uppannadārakagabbhiniyā mayhaṃ lasuṇamaricādīni na vicāresī”ti? “Tathābhāvaṃ,",
  "atk-s0510a:1025_14": "bhagini, tvañceva pajānāsi, ahañcā”ti. Sā “evameva methunasaṃsaggasamayaṃ dveyeva",
  "atk-s0510a:1025_15": "jānanti, na aññe”ti āha.",
  "atk-s0510a:1026_0": "Tasmiṃ khaṇe sakkassa paṇḍukambalasilāsanaṃ uṇhākāraṃ dassesi. Sakko āvajjento taṃ",
  "atk-s0510a:1026_1": "kāraṇaṃ ñatvā dve devaputte āṇāpesi – “tumhesu eko mūsikavaṇṇaṃ māpetvā tassā dārumaṇḍalassa",
  "atk-s0510a:1026_2": "bandhanaṃ chindatu, eko vātamaṇḍalaṃ samuṭṭhāpetvā pārutapaṭaṃ uddhaṃ khipatū”ti.",
  "atk-s0510a:1026_3": "Te gantvā tathā akaṃsu. Dārumaṇḍalaṃ patamānaṃ tassā pādapiṭṭhiṃ bhindi. Dhammasabhāyaṃ",
  "atk-s0510a:1026_4": "sannipatitā puthujjanā sabbe “are, duṭṭhacori, tvaṃ evarūpassa lokattayasāmino evarūpaṃ",
  "atk-s0510a:1026_5": "abbhakkhānaṃ akāsī”ti uṭṭhahitvā ekekamuṭṭhipahāraṃ datvā sabhāya nīhariṃsu, dassanātikkantāya",
  "atk-s0510a:1026_6": "pathavī vivaramadāsi. Tasmiṃ khaṇe avīcito jālā uṭṭhahitvā kuladattikena rattakambaleneva",
  "atk-s0510a:1026_7": "taṃ acchādetvā avīcimhi pakkhipi, bhagavato lābhasakkāro atirekataro ahosi. Tena vuttaṃ –",
  "atk-s0510a:1027": "“Sabbābhibhussa buddhassa, nando nāmāsi sāvako;",
  "atk-s0510a:1028": "Taṃ abbhakkhāya niraye, ciraṃ saṃsaritaṃ mayā.",
  "atk-s0510a:1029": "“Dasavassasahassāni, niraye saṃsariṃ ciraṃ;",
  "atk-s0510a:1030": "Manussabhāvaṃ laddhāhaṃ, abbhakkhānaṃ bahuṃ labhiṃ.",
  "atk-s0510a:1031": "“Tena kammāvasesena, ciñcamāṇavikā mamaṃ;",
  "atk-s0510a:1032": "Abbhācikkhi abhūtena, janakāyassa aggato”ti. ;",
  "atk-s0510a:1033_0": "Tatiyapañhe – abbhakkhānanti abhi akkhānaṃ akkosanaṃ. Atīte kira bodhisatto apākaṭajātiyaṃ",
  "atk-s0510a:1033_1": "uppanno munāḷi nāma dhutto hutvā dujjanasaṃsaggabalena surabhiṃ nāma paccekabuddhaṃ",
  "atk-s0510a:1033_2": "“dussīlo pāpadhammo ayaṃ bhikkhū”ti akkosi. So tena akusalena vacīkammena bahūni",
  "atk-s0510a:1033_3": "vassasahassāni niraye paccitvā imasmiṃ pacchimattabhāve dasapāramitāsaṃsiddhibalena",
  "atk-s0510a:1033_4": "buddho jāto lābhaggayasaggappatto ahosi. Puna titthiyā ussāhajātā – “kathaṃ nu kho",
  "atk-s0510a:1033_5": "samaṇassa gotamassa ayasaṃ uppādessāmā”ti dukkhī dummanā nisīdiṃsu. Tadā sundarī",
  "atk-s0510a:1033_6": "nāmekā paribbājikā te upasaṅkamitvā vanditvā ṭhitā tuṇhībhūte kiñci avadante disvā",
  "atk-s0510a:1033_7": "“kiṃ mayhaṃ doso”ti pucchi. “Samaṇena gotamena amhe viheṭhiyamāne tvaṃ appossukkā",
  "atk-s0510a:1033_8": "viharissasi, idaṃ tava doso”ti. “Evamahaṃ tattha kiṃ karissāmī”ti? “Tvaṃ samaṇassa",
  "atk-s0510a:1033_9": "gotamassa avaṇṇaṃ uppādetuṃ sakkhissasī”ti? “Sakkhissāmi, ayyā”ti vatvā tato paṭṭhāya",
  "atk-s0510a:1033_10": "vuttanayena diṭṭhadiṭṭhānaṃ “samaṇena gotamena ekagandhakuṭiyaṃ sayitvā nikkhantā”ti",
  "atk-s0510a:1033_11": "vatvā akkosati paribhāsati. Titthiyāpi “passatha, bho, samaṇassa gotamassa kamma”nti",
  "atk-s0510a:1033_12": "akkosanti paribhāsanti. Vuttañhetaṃ –",
  "atk-s0510a:1034": "“Munāḷi nāmahaṃ dhutto, pubbe aññāsu jātisu;",
  "atk-s0510a:1035": "Paccekabuddhaṃ surabhiṃ, abbhācikkhiṃ adūsakaṃ.",
  "atk-s0510a:1036": "“Tena kammavipākena, niraye saṃsariṃ ciraṃ;",
  "atk-s0510a:1037": "Bahū vassasahassāni, dukkhaṃ vedesi vedanaṃ.",
  "atk-s0510a:1038": "“Tena kammāvasesena, idha pacchimake bhave;",
  "atk-s0510a:1039": "Abbhakkhānaṃ mayā laddhaṃ, sundarikāya kāraṇā”ti. ;",
  "atk-s0510a:1040_0": "Catutthapañhe – abbhakkhānaṃ abhi visesena akkosanaṃ paribhāsanaṃ. Atīte kira bodhisatto",
  "atk-s0510a:1040_1": "brāhmaṇakule uppanno bahussuto bahūhi sakkato pūjito tāpasapabbajjaṃ pabbajitvā himavante",
  "atk-s0510a:1040_2": "vanamūlaphalāhāro bahumāṇave mante vācento vāsaṃ kappesi. Eko pañcābhiññāaṭṭhasamāpattilābhī",
  "atk-s0510a:1040_3": "tāpaso tassa santikaṃ agamāsi. So taṃ disvāva issāpakato taṃ adūsakaṃ isiṃ “kāmabhogī",
  "atk-s0510a:1040_4": "kuhako ayaṃ isī”ti abbhācikkhi, attano sisse ca āha – “ayaṃ isi evarūpo anācārako”ti.",
  "atk-s0510a:1040_5": "Tepi tatheva akkosiṃsu paribhāsiṃsu. So tena akusalakammavipākena vassasahassāni",
  "atk-s0510a:1040_6": "niraye dukkhamanubhavitvā imasmiṃ pacchimattabhāve buddho hutvā lābhaggayasaggappatto",
  "atk-s0510a:1040_7": "ākāse puṇṇacando viya pākaṭo jāto. Tatheva titthiyā abbhakkhānenapi asantuṭṭhā punapi",
  "atk-s0510a:1040_8": "sundariyā abbhakkhānaṃ kāretvā surādhutte pakkosāpetvā lañjaṃ datvā “tumhe sundariṃ",
  "atk-s0510a:1040_9": "māretvā jetavanadvārasamīpe mālākacavarena chādethā”ti āṇāpesuṃ. Te tathā kariṃsu.",
  "atk-s0510a:1040_10": "Tato titthiyā “sundariṃ na passāmā”ti rañño ārocesuṃ. Rājā “pariyesathā”ti āha. Te",
  "atk-s0510a:1040_11": "attanā pātitaṭṭhānato gahetvā mañcakaṃ āropetvā rañño dassetvā “passatha, bho, samaṇassa",
  "atk-s0510a:1040_12": "gotamassa sāvakānaṃ kamma”nti bhagavato bhikkhusaṅghassa ca sakalanagare avaṇṇaṃ",
  "atk-s0510a:1040_13": "ugghosentā vicariṃsu. Sundariṃ āmakasusāne aṭṭake ṭhapesuṃ. Rājā “sundarimārake pariyesathā”ti",
  "atk-s0510a:1040_14": "āṇāpesi. Tadā dhuttā suraṃ pivitvā “tvaṃ sundariṃ māresi, tvaṃ māresī”ti kalahaṃ",
  "atk-s0510a:1040_15": "kariṃsu. Rājapurisā te dhutte gahetvā rañño dassesuṃ. Rājā “kiṃ, bhaṇe, tumhehi sundarī",
  "atk-s0510a:1040_16": "māritā”ti? “Āma, devā”ti. “Kehi āṇattā”ti? “Titthiyehi, devā”ti. Rājā titthiye āharāpetvā",
  "atk-s0510a:1040_17": "bandhāpetvā “gacchatha, bhaṇe, ‘buddhassa avaṇṇatthāya amhehi sayameva sundarī mārāpitā,",
  "atk-s0510a:1040_18": "bhagavā tassa sāvakā ca akārakā’ti ugghosathā”ti āha. Te tathā akaṃsu. Sakalanagaravāsino",
  "atk-s0510a:1040_19": "nikkaṅkhā ahesuṃ. Rājā titthiye ca dhutte ca mārāpetvā chaḍḍāpeti. Tato bhagavato",
  "atk-s0510a:1040_20": "bhiyyosomattāya lābhasakkāro vaḍḍhi. Tena vuttaṃ –",
  "atk-s0510a:1041": "“Brāhmaṇo sutavā āsiṃ, ahaṃ sakkatapūjito;",
  "atk-s0510a:1042": "Mahāvane pañcasate, mante vācemi māṇave.",
  "atk-s0510a:1043": "“Tatthāgato isi bhīmo, pañcābhiñño mahiddhiko;",
  "atk-s0510a:1044": "Tañcāhaṃ āgataṃ disvā, abbhācikkhiṃ adūsakaṃ.",
  "atk-s0510a:1045": "“Tatohaṃ avacaṃ sisse, kāmabhogī ayaṃ isi;",
  "atk-s0510a:1046": "Mayhampi bhāsamānassa, anumodiṃsu māṇavā.",
  "atk-s0510a:1047": "“Tato māṇavakā sabbe, bhikkhamānaṃ kule kule;",
  "atk-s0510a:1048": "Mahājanassa āhaṃsu, kāmabhogī ayaṃ isi.",
  "atk-s0510a:1049": "“Tena kammavipākena, pañcabhikkhusatā ime;",
  "atk-s0510a:1050": "Abbhakkhānaṃ labhuṃ sabbe, sundarikāya kāraṇā”ti. ;",
  "atk-s0510a:1051_0": "Pañcame pañhe – silāvedhoti āhatacitto silaṃ pavijjhi. Atīte kira bodhisatto ca kaniṭṭhabhātā",
  "atk-s0510a:1051_1": "ca ekapituputtā ahesuṃ. Te pitu accayena dāse paṭicca kalahaṃ karontā aññamaññaṃ",
  "atk-s0510a:1051_2": "viruddhā ahesuṃ. Bodhisatto attano balavabhāvena kaniṭṭhabhātaraṃ ajjhottharitvā",
  "atk-s0510a:1051_3": "tassupari pāsāṇaṃ pavijjhesi. So tena kammavipākena narakādīsu anekavassasahassāni",
  "atk-s0510a:1051_4": "dukkhamanubhavitvā imasmiṃ pacchimattabhāve buddho jāto. Devadatto rāhulakumārassa",
  "atk-s0510a:1051_5": "mātulo pubbe serivāṇijakāle bodhisattena saddhiṃ vāṇijo ahosi, te ekaṃ paṭṭanagāmaṃ",
  "atk-s0510a:1051_6": "patvā “tvaṃ ekavīthiṃ gaṇhāhi, ahampi ekavīthiṃ gaṇhāmī”ti dvepi paviṭṭhā. Tesu devadattassa",
  "atk-s0510a:1051_7": "paviṭṭhavīthiyaṃ jiṇṇaseṭṭhibhariyā ca nattā ca dveyeva ahesuṃ, tesaṃ mahantaṃ suvaṇṇathālakaṃ",
  "atk-s0510a:1051_8": "malaggahitaṃ bhājanantare ṭhapitaṃ hoti, taṃ suvaṇṇathālakabhāvaṃ ajānantī “imaṃ",
  "atk-s0510a:1051_9": "thālakaṃ gahetvā piḷandhanaṃ dethā”ti āha. So taṃ gahetvā sūciyā lekhaṃ kaḍḍhitvā",
  "atk-s0510a:1051_10": "suvaṇṇathālakabhāvaṃ ñatvā “thokaṃ datvā gaṇhissāmī”ti cintetvā gato. Atha bodhisattaṃ",
  "atk-s0510a:1051_11": "dvārasamīpaṃ āgataṃ disvā “nattā, ayye, mayhaṃ kacchapuṭaṃ piḷandhanaṃ dethā”ti.",
  "atk-s0510a:1051_12": "Sā taṃ pakkosāpetvā nisīdāpetvā taṃ thālakaṃ datvā “imaṃ gahetvā mayhaṃ nattāya kacchapuṭaṃ",
  "atk-s0510a:1051_13": "piḷandhanaṃ dethā”ti. Bodhisatto taṃ gahetvā suvaṇṇathālakabhāvaṃ ñatvā “tena vañcitā”ti",
  "atk-s0510a:1051_14": "ñatvā attano pasibbakāya ṭhapitaaṭṭhakahāpaṇe avasesabhaṇḍañca datvā kacchapuṭaṃ",
  "atk-s0510a:1051_15": "piḷandhanaṃ kumārikāya hatthe piḷandhāpetvā agamāsi. So vāṇijo punāgantvā pucchi.",
  "atk-s0510a:1051_16": "“Tāta, tvaṃ na gaṇhittha, mayhaṃ putto idañcidañca datvā taṃ gahetvā gato”ti. So",
  "atk-s0510a:1051_17": "taṃ sutvāva hadayena phālitena viya dhāvitvā anubandhi. Bodhisatto nāvaṃ āruyha pakkhandi.",
  "atk-s0510a:1051_18": "So “tiṭṭha, mā palāyi mā palāyī”ti vatvā “nibbattanibbattabhave taṃ nāsetuṃ samattho",
  "atk-s0510a:1051_19": "bhaveyya”nti patthanaṃ akāsi.",
  "atk-s0510a:1052_0": "So patthanāvasena anekesu jātisatasahassesu aññamaññaṃ viheṭhetvā imasmiṃ attabhāve",
  "atk-s0510a:1052_1": "sakyakule nibbattitvā kamena bhagavati sabbaññutaṃ patvā rājagahe viharante anuruddhādīhi",
  "atk-s0510a:1052_2": "saddhiṃ bhagavato santikaṃ gantvā pabbajitvā jhānalābhī hutvā pākaṭo bhagavantaṃ",
  "atk-s0510a:1052_3": "varaṃ yāci – “bhante, sabbo bhikkhusaṅgho piṇḍapātikādīni terasa dhutaṅgāni samādiyatu,",
  "atk-s0510a:1052_4": "sakalo bhikkhusaṅgho mama bhāro hotū”ti. Bhagavā na anujāni. Devadatto veraṃ bandhitvā",
  "atk-s0510a:1052_5": "parihīnajjhāno bhagavantaṃ māretukāmo ekadivasaṃ vebhārapabbatapāde ṭhitassa bhagavato",
  "atk-s0510a:1052_6": "upari ṭhito pabbatakūṭaṃ paviddhesi. Bhagavato ānubhāvena aparo pabbatakūṭo taṃ patamānaṃ",
  "atk-s0510a:1052_7": "sampaṭicchi. Tesaṃ ghaṭṭanena uṭṭhitā papaṭikā āgantvā bhagavato pādapiṭṭhiyaṃ pahari. Tena vuttaṃ –",
  "atk-s0510a:1053": "“Vemātubhātaraṃ pubbe, dhanahetu haniṃ ahaṃ;",
  "atk-s0510a:1054": "Pakkhipiṃ giriduggasmiṃ, silāya ca apiṃsayiṃ.",
  "atk-s0510a:1055": "“Tena kammavipākena, devadatto silaṃ khipi;",
  "atk-s0510a:1056": "Aṅguṭṭhaṃ piṃsayī pāde, mama pāsāṇasakkharā”ti. ;",
  "atk-s0510a:1057_0": "Chaṭṭhapañhe – sakalikāvedhoti sakalikāya ghaṭṭanaṃ. Atīte kira bodhisatto ekasmiṃ",
  "atk-s0510a:1057_1": "kule nibbatto daharakāle mahāvīthiyaṃ kīḷamāno vīthiyaṃ piṇḍāya caramānaṃ paccekabuddhaṃ",
  "atk-s0510a:1057_2": "disvā “ayaṃ muṇḍako samaṇo kuhiṃ gacchatī”ti pāsāṇasakalikaṃ gahetvā tassa pādapiṭṭhiyaṃ",
  "atk-s0510a:1057_3": "khipi. Pādapiṭṭhicammaṃ chinditvā ruhiraṃ nikkhami. So tena pāpakammena anekavassasahassāni",
  "atk-s0510a:1057_4": "niraye mahādukkhaṃ anubhavitvā buddhabhūtopi kammapilotikavasena pādapiṭṭhiyaṃ pāsāṇasakalikaghaṭṭanena",
  "atk-s0510a:1057_5": "ruhiruppādaṃ labhi. Tena vuttaṃ –",
  "atk-s0510a:1058": "“Purehaṃ dārako hutvā, kīḷamāno mahāpathe;",
  "atk-s0510a:1059": "Paccekabuddhaṃ disvāna, magge sakalikaṃ khipiṃ.",
  "atk-s0510a:1060": "“Tena kammavipākena, idha pacchimake bhave;",
  "atk-s0510a:1061": "Vadhatthaṃ maṃ devadatto, abhimāre payyojayī”ti. ;",
  "atk-s0510a:1062_0": "Sattamapañhe – nāḷāgirīti dhanapālako hatthī māraṇatthāya pesito. Atīte kira bodhisatto",
  "atk-s0510a:1062_1": "hatthigopako hutvā nibbatto hatthiṃ āruyha vicaramāno mahāpathe paccekabuddhaṃ disvā",
  "atk-s0510a:1062_2": "“kuto āgacchati ayaṃ muṇḍako”ti āhatacitto khilajāto hatthinā āsādesi. So tena kammena",
  "atk-s0510a:1062_3": "apāyesu anekavassasahassāni dukkhaṃ anubhavitvā pacchimattabhāve buddho jāto. Devadatto",
  "atk-s0510a:1062_4": "ajātasatturājānaṃ sahāyaṃ katvā “tvaṃ, mahārāja, pitaraṃ ghātetvā rājā hohi, ahaṃ",
  "atk-s0510a:1062_5": "buddhaṃ māretvā buddho bhavissāmī”ti saññāpetvā ekadivasaṃ rañño anuññātāya hatthisālaṃ",
  "atk-s0510a:1062_6": "gantvā – “sve tumhe nāḷāgiriṃ soḷasasurāghaṭe pāyetvā bhagavato piṇḍāya caraṇavelāyaṃ",
  "atk-s0510a:1062_7": "pesethā”ti hatthigopake āṇāpesi. Sakalanagaraṃ mahākolāhalaṃ ahosi, “buddhanāgena",
  "atk-s0510a:1062_8": "hatthināgassa yuddhaṃ passissāmā”ti ubhato rājavīthiyaṃ mañcātimañcaṃ bandhitvā pātova",
  "atk-s0510a:1062_9": "sannipatiṃsu. Bhagavāpi katasarīrapaṭijaggano bhikkhusaṅghaparivuto rājagahaṃ piṇḍāya",
  "atk-s0510a:1062_10": "pāvisi. Tasmiṃ khaṇe vuttaniyāmeneva nāḷāgiriṃ vissajjesuṃ. So vīthicaccarādayo vidhamento",
  "atk-s0510a:1062_11": "āgacchati. Tadā ekā itthī dārakaṃ gahetvā vīthito vīthiṃ gacchati, hatthī taṃ itthiṃ",
  "atk-s0510a:1062_12": "disvā anubandhi. Bhagavā “nāḷāgiri, na taṃ hanatthāya pesito, idhāgacchāhī”ti āha.",
  "atk-s0510a:1062_13": "So taṃ saddaṃ sutvā bhagavantābhimukho dhāvi. Bhagavā aparimāṇesu cakkavāḷesu anantasattesu",
  "atk-s0510a:1062_14": "pharaṇārahaṃ mettaṃ ekasmiṃyeva nāḷāgirimhi phari. So bhagavato mettāya phuṭo nibbhayo",
  "atk-s0510a:1062_15": "hutvā bhagavato pādamūle nipati. Bhagavā tassa matthake hatthaṃ ṭhapesi. Tadā devabrahmādayo",
  "atk-s0510a:1062_16": "acchariyabbhutajātacittā pupphaparāgādīhi pūjesuṃ. Sakalanagare jaṇṇukamattā dhanarāsayo",
  "atk-s0510a:1062_17": "ahesuṃ. Rājā “pacchimadvāre dhanāni nagaravāsīnaṃ hontu, puratthimadvāre dhanāni",
  "atk-s0510a:1062_18": "rājabhaṇḍāgāre hontū”ti bheriṃ carāpesi. Sabbe tathā kariṃsu. Tadā nāḷāgiri dhanapālo",
  "atk-s0510a:1062_19": "nāma ahosi. Bhagavā veḷuvanārāmaṃ agamāsi. Tena vuttaṃ –",
  "atk-s0510a:1063": "“Hatthāroho pure āsiṃ, paccekamunimuttamaṃ;",
  "atk-s0510a:1064": "Piṇḍāya vicarantaṃ taṃ, āsādesiṃ gajenahaṃ.",
  "atk-s0510a:1065": "“Tena kammavipākena, bhanto nāḷāgirī gajo;",
  "atk-s0510a:1066": "Giribbaje puravare, dāruṇo samupāgamī”ti. ;",
  "atk-s0510a:1067_0": "Aṭṭhamapañhe – satthacchedoti satthena gaṇḍaphālanaṃ kuṭhārāya satthena chedo. Atīte",
  "atk-s0510a:1067_1": "kira bodhisatto paccantadese rājā ahosi. So dujjanasaṃsaggavasena paccantadese vāsavasena",
  "atk-s0510a:1067_2": "ca dhutto sāhasiko ekadivasaṃ khaggahattho pattikova nagare vicaranto nirāparādhe",
  "atk-s0510a:1067_3": "jane khaggena phālento agamāsi. So tena pāpakammavipākena bahūni vassasahassāni niraye",
  "atk-s0510a:1067_4": "paccitvā tiracchānādīsu dukkhamanubhavitvā pakkāvasesena pacchimattabhāve buddhabhūtopi",
  "atk-s0510a:1067_5": "heṭṭhā vuttanayena devadattena khittapāsāṇasakkhalikapahārena uṭṭhitagaṇḍo ahosi.",
  "atk-s0510a:1067_6": "Jīvako mettacittena taṃ gaṇḍaṃ phālesi. Vericittassa devadattassa ruhiruppādakammaṃ",
  "atk-s0510a:1067_7": "anantarikaṃ ahosi, mettacittassa jīvakassa gaṇḍaphālanaṃ puññameva ahosi. Tena vuttaṃ –",
  "atk-s0510a:1068": "“Rājāhaṃ pattiko āsiṃ, sattiyā purise haniṃ;",
  "atk-s0510a:1069": "Tena kammavipākena, niraye paccisaṃ bhusaṃ.",
  "atk-s0510a:1070": "“Kammuno tassa sesena, idāni sakalaṃ mama;",
  "atk-s0510a:1071": "Pāde chaviṃ pakappesi, na hi kammaṃ vinassatī”ti. ;",
  "atk-s0510a:1072_0": "Navame pañhe – “sīsadukkhanti sīsābādho sīsavedanā. Atīte kira bodhisatto kevaṭṭagāme",
  "atk-s0510a:1072_1": "kevaṭṭo hutvā nibbatti. So ekadivasaṃ kevaṭṭapurisehi saddhiṃ macchamāraṇaṭṭhānaṃ",
  "atk-s0510a:1072_2": "gantvā macche mārente disvā tattha somanassaṃ uppādesi, sahagatāpi tatheva somanassaṃ",
  "atk-s0510a:1072_3": "uppādayiṃsu. So tena akusalakammena caturāpāye dukkhamanubhavitvā imasmiṃ pacchimattabhāve",
  "atk-s0510a:1072_4": "tehi purisehi saddhiṃ sakyarājakule nibbattitvā kamena buddhattaṃ pattopi sayaṃ sīsābādhaṃ",
  "atk-s0510a:1072_5": "paccanubhosi. Te ca sakyarājāno dhammapadaṭṭhakathāyaṃ vuttanayena viḍaḍūbhasaṅgāme",
  "atk-s0510a:1072_6": "sabbe vināsaṃ pāpuṇiṃsu. Tena vuttaṃ –",
  "atk-s0510a:1073": "“Ahaṃ kevaṭṭagāmasmiṃ, ahuṃ kevaṭṭadārako;",
  "atk-s0510a:1074": "Macchake ghātite disvā, janayiṃ somanassakaṃ.",
  "atk-s0510a:1075": "“Tena kammavipākena, sīsadukkhaṃ ahū mama;",
  "atk-s0510a:1076": "Sabbe sakkā ca haññiṃsu, yadā hani viṭaṭūbho”ti. ;",
  "atk-s0510a:1077_0": "Dasamapañhe – yavakhādananti verañjāyaṃ yavataṇḍulakhādanaṃ. Atīte kira bodhisatto",
  "atk-s0510a:1077_1": "aññatarasmiṃ kule nibbatto jātivasena ca andhabālabhāvena ca phussassa bhagavato",
  "atk-s0510a:1077_2": "sāvake madhurannapāne sālibhojanādayo ca bhuñjamāne disvā “are muṇḍakasamaṇā, yavaṃ",
  "atk-s0510a:1077_3": "khādatha, mā sālibhojanaṃ bhuñjathā”ti akkosi. So tena akusalakammavipākena anekavassasahassāni",
  "atk-s0510a:1077_4": "caturāpāye dukkhamanubhavitvā imasmiṃ pacchimattabhāve kamena buddhattaṃ patvā lokasaṅgahaṃ",
  "atk-s0510a:1077_5": "karonto gāmanigamarājadhānīsu caritvā ekasmiṃ samaye verañjabrāhmaṇagāmasamīpe sākhāviṭapasampannaṃ",
  "atk-s0510a:1077_6": "pucimandarukkhamūlaṃ pāpuṇi. Verañjabrāhmaṇo bhagavantaṃ upasaṅkamitvā anekapariyāyena",
  "atk-s0510a:1077_7": "bhagavantaṃ jinituṃ asakkonto sotāpanno hutvā “bhante, idheva vassaṃ upagantuṃ vaṭṭatī”ti",
  "atk-s0510a:1077_8": "ārocesi. Bhagavā tuṇhībhāvena adhivāsesi. Atha punadivasato paṭṭhāya māro pāpimā",
  "atk-s0510a:1077_9": "sakalaverañjabrāhmaṇagāmavāsīnaṃ mārāvaṭṭanaṃ akāsi. Piṇḍāya paviṭṭhassa bhagavato",
  "atk-s0510a:1077_10": "mārāvaṭṭanavasena ekopi kaṭacchubhikkhāmattaṃ dātā nāhosi. Bhagavā tucchapattova",
  "atk-s0510a:1077_11": "bhikkhusaṅghaparivuto punāgañchi. Tasmiṃ evaṃ āgate tattheva nivuṭṭhā assavāṇijā",
  "atk-s0510a:1077_12": "taṃ divasaṃ dānaṃ datvā tato paṭṭhāya bhagavantaṃ pañcasatabhikkhuparivāraṃ nimantetvā",
  "atk-s0510a:1077_13": "pañcannaṃ assasatānaṃ bhattato vibhāgaṃ katvā yavaṃ koṭṭetvā bhikkhūnaṃ pattesu pakkhipiṃsu.",
  "atk-s0510a:1077_14": "Sakalassa sahassacakkavāḷadevatā sujātāya pāyāsapacanadivase viya dibbojaṃ pakkhipiṃsu.",
  "atk-s0510a:1077_15": "Bhagavā paribhuñji, evaṃ temāsaṃ yavaṃ paribhuñji. Temāsaccayena mārāvaṭṭane vigate",
  "atk-s0510a:1077_16": "pavāraṇādivase verañjo brāhmaṇo saritvā mahāsaṃvegappatto buddhappamukhassa bhikkhusaṅghassa",
  "atk-s0510a:1077_17": "mahādānaṃ datvā vanditvā khamāpesi. Tena vuttaṃ –",
  "atk-s0510a:1078": "“Phussassāhaṃ pāvacane, sāvake paribhāsayiṃ;",
  "atk-s0510a:1079": "Yavaṃ khādatha bhuñjatha, mā ca bhuñjatha sālayo.",
  "atk-s0510a:1080": "“Tena kammavipākena, temāsaṃ khāditaṃ yavaṃ;",
  "atk-s0510a:1081": "Nimantito brāhmaṇena, verañjāyaṃ vasiṃ tadā”ti. ;",
  "atk-s0510a:1082_0": "Ekādasamapañhe – piṭṭhidukkhanti piṭṭhiābādho. Atīte kira bodhisatto gahapatikule",
  "atk-s0510a:1082_1": "nibbatto thāmasampanno kiñci rassadhātuko ahosi. Tena samayena eko mallayuddhayodho",
  "atk-s0510a:1082_2": "sakalajambudīpe gāmanigamarājadhānīsu mallayuddhe vattamāne purise pātetvā jayappatto",
  "atk-s0510a:1082_3": "kamena bodhisattassa vasananagaraṃ patvā tasmimpi jane pātetvā gantumāraddho. Tadā",
  "atk-s0510a:1082_4": "bodhisatto “mayhaṃ vasanaṭṭhāne esa jayaṃ patvā gacchatī”ti tattha nagaramaṇḍalamāgamma",
  "atk-s0510a:1082_5": "appoṭetvā āgaccha mayā saddhiṃ yujjhitvā gacchāti. So hasitvā “ahaṃ mahante purise",
  "atk-s0510a:1082_6": "pātesiṃ, ayaṃ rassadhātuko vāmanako mama ekahatthassāpi nappahotī”ti appoṭetvā naditvā",
  "atk-s0510a:1082_7": "āgacchi. Te ubhopi aññamaññaṃ hatthaṃ parāmasiṃsu, bodhisatto taṃ ukkhipitvā ākāse",
  "atk-s0510a:1082_8": "bhamitvā bhūmiyaṃ pātento khandhaṭṭhiṃ bhinditvā pātesi. Sakalanagaravāsino ukkuṭṭhiṃ",
  "atk-s0510a:1082_9": "karontā appoṭetvā vatthābharaṇādīhi bodhisattaṃ pūjesuṃ. Bodhisatto taṃ mallayodhaṃ",
  "atk-s0510a:1082_10": "ujuṃ sayāpetvā khandhaṭṭhiṃ ujukaṃ katvā “gaccha ito paṭṭhāya evarūpaṃ mā karosī”ti",
  "atk-s0510a:1082_11": "vatvā uyyojesi. So tena kammavipākena nibbattanibbattabhave sarīrasīsādi dukkhamanubhavitvā",
  "atk-s0510a:1082_12": "imasmiṃ pacchimattabhāve buddhabhūtopi piṭṭhirujādidukkhamanubhosi. Tasmā kadāci",
  "atk-s0510a:1082_13": "piṭṭhidukkhe uppanne sāriputtamoggallāne “ito paṭṭhāya dhammaṃ desethā”ti vatvā sayaṃ",
  "atk-s0510a:1082_14": "sugatacīvaraṃ paññāpetvā sayati, kammapilotikaṃ nāma buddhamapi na muñcati. Vuttañhetaṃ –",
  "atk-s0510a:1083": "“Nibbuddhe vattamānamhi, mallaputtaṃ niheṭhayiṃ;",
  "atk-s0510a:1084": "Tena kammavipākena, piṭṭhidukkhaṃ ahū mamā”ti. ;",
  "atk-s0510a:1085_0": "Dvādasamapañhe – atisāroti lohitapakkhandikāvirecanaṃ. Atīte kira bodhisatto gahapatikule",
  "atk-s0510a:1085_1": "nibbatto vejjakammena jīvikaṃ kappesi. So ekaṃ seṭṭhiputtaṃ rogena vicchitaṃ tikicchanto",
  "atk-s0510a:1085_2": "bhesajjaṃ katvā tikicchitvā tassa deyyadhammadāne pamādamāgamma aparaṃ osadhaṃ datvā",
  "atk-s0510a:1085_3": "vamanavirecanaṃ akāsi. Seṭṭhi bahudhanaṃ adāsi. So tena kammavipākena nibbattanibbattabhave",
  "atk-s0510a:1085_4": "lohitapakkhandikābādhena vicchito ahosi. Imasmimpi pacchimattabhāve parinibbānasamaye",
  "atk-s0510a:1085_5": "cundena kammāraputtena pacitasūkaramaddavassa sakalacakkavāḷadevatāhi pakkhittadibbojena",
  "atk-s0510a:1085_6": "āhārena saha bhuttakkhaṇe lohitapakkhandikāvirecanaṃ ahosi. Koṭisatasahassānaṃ hatthīnaṃ",
  "atk-s0510a:1085_7": "balaṃ khayamagamāsi. Bhagavā visākhapuṇṇamāyaṃ kusinārāyaṃ parinibbānatthāya gacchanto",
  "atk-s0510a:1085_8": "anekesu ṭhānesu nisīdanto pipāsito pānīyaṃ pivitvā mahādukkhena kusināraṃ patvā paccūsasamaye",
  "atk-s0510a:1085_9": "parinibbāyi. Kammapilotikaṃ evarūpaṃ lokattayasāmimpi na vijahati. Tena vuttaṃ –",
  "atk-s0510a:1086": "“Tikicchako ahaṃ āsiṃ, seṭṭhiputtaṃ virecayiṃ;",
  "atk-s0510a:1087": "Tena kammavipākena, hoti pakkhandikā mamāti.",
  "atk-s0510a:1088": "“Evaṃ jino viyākāsi, bhikkhusaṅghassa aggato;",
  "atk-s0510a:1089": "Sabbābhiññābalappatto, anotatte mahāsare”ti. ;",
  "atk-s0510a:1090_0": "Evaṃ paṭiññātapañhānaṃ, mātikāṭhapanavasena akusalāpadānaṃ samattaṃ nāma hotīti vuttaṃ",
  "atk-s0510a:1090_1": "itthaṃ sudanti itthaṃ iminā pakārena heṭṭhā vuttanayena. Sudanti nipāto padapūraṇatthe",
  "atk-s0510a:1090_2": "āgato. Bhagavā bhāgyasampanno pūritapāramimahāsatto –",
  "atk-s0510a:1091": "“Bhāgyavā bhaggavā yutto, bhagehi ca vibhattavā;",
  "atk-s0510a:1092": "Bhattavā vantagamano, bhavesu bhagavā tato”ti. –",
  "atk-s0510a:1093_0": "Evamādiguṇayutto devātidevo sakkātisakko brahmātibrahmā buddhātibuddho so mahākāruṇiko",
  "atk-s0510a:1093_1": "bhagavā attano buddhacariyaṃ buddhakāraṇaṃ sambhāvayamāno pākaṭaṃ kurumāno buddhāpadāniyaṃ",
  "atk-s0510a:1093_2": "nāma buddhakāraṇapakāsakaṃ nāma dhammapariyāyaṃ dhammadesanaṃ suttaṃ abhāsittha kathesīti.",
  "atk-s0510a:1094": "Iti visuddhajanavilāsiniyā apadāna-aṭṭhakathāya",
  "atk-s0510a:1095": "Buddhaapadānasaṃvaṇṇanā samattā.",
  "atk-s0510a:1096": "2.Paccekabuddhaapadānavaṇṇanā",
  "atk-s0510a:1097_0": "Tato anantaraṃ apadānaṃ saṅgāyanto “paccekabuddhāpadānaṃ, āvuso ānanda, bhagavatā",
  "atk-s0510a:1097_1": "kattha paññatta”nti puṭṭho “atha paccekabuddhāpadānaṃ suṇāthā”ti āha. Tesaṃ apadānattho heṭṭhā vuttoyeva.",
  "atk-s0510a:1098_0": "83. “Suṇāthā”ti vuttapadaṃ uppattinibbattivasena pakāsento “tathāgataṃ jetavane vasanta”ntiādimāha.",
  "atk-s0510a:1098_1": "Tattha jetakumārassa nāmavasena tathāsaññite vihāre catūhi iriyāpathavihārehi dibbabrahmaariyavihārehi",
  "atk-s0510a:1098_2": "vā vasantaṃ viharantaṃ yathā purimakā vipassiādayo buddhā samattiṃsapāramiyo pūretvā",
  "atk-s0510a:1098_3": "āgatā, tathā amhākampi bhagavā āgatoti tathāgato. Taṃ tathāgataṃ jetavane vasantanti",
  "atk-s0510a:1098_4": "sambandho. Vedehamunīti vedeharaṭṭhe jātā vedehī, vedehiyā putto vedehiputto. Monaṃ",
  "atk-s0510a:1098_5": "vuccati ñāṇaṃ, tena ito gato pavattoti muni. Vedehiputto ca so muni ceti “vedehiputtamunī”ti",
  "atk-s0510a:1098_6": "vattabbe “vaṇṇāgamo”tiādinā niruttinayena i-kārassa attaṃ putta-saddassa ca lopaṃ",
  "atk-s0510a:1098_7": "katvā “vedehamunī”ti vuttaṃ. “Etadaggaṃ, bhikkhave, mama sāvakānaṃ bhikkhūnaṃ satimantānaṃ",
  "atk-s0510a:1098_8": "dhitimantānaṃ gatimantānaṃ bahussutānaṃ upaṭṭhākānaṃ yadidaṃ ānando”ti etadagge ṭhapito",
  "atk-s0510a:1098_9": "āyasmā ānando nataṅgo namanakāyaṅgo añjaliko hutvā “bhante, paccekabuddhā nāma kīdisā",
  "atk-s0510a:1098_10": "hontī”ti apucchīti sambandho. Te paccekabuddhā kehi hetubhi kehi kāraṇehi bhavanti",
  "atk-s0510a:1098_11": "uppajjanti. Vīrāti bhagavantaṃ ālapati.",
  "atk-s0510a:1099_0": "84-85. Tato paraṃ vissajjitākāraṃ dassento “tadāha sabbaññuvaro mahesī”tiādimāha.",
  "atk-s0510a:1099_1": "Sabbaṃ atītādibhedaṃ hatthāmalakaṃ viya jānātīti sabbaññū, sabbaññū ca so varo uttamo",
  "atk-s0510a:1099_2": "ceti sabbaññuvaro. Mahantaṃ sīlakkhandhaṃ, samādhikkhandhaṃ, paññākkhandhaṃ, vimuttikkhandhaṃ,",
  "atk-s0510a:1099_3": "mahantaṃ vimuttiñāṇadassanakkhandhaṃ esati gavesatīti mahesi. Ānandabhaddaṃ madhurena",
  "atk-s0510a:1099_4": "sarena tadā tasmiṃ pucchitakāle āha kathesīti sambandho. Bho ānanda, ye paccekabuddhā",
  "atk-s0510a:1099_5": "pubbabuddhesu pubbesu atītabuddhesu katādhikārā katapuññasambhārā jinasāsanesu aladdhamokkhā",
  "atk-s0510a:1099_6": "appattanibbānā. Te sabbe paccekabuddhā dhīrā idha imasmiṃ loke saṃvegamukhena ekapuggalaṃ",
  "atk-s0510a:1099_7": "padhānaṃ katvā paccekabuddhā jātāti attho. Sutikkhapaññā suṭṭhu tikkhapaññā. Vināpi",
  "atk-s0510a:1099_8": "buddhehi buddhānaṃ ovādānusāsanīhi rahitā api. Parittakenapi appamattakenapi ārammaṇena",
  "atk-s0510a:1099_9": "paccekabodhiṃ paṭiekkaṃ bodhiṃ sammāsambuddhānantaraṃ bodhiṃ anupāpuṇanti paṭivijjhanti.",
  "atk-s0510a:1100_0": "86. Sabbamhi lokamhi sakalasmiṃ lokattaye mamaṃ ṭhapetvā maṃ vihāya pacekabuddhehi",
  "atk-s0510a:1100_1": "samova sadiso eva natthi, tesaṃ mahāmunīnaṃ paccekabuddhānaṃ imaṃ vaṇṇaṃ imaṃ guṇaṃ",
  "atk-s0510a:1100_2": "padesamattaṃ saṅkhepamattaṃ ahaṃ tumhākaṃ sādhu sādhukaṃ vakkhāmi kathessāmīti attho.",
  "atk-s0510a:1101_0": "87. Anācariyakā hutvā sayameva buddhānaṃ attanāva paṭividdhānaṃ isīnaṃ antare mahāisīnaṃ",
  "atk-s0510a:1101_1": "madhūvakhuddaṃ khuddakamadhupaṭalaṃ iva sādhūni madhurāni vākyāni udānavacanāni anuttaraṃ",
  "atk-s0510a:1101_2": "uttaravirahitaṃ bhesajaṃ osadhaṃ nibbānaṃ patthayantā icchantā sabbe tumhe supasannacittā",
  "atk-s0510a:1101_3": "suppasannamanā suṇātha manasi karothāti attho.",
  "atk-s0510a:1102_0": "88-89. Paccekabuddhānaṃ samāgatānanti rāsibhūtānaṃ uppannānaṃ paccekabuddhānaṃ. Ariṭṭho,",
  "atk-s0510a:1102_1": "upariṭṭho, tagarasikhi, yasassī, sudassano, piyadassī, gandhāro, piṇḍolo, upāsabho,",
  "atk-s0510a:1102_2": "nitho, tatho, sutavā, bhāvitatto, sumbho, subho, methulo, aṭṭhamo, sumedho, anīgho,",
  "atk-s0510a:1102_3": "sudāṭho, hiṅgu, hiṅgo, dvejālino, aṭṭhako, kosalo, subāhu, upanemiso, nemiso, santacitto,",
  "atk-s0510a:1102_4": "sacco, tatho, virajo, paṇḍito, kālo, upakālo, vijito, jito, aṅgo, paṅgo, guttijjito,",
  "atk-s0510a:1102_5": "passī, jahī, upadhiṃ, dukkhamūlaṃ, aparājito, sarabhaṅgo, lomahaṃso, uccaṅgamāyo,",
  "atk-s0510a:1102_6": "asito, anāsavo, manomayo, mānacchido, bandhumā, tadādhimutto, vimalo, ketumā, kotumbaraṅgo,",
  "atk-s0510a:1102_7": "mātaṅgo, ariyo, accuto, accutagāmi, byāmako, sumaṅgalo, dibbilo cātiādīnaṃ paccekabuddhasatānaṃ",
  "atk-s0510a:1102_8": "yāni apadānāni paramparaṃ paccekaṃ byākaraṇāni yo ca ādīnavo yañca virāgavatthuṃ",
  "atk-s0510a:1102_9": "anallīyanakāraṇaṃ yathā ca yena kāraṇena bodhiṃ anupāpuṇiṃsu catumaggañāṇaṃ paccakkhaṃ",
  "atk-s0510a:1102_10": "kariṃsu. Sarāgavatthusūti suṭṭhu allīyitabbavatthūsu vatthukāmakilesakāmesu virāgasaññī",
  "atk-s0510a:1102_11": "virattasaññavanto rattamhi lokamhi allīyanasabhāvaloke viratacittā anallīyanamanā",
  "atk-s0510a:1102_12": "hitvā papañceti rāgo papañcaṃ doso papañcaṃ sabbakilesā papañcāti papañcasaṅkhāte",
  "atk-s0510a:1102_13": "kilese hitvā jiya phanditānīti phanditāni dvāsaṭṭhi diṭṭhigatāni jinitvā tatheva",
  "atk-s0510a:1102_14": "tena kāraṇena evaṃ bodhiṃ anupāpuṇiṃsu paccekabodhiñāṇaṃ paccakkhaṃ kariṃsūti attho.",
  "atk-s0510a:1103_0": "90-91. Sabbesu bhūtesu nidhāya daṇḍanti tajjanaphālanavadhabandhanaṃ nidhāya ṭhapetvā",
  "atk-s0510a:1103_1": "tesaṃ sabbasattānaṃ antare aññataraṃ kañci ekampi sattaṃ aviheṭhayaṃ aviheṭhayanto",
  "atk-s0510a:1103_2": "adukkhāpento mettena cittena “sabbe sattā sukhitā hontū”ti mettāsahagatena cetasā",
  "atk-s0510a:1103_3": "hitānukampī hitena anukampanasabhāvo. Atha vā sabbesu bhūtesu nidhāya daṇḍanti sabbesūti",
  "atk-s0510a:1103_4": "sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ. Bhūtesūti",
  "atk-s0510a:1103_5": "bhūtā vuccanti tasā ca thāvarā ca. Yesaṃ tasiṇā taṇhā appahīnā, yesañca bhayabheravā",
  "atk-s0510a:1103_6": "appahīnā, te tasā. Kiṃ kāraṇā vuccanti tasā? Tasanti uttasanti paritasanti bhāyanti",
  "atk-s0510a:1103_7": "santāsaṃ āpajjanti, taṃ kāraṇā vuccanti tasā. Yesaṃ tasiṇā taṇhā pahīnā, yesañca",
  "atk-s0510a:1103_8": "bhayabheravā pahīnā, te thāvarā. Kiṃ kāraṇā vuccanti thāvarā? Thiranti na tasanti",
  "atk-s0510a:1103_9": "na uttasanti na paritasanti na bhāyanti na santāsaṃ āpajjanti, taṃ kāraṇā vuccanti thāvarā.",
  "atk-s0510a:1104_0": "Tayo daṇḍā – kāyadaṇḍo, vacīdaṇḍo, manodaṇḍoti. Tividhaṃ kāyaduccaritaṃ kāyadaṇḍo,",
  "atk-s0510a:1104_1": "catubbidhaṃ vacīduccaritaṃ vacīdaṇḍo, tividhaṃ manoduccaritaṃ manodaṇḍo. Sabbesu",
  "atk-s0510a:1104_2": "sakalesu bhūtesu sattesu taṃ tividhaṃ daṇḍaṃ nidhāya nidahitvā oropayitvā samoropayitvā",
  "atk-s0510a:1104_3": "nikkhipitvā paṭippassambhetvā hiṃsanatthaṃ agahetvāti sabbesu bhūtesu nidhāya daṇḍaṃ.",
  "atk-s0510a:1104_4": "Aviheṭhayaṃ aññatarampi tesanti ekamekampi sattaṃ pāṇinā vā leḍḍunā vā daṇḍena vā",
  "atk-s0510a:1104_5": "satthena vā anduyā vā rajjuyā vā aviheṭhayanto, sabbepi satte pāṇinā vā leḍḍunā vā",
  "atk-s0510a:1104_6": "daṇḍena vā satthena vā anduyā vā rajjuyā vā aviheṭhayaṃ aviheṭhayanto aññatarampi",
  "atk-s0510a:1104_7": "tesaṃ. Na puttamiccheyya kuto sahāyanti nāti paṭikkhepo. Puttanti cattāro puttā atrajo",
  "atk-s0510a:1104_8": "putto, khettajo, dinnako, antevāsiko putto. Sahāyanti sahāyo vuccati yena saha āgamanaṃ",
  "atk-s0510a:1104_9": "phāsu, gamanaṃ phāsu, ṭhānaṃ phāsu, nisajjā phāsu, ālapanaṃ phāsu, sallapanaṃ phāsu,",
  "atk-s0510a:1104_10": "samullapanaṃ phāsu. Na puttamiccheyya kuto sahāyanti puttampi na iccheyya na sādiyeyya",
  "atk-s0510a:1104_11": "na pattheyya na pihayeyya nābhijappeyya, kuto mittaṃ vā sandiṭṭhaṃ vā sambhattaṃ",
  "atk-s0510a:1104_12": "vā sahāyaṃ vā iccheyya sādiyeyya pattheyya pihayeyya abhijappeyyāti na puttamiccheyya",
  "atk-s0510a:1104_13": "kuto sahāyaṃ. Eko care khaggavisāṇakappoti so paccekasambuddho pabbajjāsaṅkhātena",
  "atk-s0510a:1104_14": "eko, adutiyaṭṭhena eko, taṇhāya pahānaṭṭhena eko, ekantavītarāgoti eko, ekantavītadosoti",
  "atk-s0510a:1104_15": "eko, ekantavītamohoti eko, ekantanikkilesoti eko, ekāyanamaggaṃ gatoti eko, eko anuttaraṃ",
  "atk-s0510a:1104_16": "paccekasambodhiṃ abhisambuddhoti eko.",
  "atk-s0510a:1105_0": "Kathaṃ so paccekasambuddho pabbajjāsaṅkhātena eko? So hi paccekasambuddho sabbaṃ",
  "atk-s0510a:1105_1": "gharāvāsapalibodhaṃ chinditvā, puttadārapalibodhaṃ chinditvā, ñātipalibodhaṃ, mittāmaccapalibodhaṃ,",
  "atk-s0510a:1105_2": "sannidhipalibodhaṃ chinditvā kesamassuṃ ohāretvā kāsāyāni vatthāni acchādetvā agārasmā",
  "atk-s0510a:1105_3": "nikkhamma anagāriyaṃ pabbajitvā akiñcanabhāvaṃ upagantvā ekova carati viharati iriyati",
  "atk-s0510a:1105_4": "vattati pāleti yapeti yāpetīti evaṃ so paccekasambuddho pabbajjāsaṅkhātena eko.",
  "atk-s0510a:1106_0": "Kathaṃ so paccekasambuddho adutiyaṭṭhena eko? So evaṃ pabbajito samāno eko araññavanapatthāni",
  "atk-s0510a:1106_1": "pantāni senāsanāni paṭisevati appasaddāni appanigghosāni vijanavātāni manussarāhasseyyakāni",
  "atk-s0510a:1106_2": "paṭisallānasāruppāni. So eko tiṭṭhati, eko gacchati, eko nisīdati, eko seyyaṃ kappeti,",
  "atk-s0510a:1106_3": "eko gāmaṃ piṇḍāya pavisati, eko paṭikkamati, eko raho nisīdati, eko caṅkamati, eko",
  "atk-s0510a:1106_4": "carati viharati iriyati vattati pāleti yapeti yāpetīti evaṃ so adutiyaṭṭhena eko.",
  "atk-s0510a:1107_0": "Kathaṃ so paccekasambuddho taṇhāya pahānaṭṭhena eko? So eko adutiyo appamatto ātāpī",
  "atk-s0510a:1107_1": "pahitatto viharanto mahāpadhānaṃ padahanto māraṃ sasenakaṃ namuciṃ kaṇhaṃ pamattabandhuṃ",
  "atk-s0510a:1107_2": "vidhametvā ca taṇhājāliniṃ visaritaṃ visattikaṃ pajahi vinodesi byantiṃ akāsi anabhāvaṃ gamesi.",
  "atk-s0510a:1108": "“Taṇhādutiyo puriso, dīghamaddhāna saṃsaraṃ;",
  "atk-s0510a:1109": "Itthabhāvaññathābhāvaṃ, saṃsāraṃ nātivattati.",
  "atk-s0510a:1110": "“Etamādīnavaṃ ñatvā, taṇhaṃ dukkhassa sambhavaṃ;",
  "atk-s0510a:1111": "Vītataṇho anādāno, sato bhikkhu paribbaje”ti. –",
  "atk-s0510a:1112": "Evaṃ so paccekasambuddho taṇhāya pahānaṭṭhena eko.",
  "atk-s0510a:1113_0": "Kathaṃ so paccekasambuddho ekantavītarāgoti eko? Rāgassa pahīnattā ekantavītarāgoti",
  "atk-s0510a:1113_1": "eko, dosassa pahīnattā ekantavītadosoti eko, mohassa pahīnattā ekantavītamohoti eko,",
  "atk-s0510a:1113_2": "kilesānaṃ pahīnattā ekantanikkilesoti eko, evaṃ so paccekasambuddho ekantavītarāgoti eko.",
  "atk-s0510a:1114_0": "Kathaṃ so paccekasambuddho ekāyanamaggaṃ gatoti eko? Ekāyanamaggo vuccati cattāro",
  "atk-s0510a:1114_1": "satipaṭṭhānā, cattāro sammappadhānā, cattāro iddhipādā, pañcindriyāni, pañca balāni,",
  "atk-s0510a:1114_2": "satta bojjhaṅgā, ariyo aṭṭhaṅgiko maggo.",
  "atk-s0510a:1115": "“Ekāyanaṃ jātikhayantadassī, maggaṃ pajānāti hitānukampī;",
  "atk-s0510a:1116": "Etena maggena tariṃsu pubbe, tarissanti ye ca taranti ogha”nti. –",
  "atk-s0510a:1117": "Evaṃ so ekāyanamaggaṃ gatoti eko.",
  "atk-s0510a:1118_0": "Kathaṃ so paccekasambuddho eko anuttaraṃ paccekasambodhiṃ abhisambuddhoti eko? Bodhi",
  "atk-s0510a:1118_1": "vuccati catūsu maggesu ñāṇaṃ. Paññā paññindriyaṃ paññābalaṃ dhammavicayasambojjhaṅgo",
  "atk-s0510a:1118_2": "vīmaṃsā vipassanā sammādiṭṭhi. So paccekasambuddho tena paccekabodhiñāṇena “sabbe",
  "atk-s0510a:1118_3": "saṅkhārā aniccā”ti bujjhi, “sabbe saṅkhārā dukkhā”ti bujjhi, “sabbe dhammā anattā”ti",
  "atk-s0510a:1118_4": "bujjhi. “Avijjāpaccayā saṅkhārā”ti bujjhi, “saṅkhārapaccayā viññāṇa”nti bujjhi, “viññāṇapaccayā",
  "atk-s0510a:1118_5": "nāmarūpa”nti bujjhi, “nāmarūpapaccayā saḷāyatana”nti bujjhi, “saḷāyatanapaccayā phasso”ti",
  "atk-s0510a:1118_6": "bujjhi, “phassapaccayā vedanā”ti bujjhi, “vedanāpaccayā taṇhā”ti bujjhi, “taṇhāpaccayā",
  "atk-s0510a:1118_7": "upādāna”nti bujjhi, “upādānapaccayā bhavo”ti bujjhi, “bhavapaccayā jātī”ti bujjhi,",
  "atk-s0510a:1118_8": "“jātipaccayā jarāmaraṇa”nti bujjhi. “Avijjānirodhā saṅkhāranirodho”ti bujjhi, “saṅkhāranirodhā",
  "atk-s0510a:1118_9": "viññāṇanirodho”ti bujjhi…pe… “bhavanirodhā jātinirodho”ti bujjhi, “jātinirodhā jarāmaraṇanirodho”ti",
  "atk-s0510a:1118_10": "bujjhi. “Idaṃ dukkha”nti bujjhi, “ayaṃ dukkhasamudayo”ti bujjhi, “ayaṃ dukkhanirodho”ti",
  "atk-s0510a:1118_11": "bujjhi, “ayaṃ dukkhanirodhagāminipaṭipadā”ti bujjhi. “Ime āsavā”ti bujjhi, “ayaṃ",
  "atk-s0510a:1118_12": "āsavasamudayo”ti bujjhi…pe… “paṭipadā”ti bujjhi, “ime dhammā abhiññeyyā”ti bujjhi,",
  "atk-s0510a:1118_13": "“ime dhammā pahātabbā”ti bujjhi, “ime dhammā sacchikātabbā”ti bujjhi, “ime dhammā",
  "atk-s0510a:1118_14": "bhāvetabbā”ti bujjhi. Channaṃ phassāyatanānaṃ samudayañca atthaṅgamañca assādañca",
  "atk-s0510a:1118_15": "ādīnavañca nissaraṇañca bujjhi, pañcannaṃ upādānakkhandhānaṃ samudayañca…pe… nissaraṇañca",
  "atk-s0510a:1118_16": "bujjhi, catunnaṃ mahābhūtānaṃ samudayañca atthaṅgamañca assādañca ādīnavañca nissaraṇañca",
  "atk-s0510a:1118_17": "bujjhi, “yaṃ kiñci samudayadhammaṃ, sabbaṃ taṃ nirodhadhamma”nti bujjhi.",
  "atk-s0510a:1119_0": "Atha vā yaṃ bujjhitabbaṃ anubujjhitabbaṃ paṭibujjhitabbaṃ sambujjhitabbaṃ adhigantabbaṃ",
  "atk-s0510a:1119_1": "phassitabbaṃ sacchikātabbaṃ, sabbaṃ taṃ tena paccekabodhiñāṇena bujjhi anubujjhi",
  "atk-s0510a:1119_2": "paṭibujjhi sambujjhi adhigañchi phassesi sacchākāsīti, evaṃ so paccekasambuddho eko",
  "atk-s0510a:1119_3": "anuttaraṃ paccekasambodhiṃ abhisambuddhoti eko.",
  "atk-s0510a:1120_0": "Careti aṭṭha cariyāyo – iriyāpathacariyā, āyatanacariyā, saticariyā, samādhicariyā,",
  "atk-s0510a:1120_1": "ñāṇacariyā, maggacariyā, patticariyā, lokatthacariyā. Iriyāpathacariyāti catūsu iriyāpathesu,",
  "atk-s0510a:1120_2": "āyatanacariyāti chasu ajjhattikabāhiresu āyatanesu, saticariyāti catūsu satipaṭṭhānesu,",
  "atk-s0510a:1120_3": "samādhicariyāti catūsu jhānesu, ñāṇacariyāti catūsu ariyasaccesu, maggacariyāti catūsu",
  "atk-s0510a:1120_4": "ariyamaggesu, patticariyāti catūsu sāmaññaphalesu, lokatthacariyāti tathāgatesu arahantesu",
  "atk-s0510a:1120_5": "sammāsambuddhesu, padesato paccekasambuddhesu, padesato sāvakesu.",
  "atk-s0510a:1121_0": "Iriyāpathacariyā ca paṇidhisampannānaṃ, āyatanacariyā ca indriyesu guttadvārānaṃ,",
  "atk-s0510a:1121_1": "saticariyā ca appamādavihārīnaṃ, samādhicariyā ca adhicittamanuyuttānaṃ, ñāṇacariyā",
  "atk-s0510a:1121_2": "ca buddhisampannānaṃ, maggacariyā ca sammāpaṭipannānaṃ, patticariyā ca adhigataphalānaṃ,",
  "atk-s0510a:1121_3": "lokatthacariyā ca tathāgatānaṃ arahantānaṃ sammāsambuddhānaṃ, padesato paccekasambuddhānaṃ,",
  "atk-s0510a:1121_4": "padesato sāvakānaṃ. Imā aṭṭha cariyāyo.",
  "atk-s0510a:1122_0": "Aparāpi aṭṭha cariyāyo – adhimuccanto saddhāya carati, paggaṇhanto vīriyena carati,",
  "atk-s0510a:1122_1": "upaṭṭhapento satiyā carati, avikkhepaṃ karonto samādhinā carati, pajānanto paññāya",
  "atk-s0510a:1122_2": "carati, vijānanto viññāṇacariyāya carati, evaṃ paṭipannassa kusalā dhammā āyatananti",
  "atk-s0510a:1122_3": "āyatanacariyāya carati. Evaṃ paṭipanno visesamadhigacchatīti visesacariyāya carati. Imā aṭṭha cariyāyo.",
  "atk-s0510a:1123_0": "Aparāpi aṭṭha cariyāyo – dassanacariyā ca sammādiṭṭhiyā, abhiniropanacariyā ca sammāsaṅkappassa,",
  "atk-s0510a:1123_1": "pariggahacariyā ca sammāvācāya, samuṭṭhānacariyā ca sammākammantassa, vodānacariyā",
  "atk-s0510a:1123_2": "ca sammāājīvassa, paggahacariyā ca sammāvāyāmassa, upaṭṭhānacariyā ca sammāsatiyā,",
  "atk-s0510a:1123_3": "avikkhepacariyā ca sammāsamādhissa. Imā aṭṭha cariyāyo.",
  "atk-s0510a:1124_0": "Khaggavisāṇakappoti yathā khaggassa nāma visāṇaṃ ekameva hoti, adutiyaṃ, evameva",
  "atk-s0510a:1124_1": "so paccekasambuddho takkappo tassadiso tappaṭibhāgo. Yathā atiloṇaṃ vuccati loṇakappo,",
  "atk-s0510a:1124_2": "atitittakaṃ vuccati tittakappo, atimadhuraṃ vuccati madhurakappo, atiuṇhaṃ vuccati",
  "atk-s0510a:1124_3": "aggikappo, atisītaṃ vuccati himakappo, mahāudakakkhandho vuccati samuddakappo, mahābhiññābalappatto",
  "atk-s0510a:1124_4": "sāvako vuccati satthukappoti. Evameva so paccekasambuddho khaggavisāṇakappo, khaggavisāṇasadiso",
  "atk-s0510a:1124_5": "khaggavisāṇapaṭibhāgo eko adutiyo muttabandhano sammā loke carati viharati iriyati",
  "atk-s0510a:1124_6": "vattati pāleti yapeti yāpetīti eko care khaggavisāṇakappo. Tenāhu paccekasambuddhā –",
  "atk-s0510a:1125": "“Sabbesu bhūtesu nidhāya daṇḍaṃ, aviheṭhayaṃ aññatarampi tesaṃ;",
  "atk-s0510a:1126": "Na puttamiccheyya kuto sahāyaṃ, eko care khaggavisāṇakappo.",
  "atk-s0510a:1127": "“Saṃsaggajātassa bhavanti snehā, snehanvayaṃ dukkhamidaṃ pahoti;",
  "atk-s0510a:1128": "Ādīnavaṃ snehajaṃ pekkhamāno; Eko care khaggavisāṇakappo.",
  "atk-s0510a:1129": "“Mitte suhajje anukampamāno, hāpeti atthaṃ paṭibaddhacitto;",
  "atk-s0510a:1130": "Etaṃ bhayaṃ santhave pekkhamāno, eko care khaggavisāṇakappo.",
  "atk-s0510a:1131": "“Vaṃso visālova yathā visatto, puttesu dāresu ca yā apekkhā;",
  "atk-s0510a:1132": "Vaṃse kaḷīrova asajjamāno, eko care khaggavisāṇakappo.",
  "atk-s0510a:1133": "“Migo araññamhi yathā abaddho, yenicchakaṃ gacchati gocarāya;",
  "atk-s0510a:1134": "Viññū naro seritaṃ pekkhamāno, eko care khaggavisāṇakappo.",
  "atk-s0510a:1135": "“Āmantanā hoti sahāyamajjhe, vāse ca ṭhāne gamane cārikāya;",
  "atk-s0510a:1136": "Anabhijjhitaṃ seritaṃ pekkhamāno, eko care khaggavisāṇakappo.",
  "atk-s0510a:1137": "“Khiḍḍā ratī hoti sahāyamajjhe, puttesu pemaṃ vipulañca hoti;",
  "atk-s0510a:1138": "Piyavippayogaṃ vijigucchamāno, eko care khaggavisāṇakappo.",
  "atk-s0510a:1139": "“Cātuddiso appaṭigho ca hoti, santussamāno itarītarena;",
  "atk-s0510a:1140": "Parissayānaṃ sahitā achambhī, eko care khaggavisāṇakappo.",
  "atk-s0510a:1141": "“Dussaṅgahā pabbajitāpi eke, atho gahaṭṭhā gharamāvasantā;",
  "atk-s0510a:1142": "Appossukko paraputtesu hutvā, eko care khaggavisāṇakappo.",
  "atk-s0510a:1143": "“Oropayitvā gihibyañjanāni, sañchinnapatto yathā koviḷāro;",
  "atk-s0510a:1144": "Chetvāna vīro gihibandhanāni, eko care khaggavisāṇakappo.",
  "atk-s0510a:1145": "“Sace labhetha nipakaṃ sahāyaṃ, saddhiṃ caraṃ sādhuvihāridhīraṃ;",
  "atk-s0510a:1146": "Abhibhuyya sabbāni parissayāni, careyya tenattamano satīmā.",
  "atk-s0510a:1147": "“No ce labhetha nipakaṃ sahāyaṃ, saddhiṃ caraṃ sādhuvihāridhīraṃ;",
  "atk-s0510a:1148": "Rājāva raṭṭhaṃ vijitaṃ pahāya, eko care mātaṅgaraññeva nāgo.",
  "atk-s0510a:1149": "“Addhā pasaṃsāma sahāyasampadaṃ, seṭṭhā samā sevitabbā sahāyā;",
  "atk-s0510a:1150": "Ete aladdhā anavajjabhojī, eko care khaggavisāṇakappo.",
  "atk-s0510a:1151": "“Disvā suvaṇṇassa pabhassarāni, kammāraputtena suniṭṭhitāni;",
  "atk-s0510a:1152": "Saṅghaṭṭamānāni duve bhujasmiṃ, eko care khaggavisāṇakappo.",
  "atk-s0510a:1153": "“Evaṃ dutīyena sahā mamassa, vācābhilāpo abhisajjanā vā;",
  "atk-s0510a:1154": "Etaṃ bhayaṃ āyatiṃ pekkhamāno, eko care khaggavisāṇakappo.",
  "atk-s0510a:1155": "“Kāmā hi citrā madhurā manoramā, virūparūpena mathenti cittaṃ;",
  "atk-s0510a:1156": "Ādīnavaṃ kāmaguṇesu disvā, eko care khaggavisāṇakappo.",
  "atk-s0510a:1157": "“Ītī ca gaṇḍo ca upaddavo ca, rogo ca sallañca bhayañca metaṃ;",
  "atk-s0510a:1158": "Etaṃ bhayaṃ kāmaguṇesu disvā, eko care khaggavisāṇakappo.",
  "atk-s0510a:1159": "“Sītañca uṇhañca khudaṃ pipāsaṃ, vātātape ḍaṃsasarīsape ca;",
  "atk-s0510a:1160": "Sabbānipetāni abhibbhavitvā, eko care khaggavisāṇakappo.",
  "atk-s0510a:1161": "“Nāgova yūthāni vivajjayitvā, sañjātakhandho padumī uḷāro;",
  "atk-s0510a:1162": "Yathābhirantaṃ viharaṃ araññe, eko care khaggavisāṇakappo.",
  "atk-s0510a:1163": "“Aṭṭhānataṃ saṅgaṇikāratassa, yaṃ phassaye sāmayikaṃ vimuttiṃ;",
  "atk-s0510a:1164": "Ādiccabandhussa vaco nisamma, eko care khaggavisāṇakappo.",
  "atk-s0510a:1165": "“Diṭṭhīvisūkāni upātivatto, patto niyāmaṃ paṭiladdhamaggo;",
  "atk-s0510a:1166": "Uppannañāṇomhi anaññaneyyo, eko care khaggavisāṇakappo.",
  "atk-s0510a:1167": "“Nillolupo nikkuho nippipāso, nimmakkha niddhantakasāvamoho;",
  "atk-s0510a:1168": "Nirāsayo sabbaloke bhavitvā, eko care khaggavisāṇakappo.",
  "atk-s0510a:1169": "“Pāpaṃ sahāyaṃ parivajjayetha, anatthadassiṃ visame niviṭṭhaṃ;",
  "atk-s0510a:1170": "Sayaṃ na seve pasutaṃ pamattaṃ, eko care khaggavisāṇakappo.",
  "atk-s0510a:1171": "“Bahussutaṃ dhammadharaṃ bhajetha, mittaṃ uḷāraṃ paṭibhānavantaṃ;",
  "atk-s0510a:1172": "Aññāya atthāni vineyya kaṅkhaṃ, eko care khaggavisāṇakappo.",
  "atk-s0510a:1173": "“Khiḍḍaṃ ratiṃ kāmasukhañca loke, analaṅkaritvā anapekkhamāno;",
  "atk-s0510a:1174": "Vibhūsaṭṭhānā virato saccavādī, eko care khaggavisāṇakappo.",
  "atk-s0510a:1175": "“Puttañca dāraṃ pitarañca mātaraṃ, dhanāni dhaññāni ca bandhavāni;",
  "atk-s0510a:1176": "Hitvāna kāmāni yathodhikāni, eko care khaggavisāṇakappo.",
  "atk-s0510a:1177": "“Saṅgo eso parittamettha sokhyaṃ, appassādo dukkhamevettha bhiyyo;",
  "atk-s0510a:1178": "Gaḷo eso iti ñatvā matimā, eko care khaggavisāṇakappo.",
  "atk-s0510a:1179": "“Sandālayitvāna saṃyojanāni, jālaṃva bhetvā salilambucārī,",
  "atk-s0510a:1180": "Aggīva daḍḍhaṃ anivattamāno, eko care khaggavisāṇakappo.",
  "atk-s0510a:1181": "“Okkhittacakkhū na ca pādalolo, guttindriyo rakkhitamānasāno;",
  "atk-s0510a:1182": "Anavassuto apariḍayhamāno, eko care khaggavisāṇakappo.",
  "atk-s0510a:1183": "“Ohārayitvā gihibyañjanāni, sañchannapatto yathā pārichatto;",
  "atk-s0510a:1184": "Kāsāyavattho abhinikkhamitvā, eko care khaggavisāṇakappo.",
  "atk-s0510a:1185": "“Rasesu gedhaṃ akaraṃ alolo, anaññaposī sapadānacārī;",
  "atk-s0510a:1186": "Kule kule appaṭibaddhacitto, eko care khaggavisāṇakappo.",
  "atk-s0510a:1187": "“Pahāya pañcāvaraṇāni cetaso, upakkilese byapanujja sabbe;",
  "atk-s0510a:1188": "Anissito chejja sinehadosaṃ, eko care khaggavisāṇakappo.",
  "atk-s0510a:1189": "“Vipiṭṭhikatvāna sukhañca dukkhaṃ, pubbeva somanassadomanassaṃ;",
  "atk-s0510a:1190": "Laddhānupekkhaṃ samathaṃ visuddhaṃ, eko care khaggavisāṇakappo.",
  "atk-s0510a:1191": "“Āraddhavīriyo paramatthapattiyā, alīnacitto akusītavutti;",
  "atk-s0510a:1192": "Daḷhanikkamo thāmabalūpapanno, eko care khaggavisāṇakappo.",
  "atk-s0510a:1193": "“Paṭisallānaṃ jhānamariñcamāno, dhammesu niccaṃ anudhammacārī;",
  "atk-s0510a:1194": "Ādīnavaṃ sammasitā bhavesu, eko care khaggavisāṇakappo.",
  "atk-s0510a:1195": "“Taṇhakkhayaṃ patthayamappamatto, aneḷamūgo sutavā satīmā;",
  "atk-s0510a:1196": "Saṅkhātadhammo niyato padhānavā, eko care khaggavisāṇakappo.",
  "atk-s0510a:1197": "“Sīhova saddesu asantasanto, vātova jālamhi asajjamāno;",
  "atk-s0510a:1198": "Padumaṃva toyena alimpamāno, eko care khaggavisāṇakappo.",
  "atk-s0510a:1199": "“Sīho yathā dāṭhabalī pasayha, rājā migānaṃ abhibhuyya cārī;",
  "atk-s0510a:1200": "Sevetha pantāni senāsanāni, eko care khaggavisāṇakappo.",
  "atk-s0510a:1201": "“Mettaṃ upekkhaṃ karuṇaṃ vimuttiṃ, āsevamāno muditañca kāle;",
  "atk-s0510a:1202": "Sabbena lokena avirujjhamāno, eko care khaggavisāṇakappo.",
  "atk-s0510a:1203": "“Rāgañca dosañca pahāya mohaṃ, sandālayitvāna saṃyojanāni;",
  "atk-s0510a:1204": "Asantasaṃ jīvitasaṅkhayamhi, eko care khaggavisāṇakappo.",
  "atk-s0510a:1205": "“Bhajanti sevanti ca kāraṇatthā, nikkāraṇā dullabhā ajja mittā;",
  "atk-s0510a:1206": "Attatthapaññā asucīmanussā, eko care khaggavisāṇakappo”ti.",
  "atk-s0510a:1207_0": "Tattha sabbesu bhūtesūti khaggavisāṇapaccekabuddhāpadānasuttaṃ. Kā uppatti? Sabbasuttānaṃ",
  "atk-s0510a:1207_1": "catubbidhā uppatti – attajjhāsayato, parajjhāsayato, aṭṭhuppattito, pucchāvasitoti.",
  "atk-s0510a:1207_2": "Tattha khaggavisāṇasuttassa avisesena pucchāvasito uppatti. Visesena pana yasmā ettha",
  "atk-s0510a:1207_3": "kāci gāthā tena tena paccekabuddhena puṭṭhena vuttā, kāci apuṭṭhena attanā adhigatamagganayānurūpaṃ",
  "atk-s0510a:1207_4": "udānaṃyeva udānentena, tasmā kāyaci gāthāya pucchāvasito, kāyaci attajjhāsayato uppatti.",
  "atk-s0510a:1207_5": "Tattha yā ayaṃ avisesena pucchāvasito uppatti, sā ādito pabhuti evaṃ veditabbā –",
  "atk-s0510a:1208_0": "Ekaṃ samayaṃ bhagavā sāvatthiyaṃ viharati. Atha kho āyasmato ānandassa rahogatassa",
  "atk-s0510a:1208_1": "paṭisallīnassa evaṃ cetaso parivitakko udapādi – “buddhānaṃ patthanā ca abhinīhāro",
  "atk-s0510a:1208_2": "ca dissati, tathā sāvakānaṃ, paccekabuddhānaṃ na dissati, yaṃnūnāhaṃ bhagavantaṃ",
  "atk-s0510a:1208_3": "upasaṅkamitvā puccheyya”nti? So paṭisallānā vuṭṭhito bhagavantaṃ upasaṅkamitvā yathākkamena",
  "atk-s0510a:1208_4": "etamatthaṃ pucchi. Athassa bhagavā pubbayogāvacarasuttaṃ abhāsi –",
  "atk-s0510a:1209_0": "“Pañcime, ānanda, ānisaṃsā pubbayogāvacare diṭṭheva dhamme paṭikacceva aññaṃ ārādheti.",
  "atk-s0510a:1209_1": "No ce diṭṭheva dhamme paṭikacceva aññaṃ ārādheti, atha maraṇakāle aññaṃ ārādheti.",
  "atk-s0510a:1209_2": "Atha devaputto samāno aññaṃ ārādheti. Atha buddhānaṃ sammukhībhāve khippābhiñño hoti.",
  "atk-s0510a:1209_3": "Atha pacchime kāle paccekasambuddho hotī”ti.",
  "atk-s0510a:1210": "Evaṃ vatvā puna āha –",
  "atk-s0510a:1211": "“Paccekasambuddhā nāma, ānanda, abhinīhārasampannā pubbayogāvacarā honti, tasmā paccekabuddhabuddhasāvakānaṃ sabbesaṃ patthanā ca abhinīhāro ca icchitabbo”ti.",
  "atk-s0510a:1212_0": "So āha – “buddhānaṃ, bhante, patthanā kīva ciraṃ vaṭṭatī”ti. Buddhānaṃ, ānanda, heṭṭhimaparicchedena",
  "atk-s0510a:1212_1": "cattāri asaṅkhyeyyāni kappasatasahassañca, majjhimaparicchedena aṭṭha asaṅkhyeyyāni",
  "atk-s0510a:1212_2": "kappasatasahassañca, uparimaparicchedena soḷasa asaṅkhyeyyāni kappasatasahassañca.",
  "atk-s0510a:1212_3": "Ete ca bhedā paññādhikasaddhādhikavīriyādhikānaṃ vasena ñātabbā. Paññādhikānañhi",
  "atk-s0510a:1212_4": "saddhā mandā hoti, paññā tikkhā. Saddhādhikānaṃ paññā majjhimā hoti, saddhā tikkhā.",
  "atk-s0510a:1212_5": "Vīriyādhikānaṃ saddhā paññā mandā hoti, vīriyaṃ tikkhanti. Appatvā pana cattāri asaṅkhyeyyāni",
  "atk-s0510a:1212_6": "kappasatasahassañca divase divase vessantaradānasadisaṃ dānaṃ dentopi tadanurūpe",
  "atk-s0510a:1212_7": "sīlādipāramidhamme ācinantopi antarā buddho bhavissatīti netaṃ ṭhānaṃ vijjati. Kasmā?",
  "atk-s0510a:1212_8": "Ñāṇaṃ gabbhaṃ na gaṇhāti, vepullaṃ nāpajjati, paripākaṃ na gacchatīti. Yathā nāma",
  "atk-s0510a:1212_9": "timāsacatumāsapañcamāsaccayena nipphajjanakaṃ sassaṃ taṃ taṃ kālaṃ appatvā divase",
  "atk-s0510a:1212_10": "divase satakkhattuṃ sahassakkhattuṃ keḷāyantopi udakena siñcantopi antarā pakkhena",
  "atk-s0510a:1212_11": "vā māsena vā nipphādessatīti netaṃ ṭhānaṃ vijjati. Kasmā? Sassaṃ gabbhaṃ na gaṇhāti,",
  "atk-s0510a:1212_12": "vepullaṃ nāpajjati, paripākaṃ na gacchatīti. Evamevaṃ appatvā cattāri asaṅkhyeyyāni",
  "atk-s0510a:1212_13": "kappasatasahassañca antarā buddho bhavissatīti netaṃ ṭhānaṃ vijjati. Tasmā yathāvuttameva",
  "atk-s0510a:1212_14": "kālaṃ pāramipūraṇaṃ kātabbaṃ ñāṇaparipākatthāya. Ettakenāpi ca kālena buddhattaṃ",
  "atk-s0510a:1212_15": "patthayato abhinīhārakaraṇe aṭṭha sampattiyo icchitabbā. Ayañhi –",
  "atk-s0510a:1213": "“Manussattaṃ liṅgasampatti, hetu satthāradassanaṃ;",
  "atk-s0510a:1214": "Pabbajjā guṇasampatti, adhikāro ca chandatā;",
  "atk-s0510a:1215": "Aṭṭhadhammasamodhānā, abhinīhāro samijjhati”. ;",
  "atk-s0510a:1216_0": "Abhinīhāroti mūlapaṇidhānassetaṃ adhivacanaṃ. Tattha manussattanti manussajāti. Aññatra",
  "atk-s0510a:1216_1": "hi manussajātiyā avasesajātīsu devajātiyampi ṭhitassa paṇidhi na ijjhati, tattha",
  "atk-s0510a:1216_2": "ṭhitena pana buddhattaṃ patthayantena dānādīni puññakammāni katvā manussattaṃyeva",
  "atk-s0510a:1216_3": "patthetabbaṃ, tattha ṭhatvā paṇidhi kātabbo. Evañhi samijjhati. Liṅgasampattīti purisabhāvo.",
  "atk-s0510a:1216_4": "Mātugāmanapuṃsakaubhatobyañjanakānañhi manussajātiyaṃ ṭhitānampi paṇidhi na ijjhati.",
  "atk-s0510a:1216_5": "Tattha ṭhitena pana buddhattaṃ patthentena dānādīni puññakammāni katvā purisabhāvoyeva",
  "atk-s0510a:1216_6": "patthetabbo, tattha ṭhatvā paṇidhi kātabbo. Evañhi samijjhati. Hetūti arahattassa",
  "atk-s0510a:1216_7": "upanissayasampatti. Yo hi tasmiṃ attabhāve vāyamanto arahattaṃ pāpuṇituṃ samattho,",
  "atk-s0510a:1216_8": "tassa paṇidhi samijjhati, no itarassa yathā sumedhapaṇḍitassa. So hi dīpaṅkarapādamūle",
  "atk-s0510a:1216_9": "pabbajitvā tenattabhāvena arahattaṃ pāpuṇituṃ samattho ahosi. Satthāradassananti",
  "atk-s0510a:1216_10": "buddhānaṃ sammukhādassanaṃ. Evañhi ijjhati, no aññathā yathā sumedhapaṇḍitassa. So",
  "atk-s0510a:1216_11": "hi dīpaṅkaraṃ sammukhā disvā paṇidhiṃ akāsi. Pabbajjāti anagāriyabhāvo. So ca kho",
  "atk-s0510a:1216_12": "sāsane vā kammavādikiriyavāditāpasaparibbājakanikāye vā vaṭṭati yathā sumedhapaṇḍitassa.",
  "atk-s0510a:1216_13": "So hi sumedho nāma tāpaso hutvā paṇidhiṃ akāsi. Guṇasampattīti jhānādiguṇapaṭilābho.",
  "atk-s0510a:1216_14": "Pabbajitassapi hi guṇasampannasseva ijjhati, no itarassa yathā sumedhapaṇḍitassa.",
  "atk-s0510a:1216_15": "So hi pañcābhiñño ca aṭṭhasamāpattilābhī ca hutvā paṇidhesi. Adhikāroti adhikakāro,",
  "atk-s0510a:1216_16": "pariccāgoti attho. Jīvitādipariccāgañhi katvā paṇidahatoyeva ijjhati, no itarassa",
  "atk-s0510a:1216_17": "yathā sumedhapaṇḍitassa. So hi –",
  "atk-s0510a:1217": "“Akkamitvāna maṃ buddho, saha sissehi gacchatu;",
  "atk-s0510a:1218": "Mā naṃ kalale akkamittha, hitāya me bhavissatī”ti. ;",
  "atk-s0510a:1219_0": "Evaṃ attapariccāgaṃ katvā paṇidhesi. Chandatāti kattukamyatā. Sā yassa balavatī hoti,",
  "atk-s0510a:1219_1": "tassa ijjhati paṇidhi. Sā ca sace koci vadeyya “ko cattāri asaṅkhyeyyāni kappasatasahassañca",
  "atk-s0510a:1219_2": "niraye paccitvā buddhattaṃ icchatī”ti. Taṃ sutvā yo “aha”nti vattuṃ ussahati, tassa",
  "atk-s0510a:1219_3": "balavatīti veditabbā. Tathā yadi koci vadeyya “ko sakalacakkavāḷaṃ vītaccikānaṃ aṅgārānaṃ",
  "atk-s0510a:1219_4": "pūraṃ akkamitvā buddhattaṃ icchati, ko sakalacakkavāḷaṃ sattisūlehi ākiṇṇaṃ akkamanto",
  "atk-s0510a:1219_5": "atikkamitvā buddhattaṃ icchati, ko sakalacakkavāḷaṃ samatittikaṃ udakapuṇṇaṃ uttaritvā",
  "atk-s0510a:1219_6": "buddhattaṃ icchati, ko sakalacakkavāḷaṃ nirantaraṃ veḷugumbasañchannaṃ maddanto atikkamitvā",
  "atk-s0510a:1219_7": "buddhattaṃ icchatī”ti, taṃ sutvā yo “aha”nti vattuṃ ussahati, tassa balavatīti veditabbā.",
  "atk-s0510a:1219_8": "Evarūpena ca kattukamyatāchandena samannāgato sumedhapaṇḍito paṇidhesīti.",
  "atk-s0510a:1220_0": "Evaṃ samiddhābhinīhāro ca bodhisatto imāni aṭṭhārasa abhabbaṭṭhānāni na upeti. So",
  "atk-s0510a:1220_1": "hi tato pabhuti na jaccandho hoti na jaccapadhiro, na ummattako, na eḷamugo, na pīṭhasappi,",
  "atk-s0510a:1220_2": "na milakkhesu uppajjati, na dāsiyā kucchimhi nibbattati, na niyatamicchādiṭṭhiko",
  "atk-s0510a:1220_3": "hoti, nāssa liṅgaṃ parivattati, na pañcānantariyakammāni karoti, na kuṭṭhī hoti,",
  "atk-s0510a:1220_4": "na tiracchānayoniyaṃ vaṭṭakato pacchimattabhāvo hatthito adhikattabhāvo hoti, na",
  "atk-s0510a:1220_5": "khuppipāsikanijjhāmataṇhikapetesu uppajjati, na kālakañcikāsuresu, na avīciniraye,",
  "atk-s0510a:1220_6": "na lokantarikesu uppajjati. Kāmāvacaresu pana na māro hoti, rūpāvacaresu na asaññībhave,",
  "atk-s0510a:1220_7": "na suddhāvāsesu uppajjati, na arūpabhavesu, na aññaṃ cakkavāḷaṃ saṅkamati.",
  "atk-s0510a:1221": "Yā cimā ussāho ca ummaṅgo ca avatthānañca hitacariyā cāti catasso buddhabhūmiyo, tāhi samannāgato hoti. Tattha –",
  "atk-s0510a:1222": "“Ussāho vīriyaṃ vuttaṃ, ummaṅgo paññā pavuccati;",
  "atk-s0510a:1223": "Avatthānaṃ adhiṭṭhānaṃ, hitacariyā mettābhāvanā”ti. –",
  "atk-s0510a:1224_0": "Veditabbā. Ye ca ime nekkhammajjhāsayo, pavivekajjhāsayo, alobhajjhāsayo, adosajjhāsayo,",
  "atk-s0510a:1224_1": "amohajjhāsayo, nissaraṇajjhāsayoti cha ajjhāsayā bodhiparipākāya saṃvattanti, yehi",
  "atk-s0510a:1224_2": "samannāgatattā nekkhammajjhāsayā ca bodhisattā kāmesu dosadassāvino, pavivekajjhāsayā",
  "atk-s0510a:1224_3": "ca bodhisattā saṅgaṇikāya dosadassāvino, alobhajjhāsayā ca bodhisattā lobhe dosadassāvino,",
  "atk-s0510a:1224_4": "adosajjhāsayā ca bodhisattā dose dosadassāvino, amohajjhāsayā ca bodhisattā mohe",
  "atk-s0510a:1224_5": "dosadassāvino, nissaraṇajjhāsayā ca bodhisattā sabbabhavesu dosadassāvinoti vuccanti,",
  "atk-s0510a:1224_6": "tehi ca samannāgato hoti.",
  "atk-s0510a:1225_0": "Paccekabuddhānaṃ pana kīva ciraṃ patthanā vaṭṭatīti? Paccekabuddhānaṃ dve asaṅkhyeyyāni",
  "atk-s0510a:1225_1": "kappasatasahassañca, tato oraṃ na sakkā, pubbe vuttanayenevettha kāraṇaṃ veditabbaṃ.",
  "atk-s0510a:1225_2": "Ettakenāpi ca kālena paccekabuddhattaṃ patthayato abhinīhārakaraṇe pañca sampattiyo",
  "atk-s0510a:1225_3": "icchitabbā. Tesañhi –",
  "atk-s0510a:1226": "“Manussattaṃ liṅgasampatti, vigatāsavadassanaṃ;",
  "atk-s0510a:1227": "Adhikāro ca chandatā, ete abhinīhārakāraṇā”.",
  "atk-s0510a:1228": "Tattha vigatāsavadassananti buddhapaccekabuddhabuddhasāvakānaṃ yassa kassaci dassananti attho. Sesaṃ vuttanayameva.",
  "atk-s0510a:1229_0": "Atha “sāvakānaṃ patthanā kittakaṃ vaṭṭatī”ti? Dvinnaṃ aggasāvakānaṃ ekaṃ asaṅkhyeyyaṃ",
  "atk-s0510a:1229_1": "kappasatasahassañca, asītimahāsāvakānaṃ kappasatasahassameva. Tathā buddhassa mātāpitūnaṃ",
  "atk-s0510a:1229_2": "upaṭṭhākassa puttassa cāti, tato oraṃ na sakkā, tattha kāraṇaṃ vuttanayameva. Imesaṃ",
  "atk-s0510a:1229_3": "pana sabbesampi adhikāro ca chandatāti dvaṅgasamannāgatoyeva abhinīhāro hoti.",
  "atk-s0510a:1230_0": "Evaṃ imāya patthanāya iminā ca abhinīhārena yathāvuttappabhedaṃ kālaṃ pāramiyo pūretvā",
  "atk-s0510a:1230_1": "buddhā loke uppajjantā khattiyakule vā brāhmaṇakule vā uppajjanti, paccekabuddhā",
  "atk-s0510a:1230_2": "khattiyabrāhmaṇagahapatikulānaṃ aññatarasmiṃ, aggasāvakā pana buddhā viya khattiyabrāhmaṇakulesveva.",
  "atk-s0510a:1230_3": "Sabbabuddhā saṃvaṭṭamāne kappe na uppajjanti, vivaṭṭamāne kappe uppajjanti, tathā",
  "atk-s0510a:1230_4": "paccekabuddhā. Te pana buddhānaṃ uppajjanakāle na uppajjanti. Buddhā sayañca bujjhanti,",
  "atk-s0510a:1230_5": "pare ca bodhenti. Paccekabuddhā sayameva bujjhanti, na pare bodhenti. Attharasameva",
  "atk-s0510a:1230_6": "paṭivijjhanti, na dhammarasaṃ. Na hi te lokuttaradhammaṃ paññattiṃ āropetvā desetuṃ",
  "atk-s0510a:1230_7": "sakkonti, mūgena diṭṭhasupino viya vanacarakena nagare sāyitabyañjanaraso viya ca",
  "atk-s0510a:1230_8": "nesaṃ dhammābhisamayo hoti. Sabbaṃ iddhisamāpattipaṭisambhidāpabhedaṃ pāpuṇanti.",
  "atk-s0510a:1230_9": "Guṇavisiṭṭhatāya buddhānaṃ heṭṭhā sāvakānaṃ upari honti, na aññe pabbājetvā ābhisamācārikaṃ",
  "atk-s0510a:1230_10": "sikkhāpenti, “cittasallekho kātabbo, vosānaṃ nāpajjitabba”nti iminā uddesena uposathaṃ",
  "atk-s0510a:1230_11": "karonti, ajja uposathoti vacanamattena vā, uposathaṃ karontā ca gandhamādane mañjūsakarukkhamūle",
  "atk-s0510a:1230_12": "ratanamāḷe sannipatitvā karontīti. Evaṃ bhagavā āyasmato ānandassa paccekabuddhānaṃ",
  "atk-s0510a:1230_13": "sabbākāraparipūraṃ patthanañca abhinīhārañca kathetvā idāni imāya patthanāya iminā",
  "atk-s0510a:1230_14": "ca abhinīhārena samudāgate te te paccekabuddhe kathetuṃ “sabbesu bhūtesu nidhāya",
  "atk-s0510a:1230_15": "daṇḍa”ntiādinā nayena imaṃ khaggavisāṇasuttaṃ abhāsi. Ayaṃ tāva avisesena pucchāvasito",
  "atk-s0510a:1230_16": "khaggavisāṇasuttassa uppatti.",
  "atk-s0510a:1231_0": "Idāni visesena vattabbā. Tattha imissā tāva gāthāya evaṃ uppatti veditabbā – ayaṃ",
  "atk-s0510a:1231_1": "kira paccekabuddho paccekabodhisattabhūmiṃ ogāhanto dve asaṅkhyeyyāni kappasatasahassañca",
  "atk-s0510a:1231_2": "pāramiyo pūretvā kassapassa bhagavato sāsane pabbajitvā āraññiko hutvā gatapaccāgatavattaṃ",
  "atk-s0510a:1231_3": "pūrento samaṇadhammaṃ akāsi. Etaṃ kira vattaṃ aparipūretvā paccekabodhiṃ pāpuṇanto",
  "atk-s0510a:1231_4": "nāma natthi. Kiṃ panetaṃ gatapaccāgatavattaṃ nāma? Haraṇapaccāharaṇanti. Taṃ yathā",
  "atk-s0510a:1231_5": "vibhūtaṃ hoti, tathā kathessāma.",
  "atk-s0510a:1232_0": "Idha ekacco bhikkhu harati na paccāharati, ekacco paccāharati na harati, ekacco neva",
  "atk-s0510a:1232_1": "harati na paccāharati, ekacco harati ca paccāharati ca. Tattha yo bhikkhu pageva",
  "atk-s0510a:1232_2": "vuṭṭhāya cetiyaṅgaṇabodhiyaṅgaṇavattaṃ katvā bodhirukkhe udakaṃ āsiñcitvā pānīyaghaṭaṃ",
  "atk-s0510a:1232_3": "pūretvā pānīyamāḷe ṭhapetvā ācariyavattaṃ upajjhāyavattaṃ katvā dveasīti khandhakavattāni",
  "atk-s0510a:1232_4": "ca cuddasa mahāvattāni samādāya vattati. So sarīraparikammaṃ katvā senāsanaṃ pavisitvā",
  "atk-s0510a:1232_5": "yāva bhikkhācāravelā, tāva vivittāsane vītināmetvā velaṃ ñatvā nivāsetvā kāyabandhanaṃ",
  "atk-s0510a:1232_6": "bandhitvā uttarāsaṅgaṃ katvā saṅghāṭiṃ khandhe karitvā pattaṃ aṃse ālaggetvā kammaṭṭhānaṃ",
  "atk-s0510a:1232_7": "manasi karonto cetiyaṅgaṇaṃ gantvā cetiyañca bodhiñca vanditvā gāmasamīpe cīvaraṃ",
  "atk-s0510a:1232_8": "pārupitvā pattaṃ ādāya gāmaṃ piṇḍāya pavisati. Evaṃ paviṭṭho ca lābhī bhikkhu puññavā",
  "atk-s0510a:1232_9": "upāsakehi sakkato garukato upaṭṭhākakule vā paṭikkamanasālāyaṃ vā paṭikkamitvā upāsakehi",
  "atk-s0510a:1232_10": "taṃ taṃ pañhaṃ pucchiyamāno tesaṃ pañhavissajjanena dhammadesanāvikkhepena ca taṃ",
  "atk-s0510a:1232_11": "manasikāraṃ chaḍḍetvā nikkhamati. Vihāraṃ āgatopi bhikkhūhi pañhaṃ puṭṭho katheti,",
  "atk-s0510a:1232_12": "dhammaṃ bhaṇati, taṃ taṃ byāpārañca āpajjati. Pacchābhattampi purimayāmampi majjhimayāmampi",
  "atk-s0510a:1232_13": "evaṃ bhikkhūhi saddhiṃ papañcetvā kāyaduṭṭhullābhibhūto pacchimayāmepi sayati, neva",
  "atk-s0510a:1232_14": "kammaṭṭhānaṃ manasi karoti. Ayaṃ vuccati “harati na paccāharatī”ti.",
  "atk-s0510a:1233_0": "Yo pana byādhibahulo hoti, bhuttāhāro paccūsasamaye na sammā pariṇamati. Pageva vuṭṭhāya",
  "atk-s0510a:1233_1": "yathāvuttaṃ vattaṃ kātuṃ na sakkoti kammaṭṭhānaṃ vā manasi kātuṃ, aññadatthu yāguṃ",
  "atk-s0510a:1233_2": "vā khajjakaṃ vā bhesajjaṃ vā bhattaṃ vā patthayamāno kālasseva pattacīvaramādāya",
  "atk-s0510a:1233_3": "gāmaṃ pavisati. Tattha yāguṃ vā khajjakaṃ vā bhesajjaṃ vā bhattaṃ vā laddhā pattaṃ",
  "atk-s0510a:1233_4": "nīharitvā bhattakiccaṃ niṭṭhāpetvā paññattāsane nisinno kammaṭṭhānaṃ manasi karitvā",
  "atk-s0510a:1233_5": "visesaṃ patvā vā apatvā vā vihāraṃ āgantvā teneva manasikārena viharati. Ayaṃ vuccati",
  "atk-s0510a:1233_6": "“paccāharati na haratī”ti. Edisā hi bhikkhū yāguṃ pivitvā vipassanaṃ vaḍḍhetvā buddhasāsane",
  "atk-s0510a:1233_7": "arahattaṃ pattā gaṇanapathaṃ vītivattā, sīhaḷadīpeyeva tesu tesu gāmesu āsanasālāyaṃ",
  "atk-s0510a:1233_8": "taṃ āsanaṃ natthi, yattha bhikkhū nisinnā yāguṃ pivitvā arahattaṃ appattā.",
  "atk-s0510a:1234_0": "Yo pana pamādavihārī hoti nikkhittadhuro, sabbavattāni bhinditvā pañcavidhacetokhilavinibandhanabaddhacitto",
  "atk-s0510a:1234_1": "viharanto kammaṭṭhānamanasikāramananuyutto gāmaṃ piṇḍāya pavisitvā gihīhi saddhiṃ",
  "atk-s0510a:1234_2": "kathāpapañcena papañcito tucchakova nikkhamati. Ayaṃ vuccati “neva harati na paccāharatī”ti.",
  "atk-s0510a:1235_0": "Yo pana pageva vuṭṭhāya purimanayeneva sabbavattāni paripūretvā yāva bhikkhācāravelā,",
  "atk-s0510a:1235_1": "tāva pallaṅkaṃ ābhujitvā kammaṭṭhānaṃ manasi karoti. Kammaṭṭhānaṃ nāma duvidhaṃ –",
  "atk-s0510a:1235_2": "sabbatthakañca pārihāriyañca. Tattha sabbatthakaṃ nāma mettā ca maraṇānussati ca.",
  "atk-s0510a:1235_3": "Tañhi sabbattha atthayitabbaṃ icchitabbanti “sabbatthaka”nti vuccati. Mettā nāma",
  "atk-s0510a:1235_4": "āvāsādīsu sabbattha icchitabbā. Āvāsesu hi mettāvihārī bhikkhu sabrahmacārīnaṃ piyo",
  "atk-s0510a:1235_5": "hoti manāpo, tena phāsu asaṅghaṭṭho viharati. Devatāsu mettāvihārī devatāhi rakkhitagopito",
  "atk-s0510a:1235_6": "sukhaṃ viharati. Rājarājamahāmattādīsu mettāvihārī tehi mamāyito sukhaṃ viharati.",
  "atk-s0510a:1235_7": "Gāmanigamādīsu mettāvihārī sabbattha bhikkhācariyādīsu manussehi sakkato garukato",
  "atk-s0510a:1235_8": "sukhaṃ viharati. Maraṇānussatibhāvanāya jīvitanikantiṃ pahāya appamatto viharati.",
  "atk-s0510a:1236_0": "Yaṃ pana sadā pariharitabbaṃ cariyānukūlena gahitaṃ. Taṃ dasāsubhakasiṇānussatīsu",
  "atk-s0510a:1236_1": "aññataraṃ, catudhātuvavatthānameva vā, taṃ sadā pariharitabbato rakkhitabbato bhāvetabbato",
  "atk-s0510a:1236_2": "ca “pārihāriya”nti vuccati, mūlakammaṭṭhānantipi tadeva. Atthakāmā hi kulaputtā sāsane",
  "atk-s0510a:1236_3": "pabbajitvā dasapi vīsampi tiṃsampi cattālīsampi paññāsampi satampi ekato vasantā",
  "atk-s0510a:1236_4": "katikavattaṃ katvā viharanti – “āvuso, tumhe na iṇaṭṭā na bhayaṭṭā na jīvikāpakatā",
  "atk-s0510a:1236_5": "pabbajitā, dukkhā muccitukāmā panettha pabbajitā. Tasmā gamane uppannakilese gamaneyeva",
  "atk-s0510a:1236_6": "niggaṇhatha, ṭhāne, nisajjāya, sayane uppannakilese sayaneyeva niggaṇhathā”ti.",
  "atk-s0510a:1237_0": "Te evaṃ katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu",
  "atk-s0510a:1237_1": "pāsāṇā honti, tāya saññāya kammaṭṭhānaṃ manasikarontāva gacchanti. Sace kassaci gamane",
  "atk-s0510a:1237_2": "kileso uppajjati, so tattheva naṃ niggaṇhāti. Tathā asakkonto tiṭṭhati, athassa pacchato",
  "atk-s0510a:1237_3": "āgacchantopi tiṭṭhati. So “ayaṃ bhikkhu tuyhaṃ uppannaṃ vitakkaṃ jānāti, ananucchavikaṃ",
  "atk-s0510a:1237_4": "te eta”nti attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati.",
  "atk-s0510a:1237_5": "Tathā asakkonto nisīdati. Athassa pacchato āgacchantopi nisīdatīti. Soyeva nayo ariyabhūmiṃ",
  "atk-s0510a:1237_6": "okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova gacchati,",
  "atk-s0510a:1237_7": "na kammaṭṭhānavippayuttena cittena pādaṃ uddharati. Uddharati ce, paṭinivattitvā",
  "atk-s0510a:1237_8": "purimapadeseyeva tiṭṭhati. Ālindakavāsī mahāphussadevatthero viya.",
  "atk-s0510a:1238_0": "So kira ekūnavīsativassāni gatapaccāgatavattaṃ pūrento evaṃ vihāsi. Manussāpi sudaṃ",
  "atk-s0510a:1238_1": "antarāmagge kasantā ca vapantā ca maddantā ca kammāni karontā ca theraṃ tathā gacchantaṃ",
  "atk-s0510a:1238_2": "disvā “ayaṃ thero punappunaṃ nivattitvā gacchati, kiṃ nu kho maggamūḷho, udāhu kiñci",
  "atk-s0510a:1238_3": "pamuṭṭho”ti samullapanti. So taṃ anādiyitvā kammaṭṭhānayuttena citteneva samaṇadhammaṃ",
  "atk-s0510a:1238_4": "karonto vīsativassabbhantare arahattaṃ pāpuṇi. Arahattapattadivaseyevassa caṅkamanakoṭiyaṃ",
  "atk-s0510a:1238_5": "adhivatthā devatā aṅgulīhi dīpaṃ ujjāletvā aṭṭhāsi, cattāropi mahārājāno sakko ca",
  "atk-s0510a:1238_6": "devānamindo brahmā ca sahampati upaṭṭhānaṃ āgamiṃsu. Tañca obhāsaṃ disvā vanavāsī",
  "atk-s0510a:1238_7": "mahātissatthero taṃ dutiyadivase pucchi – “rattibhāge āyasmato santike obhāso ahosi,",
  "atk-s0510a:1238_8": "kiṃ so”ti? Thero vikkhepaṃ karonto “obhāso nāma dīpobhāsopi hoti maṇiobhāsopī”ti",
  "atk-s0510a:1238_9": "evamādimāha. So “paṭicchādetha tumhe”ti nibaddho “āmā”ti paṭijānitvā ārocesi.",
  "atk-s0510a:1239_0": "Kāḷavallimaṇḍapavāsī mahānāgatthero viya ca. Sopi kira gatapaccāgatavattaṃ pūrento",
  "atk-s0510a:1239_1": "“paṭhamaṃ tāva bhagavato mahāpadhānaṃ pūjessāmī”ti satta vassāni ṭhānacaṅkamameva",
  "atk-s0510a:1239_2": "adhiṭṭhāsi, puna soḷasa vassāni gatapaccāgatavattaṃ pūretvā arahattaṃ pāpuṇi. Evaṃ",
  "atk-s0510a:1239_3": "kammaṭṭhānamanuyuttacitteneva pādaṃ uddharanto vippayuttena cittena uddhaṭe paṭinivattanto",
  "atk-s0510a:1239_4": "gāmasamīpaṃ gantvā “gāvī nu kho pabbajito nu kho”ti āsaṅkanīyappadese ṭhatvā saṅghāṭiṃ",
  "atk-s0510a:1239_5": "pārupitvā pattaṃ gahetvā gāmadvāraṃ patvā kacchakantarato udakaṃ gahetvā gaṇḍūsaṃ",
  "atk-s0510a:1239_6": "katvā gāmaṃ pavisati “bhikkhaṃ vā dātuṃ vandituṃ vā upagate manusse ‘dīghāyukā hothā’ti",
  "atk-s0510a:1239_7": "vacanamattenāpi mā me kammaṭṭhānavikkhepo ahosī”ti. Sace pana naṃ “ajja, bhante,",
  "atk-s0510a:1239_8": "kiṃ sattamī, udāhu aṭṭhamī”ti divasaṃ pucchanti, udakaṃ gilitvā āroceti. Sace divasapucchakā",
  "atk-s0510a:1239_9": "na honti, nikkhamanavelāyaṃ gāmadvāre niṭṭhubhitvāva yāti.",
  "atk-s0510a:1240_0": "Sīhaḷadīpe kalambatitthavihāre vassūpagatā paññāsa bhikkhū viya ca. Te kira vassūpanāyikauposathadivase",
  "atk-s0510a:1240_1": "katikavattaṃ akaṃsu – “arahattaṃ appatvā na aññamaññaṃ ālapissāmā”ti. Gāmañca piṇḍāya",
  "atk-s0510a:1240_2": "pavisantā gāmadvāre udakagaṇḍūsaṃ katvā pavisiṃsu, divase pucchite udakaṃ gilitvā",
  "atk-s0510a:1240_3": "ārocesuṃ, apucchite gāmadvāre niṭṭhubhitvā vihāraṃ āgamaṃsu. Tattha manussā niṭṭhubhanaṭṭhānaṃ",
  "atk-s0510a:1240_4": "disvā jāniṃsu – “ajja eko āgato, ajja dve”ti. Evañca cintesuṃ – “kiṃ nu kho ete amheheva",
  "atk-s0510a:1240_5": "saddhiṃ na sallapanti, udāhu aññamaññampi, yadi aññamaññampi na sallapanti, addhā",
  "atk-s0510a:1240_6": "vivādajātā bhavissanti, handa nesaṃ aññamaññaṃ khamāpessāmā”ti. Sabbe vihāraṃ agamaṃsu.",
  "atk-s0510a:1240_7": "Tattha paññāsāya bhikkhūsu vassaṃ upagatesu dve bhikkhū ekokāse nāddasaṃsu. Tato",
  "atk-s0510a:1240_8": "tesu yo cakkhumā puriso, so evamāha – “na, bho, kalahakārakānaṃ vasanokāso īdiso",
  "atk-s0510a:1240_9": "hoti, susammaṭṭhaṃ cetiyaṅgaṇaṃ bodhiyaṅgaṇaṃ, sunikkhittā sammajjaniyo, sūpaṭṭhapitaṃ",
  "atk-s0510a:1240_10": "pānīyaparibhojanīya”nti, te tato nivattā. Tepi bhikkhū antovasseyeva vipassanaṃ vaḍḍhetvā",
  "atk-s0510a:1240_11": "arahattaṃ patvā mahāpavāraṇāya visuddhipavāraṇaṃ pavāresuṃ.",
  "atk-s0510a:1241_0": "Evaṃ kāḷavallimaṇḍapavāsī mahānāgatthero viya kalambatitthavihāre vassūpagatā bhikkhū",
  "atk-s0510a:1241_1": "viya ca kammaṭṭhānayutteneva cittena pādaṃ uddharanto gāmasamīpaṃ gantvā udakagaṇḍūsaṃ",
  "atk-s0510a:1241_2": "katvā vīthiyo sallakkhetvā yattha surāsoṇḍadhuttādayo kalahakārakā caṇḍahatthiassādayo",
  "atk-s0510a:1241_3": "vā natthi, taṃ vīthiṃ paṭipajjati. Tattha ca piṇḍāya caranto na turitaturito javena",
  "atk-s0510a:1241_4": "gacchati, javanapiṇḍapātikadhutaṅgaṃ nāma natthi, visamabhūmibhāgappattaṃ pana udakabharitasakaṭamiva",
  "atk-s0510a:1241_5": "niccalo hutvā gacchati. Anugharaṃ paviṭṭho ca dātukāmaṃ vā adātukāmaṃ vā sallakkhetuṃ",
  "atk-s0510a:1241_6": "tadanurūpaṃ kālaṃ āgamento bhikkhaṃ gahetvā patirūpe okāse nisīditvā kammaṭṭhānaṃ",
  "atk-s0510a:1241_7": "manasikaronto āhāre paṭikkūlasaññaṃ upaṭṭhapetvā akkhabbhañjanavaṇālepanaputtamaṃsūpamāvasena",
  "atk-s0510a:1241_8": "paccavekkhanto aṭṭhaṅgasamannāgataṃ āhāraṃ āhāreti neva davāya na madāya…pe… bhuttāvī",
  "atk-s0510a:1241_9": "ca udakakiccaṃ katvā muhuttaṃ bhattakilamathaṃ vinodetvā yathā purebhattaṃ, evaṃ",
  "atk-s0510a:1241_10": "pacchābhattaṃ, purimayāmaṃ pacchimayāmañca kammaṭṭhānaṃ manasi karoti. Ayaṃ vuccati",
  "atk-s0510a:1241_11": "“harati ca paccāharati cā”ti. Evametaṃ haraṇapaccāharaṇaṃ gatapaccāgatavattanti vuccati.",
  "atk-s0510a:1242_0": "Etaṃ pūrento yadi upanissayasampanno hoti, paṭhamavaye eva arahattaṃ pāpuṇāti. No",
  "atk-s0510a:1242_1": "ce paṭhamavaye pāpuṇāti, atha majjhimavaye pāpuṇāti. No ce majjhimavaye pāpuṇāti,",
  "atk-s0510a:1242_2": "atha maraṇasamaye pāpuṇāti. No ce maraṇasamaye pāpuṇāti, atha devaputto hutvā pāpuṇāti.",
  "atk-s0510a:1242_3": "No ce devaputto hutvā pāpuṇāti, atha paccekasambuddho hutvā parinibbāti. No ce paccekasambuddho",
  "atk-s0510a:1242_4": "hutvā parinibbāti, atha buddhānaṃ sammukhībhāve khippābhiñño hoti seyyathāpi thero",
  "atk-s0510a:1242_5": "bāhiyo, mahāpañño vā hoti seyyathāpi thero sāriputtoti.",
  "atk-s0510a:1243_0": "Ayaṃ pana paccekabodhisatto kassapassa bhagavato sāsane pabbajitvā āraññiko hutvā",
  "atk-s0510a:1243_1": "vīsati vassasahassāni etaṃ gatapaccāgatavattaṃ pūretvā kālaṃ katvā kāmāvacaradevaloke",
  "atk-s0510a:1243_2": "uppajji. Tato cavitvā bārāṇasirañño aggamahesiyā kucchimhi paṭisandhiṃ aggahesi.",
  "atk-s0510a:1243_3": "Kusalā itthiyo tadaheva gabbhasaṇṭhānaṃ jānanti. Sā ca tāsaṃ aññatarā, tasmā esāpi",
  "atk-s0510a:1243_4": "taṃ gabbhapatiṭṭhānaṃ rañño nivedesi. Dhammatā esā, yaṃ puññavante satte gabbhe uppanne",
  "atk-s0510a:1243_5": "mātugāmo gabbhaparihāraṃ labhati. Tasmā rājā tassā gabbhaparihāraṃ adāsi. Sā tato",
  "atk-s0510a:1243_6": "pabhuti nāccuṇhaṃ kiñci ajjhoharituṃ labhati, nātisītaṃ nāccambilaṃ nātiloṇaṃ nātikaṭukaṃ",
  "atk-s0510a:1243_7": "nātitittakaṃ. Accuṇhe hi mātarā ajjhohaṭe gabbhassa lohakumbhivāso viya hoti, atisīte",
  "atk-s0510a:1243_8": "lokantarikavāso viya, accambilaloṇakaṭukatittakesu bhuttesu satthena phāletvā ambilādīhi",
  "atk-s0510a:1243_9": "sittāni viya dārakassa aṅgāni tibbavedanāni honti. Aticaṅkamanaṭṭhānanisajjasayanatopi",
  "atk-s0510a:1243_10": "naṃ nivārenti “kucchigatassa sañcalanadukkhaṃ mā ahosī”ti. Mudukattharaṇatthatāya",
  "atk-s0510a:1243_11": "bhūmiyā caṅkamanādīni mattāya kātuṃ labhati, vaṇṇagandhādisampannaṃ sāduṃ sappāyaṃ",
  "atk-s0510a:1243_12": "annapānaṃ bhuñjituṃ labhati. Pariggahetvāva naṃ caṅkamāpenti nisīdāpenti vuṭṭhāpenti.",
  "atk-s0510a:1244_0": "Sā evaṃ parihariyamānā gabbhaparipākakāle sūtigharaṃ pavisitvā paccūsasamaye puttaṃ",
  "atk-s0510a:1244_1": "vijāyi pakkatelamadditamanosilāpiṇḍisadisaṃ dhaññapuññalakkhaṇūpetaṃ. Tato naṃ pañcamadivase",
  "atk-s0510a:1244_2": "alaṅkatapaṭiyattaṃ rañño dassesuṃ, rājā tuṭṭho chasaṭṭhiyā dhātīhi upaṭṭhāpesi. So",
  "atk-s0510a:1244_3": "sabbasampattīhi vaḍḍhamāno nacirasseva viññutaṃ pāpuṇi. Soḷasavassuddesikaṃ naṃ rājā",
  "atk-s0510a:1244_4": "rajjena abhisiñci, vividhanāṭakāhi ca upaṭṭhāpesi. Abhisitto rājaputto rajjaṃ kāresi",
  "atk-s0510a:1244_5": "nāmena brahmadatto, sakalajambudīpe vīsatiyā nagarasahassesu. Jambudīpe kira pubbe",
  "atk-s0510a:1244_6": "caturāsīti nagarasatasahassāni ahesuṃ, tāni parihāyantāni saṭṭhi ahesuṃ, tato parihāyantāni",
  "atk-s0510a:1244_7": "cattālīsaṃ, sabbaparihāyanakāle pana vīsatisahassāni honti. Ayañca brahmadatto sabbaparihāyanakāle",
  "atk-s0510a:1244_8": "uppajji, tenassa vīsati nagarasahassāni ahesuṃ vīsati pāsādasahassāni, vīsati hatthisahassāni,",
  "atk-s0510a:1244_9": "vīsati assasahassāni, vīsati rathasahassāni, vīsati pattisahassāni, vīsati itthisahassāni",
  "atk-s0510a:1244_10": "orodhā ca nāṭakitthiyo ca, vīsati amaccasahassāni.",
  "atk-s0510a:1245_0": "So mahārajjaṃ kārayamānoyeva kasiṇaparikammaṃ katvā pañca abhiññāyo, aṭṭha samāpattiyo",
  "atk-s0510a:1245_1": "ca nibbattesi. Yasmā pana abhisittaraññā nāma avassaṃ aṭṭakaraṇe nisīditabbaṃ, tasmā",
  "atk-s0510a:1245_2": "ekadivasaṃ pageva pātarāsaṃ bhuñjitvā vinicchayaṭṭhāne nisīdi. Tattha uccāsaddamahāsaddaṃ",
  "atk-s0510a:1245_3": "akaṃsu, so “ayaṃ saddo samāpattiyā upakkileso”ti pāsādatalaṃ abhiruhitvā “samāpattiṃ",
  "atk-s0510a:1245_4": "appemī”ti nisinno nāsakkhi appetuṃ rajjavikkhepena samāpatti parihīnā. Tato cintesi",
  "atk-s0510a:1245_5": "– “kiṃ rajjaṃ varaṃ, udāhu samaṇadhammo”ti? Tato “rajjasukhaṃ parittaṃ anekādīnavaṃ,",
  "atk-s0510a:1245_6": "samaṇadhammasukhaṃ pana vipulaṃ anekānisaṃsaṃ uttamapurisehi sevitañcā”ti ñatvā aññataraṃ",
  "atk-s0510a:1245_7": "amaccaṃ āṇāpesi “imaṃ rajjaṃ dhammena samena anusāsa, mā kho adhammakāraṃ kāresī”ti",
  "atk-s0510a:1245_8": "sabbaṃ tassa niyyātetvā pāsādaṃ abhiruhitvā samāpattisukhena vītināmesi, na koci",
  "atk-s0510a:1245_9": "upasaṅkamituṃ labhati aññatra mukhadhovanadantakaṭṭhadāyakabhattanīhārakādīhi.",
  "atk-s0510a:1246_0": "Tato addhamāsamatte vītikkante mahesī pucchi – “rājā uyyānagamanabaladassananāṭakādīsu",
  "atk-s0510a:1246_1": "katthaci na dissati, kuhiṃ gato”ti? Tassā tamatthaṃ ārocesuṃ. Sā amaccassa pāhesi",
  "atk-s0510a:1246_2": "– “rajje paṭicchite ahampi paṭicchitā homi, etu mayā saddhiṃ saṃvāsaṃ kappetū”ti.",
  "atk-s0510a:1246_3": "So ubho kaṇṇe thaketvā “asavanīyameta”nti paṭikkhipi. Sā punapi dvattikkhattuṃ pesetvā",
  "atk-s0510a:1246_4": "anicchamānaṃ santajjāpesi “yadi na karosi, ṭhānāpi taṃ cāvemi. Jīvitāpi taṃ voropemī”ti.",
  "atk-s0510a:1246_5": "So bhīto “mātugāmo nāma daḷhanicchayo, kadāci evampi kārāpeyyā”ti. Ekadivasaṃ raho",
  "atk-s0510a:1246_6": "gantvā tāya saddhiṃ sirisayane saṃvāsaṃ kappesi. Sā puññavatī sukhasamphassā, so",
  "atk-s0510a:1246_7": "tassā samphassarāgena ratto tattha abhikkhaṇaṃ saṅkitasaṅkitova agamāsi. Anukkamena",
  "atk-s0510a:1246_8": "attano gharasāmiko viya nibbisaṅko pavisitumāraddho.",
  "atk-s0510a:1247_0": "Tato rājamanussā taṃ pavattiṃ rañño ārocesuṃ. Rājā na saddahati. Dutiyampi tatiyampi",
  "atk-s0510a:1247_1": "ārocesuṃ, tato rājā nilīno sayameva disvā sabbe amacce sannipātāpetvā ārocesi. Te",
  "atk-s0510a:1247_2": "“ayaṃ rājāparādhiko hatthacchedaṃ arahati, pādacchedaṃ arahatī”ti yāva sūle uttāsanaṃ,",
  "atk-s0510a:1247_3": "tāva sabbakammakāraṇāni niddisiṃsu. Rājā “etassa vadhabandhanatāḷane mayhaṃ vihiṃsā",
  "atk-s0510a:1247_4": "uppajjeyya, jīvitā voropane pāṇātipāto bhaveyya, dhanaharaṇe adinnādānaṃ bhaveyya,",
  "atk-s0510a:1247_5": "alaṃ evarūpehi katehi, imaṃ mama rajjā nikkaḍḍhathā”ti āha. Amaccā taṃ nibbisayaṃ",
  "atk-s0510a:1247_6": "akaṃsu. So attano dhanasārañca puttadārañca gahetvā paravisayaṃ agamāsi. Tattha rājā",
  "atk-s0510a:1247_7": "sutvā “kiṃ āgatosī”ti pucchi. “Deva, icchāmi taṃ upaṭṭhātu”nti. So taṃ sampaṭicchi.",
  "atk-s0510a:1247_8": "Amacco katipāhaccayena laddhavissāso taṃ rājānaṃ etadavoca – “mahārāja, amakkhikaṃ",
  "atk-s0510a:1247_9": "madhuṃ passāmi, taṃ khādanto natthī”ti. Rājā “kiṃ etaṃ uppaṇḍetukāmo bhaṇatī”ti na",
  "atk-s0510a:1247_10": "suṇāti. So antaraṃ labhitvā punapi suṭṭhutaraṃ vaṇṇetvā avoca. Rājā “kiṃ eta”nti",
  "atk-s0510a:1247_11": "pucchi. “Bārāṇasirajjaṃ, devā”ti. Rājā “kiṃ maṃ netvā māretukāmosī”ti āha. So “mā,",
  "atk-s0510a:1247_12": "deva, evaṃ avaca, yadi na saddahasi, manusse pesehī”ti. So manusse pesesi. Te gantvā",
  "atk-s0510a:1247_13": "gopuraṃ khaṇitvā rañño sayanaghare uṭṭhahiṃsu.",
  "atk-s0510a:1248_0": "Rājā disvā “kissa āgatatthā”ti pucchi. “Corā mayaṃ, mahārājā”ti. Rājā tesaṃ dhanaṃ",
  "atk-s0510a:1248_1": "dāpetvā “mā puna evaṃ akatthā”ti ovaditvā vissajjesi. Te āgantvā tassa rañño ārocesuṃ.",
  "atk-s0510a:1248_2": "So punapi dvattikkhattuṃ tatheva vīmaṃsitvā “sīlavā rājā”ti caturaṅginiṃ senaṃ sannayhitvā",
  "atk-s0510a:1248_3": "sīmantare ekaṃ nagaraṃ upagamma tattha amaccassa pāhesi “nagaraṃ vā me dehi, yuddhaṃ",
  "atk-s0510a:1248_4": "vā”ti. So brahmadattassa rañño tamatthaṃ ārocāpesi – “āṇāpetu, deva, ‘kiṃ yujjhāmi,",
  "atk-s0510a:1248_5": "udāhu nagaraṃ demī”’ti. Rājā “na yujjhitabbaṃ, nagaraṃ datvā idhāgacchā”ti pesesi.",
  "atk-s0510a:1248_6": "So tathā akāsi. Paṭirājāpi taṃ nagaraṃ gahetvā avasesanagaresupi tatheva dūtaṃ pesesi.",
  "atk-s0510a:1248_7": "Tepi amaccā tatheva brahmadattassa ārocetvā tena “na yujjhitabbaṃ, idhāgantabba”nti",
  "atk-s0510a:1248_8": "vuttā bārāṇasiṃ āgamaṃsu.",
  "atk-s0510a:1249_0": "Tato amaccā brahmadattaṃ āhaṃsu – “mahārāja, tena saha yujjhamā”ti. Rājā “mama pāṇātipāto",
  "atk-s0510a:1249_1": "bhavissatī”ti vāresi. Amaccā “mayaṃ, mahārāja, taṃ jīvaggāhaṃ gahetvā idheva ānessāmā”ti",
  "atk-s0510a:1249_2": "nānāupāyehi rājānaṃ saññāpetvā “ehi, mahārājā”ti gantumāraddhā. Rājā “sace sattamāraṇappaharaṇavilumpanakammaṃ",
  "atk-s0510a:1249_3": "na karotha, gacchāmī”ti bhaṇati. Amaccā “na, deva, karoma, bhayaṃ dassetvā palāpemā”ti",
  "atk-s0510a:1249_4": "caturaṅginiṃ senaṃ sannayhitvā ghaṭesu dīpe pakkhipitvā rattiṃ gacchiṃsu. Paṭirājā",
  "atk-s0510a:1249_5": "taṃ divasaṃ bārāṇasisamīpe nagaraṃ gahetvā idāni kinti rattiṃ sannāhaṃ mocāpetvā",
  "atk-s0510a:1249_6": "pamatto niddaṃ okkami saddhiṃ balakāyena. Tato amaccā brahmadattarājānaṃ ādāya paṭirañño",
  "atk-s0510a:1249_7": "khandhāvāraṃ gantvā sabbaghaṭehi dīpe nīharāpetvā ekapajjotaṃ katvā ukkuṭṭhiṃ akaṃsu.",
  "atk-s0510a:1249_8": "Paṭirañño amacco mahābalakāyaṃ disvā bhīto attano rājānaṃ upasaṅkamitvā “uṭṭhehi",
  "atk-s0510a:1249_9": "amakkhikaṃ madhuṃ khādāhī”ti mahāsaddaṃ akāsi. Tathā dutiyopi tatiyopi. Paṭirājā",
  "atk-s0510a:1249_10": "tena saddena paṭibujjhitvā bhayaṃ santāsaṃ āpajji. Ukkuṭṭhisatāni pavattiṃsu. So",
  "atk-s0510a:1249_11": "“paravacanaṃ saddahitvā amittahatthaṃ pattomhī”ti sabbarattiṃ taṃ taṃ vippalapitvā",
  "atk-s0510a:1249_12": "dutiyadivase “dhammiko rājā, uparodhaṃ na kareyya gantvā khamāpemī”ti cintetvā rājānaṃ",
  "atk-s0510a:1249_13": "upasaṅkamitvā jaṇṇukehi patiṭṭhahitvā “khama, mahārāja, mayhaṃ aparādha”nti āha.",
  "atk-s0510a:1249_14": "Rājā taṃ ovaditvā “uṭṭhehi, khamāmi te”ti āha. So raññā evaṃ vuttamatteyeva paramassāsappatto",
  "atk-s0510a:1249_15": "ahosi. Bārāṇasirañño samīpeyeva janapade rajjaṃ labhi. Te aññamaññaṃ sahāyakā ahesuṃ.",
  "atk-s0510a:1250_0": "Atha brahmadatto dvepi senā sammodamānā ekato ṭhitā disvā “mamevekassa cittānurakkhaṇāya",
  "atk-s0510a:1250_1": "asmiṃ mahājanakāye khuddakamakkhikāya pivanamattampi lohitabindu na uppannaṃ, aho",
  "atk-s0510a:1250_2": "sādhu, aho suṭṭhu, sabbe sattā sukhitā hontu, averā hontu, abyāpajjā hontū”ti mettājhānaṃ",
  "atk-s0510a:1250_3": "uppādetvā tadeva pādakaṃ katvā saṅkhāre sammasitvā paccekabodhiñāṇaṃ sacchikatvā",
  "atk-s0510a:1250_4": "sayambhutaṃ pāpuṇi. Taṃ maggaphalasukhena sukhitaṃ hatthikkhandhe nisinnaṃ amaccā",
  "atk-s0510a:1250_5": "paṇipātaṃ katvā āhaṃsu – “yānakālo, mahārāja, vijitabalakāyassa sakkāro kātabbo,",
  "atk-s0510a:1250_6": "parājitabalakāyassa bhattaparibbayo dātabbo”ti. So āha – “nāhaṃ, bhaṇe, rājā, paccekabuddho",
  "atk-s0510a:1250_7": "nāmāha”nti. “Kiṃ devo bhaṇati, na edisā paccekabuddhā hontī”ti. “Kīdisā, bhaṇe, paccekabuddhā”ti?",
  "atk-s0510a:1250_8": "“Paccekabuddhā nāma dvaṅgulakesamassū aṭṭhaparikkhārayuttā bhavantī”ti. So dakkhiṇahatthena",
  "atk-s0510a:1250_9": "sīsaṃ parāmasi, tāvadeva gihiliṅgaṃ antaradhāyi, pabbajitaveso pāturahosi. Dvaṅgulakesamassu",
  "atk-s0510a:1250_10": "aṭṭhaparikkhārasamannāgato vassasatikattherasadiso ahosi. So catutthajjhānaṃ samāpajjitvā",
  "atk-s0510a:1250_11": "hatthikkhandhato vehāsaṃ abbhuggantvā padumapupphe nisīdi. Amaccā vanditvā “kiṃ,",
  "atk-s0510a:1250_12": "bhante, kammaṭṭhānaṃ, kathaṃ adhigatosī”ti pucchiṃsu. So yato assa mettājhānakammaṭṭhānaṃ",
  "atk-s0510a:1250_13": "ahosi, tañca vipassanaṃ vipassitvā adhigato, tasmā tamatthaṃ dassento udānagāthañca",
  "atk-s0510a:1250_14": "byākaraṇagāthañca imaṃyeva gāthaṃ abhāsi “sabbesu bhūtesu nidhāya daṇḍa”nti.",
  "atk-s0510a:1251_0": "Tattha sabbesūti anavasesesu. Bhūtesūti sattesu. Ayamettha saṅkhepo, vitthāraṃ pana",
  "atk-s0510a:1251_1": "ratanasuttavaṇṇanāyaṃ vakkhāma. Nidhāyāti nikkhipitvā. Daṇḍanti kāyavacīmanodaṇḍaṃ,",
  "atk-s0510a:1251_2": "kāyaduccaritādīnametaṃ adhivacanaṃ. Kāyaduccaritañhi daṇḍayatīti daṇḍaṃ, bādheti",
  "atk-s0510a:1251_3": "anayabyasanaṃ pāpetīti vuttaṃ hoti. Evaṃ vacīduccaritaṃ manoduccaritañca. Paharaṇadaṇḍo",
  "atk-s0510a:1251_4": "eva vā daṇḍo, taṃ nidhāyātipi vuttaṃ hoti. Aviheṭhayanti aviheṭhayanto. Aññatarampīti",
  "atk-s0510a:1251_5": "yaṃkiñci ekampi. Tesanti tesaṃ sabbabhūtānaṃ. Na puttamiccheyyāti atrajo, khettajo,",
  "atk-s0510a:1251_6": "dinnako, antevāsikoti imesu catūsu puttesu yaṃkiñci puttaṃ na iccheyya. Kuto sahāyanti",
  "atk-s0510a:1251_7": "sahāyaṃ pana iccheyyāti kuto eva etaṃ.",
  "atk-s0510a:1252_0": "Ekoti pabbajjāsaṅkhātena eko, adutiyaṭṭhena eko, taṇhāya pahānaṭṭhena eko, ekantavigatakilesoti",
  "atk-s0510a:1252_1": "eko, eko paccekasambodhiṃ abhisambuddhoti eko. Samaṇasahassassāpi hi majjhe vattamāno",
  "atk-s0510a:1252_2": "gihisaṃyojanassa chinnattā eko, evaṃ pabbajjāsaṅkhātena eko. Eko tiṭṭhati, eko gacchati,",
  "atk-s0510a:1252_3": "eko nisīdati, eko seyyaṃ kappeti, eko iriyati vattatīti evaṃ adutiyaṭṭhena eko.",
  "atk-s0510a:1253": "“Taṇhādutiyo puriso, dīghamaddhānasaṃsaraṃ;",
  "atk-s0510a:1254": "Itthabhāvaññathābhāvaṃ, saṃsāraṃ nātivattati.",
  "atk-s0510a:1255": "“Etamādīnavaṃ ñatvā, taṇhaṃ dukkhassa sambhavaṃ;",
  "atk-s0510a:1256": "Vītataṇho anādāno, sato bhikkhu paribbaje”ti. –",
  "atk-s0510a:1257_0": "Evaṃ taṇhāpahānaṭṭhena eko. Sabbakilesāssa pahīnā ucchinnamūlā tālāvatthukatā anabhāvaṃkatā",
  "atk-s0510a:1257_1": "āyatiṃ anuppādadhammāti evaṃ ekantavigatakilesoti eko. Anācariyako hutvā sayambhū",
  "atk-s0510a:1257_2": "sāmaṃyeva paccekasambodhiṃ abhisambuddhoti evaṃ eko paccekasambodhiṃ abhisambuddhoti eko.",
  "atk-s0510a:1258_0": "Careti yā imā aṭṭha cariyāyo. Seyyathidaṃ – paṇidhisampannānaṃ catūsu iriyāpathesu",
  "atk-s0510a:1258_1": "iriyāpathacariyā, indriyesu guttadvārānaṃ chasu ajjhattikāyatanesu āyatanacariyā,",
  "atk-s0510a:1258_2": "appamādavihārīnaṃ catūsu satipaṭṭhānesu saticariyā, adhicittamanuyuttānaṃ catūsu",
  "atk-s0510a:1258_3": "jhānesu samādhicariyā, buddhisampannānaṃ catūsu ariyasaccesu ñāṇacariyā, sammāpaṭipannānaṃ",
  "atk-s0510a:1258_4": "catūsu ariyasaccesu maggacariyā, adhigatapphalānaṃ catūsu sāmaññaphalesu patticariyā,",
  "atk-s0510a:1258_5": "tiṇṇaṃ buddhānaṃ sabbasattesu lokatthacariyā, tattha padesato paccekabuddhabuddhasāvakānanti.",
  "atk-s0510a:1258_6": "Yathāha – “cariyāti aṭṭha cariyāyo iriyāpathacariyā”ti vitthāro. Tāhi cariyāhi samannāgato",
  "atk-s0510a:1258_7": "bhaveyyāti attho. Atha vā yā imā adhimuccanto saddhāya carati, paggaṇhanto vīriyena",
  "atk-s0510a:1258_8": "carati, upaṭṭhahanto satiyā carati, avikkhitto samādhinā carati, pajānanto paññāya",
  "atk-s0510a:1258_9": "carati, vijānanto viññāṇena carati, evaṃ paṭipannassa kusalā dhammā āyatantīti āyatanacariyāya",
  "atk-s0510a:1258_10": "carati, evaṃ paṭipanno visesaṃ adhigacchatīti visesacariyāya caratīti evaṃ aparāpi",
  "atk-s0510a:1258_11": "aṭṭha cariyāyo vuttā, tāhipi samannāgato bhaveyyāti attho. Khaggavisāṇakappoti ettha",
  "atk-s0510a:1258_12": "khaggavisāṇaṃ nāma khaggamigasiṅgaṃ. Kappa-saddassa atthaṃ vitthārato maṅgalasuttavaṇṇanāyaṃ",
  "atk-s0510a:1258_13": "pakāsayissāma, idha panāyaṃ “satthukappena vata, bho, kira sāvakena saddhiṃ mantayamānā”ti",
  "atk-s0510a:1258_14": "evamādīsu viya paṭibhāgo veditabbo. Khaggavisāṇakappoti khaggavisāṇasadisoti vuttaṃ",
  "atk-s0510a:1258_15": "hoti. Ayaṃ tāvettha padato atthavaṇṇanā.",
  "atk-s0510a:1259_0": "Adhippāyānusandhito pana evaṃ veditabbo – yvāyaṃ vuttappakāro daṇḍo bhūtesu pavattiyamāno",
  "atk-s0510a:1259_1": "ahito hoti, taṃ tesu appavattanena tappaṭipakkhabhūtāya mettāya parahitūpasaṃhārena",
  "atk-s0510a:1259_2": "ca sabbesu bhūtesu nidhāya daṇḍaṃ, nihitadaṇḍattā eva ca yathā anihitadaṇḍā sattā",
  "atk-s0510a:1259_3": "bhūtāni daṇḍena vā satthena vā pāṇinā vā leḍḍunā vā viheṭhayanti, tathā aviheṭhayaṃ,",
  "atk-s0510a:1259_4": "aññatarampi tesaṃ imaṃ mettākammaṭṭhānamāgamma yadeva tattha vedanāgataṃ saññāsaṅkhāraviññāṇagataṃ",
  "atk-s0510a:1259_5": "tañca tadanusāreneva tadaññañca saṅkhāragataṃ vipassitvā imaṃ paccekabodhiṃ adhigatomhīti",
  "atk-s0510a:1259_6": "ayaṃ tāva adhippāyo.",
  "atk-s0510a:1260_0": "Ayaṃ pana anusandhi – evaṃ vutte te amaccā āhaṃsu – “idāni, bhante, kuhiṃ gacchathā”ti?",
  "atk-s0510a:1260_1": "Tato tena “pubbe paccekabuddhā kattha vasantī”ti āvajjetvā ñatvā “gandhamādanapabbate”ti",
  "atk-s0510a:1260_2": "vutte puna āhaṃsu – “amhe dāni, bhante, pajahatha na icchathā”ti. Atha paccekasambuddho",
  "atk-s0510a:1260_3": "āha “na puttamiccheyyā”ti sabbaṃ. Tatrādhippāyo – ahaṃ idāni atrajādīsu yaṃkiñci",
  "atk-s0510a:1260_4": "puttampi na iccheyyaṃ, kuto pana tumhādisaṃ sahāyaṃ. Tasmā tumhesupi yo mayā saddhiṃ",
  "atk-s0510a:1260_5": "gantuṃ mādiso vā hotuṃ icchati, so eko care khaggavisāṇakappo. Atha vā tehi “amhe",
  "atk-s0510a:1260_6": "dāni, bhante, pajahatha na icchathā”ti vutte so paccekasambuddho “na puttamiccheyya",
  "atk-s0510a:1260_7": "kuto sahāya”nti vatvā attano yathāvuttenatthena ekacariyāya guṇaṃ disvā pamudito",
  "atk-s0510a:1260_8": "pītisomanassajāto imaṃ udānaṃ udānesi – “eko care khaggavisāṇakappo”ti. Evaṃ vatvā",
  "atk-s0510a:1260_9": "pekkhamānasseva mahājanassa ākāse uppatitvā gandhamādanaṃ agamāsi.",
  "atk-s0510a:1261_0": "Gandhamādano nāma himavati cūḷakāḷapabbataṃ mahākāḷapabbataṃ nāgapaliveṭhanaṃ candagabbhaṃ",
  "atk-s0510a:1261_1": "sūriyagabbhaṃ suvaṇṇapassaṃ himavantapabbatanti satta pabbate atikkamma hoti. Tattha",
  "atk-s0510a:1261_2": "nandamūlakaṃ nāma pabbhāraṃ paccekabuddhānaṃ vasanokāso, tisso ca guhāyo – suvaṇṇaguhā,",
  "atk-s0510a:1261_3": "maṇiguhā, rajataguhāti. Tattha maṇiguhādvāre mañjūsako nāma rukkho yojanaṃ ubbedhena,",
  "atk-s0510a:1261_4": "yojanaṃ vitthārena. So yattakāni udake vā thale vā pupphāni, sabbāni tāni pupphayati,",
  "atk-s0510a:1261_5": "visesena paccekabuddhāgamanadivase. Tassūparito sabbaratanamāḷo hoti. Tattha sammajjanakavāto",
  "atk-s0510a:1261_6": "kacavaraṃ chaḍḍeti, samakaraṇavāto sabbaratanamayavālukaṃ samaṃ karoti, siñcanakavāto",
  "atk-s0510a:1261_7": "anotattadahato ānetvā udakaṃ siñcati, sugandhakaraṇavāto himavantato sabbesaṃ sugandharukkhānaṃ",
  "atk-s0510a:1261_8": "gandhe āneti, ocinakavāto pupphāni ocinitvā pāteti, santharakavāto sabbattha santharati.",
  "atk-s0510a:1261_9": "Sadā supaññattāneva cettha āsanāni honti, yesu paccekabuddhuppādadivase, uposathadivase",
  "atk-s0510a:1261_10": "ca sabbe paccekabuddhā sannipatitvā nisīdanti. Ayaṃ tattha pakati. Ayaṃ paccekabuddho",
  "atk-s0510a:1261_11": "tattha gantvā paññattāsane nisīdati. Tato sace tasmiṃ kāle aññepi paccekabuddhā saṃvijjanti,",
  "atk-s0510a:1261_12": "tepi taṅkhaṇeyeva sannipatitvā paññattāsanesu nisīdanti. Nisīditvā ca kiñcideva samāpattiṃ",
  "atk-s0510a:1261_13": "samāpajjitvā vuṭṭhahanti. Tato saṅghatthero adhunāgatapaccekabuddhaṃ sabbesaṃ anumodanatthāya",
  "atk-s0510a:1261_14": "“kathamadhigata”nti evaṃ kammaṭṭhānaṃ pucchati, tadāpi so tameva attano udānabyākaraṇagāthaṃ",
  "atk-s0510a:1261_15": "bhāsati. Puna bhagavāpi āyasmatā ānandena puṭṭho tameva gāthaṃ bhāsati. Ānandopi",
  "atk-s0510a:1261_16": "saṅgītiyanti evaṃ ekekā gāthā paccekasambodhiabhisambuddhaṭṭhāne, mañjūsakamāḷe,",
  "atk-s0510a:1261_17": "ānandena pucchitakāle, saṅgītiyanti catukkhattuṃ bhāsitā hotīti.",
  "atk-s0510a:1262": "Paṭhamagāthāvaṇṇanā niṭṭhitā.",
  "atk-s0510a:1263_0": "92. Saṃsaggajātassāti gāthā kā uppatti? Ayampi paccekabodhisatto kassapassa bhagavato",
  "atk-s0510a:1263_1": "sāsane vīsati vassasahassāni purimanayeneva samaṇadhammaṃ karonto kasiṇaparikammaṃ",
  "atk-s0510a:1263_2": "katvā paṭhamaṃ jhānaṃ nibbattetvā nāmarūpaṃ vavatthapetvā lakkhaṇasammasanaṃ katvā",
  "atk-s0510a:1263_3": "ariyamaggaṃ anadhigamma brahmaloke nibbatti. So tato cuto bārāṇasirañño aggamahesiyā",
  "atk-s0510a:1263_4": "kucchimhi uppajjitvā purimanayeneva vaḍḍhamāno yato pabhuti “ayaṃ itthī, ayaṃ puriso”ti",
  "atk-s0510a:1263_5": "visesaṃ aññāsi. Tadupādāya itthīnaṃ hatthe na ramati, ucchādananhāpanamaṇḍanādimattampi",
  "atk-s0510a:1263_6": "na sādiyati. Taṃ purisā eva posenti. Thaññapāyanakāle dhātiyo kañcukaṃ paṭimuñcitvā",
  "atk-s0510a:1263_7": "purisavesena thaññaṃ pāyenti. So itthīnaṃ gandhaṃ ghāyitvā saddaṃ vā sutvā rodati,",
  "atk-s0510a:1263_8": "viññutaṃ pattopi itthiyo passituṃ na icchati. Tena taṃ anitthigandhotveva sañjāniṃsu.",
  "atk-s0510a:1264_0": "Tasmiṃ soḷasavassuddesike jāte rājā “kulavaṃsaṃ saṇṭhapessāmī”ti nānākulehi tassa",
  "atk-s0510a:1264_1": "anurūpā kaññāyo ānetvā aññataraṃ amaccaṃ āṇāpesi “kumāraṃ ramāpehī”ti. Amacco upāyena",
  "atk-s0510a:1264_2": "taṃ ramāpetukāmo tassa avidūre sāṇipākāraṃ parikkhipāpetvā nāṭakāni payojāpesi. Kumāro",
  "atk-s0510a:1264_3": "gītavāditasaddaṃ sutvā “kasseso saddo”ti āha. Amacco “taveso, deva, nāṭakitthīnaṃ",
  "atk-s0510a:1264_4": "saddo, puññavantānaṃ īdisāni nāṭakāni honti. Abhirama, deva, mahāpuññosi tva”nti",
  "atk-s0510a:1264_5": "āha. Kumāro amaccaṃ daṇḍena tāḷāpetvā nikkaḍḍhāpesi. So rañño ārocesi. Rājā kumārassa",
  "atk-s0510a:1264_6": "mātarā saha gantvā kumāraṃ khamāpetvā puna amaccaṃ āṇāpesi. Kumāro tehi atinippīḷiyamāno",
  "atk-s0510a:1264_7": "seṭṭhasuvaṇṇaṃ datvā suvaṇṇakāre āṇāpesi “sundaraṃ itthirūpaṃ karothā”ti. Te vissakammunā",
  "atk-s0510a:1264_8": "nimmitasadisaṃ sabbālaṅkāravibhūsitaṃ itthirūpaṃ karitvā dassesuṃ. Kumāro disvā vimhayena",
  "atk-s0510a:1264_9": "sīsaṃ cāletvā mātāpitūnaṃ pesesi – “yadi īdisiṃ itthiṃ labhissāmi, gaṇhissāmī”ti.",
  "atk-s0510a:1264_10": "Mātāpitaro “amhākaṃ putto mahāpuñño, avassaṃ tena saha katapuññā kāci dārikā loke",
  "atk-s0510a:1264_11": "uppannā bhavissatī”ti taṃ suvaṇṇarūpaṃ rathaṃ āropetvā amaccānaṃ appesuṃ – “gacchatha,",
  "atk-s0510a:1264_12": "īdisiṃ dārikaṃ gavesathā”ti. Te taṃ gahetvā soḷasamahājanapade vicarantā taṃ taṃ",
  "atk-s0510a:1264_13": "gāmaṃ gantvā udakatitthādīsu yattha yattha janasamūhaṃ passanti, tattha tattha devataṃ",
  "atk-s0510a:1264_14": "viya suvaṇṇarūpaṃ ṭhapetvā nānāpupphavatthālaṅkārehi pūjaṃ katvā vitānaṃ bandhitvā",
  "atk-s0510a:1264_15": "ekamantaṃ tiṭṭhanti “yadi kenaci evarūpā diṭṭhapubbā bhavissati, so kathaṃ samuṭṭhāpessatī”ti?",
  "atk-s0510a:1264_16": "Etenupāyena aññatra maddaraṭṭhā sabbajanapade āhiṇḍitvā taṃ “khuddakaraṭṭha”nti avamaññamānā",
  "atk-s0510a:1264_17": "tattha paṭhamaṃ agantvā nivattiṃsu.",
  "atk-s0510a:1265_0": "Tato nesaṃ etadahosi – “maddaraṭṭhampi tāva gacchāma, mā no bārāṇasiṃ paviṭṭhepi",
  "atk-s0510a:1265_1": "rājā puna pesesī”ti maddaraṭṭhe sāgalanagaraṃ agamaṃsu. Sāgalanagare ca maddavo nāma",
  "atk-s0510a:1265_2": "rājā. Tassa dhītā soḷasavassuddesikā abhirūpā ahosi. Tassā vaṇṇadāsiyo nhānodakatthāya",
  "atk-s0510a:1265_3": "titthaṃ gacchanti. Tattha amaccehi ṭhapitaṃ taṃ suvaṇṇarūpaṃ dūratova disvā “amhe",
  "atk-s0510a:1265_4": "udakatthāya pesetvā rājaputtī sayameva āgatā”ti bhaṇantiyo samīpaṃ gantvā “nāyaṃ",
  "atk-s0510a:1265_5": "sāminī, amhākaṃ sāminī ito abhirūpatarā”ti āhaṃsu. Amaccā taṃ sutvā rājānaṃ upasaṅkamitvā",
  "atk-s0510a:1265_6": "anurūpena nayena dārikaṃ yāciṃsu. Sopi adāsi. Te bārāṇasirañño pāhesuṃ – “laddhā,",
  "atk-s0510a:1265_7": "deva, kumārikā, sāmaṃ āgacchatha, udāhu amheva ānemā”ti. So “mayi āgacchante janapadapīḷā",
  "atk-s0510a:1265_8": "bhavissati, tumheva naṃ ānethā”ti pesesi.",
  "atk-s0510a:1266_0": "Amaccāpi dārikaṃ gahetvā nagarā nikkhamitvā kumārassa pāhesuṃ – “laddhā suvaṇṇarūpasadisā",
  "atk-s0510a:1266_1": "kumārikā”ti. Kumāro sutvāva rāgena abhibhūto paṭhamajjhānā parihāyi. So dūtaparamparāya",
  "atk-s0510a:1266_2": "pesesi – “sīghaṃ ānetha, sīghaṃ ānethā”ti. Te sabbattha ekarattivāsena bārāṇasiṃ",
  "atk-s0510a:1266_3": "patvā bahinagare ṭhitā rañño pesesuṃ – “ajjeva pavisitabbaṃ, no”ti. Rājā “seṭṭhakulā",
  "atk-s0510a:1266_4": "ānītā dārikā, maṅgalakiriyaṃ katvā mahāsakkārena pavesessāma, uyyānaṃ tāva naṃ nethā”ti",
  "atk-s0510a:1266_5": "āha. Te tathā akaṃsu. Sā accantasukhumālā kumārikā yānugghāṭena ubbāḷhā addhānaparissamena",
  "atk-s0510a:1266_6": "uppannavātarogā milātamālā viya hutvā rattibhāge kālamakāsi. Amaccā “sakkārā paribhaṭṭhamhā”ti",
  "atk-s0510a:1266_7": "parideviṃsu. Rājā ca nāgarā ca “kulavaṃso vinaṭṭho”ti parideviṃsu. Sakalanagaraṃ",
  "atk-s0510a:1266_8": "kolāhalaṃ ahosi. Kumārassa sutamatteyeva mahāsoko udapādi.",
  "atk-s0510a:1267_0": "Tato kumāro sokassa mūlaṃ khanituṃ āraddho. So evaṃ cintesi – “ayaṃ soko nāma na",
  "atk-s0510a:1267_1": "ajātassa hoti, jātassa pana hoti. Tasmā jātiṃ paṭicca soko. Jāti pana kiṃ paṭiccāti?",
  "atk-s0510a:1267_2": "Bhavaṃ paṭicca jātī”ti. Evaṃ pubbabhāvanānubhāvena yoniso manasikaronto anulomapaṭilomaṃ",
  "atk-s0510a:1267_3": "paṭiccasamuppādaṃ disvā puna anulomañca saṅkhāre sammasanto tattheva nisinno paccekasambodhiṃ",
  "atk-s0510a:1267_4": "sacchākāsi. Amaccā taṃ maggaphalasukhena sukhitaṃ santindriyaṃ santamānasaṃ nisinnaṃ",
  "atk-s0510a:1267_5": "disvā paṇipātaṃ katvā āhaṃsu – “mā soci, deva, mahanto jambudīpo, aññaṃ tato sundarataraṃ",
  "atk-s0510a:1267_6": "kaññaṃ ānessāmā”ti. So āha – “na socāmi, nissoko paccekabuddho aha”nti. Ito paraṃ",
  "atk-s0510a:1267_7": "sabbaṃ vuttapurimagāthāsadisameva ṭhapetvā gāthāvaṇṇanaṃ.",
  "atk-s0510a:1268_0": "Gāthāvaṇṇanā pana evaṃ veditabbā – saṃsaggajātassāti jātasaṃsaggassa. Tattha dassanasavanakāyasamullapanasambhogasaṃsaggavasena",
  "atk-s0510a:1268_1": "pañcavidho saṃsaggo. Tattha aññamaññaṃ disvā cakkhuviññāṇavīthivasena uppannarāgo",
  "atk-s0510a:1268_2": "dassanasaṃsaggo nāma. Tattha sīhaḷadīpe kāḷadīghavāpī gāme piṇḍāya carantaṃ kalyāṇavihāravāsidīghabhāṇakadaharabhikkhuṃ",
  "atk-s0510a:1268_3": "disvā paṭibaddhacittā kenaci upāyena taṃ alabhitvā kālaṅkatā kuṭumbiyadhītā ca tassā",
  "atk-s0510a:1268_4": "nivāsanacoḷakhaṇḍaṃ disvā “evarūpaṃ vatthaṃ dhāriniyā nāma saddhiṃ saṃvāsaṃ nālabhi”nti",
  "atk-s0510a:1268_5": "phalitahadayo kālaṅkato. So eva daharo ca nidassanaṃ.",
  "atk-s0510a:1269_0": "Parehi pana kathiyamānaṃ rūpādisampattiṃ attanā vā hasitalapitagītasaddaṃ sutvā sotaviññāṇavīthivasena",
  "atk-s0510a:1269_1": "uppannarāgo savanasaṃsaggo nāma. Tatrāpi girigāmavāsikammāradhītāya pañcahi kumārikāhi",
  "atk-s0510a:1269_2": "saddhiṃ padumassaraṃ gantvā nhatvā mālaṃ āropetvā uccāsaddena gāyantiyā saddaṃ sutvā",
  "atk-s0510a:1269_3": "ākāsena gacchanto kāmarāgena visesā parihāyitvā byasanaṃ patto pañcaggaḷaleṇavāsī",
  "atk-s0510a:1269_4": "tissadaharo nidassanaṃ.",
  "atk-s0510a:1270_0": "Aññamaññaṃ aṅgaparāmasanena uppannarāgo kāyasaṃsaggo nāma. Dhammabhāsanadaharabhikkhu",
  "atk-s0510a:1270_1": "ca rājadhītā cettha nidassanaṃ. Mahāvihāre kira daharabhikkhu dhammaṃ bhāsati. Tattha",
  "atk-s0510a:1270_2": "mahājano āgato, rājāpi aggamahesiyā rājadhītāya ca saddhiṃ agamāsi. Tato rājadhītāya",
  "atk-s0510a:1270_3": "tassa rūpañca sarañca āgamma balavarāgo uppanno, tassa daharassāpi. Taṃ disvā rājā",
  "atk-s0510a:1270_4": "sallakkhetvā sāṇipākārena parikkhipāpesi. Te aññamaññaṃ parāmasitvā āliṅgiṃsu. Puna",
  "atk-s0510a:1270_5": "sāṇipākāraṃ apanetvā passantā dvepi kālaṅkateyeva addasaṃsūti.",
  "atk-s0510a:1271_0": "Aññamaññaṃ ālapanasamullapanavasena uppannarāgo pana samullapanasaṃsaggo nāma. Bhikkhu",
  "atk-s0510a:1271_1": "bhikkhunīhi saddhiṃ paribhogakaraṇe uppannarāgo sambhogasaṃsaggo nāma. Dvīsupi etesu",
  "atk-s0510a:1271_2": "pārājikappatto bhikkhu ca bhikkhunī ca nidassanaṃ. Maricavaṭṭināmamahāvihāramahe",
  "atk-s0510a:1271_3": "kira duṭṭhagāmaṇiabhayarājā mahādānaṃ paṭiyādetvā ubhatosaṅghaṃ parivisati. Tattha",
  "atk-s0510a:1271_4": "uṇhayāguyā dinnāya saṅghanavakasāmaṇerī anādhārakassa saṅghanavakassa sāmaṇerassa",
  "atk-s0510a:1271_5": "dantavalayaṃ datvā samullapanamakāsi. Te ubhopi upasampajjitvā saṭṭhivassā hutvā",
  "atk-s0510a:1271_6": "paratīraṃ gatā aññamaññaṃ samullapanena pubbasaññaṃ paṭilabhitvā tāvadeva sañjātasinehā",
  "atk-s0510a:1271_7": "sikkhāpadaṃ vītikkamitvā pārājikā ahesunti. Evaṃ pañcavidhe saṃsagge yena kenaci",
  "atk-s0510a:1271_8": "saṃsaggena jātasaṃsaggassa bhavati sneho, purimarāgapaccayo balavarāgo uppajjati.",
  "atk-s0510a:1271_9": "Tato snehanvayaṃ dukkhamidaṃ pahoti tameva snehaṃ anugacchantaṃ sandiṭṭhikasamparāyikaṃ",
  "atk-s0510a:1271_10": "sokaparidevādinānappakārakaṃ idaṃ dukkhaṃ pahoti pabhavati jāyati.",
  "atk-s0510a:1272_0": "Apare “ārammaṇe cittassa vossaggo saṃsaggo”ti bhaṇanti. Tato sneho, snehadukkhamidanti.",
  "atk-s0510a:1272_1": "Evamatthappabhedaṃ imaṃ aḍḍhagāthaṃ vatvā so paccekabuddho āha – “svāyaṃ yamidaṃ",
  "atk-s0510a:1272_2": "snehanvayaṃ sokādidukkhaṃ pahoti, tameva snehaṃ anugatassa dukkhassa mūlaṃ khananto",
  "atk-s0510a:1272_3": "paccekabodhiṃ adhigato”ti.",
  "atk-s0510a:1273_0": "Evaṃ vutte te amaccā āhaṃsu – “amhehi dāni, bhante, kiṃ kattabba”nti? Tato so āha",
  "atk-s0510a:1273_1": "– “tumhe vā aññataro vā imamhā dukkhā muccitukāmo, so sabbopi ādīnavaṃ snehajaṃ pekkhamāno,",
  "atk-s0510a:1273_2": "eko care khaggavisāṇakappo”ti. Ettha ca yaṃ taṃ “snehanvayaṃ dukkhamidaṃ pahotī”ti",
  "atk-s0510a:1273_3": "vuttaṃ, tadeva sandhāya “ādīnavaṃ snehajaṃ pekkhamāno”ti idaṃ vuttanti veditabbaṃ.",
  "atk-s0510a:1273_4": "Atha vā yathāvuttena saṃsaggena ‘saṃsaggajātassa bhavati sneho, snehanvayaṃ dukkhamidaṃ",
  "atk-s0510a:1273_5": "pahoti’, evaṃ yathābhūtaṃ ādīnavaṃ snehajaṃ pekkhamāno ahamadhigatoti evaṃ sambandhitvā",
  "atk-s0510a:1273_6": "catutthapādo pubbe vuttanayeneva snehavasena vuttoti veditabbo. Tato paraṃ sabbaṃ",
  "atk-s0510a:1273_7": "purimagāthāya vuttasadisamevāti.",
  "atk-s0510a:1274": "Saṃsaggagāthāvaṇṇanā niṭṭhitā.",
  "atk-s0510a:1275_0": "93. Mitte suhajjeti kā uppatti? Ayaṃ paccekabodhisatto purimagāthāya vuttanayeneva",
  "atk-s0510a:1275_1": "uppajjitvā bārāṇasiyaṃ rajjaṃ kārento paṭhamajjhānaṃ nibbattetvā “kiṃ samaṇadhammo",
  "atk-s0510a:1275_2": "varo, rajjaṃ vara”nti vīmaṃsitvā amaccānaṃ rajjaṃ niyyātetvā samaṇadhammaṃ akāsi.",
  "atk-s0510a:1275_3": "Amaccā “dhammena samena karothā”ti vuttāpi lañjaṃ gahetvā adhammena karonti. Te lañjaṃ",
  "atk-s0510a:1275_4": "gahetvā sāmike parājayantā ekadā aññataraṃ rājavallabhaṃ parājesuṃ. So rañño bhattakārakehi",
  "atk-s0510a:1275_5": "saddhiṃ pavisitvā sabbaṃ ārocesi. Rājā dutiyadivase sayaṃ vinicchayaṭṭhānaṃ agamāsi.",
  "atk-s0510a:1275_6": "Tato mahājanā – “amaccā, deva, sāmike asāmike karontī”ti uccāsaddaṃ karontā mahāyuddhaṃ",
  "atk-s0510a:1275_7": "viya akaṃsu. Atha rājā vinicchayaṭṭhānā vuṭṭhāya pāsādaṃ abhiruhitvā samāpattiṃ appetuṃ",
  "atk-s0510a:1275_8": "nisinno. Tena saddena vikkhittacitto na sakkoti appetuṃ. So “kiṃ me rajjena, samaṇadhammo",
  "atk-s0510a:1275_9": "vara”nti rajjasukhaṃ pahāya puna samāpattiṃ nibbattetvā pubbe vuttanayeneva vipassitvā",
  "atk-s0510a:1275_10": "paccekasambodhiṃ sacchākāsi. Kammaṭṭhānañca pucchito imaṃ gāthaṃ abhāsi.",
  "atk-s0510a:1276_0": "Tattha mettāyanavasena mittā. Suhadayabhāvena suhajjā. Keci ekantahitakāmatāya mittāva",
  "atk-s0510a:1276_1": "honti na suhajjā. Keci gamanāgamanaṭṭhānanisajjāsamullāpādīsu, hadayasukhajananena",
  "atk-s0510a:1276_2": "suhajjāva honti, na mittā. Keci tadubhayavasena suhajjā ceva mittā ca honti. Te duvidhā",
  "atk-s0510a:1276_3": "agāriyā ca anagāriyā ca. Tattha agāriyā tividhā honti upakāro samānasukhadukkho anukampakoti.",
  "atk-s0510a:1276_4": "Anagāriyā visesena atthakkhāyino eva. Te catūhi aṅgehi samannāgatā honti. Yathāha –",
  "atk-s0510a:1277_0": "“Catūhi kho, gahapatiputta, ṭhānehi upakāro mitto suhado veditabbo. Pamattaṃ rakkhati,",
  "atk-s0510a:1277_1": "pamattassa sāpateyyaṃ rakkhati, bhītassa saraṇaṃ hoti, uppannesu kiccakaraṇīyesu",
  "atk-s0510a:1277_2": "taddiguṇaṃ bhogaṃ anuppadeti”.",
  "atk-s0510a:1278": "Tathā –",
  "atk-s0510a:1279_0": "“Catūhi kho, gahapatiputta, ṭhānehi samānasukhadukkho mitto suhado veditabbo. Guyhamassa",
  "atk-s0510a:1279_1": "ācikkhati, guyhamassa parigūhati, āpadāsu na vijahati, jīvitaṃpissa atthāya pariccattaṃ hoti”.",
  "atk-s0510a:1280": "Tathā –",
  "atk-s0510a:1281": "“Catūhi kho, gahapatiputta, ṭhānehi anukampako mitto suhado veditabbo. Abhavenassa na nandati, bhavenassa nandati, avaṇṇaṃ bhaṇamānaṃ nivāreti, vaṇṇaṃ bhaṇamānaṃ pasaṃsati”.",
  "atk-s0510a:1282": "Tathā –",
  "atk-s0510a:1283": "“Catūhi kho, gahapatiputta, ṭhānehi atthakkhāyī mittā suhado veditabbo. Pāpā nivāreti, kalyāṇe niveseti, assutaṃ sāveti, saggassa maggaṃ ācikkhatī”ti.",
  "atk-s0510a:1284": "Tesvidha agāriyā adhippetā, atthato pana sabbepi yujjanti. Te mitte suhajje anukampamānoti anudayamāno, tesaṃ sukhaṃ upasaṃharitukāmo dukkhaṃ apaharitukāmo ca.",
  "atk-s0510a:1285_0": "Hāpeti atthanti diṭṭhadhammikasamparāyikaparamatthavasena tividhaṃ, tathā attatthaparatthaubhayatthavasenāpi",
  "atk-s0510a:1285_1": "tividhaṃ atthaṃ laddhavināsanena aladdhānuppādanenāti dvidhāpi hāpeti vināseti. Paṭibaddhacittoti",
  "atk-s0510a:1285_2": "“ahaṃ imaṃ vinā na jīvāmi, esa me gati, esa me parāyaṇa”nti evaṃ attānaṃ nīce ṭhāne",
  "atk-s0510a:1285_3": "ṭhapentopi paṭibaddhacitto hoti. “Ime maṃ vinā na jīvanti, ahaṃ tesaṃ gati, ahaṃ",
  "atk-s0510a:1285_4": "tesaṃ parāyaṇa”nti evaṃ attānaṃ ucce ṭhāne ṭhapentopi paṭibaddhacitto hoti. Idha",
  "atk-s0510a:1285_5": "pana evaṃ paṭibaddhacitto adhippeto. Etaṃ bhayanti etaṃ atthahāpanabhayaṃ, attano",
  "atk-s0510a:1285_6": "samāpattihāniṃ sandhāyāha. Santhaveti tividho santhavo taṇhādiṭṭhimittasanthavavasena.",
  "atk-s0510a:1285_7": "Tattha aṭṭhasatapabhedāpi taṇhā taṇhāsanthavo, dvāsaṭṭhibhedāpi diṭṭhi diṭṭhisanthavo,",
  "atk-s0510a:1285_8": "paṭibaddhacittatāya mittānukampanā mittasanthavo. Tesu so idha adhippeto. Tena hissa",
  "atk-s0510a:1285_9": "samāpatti parihīnā. Tenāha – “etaṃ bhayaṃ santhave pekkhamāno ahaṃ adhigato”ti. Sesaṃ vuttasadisamevāti.",
  "atk-s0510a:1286": "Mittasuhajjagāthāvaṇṇanā niṭṭhitā.",
  "atk-s0510a:1287_0": "94. Vaṃso visāloti kā uppatti? Pubbe kira kassapassa bhagavato sāsane tayo paccekabodhisattā",
  "atk-s0510a:1287_1": "pabbajitvā vīsati vassasahassāni gatapaccāgatavattaṃ pūretvā devaloke uppannā. Tato",
  "atk-s0510a:1287_2": "cavitvā tesaṃ jeṭṭhako bārāṇasirājakule nibbatto, itare dve paccantarājakulesu. Te",
  "atk-s0510a:1287_3": "ubhopi kammaṭṭhānaṃ uggahetvā rajjaṃ pahāya pabbajitvā anukkamena paccekabuddhā hutvā",
  "atk-s0510a:1287_4": "nandamūlakapabbhāre vasantā ekadivasaṃ samāpattito vuṭṭhāya “mayaṃ kiṃ kammaṃ katvā",
  "atk-s0510a:1287_5": "imaṃ lokuttarasukhaṃ anuppattā”ti āvajjetvā paccavekkhamānā kassapabuddhakāle attano",
  "atk-s0510a:1287_6": "attano cariyaṃ addasaṃsu. Tato “tatiyo kuhi”nti āvajjentā bārāṇasirajjaṃ kārentaṃ",
  "atk-s0510a:1287_7": "disvā tassa guṇe saritvā “so pakatiyāva appicchatādiguṇasamannāgato hoti, amhākaṃyeva",
  "atk-s0510a:1287_8": "ovādako vattā vacanakkhamo pāpagarahī, handa, naṃ ārammaṇaṃ dassetvā ārocemā”ti okāsaṃ",
  "atk-s0510a:1287_9": "gavesantā taṃ ekadivasaṃ sabbālaṅkāravibhūsitaṃ uyyānaṃ gacchantaṃ disvā ākāsenāgantvā",
  "atk-s0510a:1287_10": "uyyānadvāre veḷugumbamūle aṭṭhaṃsu. Mahājano atitto rājadassanena rājānaṃ ulloketi.",
  "atk-s0510a:1287_11": "Tato rājā “atthi nu kho koci mama dassane byāpāraṃ na karotī”ti olokento paccekabuddhe",
  "atk-s0510a:1287_12": "addakkhi. Saha dassaneneva cassa tesu sineho uppajji. So hatthikkhandhā oruyha santena",
  "atk-s0510a:1287_13": "ācārena upasaṅkamitvā “bhante, kiṃ nāma tumhe”ti pucchi. Te “mayaṃ, mahārāja, asajjamānā",
  "atk-s0510a:1287_14": "nāmā”ti āhaṃsu. “Bhante, asajjamānāti etassa ko attho”ti? “Alagganattho, mahārājā”ti.",
  "atk-s0510a:1287_15": "Tato veḷugumbaṃ dassetvā āhaṃsu – “seyyathāpi, mahārāja, imaṃ veḷugumbaṃ sabbaso",
  "atk-s0510a:1287_16": "mūlakhandhasākhānusākhāhi saṃsibbitvā ṭhitaṃ asihattho puriso mūle chetvā āviñchanto",
  "atk-s0510a:1287_17": "na sakkuṇeyya uddharituṃ, evameva tvaṃ anto ca bahi ca jaṭāya jaṭito āsattavisatto",
  "atk-s0510a:1287_18": "tattha vilaggo. Seyyathāpi vā panassa vemajjhagatopi ayaṃ vaṃsakaḷīro asañjātasākhattā",
  "atk-s0510a:1287_19": "kenaci alaggova ṭhito, sakkā ca pana agge vā mūle vā chetvā uddharituṃ, evameva mayaṃ",
  "atk-s0510a:1287_20": "katthaci asajjamānā sabbā disā gacchāmā”ti tāvadeva catutthajjhānaṃ samāpajjitvā",
  "atk-s0510a:1287_21": "passato eva rañño ākāsena nandamūlakapabbhāraṃ agamaṃsu. Tato rājā cintesi – “kadā",
  "atk-s0510a:1287_22": "nu kho ahampi evaṃ asajjamāno bhaveyya”nti tattheva ṭhito vipassanto paccekabodhiṃ",
  "atk-s0510a:1287_23": "sacchākāsi. Purimanayeneva kammaṭṭhānaṃ pucchito imaṃ gāthaṃ abhāsi.",
  "atk-s0510a:1288_0": "Tattha vaṃsoti veḷu. Visāloti vitthiṇṇo. Va-kāro avadhāraṇattho, eva-kāro vā ayaṃ,",
  "atk-s0510a:1288_1": "sandhivasena ettha e-kāro naṭṭhā. Tassa parapadena sambandho. Taṃ pacchā yojessāma.",
  "atk-s0510a:1288_2": "Yathāti paṭibhāge. Visattoti laggo jaṭito saṃsibbito. Puttesu dāresu cāti puttadhītubhariyāsu.",
  "atk-s0510a:1288_3": "Yā apekkhāti yā taṇhā yo sineho. Vaṃsakkaḷīrova asajjamānoti vaṃsakaḷīro viya alaggamāno.",
  "atk-s0510a:1288_4": "Kiṃ vuttaṃ hoti? Yathā vaṃso visālo visatto eva hoti, puttesu dāresu ca yā apekkhā,",
  "atk-s0510a:1288_5": "sāpi evaṃ tāni vatthūni, saṃsibbitvā ṭhitattā visattā eva. Svāhaṃ tāya apekkhāya",
  "atk-s0510a:1288_6": "apekkhavā visālo vaṃso viya visattoti evaṃ apekkhāya ādīnavaṃ disvā taṃ apekkhaṃ",
  "atk-s0510a:1288_7": "maggañāṇena chindanto ayaṃ vaṃsakaḷīrova rūpādīsu vā lābhādīsu vā kāmabhavādīsu vā",
  "atk-s0510a:1288_8": "diṭṭhādīsu vā taṇhāmānadiṭṭhivasena asajjamāno paccekabodhiṃ adhigatoti. Sesaṃ purimanayeneva veditabbaṃ.",
  "atk-s0510a:1289": "Vaṃsakkaḷīragāthāvaṇṇanā niṭṭhitā.",
  "atk-s0510a:1290_0": "95. Migo araññamhīti kā uppatti? Eko kira bhikkhu kassapassa bhagavato sāsane yogāvacaro",
  "atk-s0510a:1290_1": "kālaṃ katvā bārāṇasiyaṃ seṭṭhikule uppanno aḍḍhe mahaddhane mahābhoge. So subhago",
  "atk-s0510a:1290_2": "ahosi, tato paradāriko hutvā kālaṅkato niraye nibbatto tattha paccitvā pakkāvasesena",
  "atk-s0510a:1290_3": "seṭṭhibhariyāya kucchimhi itthī hutvā paṭisandhiṃ gaṇhi. Nirayato āgatānaṃ sattānaṃ",
  "atk-s0510a:1290_4": "gattāni uṇhāni honti. Tena seṭṭhibhariyā ḍayhamānena udarena kicchena kasirena taṃ",
  "atk-s0510a:1290_5": "gabbhaṃ dhāretvā kālena dārikaṃ vijāyi. Sā jātadivasato pabhuti mātāpitūnaṃ sesabandhuparijanānañca",
  "atk-s0510a:1290_6": "dessā ahosi. Vayappattā ca yamhi kule dinnā, tatthāpi sāmikasassusasurānaṃ dessāva",
  "atk-s0510a:1290_7": "ahosi appiyā amanāpā. Atha nakkhatte ghosite seṭṭhiputto tāya saddhiṃ kīḷituṃ anicchanto",
  "atk-s0510a:1290_8": "vesiṃ ānetvā kīḷati. Sā taṃ dāsīnaṃ santikā sutvā seṭṭhiputtaṃ upasaṅkamitvā nānappakārehi",
  "atk-s0510a:1290_9": "anunayitvā ca āha – “ayyaputta, itthī nāma sacepi dasannaṃ rājūnaṃ kaniṭṭhā hoti,",
  "atk-s0510a:1290_10": "cakkavattino vā dhītā, tathāpi sāmikassa pesanakarā hoti. Sāmike anālapante sūle",
  "atk-s0510a:1290_11": "āropitā viya dukkhaṃ paṭisaṃvedeti. Sace ahaṃ anuggahārahā anuggahetabbā, no ce,",
  "atk-s0510a:1290_12": "vissajjetabbā. Attano ñātikulaṃ gamissāmī”ti. Seṭṭhiputto – “hotu, bhadde, mā soci",
  "atk-s0510a:1290_13": "kīḷanasajjā hohi, nakkhattaṃ kīḷissāmā”ti āha. Seṭṭhidhītā tāvattakena sallāpamattena",
  "atk-s0510a:1290_14": "ussāhajātā “sve nakkhattaṃ kīḷissāmī”ti bahuṃ khajjabhojjaṃ paṭiyādeti. Seṭṭhiputto",
  "atk-s0510a:1290_15": "dutiyadivase anārocetvāva kīḷanaṭṭhānaṃ gato. Sā “idāni pesessati, idāni pesessatī”ti",
  "atk-s0510a:1290_16": "maggaṃ olokentī nisinnā ussūraṃ disvā manusse pesesi. Te paccāgantvā “seṭṭhiputto",
  "atk-s0510a:1290_17": "gato”ti ārocesuṃ. Sā taṃ sabbaṃ paṭiyāditaṃ ādāya yānaṃ abhiruhitvā uyyānaṃ gantuṃ āraddhā.",
  "atk-s0510a:1291_0": "Atha nandamūlakapabbhāre paccekasambuddho sattame divase nirodhā vuṭṭhāya nāgalatādantakaṭṭhaṃ",
  "atk-s0510a:1291_1": "khāditvā anotattadahe mukhaṃ dhovitvā “kattha ajja bhikkhaṃ carissāmā”ti āvajjento",
  "atk-s0510a:1291_2": "taṃ seṭṭhidhītaraṃ disvā “mayi imissā saddhākāraṃ kāretvā taṃ kammaṃ parikkhayaṃ",
  "atk-s0510a:1291_3": "gamissatī”ti ñatvā pabbhārasamīpe saṭṭhiyojanamanosilātale ṭhatvā pattacīvaramādāya",
  "atk-s0510a:1291_4": "abhiññāpādakaṃ jhānaṃ samāpajjitvā ākāsenāgantvā tassā paṭipathe oruyha bārāṇasiṃ",
  "atk-s0510a:1291_5": "abhimukho agamāsi. Taṃ disvāva dāsiyo seṭṭhidhītāya ārocesuṃ. Sā yānā oruyha sakkaccaṃ",
  "atk-s0510a:1291_6": "vanditvā pattaṃ sabbarasasampannena khādanīyena bhojanīyena pūretvā padumapupphena",
  "atk-s0510a:1291_7": "paṭicchādetvā heṭṭhāpi padumapupphaṃ katvā pupphakalāpaṃ hatthena gahetvā paccekabuddhassa",
  "atk-s0510a:1291_8": "hatthe pattaṃ datvā vanditvā pupphakalāpahatthā patthanaṃ akāsi – “bhante, yathā",
  "atk-s0510a:1291_9": "idaṃ pupphaṃ, evāhaṃ yattha yattha upapajjāmi, tattha tattha mahājanassa piyā bhaveyyaṃ",
  "atk-s0510a:1291_10": "manāpā”ti. Evaṃ patthetvā dutiyampi patthesi – “bhante, dukkho gabbhavāso, taṃ anupagamma",
  "atk-s0510a:1291_11": "padumapupphe eva paṭisandhi bhaveyyā”ti. Tatiyampi patthesi – “bhante, jeguccho mātugāmo,",
  "atk-s0510a:1291_12": "cakkavattidhītāpi paravasaṃ gacchati. Tasmā ahaṃ itthibhāvaṃ anupagamma puriso bhaveyya”nti.",
  "atk-s0510a:1291_13": "Catutthampi patthesi – “bhante, imaṃ saṃsāradukkhaṃ atikkamma pariyosāne tumhehi",
  "atk-s0510a:1291_14": "pattaṃ amataṃ pāpuṇeyya”nti. Evaṃ caturo paṇidhī katvā taṃ padumapupphakalāpaṃ pūjetvā",
  "atk-s0510a:1291_15": "pañcapatiṭṭhitena vanditvā “pupphasadiso eva me gandho ceva vaṇṇo ca hotū”ti imaṃ",
  "atk-s0510a:1291_16": "pañcamaṃ paṇidhiṃ akāsi.",
  "atk-s0510a:1292": "Tato paccekabuddho pattañca pupphakalāpañca gahetvā ākāse ṭhatvā –",
  "atk-s0510a:1293": "“Icchitaṃ patthitaṃ tuyhaṃ, khippameva samijjhatu;",
  "atk-s0510a:1294": "Sabbe pūrentu saṅkappā, cando pannaraso yathā”ti. –",
  "atk-s0510a:1295_0": "Imāya gāthāya seṭṭhidhītāya anumodanaṃ katvā “seṭṭhidhītā maṃ gacchantaṃ passatū”ti",
  "atk-s0510a:1295_1": "adhiṭṭhahitvā ākāsena nandamūlakapabbhāraṃ agamāsi. Seṭṭhidhītāya taṃ passantiyā",
  "atk-s0510a:1295_2": "mahatī pīti uppajji. Bhavantare kataṃ akusalaṃ kammaṃ anokāsatāya parikkhīṇaṃ ciñcambiladhotatambalohabhājanamiva",
  "atk-s0510a:1295_3": "suddhā jātā. Tāvadevassā patikule ñātikule ca sabbo jano tuṭṭho. “Kiṃ karomā”ti piyavacanāni",
  "atk-s0510a:1295_4": "ca paṇṇākārāni ca pesesi. Sāmikopi manusse pesesi – “seṭṭhidhītaraṃ sīghaṃ ānetha,",
  "atk-s0510a:1295_5": "ahaṃ vissaritvā uyyānaṃ āgato”ti. Tato pabhuti ca naṃ ure vilittacandanaṃ viya āmuttamuttāhāraṃ",
  "atk-s0510a:1295_6": "viya pupphamālā viya ca piyāyanto parihari. Sā tattha yāvatāyukaṃ issariyabhogayuttasukhaṃ",
  "atk-s0510a:1295_7": "anubhavitvā kālaṃ katvā purisabhāvena devaloke padumapupphe uppajji. So devaputto",
  "atk-s0510a:1295_8": "gacchantopi padumapupphagabbhe eva gacchati, tiṭṭhantopi nisīdantopi sayantopi padumapupphagabbheyeva",
  "atk-s0510a:1295_9": "sayati. “Mahāpadumadevaputto”ti ca naṃ vohariṃsu. Evaṃ so tena iddhānubhāvena anulomapaṭilomaṃ",
  "atk-s0510a:1295_10": "cha devaloke eva saṃsarati.",
  "atk-s0510a:1296_0": "Tena ca samayena bārāṇasirañño vīsati itthisahassāni honti. Tāsu ekāpi puttaṃ na",
  "atk-s0510a:1296_1": "labhati. Amaccā rājānaṃ viññāpesuṃ – “deva, kulavaṃsānupālako putto icchitabbo, atraje",
  "atk-s0510a:1296_2": "avijjamāne khettajopi kulavaṃsadharo hotī”ti. Atha rājā “ṭhapetvā mahesiṃ avasesā",
  "atk-s0510a:1296_3": "itthiyo sattāhaṃ dhammanāṭakaṃ karothā”ti yathākāmaṃ bahi carāpesi, tathāpi puttaṃ",
  "atk-s0510a:1296_4": "nālattha. Puna amaccā āhaṃsu – “mahārāja, mahesī nāma puññena ca paññāya ca sabbaitthīnaṃ",
  "atk-s0510a:1296_5": "aggā, appeva nāma devo mahesiyā kucchimhi puttaṃ labheyyā”ti. Rājā mahesiyā etamatthaṃ",
  "atk-s0510a:1296_6": "ārocesi. Sā āha – “mahārāja, yā itthī sīlavatī saccavādinī, sā puttaṃ labheyya, hirottapparahitāya",
  "atk-s0510a:1296_7": "kuto putto”ti pāsādaṃ abhiruhitvā pañca sīlāni samādiyitvā punappunaṃ āvajjesi, sīlavatiyā",
  "atk-s0510a:1296_8": "rājadhītāya pañca sīlāni āvajjentiyā puttapatthanācitte uppannamatte sakkassa āsanaṃ saṃkampi.",
  "atk-s0510a:1297_0": "Atha sakko āvajjento etamatthaṃ viditvā – “sīlavatiyā rājadhītāya puttavaraṃ demī”ti",
  "atk-s0510a:1297_1": "ākāsenāgantvā deviyā sammukhe ṭhito “kiṃ varesi, devī”ti? “Puttaṃ, mahārājā”ti. “Dammi",
  "atk-s0510a:1297_2": "te, devi, puttaṃ, mā cintayī”ti vatvā devalokaṃ gantvā “atthi nu kho ettha khīṇāyuko”ti",
  "atk-s0510a:1297_3": "āvajjento “ayaṃ mahāpadumo uparidevalokaṃ gantukāmo ca bhavissatī”ti ñatvā tassa",
  "atk-s0510a:1297_4": "vimānaṃ gantvā “tāta mahāpaduma, manussalokaṃ gacchāhī”ti yāci. So “mā evaṃ, mahārāja,",
  "atk-s0510a:1297_5": "bhaṇa, jegucchito manussaloko”ti. “Tāta, tvaṃ manussaloke puññaṃ katvā idhūpapanno,",
  "atk-s0510a:1297_6": "tattheva ṭhatvā pāramiyo pūretabbā, gaccha, tātā”ti. “Dukkho, mahārāja, gabbhavāso,",
  "atk-s0510a:1297_7": "na sakkomi tattha vasitu”nti. “Tāta, te gabbhavāso natthi, tathā hi tvaṃ kammamakāsi,",
  "atk-s0510a:1297_8": "yathā padumagabbheyeva nibbattissasi, gaccha, tātā”ti punappunaṃ vuccamāno adhivāsesi.",
  "atk-s0510a:1298_0": "So devalokā cavitvā bārāṇasirañño uyyāne silāpaṭṭapokkharaṇiyaṃ padumagabbhe nibbatto.",
  "atk-s0510a:1298_1": "Tañca rattiṃ paccūsasamaye mahesī supinantena vīsatiitthisahassaparivutā uyyānaṃ",
  "atk-s0510a:1298_2": "gantvā silāpaṭṭapokkharaṇiyaṃ padumagabbhe puttaṃ laddhā viya ahosi. Sā pabhātāya",
  "atk-s0510a:1298_3": "rattiyā sīlāni rakkhamānā tattha gantvā ekaṃ padumapupphaṃ addasa, taṃ neva tīre",
  "atk-s0510a:1298_4": "hoti na gambhīre. Saha dassaneneva cassā tattha puttasineho uppajji. Sā sayaṃ eva",
  "atk-s0510a:1298_5": "otaritvā taṃ pupphaṃ aggahesi, pupphe gahitamatteyeva pattāni vikasiṃsu. Tattha suvaṇṇapaṭimaṃ",
  "atk-s0510a:1298_6": "viya dārakaṃ addasa, disvāva “putto me laddho”ti saddaṃ nicchāresi. Mahājano sādhukārasahassāni",
  "atk-s0510a:1298_7": "pavattesi. Rañño ca pesesi. Rājā sutvā “kattha laddho”ti pucchitvā laddhokāsaṃ sutvā",
  "atk-s0510a:1298_8": "“uyyānañca pokkharaṇiyaṃ padumañca amhākaṃyeva, tasmā amhākaṃ khette jātattā khettajo",
  "atk-s0510a:1298_9": "nāmāyaṃ putto”ti vatvā nagaraṃ pavesetvā vīsatisahassaitthiyo dhātikiccaṃ kāresi.",
  "atk-s0510a:1298_10": "Yā yā kumārassa ruciṃ ñatvā patthitaṃ patthitaṃ khādanīyaṃ khādāpeti, sā sā sahassaṃ",
  "atk-s0510a:1298_11": "labhati. Sakalabārāṇasī calitā, sabbo jano kumārassa paṇṇākārasahassāni pesesi. Kumāro",
  "atk-s0510a:1298_12": "taṃ taṃ atinetvā “imaṃ khāda, imaṃ bhuñjā”ti vuccamāno bhojanena ubbāḷho ukkaṇṭhito",
  "atk-s0510a:1298_13": "hutvā gopuradvāraṃ gantvā lākhāguḷakena kīḷati.",
  "atk-s0510a:1299_0": "Tadā aññataro paccekabuddho bārāṇasiṃ nissāya isipatane vasati. So kālasseva vuṭṭhāya",
  "atk-s0510a:1299_1": "senāsanavattasarīraparikammamanasikārādīni sabbakiccāni katvā paṭisallānā vuṭṭhito",
  "atk-s0510a:1299_2": "“ajja kattha bhikkhaṃ gahessāmī”ti āvajjento kumārassa sampattiṃ disvā “esa pubbe",
  "atk-s0510a:1299_3": "kiṃ kammaṃ karī”ti vīmaṃsanto “mādisassa piṇḍapātaṃ datvā catasso patthanā patthesi,",
  "atk-s0510a:1299_4": "tattha tisso siddhā, ekā tāva na sijjhati, tassa upāyena ārammaṇaṃ dassemī”ti bhikkhācāravasena",
  "atk-s0510a:1299_5": "kumārassa santikaṃ agamāsi. Kumāro taṃ disvā “samaṇa, mā idha āgacchi, ime hi tampi",
  "atk-s0510a:1299_6": "‘imaṃ khāda, imaṃ bhuñjā’ti vadeyyu”nti āha. So ekavacaneneva tato nivattitvā attano",
  "atk-s0510a:1299_7": "senāsanaṃ agamāsi. Kumāro parijanaṃ āha – “ayaṃ samaṇo mayā vuttamattova nivatto,",
  "atk-s0510a:1299_8": "kuddho nu kho mamā”ti. So tehi “pabbajitā nāma na kodhaparāyaṇā honti, parena pasannamanena",
  "atk-s0510a:1299_9": "yaṃ dinnaṃ, tena yāpentī”ti vuccamānepi “duṭṭho evarūpo nāma samaṇo, khamāpessāmi",
  "atk-s0510a:1299_10": "na”nti mātāpitūnaṃ ārocetvā hatthiṃ abhiruhitvā mahatā rājānubhāvena isipatanaṃ gantvā",
  "atk-s0510a:1299_11": "migayūthaṃ disvā pucchi – “kinnāmete”ti? “Ete, sāmi, migā nāmā”ti. “Etesaṃ ‘imaṃ",
  "atk-s0510a:1299_12": "khādatha, imaṃ bhuñjatha, imaṃ sāyathā’ti vatvā paṭijaggantā atthī”ti? “Natthi, sāmi,",
  "atk-s0510a:1299_13": "yattha tiṇodakaṃ sulabhaṃ tattha vasantī”ti.",
  "atk-s0510a:1300_0": "Kumāro “yathā ime arakkhiyamānāva yattha icchanti, tattha vasanti, kadā nu kho ahampi",
  "atk-s0510a:1300_1": "evaṃ vaseyya”nti etaṃ ārammaṇaṃ aggahesi. Paccekabuddhopi tassa āgamanaṃ ñatvā senāsanamaggañca",
  "atk-s0510a:1300_2": "caṅkamanañca sammajjitvā maṭṭhaṃ katvā ekadvattikkhattuṃ caṅkamitvā padanikkhepaṃ",
  "atk-s0510a:1300_3": "dassetvā divāvihārokāsañca paṇṇasālañca sammajjitvā maṭṭhaṃ katvā pavisanapadanikkhepaṃ",
  "atk-s0510a:1300_4": "dassetvā nikkhamanapadanikkhepaṃ adassetvā aññatra agamāsi. Kumāro tattha gantvā",
  "atk-s0510a:1300_5": "taṃ padesaṃ sammajjitvā maṭṭhakataṃ disvā “vasati maññe ettha so paccekabuddho”ti",
  "atk-s0510a:1300_6": "parijanena bhāsitaṃ sutvā āha – “pātopi so samaṇo dussati, idāni hatthiassādīhi attano",
  "atk-s0510a:1300_7": "okāsaṃ akkantaṃ disvā suṭṭhutaraṃ dusseyya, idheva tumhe tiṭṭhathā”ti hatthikkhandhā",
  "atk-s0510a:1300_8": "oruyha ekakova senāsanaṃ paviṭṭho vattasīsena susammaṭṭhokāse padanikkhepaṃ disvā",
  "atk-s0510a:1300_9": "“so dānāyaṃ samaṇo ettha caṅkamanto na vaṇijjādikammaṃ cintesi, addhāyaṃ attano hitameva",
  "atk-s0510a:1300_10": "cintesi maññe”ti pasannamānaso caṅkamaṃ abhiruhitvā dūrīkataputhuvitakko gantvā pāsāṇaphalake",
  "atk-s0510a:1300_11": "nisīditvā sañjātaekaggo hutvā paṇṇasālaṃ pavisitvā vipassanto paccekabodhiñāṇaṃ adhigantvā",
  "atk-s0510a:1300_12": "purimanayeneva purohitena kammaṭṭhānaṃ pucchito gaganatale nisinno imaṃ gāthamabhāsi.",
  "atk-s0510a:1301_0": "Tattha migoti dve migā – eṇīmigo ca pasadamigo ca. Apica sabbesaṃ āraññikānaṃ catuppadānaṃ",
  "atk-s0510a:1301_1": "etaṃ adhivacanaṃ. Idha pana pasadamigo adhippetoti vadanti. Araññamhīti gāmañca gāmūpacārañca",
  "atk-s0510a:1301_2": "ṭhapetvā avasesaṃ araññaṃ, idha pana uyyānaṃ adhippetaṃ, tasmā “uyyānamhī”ti vuttaṃ",
  "atk-s0510a:1301_3": "hoti. Yathāti paṭibhāge. Abaddhoti rajjubandhanādīhi abaddho, etena vissatthacariyaṃ",
  "atk-s0510a:1301_4": "dīpeti. Yenicchakaṃ gacchati vocarāyāti yena yena disābhāgena gantumicchati, tena",
  "atk-s0510a:1301_5": "tena disābhāgena gocarāya gacchati. Vuttampi cetaṃ bhagavatā –",
  "atk-s0510a:1302_0": "“Seyyathāpi, bhikkhave, āraññako migo araññe pavane caramāno vissattho gacchati,",
  "atk-s0510a:1302_1": "vissattho tiṭṭhati, vissattho nisīdati, vissattho seyyaṃ kappeti. Taṃ kissa hetu?",
  "atk-s0510a:1302_2": "Anāpāthagato, bhikkhave, luddassa, evameva kho, bhikkhave, bhikkhu vivicceva kāmehi…pe…",
  "atk-s0510a:1302_3": "paṭhamaṃ jhānaṃ upasampajja viharati. Ayaṃ vuccati, bhikkhave, bhikkhu antamakāsi",
  "atk-s0510a:1302_4": "māraṃ apadaṃ, vadhitvā māracakkhuṃ adassanaṃ gato pāpimato”ti vitthāro.",
  "atk-s0510a:1303_0": "Seritanti sacchandavuttitaṃ aparāyattataṃ vā, idaṃ vuttaṃ hoti – yathā migo araññamhi",
  "atk-s0510a:1303_1": "abaddho yenicchakaṃ gacchati gocarāya, tathā kadā nu kho ahampi taṇhābandhanaṃ chinditvā",
  "atk-s0510a:1303_2": "evaṃ gaccheyyanti. Viññū paṇḍito naro seritaṃ pekkhamāno eko careti.",
  "atk-s0510a:1304": "Migoaraññagāthāvaṇṇanā niṭṭhitā.",
  "atk-s0510a:1305_0": "96. Āmantanā hotīti kā uppatti? Bārāṇasirañño kira mahāupaṭṭhānasamaye amaccā upasaṅkamiṃsu.",
  "atk-s0510a:1305_1": "Tesu eko amacco “deva, sotabbaṃ atthī”ti ekamantaṃ gamanaṃ yāci. So uṭṭhāyāsanā agamāsi.",
  "atk-s0510a:1305_2": "Puna eko mahāupaṭṭhāne nisinnaṃ yāci, eko hatthikkhandhe nisinnaṃ, eko assapiṭṭhiyaṃ",
  "atk-s0510a:1305_3": "nisinnaṃ, eko suvaṇṇarathe nisinnaṃ, eko sivikāya nisīditvā uyyānaṃ gacchantaṃ yāci.",
  "atk-s0510a:1305_4": "Rājā tato orohitvā agamāsi. Aparo janapadacārikaṃ gacchantaṃ yāci, tassapi vacanaṃ",
  "atk-s0510a:1305_5": "sutvā hatthikkhandhato oruyha ekamantaṃ agamāsi. Evaṃ so tehi nibbinno hutvā pabbaji.",
  "atk-s0510a:1305_6": "Amaccā issariyena vaḍḍhanti. Tesu eko gantvā rājānaṃ āha – “asukaṃ nāma, mahārāja,",
  "atk-s0510a:1305_7": "janapadaṃ mayhaṃ dehī”ti. Rājā taṃ “itthannāmo bhuñjatī”ti bhaṇati. So rañño vacanaṃ",
  "atk-s0510a:1305_8": "anādiyitvā “gacchāmahaṃ taṃ janapadaṃ gahetvā bhuñjāmī”ti tattha gantvā kalahaṃ katvā",
  "atk-s0510a:1305_9": "puna ubhopi rañño santikaṃ āgantvā aññamaññassa dosaṃ ārocenti. Rājā “na sakkā ime",
  "atk-s0510a:1305_10": "tosetu”nti tesaṃ lobhe ādīnavaṃ disvā vipassanto paccekabodhiṃ sacchākāsi. So purimanayena imaṃ udānaṃ abhāsi.",
  "atk-s0510a:1306_0": "Tassattho – sahāyamajjhe ṭhitassa divāseyyasaṅkhāte vāse ca, mahāupaṭṭhānasaṅkhāte",
  "atk-s0510a:1306_1": "ṭhāne ca, uyyānagamanasaṅkhāte gamane ca, janapadacārikasaṅkhātāya cārikāya ca, “idaṃ",
  "atk-s0510a:1306_2": "me suṇa, idaṃ me dehī”tiādinā nayena tathā tathā āmantanā hoti, tasmā ahaṃ tattha",
  "atk-s0510a:1306_3": "nibbijjitvā yāyaṃ ariyajanasevitā anekānisaṃsā ekantasukhā, evaṃ santepi lobhābhibhūtehi",
  "atk-s0510a:1306_4": "sabbakāpurisehi anabhipatthitā pabbajjā, taṃ anabhijjhitaṃ paresaṃ avasavattanena",
  "atk-s0510a:1306_5": "bhabbapuggalavasena seritañca pekkhamāno vipassanaṃ ārabhitvā anukkamena paccekabodhiṃ",
  "atk-s0510a:1306_6": "adhigatosmi. Sesaṃ vuttanayamevāti.",
  "atk-s0510a:1307": "Āmantanāgāthāvaṇṇanā niṭṭhitā.",
  "atk-s0510a:1308_0": "97. Khiḍḍāratīti kā uppatti? Bārāṇasiyaṃ kira ekaputtakabrahmadatto nāma rājā ahosi.",
  "atk-s0510a:1308_1": "So tassa ekaputtako piyo ahosi manāpo pāṇasamo, rājā sabbairiyāpathesu puttakaṃ gahetvāva",
  "atk-s0510a:1308_2": "vattati. So ekadivasaṃ uyyānaṃ gacchanto taṃ ṭhapetvā gato. Kumāropi taṃ divasaṃyeva",
  "atk-s0510a:1308_3": "uppannena byādhinā mato. Amaccā “puttasinehena rañño hadayampi phaleyyā”ti anārocetvāva",
  "atk-s0510a:1308_4": "naṃ jhāpesuṃ. Rājā uyyāne surāmadena matto puttaṃ neva sarati, tathā dutiyadivasepi",
  "atk-s0510a:1308_5": "nhānabhojanavelāsu. Atha bhuttāvī nisinno saritvā “puttaṃ me ānethā”ti āha. Tassa",
  "atk-s0510a:1308_6": "anurūpena vidhānena taṃ pavattiṃ ārocesuṃ. Tato sokābhibhūto nisinno evaṃ yoniso",
  "atk-s0510a:1308_7": "manasākāsi – “imasmiṃ sati idaṃ hoti, imassuppādā idaṃ uppajjatī”ti. Evaṃ anukkamena",
  "atk-s0510a:1308_8": "anulomapaṭilomaṃ paṭiccasamuppādaṃ sammasanto paccekasambodhiṃ sacchākāsi. Sesaṃ",
  "atk-s0510a:1308_9": "saṃsaggagāthāvaṇṇanāyaṃ vuttasadisameva ṭhapetvā gāthāyatthavaṇṇanaṃ.",
  "atk-s0510a:1309_0": "Atthavaṇṇanā pana – khiḍḍāti kīḷanā. Sā duvidhā hoti kāyikā ca vācasikā ca. Tattha",
  "atk-s0510a:1309_1": "kāyikā nāma hatthīhipi kīḷanti, assehipi rathehipi dhanūhipi tharūhipīti evamādi.",
  "atk-s0510a:1309_2": "Vācasikā nāma gītaṃ silokabhaṇanaṃ mukhabheriālambarabherīti evamādi. Ratīti pañcakāmaguṇarati.",
  "atk-s0510a:1309_3": "Vipulanti yāva aṭṭhimiñjaṃ ahacca ṭhānena sakalattabhāvabyāpakaṃ. Sesaṃ pākaṭameva.",
  "atk-s0510a:1309_4": "Anusandhiyojanāpi cettha saṃsaggagāthāya vuttanayeneva veditabbā, tato parañca sabbaṃ.",
  "atk-s0510a:1310": "Khiḍḍāratigāthāvaṇṇanā niṭṭhitā.",
  "atk-s0510a:1311_0": "98. Cātuddisoti kā uppatti? Pubbe kira kassapassa bhagavato sāsane pañca paccekabodhisattā",
  "atk-s0510a:1311_1": "pabbajitvā vīsati vassasahassāni gatapaccāgatavattaṃ pūretvā devaloke nibbattā. Tato",
  "atk-s0510a:1311_2": "cavitvā tesaṃ jeṭṭhako bārāṇasirājā ahosi, sesā pākatikarājāno. Te cattāropi kammaṭṭhānaṃ",
  "atk-s0510a:1311_3": "uggaṇhitvā rajjaṃ pahāya pabbajitvā anukkamena paccekabuddhā hutvā nandamūlakapabbhāre",
  "atk-s0510a:1311_4": "vasantā ekadivasaṃ samāpattito vuṭṭhāya vaṃsakkaḷīragāthāyaṃ vuttanayeneva attano",
  "atk-s0510a:1311_5": "kammañca sahāyañca āvajjetvā ñatvā bārāṇasirañño upāyena ārammaṇaṃ dassetuṃ okāsaṃ",
  "atk-s0510a:1311_6": "gavesanti. So ca rājā tikkhattuṃ rattiyā ubbijjati, bhīto vissaraṃ karoti, mahātale",
  "atk-s0510a:1311_7": "dhāvati. Purohitena kālasseva vuṭṭhāya sukhaseyyaṃ pucchitopi “kuto me, ācariya,",
  "atk-s0510a:1311_8": "sukha”nti sabbaṃ taṃ pavattiṃ ārocesi. Purohitopi “ayaṃ rogo na sakkā yena kenaci",
  "atk-s0510a:1311_9": "uddhaṃ virecanādinā bhesajjakammena vinetuṃ, mayhaṃ pana khādanūpāyo uppanno”ti cintetvā",
  "atk-s0510a:1311_10": "“rajjahānijīvitantarāyādīnaṃ pubbanimittaṃ etaṃ, mahārājā”ti rājānaṃ suṭṭhutaraṃ",
  "atk-s0510a:1311_11": "ubbejetvā “tassa vūpasamanatthaṃ ettake ca ettake ca hatthiassarathādayo hiraññasuvaṇṇañca",
  "atk-s0510a:1311_12": "dakkhiṇaṃ datvā yañño yajitabbo”ti yaññayajane samādapesi.",
  "atk-s0510a:1312_0": "Tato paccekabuddhā anekāni pāṇasahassāni yaññatthāya sampiṇḍiyamānāni disvā “etasmiṃ",
  "atk-s0510a:1312_1": "kamme kate dubbodhaneyyo bhavissati, handa naṃ paṭikacceva gantvā pekkhāmā”ti vaṃsakkaḷīragāthāyaṃ",
  "atk-s0510a:1312_2": "vuttanayena āgantvā piṇḍāya caramānā rājaṅgaṇe paṭipāṭiyā agamaṃsu. Rājā sīhapañjare",
  "atk-s0510a:1312_3": "ṭhito rājaṅgaṇaṃ olokayamāno te addakkhi, saha dassaneneva cassa sineho uppajji.",
  "atk-s0510a:1312_4": "Tato te pakkosāpetvā ākāsatale paññattāsane nisīdāpetvā sakkaccaṃ bhojetvā katabhattakicce",
  "atk-s0510a:1312_5": "“ke tumhe”ti pucchi. “Mayaṃ, mahārāja, cātuddisā nāmā”ti. “Bhante, cātuddisāti imassa",
  "atk-s0510a:1312_6": "ko attho”ti? “Catūsu disāsu katthaci kutoci bhayaṃ vā cittutrāso vā amhākaṃ natthi,",
  "atk-s0510a:1312_7": "mahārājā”ti. “Bhante, tumhākaṃ taṃ bhayaṃ kiṃ kāraṇā na hotī”ti? “Mayaṃ, mahārāja,",
  "atk-s0510a:1312_8": "mettaṃ bhāvema, karuṇaṃ bhāvema, muditaṃ bhāvema, upekkhaṃ bhāvema. Tena no taṃ bhayaṃ",
  "atk-s0510a:1312_9": "na hotī”ti vatvā uṭṭhāyāsanā attano vasanaṭṭhānaṃ agamaṃsu.",
  "atk-s0510a:1313_0": "Tato rājā cintesi – “ime samaṇā ‘mettādibhāvanāya bhayaṃ na hotī’ti bhaṇanti, brāhmaṇā",
  "atk-s0510a:1313_1": "pana anekasahassapāṇavadhaṃ vaṇṇayanti, kesaṃ nu kho vacanaṃ sacca”nti? Athassa etadahosi",
  "atk-s0510a:1313_2": "– “samaṇā suddhena asuddhaṃ dhovanti, brāhmaṇā pana asuddhena asuddhaṃ. Na sakkā",
  "atk-s0510a:1313_3": "kho pana asuddhena asuddhaṃ dhovituṃ, pabbajitānaṃ eva vacanaṃ sacca”nti. So “sabbe",
  "atk-s0510a:1313_4": "sattā sukhitā hontū”tiādinā nayena mettādayo cattāropi brahmavihāre bhāvetvā hitapharaṇena",
  "atk-s0510a:1313_5": "cittena amacce āṇāpesi – “sabbe pāṇe muñcatha, sītāni pānīyāni pivantu, haritāni",
  "atk-s0510a:1313_6": "tiṇāni khādantu, sīto ca vāto tesaṃ upavāyatū”ti. Te tathā akaṃsu.",
  "atk-s0510a:1314_0": "Tato rājā “kalyāṇamittānaṃ vacanena pāpakammato muttomhī”ti tattheva nisinno vipassitvā",
  "atk-s0510a:1314_1": "paccekabodhiṃ sacchākāsi. Amaccehi ca bhojanavelāyaṃ “bhuñja, mahārāja, kālo”ti vutte",
  "atk-s0510a:1314_2": "“nāhaṃ rājā”ti purimanayeneva sabbaṃ vatvā imaṃ udānabyākaraṇagāthaṃ abhāsi.",
  "atk-s0510a:1315_0": "Tattha cātuddisoti catūsu disāsu yathāsukhavihārī, “ekaṃ disaṃ pharitvā viharatī”tiādinā",
  "atk-s0510a:1315_1": "vā nayena brahmavihārabhāvanāya pharitā catasso disā assa santīti cātuddiso. Tāsu",
  "atk-s0510a:1315_2": "catūsu disāsu katthaci satte vā saṅkhāre vā bhayena na paṭihanatīti appaṭigho. Santussamānoti",
  "atk-s0510a:1315_3": "dvādasavidhassa santosassa vasena santussako ca. Itarītarenāti uccāvacena paccayena.",
  "atk-s0510a:1315_4": "Parissayānaṃ sahitā achambhīti ettha parissayanti kāyacittāni, parihāpenti vā tesaṃ",
  "atk-s0510a:1315_5": "sampattiṃ, tāni vā paṭicca sayantīti parissayā, bāhirānaṃ sīhabyagghādīnaṃ abbhantarānañca",
  "atk-s0510a:1315_6": "kāmacchandādīnaṃ kāyacittupaddavānaṃ etaṃ adhivacanaṃ. Te parissaye adhivāsanakhantiyā",
  "atk-s0510a:1315_7": "ca vīriyādīhi dhammehi ca sahatīti parissayānaṃ sahitā. Thaddhabhāvakarabhayābhāvena",
  "atk-s0510a:1315_8": "achambhī. Kiṃ vuttaṃ hoti? Yathā te cattāro samaṇā, evaṃ itarītarena paccayena santussamāno",
  "atk-s0510a:1315_9": "ettha paṭipattipadaṭṭhāne santose ṭhito catūsu disāsu mettādibhāvanāya cātuddiso,",
  "atk-s0510a:1315_10": "sattasaṅkhāresu paṭihananabhayābhāvena appaṭigho ca hoti. So cātuddisattā vuttappakārānaṃ",
  "atk-s0510a:1315_11": "parissayānaṃ sahitā, appaṭighattā achambhī ca hotīti evaṃ paṭipattiguṇaṃ disvā yoniso",
  "atk-s0510a:1315_12": "paṭipajjitvā paccekabodhiṃ adhigatomhīti. Atha vā te samaṇā viya santussamāno itarītarena",
  "atk-s0510a:1315_13": "vuttanayena cātuddiso hotīti ñatvā evaṃ cātuddisabhāvaṃ patthayanto yoniso paṭipajjitvā",
  "atk-s0510a:1315_14": "adhigatomhi. Tasmā aññopi īdisaṃ ṭhānaṃ patthayanto cātuddisatāya parissayānaṃ sahitā",
  "atk-s0510a:1315_15": "appaṭighatāya ca achambhī hutvā eko care khaggavisāṇakappoti. Sesaṃ vuttanayamevāti.",
  "atk-s0510a:1316": "Cātuddisagāthāvaṇṇanā niṭṭhitā.",
  "atk-s0510a:1317_0": "99. Dussaṅgahāti kā uppatti? Bārāṇasirañño kira aggamahesī kālamakāsi. Tato vītivattesu",
  "atk-s0510a:1317_1": "sokadivasesu ekadivasaṃ amaccā “rājūnaṃ nāma tesu tesu kiccesu aggamahesī avassaṃ",
  "atk-s0510a:1317_2": "icchitabbā, sādhu devo aññampi deviṃ ānetū”ti yāciṃsu. Rājā “tena hi, bhaṇe, jānāthā”ti",
  "atk-s0510a:1317_3": "āha. Te pariyesantā sāmantarajje rājā mato, tassa devī rajjaṃ anusāsati, sā ca gabbhinī",
  "atk-s0510a:1317_4": "ahosi, amaccā “ayaṃ rañño anurūpā”ti ñatvā taṃ yāciṃsu. Sā “gabbhinī nāma manussānaṃ",
  "atk-s0510a:1317_5": "amanāpā hoti. Sace āgametha, yāva vijāyāmi, evaṃ sādhu. No ce, aññaṃ pariyesathā”ti",
  "atk-s0510a:1317_6": "āha. Te raññopi etamatthaṃ ārocesuṃ. Rājā “gabbhinīpi hotu, ānethā”ti āha. Te ānesuṃ.",
  "atk-s0510a:1317_7": "Rājā taṃ abhisiñcitvā sabbaṃ mahesiyā bhogaṃ adāsi, tassā parijanānañca nānāvidhehi",
  "atk-s0510a:1317_8": "paṇṇākārehi saṅgaṇhāti. Sā kālena puttaṃ vijāyi. Rājā taṃ attano puttaṃ viya sabbiriyāpathesu",
  "atk-s0510a:1317_9": "aṅke ca ure ca katvā viharati. Tadā deviyā parijanā cintesuṃ – “rājā ativiya saṅgaṇhāti,",
  "atk-s0510a:1317_10": "kumāre ativissāsaṃ karoti, handa, naṃ paribhindissāmā”ti.",
  "atk-s0510a:1318_0": "Tato kumāraṃ āhaṃsu – “tvaṃ, tāta, amhākaṃ rañño putto, na imassa rañño putto. Mā",
  "atk-s0510a:1318_1": "ettha vissāsaṃ āpajjī”ti. Atha kumāro “ehi puttā”ti raññā vuccamānopi hatthena ākaḍḍhiyamānopi",
  "atk-s0510a:1318_2": "pubbe viya rājānaṃ na allīyati. Rājā “kiṃ kāraṇa”nti vīmaṃsanto taṃ pavattiṃ ñatvā",
  "atk-s0510a:1318_3": "“ete mayā saṅgahitāpi paṭikkūlavuttino evā”ti nibbijjitvā rajjaṃ pahāya pabbajito.",
  "atk-s0510a:1318_4": "“Rājā pabbajito”ti amaccaparijanāpi bahū pabbajiṃsu. Saparijano rājā pabbajitopi",
  "atk-s0510a:1318_5": "manussā paṇīte paccaye upanenti, rājā paṇīte paccaye yathāvuḍḍhaṃ dāpesi. Tattha",
  "atk-s0510a:1318_6": "ye sundaraṃ labhanti, te tussanti. Itare ujjhāyanti “mayaṃ pariveṇādīni sammajjantā",
  "atk-s0510a:1318_7": "sabbakiccāni karonti, lūkhabhattaṃ jiṇṇavatthañca labhāmā”ti. So tampi ñatvā “ime",
  "atk-s0510a:1318_8": "yathāvuḍḍhaṃ dīyamānāpi ujjhāyanti, aho dussaṅgahā parisā”ti pattacīvaramādāya ekova",
  "atk-s0510a:1318_9": "araññaṃ pavisitvā vipassanaṃ ārabhitvā paccekabodhiṃ sacchākāsi. Tattha āgatehi ca",
  "atk-s0510a:1318_10": "kammaṭṭhānaṃ pucchito imaṃ gāthamabhāsi. Sā atthato pākaṭā eva. Ayaṃ pana yojanā",
  "atk-s0510a:1318_11": "– dussaṅgahā pabbajitāpi eke, ye asantosābhibhūtā, tathāvidhā eva ca atho gahaṭṭhā",
  "atk-s0510a:1318_12": "gharamāvasantā. Etāhaṃ dussaṅgahabhāvaṃ jigucchanto vipassanaṃ ārabhitvā adhigatoti.",
  "atk-s0510a:1318_13": "Sesaṃ purimanayeneva veditabbanti.",
  "atk-s0510a:1319": "Dussaṅgahagāthāvaṇṇanā niṭṭhitā.",
  "atk-s0510a:1320_0": "100. Oropayitvāti kā uppatti? Bārāṇasiyaṃ kira cātumāsikabrahmadatto nāma rājā gimhānaṃ",
  "atk-s0510a:1320_1": "paṭhame māse uyyānaṃ gato. Tattha ramaṇīye bhūmibhāge nīlaghanapattasañchannaṃ koviḷārarukkhaṃ",
  "atk-s0510a:1320_2": "disvā “koviḷāramūle mama sayanaṃ paññāpethā”ti vatvā uyyāne kīḷitvā sāyanhasamayaṃ",
  "atk-s0510a:1320_3": "tattha seyyaṃ kappesi. Puna gimhānaṃ majjhime māse uyyānaṃ gato, tadā koviḷāro pupphito",
  "atk-s0510a:1320_4": "hoti, tadāpi tatheva akāsi. Punapi gimhānaṃ pacchime māse gato, tadā koviḷāro sañchinnapatto",
  "atk-s0510a:1320_5": "sukkharukkho viya hoti, tadāpi rājā adisvāva taṃ rukkhaṃ pubbaparicayena tattheva",
  "atk-s0510a:1320_6": "seyyaṃ āṇāpesi. Amaccā jānantāpi rañño āṇattiyā tattha sayanaṃ paññāpesuṃ. So uyyāne",
  "atk-s0510a:1320_7": "kīḷitvā sāyanhasamaye tattha seyyaṃ kappento taṃ rukkhaṃ disvā “are, ayaṃ pubbe sañchannapatto",
  "atk-s0510a:1320_8": "maṇimayo viya abhirūpadassano ahosi, tato maṇivaṇṇasākhantare ṭhapitapavāḷaṅkurasadisehi",
  "atk-s0510a:1320_9": "pupphehi sassirikadassano ahosi, muttajālasadisavālikākiṇṇo cassa heṭṭhābhūmibhāgo",
  "atk-s0510a:1320_10": "bandhanā pavuttapupphasañchanno rattakambalasanthato viya ahosi. So nāmajja sukkharukkho",
  "atk-s0510a:1320_11": "viya sākhāmattāvaseso ṭhito, aho jarāya upahato koviḷāro”ti cintetvā “anupādiṇṇampi",
  "atk-s0510a:1320_12": "tāya jarāya haññati, kimaṅgaṃ pana upādiṇṇa”nti aniccasaññaṃ paṭilabhi. Tadanusāreneva",
  "atk-s0510a:1320_13": "sabbasaṅkhāre dukkhato anattato ca vipassantova “aho vatāhampi sañchinnapatto koviḷāro",
  "atk-s0510a:1320_14": "viya apagatagihibyañjano bhaveyya”nti patthayamāno anupubbena tasmiṃ sayanatale dakkhiṇena",
  "atk-s0510a:1320_15": "passena nipannoyeva vipassitvā paccekabodhiṃ sacchākāsi. Tato gamanakāle amaccehi",
  "atk-s0510a:1320_16": "“kālo, deva, gantu”nti vutte “nāhaṃ rājā”tiādīni vatvā purimanayeneva imaṃ gāthamabhāsi.",
  "atk-s0510a:1321_0": "Tattha oropayitvāti apanetvā. Gihibyañjanānīti kesamassuodātavatthālaṅkāramālāgandhavilepanaputtadāradāsidāsādīni.",
  "atk-s0510a:1321_1": "Etāni gihibhāvaṃ byañjayanti, tasmā “gihibyañjanānī”ti vuccanti. Sañchinnapattoti",
  "atk-s0510a:1321_2": "patitapatto. Chetvānāti maggañāṇena chinditvā. Vīroti maggavīriyena samannāgato.",
  "atk-s0510a:1321_3": "Gihibandhanānīti kāmabandhanāni. Kāmā hi gihīnaṃ bandhanāni. Ayaṃ tāva padattho.",
  "atk-s0510a:1321_4": "Ayaṃ pana adhippāyo – “aho vatāhampi oropayitvā gihibyañjanāni sañchinnapatto yathā",
  "atk-s0510a:1321_5": "koviḷāro bhaveyya”nti evaṃ cintayamāno vipassanaṃ ārabhitvā adhigatoti. Sesaṃ purimanayeneva veditabbanti.",
  "atk-s0510a:1322": "Koviḷāragāthāvaṇṇanā niṭṭhitā.",
  "atk-s0510a:1323": "Paṭhamavaggo niṭṭhito.",
  "atk-s0510a:1324_0": "101-2. Sace labhethāti kā uppatti? Pubbe kira kassapassa bhagavato sāsane dve paccekabodhisattā",
  "atk-s0510a:1324_1": "pabbajitvā vīsati vassasahassāni gatapaccāgatavattaṃ pūretvā devaloke uppannā. Tato",
  "atk-s0510a:1324_2": "cavitvā tesaṃ jeṭṭhako bārāṇasirañño putto, kaniṭṭho purohitassa putto ahosi. Te",
  "atk-s0510a:1324_3": "ekadivasaṃyeva paṭisandhiṃ gahetvā ekadivasameva mātu kucchito nikkhamitvā sahapaṃsukīḷakā",
  "atk-s0510a:1324_4": "sahāyakā ahesuṃ. Purohitaputto paññavā ahosi. So rājaputtaṃ āha – “samma, tvaṃ tava",
  "atk-s0510a:1324_5": "pituno accayena rajjaṃ labhissasi, ahaṃ purohitaṭṭhānaṃ, susikkhitena ca rajjaṃ anusāsituṃ",
  "atk-s0510a:1324_6": "sakkā, ehi sippaṃ uggaṇhissāmā”ti. Tato ubhopi yaññopacitā hutvā gāmanigamādīsu bhikkhaṃ",
  "atk-s0510a:1324_7": "caramānā paccantajanapadagāmaṃ gatā. Tañca gāmaṃ pañca paccekabuddhā bhikkhācāravelāya",
  "atk-s0510a:1324_8": "pavisiṃsu. Tattha manussā paccekabuddhe disvā ussāhajātā āsanāni paññāpetvā paṇītaṃ",
  "atk-s0510a:1324_9": "khādanīyaṃ vā bhojanīyaṃ vā upanāmetvā pūjenti. Tesaṃ etadahosi – “amhehi sadisā",
  "atk-s0510a:1324_10": "uccākulikā nāma natthi, api ca panime manussā yadi icchanti, amhākaṃ bhikkhaṃ denti,",
  "atk-s0510a:1324_11": "yadi nicchanti, na denti, imesaṃ pana pabbajitānaṃ evarūpaṃ sakkāraṃ karonti, addhā",
  "atk-s0510a:1324_12": "ete kiñci sippaṃ jānanti, handa, nesaṃ santike sippaṃ uggaṇhāmā”ti. Te manussesu",
  "atk-s0510a:1324_13": "paṭikkantesu okāsaṃ labhitvā “yaṃ, bhante, tumhe sippaṃ jānātha, taṃ amhehi sikkhāpethā”ti",
  "atk-s0510a:1324_14": "yāciṃsu. Paccekabuddhā “na sakkā apabbajitena sikkhitu”nti āhaṃsu. Te pabbajjaṃ yācitvā",
  "atk-s0510a:1324_15": "pabbajiṃsu. Tato nesaṃ paccekabuddhā “evaṃ vo nivāsetabbaṃ, evaṃ pārupitabba”ntiādinā",
  "atk-s0510a:1324_16": "nayena ābhisamācārikaṃ ācikkhitvā “imassa sippassa ekībhāvābhirati nipphatti, tasmā",
  "atk-s0510a:1324_17": "ekeneva nisīditabbaṃ, ekena caṅkamitabbaṃ, ekena ṭhātabbaṃ, ekena sayitabba”nti pāṭiyekkaṃ",
  "atk-s0510a:1324_18": "paṇṇasālaṃ adaṃsu, tato te attano attano paṇṇasālaṃ pavisitvā nisīdiṃsu. Purohitaputto",
  "atk-s0510a:1324_19": "nisinnakālato pabhuti cittasamādhānaṃ laddhā jhānaṃ paṭilabhi. Rājaputto muhutteneva",
  "atk-s0510a:1324_20": "ukkaṇṭhito tassa santikaṃ āgato. So taṃ disvā “kiṃ, sammā”ti pucchi. “Ukkaṇṭhitomhī”ti",
  "atk-s0510a:1324_21": "āha. “Tena hi idha nisīdā”ti. So tattha muhuttaṃ nisīditvā āha – “imassa kira, samma,",
  "atk-s0510a:1324_22": "sippassa ekībhāvābhirati nipphattī”ti? Purohitaputto “evaṃ, samma, tena hi tvaṃ attano",
  "atk-s0510a:1324_23": "nisinnokāsaṃ eva gaccha, uggaṇhissāmi imassa sippassa nipphatti”nti āha. So gantvā",
  "atk-s0510a:1324_24": "punapi muhuttakeneva ukkaṇṭhito purimanayeneva tikkhattuṃ āgato.",
  "atk-s0510a:1325_0": "Tato naṃ purohitaputto tatheva uyyojetvā tasmiṃ gate cintesi – “ayaṃ attano ca kammaṃ",
  "atk-s0510a:1325_1": "hāpeti mama ca, idhābhikkhaṇaṃ āgacchatī”ti. So paṇṇasālato nikkhamma araññaṃ paviṭṭho.",
  "atk-s0510a:1325_2": "Itaro attano paṇṇasālāyeva nisinno punapi muhuttakeneva ukkaṇṭhito tassa santikaṃ",
  "atk-s0510a:1325_3": "āgantvā ito cito ca maggantopi taṃ adisvā cintesi – “yo gahaṭṭhakāle paṇṇākāraṃ ādāya",
  "atk-s0510a:1325_4": "āgatopi maṃ daṭṭhuṃ na labhati, so dāni mayi āgate dassanampi adātukāmo apakkami.",
  "atk-s0510a:1325_5": "Aho are, citta, na lajjasi, yaṃ maṃ catukkhattuṃ idhānesi, na so dāni te vase vattissāmi,",
  "atk-s0510a:1325_6": "aññadatthu taṃyeva mama vase vattāpessāmī”ti attano senāsanaṃ pavisitvā vipassanaṃ",
  "atk-s0510a:1325_7": "ārabhitvā paccekabodhiṃ sacchikatvā ākāsena nandamūlakapabbhāraṃ agamāsi. Itaropi",
  "atk-s0510a:1325_8": "araññaṃ pavisitvā vipassanaṃ ārabhitvā paccekabodhiṃ sacchikatvā tattheva agamāsi.",
  "atk-s0510a:1325_9": "Te ubhopi manosilātale nisīditvā pāṭiyekkaṃ pāṭiyekkaṃ imā udānagāthāyo abhāsiṃsu.",
  "atk-s0510a:1326_0": "Tattha nipakanti pakatinipakaṃ paṇḍitaṃ kasiṇaparikammādikusalaṃ. Sādhuvihārinti",
  "atk-s0510a:1326_1": "appanāvihārena vā upacārena vā samannāgataṃ. Dhīranti dhitisampannaṃ. Tattha nipakattena",
  "atk-s0510a:1326_2": "dhitisampadā vuttā. Idha pana dhitisampannamevāti attho. Dhiti nāma asithilaparakkamatā,",
  "atk-s0510a:1326_3": "“kāmaṃ taco ca nhāru cā”ti evaṃ pavattavīriyassetaṃ adhivacanaṃ. Apica dhikkatapāpotipi",
  "atk-s0510a:1326_4": "dhīro. Rājāva raṭṭhaṃ vijitaṃ pahāyāti yathā pakatirājā “vijitaṃ raṭṭhaṃ anatthāvaha”nti",
  "atk-s0510a:1326_5": "ñatvā rajjaṃ pahāya eko carati, evaṃ bālasahāyaṃ pahāya eko care. Atha vā rājāva",
  "atk-s0510a:1326_6": "raṭṭhanti yathā sutasomo rājā raṭṭhaṃ vijitaṃ pahāya eko cari, yathā ca mahājanako",
  "atk-s0510a:1326_7": "rājā, evaṃ eko carīti ayampi tassa attho. Sesaṃ vuttānusārena sakkā jānitunti na vitthāritanti.",
  "atk-s0510a:1327": "Sahāyagāthāvaṇṇanā niṭṭhitā.",
  "atk-s0510a:1328_0": "103. Addhā pasaṃsāmāti imissā gāthāya yāva ākāsatale paññattāsane paccekabuddhānaṃ",
  "atk-s0510a:1328_1": "nisajjā, tāva cātuddisagāthāya uppattisadisā eva uppatti. Ayaṃ pana viseso – yathā",
  "atk-s0510a:1328_2": "so rājā rattiyā tikkhattuṃ ubbijji, na tathā ayaṃ, nevassa yañño paccupaṭṭhito ahosi.",
  "atk-s0510a:1328_3": "So ākāsatale paññattesu āsanesu paccekabuddhe nisīdāpetvā “ke tumhe”ti pucchi. “Mayaṃ,",
  "atk-s0510a:1328_4": "mahārāja, anavajjabhojino nāmā”ti. “Bhante, anavajjabhojinoti imassa ko attho”ti?",
  "atk-s0510a:1328_5": "“Sundaraṃ vā asundaraṃ vā laddhā nibbikārā bhuñjāma, mahārājā”ti. Taṃ sutvā rañño",
  "atk-s0510a:1328_6": "etadahosi – “yaṃnūnāhaṃ ime upaparikkheyyaṃ ‘edisā vā no vā”’ti? Taṃ divasaṃ kaṇājakena",
  "atk-s0510a:1328_7": "bilaṅgadutiyena parivisi. Taṃ paccekabuddhā amataṃ viya nibbikārā bhuñjiṃsu. Rājā",
  "atk-s0510a:1328_8": "“ime paṭiññātattā ekadivasaṃ nibbikārā honti, puna sve jānissāmī”ti svātanāya nimantesi.",
  "atk-s0510a:1328_9": "Dutiyadivasepi tathevākāsi. Tepi tatheva paribhuñjiṃsu. Atha rājā “sundaraṃ datvā",
  "atk-s0510a:1328_10": "vīmaṃsissāmī”ti punapi nimantetvā dve divase mahāsakkāraṃ katvā paṇītena ativicitrena",
  "atk-s0510a:1328_11": "khādanīyena bhojanīyena parivisi. Tepi tatheva nibbikārā paribhuñjitvā rañño maṅgalaṃ",
  "atk-s0510a:1328_12": "vatvā pakkamiṃsu. Rājā acirapakkantesu tesu “anavajjabhojino ete, aho vatāhampi anavajjabhojī",
  "atk-s0510a:1328_13": "bhaveyya”nti cintetvā mahārajjaṃ pahāya pabbajjaṃ samādāya vipassanaṃ ārabhitvā paccekabuddho",
  "atk-s0510a:1328_14": "hutvā mañjūsakarukkhamūle paccekabuddhānaṃ majjhe attano ārammaṇaṃ vibhāvento imaṃ",
  "atk-s0510a:1328_15": "gāthamabhāsi. Sā padatthato uttānameva. Kevalaṃ pana sahāyasampadanti ettha asekhehi",
  "atk-s0510a:1328_16": "sīlādikkhandhehi sampannā sahāyā eva sahāyasampadāti veditabbā.",
  "atk-s0510a:1329_0": "Ayaṃ panettha yojanā – yā ayaṃ vuttā sahāyasampadā, taṃ sahāyasampadaṃ addhā pasaṃsāma,",
  "atk-s0510a:1329_1": "ekaṃseneva thomemāti vuttaṃ hoti. Kathaṃ? Seṭṭhā samā sevitabbā sahāyāti. Kasmā?",
  "atk-s0510a:1329_2": "Attano sīlādīhi seṭṭhe sevamānassa sīlādayo dhammā anuppannā uppajjanti, uppannā",
  "atk-s0510a:1329_3": "ca vuddhiṃ virūḷhiṃ vepullaṃ pāpuṇanti. Same sevamānassa aññamaññaṃ sādhāraṇena kukkuccassa",
  "atk-s0510a:1329_4": "vinodanena ca laddhā na parihāyanti. Ete pana sahāyake seṭṭhe ca same ca aladdhā",
  "atk-s0510a:1329_5": "kuhanādimicchājīvaṃ pahāya dhammena samena uppannaṃ bhojanaṃ bhuñjanto tattha ca",
  "atk-s0510a:1329_6": "paṭighānunayaṃ anuppādento anavajjabhojī hutvā atthakāmo kulaputto eko care khaggavisāṇakappo.",
  "atk-s0510a:1329_7": "Ahampi evaṃ caranto imaṃ sampattiṃ adhigatomhīti.",
  "atk-s0510a:1330": "Addhāpasaṃsāgāthāvaṇṇanā niṭṭhitā.",
  "atk-s0510a:1331_0": "104. Disvā suvaṇṇassāti kā uppatti? Aññataro kira bārāṇasiyaṃ rājā gimhasamaye divāseyyaṃ",
  "atk-s0510a:1331_1": "upagato ahosi, santike cassa vaṇṇadāsī gosītacandanaṃ pisati. Tassā ekabāhāya ekaṃ",
  "atk-s0510a:1331_2": "suvaṇṇavalayaṃ, ekabāhāya dve. Tāni saṅghaṭṭenti, itaraṃ na saṅghaṭṭati. Rājā taṃ",
  "atk-s0510a:1331_3": "disvā “evameva gaṇavāse saṅghaṭṭanā, ekavāse asaṅghaṭṭanā”ti cintetvā punappunaṃ",
  "atk-s0510a:1331_4": "dāsiṃ olokesi. Tena ca samayena sabbālaṅkāravibhūsitā devī taṃ bījayantī ṭhitā hoti.",
  "atk-s0510a:1331_5": "Sā “vaṇṇadāsiyā paṭibaddhacitto maññe rājā”ti cintetvā taṃ dāsiṃ uṭṭhāpetvā sayameva",
  "atk-s0510a:1331_6": "pisitumāraddhā. Athassā ca ubhosu bāhāsu aneke suvaṇṇavalayā, te saṅghaṭṭayantā mahāsaddaṃ",
  "atk-s0510a:1331_7": "janayiṃsu. Rājā atisuṭṭhutaraṃ nibbindo dakkhiṇapassena nipannoyeva vipassanaṃ ārabhitvā",
  "atk-s0510a:1331_8": "paccekabodhiṃ sacchākāsi. Taṃ anuttarasukhena sukhitaṃ nipannaṃ candanahatthā devī",
  "atk-s0510a:1331_9": "upasaṅkamitvā “ālimpāmi, mahārājā”ti āha. So “apehi, mā ālimpāhī”ti āha. Sā “kissa,",
  "atk-s0510a:1331_10": "mahārājā”ti? So “nāhaṃ, rājā”ti. Evametesaṃ kathāsallāpaṃ sutvā amaccā upasaṅkamiṃsu,",
  "atk-s0510a:1331_11": "tehipi mahārājavādena ālapito “nāhaṃ, bhaṇe, rājā”ti āha. Sesaṃ paṭhamagāthāya vuttasadisameva.",
  "atk-s0510a:1332_0": "Ayaṃ pana gāthāvaṇṇanā – tattha disvāti oloketvā. Suvaṇṇassāti kañcanassa. “Valayānī”ti",
  "atk-s0510a:1332_1": "pāṭhaseso. Sāvasesapadattho hi ayaṃ attho. Pabhassarānīti pabhāsanasīlāni, jutimantānīti",
  "atk-s0510a:1332_2": "vuttaṃ hoti. Sesaṃ uttānapadatthameva. Ayaṃ pana yojanā – disvā bhujasmiṃ suvaṇṇassa",
  "atk-s0510a:1332_3": "valayāni “gaṇavāse sati saṅghaṭṭanā, ekavāse asaṅghaṭṭanā”ti evaṃ cintetvā vipassanaṃ",
  "atk-s0510a:1332_4": "ārabhitvā adhigatomhīti. Sesaṃ suviññeyyamevāti.",
  "atk-s0510a:1333": "Suvaṇṇavalayagāthāvaṇṇanā niṭṭhitā.",
  "atk-s0510a:1334_0": "105. Evaṃ dutiyenāti kā uppatti? Aññataro kira bārāṇasirājā daharova pabbajitukāmo",
  "atk-s0510a:1334_1": "amacce āṇāpesi – “deviṃ gahetvā rajjaṃ pariharatha, ahaṃ pabbajissāmī”ti. Amaccā",
  "atk-s0510a:1334_2": "– “mahārāja, arājakaṃ rajjaṃ amhehi na sakkā rakkhituṃ sāmantarājāno āgamma vilumpissanti,",
  "atk-s0510a:1334_3": "yāva ekopi putto uppajjati, tāva āgamehī”ti saññāpesuṃ. Muducitto rājā adhivāsesi.",
  "atk-s0510a:1334_4": "Atha devī gabbhaṃ gaṇhi. Rājā puna te āṇāpesi – “devī gabbhinī, puttaṃ jātaṃ rajje",
  "atk-s0510a:1334_5": "abhisiñcitvā rajjaṃ pariharatha, ahaṃ pabbajissāmī”ti. Amaccā “dujjānaṃ, mahārāja,",
  "atk-s0510a:1334_6": "etaṃ, yaṃ devī puttaṃ vā vijāyissati, dhītaraṃ vāti, tāva vijāyanakālaṃ āgamehī”ti",
  "atk-s0510a:1334_7": "punapi rājānaṃ saññāpesuṃ. Atha sā puttaṃ vijāyi. Tadāpi rājā tatheva amacce āṇāpesi.",
  "atk-s0510a:1334_8": "Amaccā punapi rājānaṃ – “āgamehi, mahārāja, yāva paṭibalo hotī”ti bahūhi kāraṇehi",
  "atk-s0510a:1334_9": "saññāpesuṃ. Tato kumāre paṭibale jāte amacce sannipātāpetvā “paṭibalo dāni ayaṃ,",
  "atk-s0510a:1334_10": "taṃ rajje abhisiñcitvā paṭipajjathā”ti amaccānaṃ okāsaṃ adatvā antarāpaṇato kāsāyavatthādayo",
  "atk-s0510a:1334_11": "sabbaparikkhāre āharāpetvā antepure eva pabbajitvā mahājanako viya nikkhamitvā gato.",
  "atk-s0510a:1334_12": "Sabbaparijano nānappakāraṃ paridevamāno rājānaṃ anubandhi. So rājā yāva attano rajjasīmā,",
  "atk-s0510a:1334_13": "tāva gantvā kattaradaṇḍena lekhaṃ ākaḍḍhitvā – “ayaṃ lekhā nātikkamitabbā”ti āha.",
  "atk-s0510a:1334_14": "Mahājano lekhāya sīsaṃ katvā bhūmiyaṃ nipanno paridevamāno “tuyhaṃ dāni, tāta, rañño",
  "atk-s0510a:1334_15": "āṇā, kiṃ karissatī”ti kumāraṃ lekhaṃ atikkamāpesi. Kumāro “tāta, tātā”ti dhāvitvā",
  "atk-s0510a:1334_16": "rājānaṃ sampāpuṇi. Rājā kumāraṃ disvā “etaṃ mahājanaṃ pariharanto rajjaṃ kāresiṃ,",
  "atk-s0510a:1334_17": "kiṃ dāni ekaṃ dārakaṃ pariharituṃ na sakkhissa”nti kumāraṃ gahetvā araññaṃ paviṭṭho,",
  "atk-s0510a:1334_18": "tattha pubbapaccekabuddhehi vasitapaṇṇasālaṃ disvā vāsaṃ kappesi saddhiṃ puttena.",
  "atk-s0510a:1335_0": "Tato kumāro varasayanādīsu kataparicayo tiṇasanthārake vā rajjumañcake vā sayamāno",
  "atk-s0510a:1335_1": "rodati. Sītavātādīhi phuṭṭho samāno – “sītaṃ tāta uṇhaṃ tāta makasā tāta ḍaṃsanti.",
  "atk-s0510a:1335_2": "Chātomhi tāta, pipāsitomhi tātā”ti vadati. Rājā taṃ saññāpentoyeva rattiṃ vītināmesi.",
  "atk-s0510a:1335_3": "Divāpissa piṇḍāya caritvā bhattaṃ upanāmesi, kumāro missakabhattaṃ kaṅguvarakamuggādibahulaṃ",
  "atk-s0510a:1335_4": "acchādentampi taṃ jighacchāvasena bhuñjamāno katipāhaccayena uṇhe ṭhapitapadumaṃ",
  "atk-s0510a:1335_5": "viya milāyi. Rājā pana paṭisaṅkhānabalena nibbikāro bhuñjati. Tato so kumāraṃ saññāpento",
  "atk-s0510a:1335_6": "āha – “nagare, tāta, paṇītāhāro labbhati, tattha gacchāmā”ti. Kumāro “āma, tātā”ti.",
  "atk-s0510a:1335_7": "Tato naṃ purakkhatvā āgatamaggeneva nivatti. Kumāramātāpi devī “na dāni rājā kumāraṃ",
  "atk-s0510a:1335_8": "gaṇhitvā araññe ciraṃ vasissati, katipāheneva nivattissatī”ti cintetvā raññā kattaradaṇḍena",
  "atk-s0510a:1335_9": "likhitaṭṭhāneyeva vatiṃ kārāpetvā vāsaṃ kappesi. Rājā tassā vatiyā avidūre ṭhatvā",
  "atk-s0510a:1335_10": "“ettha te, tāta, mātā nisinnā, gacchāhī”ti pesesi. Yāva so taṃ ṭhānaṃ pāpuṇāti, tāva",
  "atk-s0510a:1335_11": "udikkhanto aṭṭhāsi – “mā heva naṃ koci viheṭheyyā”ti. Kumāro mātu santikaṃ dhāvanto agamāsi.",
  "atk-s0510a:1336_0": "Ārakkhapurisā kumāraṃ āgacchantaṃ disvā deviyā ārocesi. Devī vīsatināṭakitthisahassaparivutā",
  "atk-s0510a:1336_1": "paccuggantvā paṭiggahesi. Rañño ca pavattiṃ pucchi. “Pacchato āgacchatī”ti sutvā",
  "atk-s0510a:1336_2": "manusse pesesi. Rājāpi tāvadeva sakavasanaṭṭhānaṃ agamāsi. Manussā rājānaṃ adisvā",
  "atk-s0510a:1336_3": "nivattiṃsu. Tato devī nirāsāva hutvā puttaṃ gahetvā nagaraṃ gantvā rajje abhisiñci.",
  "atk-s0510a:1336_4": "Rājāpi attano vasanaṭṭhāne nisinno vipassitvā paccekabodhiṃ patvā mañjūsakarukkhamūle",
  "atk-s0510a:1336_5": "paccekabuddhānaṃ majjhe imaṃ udānagāthaṃ abhāsi. Sā atthato uttānā eva.",
  "atk-s0510a:1337_0": "Ayaṃ panetthādhippāyo – yvāyaṃ ekena dutiyena kumārena sītuṇhādīhi nivedentena sahavāsena",
  "atk-s0510a:1337_1": "taṃ saññāpentassa mama vācābhilāpo tasmiṃ sinehavasena abhisajjanā vā jātā. Sacāhaṃ",
  "atk-s0510a:1337_2": "imaṃ na pariccajāmi, tato āyatimpi tatheva hessati, yathā idāni, evaṃ dutiyena saha",
  "atk-s0510a:1337_3": "mamassa vācābhilāpo abhisajjanā vā. “Ubhayampetaṃ antarāyakaraṃ visesādhigamassā”ti",
  "atk-s0510a:1337_4": "etaṃ bhayaṃ āyatiṃ pekkhamāno taṃ chaḍḍetvā yoniso paṭipajjitvā paccekabodhimadhigatomhīti.",
  "atk-s0510a:1337_5": "Sesaṃ vuttanayamevāti.",
  "atk-s0510a:1338": "Āyatibhayagāthāvaṇṇanā niṭṭhitā.",
  "atk-s0510a:1339_0": "106. Kāmā hi citrāti kā uppatti? Bārāṇasiyaṃ kira seṭṭhiputto daharova seṭṭhiṭṭhānaṃ",
  "atk-s0510a:1339_1": "labhi. Tassa tiṇṇaṃ utūnaṃ anucchavikā tayo pāsādā ahesuṃ. So sabbasampattīhi devakumāro",
  "atk-s0510a:1339_2": "viya paricāreti. Atha so daharova samāno “pabbajissāmī”ti mātāpitaro āpucchi, te",
  "atk-s0510a:1339_3": "naṃ nivārenti. So tatheva nibandhati. Punapi naṃ mātāpitaro “tvaṃ, tāta, sukhumālo,",
  "atk-s0510a:1339_4": "dukkarā pabbajjā, khuradhārāya upari caṅkamanasadisā”ti nānappakārehi nivārenti.",
  "atk-s0510a:1339_5": "So tatheva nibandhati. Te cintesuṃ – “sacāyaṃ pabbajati, amhākaṃ domanassaṃ hoti.",
  "atk-s0510a:1339_6": "Sace naṃ nivārema, etassa domanassaṃ hoti. Apica amhākaṃ domanassaṃ hotu, mā ca etassā”ti",
  "atk-s0510a:1339_7": "anujāniṃsu. Tato so sabbaṃ parijanaṃ paridevamānaṃ anādiyitvā isipatanaṃ gantvā paccekabuddhānaṃ",
  "atk-s0510a:1339_8": "santike pabbaji. Tassa uḷārasenāsanaṃ na pāpuṇāti, mañcake taṭṭikaṃ attharitvā sayi.",
  "atk-s0510a:1339_9": "So varasayane kataparicayo sabbarattiṃ atidukkhito ahosi. Pabhāte sarīraparikammaṃ",
  "atk-s0510a:1339_10": "katvā pattacīvaramādāya paccekabuddhehi saddhiṃ piṇḍāya pāvisi. Tattha vuḍḍhā aggāsanañca",
  "atk-s0510a:1339_11": "aggapiṇḍañca labhanti, navakā yaṃkiñcideva āsanalūkhaṃ bhojanañca. So tena lūkhabhojanenāpi",
  "atk-s0510a:1339_12": "atidukkhito ahosi. So katipāhaṃyeva kiso dubbaṇṇo hutvā nibbijji, yathā taṃ aparipakkagate",
  "atk-s0510a:1339_13": "samaṇadhamme. Tato mātāpitūnaṃ dūtaṃ pesetvā uppabbaji. So katipāhaṃyeva balaṃ gahetvā",
  "atk-s0510a:1339_14": "punapi pabbajitukāmo ahosi, tato dutiyampi pabbajitvā punapi uppabbaji. Tatiyavāre",
  "atk-s0510a:1339_15": "pana pabbajitvā sammā paṭipanno vipassitvā paccekabodhiṃ sacchikatvā imaṃ udānagāthaṃ",
  "atk-s0510a:1339_16": "vatvā puna paccekabuddhānaṃ majjhe imameva byākaraṇagāthampi abhāsi.",
  "atk-s0510a:1340_0": "Tattha kāmāti dve kāmā vatthukāmo ca kilesakāmo ca. Tattha vatthukāmo nāma piyarūpādiārammaṇadhammo,",
  "atk-s0510a:1340_1": "kilesakāmo nāma sabbo rāgappabhedo. Idha pana vatthukāmo adhippeto. Rūpādianekappakāravasena",
  "atk-s0510a:1340_2": "citrā. Lokassādavasena madhurā. Bālaputhujjanānaṃ manaṃ ramāpentīti manoramā. Virūparūpenāti",
  "atk-s0510a:1340_3": "vividhena rūpena, anekavidhena sabhāvenāti vuttaṃ hoti. Te hi rūpādivasena citrā,",
  "atk-s0510a:1340_4": "rūpādīsupi nīlādivasena vividharūpā. Evaṃ tena tena virūparūpena tathā tathā assādaṃ",
  "atk-s0510a:1340_5": "dassetvā mathenti cittaṃ, pabbajjāya abhiramituṃ na dentīti. Sesamettha pākaṭameva.",
  "atk-s0510a:1340_6": "Nigamanampi dvīhi tīhi vā padehi yojetvā purimagāthāsu vuttanayeneva veditabbanti.",
  "atk-s0510a:1341": "Kāmagāthāvaṇṇanā niṭṭhitā.",
  "atk-s0510a:1342_0": "107. Ītī cāti kā uppatti? Bārāṇasiyaṃ kira rañño gaṇḍo udapādi, bāḷhā vedanā vaḍḍhanti.",
  "atk-s0510a:1342_1": "Vejjā “satthakammena vinā phāsu na hotī”ti bhaṇanti. Rājā tesaṃ abhayaṃ datvā satthakammaṃ",
  "atk-s0510a:1342_2": "kārāpesi. Te taṃ phāletvā pubbalohitaṃ nīharitvā nivedanaṃ katvā vaṇaṃ pilotikena",
  "atk-s0510a:1342_3": "bandhiṃsu. Lūkhamaṃsāhāresu ca naṃ sammā ovadiṃsu. Rājā lūkhabhojanena kisasarīro",
  "atk-s0510a:1342_4": "ahosi, gaṇḍo cassa milāyi. So phāsukasaññī hutvā siniddhāhāraṃ bhuñji, tena sañjātabalo",
  "atk-s0510a:1342_5": "visayeyeva paṭisevi, tassa gaṇḍo purimasabhāvameva sampāpuṇi. Evaṃ yāva tikkhattuṃ",
  "atk-s0510a:1342_6": "satthakammaṃ kārāpetvā vejjehi parivajjito nibbinditvā mahārajjaṃ pahāya pabbajitvā",
  "atk-s0510a:1342_7": "araññaṃ pavisitvā vipassanaṃ ārabhitvā sattahi vassehi paccekabodhiṃ sacchikatvā",
  "atk-s0510a:1342_8": "imaṃ udānagāthaṃ bhāsitvā nandamūlakapabbhāraṃ agamāsi.",
  "atk-s0510a:1343_0": "Tattha etīti īti, āgantukānaṃ akusalabhāgīnaṃ byasanahetūnaṃ etaṃ adhivacanaṃ. Tasmā",
  "atk-s0510a:1343_1": "kāmaguṇāpi ete anekabyasanāvahaṭṭhena anatthānaṃ sannipātaṭṭhena ca īti. Gaṇḍopi",
  "atk-s0510a:1343_2": "asuciṃ paggharati, uddhumātaparipakkaparibhinno hoti. Tasmā ete kilesāsucipaggharaṇato",
  "atk-s0510a:1343_3": "uppādajarābhaṅgehi uddhumātaparipakkaparibhinnabhāvato ca gaṇḍo. Upaddavatīti upaddavo,",
  "atk-s0510a:1343_4": "anatthaṃ janento abhibhavati ajjhottharatīti attho, rāgagaṇḍādīnametamadhivacanaṃ.",
  "atk-s0510a:1343_5": "Tasmā kāmaguṇāpete aviditanibbānatthāvahahetutāya sabbupaddavakammaparivatthutāya",
  "atk-s0510a:1343_6": "ca upaddavo. Yasmā panete kilesāturabhāvaṃ janentā sīlasaṅkhātaṃ ārogyaṃ loluppaṃ",
  "atk-s0510a:1343_7": "vā uppādentā pākatikameva ārogyaṃ vilumpanti, tasmā iminā ārogyavilumpanaṭṭhena rogo.",
  "atk-s0510a:1343_8": "Abbhantaramanupaviṭṭhaṭṭhena pana antotudanaṭṭhena ca dunnīharaṇīyaṭṭhena ca sallaṃ.",
  "atk-s0510a:1343_9": "Diṭṭhadhammikasamparāyikabhayāvahanato bhayaṃ. Me etanti metaṃ. Sesamettha pākaṭameva.",
  "atk-s0510a:1343_10": "Nigamanampi vuttanayeneva veditabbanti.",
  "atk-s0510a:1344": "Ītigāthāvaṇṇanā niṭṭhitā.",
  "atk-s0510a:1345_0": "108. Sītañcāti kā uppatti? Bārāṇasiyaṃ kira sītālukabrahmadatto nāma rājā ahosi.",
  "atk-s0510a:1345_1": "So pabbajitvā araññe tiṇakuṭikāya viharati. Tasmiñca padese sīte sītaṃ, uṇhe daṇhameva",
  "atk-s0510a:1345_2": "hoti abbhokāsattā padesassa. Gocaragāme bhikkhā yāvadatthaṃ na labbhati, pānīyampi",
  "atk-s0510a:1345_3": "dullabhaṃ, vātātapaḍaṃsasarīsapāpi bādhenti. Tassa etadahosi – “ito aḍḍhayojanamatte",
  "atk-s0510a:1345_4": "sampanno padeso, tattha sabbepi ete parissayā natthi, yaṃnūnāhaṃ tattha gaccheyyaṃ,",
  "atk-s0510a:1345_5": "phāsukaṃ viharantena sakkā sukhamadhigantu”nti? Tassa puna ahosi – “pabbajitā nāma",
  "atk-s0510a:1345_6": "na paccayagiddhā honti, evarūpañca cittaṃ attano vase vattāpenti, na cittassa vase",
  "atk-s0510a:1345_7": "vattanti, nāhaṃ gamissāmī”ti evaṃ paccavekkhitvā na agamāsi. Evaṃ yāvatatiyakaṃ uppannacittaṃ",
  "atk-s0510a:1345_8": "paccavekkhitvā nivattesi. Tato tattheva satta vassāni vasitvā sammā paṭipajjamāno",
  "atk-s0510a:1345_9": "paccekabodhiṃ sacchikatvā imaṃ udānagāthaṃ bhāsitvā nandamūlakapabbhāraṃ agamāsi.",
  "atk-s0510a:1346_0": "Tattha sītañcāti sītaṃ duvidhaṃ abbhantaradhātukkhobhapaccayañca bāhiradhātukkhobhapaccayañca,",
  "atk-s0510a:1346_1": "tathā uṇhampi. Ḍaṃsāti piṅgalamakkhikā. Sarīsapāti ye keci dīghajātikā sarantā gacchanti.",
  "atk-s0510a:1346_2": "Sesaṃ pākaṭameva. Nigamanampi vuttanayeneva veditabbanti.",
  "atk-s0510a:1347": "Sītālukagāthāvaṇṇanā niṭṭhitā.",
  "atk-s0510a:1348_0": "109. Nāgovāti kā uppatti? Bārāṇasiyaṃ kira aññataro rājā vīsati vassāni rajjaṃ kāretvā",
  "atk-s0510a:1348_1": "kālaṅkato niraye vīsati vassāni eva paccitvā, himavantappadese hatthiyoniyaṃ uppajjitvā",
  "atk-s0510a:1348_2": "sañjātakkhandho padumavaṇṇasakalasarīro uḷāro yūthapati mahānāgo ahosi. Tassa obhaggobhaggasākhābhaṅgāni",
  "atk-s0510a:1348_3": "hatthichāpāva khādanti, ogāhepi naṃ hatthiniyo kaddamena vilimpiṃsu, sabbaṃ pālileyyakanāgasseva",
  "atk-s0510a:1348_4": "ahosi. So yūthā nibbijjitvā pakkāmi. Tato naṃ padānusārena yūthā anubandhanti, evaṃ",
  "atk-s0510a:1348_5": "yāvatatiyaṃ pakkantampi anubandhiṃsuyeva. Tato cintesi “idāni mayhaṃ nattako bārāṇasiyaṃ",
  "atk-s0510a:1348_6": "rajjaṃ kāreti, yaṃnūnāhaṃ attano purimajātiyā uyyānaṃ gaccheyyaṃ. Tatra so maṃ rakkhissatī”ti.",
  "atk-s0510a:1348_7": "Tato rattiyaṃ niddupagate yūthe yūthaṃ pahāya tameva uyyānaṃ pāvisi. Uyyānapālo disvā",
  "atk-s0510a:1348_8": "rañño ārocesi. Rājā “hatthiṃ gahessāmī”ti senāya parivāresi. Hatthī rājānameva abhimukho",
  "atk-s0510a:1348_9": "gacchati. Rājā “maṃ abhimukho etī”ti khurappaṃ sannayhitvā aṭṭhāsi. Tato hatthī “vijjheyyāpi",
  "atk-s0510a:1348_10": "maṃ eso”ti mānusikāya vācāya “brahmadatta, mā maṃ vijjha, ahaṃ te ayyako”ti āha.",
  "atk-s0510a:1348_11": "Rājā “kiṃ bhaṇasī”ti sabbaṃ pucchi. Hatthīpi rajje ca narake ca hatthiyoniyañca pavattiṃ",
  "atk-s0510a:1348_12": "sabbaṃ ārocesi. Rājā “sundaraṃ mā bhāyi, mā kañci bhiṃsāpehī”ti hatthino vaṭṭañca",
  "atk-s0510a:1348_13": "ārakkhake ca hatthibhaṇḍe ca upaṭṭhāpesi.",
  "atk-s0510a:1349_0": "Athekadivasaṃ rājā hatthikkhandhavaragato “ayaṃ vīsati vassāni rajjaṃ kāretvā niraye",
  "atk-s0510a:1349_1": "paccitvā pakkāvasesena tiracchānayoniyaṃ uppanno, tatthāpi gaṇasaṃvāsasaṅghaṭṭanaṃ",
  "atk-s0510a:1349_2": "asahanto idhāgatosi, aho dukkhova gaṇasaṃvāso, ekībhāvo eva pana sukho”ti cintetvā",
  "atk-s0510a:1349_3": "tattheva vipassanaṃ ārabhitvā paccekabodhiṃ sacchākāsi. Taṃ lokuttarasukhena sukhitaṃ",
  "atk-s0510a:1349_4": "amaccā upasaṅkamitvā paṇipātaṃ katvā “yānakālo, mahārājā”ti āhaṃsu. Tato “nāhaṃ,",
  "atk-s0510a:1349_5": "rājā”ti vatvā purimanayeneva imaṃ gāthamabhāsi. Sā padatthato pākaṭā eva.",
  "atk-s0510a:1350_0": "Ayaṃ panettha adhippāyayojanā – sā ca kho yuttivaseneva, na anussavavasena. Yathā",
  "atk-s0510a:1350_1": "ayaṃ hatthī ariyakantesu sīlesu dantattā adantabhūmiṃ nāgacchatīti vā, sarīramahantatāya",
  "atk-s0510a:1350_2": "vā nāgo, evaṃ kudāssu nāmāhampi ariyakantesu sīlesu dantattā adantabhūmiṃ nāgamanena,",
  "atk-s0510a:1350_3": "āgumakaraṇena, puna itthattaṃ anāgamanena ca guṇasarīramahantatāya vā nāgo bhaveyyaṃ.",
  "atk-s0510a:1350_4": "Yathā cesa yūthāni vivajjayitvā ekacariyasukhena yathābhirantaṃ viharaṃ araññe eko",
  "atk-s0510a:1350_5": "care khaggavisāṇakappo, kudāssu nāmāhampi evaṃ gaṇaṃ vivajjetvā ekavihārasukhena",
  "atk-s0510a:1350_6": "yathābhirantaṃ viharaṃ araññe attano yathā yathā sukhaṃ, tathā tathā yattakaṃ vā",
  "atk-s0510a:1350_7": "icchāmi, tattakaṃ araññe nivāsaṃ eko care khaggavisāṇakappo eko careyyanti attho.",
  "atk-s0510a:1350_8": "Yathā cesa susaṇṭhitakkhandhamahantatāya sañjātakkhandho, kudāssu nāmāhampi evaṃ",
  "atk-s0510a:1350_9": "asekhasīlakkhandhamahantatāya sañjātakkhandho bhaveyyaṃ. Yathā cesa padumasadisagattatāya",
  "atk-s0510a:1350_10": "vā, padumakule uppannatāya vā padumī, kudāssu nāmāhampi evaṃ padumasadisaujukatāya",
  "atk-s0510a:1350_11": "vā, ariyajātipadume uppannatāya vā padumī bhaveyyaṃ. Yathā cesa thāmabalādīhi uḷāro,",
  "atk-s0510a:1350_12": "kudāssu nāmāhampi evaṃ parisuddhakāyasamācāratādīhi sīlasamādhinibbedhikapaññādīhi",
  "atk-s0510a:1350_13": "vā uḷāro bhaveyyanti. Evaṃ cintento vipassanaṃ ārabhitvā paccekabodhiṃ adhigatomhīti.",
  "atk-s0510a:1351": "Nāgagāthāvaṇṇanā niṭṭhitā.",
  "atk-s0510a:1352_0": "110. Aṭṭhānatanti kā uppatti? Bārāṇasirañño kira putto daharo eva samāno pabbajitukāmo",
  "atk-s0510a:1352_1": "mātāpitaro yāci. Mātāpitaro naṃ nivārenti. So nivāriyamānopi nibandhatiyeva “pabbajissāmī”ti.",
  "atk-s0510a:1352_2": "Tato pubbe vuttaseṭṭhiputtaṃ viya sabbaṃ vatvā anujāniṃsu. “Pabbajitvā ca uyyāneyeva",
  "atk-s0510a:1352_3": "vasitabba”nti paṭijānāpesuṃ, so tathā akāsi. Tassa mātā pātova vīsatisahassanāṭakitthiparivutā",
  "atk-s0510a:1352_4": "uyyānaṃ gantvā puttaṃ yāguṃ pāyetvā antarā khajjakādīni ca khādāpetvā yāva majjhanhikasamayā",
  "atk-s0510a:1352_5": "tena saddhiṃ samullapitvā nagaraṃ pavisati. Pitāpi majjhanhike āgantvā taṃ bhojetvā",
  "atk-s0510a:1352_6": "attanāpi bhuñjitvā divasaṃ tena saddhiṃ samullapitvā sāyanhasamayaṃ paṭijagganakapurise",
  "atk-s0510a:1352_7": "ṭhapetvā nagaraṃ pavisati. So evaṃ rattindivaṃ avivitto viharati.",
  "atk-s0510a:1353_0": "Tena kho pana samayena ādiccabandhu nāma paccekabuddho nandamūlakapabbhāre viharati.",
  "atk-s0510a:1353_1": "So āvajjento taṃ addasa – “ayaṃ kumāro pabbajituṃ asakkhi, jaṭaṃ chindituṃ na sakkotī”ti.",
  "atk-s0510a:1353_2": "Tato paraṃ āvajji – “attano dhammatāya nibbijjissati nu kho, no”ti. Atha “dhammatāya",
  "atk-s0510a:1353_3": "nibbindanto aticiraṃ bhavissatī”ti ñatvā “tassa ārammaṇaṃ dassessāmī”ti purimanayeneva",
  "atk-s0510a:1353_4": "manosilātalato āgantvā uyyāne aṭṭhāsi. Rājaparisā disvā “paccekabuddho āgato, mahārājā”ti",
  "atk-s0510a:1353_5": "ārocesi. Rājā “idāni me putto paccekabuddhena saddhiṃ anukkaṇṭhito vasissatī”ti pamuditamano",
  "atk-s0510a:1353_6": "hutvā paccekabuddhaṃ sakkaccaṃ upaṭṭhahitvā tattheva vāsaṃ yācitvā paṇṇasālādivāvihāracaṅkamādisabbaṃ",
  "atk-s0510a:1353_7": "kāretvā vāsesi. So tattha vasanto ekadivasaṃ okāsaṃ labhitvā kumāraṃ pucchi – “kosi",
  "atk-s0510a:1353_8": "tva”nti? “Ahaṃ pabbajito”ti. “Pabbajitā nāma na īdisā hontī”ti. Atha “bhante, kīdisā",
  "atk-s0510a:1353_9": "honti, kiṃ mayhaṃ ananucchavika”nti vutte “tvaṃ attano ananucchavikaṃ na pekkhasi,",
  "atk-s0510a:1353_10": "nanu te mātā vīsatisahassitthīti saddhiṃ pubbaṇhasamaye āgacchantī uyyānaṃ avivittaṃ",
  "atk-s0510a:1353_11": "karoti, pitā cassa mahatā balakāyena sāyanhasamaye jagganakaparisā sakalaṃ rattiṃ,",
  "atk-s0510a:1353_12": "pabbajitā nāma tava sadisā na honti, īdisā pana hontī”ti tattha ṭhitasseva iddhiyā",
  "atk-s0510a:1353_13": "himavante aññataraṃ vihāraṃ dassesi. So tattha paccekabuddhe ālambanaphalakaṃ nissāya",
  "atk-s0510a:1353_14": "ṭhite ca caṅkamante ca rajanakakammasūcikammādīni karonte ca disvā āha – “tumhe idha",
  "atk-s0510a:1353_15": "nāgacchatha, pabbajjā ca tumhehi anuññātā”ti? “Āma, pabbajjā anuññātā, pabbajitakālato",
  "atk-s0510a:1353_16": "paṭṭhāya samaṇā nāma attano nissaraṇaṃ kātuṃ, padesañca icchitaṃ patthitaṃ gantuṃ",
  "atk-s0510a:1353_17": "labhanti, ettakaṃva vaṭṭatī”ti vatvā ākāse ṭhatvā aṭṭhāna taṃ saṅgaṇikāratassa, yaṃ",
  "atk-s0510a:1353_18": "phassaye sāmayikaṃ vimuttinti imaṃ upaḍḍhugāthaṃ vatvā dissamānoyeva ākāsena nandamūlakapabbhāraṃ",
  "atk-s0510a:1353_19": "agamāsi. Evaṃ gate paccekabuddhe so attano paṇṇasālaṃ pavisitvā nipajji. Ārakkhapurisopi",
  "atk-s0510a:1353_20": "“sayito kumāro, idāni kuhiṃ gamissatī”ti pamatto niddaṃ okkami. So tassa pamattabhāvaṃ",
  "atk-s0510a:1353_21": "ñatvā pattacīvaramādāya araññaṃ pāvisi. Tatra ca ṭhito vipassanaṃ ārabhitvā paccekabodhiṃ",
  "atk-s0510a:1353_22": "sacchikatvā paccekabuddhaṭṭhānaṃ gato. Tatra ca “kathamadhigata”nti pucchito ādiccabandhunā",
  "atk-s0510a:1353_23": "vuttaṃ upaḍḍhagāthaṃ paripuṇṇaṃ katvā abhāsi.",
  "atk-s0510a:1354_0": "Tassattho – aṭṭhāna tanti aṭṭhānaṃ taṃ, akāraṇaṃ tanti vuttaṃ hoti. Anunāsikalopo",
  "atk-s0510a:1354_1": "kato “ariyasaccāna dassana”ntiādīsu viya. Saṅgaṇikāratassāti gaṇābhiratassa. Yanti",
  "atk-s0510a:1354_2": "kāraṇavacanametaṃ “yaṃ hirīyati hirīyitabbenā”tiādīsu viya. Phassayeti adhigacche.",
  "atk-s0510a:1354_3": "Sāmayikaṃ vimuttinti lokiyasamāpattiṃ. Sā hi appitappitasamaye eva paccatthikehi",
  "atk-s0510a:1354_4": "vimuccanato “sāmayikā vimuttī”ti vuccati. Taṃ sāmayikaṃ vimuttiṃ. Aṭṭhānaṃ taṃ, na",
  "atk-s0510a:1354_5": "taṃ kāraṇaṃ vijjati saṅgaṇikāratassa, yena kāraṇena vimuttiṃ phassaye iti etaṃ ādiccabandhussa",
  "atk-s0510a:1354_6": "paccekabuddhassa vaco nisamma saṅgaṇikāratiṃ pahāya yoniso paṭipajjanto adhigatomhīti",
  "atk-s0510a:1354_7": "āha. Sesaṃ vuttanayamevāti.",
  "atk-s0510a:1355": "Aṭṭhānagāthāvaṇṇanā niṭṭhitā.",
  "atk-s0510a:1356": "Dutiyavaggo niṭṭhito.",
  "atk-s0510a:1357_0": "111. Diṭṭhīvisūkānīti kā uppatti? Aññataro kira bārāṇasirājā rahogato cintesi – “yathā",
  "atk-s0510a:1357_1": "sītādīnaṃ paṭighātakāni uṇhādīni atthi, atthi nu kho evaṃ vaṭṭapaṭighātakaṃ vivaṭṭaṃ,",
  "atk-s0510a:1357_2": "no”ti? So amacce pucchi – “vivaṭṭaṃ jānāthā”ti? Te “jānāma, mahārājā”ti āhaṃsu. Rājā",
  "atk-s0510a:1357_3": "“kiṃ ta”nti? Tato “antavā loko”tiādinā nayena sassatucchedaṃ kathesuṃ. Rājā “ime",
  "atk-s0510a:1357_4": "na jānanti, sabbepime diṭṭhigatikā”ti sayameva tesaṃ vilomatañca ayuttatañca disvā",
  "atk-s0510a:1357_5": "“vaṭṭapaṭighātakaṃ vivaṭṭaṃ atthi, taṃ gavesitabba”nti cintetvā rajjaṃ pahāya pabbajitvā",
  "atk-s0510a:1357_6": "vipassanto paccekabodhiṃ sacchākāsi. Imañca udānagāthaṃ abhāsi paccekabuddhānaṃ majjhe byākaraṇagāthañca.",
  "atk-s0510a:1358_0": "Tassattho – diṭṭhīvisūkānīti dvāsaṭṭhidiṭṭhigatāni. Tāni hi maggasammādiṭṭhiyā visūkaṭṭhena",
  "atk-s0510a:1358_1": "vijjhanaṭṭhena vilomaṭṭhena ca visūkāni, evaṃ diṭṭhiyā visūkāni, diṭṭhi eva vā visūkāni",
  "atk-s0510a:1358_2": "diṭṭhivisūkāni. Upātivattoti dassanamaggena atikkanto. Patto niyāmanti avinipātadhammatāya",
  "atk-s0510a:1358_3": "sambodhiparāyaṇatāya ca niyatabhāvaṃ adhigato, sammattaniyāmasaṅkhātaṃ vā paṭhamamagganti.",
  "atk-s0510a:1358_4": "Ettāvatā paṭhamamaggakiccanipphatti ca tassa paṭilābho ca vutto. Idāni paṭiladdhamaggoti",
  "atk-s0510a:1358_5": "iminā sesamaggapaṭilābhaṃ dasseti. Uppannañāṇomhīti uppannapaccekabodhiñāṇo amhi.",
  "atk-s0510a:1358_6": "Etena phalaṃ dasseti. Anaññaneyyoti aññehi idaṃ saccanti na netabbo. Etena sayambhutaṃ",
  "atk-s0510a:1358_7": "dasseti, patte vā paccekabodhiñāṇe aññaneyyatāya abhāvā sayaṃvasitaṃ. Samathavipassanāya",
  "atk-s0510a:1358_8": "vā diṭṭhivisūkāni upātivatto, ādimaggena niyāmaṃ patto, sesehi paṭiladdhamaggo, phalañāṇena",
  "atk-s0510a:1358_9": "uppannañāṇo, taṃ sabbaṃ attanāva adhigatoti anaññaneyyoti. Sesaṃ vuttanayeneva veditabbanti.",
  "atk-s0510a:1359": "Diṭṭhīvisūkagāthāvaṇṇanā niṭṭhitā.",
  "atk-s0510a:1360_0": "112. Nillolupoti kā uppatti? Bārāṇasirañño kira sūdo antarabhattaṃ pacitvā upanāmesi",
  "atk-s0510a:1360_1": "manuññadassanaṃ sādurasaṃ “appeva nāma me rājā dhanamanuppādeyyā”ti. Taṃ rañño gandheneva",
  "atk-s0510a:1360_2": "bhottukamyataṃ janesi, mukhe kheḷaṃ uppādeti. Paṭhamakabaḷe pana mukhe pakkhittamatte",
  "atk-s0510a:1360_3": "sattarasaharaṇisahassāni amateneva phusitāni ahesuṃ. Sūdo “idāni me dassati, idāni",
  "atk-s0510a:1360_4": "me dassatī”ti cintesi. Rājāpi “sakkārāraho sūdo”ti cintesi, “rasaṃ sāyitvā pana sakkarontaṃ",
  "atk-s0510a:1360_5": "maṃ pāpako kittisaddo abbhuggaccheyya ‘lolo ayaṃ rājā rasagaruko”’ti na kiñci abhaṇi.",
  "atk-s0510a:1360_6": "Evaṃ yāva bhojanapariyosānaṃ, tāva sūdo “idāni dassati, idāni dassatī”ti cintesi.",
  "atk-s0510a:1360_7": "Rājāpi avaṇṇabhayena na kiñci abhaṇi. Tato sūdo “natthi maññe imassa rañño jivhāviññāṇa”nti.",
  "atk-s0510a:1360_8": "Dutiyadivase asādurasaṃ upanāmesi. Rājā bhuñjanto “niggahāraho vata, bho, ajja sūdo”ti",
  "atk-s0510a:1360_9": "jānantopi pubbe viya paccavekkhitvā avaṇṇabhayena na kiñci abhaṇi. Tato sūdo “rājā",
  "atk-s0510a:1360_10": "neva sundaraṃ nāsundaraṃ jānātī”ti cintetvā sabbaṃ paribbayaṃ attanāva gahetvā kiñcideva",
  "atk-s0510a:1360_11": "pacitvā rañño deti. Rājā “aho vata lobho, ahaṃ nāma vīsati nagarasahassāni bhuñjanto",
  "atk-s0510a:1360_12": "imassa lobhena bhattamattampi na labhāmī”ti nibbijjitvā rajjaṃ pahāya pabbajitvā",
  "atk-s0510a:1360_13": "vipassanto paccekabodhiṃ sacchākāsi. Purimanayeneva imaṃ gāthaṃ abhāsi.",
  "atk-s0510a:1361_0": "Tattha nillolupoti alolupo. Yo hi rasataṇhābhibhūto hoti, so bhusaṃ luppati punappunaṃ",
  "atk-s0510a:1361_1": "luppati, tena “lolupo”ti vuccati. Tasmā esa taṃ paṭikkhipanto “nillolupo”ti āha.",
  "atk-s0510a:1361_2": "Nikkuhoti ettha kiñcāpi yassa tividhaṃ kuhanavatthu natthi, so “nikkuho”ti vuccati.",
  "atk-s0510a:1361_3": "Imissā pana gāthāya manuññabhojanādīsu vimhayamanāpajjanato nikkuhoti ayamadhippāyo.",
  "atk-s0510a:1361_4": "Nippipāsoti ettha pātumicchā pipāsā, tassā abhāvena nippipāso, sādurasalobhena bhottukamyatāvirahitoti",
  "atk-s0510a:1361_5": "attho. Nimmakkhoti ettha paraguṇavināsanalakkhaṇo makkho, tassa abhāvena nimmakkho.",
  "atk-s0510a:1361_6": "Attano gihikāle sūdassa guṇamakkhanābhāvaṃ sandhāyāha. Niddhantakasāvamohoti ettha",
  "atk-s0510a:1361_7": "rāgādayo tayo kāyaduccaritādīni ca tīṇīti cha dhammā yathāsambhavaṃ appasannaṭṭhena",
  "atk-s0510a:1361_8": "sakabhāvaṃ vijahāpetvā parabhāvaṃ gaṇhāpanaṭṭhena kasaṭaṭṭhena ca “kasāvā”ti veditabbā. Yathāha –",
  "atk-s0510a:1362": "“Tattha katame tayo kasāvā? Rāgakasāvo, dosakasāvo, mohakasāvo. Ime tayo kasāvā. Tattha katame aparepi tayo kasāvā? Kāyakasāvo, vacīkasāvo, manokasāvo”ti.",
  "atk-s0510a:1363_0": "Tesu mohaṃ ṭhapetvā pañcannaṃ kasāvānaṃ tesañca sabbesaṃ mūlabhūtassa mohassa niddhantattā",
  "atk-s0510a:1363_1": "niddhantakasāvamoho. Tiṇṇaṃ eva vā kāyavacīmanokasāvānaṃ mohassa ca niddhantattā",
  "atk-s0510a:1363_2": "niddhantakasāvamoho. Itaresu nillolupatādīhi rāgakasāvassa, nimmakkhatāya dosakasāvassa",
  "atk-s0510a:1363_3": "niddhantabhāvo siddho eva. Nirāsayoti nittaṇho. Sabbaloke bhavitvāti sakalaloke,",
  "atk-s0510a:1363_4": "tīsu bhavesu dvādasasu vā āyatanesu bhavavibhavataṇhāvirahito hutvāti attho. Sesaṃ",
  "atk-s0510a:1363_5": "vuttanayeneva veditabbaṃ. Atha vā tayopi pāde vatvā eko careti eko carituṃ sakkuṇeyyāti",
  "atk-s0510a:1363_6": "evampettha sambandho kātabbo.",
  "atk-s0510a:1364": "Nillolupagāthāvaṇṇanā niṭṭhitā.",
  "atk-s0510a:1365_0": "113. Pāpaṃ sahāyanti kā uppatti? Bārāṇasiyaṃ kira aññataro rājā mahaccarājānubhāvena",
  "atk-s0510a:1365_1": "nagaraṃ padakkhiṇaṃ karonto manusse koṭṭhāgārato purāṇadhaññādīni bahiddhā nīharante",
  "atk-s0510a:1365_2": "disvā “kiṃ, bhaṇe, ida”nti amacce pucchi. Amaccā “idāni, mahārāja, navadhaññādīni",
  "atk-s0510a:1365_3": "uppajjissanti, tesaṃ okāsaṃ kātuṃ ime manussā purāṇadhaññādīni chaḍḍentī”ti āhaṃsu.",
  "atk-s0510a:1365_4": "Rājā “kiṃ, bhaṇe, itthāgārabalakāyādīnaṃ vattaṃ paripuṇṇa”nti āha. “Āma, mahārāja,",
  "atk-s0510a:1365_5": "paripuṇṇa”nti. “Tena hi, bhaṇe, dānasālaṃ kāretha, dānaṃ dassāmi, mā imāni dhaññāni",
  "atk-s0510a:1365_6": "anupakārāni vinassantū”ti. Tato naṃ aññataro diṭṭhigatiko amacco “mahārāja, natthi",
  "atk-s0510a:1365_7": "dinna”nti ārabbha yāva “bāle ca paṇḍite ca sandhāvitvā saṃsaritvā dukkhassantaṃ karissantī”ti",
  "atk-s0510a:1365_8": "vatvā nivāresi. Rājā dutiyampi tatiyampi koṭṭhāgāre vilumpante disvā tatheva āṇāpesi.",
  "atk-s0510a:1365_9": "Sopi tatiyampi naṃ “mahārāja, dattupaññattaṃ yadidaṃ dāna”ntiādīni vatvā nivāresi.",
  "atk-s0510a:1365_10": "So “are, ahaṃ attano santakampi na labhāmi dātuṃ, kiṃ me imehi pāpasahāyehī”ti nibbinno",
  "atk-s0510a:1365_11": "rajjaṃ pahāya pabbajitvā vipassanto paccekabodhiṃ sacchākāsi. Tañca pāpasahāyaṃ garahanto",
  "atk-s0510a:1365_12": "imaṃ udānagāthamāha.",
  "atk-s0510a:1366_0": "Tassāyaṃ saṅkhepattho – yvāyaṃ dasavatthukāya pāpadiṭṭhiyā samannāgatattā pāpo, paresampi",
  "atk-s0510a:1366_1": "anatthaṃ passatīti anatthadassī, kāyaduccaritādimhi ca visame niviṭṭho, taṃ atthakāmo",
  "atk-s0510a:1366_2": "kulaputto pāpaṃ sahāyaṃ parivajjayetha, anatthadassiṃ visame niviṭṭhaṃ. Sayaṃ na",
  "atk-s0510a:1366_3": "seveti attano vasena taṃ na seveyya. Yadi pana parassa vaso hoti, kiṃ sakkā kātunti",
  "atk-s0510a:1366_4": "vuttaṃ hoti. Pasutanti pasaṭaṃ, diṭṭhivasena tattha tattha lagganti attho. Pamattanti",
  "atk-s0510a:1366_5": "kāmaguṇesu vossaṭṭhacittaṃ, kusalabhāvanārahitaṃ vā. Taṃ evarūpaṃ sahāyaṃ na seve",
  "atk-s0510a:1366_6": "na bhaje na payirupāse, aññadatthu eko care khaggavisāṇakappoti.",
  "atk-s0510a:1367": "Pāpasahāyagāthāvaṇṇanā niṭṭhitā.",
  "atk-s0510a:1368_0": "114. Bahussutanti kā uppatti? Pubbe kira kassapassa bhagavato sāsane aṭṭha paccekabodhisattā",
  "atk-s0510a:1368_1": "pabbajitvā gatapaccāgatavattaṃ pūretvā devaloke uppannātiādi sabbaṃ anavajjabhojīgāthāya",
  "atk-s0510a:1368_2": "vuttasadisameva. Ayaṃ pana viseso – paccekabuddhe nisīdāpetvā rājā āha – “ke tumhe”ti?",
  "atk-s0510a:1368_3": "Te āhaṃsu – “mayaṃ, mahārāja, bahussutā nāmā”ti. Rājā “ahaṃ sutabrahmadatto nāma,",
  "atk-s0510a:1368_4": "sutena tittiṃ na gacchāmi, handa, nesaṃ santike vicitranayadhammadesanaṃ sossāmī”ti",
  "atk-s0510a:1368_5": "attamano dakkhiṇodakaṃ datvā parivisitvā bhattakiccapariyosāne saṅghattherassa santike",
  "atk-s0510a:1368_6": "nisīditvā “dhammakathaṃ, bhante, kathethā”ti āha. So “sukhito hotu, mahārāja, rāgakkhayo",
  "atk-s0510a:1368_7": "hotū”ti vatvā uṭṭhito. Rājā “ayaṃ na bahussuto, dutiyo bahussuto bhavissati, sve",
  "atk-s0510a:1368_8": "tassa vicitradhammadesanaṃ sossāmī”ti svātanāya nimantesi. Evaṃ yāva sabbesaṃ paṭipāṭi",
  "atk-s0510a:1368_9": "gacchati, tāva nimantesi, te sabbepi “dosakkhayo hotu, mohakkhayo, gatikkhayo, bhavakkhayo,",
  "atk-s0510a:1368_10": "vaṭṭakkhayo, upadhikkhayo, taṇhakkhayo hotū”ti evaṃ ekekapadaṃ visesetvā sesaṃ paṭhamasadisameva vatvā uṭṭhahiṃsu.",
  "atk-s0510a:1369_0": "Tato rājā – “ime ‘bahussutā maya’nti bhaṇanti, na ca tesaṃ vicitrakathā, kimetehi",
  "atk-s0510a:1369_1": "vutta”nti tesaṃ vacanatthaṃ upaparikkhitumāraddho. Atha “rāgakkhayo hotū”ti upaparikkhanto",
  "atk-s0510a:1369_2": "“rāge khīṇe dosopi mohopi aññataraññatarepi kilesā khīṇā hontī”ti ñatvā attamano",
  "atk-s0510a:1369_3": "ahosi “nippariyāyabahussutā ime samaṇā. Yathāpi hi purisena mahāpathaviṃ vā ākāsaṃ",
  "atk-s0510a:1369_4": "vā aṅguliyā niddisantena na aṅgulimattova padeso niddiṭṭho hoti. Api ca kho pana",
  "atk-s0510a:1369_5": "sakalapathavī ākāsā eva niddiṭṭhā honti. Evaṃ imehi ekekaṃ atthaṃ niddisantehi aparimāṇā",
  "atk-s0510a:1369_6": "atthā niddiṭṭhā hontī”ti. Tato so “kudāssu nāmāhampi evaṃ bahussuto bhavissāmī”ti",
  "atk-s0510a:1369_7": "tathārūpaṃ bahussutabhāvaṃ patthento rajjaṃ pahāya pabbajitvā vipassanto paccekabodhiṃ",
  "atk-s0510a:1369_8": "sacchikatvā imaṃ udānagāthamabhāsi.",
  "atk-s0510a:1370_0": "Tatthāyaṃ saṅkhepattho – bahussutanti duvidho bahussuto tīsu piṭakesu atthato nikhilo",
  "atk-s0510a:1370_1": "pariyattibahussuto ca, maggaphalavijjābhiññāpaṭivedhako paṭivedhabahussuto ca. Āgatāgamo",
  "atk-s0510a:1370_2": "dhammadharo. Uḷārehi pana kāyavacīmanokammehi samannāgato uḷāro. Yuttapaṭibhāno ca",
  "atk-s0510a:1370_3": "muttapaṭibhāno ca yuttamuttapaṭibhāno ca paṭibhānavā. Pariyattiparipucchādhigamavasena",
  "atk-s0510a:1370_4": "vā tividho paṭibhānavā veditabbo. Yassa hi pariyatti paṭibhāti, so pariyattipaṭibhānavā.",
  "atk-s0510a:1370_5": "Yassa atthañca ñāṇañca lakkhaṇañca ṭhānāṭṭhānañca paripucchantassa paripucchā paṭibhāti,",
  "atk-s0510a:1370_6": "so paripucchāpaṭibhānavā. Yassa maggādayo paṭividdhā honti, so adhigamapaṭibhānavā.",
  "atk-s0510a:1370_7": "Taṃ evarūpaṃ bahussutaṃ dhammadharaṃ bhajetha mittaṃ uḷāraṃ paṭibhānavantaṃ. Tato",
  "atk-s0510a:1370_8": "tassānubhāvena attatthaparatthaubhayatthabhedato vā diṭṭhadhammikasamparāyikaparamatthabhedato",
  "atk-s0510a:1370_9": "vā anekappakārāni aññāya atthāni, tato “ahosiṃ nu kho ahaṃ atītamaddhāna”ntiādīsu",
  "atk-s0510a:1370_10": "kaṅkhāṭṭhāniyesu vineyya kaṅkhaṃ vicikicchaṃ vinetvā vināsetvā evaṃ katasabbakicco",
  "atk-s0510a:1370_11": "eko care khaggavisāṇakappoti.",
  "atk-s0510a:1371": "Bahussutagāthāvaṇṇanā niṭṭhitā.",
  "atk-s0510a:1372_0": "115. Khiḍḍaṃ ratinti kā uppatti? Bārāṇasiyaṃ kira vibhūsakabrahmadatto nāma rājā",
  "atk-s0510a:1372_1": "pātova yāguṃ vā bhattaṃ vā bhuñjitvā nānāvidhavibhūsanehi attānaṃ vibhūsāpetvā mahāādāse",
  "atk-s0510a:1372_2": "sakalaṃ sarīraṃ disvā yaṃ na icchati, taṃ apanetvā aññena vibhūsanena vibhūsāpeti.",
  "atk-s0510a:1372_3": "Tassa ekadivasaṃ evaṃ karontassa bhattavelā majjhanhikā sampattā. Vippakatavibhūsitova",
  "atk-s0510a:1372_4": "dussapaṭṭena sīsaṃ veṭhetvā bhuñjitvā divāseyyaṃ upagañchi. Punapi uṭṭhahitvā tatheva",
  "atk-s0510a:1372_5": "karoto sūriyo oggato. Evaṃ dutiyadivasepi tatiyadivasepi. Athassa evaṃ maṇḍanappasutassa",
  "atk-s0510a:1372_6": "piṭṭhirogo udapādi. Tassa etadahosi – “aho re, ahaṃ sabbathāmena vibhūsantopi imasmiṃ",
  "atk-s0510a:1372_7": "kappake vibhūsane asantuṭṭho lobhaṃ uppādesiṃ, lobho ca nāmesa apāyagamanīyo dhammo,",
  "atk-s0510a:1372_8": "handāhaṃ lobhaṃ niggaṇhāmī”ti rajjaṃ pahāya pabbajitvā vipassanto paccekabodhiṃ sacchikatvā",
  "atk-s0510a:1372_9": "imaṃ udānagāthamabhāsi.",
  "atk-s0510a:1373_0": "Tattha khiḍḍā ca rati ca pubbe vuttāva. Kāmasukhanti vatthukāmasukhaṃ. Vatthukāmāpi",
  "atk-s0510a:1373_1": "hi sukhassa visayādibhāvena “sukha”nti vuccanti. Yathāha – “atthi rūpaṃ sukhaṃ sukhānupatita”nti.",
  "atk-s0510a:1373_2": "Evametaṃ khiḍḍaṃ ratiṃ kāmasukhañca imasmiṃ okāsaloke analaṅkaritvā alanti akatvā,",
  "atk-s0510a:1373_3": "etaṃ tappakanti vā sārabhūtanti vā evaṃ aggahetvā. Anapekkhamānoti tena analaṅkaraṇena",
  "atk-s0510a:1373_4": "anapekkhaṇasīlo apihāluko nittaṇho. Vibhūsaṭṭhānā virato saccavādīti tattha vibhūtā",
  "atk-s0510a:1373_5": "duvidhā – agārikavibhūsā ca anagārikavibhūsā ca. Sāṭakaveṭhanamālāgandhādivibhūsā",
  "atk-s0510a:1373_6": "agārikavibhūsā nāma. Pattamaṇḍanādivibhūsā anagārikavibhūsā. Vibhūsā eva vibhūsaṭṭhānaṃ,",
  "atk-s0510a:1373_7": "tasmā vibhūsaṭṭhānā tividhāya viratiyā virato. Avitathavacanato saccavādīti evamattho daṭṭhabbo.",
  "atk-s0510a:1374": "Vibhūsaṭṭhānagāthāvaṇṇanā niṭṭhitā.",
  "atk-s0510a:1375_0": "116. Puttañca dāranti kā uppatti? Bārāṇasiyaṃ kira rañño putto daharakāleyeva abhisitto",
  "atk-s0510a:1375_1": "rajjaṃ kāresi. So paṭhamagāthāya vuttapaccekabodhisatto viya rajjasiriṃ anubhavanto",
  "atk-s0510a:1375_2": "ekadivasaṃ cintesi – “ahaṃ rajjaṃ kārento bahūnaṃ dukkhaṃ karomi, kiṃ me ekabhattatthāya",
  "atk-s0510a:1375_3": "iminā pāpena, handa, sukhamuppādemī”ti rajjaṃ pahāya pabbajitvā vipassanto paccekabodhiṃ",
  "atk-s0510a:1375_4": "sacchikatvā imaṃ udānagāthaṃ abhāsi.",
  "atk-s0510a:1376_0": "Tattha dhanānīti muttāmaṇiveḷuriyasaṅkhasilāpavāḷarajatajātarūpādīni ratanāni. Dhaññānīti",
  "atk-s0510a:1376_1": "sālivīhiyavagodhumakaṅguvarakakudrūsakappabhedāni satta sesāparaṇṇāni ca. Bandhavānīti",
  "atk-s0510a:1376_2": "ñātibandhugottabandhumittabandhusippabandhuvasena catubbidhabandhave. Yathodhikānīti",
  "atk-s0510a:1376_3": "sakasakaodhivasena ṭhitāniyeva. Sesaṃ vuttanayamevāti.",
  "atk-s0510a:1377": "Puttadāragāthāvaṇṇanā niṭṭhitā.",
  "atk-s0510a:1378_0": "117. Saṅgo esoti kā uppatti? Bārāṇasiyaṃ kira pādalolabrahmadatto nāma rājā ahosi.",
  "atk-s0510a:1378_1": "So pātova yāguṃ vā bhattaṃ vā bhuñjitvā tīsu pāsādesu tividhāni nāṭakāni passati.",
  "atk-s0510a:1378_2": "Tividhā nāma nāṭakā pubbarājato āgataṃ, anantararājato āgataṃ, attano kāle uṭṭhitanti.",
  "atk-s0510a:1378_3": "So ekadivasaṃ pātova daharanāṭakapāsādaṃ gato. Tā nāṭakitthiyo “rājānaṃ ramāpessāmā”ti",
  "atk-s0510a:1378_4": "sakkassa devānamindassa accharāyo viya atimanoharaṃ naccagītavāditaṃ payojesuṃ. Rājā",
  "atk-s0510a:1378_5": "“anacchariyametaṃ daharāna”nti asantuṭṭho hutvā majjhimanāṭakapāsādaṃ gato, tāpi",
  "atk-s0510a:1378_6": "nāṭakitthiyo tatheva akaṃsu. So tatthapi tatheva asantuṭṭho hutvā mahallakanāṭakapāsādaṃ",
  "atk-s0510a:1378_7": "gato, tāpi tatheva akaṃsu. Rājā dve tayo rājaparivaṭṭe atītānaṃ tāsaṃ mahallakabhāvena",
  "atk-s0510a:1378_8": "aṭṭhikīḷanasadisaṃ naccaṃ disvā gītañca amadhuraṃ sutvā punadeva daharanāṭakapāsādaṃ,",
  "atk-s0510a:1378_9": "puna majjhimanāṭakapāsādanti evampi vicaritvā katthaci asantuṭṭho cintesi – “imā",
  "atk-s0510a:1378_10": "nāṭakitthiyo sakkaṃ devānamindaṃ accharāyo viya maṃ ramāpetukāmā sabbathāmena naccagītavāditaṃ",
  "atk-s0510a:1378_11": "payojesuṃ. Svāhaṃ katthaci asantuṭṭho lobhaṃ vaḍḍhemi. Lobho ca nāmesa apāyagamanīyo",
  "atk-s0510a:1378_12": "dhammo, handāhaṃ lobhaṃ niggaṇhāmī”ti rajjaṃ pahāya pabbajitvā vipassanto paccekabodhiṃ",
  "atk-s0510a:1378_13": "sacchikatvā imaṃ udānagāthaṃ abhāsi.",
  "atk-s0510a:1379_0": "Tassattho – saṅgo esoti attano upabhogaṃ niddisati. So hi sajjanti tattha pāṇino",
  "atk-s0510a:1379_1": "kaddame paviṭṭho hatthī viyāti saṅgo. Parittamettha sokhyanti ettha pañcakāmaguṇūpabhogakāle",
  "atk-s0510a:1379_2": "viparītasaññāya uppādetabbato kāmāvacaradhammapariyāpannato vā lāmakaṭṭhena sokhyaṃ",
  "atk-s0510a:1379_3": "parittaṃ, vijjuppabhāya obhāsitanaccadassanasukhaṃ iva ittaraṃ, tāvakālikanti vuttaṃ",
  "atk-s0510a:1379_4": "hoti. Appassādo dukkhamevettha bhiyyoti ettha ca yvāyaṃ “yaṃ kho, bhikkhave, ime",
  "atk-s0510a:1379_5": "pañca kāmaguṇe paṭicca uppajjati sukhaṃ somanassaṃ, ayaṃ kāmānaṃ assādo”ti vutto,",
  "atk-s0510a:1379_6": "so yamidaṃ “ko ca, bhikkhave, kāmānaṃ ādīnavo, idha, bhikkhave, kulaputto yena sippaṭṭhānena",
  "atk-s0510a:1379_7": "jīvikaṃ kappeti, yadi muddāya yadi gaṇanāyā”ti evamādinā nayenettha dukkhaṃ vuttaṃ,",
  "atk-s0510a:1379_8": "taṃ upanidhāya appo udakabindumatto hoti, atha kho dukkhameva bhiyyo bahu, catūsu",
  "atk-s0510a:1379_9": "samuddesu udakasadisaṃ hoti. Tena vuttaṃ “appassādo dukkhamevettha bhiyyo”ti. Gaḷo",
  "atk-s0510a:1379_10": "esoti assādaṃ dassetvā ākaḍḍhanavasena baḷiso viya eso, yadidaṃ pañcakāmaguṇā. Iti",
  "atk-s0510a:1379_11": "ñatvā matimāti evaṃ jānitvā buddhimā paṇḍito puriso sabbametaṃ pahāya eko care khaggavisāṇakappoti.",
  "atk-s0510a:1380": "Saṅgagāthāvaṇṇanā niṭṭhitā.",
  "atk-s0510a:1381_0": "118. Sandālayitvānāti kā uppatti? Bārāṇasiyaṃ kira anivattabrahmadatto nāma rājā",
  "atk-s0510a:1381_1": "ahosi. So saṅgāmaṃ otiṇṇo ajinitvā aññaṃ vā kiccaṃ āraddho aniṭṭhapetvā na nivattati,",
  "atk-s0510a:1381_2": "tasmā naṃ evaṃ sañjāniṃsu. So ekadivasaṃ uyyānaṃ gacchati. Tena ca samayena davaḍāho",
  "atk-s0510a:1381_3": "uṭṭhāsi. So aggi sukkhāni ceva haritāni ca tiṇādīni dahanto anivattamāno eva gacchati.",
  "atk-s0510a:1381_4": "Rājā taṃ disvā tappaṭibhāganimittaṃ uppādesi. “Yathāyaṃ davaḍāho, evameva ekādasavidho",
  "atk-s0510a:1381_5": "aggi sabbe satte dahanto anivattamāno gacchati mahādukkhaṃ uppādento, kudāssu nāmāhampi",
  "atk-s0510a:1381_6": "imassa dukkhassa nivattanatthaṃ ayaṃ aggi viya ariyamaggañāṇagginā kilese dahanto",
  "atk-s0510a:1381_7": "anivattamāno gaccheyya”nti? Tato muhuttaṃ gantvā kevaṭṭe addasa nadiyaṃ macche gaṇhante.",
  "atk-s0510a:1381_8": "Tesaṃ jālantare paviṭṭho eko mahāmaccho jālaṃ bhetvā palāyi. Te “maccho jālaṃ bhetvā",
  "atk-s0510a:1381_9": "gato”ti saddamakaṃsu. Rājā tampi vacanaṃ sutvā tappaṭibhāganimittaṃ uppādesi – “kudāssu",
  "atk-s0510a:1381_10": "nāmāhampi ariyamaggañāṇena taṇhādiṭṭhijālaṃ bhetvā asajjamāno gaccheyya”nti? So rajjaṃ",
  "atk-s0510a:1381_11": "pahāya pabbajitvā vipassanaṃ ārabhitvā paccekabodhiṃ sacchākāsi, imañca udānagāthamabhāsi.",
  "atk-s0510a:1382_0": "Tassā dutiyapāde jālanti suttamayaṃ vuccati. Ambūti udakaṃ, tattha caratīti ambucārī,",
  "atk-s0510a:1382_1": "macchassetaṃ adhivacanaṃ. Salile ambucārī salilambucārī. Tasmiṃ nadīsalile jālaṃ",
  "atk-s0510a:1382_2": "bhetvā gataambucārīvāti vuttaṃ hoti. Tatiyapāde daḍḍhanti daḍḍhaṭṭhānaṃ vuccati.",
  "atk-s0510a:1382_3": "Yathā aggi daḍḍhaṭṭhānaṃ puna na nivattati, na tattha bhiyyo āgacchati, evaṃ maggañāṇagginā",
  "atk-s0510a:1382_4": "daḍḍhakāmaguṇaṭṭhānaṃ anivattamāno tattha bhiyyo anāgacchantoti vuttaṃ hoti. Sesaṃ vuttanayamevāti.",
  "atk-s0510a:1383": "Sandālagāthāvaṇṇanā niṭṭhitā.",
  "atk-s0510a:1384_0": "119. Okkhittacakkhūti kā uppatti? Bārāṇasiyaṃ kira cakkhulolabrahmadatto nāma rājā",
  "atk-s0510a:1384_1": "pādalolabrahmadatto viya nāṭakadassanaṃ anuyutto hoti. Ayaṃ pana viseso – so asantuṭṭho",
  "atk-s0510a:1384_2": "tattha tattha gacchati. Ayaṃ taṃ taṃ nāṭakaṃ disvā atīva abhinanditvā nāṭakadassanaparivattanena",
  "atk-s0510a:1384_3": "taṇhaṃ vaḍḍhento vicarati. So kira nāṭakadassanatthaṃ āgataṃ aññataraṃ kuṭumbiyabhariyaṃ",
  "atk-s0510a:1384_4": "disvā rāgaṃ uppādesi. Tato saṃvegaṃ āpajjitvā puna “are, ahaṃ imaṃ taṇhaṃ vaḍḍhento",
  "atk-s0510a:1384_5": "apāyaparipūrako bhavissāmi, handa, naṃ niggaṇhāmī”ti pabbajitvā vipassanto paccekabodhiṃ",
  "atk-s0510a:1384_6": "sacchikatvā attano purimapaṭipattiṃ garahanto tappaṭipakkhaguṇadīpikaṃ imaṃ udānagāthaṃ abhāsi.",
  "atk-s0510a:1385_0": "Tattha okkhittacakkhūti heṭṭhākhittacakkhu, sattagīvaṭṭhikāni paṭipāṭiyā ṭhapetvā",
  "atk-s0510a:1385_1": "parivajjanagahetabbadassanatthaṃ yugamattaṃ pekkhamānoti vuttaṃ hoti. Na tu hanukaṭṭhinā",
  "atk-s0510a:1385_2": "hadayaṭṭhiṃ saṅghaṭṭento. Evañhi okkhittacakkhutā na samaṇasāruppā hoti. Na ca pādaloloti",
  "atk-s0510a:1385_3": "ekassa dutiyo, dvinnaṃ tatiyoti evaṃ gaṇamajjhaṃ pavisitukāmatāya kaṇḍūyamānapādo",
  "atk-s0510a:1385_4": "viya abhavanto, dīghacārikaanivattacārikavirato. Guttindriyoti chasu indriyesu idha",
  "atk-s0510a:1385_5": "manindriyassa visuṃ vuttattā vuttāvasesavasena ca gopitindriyo. Rakkhitamānasānoti",
  "atk-s0510a:1385_6": "mānasaṃ eva mānasānaṃ, taṃ rakkhitamassāti rakkhitamānasāno. Yathā kilesehi na viluppati,",
  "atk-s0510a:1385_7": "evaṃ rakkhitacittoti vuttaṃ hoti. Anavassutoti imāya paṭipattiyā tesu tesu ārammaṇesu",
  "atk-s0510a:1385_8": "kilesaanvassavavirahito. Apariḍayhamānoti kilesaggīhi apariḍayhamāno. Bahiddhā vā",
  "atk-s0510a:1385_9": "anavassuto, ajjhattaṃ apariḍayhamāno. Sesaṃ vuttanayamevāti.",
  "atk-s0510a:1386": "Okkhittacakkhugāthāvaṇṇanā niṭṭhitā.",
  "atk-s0510a:1387_0": "120. Ohārayitvāti kā uppatti? Bārāṇasiyaṃ kira aññopi cātumāsikabrahmadatto nāma",
  "atk-s0510a:1387_1": "rājā catumāse catumāse uyyānakīḷaṃ gacchati. So ekadivasaṃ gimhānaṃ majjhimamāse",
  "atk-s0510a:1387_2": "uyyānaṃ pavisanto uyyānadvāre pattasañchannaṃ pupphālaṅkatasākhāviṭapaṃ pāricchattakakoviḷāraṃ",
  "atk-s0510a:1387_3": "disvā ekaṃ pupphaṃ gahetvā uyyānaṃ pāvisi. Tato “raññā aggapupphaṃ gahita”nti aññataropi",
  "atk-s0510a:1387_4": "amacco hatthikkhandhe ṭhito ekameva pupphaṃ aggahesi. Etenevupāyena sabbo balakāyo",
  "atk-s0510a:1387_5": "aggahesi. Pupphehi anassādentā pattampi gaṇhiṃsu. So rukkho nippattapuppho khandhamattova",
  "atk-s0510a:1387_6": "ahosi. Rājā sāyanhasamaye uyyānā nikkhamanto taṃ disvā “kiṃ kato ayaṃ rukkho, mamāgamanavelāya",
  "atk-s0510a:1387_7": "maṇivaṇṇasākhantaresu pavāḷasadisapupphālaṅkato ahosi, idāni nippattapuppho jāto”ti",
  "atk-s0510a:1387_8": "cintento tasseva avidūre apupphitarukkhaṃ sañchannapalāsaṃ addasa. Disvā cassa etadahosi",
  "atk-s0510a:1387_9": "– “ayaṃ rukkho pupphabharitasākhattā bahujanassa lobhanīyo ahosi, tena muhutteneva",
  "atk-s0510a:1387_10": "byasanaṃ patto. Ayaṃ panañño alobhanīyattā tatheva ṭhito. Idañcāpi rajjaṃ pupphitarukkho",
  "atk-s0510a:1387_11": "viya lobhanīyaṃ, bhikkhubhāvo pana apupphitarukkho viya alobhanīyo. Tasmā yāva idampi",
  "atk-s0510a:1387_12": "ayaṃ rukkho viya na viluppati, tāva ayamañño sañchannapatto yathā pāricchattako,",
  "atk-s0510a:1387_13": "evaṃ kāsāvena sañchanno hutvā pabbajeyya”nti. So rajjaṃ pahāya pabbajitvā vipassanto",
  "atk-s0510a:1387_14": "paccekabodhiṃ sacchikatvā imaṃ udānagāthaṃ abhāsi.",
  "atk-s0510a:1388": "Tattha kāsāyavattho abhinikkhamitvāti imassa pādassa gehā nikkhamitvā kāsāyavatthanivattho hutvāti evamattho veditabbo. Sesaṃ vuttanayeneva sakkā viññātunti na vitthāritanti.",
  "atk-s0510a:1389": "Pāricchattakagāthāvaṇṇanā niṭṭhitā.",
  "atk-s0510a:1390": "Tatiyavaggo niṭṭhito.",
  "atk-s0510a:1391_0": "121. Rasesūti kā uppatti? Aññataro kira bārāṇasirājā uyyāne amaccaputtehi parivuto",
  "atk-s0510a:1391_1": "silāpaṭṭapokkharaṇiyaṃ kīḷati. Tassa sūdo sabbamaṃsānaṃ rasaṃ gahetvā atīva susaṅkhataṃ",
  "atk-s0510a:1391_2": "amatakappaṃ antarabhattaṃ pacitvā upanāmesi. So tattha gedhamāpanno kassaci kiñci",
  "atk-s0510a:1391_3": "adatvā attanāva bhuñji. Udakaṃ kīḷanto ativikāle nikkhanto sīghaṃ sīghaṃ bhuñji.",
  "atk-s0510a:1391_4": "Yehi saddhiṃ pubbe bhuñjati, na tesaṃ kañci sari. Atha pacchā paṭisaṅkhānaṃ uppādetvā",
  "atk-s0510a:1391_5": "“aho! Mayā pāpaṃ kataṃ, yvāyaṃ rasataṇhābhibhūto sabbajanaṃ vissaritvā ekakova bhuñjiṃ,",
  "atk-s0510a:1391_6": "handa, naṃ rasataṇhaṃ niggaṇhāmī”ti rajjaṃ pahāya pabbajitvā vipassanto paccekabodhiṃ",
  "atk-s0510a:1391_7": "sacchikatvā attano purimapaṭipattiṃ garahanto tappaṭipakkhaguṇadīpikaṃ imaṃ udānagāthaṃ abhāsi.",
  "atk-s0510a:1392_0": "Tattha rasesūti ambilamadhuratittakakaṭukaloṇakhārikakasāvādibhedesu sāyanīyesu.",
  "atk-s0510a:1392_1": "Gedhaṃ akaranti giddhiṃ akaronto, taṇhaṃ anuppādentoti vuttaṃ hoti. Aloloti “idaṃ",
  "atk-s0510a:1392_2": "sāyissāmi, idaṃ sāyissāmī”ti evaṃ rasavisesesu anākulo. Anaññaposīti posetabbakasaddhivihārikādivirahito.",
  "atk-s0510a:1392_3": "Kāyasandhāraṇamattena santuṭṭhoti vuttaṃ hoti. Yathā vā pubbe uyyāne rasesu gedhakaraṇasīlo",
  "atk-s0510a:1392_4": "aññaposī āsiṃ, evaṃ ahutvā yāya taṇhāya lolo hutvā rasesu gedhaṃ karoti, taṃ taṇhaṃ",
  "atk-s0510a:1392_5": "hitvā āyatiṃ taṇhāmūlakassa aññassa attabhāvassānibbattāpanena anaññaposīti vuttaṃ",
  "atk-s0510a:1392_6": "hoti. Atha vā atthabhañjanakaṭṭhena kilesā “aññe”ti vuccanti, tesaṃ aposanena anaññaposīti",
  "atk-s0510a:1392_7": "ayamettha attho. Sapadānacārīti avokkammacārī anupubbacārī, gharapaṭipāṭiṃ achaḍḍetvā",
  "atk-s0510a:1392_8": "aḍḍhakulañca daliddakulañca nirantaraṃ piṇḍāya pavisamānoti attho. Kule kule appaṭibaddhacittoti",
  "atk-s0510a:1392_9": "khattiyakulādīsu yattha katthaci kilesavasena alaggacitto, candopamo niccanavako",
  "atk-s0510a:1392_10": "hutvāti attho. Sesaṃ vuttanayamevāti.",
  "atk-s0510a:1393": "Rasagedhagāthāvaṇṇanā niṭṭhitā.",
  "atk-s0510a:1394_0": "122. Pahāya pañcāvaraṇānīti kā uppatti? Bārāṇasiyaṃ kira aññataro rājā paṭhamajjhānalābhī",
  "atk-s0510a:1394_1": "ahosi. So jhānānurakkhaṇatthaṃ rajjaṃ pahāya pabbajitvā vipassanto paccekabodhiṃ",
  "atk-s0510a:1394_2": "patvā attano paṭipattisampadaṃ dīpento imaṃ udānagāthaṃ abhāsi.",
  "atk-s0510a:1395_0": "Tattha pañcāvaraṇānīti pañca nīvaraṇāni eva, tāni uragasutte atthato vuttāni. Tāni",
  "atk-s0510a:1395_1": "pana yasmā abbhādayo viya candasūriye ceto āvaranti, tasmā “āvaraṇāni cetaso”ti vuttāni.",
  "atk-s0510a:1395_2": "Tāni upacārena vā appanāya vā pahāya vijahitvāti attho. Upakkileseti upagamma cittaṃ",
  "atk-s0510a:1395_3": "vibādhente akusaladhamme, vatthopamādīsu vutte abhijjhādayo vā. Byapanujjāti panuditvā,",
  "atk-s0510a:1395_4": "vipassanāmaggena pajahitvāti attho. Sabbeti anavasese. Evaṃ samathavipassanāsampanno",
  "atk-s0510a:1395_5": "paṭhamamaggena diṭṭhinissayassa pahīnattā anissito, sesamaggehi chetvā tedhātukaṃ",
  "atk-s0510a:1395_6": "sinehadosaṃ, taṇhārāganti vuttaṃ hoti. Sineho eva hi guṇapaṭipakkhato sinehadosoti",
  "atk-s0510a:1395_7": "vutto. Sesaṃ vuttanayamevāti.",
  "atk-s0510a:1396": "Āvaraṇagāthāvaṇṇanā niṭṭhitā.",
  "atk-s0510a:1397_0": "123. Vipiṭṭhikatvānāti kā uppatti? Bārāṇasiyaṃ kira aññataro rājā catutthajjhānalābhī",
  "atk-s0510a:1397_1": "ahosi. Sopi jhānānurakkhaṇatthaṃ rajjaṃ pahāya pabbajitvā vipassanto paccekabodhiṃ",
  "atk-s0510a:1397_2": "sacchikatvā attano paṭipattisampadaṃ dīpento imaṃ udānagāthaṃ abhāsi.",
  "atk-s0510a:1398_0": "Tattha vipiṭṭhikatvānāti piṭṭhito katvā, chaḍḍetvā vijahitvāti attho. Sukhañca dukkhanti",
  "atk-s0510a:1398_1": "kāyikaṃ sātāsātaṃ. Somanassadomanassanti cetasikaṃ sātāsātaṃ. Upekkhanti catutthajjhānupekkhaṃ.",
  "atk-s0510a:1398_2": "Samathanti catutthajjhānasamādhiṃ eva. Visuddhanti pañcanīvaraṇavitakkavicārapītisukhasaṅkhātehi",
  "atk-s0510a:1398_3": "navahi paccanīkadhammehi vimuttattā atisuddhaṃ, niddhantasuvaṇṇamiva vigatūpakkilesanti attho.",
  "atk-s0510a:1399_0": "Ayaṃ pana yojanā – vipiṭṭhikatvāna sukhañca dukkhañca pubbeva, paṭhamajjhānūpacāreyeva",
  "atk-s0510a:1399_1": "dukkhaṃ tatiyajjhānūpacāreyeva sukhanti adhippāyo. Puna ādito vuttaṃ ca-kāraṃ parato",
  "atk-s0510a:1399_2": "netvā “somanassaṃ domanassañca vipiṭṭhikatvāna pubbevā”ti adhikāro. Tena somanassaṃ",
  "atk-s0510a:1399_3": "catutthajjhānūpacāre, domanassañca dutiyajjhānūpacāreyevāti dīpeti. Etāni hi etesaṃ",
  "atk-s0510a:1399_4": "pariyāyato pahānaṭṭhānāni. Nippariyāyato pana dukkhassa paṭhamajjhānaṃ, domanassassa",
  "atk-s0510a:1399_5": "dutiyajjhānaṃ, sukhassa tatiyajjhānaṃ, somanassassa catutthajjhānaṃ pahānaṭṭhānaṃ.",
  "atk-s0510a:1399_6": "Yathāha – “paṭhamaṃ jhānaṃ upasampajja viharati etthuppannaṃ dukkhindriyaṃ aparisesaṃ",
  "atk-s0510a:1399_7": "nirujjhatī”tiādikaṃ sabbaṃ aṭṭhasāliniyā dhammasaṅgahaṭṭhakathāyaṃ vuttaṃ. Yathā",
  "atk-s0510a:1399_8": "pubbevāti tīsu paṭhamajjhānādīsu dukkhadomanassasukhāni vipiṭṭhikatvā evamettha catutthajjhāne",
  "atk-s0510a:1399_9": "somanassaṃ vipiṭṭhikatvā imāya paṭipadāya laddhānupekkhaṃ samathaṃ visuddhaṃ eko",
  "atk-s0510a:1399_10": "careti. Sesaṃ vuttanayamevāti.",
  "atk-s0510a:1400": "Vipiṭṭhigāthāvaṇṇanā niṭṭhitā.",
  "atk-s0510a:1401_0": "124. Āraddhavīriyoti kā uppatti? Aññataro kira paccantarājā sahassayodhabalakāyo",
  "atk-s0510a:1401_1": "rajjena khuddako, paññāya mahanto ahosi. So ekadivasaṃ “kiñcāpi ahaṃ khuddako rajjena,",
  "atk-s0510a:1401_2": "paññavatā pana sakkā sakalajambudīpaṃ gahetu”nti cintetvā sāmantarañño dūtaṃ pāhesi",
  "atk-s0510a:1401_3": "– “sattāhabbhantare me rajjaṃ vā detu yuddhaṃ vā”ti. Tato so attano amacce sannipātāpetvā",
  "atk-s0510a:1401_4": "āha – “mayā tumhe anāpucchāyeva sāhasaṃ kammaṃ kataṃ, amukassa rañño evaṃ pesitaṃ,",
  "atk-s0510a:1401_5": "kiṃ kātabba”nti? Te āhaṃsu – “sakkā, mahārāja, so dūto nivattetu”nti. “Na sakkā,",
  "atk-s0510a:1401_6": "gato bhavissatī”ti. “Yadi evaṃ vināsitamhā tayā, tena hi dukkhaṃ aññassa satthena",
  "atk-s0510a:1401_7": "marituṃ, handa, mayaṃ aññamaññaṃ paharitvā marāma, attānaṃ paharitvā marāma, ubbandhāma,",
  "atk-s0510a:1401_8": "visaṃ khādāmā”ti. Evaṃ etesu ekameko maraṇameva saṃvaṇṇeti. Tato rājā “kiṃ me imehi,",
  "atk-s0510a:1401_9": "atthi, bhaṇe, mayhaṃ yodhā”ti āha. Atha “ahaṃ mahārāja yodho, ahaṃ mahārāja yodho”ti",
  "atk-s0510a:1401_10": "yodhasahassaṃ uṭṭhahi.",
  "atk-s0510a:1402_0": "Rājā “ete upaparikkhissāmī”ti mahantaṃ citakaṃ sajjāpetvā āha – “mayā, bhaṇe, idaṃ",
  "atk-s0510a:1402_1": "sāhasaṃ kataṃ, taṃ me amaccā paṭikkosanti, svāhaṃ citakaṃ pavisissāmi. Ko mayā saddhiṃ",
  "atk-s0510a:1402_2": "pavisissati, kena mayhaṃ jīvitaṃ pariccatta”nti? Evaṃ vutte pañcasatā yodhā uṭṭhahiṃsu",
  "atk-s0510a:1402_3": "“mayaṃ, mahārāja, pavisissāmā”ti. Tato rājā itare pañcasate āha – “tumhe dāni, tātā,",
  "atk-s0510a:1402_4": "kiṃ karissathā”ti? Te āhaṃsu – “nāyaṃ, mahārāja, purisakāro, itthicariyā esā, apica",
  "atk-s0510a:1402_5": "mahārājena paṭirañño dūto pesito, te mayaṃ tena raññā saddhiṃ yujjhitvā marissāmā”ti.",
  "atk-s0510a:1402_6": "Tato rājā “pariccattaṃ tumhehi mama jīvita”nti caturaṅginiṃ senaṃ sannayhitvā tena",
  "atk-s0510a:1402_7": "yodhasahassena parivuto gantvā rajjasīmāya nisīdi.",
  "atk-s0510a:1403_0": "Sopi paṭirājā taṃ pavattiṃ sutvā “are, so khuddakarājā mama dāsassāpi nappahotī”ti",
  "atk-s0510a:1403_1": "dussitvā sabbaṃ balakāyaṃ ādāya yujjhituṃ nikkhami. Khuddakarājā taṃ abbhuyyātaṃ",
  "atk-s0510a:1403_2": "disvā balakāyaṃ āha – “tātā, tumhe na bahukā, sabbe sampiṇḍitvā asicammaṃ gahetvā",
  "atk-s0510a:1403_3": "sīghaṃ imassa rañño purato ujukaṃ eva gacchathā”ti. Te tathā akaṃsu. Athassa sā senā",
  "atk-s0510a:1403_4": "dvidhā bhinditvā antaramadāsi. Te taṃ rājānaṃ jīvaggāhaṃ gahetvā attano rañño “taṃ",
  "atk-s0510a:1403_5": "māressāmī”ti āgacchantassa adaṃsu. Paṭirājā taṃ abhayaṃ yāci. Rājā tassa abhayaṃ",
  "atk-s0510a:1403_6": "datvā sapathaṃ kārāpetvā attano vase katvā tena saha aññaṃ rājānaṃ abbhuggantvā tassa",
  "atk-s0510a:1403_7": "rajjasīmāya ṭhatvā pesesi – “rajjaṃ vā me detu yuddhaṃ vā”ti. So “ahaṃ ekayuddhampi",
  "atk-s0510a:1403_8": "na sahāmī”ti rajjaṃ niyyādesi. Etenupāyena sabbe rājāno gahetvā ante bārāṇasirājānampi aggahesi.",
  "atk-s0510a:1404_0": "So ekasatarājaparivuto sakalajambudīparajjaṃ anusāsanto cintesi – “ahaṃ pubbe khuddako",
  "atk-s0510a:1404_1": "ahosiṃ, somhi idāni attano ñāṇasampattiyā sakalajambudīpamaṇḍalassa issaro rājā jāto.",
  "atk-s0510a:1404_2": "Taṃ kho pana me ñāṇaṃ lokiyavīriyasampayuttaṃ, neva nibbidāya na virāgāya saṃvattati,",
  "atk-s0510a:1404_3": "yaṃnūnāhaṃ iminā ñāṇena lokuttaradhammaṃ gaveseyya”nti. Tato bārāṇasirañño rajjaṃ",
  "atk-s0510a:1404_4": "datvā puttadārañca sakajanapadeyeva ṭhapetvā sabbaṃ pahāya pabbajitvā vipassanaṃ",
  "atk-s0510a:1404_5": "ārabhitvā paccekabodhiṃ sacchikatvā attano vīriyasampattiṃ dīpento imaṃ udānagāthaṃ abhāsi.",
  "atk-s0510a:1405_0": "Tattha āraddhaṃ vīriyaṃ assāti āraddhavīriyo. Etena attano mahāvīriyataṃ dasseti.",
  "atk-s0510a:1405_1": "Paramattho vuccati nibbānaṃ, paramatthassa patti paramatthapatti, tassā paramatthapattiyā.",
  "atk-s0510a:1405_2": "Etena vīriyārambhena pattabbaṃ phalaṃ dasseti. Alīnacittoti etena vīriyūpatthambhānaṃ",
  "atk-s0510a:1405_3": "cittacetasikānaṃ alīnataṃ dasseti. Akusītavuttīti etena ṭhānacaṅkamādīsu kāyassa",
  "atk-s0510a:1405_4": "anavasīdanaṃ dasseti. Daḷhanikkamoti etena “kāmaṃ taco ca nhāru cā”ti evaṃ pavattaṃ",
  "atk-s0510a:1405_5": "padahanavīriyaṃ dasseti, yaṃ taṃ anupubbasikkhādīsu padahanto “kāyena ceva paramatthasaccaṃ",
  "atk-s0510a:1405_6": "sacchikarotī”ti vuccati. Atha vā etena maggasampayuttaṃ vīriyaṃ dasseti. Tampi daḷhañca",
  "atk-s0510a:1405_7": "bhāvanāpāripūrigatattā, nikkamo ca sabbaso paṭipakkhā nikkhantattā, tasmā taṃsamaṅgīpuggalopi",
  "atk-s0510a:1405_8": "daḷho nikkamo assāti “daḷhanikkamo”ti vuccati. Thāmabalūpapannoti maggakkhaṇe kāyathāmena",
  "atk-s0510a:1405_9": "ca ñāṇabalena ca upapanno. Atha vā thāmabhūtena balena upapanno, thirañāṇabalūpapannoti",
  "atk-s0510a:1405_10": "vuttaṃ hoti. Etena tassa vīriyassa vipassanāñāṇasampayogaṃ dīpento yogapadhānabhāvaṃ",
  "atk-s0510a:1405_11": "sādheti. Pubbabhāgamajjhimaukkaṭṭhavīriyavasena vā tayopi pādā yojetabbā. Sesaṃ vuttanayamevāti.",
  "atk-s0510a:1406": "Āraddhavīriyagāthāvaṇṇanā niṭṭhitā.",
  "atk-s0510a:1407_0": "125. Paṭisallānanti kā uppatti? Imissā gāthāya āvaraṇagāthāya viya uppatti, natthi",
  "atk-s0510a:1407_1": "koci viseso. Atthavaṇṇanāya panassā paṭisallānanti tehi tehi sattasaṅkhārehi paṭinivattitvā",
  "atk-s0510a:1407_2": "sallānaṃ, ekamantasevitā ekībhāvo kāyavivekoti attho. Jhānanti paccanīkajhāpanato",
  "atk-s0510a:1407_3": "ārammaṇalakkhaṇūpanijjhānato ca cittaviveko vuccati. Tattha aṭṭha samāpattiyo nīvaraṇādipaccanīkajhāpanato",
  "atk-s0510a:1407_4": "kasiṇādiārammaṇūpanijjhānato ca “jhāna”nti vuccati. Vipassanāmaggaphalāni sattasaññādipaccanīkajhāpanato",
  "atk-s0510a:1407_5": "lakkhaṇūpanijjhānato ca “jhāna”ni vuccati. Idha pana ārammaṇūpanijjhānameva adhippetaṃ.",
  "atk-s0510a:1407_6": "Evametaṃ paṭisallānañca jhānañca ariñcamāno ajahamāno anissajjamāno. Dhammesūti vipassanūpagesu",
  "atk-s0510a:1407_7": "pañcakkhandhādidhammesu. Niccanti satataṃ samitaṃ abbokiṇṇaṃ. Anudhammacārīti te",
  "atk-s0510a:1407_8": "dhamme ārabbha pavattanena anugataṃ vipassanādhammaṃ caramāno. Atha vā dhammesūti",
  "atk-s0510a:1407_9": "ettha dhammāti navalokuttaradhammā, tesaṃ dhammānaṃ anulomo dhammoti anudhammo, vipassanāyetaṃ",
  "atk-s0510a:1407_10": "adhivacanaṃ. Tattha “dhammānaṃ niccaṃ anudhammacārī”ti vattabbe gāthābandhasukhatthaṃ",
  "atk-s0510a:1407_11": "vibhattibyattayena “dhammesū”ti vuttaṃ siyā. Ādīnavaṃ sammasitā bhavesūti tāya anudhammacāritāsaṅkhātāya",
  "atk-s0510a:1407_12": "vipassanāya aniccākārādidosaṃ tīsu bhavesu samanupassanto evaṃ imāya kāyacittavivekasikhāpattavipassanāsaṅkhātāya",
  "atk-s0510a:1407_13": "paṭipadāya adhigatoti vattabbo eko careti evaṃ yojanā veditabbā.",
  "atk-s0510a:1408": "Paṭisallānagāthāvaṇṇanā niṭṭhitā.",
  "atk-s0510a:1409_0": "126. Taṇhakkhayanti kā uppatti? Aññataro kira bārāṇasirājā mahaccarājānubhāvena nagaraṃ",
  "atk-s0510a:1409_1": "padakkhiṇaṃ karoti. Tassa sarīrasobhāya āvajjitahadayā sattā purato gacchantāpi nivattitvā",
  "atk-s0510a:1409_2": "tameva ullokenti, pacchato gacchantāpi, ubhohi passehi gacchantāpi. Pakatiyā eva",
  "atk-s0510a:1409_3": "hi buddhadassane puṇṇacandasamuddarājadassane ca atitto loko. Atha aññatarā kuṭumbiyabhariyāpi",
  "atk-s0510a:1409_4": "uparipāsādagatā sīhapañjaraṃ vivaritvā olokayamānā aṭṭhāsi. Rājā taṃ disvā paṭibaddhacitto",
  "atk-s0510a:1409_5": "hutvā amaccaṃ āṇāpesi – “jānāhi tāva, bhaṇe, ‘ayaṃ itthī sasāmikā vā asāmikā vā”’ti?",
  "atk-s0510a:1409_6": "So ñatvā “sasāmikā, devā”ti ārocesi. Atha rājā cintesi – “imā vīsatisahassanāṭakitthiyo",
  "atk-s0510a:1409_7": "devaccharāyo viya maṃ eva ekaṃ abhiramāpenti, so dānāhaṃ etāpi atussitvā parassa",
  "atk-s0510a:1409_8": "itthiyā taṇhaṃ uppādesiṃ. Sā uppannā apāyameva ākaḍḍhatī”ti taṇhāya ādīnavaṃ disvā",
  "atk-s0510a:1409_9": "“handa, naṃ niggaṇhāmī”ti rajjaṃ pahāya pabbajitvā vipassanto paccekabodhiṃ sacchikatvā",
  "atk-s0510a:1409_10": "imaṃ udānagāthaṃ abhāsi.",
  "atk-s0510a:1410_0": "Tattha taṇhakkhayanti nibbānaṃ, evaṃ diṭṭhādīnavāya vā taṇhāya appavattiṃ. Appamattoti",
  "atk-s0510a:1410_1": "sātaccakārī, sakkaccakārī. Aneḷamūgoti alālāmukho. Atha vā aneḷo ca amūgo ca, paṇḍito",
  "atk-s0510a:1410_2": "byattoti vuttaṃ hoti. Hitasukhasampāpakaṃ sutamassa atthīti sutavā, āgamasampannoti",
  "atk-s0510a:1410_3": "vuttaṃ hoti. Satīmāti cirakatādīnaṃ anussaritā. Saṅkhātadhammoti dhammūpaparikkhāya",
  "atk-s0510a:1410_4": "pariññātadhammo. Niyatoti ariyamaggena niyatabhāvappatto. Padhānavāti sammappadhānavīriyasampanno.",
  "atk-s0510a:1410_5": "Uppaṭipāṭiyā esa pāṭho yojetabbo. Evameva tehi appamādādīhi samannāgato niyāmasampāpakena",
  "atk-s0510a:1410_6": "padhānena padhānavā, tena padhānena sampattaniyāmato niyato, tato arahattappattiyā",
  "atk-s0510a:1410_7": "saṅkhātadhammo. Arahā hi puna saṅkhātabbābhāvato “saṅkhātadhammo”ti vuccati. Yathāha",
  "atk-s0510a:1410_8": "– “ye ca saṅkhātadhammāse, ye ca sekhā puthū idhā”ti. Sesaṃ vuttanayamevāti.",
  "atk-s0510a:1411": "Taṇhakkhayagāthāvaṇṇanā niṭṭhitā.",
  "atk-s0510a:1412_0": "127. Sīhovāti kā uppatti? Aññatarassa kira bārāṇasirañño dūre uyyānaṃ hoti, so pageva",
  "atk-s0510a:1412_1": "uṭṭhāya uyyānaṃ gacchanto antarāmagge yānā oruyha udakaṭṭhānaṃ upagato “mukhaṃ dhovissāmī”ti.",
  "atk-s0510a:1412_2": "Tasmiñca padese sīhī sīhapotakaṃ janetvā gocarāya gatā. Rājapuriso taṃ disvā “sīhapotako,",
  "atk-s0510a:1412_3": "devā”ti ārocesi. Rājā “sīho kira kassaci na bhāyatī”ti taṃ upaparikkhituṃ bheriādīni",
  "atk-s0510a:1412_4": "ākoṭāpesi, sīhapotako taṃ saddaṃ sutvāpi tatheva sayi. Atha yāvatatiyaṃ ākoṭāpesi.",
  "atk-s0510a:1412_5": "So tatiyavāre sīsaṃ ukkhipitvā sabbaṃ parisaṃ oloketvā tatheva sayi. Atha rājā “yāvassa",
  "atk-s0510a:1412_6": "mātā nāgacchati, tāva gacchāmā”ti vatvā gacchanto cintesi – “tadahujātopi sīhapotako",
  "atk-s0510a:1412_7": "na santasati na bhāyati, kudāssu nāmāhampi taṇhādiṭṭhiparitāsaṃ chaḍḍetvā na santaseyyaṃ",
  "atk-s0510a:1412_8": "na bhāyeyya”nti? So taṃ ārammaṇaṃ gahetvā gacchanto puna kevaṭṭehi macche gahetvā",
  "atk-s0510a:1412_9": "sākhāsu bandhitvā pasārite jāle vātaṃ asaṅgaṃyeva gacchamānaṃ disvā tasmiṃ nimittaṃ",
  "atk-s0510a:1412_10": "aggahesi – “kudāssu nāmāhampi taṇhādiṭṭhimohajālaṃ phāletvā evaṃ asajjamāno gaccheyya”nti?",
  "atk-s0510a:1413_0": "Atha uyyānaṃ gantvā silāpaṭṭapokkharaṇiyā tīre nisinno vātabbhāhatāni padumāni onamitvā",
  "atk-s0510a:1413_1": "udakaṃ phusitvā vātavigame puna yathāṭhāne ṭhitāni udakena anupalittāni disvā tasmiṃ",
  "atk-s0510a:1413_2": "nimittaṃ aggahesi – “kudāssu nāmāhampi yathā etāni udake jātāni udakena anupalittāni",
  "atk-s0510a:1413_3": "tiṭṭhanti. Evaṃ loke jāto lokena anupalitto tiṭṭheyya”nti. So punappunaṃ “yathā sīho",
  "atk-s0510a:1413_4": "vāto padumāni, evaṃ asantasantena asajjamānena anupalittena bhavitabba”nti cintetvā",
  "atk-s0510a:1413_5": "rajjaṃ pahāya pabbajitvā vipassanto paccekabodhiṃ sacchikatvā imaṃ udānagāthaṃ abhāsi.",
  "atk-s0510a:1414_0": "Tattha sīhoti cattāro sīhā – tiṇasīho, paṇḍusīho, kāḷasīho, kesarasīhoti. Tesaṃ kesarasīho",
  "atk-s0510a:1414_1": "aggamakkhāyati. So idha adhippeto. Vāto puratthimādivasena anekavidho. Padumaṃ rattasetādivasena.",
  "atk-s0510a:1414_2": "Tesu yo koci vāto yaṃ kiñci padumañca vaṭṭatiyeva. Tattha yasmā santāso nāma attasinehena",
  "atk-s0510a:1414_3": "hoti, attasineho ca nāma taṇhālepo, sopi diṭṭhisampayuttena vā diṭṭhivippayuttena",
  "atk-s0510a:1414_4": "vā lobhena hoti, sopi ca taṇhāyeva. Sajjanaṃ pana tattha upaparikkhādivirahitassa",
  "atk-s0510a:1414_5": "mohena hoti, moho ca avijjā. Tattha samathena taṇhāya pahānaṃ, vipassanāya avijjāya.",
  "atk-s0510a:1414_6": "Tasmā samathena attasinehaṃ pahāya sīhova saddesu aniccadukkhādīsu asantasanto, vipassanāya",
  "atk-s0510a:1414_7": "mohaṃ pahāya vātova jālamhi khandhāyatanādīsu asajjamāno, samatheneva lobhaṃ lobhasampayuttadiṭṭhiñca",
  "atk-s0510a:1414_8": "pahāya, padumaṃva toyena sabbabhavabhogalobhena alippamāno. Ettha ca samathassa sīlaṃ",
  "atk-s0510a:1414_9": "padaṭṭhānaṃ, samatho samādhissa, samādhi vipassanāyāti evaṃ dvīsu dhammesu siddhesu",
  "atk-s0510a:1414_10": "tayo khandhā siddhāva honti. Tattha sīlakkhandhena sūro hoti. So sīhova saddesu āghātavatthūsu",
  "atk-s0510a:1414_11": "kujjhitukāmatāya na santasati, paññākkhandhena paṭividdhasabhāvo vātova jālamhi khandhādidhammabhede",
  "atk-s0510a:1414_12": "na sajjati, samādhikkhandhena vītarāgo padumaṃva toyena rāgena na lippati. Evaṃ samathavipassanāhi",
  "atk-s0510a:1414_13": "sīlasamādhipaññākkhandhehi ca yathāsambhavaṃ taṇhāvijjānaṃ tiṇṇañca akusalamūlānaṃ",
  "atk-s0510a:1414_14": "pahānavasena asantasanto asajjamāno alippamāno ca veditabbo. Sesaṃ vuttanayamevāti.",
  "atk-s0510a:1415": "Sīhādigāthāvaṇṇanā niṭṭhitā.",
  "atk-s0510a:1416_0": "128. Sīho yathāti kā uppatti? Aññataro kira bārāṇasirājā paccantaṃ kupitaṃ vūpasametuṃ",
  "atk-s0510a:1416_1": "gāmānugāmimaggaṃ chaḍḍetvā ujuṃ aṭavimaggaṃ gahetvā mahatiyā senāya gacchati. Tena",
  "atk-s0510a:1416_2": "ca samayena aññatarasmiṃ pabbatapāde sīho bālasūriyātapaṃ tappamāno nipanno hoti.",
  "atk-s0510a:1416_3": "Taṃ disvā rājapurisā rañño ārocesuṃ. Rājā “sīho kira na santasatī”ti bheripaṇavādisaddaṃ",
  "atk-s0510a:1416_4": "kārāpesi, sīho tatheva nipajji. Dutiyampi kārāpesi, sīho tatheva nipajji. Tatiyampi",
  "atk-s0510a:1416_5": "kārāpesi, tadā “sīho mama paṭisattu atthī”ti catūhi pādehi suppatiṭṭhitaṃ patiṭṭhahitvā",
  "atk-s0510a:1416_6": "sīhanādaṃ nadi. Taṃ sutvā hatthārohādayo hatthiādīhi orohitvā tiṇagahanāni paviṭṭhā,",
  "atk-s0510a:1416_7": "hatthiassagaṇā disāvidisā palātā. Rañño hatthīpi rājānaṃ gahetvā vanagahanāni pothayamāno",
  "atk-s0510a:1416_8": "palāyi. Rājā taṃ sandhāretuṃ asakkonto rukkhasākhāya olambitvā pathaviṃ patitvā ekapadikamaggena",
  "atk-s0510a:1416_9": "gacchanto paccekabuddhānaṃ vasanaṭṭhānaṃ pāpuṇi. Tattha paccekabuddhe pucchi – “api,",
  "atk-s0510a:1416_10": "bhante, saddamassutthā”ti? “Āma, mahārājā”ti. “Kassa saddaṃ, bhante”ti? “Paṭhamaṃ",
  "atk-s0510a:1416_11": "bherisaṅkhādīnaṃ, pacchā sīhassā”ti. “Na bhāyittha, bhante”ti. “Na mayaṃ, mahārāja,",
  "atk-s0510a:1416_12": "kassaci saddassa bhāyāmā”ti. “Sakkā pana, bhante, mayhampi edisaṃ kātu”nti? “Sakkā,",
  "atk-s0510a:1416_13": "mahārāja, sace pabbajissasī”ti. “Pabbajāmi, bhante”ti. Tato naṃ pabbājetvā pubbe",
  "atk-s0510a:1416_14": "vuttanayeneva ābhisamācārikaṃ sikkhāpesuṃ. Sopi pubbe vuttanayeneva vipassanto paccekabodhiṃ",
  "atk-s0510a:1416_15": "sacchikatvā imaṃ udānagāthaṃ abhāsi.",
  "atk-s0510a:1417_0": "Tattha sahanā ca hananā ca sīghajavattā ca sīho. Kesarasīhova idha adhippeto. Dāṭhā",
  "atk-s0510a:1417_1": "balamassa atthīti dāṭhabalī. Pasayha abhibhuyyāti ubhayaṃ cārī-saddena saha yojetabbaṃ",
  "atk-s0510a:1417_2": "pasayhacārī abhibhuyyacārīti. Tattha pasayha niggahetvā caraṇena pasayhacārī, abhibhavitvā",
  "atk-s0510a:1417_3": "santāsetvā vasīkatvā caraṇena abhibhuyyacārī. Svāyaṃ kāyabalena pasayhacārī, tejasā",
  "atk-s0510a:1417_4": "abhibhuyyacārī, tattha sace koci vadeyya – “kiṃ pasayha abhibhuyya cārī”ti, tato",
  "atk-s0510a:1417_5": "migānanti sāmivacanaṃ upayogatthe katvā “mige pasayha abhibhuyya cārī”ti paṭivattabbaṃ.",
  "atk-s0510a:1417_6": "Pantānīti dūrāni. Senāsanānīti vasanaṭṭhānāni. Sesaṃ vuttanayeneva sakkā jānitunti na vitthāritanti.",
  "atk-s0510a:1418": "Dāṭhabalīgāthāvaṇṇanā niṭṭhitā.",
  "atk-s0510a:1419_0": "129. Mettaṃ upekkhanti kā uppatti? Aññataro kira rājā mettādijhānalābhī ahosi. So",
  "atk-s0510a:1419_1": "“jhānasukhantarāyo rajja”nti jhānānurakkhaṇatthaṃ rajjaṃ pahāya pabbajitvā vipassanto",
  "atk-s0510a:1419_2": "paccekabodhiṃ sacchikatvā imaṃ udānagāthaṃ abhāsi.",
  "atk-s0510a:1420_0": "Tattha “sabbe sattā sukhitā bhavantū”tiādinā nayena hitasukhūpanayanakāmatā mettā.",
  "atk-s0510a:1420_1": "“Aho vata imamhā dukkhā mucceyyu”ntiādinā nayena ahitadukkhāpanayanakāmatā karuṇā.",
  "atk-s0510a:1420_2": "“Modanti vata bhonto sattā, modanti sādhu suṭṭhū”tiādinā nayena hitasukhāvippayogakāmatā",
  "atk-s0510a:1420_3": "muditā. “Paññāyissanti sakena kammenā”ti sukhadukkhaajjhupekkhanatā upekkhā. Gāthābandhasukhatthaṃ",
  "atk-s0510a:1420_4": "pana uppaṭipāṭiyā mettaṃ vatvā upekkhā vuttā, muditā ca pacchā. Vimuttinti catassopi",
  "atk-s0510a:1420_5": "etā attano paccanīkadhammehi vimuttattā vimuttiyo. Tena vuttaṃ – “mettaṃ upekkhaṃ",
  "atk-s0510a:1420_6": "karuṇaṃ vimuttiṃ, āsevamāno muditañca kāle”ti.",
  "atk-s0510a:1421_0": "Tattha āsevamānoti tisso tikacatukkajjhānavasena, upekkhaṃ catutthajjhānavasena bhāvayamāno.",
  "atk-s0510a:1421_1": "Kāleti mettaṃ āsevitvā tato vuṭṭhāya karuṇaṃ, tato vuṭṭhāya muditaṃ, tato itarato",
  "atk-s0510a:1421_2": "vā nippītikajjhānato vuṭṭhāya upekkhaṃ āsevamāno eva “kāle āsevamāno”ti vuccati,",
  "atk-s0510a:1421_3": "āsevituṃ vā phāsukakāle. Sabbena lokena avirujjhamānoti dasasu disāsu sabbena sattalokena",
  "atk-s0510a:1421_4": "avirujjhamāno. Mettādīnañhi bhāvitattā sattā appaṭikūlā honti, sattesu ca virodhibhūto",
  "atk-s0510a:1421_5": "paṭigho vūpasammati. Tena vuttaṃ – “sabbena lokena avirujjhamāno”ti. Ayamettha saṅkhepo,",
  "atk-s0510a:1421_6": "vitthāro pana mettādikathā aṭṭhasāliniyā dhammasaṅgahaṭṭhakathāyaṃ vuttā. Sesaṃ vuttasadisamevāti.",
  "atk-s0510a:1422": "Appamaññāgāthāvaṇṇanā niṭṭhitā.",
  "atk-s0510a:1423_0": "130. Rāgañca dosañcāti kā uppatti? Rājagahaṃ kira nissāya mātaṅgo nāma paccekabuddho",
  "atk-s0510a:1423_1": "viharati sabbapacchimo paccekabuddhānaṃ. Atha amhākaṃ bodhisatte uppanne devatāyo",
  "atk-s0510a:1423_2": "bodhisattassa pūjanatthāya āgacchantiyo taṃ disvā “mārisā, mārisā, buddho loke uppanno”ti",
  "atk-s0510a:1423_3": "bhaṇiṃsu. So nirodhā vuṭṭhahanto taṃ sutvā attano jīvitakkhayaṃ disvā himavante mahāpapāto",
  "atk-s0510a:1423_4": "nāma pabbato paccekabuddhānaṃ parinibbānaṭṭhānaṃ. Tattha ākāsena gantvā pubbe parinibbutapaccekabuddhassa",
  "atk-s0510a:1423_5": "aṭṭhisaṅghātaṃ papāte pakkhipitvā silātale nisīditvā imaṃ udānagāthaṃ abhāsi.",
  "atk-s0510a:1424_0": "Tattha rāgadosamohā uragasutte vuttāva. Saṃyojanānīti dasa saṃyojanāni, tāni ca tena",
  "atk-s0510a:1424_1": "tena maggena sandālayitvā. Asantasaṃ jīvitasaṅkhayamhīti jīvitasaṅkhayo vuccati cuticittassa",
  "atk-s0510a:1424_2": "paribhedo. Tasmiñca jīvitasaṅkhaye jīvitanikantiyā pahīnattā asantasanti. Ettāvatā",
  "atk-s0510a:1424_3": "sopādisesaṃ nibbānadhātuṃ attano dassetvā gāthāpariyosāne anupādisesāya nibbānadhātuyā parinibbāyīti.",
  "atk-s0510a:1425": "Jīvitasaṅkhayagāthāvaṇṇanā niṭṭhitā.",
  "atk-s0510a:1426_0": "131. Bhajantīti kā uppatti? Bārāṇasiyaṃ kira aññataro rājā ādigāthāya vuttappakārameva",
  "atk-s0510a:1426_1": "phītaṃ rajjaṃ samanusāsati. Tassa kharo ābādho uppajji, dukkhā vedanā pavattanti.",
  "atk-s0510a:1426_2": "Vīsatisahassitthiyo taṃ parivāretvā hatthapādasambāhanādīni karonti. Amaccā “na dānāyaṃ",
  "atk-s0510a:1426_3": "rājā jīvissati, handa, mayaṃ attano saraṇaṃ gavesāmā”ti cintetvā aññatarassa rañño",
  "atk-s0510a:1426_4": "santikaṃ gantvā upaṭṭhānaṃ yāciṃsu. Te tattha upaṭṭhahantiyeva, na kiñci labhanti.",
  "atk-s0510a:1426_5": "Rājā ābādhā vuṭṭhahitvā pucchi – “itthannāmo ca itthannāmo ca kuhi”nti? Tato taṃ",
  "atk-s0510a:1426_6": "pavattiṃ sutvāva sīsaṃ cāletvā tuṇhī ahosi. Tepi amaccā “rājā vuṭṭhito”ti sutvā tattha",
  "atk-s0510a:1426_7": "kiñci alabhamānā paramena pārijuññena pīḷitā punadeva āgantvā rājānaṃ vanditvā ekamantaṃ",
  "atk-s0510a:1426_8": "aṭṭhaṃsu. Tena ca raññā “kuhiṃ, tātā, tumhe gatā”ti vuttā āhaṃsu – “devaṃ dubbalaṃ",
  "atk-s0510a:1426_9": "disvā ājīvikabhayenamhā asukaṃ nāma janapadaṃ gatā”ti. Rājā sīsaṃ cāletvā cintesi",
  "atk-s0510a:1426_10": "– “yaṃnūnāhaṃ tameva ābādhaṃ dassessaṃ, kiṃ punapi evaṃ kareyyuṃ, no”ti? So pubbe",
  "atk-s0510a:1426_11": "rogena phuṭṭho viya bāḷhaṃ vedanaṃ dassento gilānālayaṃ akāsi. Itthiyo samparivāretvā",
  "atk-s0510a:1426_12": "pubbasadisameva sabbaṃ akaṃsu. Tepi amaccā tatheva puna bahutaraṃ janaṃ gahetvā pakkamiṃsu.",
  "atk-s0510a:1426_13": "Evaṃ rājā yāvatatiyaṃ sabbaṃ pubbasadisaṃ akāsi, tepi tatheva pakkamiṃsu. Tato catutthampi",
  "atk-s0510a:1426_14": "te āgate disvā rājā – “aho! Ime dukkaraṃ akaṃsu, ye maṃ byādhitaṃ pahāya anapekkhā",
  "atk-s0510a:1426_15": "pakkamiṃsū”ti nibbinno rajjaṃ pahāya pabbajitvā vipassanto paccekabodhiṃ sacchikatvā",
  "atk-s0510a:1426_16": "imaṃ udānagāthaṃ abhāsi.",
  "atk-s0510a:1427_0": "Tattha bhajantīti sarīrena allīyantā payirupāsanti. Sevantīti añjalikammādīhi kiṃkārapaṭissāvitāya",
  "atk-s0510a:1427_1": "ca paricaranti. Kāraṇaṃ attho etesanti kāraṇatthā, bhajanāya ca sevanāya ca nāññaṃ",
  "atk-s0510a:1427_2": "kāraṇamatthi, attho eva nesaṃ kāraṇaṃ, atthahetu sevantīti vuttaṃ hoti. Nikkāraṇā",
  "atk-s0510a:1427_3": "dullabhā ajja mittāti “ito kiñci lacchāmā”ti evaṃ attapaṭilābhakāraṇena nikkāraṇā, kevalaṃ –",
  "atk-s0510a:1428": "“Upakāro ca yo mitto, yo mitto sukhadukkhako;",
  "atk-s0510a:1429": "Atthakkhāyī ca yo mitto, yo mitto anukampako”ti. –",
  "atk-s0510a:1430_0": "Evaṃ vuttena ariyena mittabhāvena samannāgatā dullabhā ajja mittā. Attaṭṭhapaññāti",
  "atk-s0510a:1430_1": "attani ṭhitā etesaṃ paññā. Attānameva oloketi, na aññanti attho. “Attatthapaññā”tipi",
  "atk-s0510a:1430_2": "pāṭho, tassa attano atthameva oloketi, na paratthanti attho. “Diṭṭhatthapaññā”ti",
  "atk-s0510a:1430_3": "ayampi kira porāṇapāṭho, tassa sampati diṭṭheyeva atthe etesaṃ paññā, na āyatinti",
  "atk-s0510a:1430_4": "attho. Diṭṭhadhammikatthaṃyeva oloketi, na samparāyikatthanti vuttaṃ hoti. Asucīti",
  "atk-s0510a:1430_5": "asucinā anariyena kāyavacīmanokammena samannāgatā.",
  "atk-s0510a:1431_0": "Khaggavisāṇakappoti khaggena rukkhādayo chindanto viya sakasiṅgena pabbatādayo cuṇṇavicuṇṇaṃ",
  "atk-s0510a:1431_1": "kurumāno vicaratīti khaggavisāṇo. Visasadisā āṇāti visāṇā. Khaggaṃ viyāti khaggaṃ.",
  "atk-s0510a:1431_2": "Khaggaṃ visāṇaṃ yassa migassa soyaṃ migo khaggavisāṇo, tassa khaggavisāṇassa kappo",
  "atk-s0510a:1431_3": "khaggavisāṇakappo. Khaggavisāṇasadiso paccekabuddho eko adutiyo asahāyo careyya vihareyya",
  "atk-s0510a:1431_4": "vatteyya yapeyya yāpeyyāti attho.",
  "atk-s0510a:1432_0": "132. Visuddhasīlāti visesena suddhasīlā, catupārisuddhiyā suddhasīlā. Suvisuddhapaññāti",
  "atk-s0510a:1432_1": "suṭṭhu visuddhapaññā, rāgādivirahitattā parisuddhamaggaphalapaṭisambhidādipaññā.",
  "atk-s0510a:1432_2": "Samāhitāti saṃ suṭṭhu āhitā, santike ṭhapitacittā. Jāgariyānuyuttāti jāgaraṇaṃ jāgaro,",
  "atk-s0510a:1432_3": "niddātikkamoti attho. Jāgarassa bhāvo jāgariyaṃ, jāgariye anuyuttā jāgariyānuyuttā.",
  "atk-s0510a:1432_4": "Vipassakāti “aniccaṃ dukkhaṃ anattā”ti visesena passanasīlā, vipassanaṃ paṭṭhapetvā",
  "atk-s0510a:1432_5": "viharantīti attho. Dhammavisesadassīti dasakusaladhammānaṃ catusaccadhammassa navalokuttaradhammassa",
  "atk-s0510a:1432_6": "vā visesena passanasīlā. Maggaṅgabojjhaṅgagateti sammādiṭṭhādīhi maggaṅgehi satisambojjhaṅgādīhi",
  "atk-s0510a:1432_7": "bojjhaṅgehi gate sampayutte ariyadhamme. Vijaññāti visesena jaññā, jānantāti attho.",
  "atk-s0510a:1433_0": "133. Suññatāppaṇihitañcānimittanti anattānupassanāvasena suññatavimokkhañca dukkhānupassanāvasena",
  "atk-s0510a:1433_1": "appaṇihitavimokkhañca, aniccānupassanāvasena animittavimokkhañca. Āsevayitvāti vaḍḍhetvā.",
  "atk-s0510a:1433_2": "Ye katasambhārā dhīrā janā jinasāsanamhi sāvakattaṃ sāvakabhāvaṃ na vajanti na pāpuṇanti,",
  "atk-s0510a:1433_3": "te dhīrā katasambhārā sayambhū sayameva bhūtā paccekajinā paccekabuddhā bhavanti.",
  "atk-s0510a:1434_0": "134. Kiṃ bhūtā? Mahantadhammā pūritamahāsambhārā bahudhammakāyā anekadhammasabhāvasarīrā.",
  "atk-s0510a:1434_1": "Punapi kiṃ bhūtā? Cittissarā cittagatikā jhānasampannāti attho. Sabbadukkhoghatiṇṇā",
  "atk-s0510a:1434_2": "sakalasaṃsāraoghaṃ tiṇṇā atikkantā udaggacittā kodhamānādikilesavirahitattā somanassacittā",
  "atk-s0510a:1434_3": "santamanāti attho. Paramatthadassī pañcakkhandhadvādasāyatanadvattiṃsākārasaccapaṭiccasamuppādādivasena",
  "atk-s0510a:1434_4": "paramatthaṃ uttamatthaṃ dassanasīlā. Acalābhītaṭṭhena sīhopamā sīhasadisāti attho.",
  "atk-s0510a:1434_5": "Khaggavisāṇakappā khaggavisāṇamigasiṅgasadisā gaṇasaṅgaṇikābhāvenāti attho.",
  "atk-s0510a:1435_0": "135. Santindriyāti cakkhundriyādīnaṃ sakasakārammaṇe appavattanato santasabhāvaindriyā.",
  "atk-s0510a:1435_1": "Santamanāti santacittā, nikkilesabhāvena santasabhāvacittasaṅkappāti attho. Samādhīti",
  "atk-s0510a:1435_2": "suṭṭhu ekaggacittā. Paccantasattesu patippacārāti paccantajanapadesu sattesu dayākaruṇādīhi",
  "atk-s0510a:1435_3": "paticaraṇasīlā. Dīpā parattha idha vijjalantāti sakalalokānuggahakaraṇena paraloke",
  "atk-s0510a:1435_4": "ca idhaloke ca vijjalantā dīpā padīpasadisāti attho. Paccekabuddhā satataṃ hitāmeti",
  "atk-s0510a:1435_5": "ime paccekabuddhā satataṃ sabbakālaṃ sakalalokahitāya paṭipannāti attho.",
  "atk-s0510a:1436_0": "136. Pahīnasabbāvaraṇā janindāti te paccekabuddhā janānaṃ indā uttamā kāmacchandanīvaraṇādīnaṃ",
  "atk-s0510a:1436_1": "sabbesaṃ pañcāvaraṇānaṃ pahīnattā pahīnasabbāvaraṇā. Ghanakañcanābhāti rattasuvaṇṇajambonadasuvaṇṇapabhā",
  "atk-s0510a:1436_2": "sadisaābhāvantāti attho. Nissaṃsayaṃ lokasudakkhiṇeyyāti ekantena lokassa sudakkhiṇāya",
  "atk-s0510a:1436_3": "aggadānassa paṭiggahetuṃ arahā yuttā, nikkilesattā sundaradānapaṭiggahaṇārahāti attho.",
  "atk-s0510a:1436_4": "Paccekabuddhā satatappitāmeti ime paccekañāṇādhigamā buddhā satataṃ niccakālaṃ appitā",
  "atk-s0510a:1436_5": "suhitā paripuṇṇā, sattāhaṃ nirāhārāpi nirodhasamāpattiphalasamāpattivasena paripuṇṇāti attho.",
  "atk-s0510a:1437": "137. Patiekā visuṃ sammāsambuddhato visadisā aññe asādhāraṇabuddhā paccekabuddhā. Atha vā –",
  "atk-s0510a:1438": "“Upasaggā nipātā ca, paccayā ca ime tayo;",
  "atk-s0510a:1439": "Nekenekatthavisayā, iti neruttikābravu”nti. –",
  "atk-s0510a:1440_0": "Vuttattā patisaddassa ekaupasaggatā pati padhāno hutvā sāmibhūto anekesaṃ dāyakānaṃ",
  "atk-s0510a:1440_1": "appamattakampi āhāraṃ paṭiggahetvā saggamokkhassa pāpuṇanato. Tathā hi annabhārassa",
  "atk-s0510a:1440_2": "bhattabhāgaṃ paṭiggahetvāpassantasseva bhuñjitvā devatāhi sādhukāraṃ dāpetvā tadaheva",
  "atk-s0510a:1440_3": "taṃ duggataṃ seṭṭhiṭṭhānaṃ pāpetvā koṭisaṅkhadhanuppādanena ca, khadiraṅgārajātake",
  "atk-s0510a:1440_4": "mārena nimmitakhadiraṅgārakūpopariuṭṭhitapadumakaṇṇikaṃ madditvā bodhisattena dinnaṃ",
  "atk-s0510a:1440_5": "piṇḍapātaṃ paṭiggahetvā tassa passantasseva ākāsagamanena somanassuppādanena ca,",
  "atk-s0510a:1440_6": "padumavatīaggamahesīputtānaṃ mahājanakarañño deviyā ārādhanena gandhamādanato ākāsena",
  "atk-s0510a:1440_7": "āgamma dānapaṭiggahaṇena mahājanakabodhisattassa ca deviyā ca somanassuppādanena",
  "atk-s0510a:1440_8": "ca, tathā abuddhuppāde chātakabhaye sakalajambudīpe uppanne bārāṇasiseṭṭhino chātakabhayaṃ",
  "atk-s0510a:1440_9": "paṭicca pūretvā rakkhite saṭṭhisahassakoṭṭhāgāre vīhayo khepetvā bhūmiyaṃ nikhātadhaññāni",
  "atk-s0510a:1440_10": "ca cāṭisahassesu pūritadhaññāni ca khepetvā sakalapāsādabhittīsu mattikāhi madditvā",
  "atk-s0510a:1440_11": "limpitadhaññāni ca khepetvā tadā nāḷimattamevāvasiṭṭhaṃ “idaṃ bhuñjitvā ajja marissāmā”ti",
  "atk-s0510a:1440_12": "cittaṃ uppādetvā sayantassa gandhamādanato eko paccekabuddho āgantvā gehadvāre aṭṭhāsi.",
  "atk-s0510a:1440_13": "Seṭṭhi taṃ disvā pasādaṃ uppādetvā jīvitaṃ pariccajamāno paccekabuddhassa patte okiri.",
  "atk-s0510a:1440_14": "Paccekabuddho vasanaṭṭhānaṃ gantvā attano ānubhāvena passantasseva seṭṭhissa pañcapaccekabuddhasatehi",
  "atk-s0510a:1440_15": "saha paribhuñji. Tadā bhattapacitaukkhaliṃ, pidahitvā ṭhapesuṃ.",
  "atk-s0510a:1441_0": "Niddamokkantassa seṭṭhino chātatte uppanne so vuṭṭhahitvā bhariyaṃ āha – “bhatte",
  "atk-s0510a:1441_1": "ācāmakabhattamattaṃ olokehī”ti. Susikkhitā sā “sabbaṃ dinnaṃ nanū”ti avatvā ukkhaliyā",
  "atk-s0510a:1441_2": "pidhānaṃ vivari. Sā ukkhali taṅkhaṇeva sumanapupphamakuḷasadisassa sugandhasālibhattassa",
  "atk-s0510a:1441_3": "pūritā ahosi. Sā ca seṭṭhi ca santuṭṭhā sayañca sakalagehavāsino ca sakalanagaravāsino",
  "atk-s0510a:1441_4": "ca bhuñjiṃsu. Dabbiyā gahitagahitaṭṭhānaṃ puna pūritaṃ. Sakalasaṭṭhisahassakoṭṭhāgāresu",
  "atk-s0510a:1441_5": "sugandhasāliyo pūresuṃ. Sakalajambudīpavāsino seṭṭhissa gehatoyeva dhaññabījāni gahetvā",
  "atk-s0510a:1441_6": "sukhitā jātā. Evamādīsu anekasattanikāyesu sukhotaraṇaparipālanasaggamokkhapāpanesu",
  "atk-s0510a:1441_7": "pati sāmibhūto buddhoti paccekabuddho. Paccekabuddhānaṃ subhāsitānīti paccekabuddhehi",
  "atk-s0510a:1441_8": "ovādānusāsanīvasena suṭṭhu bhāsitāni kathitāni vacanāni. Caranti lokamhi sadevakamhīti",
  "atk-s0510a:1441_9": "devalokasahite sattaloke caranti pavattantīti attho. Sutvā tathā ye na karonti bālāti",
  "atk-s0510a:1441_10": "tathārūpaṃ paccekabuddhānaṃ subhāsitavacanaṃ ye bālā janā na karonti na manasi karonti,",
  "atk-s0510a:1441_11": "te bālā dukkhesu saṃsāradukkhesu punappunaṃ uppattivasena caranti pavattanti, dhāvantīti attho.",
  "atk-s0510a:1442_0": "138. Paccekabuddhānaṃ subhāsitānīti suṭṭhu bhāsitāni caturāpāyato muccanatthāya bhāsitāni",
  "atk-s0510a:1442_1": "vacanāni. Kiṃ bhūtāni? Avassavantaṃ pagghantaṃ khuddaṃ madhuṃ yathā madhuravacanānīti",
  "atk-s0510a:1442_2": "attho. Ye paṭipattiyuttā paṇḍitajanāpi paṭipattīsu vuttānusārena pavattantā tathārūpaṃ",
  "atk-s0510a:1442_3": "madhuravacanaṃ sutvā vacanakarā bhavanti, te paṇḍitajanā saccadasā catusaccadassino",
  "atk-s0510a:1442_4": "sapaññā paññāsahitā bhavantīti attho.",
  "atk-s0510a:1443_0": "139. Paccekabuddhehi jinehi bhāsitāti kilese jinanti jiniṃsūti jinā, tehi jinehi",
  "atk-s0510a:1443_1": "paccekabuddhehi vuttā bhāsitā kathitā. Kathā uḷārā ojavantā pākaṭā santi pavattanti.",
  "atk-s0510a:1443_2": "Tā, kathā sakyasīhena sakyarājavaṃsasīhena gotamena tathāgatena abhinikkhamitvā buddhabhūtena",
  "atk-s0510a:1443_3": "naruttamena narānaṃ uttamena seṭṭhena pakāsitā pākaṭīkatā desitāti sambandho. Kimatthanti",
  "atk-s0510a:1443_4": "āha “dhammavijānanattha”nti. Navalokuttaradhammaṃ visesena jānāpanatthanti attho.",
  "atk-s0510a:1444_0": "140. Lokānukampāya imāni tesanti lokānukampatāya lokassa anukampaṃ paṭicca imāni",
  "atk-s0510a:1444_1": "vacanāni imā gāthāyo. Tesaṃ paccekabuddhānaṃ vikubbitāni visesena kubbitāni bhāsitānīti",
  "atk-s0510a:1444_2": "attho. Saṃvegasaṅgamativaḍḍhanatthanti paṇḍitānaṃ saṃvegavaḍḍhanatthañca asaṅgavaḍḍhanatthaṃ",
  "atk-s0510a:1444_3": "ekībhāvavaḍḍhanatthañca mativaḍḍhanatthaṃ paññāvaḍḍhanatthañca sayambhusīhena anācariyakena",
  "atk-s0510a:1444_4": "hutvā sayameva bhūtena jātena paṭividdhena sīhena abhītena gotamena sammāsambuddhena",
  "atk-s0510a:1444_5": "imāni vacanāni pakāsitāni, imā gāthāyo pakāsitā vivaritā uttānīkatāti attho. Itīti",
  "atk-s0510a:1444_6": "parisamāpanatthe nipāto.",
  "atk-s0510a:1445": "Iti visuddhajanavilāsiniyā apadāna-aṭṭhakathāya",
  "atk-s0510a:1446": "Paccekabuddhāpadānasaṃvaṇṇanā samattā.",
  "atk-s0510a:1447": "3-1. Sāriputtattheraapadānavaṇṇanā",
  "atk-s0510a:1448_0": "Tadanantaraṃ therāpadānasaṅgahagāthāyo saṃvaṇṇetuṃ “atha therāpadānaṃ suṇāthā”ti",
  "atk-s0510a:1448_1": "āha. Atha-apadāna-saddānamattho heṭṭhā vuttova. Ettha thera-saddo panāyaṃ kālathirapaññattināmadheyyajeṭṭhādīsu",
  "atk-s0510a:1448_2": "anekesu atthesu vattati. Tathā hi “therovassikāni pūtīni cuṇṇakajātānī”tiādīsu kāle,",
  "atk-s0510a:1448_3": "therovassikāni cirakālaṃ ovassikānīti attho. “Theropi tāva mahā”iccādīsu thire thirasīloti",
  "atk-s0510a:1448_4": "attho. “Therako ayamāyasmā mahallako”tiādīsu paññattiyaṃ, lokapaññattimattoti attho.",
  "atk-s0510a:1448_5": "“Cundatthero phussatthero”tiādīsu nāmadheyye, evaṃ katanāmoti attho. “Thero cāyaṃ",
  "atk-s0510a:1448_6": "kumāro mama puttesū”tiādīsu jeṭṭhe, jeṭṭho kumāroti attho. Idha panāyaṃ kāle ca thire",
  "atk-s0510a:1448_7": "ca vattati. Tasmā ciraṃ kālaṃ ṭhitoti thero, thiratarasīlācāramaddavādiguṇābhiyutto",
  "atk-s0510a:1448_8": "vā theroti vuccati. Thero ca thero ceti therā, therānaṃ apadānaṃ kāraṇaṃ therāpadānaṃ,",
  "atk-s0510a:1448_9": "taṃ therāpadānaṃ suṇāthāti sambandho. Himavantassa avidūre, lambako nāma pabbatotiādi",
  "atk-s0510a:1448_10": "āyasmato sāriputtattherassa apadānaṃ, tassāyasmato mahāmoggallānattherassa ca vatthu evaṃ veditabbaṃ –",
  "atk-s0510a:1449_0": "Atīte kira ito kappato satasahassakappādhike ekaasaṅkhyeyyamatthake āyasmā sāriputto",
  "atk-s0510a:1449_1": "brāhmaṇamahāsālakule nibbattitvā nāmena saradamāṇavo nāma ahosi. Mahāmoggallāno gahapatimahāsālakule",
  "atk-s0510a:1449_2": "nibbattitvā nāmena sirivaḍḍhanakuṭumbiko nāma ahosi. Te ubhopi sahapaṃsukīḷanasahāyā",
  "atk-s0510a:1449_3": "ahesuṃ. Tesu saradamāṇavo pitu accayena kulasantakaṃ dhanaṃ paṭipajjitvā ekadivasaṃ",
  "atk-s0510a:1449_4": "rahogato cintesi – “imesaṃ sattānaṃ maraṇaṃ nāma ekantikaṃ, tasmā mayā ekaṃ pabbajjaṃ",
  "atk-s0510a:1449_5": "upagantvā vimokkhamaggo gavesitabbo”ti sahāyaṃ upasaṅkamitvā “samma, ahaṃ pabbajitukāmo.",
  "atk-s0510a:1449_6": "Kiṃ tvaṃ pabbajituṃ sakkhissasī”ti vatvā tena “na sakkhissāmī”ti vutte “hotu ahameva",
  "atk-s0510a:1449_7": "pabbajissāmī”ti ratanakoṭṭhāgārāni vivarāpetvā kapaṇaddhikādīnaṃ mahādānaṃ datvā",
  "atk-s0510a:1449_8": "pabbatapādaṃ gantvā isipabbajjaṃ pabbaji. Tassa pabbajitassa anupabbajjaṃ pabbajitā",
  "atk-s0510a:1449_9": "catusattatisahassamattā brāhmaṇaputtā ahesuṃ. So pañca abhiññāyo aṭṭha ca samāpattiyo",
  "atk-s0510a:1449_10": "nibbattetvā tesampi jaṭilānaṃ kasiṇaparikammaṃ ācikkhi. Te sabbepi pañcābhiññā aṭṭha",
  "atk-s0510a:1449_11": "ca samāpattiyo nibbattisuṃ.",
  "atk-s0510a:1450_0": "Tena samayena anomadassī nāma sammāsambuddho loke uppajjitvā pavattitavaradhammacakko",
  "atk-s0510a:1450_1": "satte saṃsāramahoghato tāretvā ekadivasaṃ saradatāpasassa ca antevāsikānañca saṅgahaṃ",
  "atk-s0510a:1450_2": "kattukāmo eko adutiyo pattacīvaramādāya ākāsena gantvā “buddhabhāvaṃ me jānātū”ti",
  "atk-s0510a:1450_3": "tāpasassa passantasseva ākāsato otaritvā pathaviyaṃ patiṭṭhāsi. Saradatāpaso satthu",
  "atk-s0510a:1450_4": "sarīre mahāpurisalakkhaṇāni upadhāretvā “sabbaññubuddhoyevāya”nti niṭṭhaṃ gantvā",
  "atk-s0510a:1450_5": "paccuggamanaṃ katvā āsanaṃ paññāpetvā adāsi. Nisīdi bhagavā paññatte āsane. Saradatāpaso",
  "atk-s0510a:1450_6": "satthu santike ekamantaṃ nisīdi.",
  "atk-s0510a:1451_0": "Tasmiṃ samaye tassa antevāsikā catusattatisahassamattā jaṭilā paṇītapaṇītāni ojavantāni",
  "atk-s0510a:1451_1": "phalāphalāni gahetvā āgatā satthāraṃ disvā sañjātapasādā attano ācariyassa satthu",
  "atk-s0510a:1451_2": "ca nisinnākāraṃ oloketvā “ācariya, mayaṃ pubbe ‘tumhehi mahantataro koci natthī’ti",
  "atk-s0510a:1451_3": "maññāma, ayaṃ pana puriso tumhehi mahantataro maññe”ti āhaṃsu. Kiṃ vadetha, tātā,",
  "atk-s0510a:1451_4": "sāsapena saddhiṃ aṭṭhasaṭṭhiyojanasatasahassubbedhaṃ sineruṃ samaṃ kātuṃ icchatha,",
  "atk-s0510a:1451_5": "sabbaññubuddhena maṃ tulaṃ mā karitthāti. Atha te tāpasā ācariyassa vacanaṃ sutvā",
  "atk-s0510a:1451_6": "“yāva mahā vatāyaṃ purisuttamo”ti sabbeva pādesu nipatitvā satthāraṃ vandiṃsu.",
  "atk-s0510a:1452_0": "Atha te ācariyo āha – “tātā, satthu anucchaviko no deyyadhammo natthi, satthā ca",
  "atk-s0510a:1452_1": "bhikkhācaravelāya idhāgato, handa, mayaṃ deyyadhammaṃ yathābalaṃ dassāma. Tumhehi",
  "atk-s0510a:1452_2": "yaṃ yaṃ paṇītaṃ phalāphalaṃ ābhataṃ, taṃ taṃ āharathā”ti āharāpetvā hatthe dhovitvā",
  "atk-s0510a:1452_3": "sayaṃ tathāgatassa patte patiṭṭhāpesi. Satthārā phalāphale paṭiggahitamatte devatā",
  "atk-s0510a:1452_4": "dibbojaṃ pakkhipiṃsu. Tāpaso udakampi sayameva parissāvetvā adāsi. Tato bhojanakiccaṃ",
  "atk-s0510a:1452_5": "niṭṭhāpetvā satthari nisinne sabbe antevāsike pakkosāpetvā satthu santike sāraṇīyaṃ",
  "atk-s0510a:1452_6": "kathaṃ kathento nisīdi. Satthā “dve aggasāvakā bhikkhusaṅghena saddhiṃ āgacchantū”ti",
  "atk-s0510a:1452_7": "cintesi. Tāvadeva satasahassakhīṇāsavaparivārā aggasāvakā āgantvā bhagavantaṃ vanditvā ekamantaṃ aṭṭhaṃsu.",
  "atk-s0510a:1453_0": "Tato saradatāpaso antevāsike āmantesi – “tātā, satthu bhikkhusaṅghassa ca pupphāsanena",
  "atk-s0510a:1453_1": "pūjā kātabbā, tasmā pupphāni āharathā”ti. Te tāvadeva iddhiyā vaṇṇagandhasampannāni",
  "atk-s0510a:1453_2": "pupphāni āharitvā buddhassa yojanappamāṇaṃ pupphāsanaṃ paññāpesuṃ, ubhinnaṃ aggasāvakānaṃ",
  "atk-s0510a:1453_3": "tigāvutaṃ, sesabhikkhūnaṃ aḍḍhayojanikādibhedaṃ, saṅghanavakassa usabhamattaṃ paññāpesuṃ.",
  "atk-s0510a:1453_4": "Evaṃ paññattesu āsanesu saradatāpaso tathāgatassa purato añjaliṃ paggayha “bhante,",
  "atk-s0510a:1453_5": "mayhaṃ anuggahatthāya imaṃ pupphāsanaṃ atiruhathā”ti āha. Nisīdi bhagavā pupphāsane.",
  "atk-s0510a:1453_6": "Satthari nisinne dve aggasāvakā sesabhikkhū ca attano attano pattāsane nisīdiṃsu.",
  "atk-s0510a:1453_7": "Satthā “tesaṃ mahapphalaṃ hotū”ti nirodhaṃ samāpajji. Satthu samāpannabhāvaṃ ñatvā",
  "atk-s0510a:1453_8": "dve aggasāvakāpi sesabhikkhūpi nirodhaṃ samāpajjiṃsu. Tāpaso sattāhaṃ nirantaraṃ",
  "atk-s0510a:1453_9": "satthu pupphacchattaṃ dhārento aṭṭhāsi. Itare vanamūlaphalaṃ paribhuñjitvā sesakāle",
  "atk-s0510a:1453_10": "añjaliṃ paggayha aṭṭhaṃsu. Satthā sattāhassa accayena nirodhato vuṭṭhahitvā aggasāvakaṃ",
  "atk-s0510a:1453_11": "nisabhattheraṃ āmantesi – “tāpasānaṃ pupphāsanānumodanaṃ karohī”ti. Thero sāvakapāramīñāṇe",
  "atk-s0510a:1453_12": "ṭhatvā tesaṃ pupphāsanānumodanaṃ akāsi. Tassa desanāvasāne satthā dutiyaṃ aggasāvakaṃ",
  "atk-s0510a:1453_13": "anomattheraṃ āmantesi – “tvampi imesaṃ dhammaṃ desehī”ti. Sopi tepiṭakaṃ buddhavacanaṃ",
  "atk-s0510a:1453_14": "sammasitvā tesaṃ dhammaṃ kathesi. Dvinnampi desanāya dhammābhisamayo nāhosi. Atha",
  "atk-s0510a:1453_15": "satthā buddhavisaye ṭhatvā dhammadesanaṃ ārabhi. Desanāvasāne ṭhapetvā saradatāpasaṃ",
  "atk-s0510a:1453_16": "avasesā sabbepi catusattatisahassajaṭilā arahattaṃ pāpuṇiṃsu. Satthā te “etha bhikkhavo”ti",
  "atk-s0510a:1453_17": "hatthaṃ pasāresi. Te tāvadeva antarahitatāpasavesā aṭṭhaparikkhāradharā saṭṭhivassikatthero viya ahesuṃ.",
  "atk-s0510a:1454_0": "Saradatāpaso pana “aho vatāhampi ayaṃ nisabhatthero viya anāgate ekassa buddhassa",
  "atk-s0510a:1454_1": "sāvako bhaveyya”nti desanākāle uppannaparivitakkatāya aññavihito hutvā maggaphalāni",
  "atk-s0510a:1454_2": "paṭivijjhituṃ nāsakkhi. Atha satthāraṃ vanditvā tathā paṇidhānaṃ akāsi. Satthā anantarāyena",
  "atk-s0510a:1454_3": "samijjhanabhāvaṃ disvā “ito kappasatasahassādhikaṃ ekaṃ asaṅkhyeyyaṃ atikkamitvā",
  "atk-s0510a:1454_4": "gotamassa nāma sammāsambuddhassa aggasāvako sāriputto nāma bhavissatī”ti byākaritvā",
  "atk-s0510a:1454_5": "dhammakathaṃ vatvā bhikkhusaṅghaparivāro ākāsaṃ pakkhandi. Saradatāpasopi sahāyassa",
  "atk-s0510a:1454_6": "sirivaḍḍhassa santikaṃ gantvā “samma, mayā anomadassissa bhagavato pādamūle anāgate",
  "atk-s0510a:1454_7": "uppajjanakassa gotamasammāsambuddhassa aggasāvakaṭṭhānaṃ patthitaṃ, tvampi tassa",
  "atk-s0510a:1454_8": "dutiyasāvakaṭṭhānaṃ patthehī”ti. Sirivaḍḍho taṃ upadesaṃ sutvā attano nivesanadvāre",
  "atk-s0510a:1454_9": "aṭṭhakarīsamattaṃ ṭhānaṃ samatalaṃ kāretvā lājapañcamāni pupphāni vikiritvā nīluppalacchadanaṃ",
  "atk-s0510a:1454_10": "maṇḍapaṃ kāretvā buddhāsanaṃ paññāpetvā bhikkhūnampi āsanāni paññāpetvā mahantaṃ",
  "atk-s0510a:1454_11": "sakkārasammānaṃ sajjetvā saradatāpasena satthāraṃ nimantāpetvā sattāhaṃ mahādānaṃ",
  "atk-s0510a:1454_12": "pavattetvā buddhappamukhaṃ bhikkhusaṅghaṃ mahārahehi vatthehi acchādetvā dutiyasāvakabhāvāya",
  "atk-s0510a:1454_13": "paṇidhānaṃ akāsi. Satthā tassa anantarāyena samijjhanabhāvaṃ disvā vuttanayena byākaritvā",
  "atk-s0510a:1454_14": "bhattānumodanaṃ katvā pakkāmi. Sirivaḍḍho haṭṭhapahaṭṭho yāvajīvaṃ kusalakammaṃ katvā",
  "atk-s0510a:1454_15": "dutiyacittavāre kāmāvacaradevaloke nibbatti. Saradatāpaso cattāro brahmavihāre bhāvetvā",
  "atk-s0510a:1454_16": "brahmaloke nibbatti.",
  "atk-s0510a:1455_0": "Tato paṭṭhāya tesaṃ ubhinnampi antarā kammaṃ na kathitaṃ. Amhākaṃ pana bhagavato",
  "atk-s0510a:1455_1": "uppattito puretarameva saradatāpaso rājagahassa avidūre upatissāgāme rūpasāriyā brāhmaṇiyā",
  "atk-s0510a:1455_2": "kucchimhi paṭisandhiṃ gaṇhi. Taṃdivasamevassa sahāyopi rājagahasseva avidūre kolitagāme",
  "atk-s0510a:1455_3": "moggaliyā brāhmaṇiyā kucchimhi paṭisandhiṃ gaṇhi. Tasmā moggallāno moggaliyā brāhmaṇiyā",
  "atk-s0510a:1455_4": "puttoti moggallāno. Moggaligottena jātoti vā moggallāno. Atha vā mātukumārikakāle",
  "atk-s0510a:1455_5": "tassā mātāpitūhi vuttaṃ – “mā uggali mā uggalī”ti vacanamupādāya “muggalī”ti nāmaṃ.",
  "atk-s0510a:1455_6": "Tassā muggaliyā puttoti moggallāno. Atha vā sotāpattimaggādimaggassa lābhe ādāne",
  "atk-s0510a:1455_7": "paṭivijjhane alaṃ samatthoti moggallānoti. Tāni kira dve kulāni yāva sattamā kulaparivaṭṭā",
  "atk-s0510a:1455_8": "ābaddhasahāyāneva. Tesaṃ dvinnaṃ ekadivasameva gabbhaparihāramadaṃsu. Dasamāsaccayena",
  "atk-s0510a:1455_9": "jātānampi tesaṃ chasaṭṭhi dhātiyo paṭṭhapesuṃ. Nāmaggahaṇadivase rūpasārībrāhmaṇiyā",
  "atk-s0510a:1455_10": "puttassa upatissagāme jeṭṭhakulassa puttattā upatissoti nāmaṃ kariṃsu. Itarassa kolitagāme",
  "atk-s0510a:1455_11": "jeṭṭhakulassa puttattā kolitoti nāmaṃ kariṃsu. Te ubhopi mahatā parivārena vaḍḍhantā",
  "atk-s0510a:1455_12": "vuddhimanvāya sabbasippānaṃ pāraṃ agamaṃsu.",
  "atk-s0510a:1456_0": "Athekadivasaṃ te rājagahe giraggasamajjaṃ passantā mahājanaṃ sannipatitaṃ disvā ñāṇassa",
  "atk-s0510a:1456_1": "paripākaṃ gatattā yoniso ummujjantā “sabbepime oraṃ vassasatāva maccumukhaṃ pavisantī”ti",
  "atk-s0510a:1456_2": "saṃvegaṃ paṭilabhitvā “amhehi mokkhadhammo pariyesitabbo, tañca pariyesantehi ekā",
  "atk-s0510a:1456_3": "pabbajjā laddhuṃ vaṭṭatī”ti nicchayaṃ katvā pañcamāṇavakasatehi saddhiṃ sañcayassa",
  "atk-s0510a:1456_4": "paribbājakassa santike pabbajiṃsu. Tesaṃ pabbajitakālato paṭṭhāya sañcayo lābhaggayasaggappatto",
  "atk-s0510a:1456_5": "ahosi. Te katipāheneva sabbaṃ sañcayassa samayaṃ parimajjitvā tattha sāraṃ adisvā",
  "atk-s0510a:1456_6": "tato nibbijjitvā tattha tattha paṇḍitasammate samaṇabrāhmaṇe pañhaṃ pucchanti, te",
  "atk-s0510a:1456_7": "tehi puṭṭhā na sampādenti. Aññadatthu teyeva tesaṃ pañhaṃ vissajjenti. Evaṃ te mokkhaṃ",
  "atk-s0510a:1456_8": "pariyesantā katikaṃ akaṃsu – “amhesu yo paṭhamaṃ amataṃ adhigacchati, so itarassa ārocetū”ti.",
  "atk-s0510a:1457_0": "Tena ca samayena amhākaṃ satthari paṭhamābhisambodhiṃ patvā pavattitavaradhammacakke",
  "atk-s0510a:1457_1": "anupubbena uruvelakassapādike sahassajaṭile dametvā rājagahe viharante ekadivasaṃ",
  "atk-s0510a:1457_2": "upatisso paribbājako paribbājakārāmaṃ gacchanto āyasmantaṃ assajittheraṃ rājagahe",
  "atk-s0510a:1457_3": "piṇḍāya carantaṃ disvā “na mayā evarūpo ākappasampanno pabbajito diṭṭhapubbo, santadhammena",
  "atk-s0510a:1457_4": "nāma ettha bhavitabba”nti sañjātapasādo pañhaṃ pucchituṃ āyasmantaṃ udikkhanto piṭṭhito",
  "atk-s0510a:1457_5": "piṭṭhito anubandhi. Theropi laddhapiṇḍapāto paribhuñjituṃ patirūpaṃ okāsaṃ gato.",
  "atk-s0510a:1457_6": "Paribbājako attano paribbājakapīṭhaṃ paññāpetvā adāsi. Bhattakiccapariyosāne cassa",
  "atk-s0510a:1457_7": "attano kuṇḍikāya udakaṃ adāsi. Evaṃ so ācariyavattaṃ katvā katabhattakiccena therena",
  "atk-s0510a:1457_8": "saddhiṃ paṭisanthāraṃ katvā – “ko vā te satthā, kassa vā tvaṃ dhammaṃ rocesī”ti pucchi.",
  "atk-s0510a:1457_9": "Thero sammāsambuddhaṃ apadisi. Puna tena “kiṃ vādī panāyasmato satthā”ti puṭṭho “imassa",
  "atk-s0510a:1457_10": "sāsanassa gambhīrataṃ dassessāmī”ti attano navakabhāvaṃ pavedetvā saṅkhepavasena",
  "atk-s0510a:1457_11": "cassa sāsanadhammaṃ kathento “ye dhammā hetuppabhavā”ti gāthamāha. Paribbājako paṭhamapadadvayameva",
  "atk-s0510a:1457_12": "sutvā sahassanayasampanne sotāpattimaggaphale patiṭṭhahi. Itaraṃ padadvayaṃ sotāpannakāle",
  "atk-s0510a:1457_13": "niṭṭhāsi. Gāthāpariyosāne pana sotāpanno hutvā uparivisese apavattante “bhavissati",
  "atk-s0510a:1457_14": "ettha kāraṇa”nti sallakkhetvā theraṃ āha – “mā, bhante, upari dhammadesanaṃ vaḍḍhayittha,",
  "atk-s0510a:1457_15": "ettakameva alaṃ, kahaṃ amhākaṃ satthā vasatī”ti? “Veḷuvane”ti. “Bhante, tumhe purato",
  "atk-s0510a:1457_16": "gacchatha, ahaṃ mayhaṃ sahāyassa katapaṭiññaṃ mocetvā taṃ gahetvā āgamissāmī”ti pañcapatiṭṭhitena",
  "atk-s0510a:1457_17": "vanditvā padakkhiṇaṃ katvā theraṃ uyyojetvā paribbājakārāmaṃ agamāsi.",
  "atk-s0510a:1458_0": "Kolitaparibbājako taṃ dūratova āgacchantaṃ disvā “mukhavaṇṇo na aññadivasesu viya",
  "atk-s0510a:1458_1": "addhānena amataṃ adhigataṃ bhavissatī”ti tenevassa visesādhigamaṃ sambhāvetvā amatādhigamaṃ",
  "atk-s0510a:1458_2": "pucchi. Sopissa “āvuso, amatamadhigata”nti paṭijānitvā tameva gāthaṃ abhāsi. Gāthāpariyosāne",
  "atk-s0510a:1458_3": "kolito sotāpattiphale patiṭṭhahitvā āha – “kahaṃ no satthā”ti? “Veḷuvane”ti. “Tena",
  "atk-s0510a:1458_4": "hi, āvuso, āyāma, satthāraṃ passissāmā”ti. Upatisso sabbakālampi ācariyapūjakova,",
  "atk-s0510a:1458_5": "tasmā sañcayassa satthu guṇe pakāsetvā tampi satthu santikaṃ netukāmo ahosi. So lābhāsāpakato",
  "atk-s0510a:1458_6": "antevāsikabhāvaṃ anicchanto “na sakkomi cāṭi hutvā udakasiñcanaṃ hotu”nti paṭikkhipi.",
  "atk-s0510a:1458_7": "Te anekehi kāraṇehi taṃ saññāpetuṃ asakkontā attano ovāde vattamānehi aḍḍhuteyyasatehi",
  "atk-s0510a:1458_8": "antevāsikehi saddhiṃ veḷuvanaṃ agamaṃsu. Satthā te dūratova āgacchante disvā “etaṃ",
  "atk-s0510a:1458_9": "me sāvakayugaṃ bhavissati, aggaṃ bhaddayuga”nti vatvā tesaṃ parisāya cariyavasena",
  "atk-s0510a:1458_10": "dhammaṃ desetvā arahatte patiṭṭhāpetvā ehibhikkhubhāvena upasampadaṃ adāsi. Yathā",
  "atk-s0510a:1458_11": "tesaṃ evaṃ aggasāvakānampi iddhimayapattacīvaraṃ āgatameva. Uparimaggattayakiccaṃ",
  "atk-s0510a:1458_12": "pana na niṭṭhāsi. Kasmā? Sāvakapāramīñāṇassa mahantatāya.",
  "atk-s0510a:1459_0": "Tesu āyasmā mahāmoggallāno pabbajitato sattame divase magadharaṭṭhe kallavālagāme",
  "atk-s0510a:1459_1": "samaṇadhammaṃ karonto thinamiddhe okkamante satthārā saṃvejito thinamiddhaṃ vinodetvā",
  "atk-s0510a:1459_2": "dhātukammaṭṭhānaṃ suṇanto eva uparimaggattayaṃ adhigantvā sāvakapāramīñāṇassa matthakaṃ",
  "atk-s0510a:1459_3": "pāpuṇi. Āyasmā sāriputto pabbajjāya addhamāsaṃ atikkamitvā satthārā saddhiṃ rājagahe",
  "atk-s0510a:1459_4": "sūkarakhataleṇe viharanto attano bhāgineyyassa dīghanakhaparibbājakassa vedanāpariggahasuttante",
  "atk-s0510a:1459_5": "desiyamāne desanānusārena ñāṇaṃ pesetvā parassa vaḍḍhitaṃ bhattaṃ bhuñjanto viya",
  "atk-s0510a:1459_6": "sāvakapāramīñāṇassa matthakaṃ pāpuṇi. Iti dvinnaṃ aggasāvakānaṃ satthu samīpe eva",
  "atk-s0510a:1459_7": "sāvakapāramīñāṇaṃ matthakaṃ pattaṃ.",
  "atk-s0510a:1460_0": "Evaṃ pattasāvakapāramīñāṇo āyasmā sāriputto “kena kammena ayaṃ sampatti laddhā”ti",
  "atk-s0510a:1460_1": "āvajjento taṃ ñatvā pītisomanassavasena udānaṃ udānento “himavantassa avidūre”tiādimāha. Tena vuttaṃ –",
  "atk-s0510a:1461": "141.",
  "atk-s0510a:1462": "“Himavantassa avidūre, lambako nāma pabbato;",
  "atk-s0510a:1463": "Assamo sukato mayhaṃ, paṇṇasālā sumāpitā”ti.",
  "atk-s0510a:1464_0": "Tattha himavantassāti himo assa atthīti himavā, tassa himavantassa avidūre samīpe,",
  "atk-s0510a:1464_1": "himālayapaṭibaddhavanehi attho. Lambako nāma pabbatoti evaṃnāmako paṃsumissakapabbato.",
  "atk-s0510a:1464_2": "Assamo sukato mayhanti tasmiṃ lambake pabbate mayhaṃ mamatthāya kato assamo araññavāso",
  "atk-s0510a:1464_3": "āsamantato samoti assamo. Natthi paviṭṭhānaṃ samo parissamo etthāti vā assamo, so",
  "atk-s0510a:1464_4": "itthambhūto araññavāso suṭṭhu kato, rattiṭṭhānadivāṭṭhānakuṭimaṇḍapādivasena sundarenākārena",
  "atk-s0510a:1464_5": "katoti attho. Paṇṇasālāti usīrapabbajādīhi paṇṇehi chāditā nivasanapaṇṇasālāti attho.",
  "atk-s0510a:1465": "142.",
  "atk-s0510a:1466": "“Uttānakūlā nadikā, supatitthā manoramā;",
  "atk-s0510a:1467": "Susuddhapulinākiṇṇā, avidūre mamassamaṃ”.",
  "atk-s0510a:1468_0": "Tattha uttānakūlāti agambhīrā nadī. Supatitthāti sundarapatitthā. Manoramā manallīnā",
  "atk-s0510a:1468_1": "manāpā. Susuddhapulinākiṇṇāti suṭṭhu dhavalamuttādalasadisavālukākiṇṇā gahanībhūtāti",
  "atk-s0510a:1468_2": "attho. Sā itthambhūtā nadikā kunnadī mamassamaṃ mayhaṃ assamassa avidūre samīpe ahosīti",
  "atk-s0510a:1468_3": "attho. “Assama”nti ca sattamyatthe upayogavacananti veditabbaṃ.",
  "atk-s0510a:1469": "143.",
  "atk-s0510a:1470": "“Asakkharā apabbhārā, sādu appaṭigandhikā;",
  "atk-s0510a:1471": "Sandatī nadikā tattha, sobhayantā mamassamaṃ”.",
  "atk-s0510a:1472_0": "Tattha asakkharāti “pulinākiṇṇā”ti vuttattā asakkharā sakkharavirahitā. Apabbhārāti",
  "atk-s0510a:1472_1": "pabbhāravirahitā, agambhīrakūlāti attho. Sādu appaṭigandhikāti sādurasodakā duggandharahitā",
  "atk-s0510a:1472_2": "mayhaṃ assamapadaṃ sobhayantī nadikā khuddakanadī sandati pavattatīti attho.",
  "atk-s0510a:1473": "144.",
  "atk-s0510a:1474": "“Kumbhīlā makarā cettha, susumārā ca kacchapā;",
  "atk-s0510a:1475": "Sandati nadikā tattha, sobhayantā mamassamaṃ”.",
  "atk-s0510a:1476_0": "Tattha kumbhīlamacchā makaramacchā ca susumārā caṇḍamacchā ca kacchapamacchā ca ettha",
  "atk-s0510a:1476_1": "etissaṃ nadiyaṃ kīḷantā ahesunti sambandho. Mamassamaṃ sobhayantā nadikā khuddakanadī",
  "atk-s0510a:1476_2": "sandati pavattatīti sambandho.",
  "atk-s0510a:1477": "145.",
  "atk-s0510a:1478": "“Pāṭhīnā pāvusā macchā, balajā muñjarohitā;",
  "atk-s0510a:1479": "Vaggaḷā papatāyantā, sobhayanti mamassamaṃ”.",
  "atk-s0510a:1480_0": "Pāṭhīnamacchā ca pāvusā macchā ca balajamacchā ca muñjamacchā rohitamacchā ca vaggaḷamacchā",
  "atk-s0510a:1480_1": "ca ete sabbe macchajātikā ito cito ca papatāyantā nadiyā saddhiṃ pavattantā mama",
  "atk-s0510a:1480_2": "assamapadaṃ sobhayantīti attho.",
  "atk-s0510a:1481": "146.",
  "atk-s0510a:1482": "“Ubho kūlesu nadiyā, pupphino phalino dumā;",
  "atk-s0510a:1483": "Ubhato abhilambantā, sobhayanti mamassamaṃ”.",
  "atk-s0510a:1484": "Tattha ubho kūlesūti tassā nadiyā ubhosu passesu dhuvapupphino dhuvaphalino rukkhā ubhato abhilambantā nadiyā ubho tīre heṭṭhā onamantā mama assamaṃ sobhayantīti attho.",
  "atk-s0510a:1485": "147.",
  "atk-s0510a:1486": "“Ambā sālā ca tilakā, pāṭalī sinduvārakā;",
  "atk-s0510a:1487": "Dibbagandhā sampavanti, pupphitā mama assame”.",
  "atk-s0510a:1488_0": "Tattha ambāti madhupiṇḍiambā ca sālarukkhā ca tilakarukkhā ca pāṭalirukkhā ca sinduvārakarukkhā",
  "atk-s0510a:1488_1": "ca ete rukkhā niccakālaṃ pupphitā pupphantā. Dibbā gandhā iva mama assame sugandhā",
  "atk-s0510a:1488_2": "sampavanti samantato pavāyantīti attho.",
  "atk-s0510a:1489": "148.",
  "atk-s0510a:1490": "“Campakā saḷalā nīpā, nāgapunnāgaketakā;",
  "atk-s0510a:1491": "Dibbagandhā sampavanti, pupphitā mama assame”.",
  "atk-s0510a:1492_0": "Tattha campakarukkhā ca saḷalarukkhā ca suvaṇṇavaṭṭalasadisapupphā nīparukkhā ca",
  "atk-s0510a:1492_1": "nāgarukkhā ca punnāgarukkhā ca sugandhayantā ketakarukkhā ca ete sabbe rukkhā dibbā",
  "atk-s0510a:1492_2": "gandhāriva mama assame pupphitā phullitā sampavanti sugandhaṃ suṭṭhu pavāyantīti attho.",
  "atk-s0510a:1493": "149.",
  "atk-s0510a:1494": "Asokā ca“adhimuttā asokā ca, bhaginīmālā ca pupphitā;",
  "atk-s0510a:1495": "Aṅkolā bimbijālā ca, pupphitā mama assame”.",
  "atk-s0510a:1496_0": "Tattha pupphitā adhimuttakarukkhā ca pupphitā asokarukkhā ca pupphitā bhaginīmālā",
  "atk-s0510a:1496_1": "ca pupphitā aṅkolā ca pupphitā bimbijālā ca ete rukkhā mama assame phullitā sobhayantīti sambandho.",
  "atk-s0510a:1497": "150.",
  "atk-s0510a:1498": "“Ketakā kandali ceva, godhukā tiṇasūlikā;",
  "atk-s0510a:1499": "Dibbagandhaṃ sampavantā, sobhayanti mamassamaṃ”.",
  "atk-s0510a:1500_0": "Tattha ketakāti sugandhaketakagacchā ca. Kandalirukkhā ca godhukarukkhā ca tiṇasūlikagacchā",
  "atk-s0510a:1500_1": "ca ete sabbe rukkhajātikā dibbagandhaṃ pavāyamānā mama assamaṃ sakalaṃ sobhayantīti attho.",
  "atk-s0510a:1501": "151.",
  "atk-s0510a:1502": "“Kaṇikārā kaṇṇikā ca, asanā ajjunā bahū;",
  "atk-s0510a:1503": "Dibbagandhaṃ sampavantā, sobhayanti mamassamaṃ”.",
  "atk-s0510a:1504": "Ete kaṇikārādayo rukkhā mama assamaṃ sakalaṃ sobhayantā dibbagandhaṃ sampavāyantīti sambandho.",
  "atk-s0510a:1505": "152.",
  "atk-s0510a:1506": "“Punnāgā giripunnāgā, koviḷārā ca pupphitā;",
  "atk-s0510a:1507": "Dibbagandhaṃ sampavantā, sobhayanti mamassamaṃ”.",
  "atk-s0510a:1508": "Punnāgādayo rukkhā dibbagandhaṃ pavāyamānā mama assamaṃ sobhayantīti attho.",
  "atk-s0510a:1509": "153.",
  "atk-s0510a:1510": "“Uddālakā ca kuṭajā, kadambā vakulā bahū;",
  "atk-s0510a:1511": "Dibbagandhaṃ sampavantā, sobhayanti mamassamaṃ”.",
  "atk-s0510a:1512": "Uddālakādayo rukkhā dibbagandhaṃ vāyamānā mama assamaṃ sobhayantīti sambandho.",
  "atk-s0510a:1513": "154.",
  "atk-s0510a:1514": "“Āḷakā isimuggā ca, kadalimātuluṅgiyo;",
  "atk-s0510a:1515": "Gandhodakena saṃvaḍḍhā, phalāni dhārayanti te”.",
  "atk-s0510a:1516": "Tattha ete āḷakādayo gacchā candanādisugandhagandhodakena vaḍḍhitvā suvaṇṇaphalāni dhārentā mama assamaṃ sobhayantīti attho.",
  "atk-s0510a:1517": "155.",
  "atk-s0510a:1518": "“Aññe pupphanti padumā, aññe jāyanti kesarī;",
  "atk-s0510a:1519": "Aññe opupphā padumā, pupphitā taḷāke tadā”.",
  "atk-s0510a:1520_0": "Tattha aññe pupphanti padumāti mama assamassa avidūre taḷāke aññe ekacce padumā pupphanti,",
  "atk-s0510a:1520_1": "ekacce kesarī padumā jāyanti nibbattanti, ekacce padumā opupphā vigalitapattakesarāti attho.",
  "atk-s0510a:1521": "156.",
  "atk-s0510a:1522": "“Gabbhaṃ gaṇhanti padumā, niddhāvanti muḷāliyo;",
  "atk-s0510a:1523": "Siṅghāṭipattamākiṇṇā, sobhanti taḷāke tadā”.",
  "atk-s0510a:1524_0": "Tattha gabbhaṃ gaṇhanti padumāti tadā tāpasena hutvā mama vasanasamaye ekacce padumā",
  "atk-s0510a:1524_1": "taḷākabbhantare makuḷapupphādayo gaṇhanti. Muḷāliyo padumamūlā niddhāvanti ito kaddamabbhantarato",
  "atk-s0510a:1524_2": "hatthidāṭhā viya gacchantīti attho. Pattapupphamākiṇṇā gahanībhūtā siṅghāṭiyo sobhayantīti attho.",
  "atk-s0510a:1525": "157.",
  "atk-s0510a:1526": "“Nayitā ambagandhī ca, uttalī bandhujīvakā;",
  "atk-s0510a:1527": "Dibbagandhā sampavanti, pupphitā taḷāke tadā”.",
  "atk-s0510a:1528_0": "Tadā mama vasanasamaye taḷākassa samīpe nayitā ca gacchā ambagandhī ca gacchā uttalī",
  "atk-s0510a:1528_1": "nāma gacchā ca bandhujīvakā ca ete sabbe gacchā pupphitā pupphadhāritā sugandhavāhakā",
  "atk-s0510a:1528_2": "taḷākaṃ sobhayantīti attho.",
  "atk-s0510a:1529": "158.",
  "atk-s0510a:1530": "“Pāṭhīnā pāvusā macchā, balajā muñjarohitā;",
  "atk-s0510a:1531": "Saṃgulā maggurā ceva, vasanti taḷāke tadā”.",
  "atk-s0510a:1532": "Tadā mama vasanasamaye nibbhītā pāṭhīnādayo macchā taḷāke vasantīti sambandho.",
  "atk-s0510a:1533": "159.",
  "atk-s0510a:1534": "“Kumbhīlā susumārā ca, tantigāhā ca rakkhasā;",
  "atk-s0510a:1535": "Oguhā ajagarā ca, vasanti taḷāke tadā”.",
  "atk-s0510a:1536": "Tadā mama vasanasamaye mama assamasamīpe taḷāke ete kumbhīlādayo macchā nibbhītā nirūpaddavā vasantīti sambandho.",
  "atk-s0510a:1537": "160.",
  "atk-s0510a:1538": "“Pārevatā ravihaṃsā, cakkavākā nadīcarā;",
  "atk-s0510a:1539": "Kokilā sukasāḷikā, upajīvanti taṃ saraṃ”.",
  "atk-s0510a:1540_0": "Tattha mama assamasamīpe saraṃ nissāya pārevatāpakkhī ca ravihaṃsāpakkhī ca nadīcarā",
  "atk-s0510a:1540_1": "cakkavākapakkhī ca kokilāpakkhī ca sukapakkhī ca sāḷikāpakkhī ca taṃ saraṃ upanissāya",
  "atk-s0510a:1540_2": "jīvantīti sambandho.",
  "atk-s0510a:1541": "161.",
  "atk-s0510a:1542": "“Kukutthakā kuḷīrakā, vane pokkharasātakā;",
  "atk-s0510a:1543": "Dindibhā suvapotā ca, upajīvanti taṃ saraṃ”.",
  "atk-s0510a:1544_0": "Tattha kukutthakāti evaṃnāmikā pakkhī ca. Kuḷīrakāti evaṃnāmikā pakkhī ca. Vane pokkharasātakā",
  "atk-s0510a:1544_1": "pakkhī ca dindibhā pakkhī ca suvapotā pakkhī ca ete sabbe pakkhino taṃ mama assamasamīpe",
  "atk-s0510a:1544_2": "saraṃ nissāya jīvantīti sambandho.",
  "atk-s0510a:1545": "162.",
  "atk-s0510a:1546": "“Haṃsā koñcā mayūrā ca, kokilā tambacūḷakā;",
  "atk-s0510a:1547": "Pammakā jīvaṃjīvā ca, upajīvanti taṃ saraṃ”.",
  "atk-s0510a:1548": "Sabbe ete haṃsādayo pakkhino taṃ saraṃ upanissāya jīvanti jīvikaṃ pālentīti attho.",
  "atk-s0510a:1549": "163.",
  "atk-s0510a:1550": "“Kosikā poṭṭhasīsā ca, kurarā senakā bahū;",
  "atk-s0510a:1551": "Mahākāḷā ca sakuṇā, upajīvanti taṃ saraṃ”.",
  "atk-s0510a:1552_0": "Tattha kosikā ca pakkhī poṭṭhasīsā ca pakkhī kurarā ca pakkhī senakā ca pakkhī mahākāḷā",
  "atk-s0510a:1552_1": "ca pakkhī thale bahū pakkhino taṃ saraṃ tassa sarassa samīpe jīvanti jīvikaṃ kappentīti attho.",
  "atk-s0510a:1553": "164.",
  "atk-s0510a:1554": "“Pasadā ca varāhā ca, camarā gaṇḍakā bahū;",
  "atk-s0510a:1555": "Rohiccā sukapotā ca, upajīvanti taṃ saraṃ”.",
  "atk-s0510a:1556": "Tattha pasadādayo ete migā taṃ saraṃ tasmiṃ sarasamīpe, bhummatthe upayogavacanaṃ, jīvitaṃ paripālentā viharantīti attho.",
  "atk-s0510a:1557": "165.",
  "atk-s0510a:1558": "“Sīhabyagghā ca dīpī ca, acchakokataracchakā;",
  "atk-s0510a:1559": "Tidhā pabhinnamātaṅgā, upajīvanti taṃ saraṃ”.",
  "atk-s0510a:1560": "Ete sīhādayo catuppadā sarasamīpe upaddavarahitā jīvantīti sambandho.",
  "atk-s0510a:1561": "166.",
  "atk-s0510a:1562": "“Kinnarā vānarā ceva, athopi vanakammikā;",
  "atk-s0510a:1563": "Cetā ca luddakā ceva, upajīvanti taṃ saraṃ”.",
  "atk-s0510a:1564": "Ettha ete evaṃnāmikā kinnarādayo sattā tasmiṃ sarasamīpe vasantīti attho.",
  "atk-s0510a:1565": "167.",
  "atk-s0510a:1566": "“Tindukāni piyālāni, madhukekā sumāriyo;",
  "atk-s0510a:1567": "Dhuvaṃ phalāni dhārenti, avidūre mamassamaṃ”.",
  "atk-s0510a:1568": "Tattha ete tindukādayo rukkhā dhuvaṃ hemantagimhavassānasaṅkhāte kālattaye mama assamato avidūre ṭhāne madhuraphalāni dhārentīti sambandho.",
  "atk-s0510a:1569": "168.",
  "atk-s0510a:1570": "“Kosambā saḷalā nimbā, sāduphalasamāyutā;",
  "atk-s0510a:1571": "Dhuvaṃ phalāni dhārenti, avidūre mamassamaṃ”.",
  "atk-s0510a:1572": "Tattha ete kosambādayo rukkhā sāraphalā madhuraphalā uttamaphalā samāyutā saṃ suṭṭhu āyutā samaṅgībhūtā niccaṃ phaladhārino mama assamasamīpe sobhantīti attho.",
  "atk-s0510a:1573": "169.",
  "atk-s0510a:1574": "“Harītakā āmalakā, ambajambuvibhītakā;",
  "atk-s0510a:1575": "Kolā bhallātakā billā, phalāni dhārayanti te”.",
  "atk-s0510a:1576": "Te harītakādayo rukkhā mama assamasamīpe jātā niccaṃ phalāni dhārayantīti sambandho.",
  "atk-s0510a:1577": "170.",
  "atk-s0510a:1578": "“Āluvā ca kaḷambā ca, biḷālītakkaḷāni ca;",
  "atk-s0510a:1579": "Jīvakā sutakā ceva, bahūkā mama assame”.",
  "atk-s0510a:1580": "Ete āluvādayo mūlaphalā khuddā madhurasā mama assamasamīpe bahū santīti sambandho.",
  "atk-s0510a:1581": "171.",
  "atk-s0510a:1582": "“Assamassāvidūramhi, taḷākāsuṃ sunimmitā;",
  "atk-s0510a:1583": "Acchodakā sītajalā, supatitthā manoramā”.",
  "atk-s0510a:1584_0": "Tattha assamassāvidūramhi assamassa samīpe sunimmitā suṭṭhu ārohanaorohanakkhamaṃ",
  "atk-s0510a:1584_1": "katvā nimmitā acchodakā vippasannodakā sītajalā sītodakā supatitthā sundaratitthā",
  "atk-s0510a:1584_2": "manoramā somanassakarā taḷākā āsuṃ ahesunti attho.",
  "atk-s0510a:1585": "172.",
  "atk-s0510a:1586": "“Padumuppalasañchannā, puṇḍarīkasamāyutā;",
  "atk-s0510a:1587": "Mandālakehi sañchannā, dibbagandhopavāyati”.",
  "atk-s0510a:1588": "Tattha padumehi ca uppalehi ca sañchannā paripuṇṇā puṇḍarīkehi samāyutā samaṅgībhūtā mandālakehi ca sañchannā gahanībhūtā taḷākā dibbagandhāni upavāyanti samantato vāyantīti attho.",
  "atk-s0510a:1589": "173.",
  "atk-s0510a:1590": "“Evaṃ sabbaṅgasampanne, pupphite phalite vane;",
  "atk-s0510a:1591": "Sukate assame ramme, viharāmi ahaṃ tadā”.",
  "atk-s0510a:1592_0": "Tattha evaṃ sabbaṅgasampanneti abbehi nadikādiavayavehi sampanne paripuṇṇe pupphaphalarukkhehi",
  "atk-s0510a:1592_1": "gahanībhūte vane sukate ramaṇīye assame araññāvāse tadā tāpasabhūtakāle ahaṃ viharāmīti attho.",
  "atk-s0510a:1593": "Ettāvatā assamasampattiṃ dassetvā idāni attano sīlādiguṇasampattiṃ dassento –",
  "atk-s0510a:1594": "174.",
  "atk-s0510a:1595": "“Sīlavā vatasampanno, jhāyī jhānarato sadā;",
  "atk-s0510a:1596": "Pañcābhiññābalappatto, suruci nāma tāpaso”ti. – āha;",
  "atk-s0510a:1597_0": "Tattha sīlavāti jhānasampayuttacatupārisuddhisīlasadisehi pañcahi sīlehi sampuṇṇoti",
  "atk-s0510a:1597_1": "attho. Vatasampannoti “ito paṭṭhāya gharāvāsaṃ pañca kāmaguṇe vā na sevissāmī”ti",
  "atk-s0510a:1597_2": "vatasamādānena sampanno. Jhāyīti lakkhaṇūpanijjhānaārammaṇūpanijjhānehi jhāyī jhāyanasīlo.",
  "atk-s0510a:1597_3": "Jhānaratoti etesu jhānesu rato allīno sadā sampuṇṇo. Pañcābhiññābalappattoti iddhividhadibbasotaparacittavijānanapubbenivāsānussatidibbacakkhusaṅkhātāhi",
  "atk-s0510a:1597_4": "pañcahi abhiññāhi visesapaññāhi balasampanno, paripuṇṇoti attho. Nāmena suruci nāma",
  "atk-s0510a:1597_5": "tāpaso hutvā viharāmīti sambandho.",
  "atk-s0510a:1598": "Ettakena attano guṇasampattiṃ dassetvā parisasampattiṃ dassento –",
  "atk-s0510a:1599": "175.",
  "atk-s0510a:1600": "“Catuvīsasahassāni, sissā mayhaṃ upaṭṭhahuṃ;",
  "atk-s0510a:1601": "Sabbe maṃ brāhmaṇā ete, jātimanto yasassino”ti. – ādimāha;",
  "atk-s0510a:1602": "Tattha ete sabbe catuvīsatisahassabrāhmaṇā mayhaṃ sissā jātimanto jātisampannā yasassino parivārasampannā maṃ upaṭṭhahunti sambandho.",
  "atk-s0510a:1603": "176.",
  "atk-s0510a:1604": "“Lakkhaṇe itihāse ca, sanighaṇḍusakeṭubhe;",
  "atk-s0510a:1605": "Padakā veyyākaraṇā, sadhamme pāramiṃ gatā”.",
  "atk-s0510a:1606_0": "Tattha lakkhaṇeti lakkhaṇasatthe. Sabbalokiyānaṃ itthipurisānaṃ “imehi lakkhaṇehi",
  "atk-s0510a:1606_1": "samannāgatā dukkhitā bhavanti, imehi sukhitā bhavantī”ti lakkhaṇaṃ jānāti. Tappakāsako",
  "atk-s0510a:1606_2": "gantho lakkhaṇaṃ, tasmiṃ lakkhaṇe ca. Itihāseti “itiha āsa itiha āsā”ti vuttavacanapaṭidīpake",
  "atk-s0510a:1606_3": "ganthe. Lakkhaṇe ca itihāse ca pāramiṃ pariyosānaṃ gatāti sambandho. Rukkhapabbatādīnaṃ",
  "atk-s0510a:1606_4": "nāmappakāsakaganthaṃ “nighaṇḍū”ti vuccati. Keṭūbheti kiriyākappavikappānaṃ kavīnaṃ",
  "atk-s0510a:1606_5": "upakārako gantho. Nighaṇḍuyā saha vattatīti sanighaṇḍu, keṭubhena saha vattatīti",
  "atk-s0510a:1606_6": "sakeṭubhaṃ, tasmiṃ sanighaṇḍusakeṭubhe vedattaye pāramiṃ gatāti sambandho. Padakāti",
  "atk-s0510a:1606_7": "nāmapadasamāsataddhitākhyātakitakādipadesu chekā. Veyyākaraṇāni candapāṇinīyakalāpādibyākaraṇe",
  "atk-s0510a:1606_8": "chekā. Sadhamme pāramiṃ gatāti attano dhamme brāhmaṇadhamme vedattaye pāramiṃ pariyosānaṃ gatā pattāti attho.",
  "atk-s0510a:1607": "177.",
  "atk-s0510a:1608": "“Uppātesu nimittesu, lakkhaṇesu ca kovidā;",
  "atk-s0510a:1609": "Pathabyā bhūmantalikkhe, mama sissā susikkhitā”.",
  "atk-s0510a:1610_0": "Tattha ukkāpātabhūmikampādikesu uppātesu ca subhanimittāsubhanimittesu ca itthilakkhaṇapurisalakkhaṇamahāpurisalakkhaṇesu",
  "atk-s0510a:1610_1": "ca kovidā chekā. Pathaviyā ca bhūmiyā ca sakalaloke ca antalikkhe ākāse cāti sabbattha",
  "atk-s0510a:1610_2": "mama sissā susikkhitā.",
  "atk-s0510a:1611": "178.",
  "atk-s0510a:1612": "“Appicchā nipakā ete, appāhārā alolupā;",
  "atk-s0510a:1613": "Lābhālābhena santuṭṭhā, parivārenti maṃ sadā”.",
  "atk-s0510a:1614_0": "Tattha appicchāti appakenāpi yāpentā. Nipakāti nepakkasaṅkhātāya paññāya samannāgatā.",
  "atk-s0510a:1614_1": "Appāhārāti ekāhārā ekabhattikāti attho. Alolupāti lolupataṇhāya appavattanakā. Lābhālābhenāti",
  "atk-s0510a:1614_2": "lābhena alābhena ca santuṭṭhā somanassā ete mama sissā sadā niccakālaṃ maṃ parivārenti",
  "atk-s0510a:1614_3": "upaṭṭhahantīti attho.",
  "atk-s0510a:1615": "179.",
  "atk-s0510a:1616": "“Jhāyī jhānaratā dhīrā, santacittā samāhitā;",
  "atk-s0510a:1617": "Ākiñcaññaṃ patthayantā, parivārenti maṃ sadā”.",
  "atk-s0510a:1618_0": "Tattha jhāyīti lakkhaṇūpanijjhānaārammaṇūpanijjhānehi samannāgatā. Jhāyanasīlā vā.",
  "atk-s0510a:1618_1": "Jhānaratāti tesu ca jhānesu ratā allīnā. Dhīrāti dhitisampannā. Santacittāti vūpasantamanā.",
  "atk-s0510a:1618_2": "Samāhitāti ekaggacittā. Ākiñcaññanti nippalibodhabhāvaṃ. Patthayantāti icchantā.",
  "atk-s0510a:1618_3": "Itthambhūtā me sissā sadā maṃ parivārentīti sambandho.",
  "atk-s0510a:1619": "180.",
  "atk-s0510a:1620": "“Abhiññāpāramippattā, pettike gocare ratā;",
  "atk-s0510a:1621": "Antalikkhacarā dhīrā, parivārenti maṃ sadā”.",
  "atk-s0510a:1622_0": "Tattha abhiññāpāramippattāti pañcasu abhiññāsu pāramiṃ pariyosānaṃ pattā pūritāti",
  "atk-s0510a:1622_1": "attho. Pettike gocare ratāti buddhānuññātāya aviññattiyā laddhe āhāre ratāti attho.",
  "atk-s0510a:1622_2": "Antalikkhacarāti antalikkhena ākāsena gacchantā āgacchantā cāti attho. Dhīrāti thirabhūtā",
  "atk-s0510a:1622_3": "sīhabyagghādiparissaye acchambhitasabhāvāti attho. Evaṃbhūtā mama tāpasā sadā maṃ",
  "atk-s0510a:1622_4": "parivārentīti attho.",
  "atk-s0510a:1623": "181.",
  "atk-s0510a:1624": "“Saṃvutā chasu dvāresu, anejā rakkhitindriyā;",
  "atk-s0510a:1625": "Asaṃsaṭṭhā ca te dhīrā, mama sissā durāsadā”.",
  "atk-s0510a:1626_0": "Tattha cakkhādīsu chasu dvāresu rūpādīsu chasu ārammaṇesu saṃvutā pihitā paṭicchannā,",
  "atk-s0510a:1626_1": "rakkhitagopitadvārāti attho. Anejā nittaṇhā rakkhitindriyā gopitacakkhādiindriyā",
  "atk-s0510a:1626_2": "asaṃsaṭṭhā ñātīhi gahaṭṭhehi amissībhūtāti attho. Durāsadāti duṭṭhu āsadā, āsādetuṃ",
  "atk-s0510a:1626_3": "ghaṭṭetuṃ asakkuṇeyyā ayoggāti attho.",
  "atk-s0510a:1627": "182.",
  "atk-s0510a:1628": "“Pallaṅkena nisajjāya, ṭhānacaṅkamanena ca;",
  "atk-s0510a:1629": "Vītināmenti te rattiṃ, mama sissā durāsadā”.",
  "atk-s0510a:1630": "Tattha mama sissā pallaṅkena ūrubaddhāsanena seyyaṃ vihāya nisajjāya ca ṭhānena ca caṅkamena ca sakalaṃ rattiṃ visesena atināmenti atikkāmentīti sambandho.",
  "atk-s0510a:1631": "183.",
  "atk-s0510a:1632": "“Rajanīye na rajjanti, dussanīye na dussare;",
  "atk-s0510a:1633": "Mohanīye na muyhanti, mama sissā durāsadā”.",
  "atk-s0510a:1634_0": "Te itthambhūtā mama sissā tāpasā rajanīye rajjitabbe vatthusmiṃ na rajjanti rajjaṃ",
  "atk-s0510a:1634_1": "na uppādenti. Dussanīye dussitabbe dosaṃ uppādetuṃ yutte vatthumhi na dussare dosaṃ",
  "atk-s0510a:1634_2": "na karonti. Mohanīye mohituṃ yutte vatthumhi na muyhanti mohaṃ na karonti, paññāsampayuttā bhavantīti attho.",
  "atk-s0510a:1635": "184.",
  "atk-s0510a:1636": "“Iddhiṃ vīmaṃsamānā te, vattanti niccakālikaṃ;",
  "atk-s0510a:1637": "Pathaviṃ te pakampenti, sārambhena durāsadā”.",
  "atk-s0510a:1638_0": "Te mama sissā “ekopi hutvā bahudhā hoti, bahudhāpi hutvā eko hotī”tiādikaṃ iddhivikubbanaṃ",
  "atk-s0510a:1638_1": "niccakālikaṃ vīmaṃsamānā vattantīti sambandho. Te mama sissā ākāsepi udakepi pathaviṃ",
  "atk-s0510a:1638_2": "nimminitvā iriyāpathaṃ pakampentīti attho. Sārambhena yugaggāhena kalahakaraṇena",
  "atk-s0510a:1638_3": "na āsādetabbāti attho.",
  "atk-s0510a:1639": "185.",
  "atk-s0510a:1640": "“Kīḷamānā ca te sissā, kīḷanti jhānakīḷitaṃ;",
  "atk-s0510a:1641": "Jambuto phalamānenti, mama sissā durāsadā”.",
  "atk-s0510a:1642_0": "Te mama sissā kīḷamānā paṭhamajjhānādikīḷaṃ kīḷanti laḷanti ramantīti attho. Jambuto",
  "atk-s0510a:1642_1": "phalamānentīti himavantamhi satayojanubbedhajamburukkhato ghaṭappamāṇaṃ jambuphalaṃ",
  "atk-s0510a:1642_2": "iddhiyā gantvā ānentīti attho.",
  "atk-s0510a:1643": "186.",
  "atk-s0510a:1644": "“Aññe gacchanti goyānaṃ, aññe pubbavidehakaṃ;",
  "atk-s0510a:1645": "Aññe ca uttarakuruṃ, esanāya durāsadā”.",
  "atk-s0510a:1646_0": "Tesaṃ mama sissānaṃ antare aññe ekacce goyānaṃ aparagoyānaṃ dīpaṃ gacchanti, ekacce",
  "atk-s0510a:1646_1": "pubbavidehakaṃ dīpaṃ gacchanti, ekacce uttarakuruṃ dīpaṃ gacchanti, te durāsadā etesu",
  "atk-s0510a:1646_2": "ṭhānesu esanāya gavesanāya paccayapariyesanāya gacchantīti sambandho.",
  "atk-s0510a:1647": "187.",
  "atk-s0510a:1648": "“Purato pesenti khāriṃ, pacchato ca vajanti te;",
  "atk-s0510a:1649": "Catuvīsasahassehi, chāditaṃ hoti ambaraṃ”.",
  "atk-s0510a:1650_0": "Te mama sissā ākāsena gacchamānā khāriṃ tāpasaparikkhārabharitaṃ kājaṃ purato pesenti",
  "atk-s0510a:1650_1": "paṭhamaṃ abhimukhañca taṃ pesetvā sayaṃ tassa pacchato gacchantīti attho. Evaṃ gacchamānehi",
  "atk-s0510a:1650_2": "catuvīsasahassehi tāpasehi ambaraṃ ākāsatalaṃ chāditaṃ paṭicchannaṃ hotīti sambandho.",
  "atk-s0510a:1651": "188.",
  "atk-s0510a:1652": "“Aggipākī anaggī ca, dantodukkhalikāpi ca;",
  "atk-s0510a:1653": "Asmena koṭṭitā keci, pavattaphalabhojanā”.",
  "atk-s0510a:1654_0": "Tattha keci ekacce mama sissā aggipākī phalāphalapaṇṇādayo pacitvā khādanti, ekacce",
  "atk-s0510a:1654_1": "anaggī aggīhi apacitvā āmakameva khādanti, ekacce dantikā dantehiyeva tacaṃ uppāṭetvā",
  "atk-s0510a:1654_2": "khādanti. Ekacce udukkhalikā udukkhalehi koṭṭetvā khādanti. Ekacce asmena koṭṭitā",
  "atk-s0510a:1654_3": "pāsāṇena koṭṭetvā khādanti. Ekacce sayaṃpatitaphalāhārāti sambandho.",
  "atk-s0510a:1655": "189.",
  "atk-s0510a:1656": "“Udakorohaṇā keci, sāyaṃ pāto sucīratā;",
  "atk-s0510a:1657": "Toyābhisecanakarā, mama sissā durāsadā”.",
  "atk-s0510a:1658": "Durāsadā mama sissā keci sucīratā suddhikāmā sāyaṃ pāto ca udakorohaṇā udakapavesakāti attho. Keci toyābhisecanakarā udakena attani abhisiñcanakarāti attho.",
  "atk-s0510a:1659": "190.",
  "atk-s0510a:1660": "“Parūḷhakacchanakhalomā, paṅkadantā rajassirā;",
  "atk-s0510a:1661": "Gandhitā sīlagandhena, mama sissā durāsadā”.",
  "atk-s0510a:1662_0": "Tattha te durāsadā mama sissā kacchesu ubhayakacchesu ca hatthapādesu ca parūḷhā",
  "atk-s0510a:1662_1": "sañjātā, dīghanakhalomāti attho. Khurakammarahitattā amaṇḍitā apasādhitāti adhippāyo.",
  "atk-s0510a:1662_2": "Paṅkadantāti iṭṭhakacuṇṇakhīrapāsāṇacuṇṇādīhi dhavalamakatattā malaggahitadantāti",
  "atk-s0510a:1662_3": "attho. Rajassirāti telamakkhanādirahitattā dhūlīhi makkhitasīsāti attho. Gandhitā",
  "atk-s0510a:1662_4": "sīlagandhenāti jhānasamādhisamāpattīhi sampayuttasīlena samaṅgībhūtattā lokiyasīlagandhena",
  "atk-s0510a:1662_5": "sabbattha sugandhībhūtāti attho. Mama sissā durāsadāti imehi vuttappakāraguṇehi samannāgatattā",
  "atk-s0510a:1662_6": "āsādetuṃ ghaṭṭetuṃ asakkuṇeyyā mama sissāti sambandho.",
  "atk-s0510a:1663": "191.",
  "atk-s0510a:1664": "“Pātova sannipatitvā, jaṭilā uggatāpanā;",
  "atk-s0510a:1665": "Lābhālābhaṃ pakittetvā, gacchanti ambare tadā”.",
  "atk-s0510a:1666_0": "Tattha pātova sannipatitvāti sattamyatthe topaccayo, pātarāsakāleyeva mama santike",
  "atk-s0510a:1666_1": "rāsibhūtāti attho. Uggatāpanā pākaṭatapā patthaṭatapā jaṭilā jaṭādhārino tāpasā.",
  "atk-s0510a:1666_2": "Lābhālābhaṃ pakittetvā khuddake ca mahante ca lābhe pākaṭe katvā tadā tasmiṃ kāle",
  "atk-s0510a:1666_3": "ambare ākāsatale gacchantīti sambandho.",
  "atk-s0510a:1667_0": "192. Puna tesaṃyeva guṇe pakāsento etesaṃ pakkamantānantiādimāha. Tattha ākāse vā",
  "atk-s0510a:1667_1": "thale vā pakkamantānaṃ gacchantānaṃ etesaṃ tāpasānaṃ vākacīrajanito mahāsaddo pavattatīti",
  "atk-s0510a:1667_2": "attho. Muditā honti devatāti evaṃ mahāsaddaṃ pavattetvā gacchantānaṃ ajinacammasaddena",
  "atk-s0510a:1667_3": "santuṭṭhā “sādhu sādhu, ayyā”ti somanassajātā devatā muditā santuṭṭhā hontīti sambandho.",
  "atk-s0510a:1668_0": "193. Disodisanti te isayo antalikkhacarā ākāsacārino dakkhiṇādisānudisaṃ pakkamanti",
  "atk-s0510a:1668_1": "gacchantīti sambandho. Sake balenupatthaddhāti attano sarīrabalena vā jhānabalena",
  "atk-s0510a:1668_2": "vā samannāgatā yadicchakaṃ yattha yattha gantukāmā, tattha tattheva gacchantīti sambandho.",
  "atk-s0510a:1669_0": "194. Puna tesamevānubhāvaṃ pakāsento pathavīkampakā etetiādimāha. Tadā ete sabbattha",
  "atk-s0510a:1669_1": "icchācārā pathavīkampakā medanīsañcalanajātikā nabhacārino ākāsacārino. Uggatejāti",
  "atk-s0510a:1669_2": "uggatatejā patthaṭatejā duppasahā pasayha abhibhavitvā pavattituṃ asakkuṇeyyāti duppasahā.",
  "atk-s0510a:1669_3": "Sāgarova akhobhiyāti aññehi akhobhiyo anāluḷito sāgaro iva samuddo viya aññehi akhobhiyā",
  "atk-s0510a:1669_4": "kampetuṃ asakkuṇeyyā hontīti sambandho.",
  "atk-s0510a:1670_0": "195. Ṭhānacaṅkamino kecīti tesaṃ mama sissānaṃ antare ekacce isayo ṭhāniriyāpathacaṅkamaniriyāpathasampannā,",
  "atk-s0510a:1670_1": "ekacce isayo nesajjikā nisajjiriyāpathasampannā, ekacce isayo pavattabhojanā sayaṃpatitapaṇṇāhārā",
  "atk-s0510a:1670_2": "evarūpehi guṇehi yuttattā durāsadāti sambandho.",
  "atk-s0510a:1671_0": "196. Te sabbe thomento mettāvihārinotiādimāha. Tattha “aparimāṇesu cakkavāḷesu aparimāṇā",
  "atk-s0510a:1671_1": "sattā sukhī hontū”tiādinā sinehalakkhaṇāya mettāya pharitvā viharanti, attabhāvaṃ",
  "atk-s0510a:1671_2": "pavattentīti mettāvihārino ete mama sissāti attho. Sabbe te isayo sabbapāṇinaṃ sabbesaṃ",
  "atk-s0510a:1671_3": "sattānaṃ hitesī hitagavesakā. Anattukkaṃsakā attānaṃ na ukkaṃsakā amānino kassaci",
  "atk-s0510a:1671_4": "kañci puggalaṃ na vambhenti nīcaṃ katvā na maññantīti attho.",
  "atk-s0510a:1672_0": "197. Te mama sissā sīlasamādhisamāpattiguṇayuttattā sīharājā iva acchambhītā nibbhayā,",
  "atk-s0510a:1672_1": "gajarājā iva hatthirājā viya thāmavā sarīrabalajhānabalasampannā byaggharājā iva,",
  "atk-s0510a:1672_2": "durāsadā ghaṭṭetumasakkuṇeyyā mama santike āgacchantīti sambandho.",
  "atk-s0510a:1673_0": "198. Tato attano ānubhāvassa dassanalesena pakāsento vijjādharātiādimāha. Tattha",
  "atk-s0510a:1673_1": "mantasajjhāyādivijjādharā ca rukkhapabbatādīsu vasantā bhummadevatā ca bhūmaṭṭhathalaṭṭhā",
  "atk-s0510a:1673_2": "nāgā ca gandhabbadevā ca caṇḍā rakkhasā ca kumbhaṇḍā devā ca dānavā devā ca icchiticchitanimmānasamatthā",
  "atk-s0510a:1673_3": "garuḷā ca taṃ saraṃ upajīvantīti sambandho, tasmiṃ sare sarassa samīpe vasantīti attho.",
  "atk-s0510a:1674": "199. Punapi tesaṃyeva attano sissatāpasānaṃ guṇe vaṇṇento te jaṭā khāribharitātiādimāha. Taṃ sabbaṃ uttānatthameva. Khāribhāranti udañcanakamaṇḍaluādikaṃ tāpasaparikkhāraṃ.",
  "atk-s0510a:1675_0": "207. Punapi attano guṇe pakāsento uppāte supine cāpītiādimāha. Tattha brāhmaṇasippesu",
  "atk-s0510a:1675_1": "nipphattiṃ gatattā nakkhattapāṭhe ca chekattā “imassa rājakumārassa uppannanakkhattaṃ",
  "atk-s0510a:1675_2": "subhaṃ asubha”nti uppātalakkhaṇe ca supine ca pavattiṃ pucchitena “idaṃ supinaṃ subhaṃ,",
  "atk-s0510a:1675_3": "idaṃ asubha”nti supinanipphattikathane ca sabbesaṃ itthipurisānaṃ hatthapādalakkhaṇakathane",
  "atk-s0510a:1675_4": "ca suṭṭhu sikkhito sakalajambudīpe pavattamānaṃ mantapadaṃ lakkhaṇamantakoṭṭhāsaṃ",
  "atk-s0510a:1675_5": "sabbaṃ ahaṃ tadā mama tāpasakāle dhāremīti sambandho.",
  "atk-s0510a:1676_0": "208. Attano byākaraṇaṃ buddhaguṇapubbaṅgamaṃ pakāsento anomadassītiādimāha. Tattha",
  "atk-s0510a:1676_1": "na omakanti anomaṃ. Maṃsacakkhudibbacakkhusamantacakkhudhammacakkhubuddhacakkhūhi",
  "atk-s0510a:1676_2": "sabbasattānaṃ passanaṃ dassanaṃ nāma, anomaṃ dassanaṃ yassa bhagavato so bhagavā",
  "atk-s0510a:1676_3": "anomadassī. Bhāgyavantatādīhi kāraṇehi bhagavā lokassa jeṭṭhaseṭṭhattā lokajeṭṭho",
  "atk-s0510a:1676_4": "usabho nisabho āsabhoti tayo gavajeṭṭhakā. Tattha gavasatajeṭṭhako usabho, gavasahassajeṭṭhako",
  "atk-s0510a:1676_5": "nisabho, gavasatasahassajeṭṭhako āsabho, narānaṃ āsabho narāsabho paṭividdhasabbadhammo,",
  "atk-s0510a:1676_6": "sambuddho vivekakāmo ekībhāvaṃ icchanto himavantaṃ himālayapabbataṃ upāgamīti sambandho.",
  "atk-s0510a:1677": "209. Ajjhogāhetvā himavantanti himavantasamīpaṃ ogāhetvā pavisitvāti attho. Sesaṃ uttānatthameva.",
  "atk-s0510a:1678_0": "210-1. Jalitaṃ jalamānaṃ indīvarapupphaṃ iva, hutāsanaṃ homassa āsanaṃ, ādittaṃ ābhāyutaṃ",
  "atk-s0510a:1678_1": "aggikkhandhaṃ iva, gagane ākāse jotamānaṃ vijju iva, suṭṭhu phullaṃ sālarājaṃ iva,",
  "atk-s0510a:1678_2": "nisinnaṃ lokanāyakaṃ addasanti sambandho.",
  "atk-s0510a:1679_0": "213. Devānaṃ devo devadevo, taṃ devadevaṃ disvāna tassa lakkhaṇaṃ dvattiṃsamahāpurisalakkhaṇasañjānanakāraṇaṃ.",
  "atk-s0510a:1679_1": "“Buddho nu kho na vā buddho”ti upadhārayiṃ vicāresiṃ. Cakkhumaṃ pañcahi cakkhūhi",
  "atk-s0510a:1679_2": "cakkhumantaṃ jinaṃ kena kāraṇena passāmīti sambandho.",
  "atk-s0510a:1680_0": "214. Caraṇuttame uttamapādatale sahassārāni cakkalakkhaṇāni dissanti, ahaṃ tassa",
  "atk-s0510a:1680_1": "bhagavato tāni lakkhaṇāni disvā tathāgate niṭṭhaṃ gacchiṃ sanniṭṭhānaṃ agamāsi, nissandeho",
  "atk-s0510a:1680_2": "āsinti attho. Sesaṃ uttānatthameva.",
  "atk-s0510a:1681_0": "218. Sayambhū sayameva bhūtā. Amitodaya amitānaṃ aparimāṇānaṃ guṇānaṃ udaya uṭṭhānaṭṭhāna,",
  "atk-s0510a:1681_1": "idaṃ padadvayaṃ ālapanameva. Imaṃ lokaṃ imaṃ sattalokaṃ saṃ suṭṭhu uddharasi saṃsārato",
  "atk-s0510a:1681_2": "uddharitvā nibbānathalaṃ pāpesīti attho. Te sabbe sattā tava dassanaṃ āgamma āgantvā",
  "atk-s0510a:1681_3": "kaṅkhāsotaṃ vicikicchāmahoghaṃ taranti atikkamantīti sambandho.",
  "atk-s0510a:1682_0": "219. Bhagavantaṃ thomento tāpaso tuvaṃ satthātiādimāha. Tattha, bhante, sabbaññu",
  "atk-s0510a:1682_1": "tuvaṃ sadevakassa lokassa satthā ācariyo uttamaṭṭhena tvameva ketu ucco, sakalaloke",
  "atk-s0510a:1682_2": "pakāsanaṭṭhena tvameva dhajo, lokattaye uggatattā tvameva yūpo ussāpitathambhasadiso,",
  "atk-s0510a:1682_3": "pāṇinaṃ sabbasattānaṃ tvameva parāyaṇo uttamagamanīyaṭṭhānaṃ tvameva patiṭṭhā patiṭṭhaṭṭhānaṃ",
  "atk-s0510a:1682_4": "lokassa mohandhakāravidhamanato tvameva dīpo telapadīpo viya, dvipaduttamo dvipadānaṃ",
  "atk-s0510a:1682_5": "devabrahmamanussānaṃ uttamo seṭṭhoti sambandho.",
  "atk-s0510a:1683_0": "220. Puna bhagavantaṃyeva thomento sakkā samudde udakantiādimāha. Tattha caturāsītiyojanasahassagambhīre",
  "atk-s0510a:1683_1": "samudde udakaṃ āḷhakena pametuṃ minituṃ sakkā bhaveyya, bhante, sabbaññu tava ñāṇaṃ",
  "atk-s0510a:1683_2": "“ettakaṃ pamāṇa”nti pametave minituṃ na tveva sakkāti attho.",
  "atk-s0510a:1684": "221. Tulamaṇḍale tulapañjare ṭhapetvā pathaviṃ medaniṃ dhāretuṃ sakkā, bhante, sabbaññu tava ñāṇaṃ dhāretuṃ na tu eva sakkāti sambandho.",
  "atk-s0510a:1685": "222. Bhante, sabbaññu ākāso sakalantalikkhaṃ rajjuyā vā aṅgulena vā minituṃ sakkā bhaveyya, tava pana ñāṇaṃ ñāṇākāsaṃ na tu eva pametave minituṃ sakkāti attho.",
  "atk-s0510a:1686_0": "223. Mahāsamudde udakanti caturāsītiyojanasahassagambhīre sāgare akhilaṃ udakañca,",
  "atk-s0510a:1686_1": "catunahutādhikadviyojanasatasahassabahalaṃ akhilaṃ pathaviñca jahe jaheyya atikkameyya",
  "atk-s0510a:1686_2": "samaṃ kareyya buddhassa ñāṇaṃ upādāya gahetvā tuleyya samaṃ kareyya. Upamāto upamāvasena",
  "atk-s0510a:1686_3": "na yujjare na yojeyyuṃ. Ñāṇameva adhikanti attho.",
  "atk-s0510a:1687_0": "224. Cakkhuma pañcahi cakkhūhi cakkhumanta, ālapanametaṃ. Saha devehi pavattassa",
  "atk-s0510a:1687_1": "lokassa, bhummatthe sāmivacanaṃ. Sadevake lokasmiṃ antare yesaṃ yattakānaṃ sattānaṃ",
  "atk-s0510a:1687_2": "cittaṃ pavattati. Ete tattakā sacittakā sattā tava ñāṇamhi antojālagatā ñāṇajālasmiṃ",
  "atk-s0510a:1687_3": "anto paviṭṭhāti sambandho, ñāṇajālena sabbasatte passasīti attho.",
  "atk-s0510a:1688_0": "225. Bhante, sabbaññu sabbadhammajānanaka, tvaṃ yena ñāṇena catumaggasampayuttena",
  "atk-s0510a:1688_1": "sakalaṃ uttamaṃ bodhiṃ nibbānaṃ patto adhigato asi bhavasi, tena ñāṇena paratitthiye",
  "atk-s0510a:1688_2": "aññatitthiye maddasī abhibhavasīti sambandho.",
  "atk-s0510a:1689_0": "226. Tena tāpasena thomitākāraṃ pakāsentā dhammasaṅgāhakā therā imā gāthā thavitvānāti",
  "atk-s0510a:1689_1": "āhaṃsu. Tattha imā gāthāti ettakāhi gāthāhi thavitvāna thomanaṃ katvāna nāmena suruci",
  "atk-s0510a:1689_2": "nāma tāpaso sesaṭṭhakathāsu pana “saradamāṇavo”ti āgato. So aṭṭhakathānayato pāṭhoyeva",
  "atk-s0510a:1689_3": "pamāṇaṃ, atha vā sundarā ruci ajjhāsayo nibbānālayo assāti suruci. Sarati gacchati",
  "atk-s0510a:1689_4": "indriyadamanāya pavattatīti sarado, iti dvayampi tasseva nāmaṃ. So surucitāpaso ajinacammaṃ",
  "atk-s0510a:1689_5": "pattharitvāna pathaviyaṃ nisīdi, accāsannādayo cha nisajjadose vajjetvā sarado nisīdīti attho.",
  "atk-s0510a:1690_0": "227. Tattha nisinno tāpaso tassa bhagavato ñāṇameva thomento cullāsītisahassānītiādimāha.",
  "atk-s0510a:1690_1": "Tattha cullāsītisahassānīti caturāsītisahassāni, girirājā merupabbatarājā, mahaṇṇave",
  "atk-s0510a:1690_2": "sāgare ajjhogāḷho adhiogāḷho paviṭṭho, tāvadeva tattakāni caturāsītisahassāni accuggato",
  "atk-s0510a:1690_3": "atiuggato idāni pavuccatīti sambandho.",
  "atk-s0510a:1691": "228. Tāva accuggato tathā atiuggato neru, so mahāneru āyato uccato ca vitthārato ca evaṃ mahanto nerurājā koṭisatasahassiyo saṅkhāṇubhedena cuṇṇito cuṇṇavicuṇṇaṃ kato asi.",
  "atk-s0510a:1692_0": "229. Bhante, sabbaññu tava ñāṇaṃ lakkhe ṭhapiyamānamhi ñāṇe sataṃ vā sahassaṃ vā",
  "atk-s0510a:1692_1": "satasahassaṃ vā ekekaṃ binduṃ katvā ṭhapite tadeva mahānerussa cuṇṇaṃ khayaṃ gaccheyya,",
  "atk-s0510a:1692_2": "tava ñāṇaṃ pametave pamāṇaṃ kātuṃ eva na sakkāti sambandho.",
  "atk-s0510a:1693_0": "230. Sukhumacchikena sukhumacchiddena jālena yo sakalamahāsamudde udakaṃ parikkhipe",
  "atk-s0510a:1693_1": "samantato parikkhaṃ kareyya, evaṃ parikkhite ye keci pāṇā udake jātā sabbe te antojālagatā",
  "atk-s0510a:1693_2": "siyuṃ bhaveyyunti attho.",
  "atk-s0510a:1694_0": "231. Tamupameyyaṃ dassento tatheva hītiādimāha. Tattha yathā udajā pāṇā antojālagatā",
  "atk-s0510a:1694_1": "honti, tatheva mahāvīra mahābodhiadhigamāya vīriyakara. Ye keci puthu anekā titthiyā",
  "atk-s0510a:1694_2": "micchā titthakarā diṭṭhigahanapakkhandā diṭṭhisaṅkhātagahanaṃ paviṭṭhā parāmāsena",
  "atk-s0510a:1694_3": "sabhāvato parato āmasanalakkhaṇāya diṭṭhiyā mohitā pihitā santi.",
  "atk-s0510a:1695_0": "232. Tava suddhena nikkilesena ñāṇena anāvaraṇadassinā sabbadhammānaṃ āvaraṇarahitadassanasīlena",
  "atk-s0510a:1695_1": "ete sabbe titthiyā antojālagatā ñāṇajālassanto pavesitā vā tathevāti sambandho. Ñāṇaṃ",
  "atk-s0510a:1695_2": "te nātivattareti tava ñāṇaṃ te titthiyā nātikkamantīti attho.",
  "atk-s0510a:1696_0": "233. Evaṃ vuttathomanāvasāne bhagavato attano byākaraṇārabbhaṃ dassetuṃ bhagavā tamhi",
  "atk-s0510a:1696_1": "samayetiādimāha. Tattha yasmiṃ samaye tāpaso bhagavantaṃ thomesi, tasmiṃ thomanāya",
  "atk-s0510a:1696_2": "pariyosānakāle saṅkhyātikkantaparivāratāya mahāyaso anomadassī bhagavā kilesamārādīnaṃ",
  "atk-s0510a:1696_3": "jitattā jino. Samādhimhā appitasamādhito vuṭṭhahitvā sakalajambudīpaṃ dibbacakkhunā",
  "atk-s0510a:1696_4": "olokesīti sambandho.",
  "atk-s0510a:1697_0": "234-5. Tassa anomadassissa bhagavato munino monasaṅkhātena ñāṇena samannāgatassa",
  "atk-s0510a:1697_1": "nisabho nāma sāvako santacittehi vūpasantakilesamānasehi tādīhi iṭṭhāniṭṭhesu akampiyasabhāvattā,",
  "atk-s0510a:1697_2": "tādibhi khīṇāsavehi suddhehi parisuddhakāyakammādiyuttehi chaḷabhiññehi tādīhi aṭṭhahi",
  "atk-s0510a:1697_3": "lokadhammehi akampanasabhāvehi satasahassehi parivuto buddhassa cittaṃ, aññāya jānitvā",
  "atk-s0510a:1697_4": "lokanāyakaṃ upesi, tāvadeva samīpaṃ agamāsīti sambandho.",
  "atk-s0510a:1698_0": "236. Te tathā āgatā samānā tattha bhagavato samīpe. Antalikkhe ākāse ṭhitā bhagavantaṃ",
  "atk-s0510a:1698_1": "padakkhiṇaṃ akaṃsu. Te sabbe pañjalikā namassamānā ākāsato buddhassa santike otaruṃ",
  "atk-s0510a:1698_2": "orohiṃsūti sambandho.",
  "atk-s0510a:1699": "237. Puna byākaraṇadānassa pubbabhāgakāraṇaṃ pakāsento sitaṃ pātukarītiādimāha. Taṃ sabbaṃ uttānatthameva.",
  "atk-s0510a:1700_0": "241. Yo maṃ pupphenāti yo tāpaso mayi cittaṃ pasādetvā anekapupphena maṃ pūjesi,",
  "atk-s0510a:1700_1": "ñāṇañca me anu punappunaṃ thavi thomesi, tamahanti taṃ tāpasaṃ ahaṃ kittayissāmi",
  "atk-s0510a:1700_2": "pākaṭaṃ karissāmi, mama bhāsato bhāsantassa vacanaṃ suṇotha savanavisayaṃ karotha manasi karotha.",
  "atk-s0510a:1701_0": "250. Pacchime bhavasampatteti byākaraṇaṃ dadamāno bhagavā āha. Tattha pacchime pariyosānabhūte",
  "atk-s0510a:1701_1": "bhave sampatte sati. Manussattaṃ manussajātiṃ gamissati, manussaloke uppajjissatīti",
  "atk-s0510a:1701_2": "attho. Rūpasāradhanasāravayasārakulasārabhogasārapuññasārādīhi sārehi sāravantatāya",
  "atk-s0510a:1701_3": "sārī nāma brāhmaṇī kucchinā dhārayissati.",
  "atk-s0510a:1702_0": "253. Byākaraṇamūlamārabhi aparimeyye ito kappeti. Ettha dvinnaṃ aggasāvakānaṃ ekaṃ",
  "atk-s0510a:1702_1": "asaṅkhyeyyaṃ kappasatasahassañca pāramī pūritā, tathāpi gāthābandhasukhatthaṃ antarakappāni",
  "atk-s0510a:1702_2": "upādāya evaṃ vuttanti daṭṭhabbaṃ.",
  "atk-s0510a:1703_0": "254. “Sāriputtoti nāmena, hessati aggasāvako”ti byākaraṇamadāsi, byākaraṇaṃ datvā",
  "atk-s0510a:1703_1": "taṃ thomento so bhagavā ayaṃ bhāgīrathītiādimāha. Gaṅgā, yamunā, sarabhū, mahī, aciravatīti",
  "atk-s0510a:1703_2": "imāsaṃ pañcannaṃ gaṅgānaṃ antare ayaṃ bhāgīrathī nāma paṭhamamahāgaṅgā himavantā",
  "atk-s0510a:1703_3": "pabhāvitā himavantato āgatā anotattadahato pabhavā, mahodadhiṃ mahāudakakkhandhaṃ",
  "atk-s0510a:1703_4": "appayanti pāpuṇanti, mahāsamuddaṃ mahāsāgaraṃ appeti upagacchati yathā, tathā eva",
  "atk-s0510a:1703_5": "ayaṃ sāriputto sake tīsu visārado attano kule pavattamānesu tīsu vedesu visārado",
  "atk-s0510a:1703_6": "apakkhalitañāṇo patthaṭañāṇo. Paññāya pāramiṃ gantvā attano sāvakañāṇassa pariyosānaṃ",
  "atk-s0510a:1703_7": "gantvā, pāṇine sabbasatte tappayissati santappessati suhittabhāvaṃ karissatīti attho.",
  "atk-s0510a:1704_0": "257. Himavantamupādāyāti himālayapabbataṃ ādiṃ katvā mahodadhiṃ mahāsamuddaṃ udakabhāraṃ",
  "atk-s0510a:1704_1": "sāgaraṃ pariyosānaṃ katvā etthantare etesaṃ dvinnaṃ pabbatasāgarānaṃ majjhe yaṃ pulinaṃ",
  "atk-s0510a:1704_2": "yattakā vālukarāsi atthi, gaṇanāto gaṇanavasena asaṅkhiyaṃ saṅkhyātikkantaṃ.",
  "atk-s0510a:1705_0": "258. Tampi sakkā asesenāti taṃ pulinampi nisesena saṅkhātuṃ sakkā sakkuṇeyya bhaveyya,",
  "atk-s0510a:1705_1": "sā gaṇanā yathā hotīti sambandho. Tathā sāriputtassa paññāya anto pariyosānaṃ na",
  "atk-s0510a:1705_2": "tveva bhavissatīti attho.",
  "atk-s0510a:1706": "259. Lakkhe…pe… bhavissatīti lakkhe ñāṇalakkhe ñāṇassa ekasmiṃ kale ṭhapiyamānamhi ṭhapite sati gaṅgāya vālukā khīye parikkhayaṃ gaccheyyāti attho.",
  "atk-s0510a:1707_0": "260. Mahāsamuddeti caturāsītiyojanasahassagambhīre catumahāsāgare ūmiyo gāvutādibhedā",
  "atk-s0510a:1707_1": "taraṅgarāsayo gaṇanāto asaṅkhiyā saṅkhyāvirahitā yathā honti, tatheva sāriputtassa",
  "atk-s0510a:1707_2": "paññāya anto pariyosānaṃ na hessati na bhavissatīti sambandho.",
  "atk-s0510a:1708_0": "261. So evaṃ paññavā sāriputto gotamagottattā gotamaṃ sakyakule jeṭṭhakaṃ sakyapuṅgavaṃ",
  "atk-s0510a:1708_1": "sambuddhaṃ ārādhayitvā vattapaṭipattisīlācārādīhi cittārādhanaṃ katvā paññāya sāvakañāṇassa",
  "atk-s0510a:1708_2": "pāramiṃ pariyosānaṃ gantvā tassa bhagavato aggasāvako hessatīti sambandho.",
  "atk-s0510a:1709_0": "262. So evaṃ aggasāvakaṭṭhānaṃ patto sakyaputtena bhagavatā iṭṭhāniṭṭhesu akampiyasabhāvena",
  "atk-s0510a:1709_1": "pavattitaṃ pākaṭaṃ kataṃ dhammacakkaṃ saddhammaṃ anuvattessati avinassamānaṃ dhāressati.",
  "atk-s0510a:1709_2": "Dhammavuṭṭhiyo dhammadesanāsaṅkhātā vuṭṭhiyo vassento desento pakāsento vivaranto",
  "atk-s0510a:1709_3": "vibhajanto uttānīkaronto pavattissatīti attho.",
  "atk-s0510a:1710_0": "263. Gotamo sakyapuṅgavo bhagavā etaṃ sabbaṃ abhiññāya visesena ñāṇena jānitvā bhikkhusaṅghe",
  "atk-s0510a:1710_1": "ariyapuggalamajjhe nisīditvā aggaṭṭhāne sakalapaññādiguṇagaṇābhirame uccaṭṭhāne ṭhapessatīti sambandho.",
  "atk-s0510a:1711_0": "264. Evaṃ so laddhabyākaraṇo somanassappatto pītisomanassavasena udānaṃ udānento",
  "atk-s0510a:1711_1": "aho me sukataṃ kammantiādimāha. Tattha ahoti vimhayatthe nipāto. Anomadassissa bhagavato",
  "atk-s0510a:1711_2": "satthuno garuno sukataṃ suṭṭhu kataṃ saddahitvā kataṃ kammaṃ puññakoṭṭhāsaṃ aho vimhayaṃ",
  "atk-s0510a:1711_3": "acinteyyānubhāvanti attho. Yassa bhagavato ahaṃ kāraṃ puññasambhāraṃ katvā sabbattha",
  "atk-s0510a:1711_4": "sakalaguṇagaṇe pāramiṃ pariyosānaṃ gato paramaṃ koṭiṃ sampatto, so bhagavā aho vimhayoti sambandho.",
  "atk-s0510a:1712_0": "265. Aparimeyyeti saṅkhyātikkantakālasmiṃ kataṃ kusalakammaṃ, me mayhaṃ idha imasmiṃ",
  "atk-s0510a:1712_1": "pacchimattabhāve phalaṃ vipākaṃ dassesi. Sumutto suṭṭhu vimutto chekena dhanuggahena",
  "atk-s0510a:1712_2": "khitto saravego iva ahaṃ tena puññaphalena kilese jhāpayiṃ jhāpesinti attho.",
  "atk-s0510a:1713_0": "266. Attano eva vīriyaṃ pakāsento asaṅkhatantiādimāha. Tattha asaṅkhatanti na saṅkhataṃ,",
  "atk-s0510a:1713_1": "paccayehi samāgamma na katanti attho. Taṃ asaṅkhataṃ nibbānaṃ kilesakālussiyābhāvena",
  "atk-s0510a:1713_2": "acalaṃ katasambhārānaṃ patiṭṭhaṭṭhena padaṃ gavesanto pariyesanto sabbe titthiye",
  "atk-s0510a:1713_3": "sakale titthakare diṭṭhuppādake puggale vicinaṃ upaparikkhanto esāhaṃ eso ahaṃ bhave",
  "atk-s0510a:1713_4": "kāmabhavādike bhave saṃsariṃ paribbhaminti sambandho.",
  "atk-s0510a:1714_0": "267-8. Attano adhippāyaṃ pakāsento yathāpi byādhito posotiādimāha. Tattha byādhitoti",
  "atk-s0510a:1714_1": "byādhinā pīḷito poso puriso osadhaṃ pariyeseyya yathā, tathā ahaṃ asaṅkhataṃ amataṃ",
  "atk-s0510a:1714_2": "padaṃ nibbānaṃ gavesanto abbokiṇṇaṃ avicchinnaṃ nirantaraṃ, pañcasataṃ jātipañcasatesu",
  "atk-s0510a:1714_3": "attabhāvesu isipabbajjaṃ pabbajinti sambandho.",
  "atk-s0510a:1715": "271. Kutitthe sañcariṃ ahanti lāmake titthe gamanamagge ahaṃ sañcariṃ.",
  "atk-s0510a:1716_0": "272. Sāratthiko poso sāragavesī puriso. Kadaliṃ chetvāna phālayeti kadalikkhandhaṃ",
  "atk-s0510a:1716_1": "chetvā dvedhā phāleyya. Na tattha sāraṃ vindeyyāti phāletvā ca pana tattha kadalikkhandhe",
  "atk-s0510a:1716_2": "sāraṃ na vindeyya na labheyya, so puriso sārena rittako tucchoti sambandho.",
  "atk-s0510a:1717": "273. Yathā kadalikkhandho sārena ritto tuccho, tatheva tathā eva loke titthiyā nānādiṭṭhigatikā bahujjanā asaṅkhatena nibbānena rittā tucchāti sambandho. Seti nipātamattaṃ.",
  "atk-s0510a:1718_0": "274. Pacchimabhave pariyosānajātiyaṃ brahmabandhu brāhmaṇakule jāto ahaṃ ahosinti",
  "atk-s0510a:1718_1": "attho. Mahābhogaṃ chaḍḍetvānāti mahantaṃ bhogakkhandhaṃ kheḷapiṇḍaṃ iva chaḍḍetvā,",
  "atk-s0510a:1718_2": "anagāriyaṃ kasivāṇijjādikammavirahitaṃ tāpasapabbajjaṃ pabbajiṃ paṭipajjinti attho.",
  "atk-s0510a:1719": "Paṭhamabhāṇavāravaṇṇanā samattā.",
  "atk-s0510a:1720_0": "275-7. Ajjhāyako…pe… muniṃ mone samāhitanti monaṃ vuccati ñāṇaṃ, tena monena samannāgato",
  "atk-s0510a:1720_1": "muni, tasmiṃ mone sammā āhitaṃ ṭhapitaṃ samāhitaṃ cittanti attho. Āgusaṅkhātaṃ pāpaṃ",
  "atk-s0510a:1720_2": "na karotīti nāgo, assajitthero, taṃ mahānāgaṃ suṭṭhu phullaṃ vikasitapadumaṃ yathā",
  "atk-s0510a:1720_3": "virocamānanti attho.",
  "atk-s0510a:1721": "278-281. Disvā me…pe… pucchituṃ amataṃ padanti uttānatthameva.",
  "atk-s0510a:1722": "282. Vīthintareti vīthiantare anuppattaṃ sampattaṃ upagataṃ taṃ theraṃ upagantvāna samīpaṃ gantvā ahaṃ pucchinti sambandho.",
  "atk-s0510a:1723_0": "284. Kīdisaṃ te mahāvīrāti sakaladhitipurisasāsane arahantānamantare paṭhamaṃ dhammacakkapavattane,",
  "atk-s0510a:1723_1": "arahattappattamahāvīra, anujātaparivārabahulatāya mahāyasa te tava buddhassa kīdisaṃ",
  "atk-s0510a:1723_2": "sāsanaṃ dhammaṃ dhammadesanāsaṅkhātaṃ sāsananti sambandho. So bhadramukha, me mayhaṃ",
  "atk-s0510a:1723_3": "sādhu bhaddakaṃ sāsanaṃ kathayassu kathehīti attho.",
  "atk-s0510a:1724_0": "285. Tato kathitākāraṃ dassento so me puṭṭhotiādimāha. Tattha soti assajitthero,",
  "atk-s0510a:1724_1": "me mayā puṭṭho “sāsanaṃ kīdisa”nti kathito sabbaṃ kathaṃ kathesi. Sabbaṃ sāsanaṃ",
  "atk-s0510a:1724_2": "satthagambhīratāya gambhīraṃ desanādhammapaṭivedhagambhīratāya gambhīraṃ paramatthasaccavibhāvitādivasena",
  "atk-s0510a:1724_3": "nipuṇaṃ padaṃ nibbānaṃ taṇhāsallassa hantāraṃ vināsakaraṃ sabbassa saṃsāradukkhassa",
  "atk-s0510a:1724_4": "apanudanaṃ khepanakaraṃ dhammanti sambandho.",
  "atk-s0510a:1725_0": "286. Tena kathitākāraṃ dassento ye dhammātiādimāha. Hetuppabhavā hetuto kāraṇato",
  "atk-s0510a:1725_1": "uppannā jātā bhūtā sañjātā nibbattā abhinibbattā, ye dhammā ye sappaccayā sabhāvadhammā",
  "atk-s0510a:1725_2": "santi saṃvijjanti upalabhantīti sambandho. Tesaṃ dhammānaṃ hetuṃ kāraṇaṃ tathāgato",
  "atk-s0510a:1725_3": "āha kathesi. Tesañca yo nirodhoti tesaṃ hetudhammānaṃ yo nirodho nirujjhanasabhāvo,",
  "atk-s0510a:1725_4": "evaṃvādī mahāsamaṇoti sīlasamādhipaññādiguṇaparivāramahantatāya samitapāpattā viddhaṃsitapāpattā",
  "atk-s0510a:1725_5": "ca mahāsamaṇo bhagavā evaṃvādī hetuvūpasamanādivadanasīlo kathetāti attho.",
  "atk-s0510a:1726": "287. Tato vuttadhammaṃ sutvā attanā paccakkhakatappakāraṃ dassento sohantiādimāha. Taṃ uttānameva.",
  "atk-s0510a:1727_0": "289. Eseva dhammo yaditāvadevāti sacepi ito uttariṃ natthi, ettakameva idaṃ sotāpattiphalameva",
  "atk-s0510a:1727_1": "pattabbaṃ. Tathā eso eva dhammoti attho. Paccabyatha paṭividdhatha tumhe asokaṃ padaṃ",
  "atk-s0510a:1727_2": "nibbānaṃ. Amhehi nāma idaṃ padaṃ bahukehi kappanahutehi adiṭṭhameva abbhatītaṃ.",
  "atk-s0510a:1728_0": "290. Yvāhaṃ dhammaṃ gavesantoti yo ahaṃ dhammaṃ santipadaṃ gavesanto pariyesanto",
  "atk-s0510a:1728_1": "kutitthe kucchitatitthe ninditabbatitthe sañcariṃ paribbhaminti attho. So me attho",
  "atk-s0510a:1728_2": "anuppattoti so pariyesitabbo attho mayā anuppatto sampatto, idāni pana me mayhaṃ",
  "atk-s0510a:1728_3": "nappamajjituṃ appamādena bhavituṃ kāloti attho.",
  "atk-s0510a:1729": "291. Ahaṃ assajinā therena tosito katasomanasso, acalaṃ niccalaṃ nibbānapadaṃ, patvāna pāpuṇitvā sahāyakaṃ kolitamāṇavaṃ gavesanto pariyesanto assamapadaṃ agamāsinti attho.",
  "atk-s0510a:1730_0": "292. Dūratova mamaṃ disvāti assamapadato dūratova āgacchantaṃ mamaṃ disvā susikkhito",
  "atk-s0510a:1730_1": "me mama sahāyo ṭhānanisajjādiiriyāpathehi sampanno samaṅgībhūto idaṃ upari vuccamānavacanaṃ",
  "atk-s0510a:1730_2": "abravi kathesīti attho.",
  "atk-s0510a:1731_0": "293. Bho sahāya, pasannamukhanettāsi pasannehi sobhanehi daddallamānehi mukhanettehi",
  "atk-s0510a:1731_1": "samannāgato asi. Munibhāvo iva te dissati paññāyati. Itthambhūto tvaṃ amatādhigato",
  "atk-s0510a:1731_2": "amataṃ nibbānaṃ adhigato asi, kacci accutaṃ nibbānapadaṃ adhigato adhigacchīti pucchāmīti attho.",
  "atk-s0510a:1732_0": "294. Subhānurūpo āyāsīti subhassa pasannavaṇṇassa anurūpo hutvā āyāsi āgacchasi.",
  "atk-s0510a:1732_1": "Āneñjakārito viyāti tomarādīhi kārito āneñjo hatthī viya dantova tīhi māsehi susikkhito",
  "atk-s0510a:1732_2": "iva bāhitapāpattā, brāhmaṇa dantadamatho sikkhitasikkho nibbānapade upasanto asīti pucchi.",
  "atk-s0510a:1733": "295. Tena puṭṭho amataṃ mayātiādimāha. Taṃ uttānatthameva.",
  "atk-s0510a:1734_0": "299. Apariyositasaṅkappoti “anāgate ekassa buddhassa aggasāvako bhaveyya”nti patthitapatthanāya",
  "atk-s0510a:1734_1": "koṭiṃ appattasaṅkappoti attho. Kutitthe agantabbamagge ahaṃ sañcariṃ paribbhamiṃ.",
  "atk-s0510a:1734_2": "Bhante gotama, lokajeṭṭha tava dassanaṃ āgamma patvā, mama saṅkappo mayhaṃ patthanā",
  "atk-s0510a:1734_3": "pūrito arahattamaggādhigamena sāvakapāramīñāṇassa pāpuṇanena paripuṇṇoti adhippāyo.",
  "atk-s0510a:1735_0": "300. Pathaviyaṃ patiṭṭhāyāti pathaviyaṃ nibbattā samaye hemantakāle pupphanti vikasanti,",
  "atk-s0510a:1735_1": "dibbagandhā sugandhā suṭṭhu pavanti pavāyanti, sabbapāṇinaṃ sabbe devamanusse tosenti",
  "atk-s0510a:1735_2": "somanassayutte karonti yathā.",
  "atk-s0510a:1736_0": "301. Tathevāhaṃ mahāvīrāti mahāvīriyavantasakyakulapasutamahāparivāra te tava sāsane",
  "atk-s0510a:1736_1": "patiṭṭhāya ahaṃ patiṭṭhahitvā pupphituṃ arahattamaggañāṇena vikasituṃ samayaṃ kālaṃ",
  "atk-s0510a:1736_2": "esāmi gavesāmi tathevāti sambandho.",
  "atk-s0510a:1737_0": "302. Vimuttipupphanti sabbakilesehi vimuccanato vimocanato vā vimutti arahattaphalavimuttisaṅkhātaṃ",
  "atk-s0510a:1737_1": "pupphaṃ esanto gavesento, tañca kho bhavasaṃsāramocanaṃ kāmabhavādibhavesu saṃsaraṇaṃ",
  "atk-s0510a:1737_2": "gamanaṃ bhavasaṃsāraṃ, tato mocanaṃ bhavasaṃsāramocanaṃ. Vimuttipupphalābhenāti vimuccanaṃ",
  "atk-s0510a:1737_3": "vimuccanti vā katasambhārā etāyāti vimutti, aggaphalaṃ. Pupphanti vikasanti veneyyā",
  "atk-s0510a:1737_4": "etenāti pupphaṃ. Vimutti eva pupphaṃ vimuttipupphaṃ. Labhanaṃ lābho, vimuttipupphassa",
  "atk-s0510a:1737_5": "lābho vimuttipupphalābho. Tena vimuttipupphalābhena adhigamanena sabbapāṇinaṃ sabbasatte",
  "atk-s0510a:1737_6": "tosemi somanassaṃ pāpemīti attho.",
  "atk-s0510a:1738_0": "303. “Yāvatā buddhakhettamhī”tiādīsu cakkhuma pañcahi cakkhūhi cakkhumanta yattake",
  "atk-s0510a:1738_1": "ṭhāne ratanasuttādīnaṃ parittānaṃ āṇā ānubhāvo pavattati, tattake satasahassakoṭicakkavāḷasaṅkhāte",
  "atk-s0510a:1738_2": "buddhakhette ṭhapetvāna mahāmuniṃ sammāsambuddhaṃ vajjetvā avasesesu sattesu añño",
  "atk-s0510a:1738_3": "koci tava puttassa tuyhaṃ puttena mayā paññāya sadiso samo natthīti sambandho. Sesaṃ uttānameva.",
  "atk-s0510a:1739_0": "308. Paṭipannāti catumaggasamaṅgino ca phalaṭṭhā arahattaphale ṭhitā ca sekhā phalasamaṅgino",
  "atk-s0510a:1739_1": "heṭṭhimehi tīhi phalehi samannāgatā ca ete aṭṭha ariyabhikkhū, uttamatthaṃ nibbānaṃ",
  "atk-s0510a:1739_2": "āsīsakā gavesakā, taṃ paññavantaṃ parivārenti sadā sabbakālaṃ sevanti bhajanti payirupāsantīti attho.",
  "atk-s0510a:1740": "310. Kāyavedanācittadhammānupassanāsaṅkhātānaṃ catunnaṃ satipaṭṭhānānaṃ kusalā chekā satisambojjhaṅgādīnaṃ sattannaṃ sambojjhaṅgānaṃ bhāvanāyavaḍḍhanāya ratā allīnā.",
  "atk-s0510a:1741": "314",
  "atk-s0510a:1742": ". Uḷurājāva tārakarājā iva ca sobhasi.",
  "atk-s0510a:1743_0": "315. Rukkhapabbataratanasattādayo dhāretīti dharaṇī, dharaṇiyaṃ ruhā sañjātā vaḍḍhitā",
  "atk-s0510a:1743_1": "cāti dharaṇīruhā rukkhā. Pathaviyaṃ patiṭṭhāya ruhanti vaḍḍhanti vuddhiṃ virūḷhiṃ",
  "atk-s0510a:1743_2": "āpajjanti. Vepullataṃ vipulabhāvaṃ paripūrabhāvaṃ pāpuṇanti, te rukkhā kamena phalaṃ",
  "atk-s0510a:1743_3": "dassayanti phaladhārino honti.",
  "atk-s0510a:1744_0": "317-9. Punapi bhagavantameva thomento sindhu sarassatītiādimāha. Tattha sindhuvādi",
  "atk-s0510a:1744_1": "nāma gaṅgā ca sarassatī nāma gaṅgā ca nandiyagaṅgā ca candabhāgāgaṅgā ca gaṅgā nāma",
  "atk-s0510a:1744_2": "gaṅgā ca yamunā nāma gaṅgā ca sarabhū nāma gaṅgā ca mahī nāma gaṅgā ca. Sandamānānaṃ",
  "atk-s0510a:1744_3": "gacchantīnaṃ etāsaṃ gaṅgānaṃ sāgarova samuddo eva sampaṭicchati paṭiggaṇhāti dhāreti.",
  "atk-s0510a:1744_4": "Tadā etā sabbagaṅgā purimaṃ nāmaṃ sindhuvādigaṅgātyādikaṃ purimaṃ nāmapaññattivohāraṃ",
  "atk-s0510a:1744_5": "jahanti chaḍḍenti sāgaroteva sāgaro iti eva ñāyati pākaṭā bhavati yathā. Tatheva",
  "atk-s0510a:1744_6": "tathā eva ime catubbaṇṇā khattiyabrāhmaṇavessasuddasaṅkhātā cattāro kulā tavantike",
  "atk-s0510a:1744_7": "tava antike samīpe pabbajitvā pattakāsāyacīvaradhārino paricarantā purimaṃ nāmaṃ",
  "atk-s0510a:1744_8": "khattiyādināmadheyyaṃ paññattivohāraṃ jahanti cajanti, buddhaputtāti buddhassa orasāti",
  "atk-s0510a:1744_9": "ñāyare pākaṭā bhaveyyuṃ.",
  "atk-s0510a:1745_0": "320-4. Cando candamaṇḍalo abbhā mahikā rajo dhumo rāhūti pañcahi upakkilesehi virahitattā",
  "atk-s0510a:1745_1": "vimalo vigatamalo nimmalo, ākāsadhātuyā ākāsagabbhe gacchaṃ gacchanto, sabbe tārakasamūhe",
  "atk-s0510a:1745_2": "ābhāya maddamāno loke atirocati daddallati yathā. Tatheva tathā eva tvaṃ…pe….",
  "atk-s0510a:1746_0": "325-7. Udake jātā udake saṃvaḍḍhā kumudā mandālakā ca bahū saṅkhātikkantā, toyena",
  "atk-s0510a:1746_1": "udakena kaddamakalalena ca upalimpanti allīyanti yathā, tatheva bahukā sattā aparimāṇā",
  "atk-s0510a:1746_2": "sattā loke jātā saṃvaḍḍhā rāgena ca dosena ca aṭṭitā bandhitā virūhare viruhanti.",
  "atk-s0510a:1746_3": "Kaddame kumudaṃ yathā viruhati sañjāyati. Kesarīti padumaṃ.",
  "atk-s0510a:1747_0": "329-30. Rammake māseti kattikamāse “komudiyā cātumāsiniyā”ti vuttattā. Vārijā padumapupphādayo",
  "atk-s0510a:1747_1": "bahū pupphā pupphanti vikasanti, taṃ māsaṃ taṃ kattikamāsaṃ nātivattanti vārijāti",
  "atk-s0510a:1747_2": "sambandho. Samayo pupphanāya soti so kattikamāso pupphanāya vikasanāya samayo kāloti",
  "atk-s0510a:1747_3": "attho. Yathā pupphanti tatheva tvaṃ, sakyaputta, pupphito vikasito asi. Pupphito",
  "atk-s0510a:1747_4": "te vimuttiyāti te tuyhaṃ sissā katasambhārā bhikkhū vimuttiyā arahattaphalañāṇena",
  "atk-s0510a:1747_5": "pupphito vikasito. Yathā vārijaṃ padumaṃ pupphanasamayaṃ nātikkamati, tathā te sāsanaṃ",
  "atk-s0510a:1747_6": "ovādānusāsaniṃ nātivattanti nātikkamantīti attho.",
  "atk-s0510a:1748_0": "333-4. Yathāpi selo himavāti himavā nāma selamayapabbato. Sabbapāṇinaṃ sabbesaṃ byādhitānaṃ",
  "atk-s0510a:1748_1": "sattānaṃ osadho osadhavanto sabbanāgānaṃ sabbaasurānaṃ sabbadevānañca ālayo agārabhūto",
  "atk-s0510a:1748_2": "yathā, tatheva tvaṃ, mahāvīra, sabbapāṇinaṃ jarābyādhimaraṇādīhi pamocanato osadho",
  "atk-s0510a:1748_3": "viya. Yathā so himavā nāgādīnaṃ ālayo, tathā tevijjāya ca chaḷabhiññāya ca iddhiyā",
  "atk-s0510a:1748_4": "ca pāramiṃ pariyosānaṃ gatā pattā tuvaṃ nissāya vasantīti sambandho. Heṭṭhā vā upari",
  "atk-s0510a:1748_5": "vā upamāupameyyavasena gāthānaṃ sambandhanayā suviññeyyāva.",
  "atk-s0510a:1749_0": "342. Āsayānusayaṃ ñatvāti ettha āsayoti ajjhāsayo cariyā, anusayoti thāmagatakileso.",
  "atk-s0510a:1749_1": "“Ayaṃ rāgacarito, ayaṃ dosacarito, ayaṃ mohacarito”tiādinā āsayañca anusayaṃ kilesapavattiñca",
  "atk-s0510a:1749_2": "jānitvāti attho. Indriyānaṃ balābalanti saddhindriyādīnaṃ pañcannaṃ indriyānaṃ tikkhindriyo",
  "atk-s0510a:1749_3": "mudindriyo svākāro dvākāro suviññāpayo duviññāpayoti evaṃ balābalaṃ jānitvā. Bhabbābhabbe",
  "atk-s0510a:1749_4": "viditvānāti “mayā desitaṃ dhammaṃ paṭivijjhituṃ ayaṃ puggalo bhabbo samattho, ayaṃ",
  "atk-s0510a:1749_5": "puggalo abhabbo”ti viditvā paccakkhaṃ katvā, bhante, sabbaññu tvaṃ cātuddīpikamahāmegho",
  "atk-s0510a:1749_6": "viya dhammadesanāsīhanādena abhītanādena gajjasi sakalaṃ cakkavāḷaṃ ekaninnādaṃ karosi.",
  "atk-s0510a:1750_0": "343-4. Cakkavāḷapariyantāti samantā cakkavāḷagabbhaṃ pūretvā parisā nisinnā bhaveyya.",
  "atk-s0510a:1750_1": "Te evaṃ nisinnā nānādiṭṭhī anekadassanagāhino vivadamānā dveḷhakajātā vivadanti,",
  "atk-s0510a:1750_2": "taṃ tesaṃ vimaticchedanāya dubuddhichindanatthāya sabbesaṃ sattānaṃ cittamaññāya",
  "atk-s0510a:1750_3": "cittācāraṃ ñatvā opammakusalo upamāupameyyesu dakkho tvaṃ, muni, ekaṃ pañhaṃ kathentova",
  "atk-s0510a:1750_4": "ekeneva pañhakathanena sakalacakkavāḷagabbhe nisinnānaṃ pāṇīnaṃ vimatiṃ saṃsayaṃ",
  "atk-s0510a:1750_5": "chindasi nikkaṅkhaṃ karotīti attho.",
  "atk-s0510a:1751_0": "345. Upadisasadisehevāti ettha udakassa upari dissanti pākaṭā hontīti upadisā, sevālā.",
  "atk-s0510a:1751_1": "Upadisehi sadisā upadisasadisā, manussā. Yathā hi upadisā sevālā udakaṃ adissamānaṃ",
  "atk-s0510a:1751_2": "katvā tassupari pattharitvā ṭhitā honti, tathā vasudhā pathavī tehi upadisasadisehi",
  "atk-s0510a:1751_3": "eva manussehi nirantaraṃ pattharitvā ṭhitehi pūritā bhaveyya. Te sabbeva pathaviṃ",
  "atk-s0510a:1751_4": "pūretvā ṭhitā manussā pañjalikā sirasi añjaliṃ paggahitā kittayuṃ lokanāyakaṃ lokanāyakassa",
  "atk-s0510a:1751_5": "buddhassa guṇaṃ katheyyuṃ.",
  "atk-s0510a:1752_0": "346. Te sabbe devamanussā kappaṃ vā sakalaṃ kappaṃ kittayantā guṇaṃ kathentāpi nānāvaṇṇehi",
  "atk-s0510a:1752_1": "nānappakārehi guṇehi kittayuṃ. Tathāpi te sabbe parimetuṃ guṇapamāṇaṃ kathetuṃ na",
  "atk-s0510a:1752_2": "pappeyyuṃ na sampāpuṇeyyuṃ na sakkuṇeyyuṃ. Appameyyo tathāgato sammāsambuddho aparimeyyo",
  "atk-s0510a:1752_3": "guṇātireko. Etena guṇamahantataṃ dīpeti.",
  "atk-s0510a:1753_0": "347. Sakena thāmena attano balena heṭṭhā upamāupameyyavasena jino jitakileso buddho",
  "atk-s0510a:1753_1": "mayā kittito thomito yathā ahosi, evameva sabbe devamanussā kappakoṭīpi kappakoṭisatepi",
  "atk-s0510a:1753_2": "kittentā pakittayuṃ katheyyunti attho.",
  "atk-s0510a:1754_0": "348. Punapi guṇānaṃ appamāṇataṃ dīpetuṃ sace hi koci devo vātiādimāha. Pūritaṃ parikaḍḍheyyāti",
  "atk-s0510a:1754_1": "mahāsamudde pūritaudakaṃ samantato ākaḍḍheyya. So puggalo vighātaṃ dukkhameva labheyya pāpuṇeyyāti attho.",
  "atk-s0510a:1755_0": "350. Vattemi jinasāsananti jinena bhāsitaṃ sakalaṃ piṭakattayaṃ vattemi pavattemi",
  "atk-s0510a:1755_1": "rakkhāmīti attho. Dhammasenāpatīti dhammena paññāya bhagavato catuparisasaṅkhātāya",
  "atk-s0510a:1755_2": "parisāya pati padhānoti dhammasenāpati. Sakyaputtassa bhagavato sāsane ajja imasmiṃ",
  "atk-s0510a:1755_3": "vattamānakāle cakkavattirañño jeṭṭhaputto viya sakalaṃ buddhasāsanaṃ pālemīti attho.",
  "atk-s0510a:1756_0": "352-3. Attano saṃsāraparibbhamaṃ dassento yo koci manujo bhārantiādimāha. Yo koci",
  "atk-s0510a:1756_1": "manujo mānuso bhāraṃ sīsabhāraṃ matthake sīse ṭhapetvā dhāreyya vaheyya, sadā sabbakālaṃ",
  "atk-s0510a:1756_2": "so manujo tena bhārena dukkhito pīḷito atibhūto assa bhaveyya. Bhāro bharitabhāro",
  "atk-s0510a:1756_3": "bharito atīva bhārito. Tathā tena pakārena ahaṃ rāgaggidosaggimohaggisaṅkhātehi tīhi",
  "atk-s0510a:1756_4": "aggīhi ḍayhamāno, giriṃ uddharito yathā mahāmerupabbataṃ uddharitvā ukkhipitvā sīse",
  "atk-s0510a:1756_5": "ṭhapito bhavabhārena bhavasaṃsāruppattibhārena, bharito dukkhito bhavesu saṃsariṃ",
  "atk-s0510a:1756_6": "paribbhaminti sambandho.",
  "atk-s0510a:1757_0": "354. Oropito ca me bhāroti idāni pabbajitakālato paṭṭhāya so bhavabhāro mayā oropito",
  "atk-s0510a:1757_1": "nikkhitto. Bhavā ugghāṭitā mayāti sabbe nava bhavā mayā viddhaṃsitā. Sakyaputtassa",
  "atk-s0510a:1757_2": "bhagavato sāsane yaṃ karaṇīyaṃ kattabbaṃ maggapaṭipāṭiyā kilesaviddhaṃsanakammaṃ",
  "atk-s0510a:1757_3": "atthi, taṃ sabbaṃ mayā katanti attho.",
  "atk-s0510a:1758_0": "355. Puna attano visesaṃ dassento yāvatā buddhakhettamhītiādimāha. Tattha yāvatā",
  "atk-s0510a:1758_1": "yattake dasasahassacakkavāḷasaṅkhāte buddhakhette sakyapuṅgavaṃ sakyakulajeṭṭhakaṃ",
  "atk-s0510a:1758_2": "bhagavantaṃ ṭhapetvā avasesasattesu kocipi paññāya me mayā samo natthīti dīpeti.",
  "atk-s0510a:1758_3": "Tenāha – “ahaṃ aggomhi paññāya, sadiso me na vijjatī”ti.",
  "atk-s0510a:1759": "356. Puna attano ānubhāvaṃ pakāsento samādhimhītyādimāha. Taṃ suviññeyyameva.",
  "atk-s0510a:1760_0": "360. Jhānavimokkhānakhippapaṭilābhīti paṭhamajjhānādīnaṃ jhānānaṃ lokato vimuccanato",
  "atk-s0510a:1760_1": "“vimokkha”nti saṅkhaṃ gatānaṃ aṭṭhannaṃ lokuttaravimokkhānañca khippalābhī sīghaṃ pāpuṇātīti attho.",
  "atk-s0510a:1761_0": "362. Evaṃ mahānubhāvassāpi attano sabrahmacārīsu gāravabahumānataṃ pakāsento uddhatavisovātiādimāha.",
  "atk-s0510a:1761_1": "Tattha uddhataviso uppāṭitaghoraviso sappo iva chinnavisāṇova chinditasiṅgo usabho",
  "atk-s0510a:1761_2": "iva ahaṃ idāni nikkhittamānadappova chaḍḍitagottamadādimānadappova gaṇaṃ saṅghassa",
  "atk-s0510a:1761_3": "santikaṃ garugāravena ādarabahumānena upemi upagacchāmi.",
  "atk-s0510a:1762_0": "363. Idāni attano paññāya mahattataṃ pakāsento yadirūpinītiādimāha. Evarūpā me mahatī",
  "atk-s0510a:1762_1": "paññā arūpinī samānā yadi rūpinī bhaveyya, tadā me mama paññā vasupatīnaṃ pathavissarānaṃ",
  "atk-s0510a:1762_2": "rājūnaṃ sameyya samā bhaveyyāti adhippāyo. Evaṃ attano paññāya mahattabhāvaṃ dassetvā",
  "atk-s0510a:1762_3": "tato pubbenivāsānussatiñāṇena pubbe kammaṃ saritvā anomadassissātiādimāha. Tattha",
  "atk-s0510a:1762_4": "anomadassissa bhagavato mayā katāya ñāṇathomanāya phalaṃ etaṃ mama paññāmahattanti attho.",
  "atk-s0510a:1763_0": "364. Pavattitaṃ dhammacakkanti ettha cakka-saddo panāyaṃ “catucakkayāna”ntiādīsu",
  "atk-s0510a:1763_1": "vāhane vattati. “Pavattite ca pana bhagavatā dhammacakke”tiādīsu desanāyaṃ. “Cakkaṃ",
  "atk-s0510a:1763_2": "vattaya sabbapāṇina”ntiādīsu dānamayapuññakiriyāyaṃ. “Cakkaṃ vatteti ahoratta”ntiādīsu",
  "atk-s0510a:1763_3": "iriyāpathe. “Icchāhatassa posassa, cakkaṃ bhamati matthake”tiādīsu khuracakke “rājā",
  "atk-s0510a:1763_4": "cakkavattī cakkānubhāvena vattanako”tiādīsu ratanacakke. Idha panāyaṃ desanāyaṃ.",
  "atk-s0510a:1763_5": "Tādinā tādiguṇasamannāgatena sakyaputtena gotamasambuddhena pavattitaṃ desitaṃ piṭakattayasaṅkhātaṃ",
  "atk-s0510a:1763_6": "dhammacakkaṃ ahaṃ sammā aviparītena anuvattemi anugantvā vattemi, desemi desanaṃ",
  "atk-s0510a:1763_7": "karomi. Idaṃ anuvattanaṃ desitassa anugantvā pacchā desanaṃ purimabuddhānaṃ katāya",
  "atk-s0510a:1763_8": "ñāṇathomanāya phalanti sambandho.",
  "atk-s0510a:1764_0": "365. Tato sappurisūpanissayayonisomanasikārādipuññaphalaṃ dassento mā me kadāci pāpicchotiādimāha.",
  "atk-s0510a:1764_1": "Tattha pāpiccho lāmakāya icchāya samannāgato pāpacārī puggalo ca ṭhānanisajjādīsu",
  "atk-s0510a:1764_2": "vattapaṭivattakaraṇe kusīto ca jhānasamādhimaggabhāvanādīsu hīnavīriyo ca ganthadhuravipassanādhuravirahitattā",
  "atk-s0510a:1764_3": "appassuto ca ācariyupajjhāyādīsu ācāravirahitattā anācāro ca puggalo kadāci kāle",
  "atk-s0510a:1764_4": "katthaci ṭhāne me mayā saha sameto samāgato mā ahu mā bhavatūti sambandho.",
  "atk-s0510a:1765_0": "366. Bahussutoti pariyattipaṭivedhavasena duvidho bahussuto ca puggalo. Medhāvīti",
  "atk-s0510a:1765_1": "medhāya paññāya samannāgato ca. Sīlesu susamāhitoti catupārisuddhisīlamaggasampayuttasīlaaṭṭhaṅguposathasīlādīsu",
  "atk-s0510a:1765_2": "suṭṭhu āhito ṭhapitacitto ca. Cetosamathānuyuttoti cittassa ekībhāvamanuyutto ca",
  "atk-s0510a:1765_3": "puggalo. Api muddhani tiṭṭhatu evarūpo puggalo mayhaṃ muddhani sirasi api tiṭṭhatūti attho.",
  "atk-s0510a:1766": "367. Attano laddhaphalānisaṃsaṃ vatvā tatthaññe niyojento taṃ vo vadāmi bhaddantetiādimāha. Taṃ suviññeyyameva.",
  "atk-s0510a:1767_0": "368-9. Yamahanti yaṃ assajittheraṃ ahaṃ paṭhamaṃ ādimhi disvā sotāpattimaggapaṭilābhena",
  "atk-s0510a:1767_1": "sakkāyadiṭṭhādīnaṃ kilesānaṃ pahīnattā vimalo malarahito ahuṃ ahosi, so assajitthero",
  "atk-s0510a:1767_2": "me mayhaṃ ācariyo lokuttaradhammasikkhāpako ahuṃ. Ahaṃ tassa savanāya anusāsanena",
  "atk-s0510a:1767_3": "ajja dhammasenāpati ahuṃ. Sabbattha sabbesu guṇesu pāramiṃ patto pariyosānaṃ patto",
  "atk-s0510a:1767_4": "anāsavo nikkileso viharāmi.",
  "atk-s0510a:1768_0": "370. Attano ācariye sagāravaṃ dassento yo me ācariyotiādimāha. Yo assaji nāma thero",
  "atk-s0510a:1768_1": "satthu sāvako me mayhaṃ ācariyo āsi ahosi, so thero yassaṃ disāyaṃ yasmiṃ disābhāge",
  "atk-s0510a:1768_2": "vasati, ahaṃ taṃ disābhāgaṃ ussīsamhi sīsuparibhāge karomīti sambandho.",
  "atk-s0510a:1769_0": "371. Tato attano ṭhānantarappattabhāvaṃ dassento mama kammantiādimāha. Gotamo bhagavā",
  "atk-s0510a:1769_1": "sakyapuṅgavo sakyakulaketu sabbaññutaññāṇena mama pubbe katakammaṃ saritvāna ñatvā",
  "atk-s0510a:1769_2": "bhikkhusaṅghamajjhe nisinno aggaṭṭhāne aggasāvakaṭṭhāne maṃ ṭhapesīti sambandho.",
  "atk-s0510a:1770_0": "374. Atthapaṭisambhidā, dhammapaṭisambhidā, niruttipaṭisambhidā, paṭibhānapaṭisambhidāti",
  "atk-s0510a:1770_1": "imā catasso paṭisambhidā ca, tāsaṃ bhedo paṭisambhidāmagge vuttoyeva. Catumaggacatuphalavasena",
  "atk-s0510a:1770_2": "vā rūpārūpajhānavasena vā aṭṭha vimokkhā saṃsāravimuccanadhammā ca iddhividhādayo",
  "atk-s0510a:1770_3": "cha abhiññāyo ca sacchikatā paccakkhaṃ katā. Kataṃ buddhassa sāsananti buddhassa",
  "atk-s0510a:1770_4": "anusiṭṭhi ovādasaṅkhātaṃ sāsanaṃ kataṃ arahattamaggañāṇena nipphāditanti attho.",
  "atk-s0510a:1771_0": "Itthaṃ sudanti ettha itthanti nidassanatthe nipāto, iminā pakārenāti attho. Tena",
  "atk-s0510a:1771_1": "sakalasāriputtāpadānaṃ nidasseti. Sudanti padapūraṇe nipāto. Āyasmāti garugāravādhivacanaṃ.",
  "atk-s0510a:1771_2": "Sāriputtoti mātu nāmavasena katanāmadheyyo thero. Imā gāthāyoti imā sakalā sāriputtattherāpadānagāthāyo",
  "atk-s0510a:1771_3": "abhāsi kathesi. Itisaddo parisamāpanatthe nipāto, sakalaṃ sāriputtāpadānaṃ niṭṭhitanti attho.",
  "atk-s0510a:1772": "Sāriputtattheraapadānavaṇṇanā samattā.",
  "atk-s0510a:1773": "3-2. Mahāmoggallānattheraapadānavaṇṇanā",
  "atk-s0510a:1774_0": "Anomadassī bhagavātyādikaṃ āyasmato moggallānattherassa apadānaṃ. Ayañca thero purimabuddhesu",
  "atk-s0510a:1774_1": "katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a:1774_2": "bhagavato kāletiādi sāriputtattherassa dhammasenāpatino vatthumhi vuttameva. Thero",
  "atk-s0510a:1774_3": "hi pabbajitadivasato paṭṭhāya sattame divase magadharaṭṭhe kallavālagāmakaṃ upanissāya",
  "atk-s0510a:1774_4": "samaṇadhammaṃ karonto thinamiddhe okkamante satthārā “moggallāna, mā tuccho tava",
  "atk-s0510a:1774_5": "vāyāmo”tiādinā saṃvejito thinamiddhaṃ vinodetvā bhagavatā vuccamānaṃ dhātukammaṭṭhānaṃ",
  "atk-s0510a:1774_6": "suṇanto eva vipassanāpaṭipāṭiyā uparimaggattayaṃ adhigantvā aggaphalakkhaṇe sāvakañāṇassa matthakaṃ pāpuṇi.",
  "atk-s0510a:1775_0": "375. Evaṃ dutiyasāvakabhāvaṃ patvā āyasmā mahāmoggallānatthero attano pubbakammaṃ",
  "atk-s0510a:1775_1": "saritvā somanassavasena pubbacariyaṃ apadānaṃ pakāsento anomadassī bhagavātiādimāha.",
  "atk-s0510a:1775_2": "Tattha na omaṃ alāmakaṃ dassanaṃ passanaṃ assāti anomadassī. Tassa hi dvattiṃsamahāpurisalakkhaṇapaṭimaṇḍitasarīrattā",
  "atk-s0510a:1775_3": "sakalaṃ divasaṃ sakalaṃ māsaṃ sakalaṃ saṃvaccharaṃ saṃvaccharasatasahassampi passantānaṃ",
  "atk-s0510a:1775_4": "devamanussānaṃ atittikaraṃ dassananti, anomaṃ alāmakaṃ nibbānaṃ dassanasīloti vā",
  "atk-s0510a:1775_5": "“anomadassī”ti laddhanāmo bhāgyavantatādīhi kāraṇehi bhagavā. Lokajeṭṭhoti sakalasattalokassa",
  "atk-s0510a:1775_6": "jeṭṭho padhāno. Āsabhasadisattā āsabho, narānaṃ āsabho narāsabho. So lokajeṭṭho narāsabho",
  "atk-s0510a:1775_7": "anomadassī bhagavā devasaṅghapurakkhato devasamūhehi parivārito. Himavantamhi vihāsīti sambandho.",
  "atk-s0510a:1776_0": "376. Yadā dutiyasāvakabhāvāya dutiyavāre patthanaṃ akāsi, tadā nāmena varuṇo nāma",
  "atk-s0510a:1776_1": "ahaṃ nāgarājā hutvā nibbatto ahosinti attho. Tena vuttaṃ – “varuṇo nāma nāmena, nāgarājā",
  "atk-s0510a:1776_2": "ahaṃ tadā”ti. Kāmarūpīti yadicchitakāmanimmānasīlo. Vikubbāmīti vividhaṃ iddhivikubbanaṃ",
  "atk-s0510a:1776_3": "karomi. Mahodadhinivāsahanti mañjerikā nāgā, bhūmigatā nāgā, pabbataṭṭhā nāgā, gaṅgāvaheyyā",
  "atk-s0510a:1776_4": "nāgā, sāmuddikā nāgāti imesaṃ nāgānaṃ antare sāmuddikanāgo ahaṃ mahodadhimhi samudde",
  "atk-s0510a:1776_5": "nivāsiṃ, vāsaṃ kappesinti attho.",
  "atk-s0510a:1777_0": "377. Saṅgaṇiyaṃ gaṇaṃ hitvāti niccaparivārabhūtaṃ sakaparivāraṃ nāgasamūhaṃ hitvā",
  "atk-s0510a:1777_1": "vinā hutvā. Tūriyaṃ paṭṭhapesahanti ahaṃ tūriyaṃ paṭṭhapesiṃ, vajjāpesinti attho.",
  "atk-s0510a:1777_2": "Sambuddhaṃ parivāretvāti anomadassisambuddhaṃ samantato sevamānā accharā nāgamāṇavikā",
  "atk-s0510a:1777_3": "vādesuṃ dibbavādehi gītā vākyādīhi vādesuṃ laddhānurūpato vajjesuṃ tadāti attho.",
  "atk-s0510a:1778_0": "378. Vajjamānesu tūresūti manussanāgatūriyesu pañcaṅgikesu vajjamānesu. Devā tūrāni",
  "atk-s0510a:1778_1": "vajjayunti cātumahārājikā devā dibbatūriyāni vajjiṃsu vādesunti attho. Ubhinnaṃ saddaṃ",
  "atk-s0510a:1778_2": "sutvānāti ubhinnaṃ devamanussānaṃ bherisaddaṃ sutvā. Tilokagarusamānopi buddho sampabujjhatha",
  "atk-s0510a:1778_3": "jānāti suṇātīti attho.",
  "atk-s0510a:1779_0": "379. Nimantetvāna sambuddhanti sasāvakasaṅghaṃ sambuddhaṃ svātanāya nimantetvā parivāretvā.",
  "atk-s0510a:1779_1": "Sakabhavananti attano nāgabhavanaṃ upāgamiṃ. Gantvā ca āsanaṃ paññapetvānāti rattiṭṭhānadivāṭṭhānakuṭimaṇḍapasayananisīdanaṭṭhānāni",
  "atk-s0510a:1779_2": "paññāpetvā sajjetvāti attho. Kālamārocayiṃ ahanti evaṃ katapubbavidhāno ahaṃ “kālo,",
  "atk-s0510a:1779_3": "bhante, niṭṭhitaṃ bhatta”nti kālaṃ ārocayiṃ viññāpesiṃ.",
  "atk-s0510a:1780": "380. Khīṇāsavasahassehīti tadā so bhagavā arahantasahassehi parivuto lokanāyako sabbā disā obhāsento me bhavanaṃ upāgami sampattoti attho.",
  "atk-s0510a:1781": "381. Attano bhavanaṃ paviṭṭhaṃ bhagavantaṃ bhojanākāraṃ dassento upaviṭṭhaṃ mahāvīrantiādimāha. Taṃ suviññeyyameva.",
  "atk-s0510a:1782": "386. Okkākakulasambhavoti okkākarañño paramparāgatarājakule uppanno sakalajambudīpe pākaṭarājakule uppanno vā gottena gottavasena gotamo nāma satthā manussaloke bhavissati.",
  "atk-s0510a:1783_0": "388. So pacchā pabbajitvānāti so nāgarājā pacchā pacchimabhave kusalamūlena puññasambhārena",
  "atk-s0510a:1783_1": "codito uyyojito sāsane pabbajitvā gotamassa bhagavato dutiyo aggasāvako hessatīti byākaraṇamakāsi.",
  "atk-s0510a:1784_0": "389. Āraddhavīriyoti ṭhānanisajjādīsu iriyāpathesu vīriyavā. Pahitattoti nibbāne",
  "atk-s0510a:1784_1": "pesitacitto. Iddhiyā pāramiṃ gatoti “etadaggaṃ, bhikkhave, mama sāvakānaṃ bhikkhūnaṃ",
  "atk-s0510a:1784_2": "iddhimantānaṃ yadidaṃ mahāmoggallāno”ti adhiṭṭhāniddhivikubbaniddhikammavipākajiddhiādīsu",
  "atk-s0510a:1784_3": "pāramiṃ pariyosānaṃ gato patto. Sabbāsaveti ā samantato savanato pavattanato “āsavā”ti",
  "atk-s0510a:1784_4": "laddhanāme kāmabhavadiṭṭhiavijjādhamme sabbe pariññāya samantato aññāya jānitvā pajahitvā",
  "atk-s0510a:1784_5": "anāsavo nikkileso. Nibbāyissatīti kilesakhandhaparinibbānena nibbāyissatīti sambandho.",
  "atk-s0510a:1785_0": "390. Evaṃ thero attano puññavasena laddhabyākaraṇaṃ vatvā puna pāpacariyaṃ pakāsento",
  "atk-s0510a:1785_1": "pāpamittopanissāyātiādimāha. Tattha pāpamitte pāpake lāmake mitte upanissāya nissaye",
  "atk-s0510a:1785_2": "katvā tehi saṃsaggo hutvāti attho.",
  "atk-s0510a:1786_0": "Tatrāyamanupubbī kathā – ekasmiṃ samaye titthiyā sannipatitvā mantesuṃ – “jānāthāvuso,",
  "atk-s0510a:1786_1": "kena kāraṇena samaṇassa gotamassa lābhasakkāro mahā hutvā nibbatto”ti? “Na jānāma”.",
  "atk-s0510a:1786_2": "“Tumhe pana na jānāthā”ti? “Āma, jānāma” – moggallānaṃ nāma ekaṃ bhikkhuṃ nissāya",
  "atk-s0510a:1786_3": "uppanno. So hi devalokaṃ gantvā devatāhi katakammaṃ pucchitvā āgantvā manussānaṃ",
  "atk-s0510a:1786_4": "kathesi – “idaṃ nāma katvā evarūpaṃ sampattiṃ labhantī”ti. Niraye nibbattānampi kammaṃ",
  "atk-s0510a:1786_5": "pucchitvā āgantvā manussānaṃ kathesi – “idaṃ nāma katvā evarūpaṃ dukkhaṃ anubhavantī”ti.",
  "atk-s0510a:1786_6": "Manussā tassa kathaṃ sutvā mahantaṃ lābhasakkāraṃ abhiharanti. Sace taṃ māretuṃ sakkhissāma,",
  "atk-s0510a:1786_7": "so lābhasakkāro amhākaṃ nibbattissati, attheso upāyoti sabbe ekacchandā hutvā “yaṃkiñci",
  "atk-s0510a:1786_8": "katvā taṃ māressāmā”ti attano upaṭṭhāke samādapetvā kahāpaṇasahassaṃ labhitvā purisaghātake",
  "atk-s0510a:1786_9": "core pakkosāpetvā “mahāmoggallānatthero nāma samaṇassa gotamassa sāvako kāḷasilāyaṃ",
  "atk-s0510a:1786_10": "vasati, tumhe tattha gantvā taṃ mārethā”ti tesaṃ taṃ sahassaṃ adaṃsu. Corā dhanalābhena",
  "atk-s0510a:1786_11": "sampaṭicchitvā “theraṃ māressāmā”ti gantvā tassa vasanaṭṭhānaṃ parivāresuṃ. Thero",
  "atk-s0510a:1786_12": "tehi parikkhittabhāvaṃ ñatvā kuñcikacchiddena nikkhamitvā pakkāmi. Corā taṃ divasaṃ",
  "atk-s0510a:1786_13": "theraṃ adisvā punekadivasaṃ tassa vasanaṭṭhānaṃ parikkhipiṃsu. Thero ñatvā kaṇṇikāmaṇḍalaṃ",
  "atk-s0510a:1786_14": "bhinditvā ākāsaṃ pakkhandi. Evaṃ te paṭhamamāsepi, majjhimamāsepi theraṃ gahetuṃ",
  "atk-s0510a:1786_15": "nāsakkhiṃsu. Pacchimamāse pana sampatte thero attanā katakammassa ākaḍḍhanabhāvaṃ",
  "atk-s0510a:1786_16": "ñatvā na apagacchi. Corā taṃ paharantā taṇḍulakamattāni aṭṭhīni karontā bhindiṃsu.",
  "atk-s0510a:1786_17": "Atha naṃ “mato”ti saññāya ekasmiṃ gumbapiṭṭhe khipitvā pakkamiṃsu.",
  "atk-s0510a:1787_0": "Thero, “satthāraṃ passitvā vanditvāva parinibbāyissāmī”ti attabhāvaṃ jhānaveṭhanena",
  "atk-s0510a:1787_1": "veṭhetvā ākāsena satthu santikaṃ gantvā satthāraṃ vanditvā “bhante, parinibbāyissāmī”ti",
  "atk-s0510a:1787_2": "āha. “Parinibbāyissasi, moggallānā”ti? “Āma, bhante”ti. “Kattha gantvā parinibbāyissasī”ti?",
  "atk-s0510a:1787_3": "“Kāḷasilāpadesaṃ, bhante”ti. “Tena hi, moggallāna, mayhaṃ dhammaṃ kathetvā yāhi.",
  "atk-s0510a:1787_4": "Tādisassa hi me sāvakassa na dāni dassanaṃ atthī”ti. So “evaṃ karissāmi, bhante”ti",
  "atk-s0510a:1787_5": "satthāraṃ vanditvā ākāsaṃ uppatitvā sāriputtatthero viya parinibbānadivase nānappakārā",
  "atk-s0510a:1787_6": "iddhiyo katvā dhammaṃ kathetvā satthāraṃ vanditvā kāḷasilāpadesaṃ gantvā parinibbāyi.",
  "atk-s0510a:1787_7": "“Theraṃ kira corā māresu”nti ayaṃ kathā sakalajambudīpe patthari.",
  "atk-s0510a:1788_0": "Rājā ajātasattu core pariyesanatthāya carapurise payojesi. Tesu coresu surāpāne suraṃ",
  "atk-s0510a:1788_1": "pivantesu maddesu eko ekassa piṭṭhiṃ paharitvā pātesi. So taṃ santajjento “ambho",
  "atk-s0510a:1788_2": "dubbinīta tvaṃ, kasmā me piṭṭhiṃ paharitvā pātesi, kiṃ pana, are duṭṭhacora, tayā",
  "atk-s0510a:1788_3": "mahāmoggallānatthero paṭhamaṃ pahato”ti āha. “Kiṃ pana tvaṃ mayā paṭhamaṃ pahatabhāvaṃ",
  "atk-s0510a:1788_4": "na jānāsī”ti? Evaṃ etesaṃ “mayā pahato, mayā pahato”ti vadantānaṃ sutvā te carapurisā",
  "atk-s0510a:1788_5": "sabbe te core gahetvā rañño ārocesuṃ. Rājā te core pakkosāpetvā pucchi – “tumhehi",
  "atk-s0510a:1788_6": "thero mārito”ti? “Āma, devā”ti. “Kehi tumhe uyyojitā”ti? “Naggasamaṇehi, devā”ti.",
  "atk-s0510a:1788_7": "Rājā pañcasate naggasamaṇe gāhāpetvā pañcasatehi corehi saddhiṃ rājaṅgaṇe nābhipamāṇesu",
  "atk-s0510a:1788_8": "āvāṭesu nikhaṇāpetvā palālehi paṭicchādetvā aggiṃ dāpesi. Atha nesaṃ jhāmabhāvaṃ",
  "atk-s0510a:1788_9": "jānitvā ayanaṅgalehi kasāpetvā sabbe khaṇḍākhaṇḍaṃ kārāpesi. Tadā bhikkhū dhammasabhāyaṃ",
  "atk-s0510a:1788_10": "kathaṃ samuṭṭhāpesuṃ – “mahāmoggallānatthero attano ananurūpamaraṇaṃ patto”ti. Satthā",
  "atk-s0510a:1788_11": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāma,",
  "atk-s0510a:1788_12": "bhante”ti vutte “moggallānassa, bhikkhave, imasseva attabhāvassa ananurūpaṃ maraṇaṃ,",
  "atk-s0510a:1788_13": "pubbe pana tena katakammassa anurūpamevā”ti vatvā “kiṃ panassa, bhante, pubbakamma”nti",
  "atk-s0510a:1788_14": "puṭṭho taṃ vitthāretvā kathesi.",
  "atk-s0510a:1789_0": "Atīte, bhikkhave, bārāṇasiyaṃ eko kulaputto sayameva koṭṭanapacanādīni karonto mātāpitaro",
  "atk-s0510a:1789_1": "paṭijaggi. Athassa mātāpitaro “tāta, tvaṃ ekakova gehe ca araññe ca kammaṃ karonto",
  "atk-s0510a:1789_2": "kilamasi, ekaṃ te kumārikaṃ ānessāmā”ti vatvā “ammatātā, yāva tumhe jīvatha, tāva",
  "atk-s0510a:1789_3": "vo sahatthā upaṭṭhahissāmī”ti tena paṭikkhittāpi punappunaṃ yācitvā kumārikaṃ ānesuṃ.",
  "atk-s0510a:1789_4": "Sā katipāhameva te upaṭṭhahitvā pacchā tesaṃ dassanamapi anicchantī – “na sakkā tava",
  "atk-s0510a:1789_5": "mātāpitūhi saddhiṃ ekaṭṭhāne vasitu”nti ujjhāyitvā tasmiṃ attano kathaṃ aggaṇhante",
  "atk-s0510a:1789_6": "tassa bahigatakāle makacivākakhaṇḍāni ca yāgupheṇake ca gahetvā tattha tattha ākiritvā",
  "atk-s0510a:1789_7": "tenāgantvā “kiṃ ida”nti puṭṭhā “imesaṃ mahallakaandhānaṃ etaṃ kammaṃ, sabbaṃ gehaṃ",
  "atk-s0510a:1789_8": "kiliṭṭhā karontā vicaranti, na sakkā etehi saddhiṃ ekaṭṭhāne vasitu”nti evaṃ tāya",
  "atk-s0510a:1789_9": "punappunaṃ kathiyamānāya evarūpopi pūritapāramī satto mātāpitūhi saddhiṃ bhijji.",
  "atk-s0510a:1789_10": "So “hotu, jānissāmi nesaṃ kattabbakamma”nti te bhojetvā “ammatātā, asukaṭṭhāne nāma",
  "atk-s0510a:1789_11": "tumhākaṃ ñātakā āgamanaṃ paccāsīsanti, tattha gamissāmā”ti te yānakaṃ āropetvā ādāya",
  "atk-s0510a:1789_12": "gacchanto aṭavimajjhaṃ pattakāle “tāta, rasmiyo gaṇhatha, goṇā daṇḍasaññāya gamissanti,",
  "atk-s0510a:1789_13": "imasmiṃ ṭhāne corā vasanti, ahaṃ otaritvā carāmī”ti pitu hatthe rasmiyo datvā otaritvā",
  "atk-s0510a:1789_14": "gacchanto saddaṃ parivattetvā corānaṃ uṭṭhitasaddamakāsi. Mātāpitaro saddaṃ sutvā",
  "atk-s0510a:1789_15": "“corā uṭṭhitā”ti saññāya “tāta, corā uṭṭhitā, mahallakā mayaṃ, tvaṃ attānameva rakkhāhī”ti",
  "atk-s0510a:1789_16": "āhaṃsu. So mātāpitaro viravantepi corasaddaṃ karonto koṭṭetvā māretvā aṭaviyaṃ khipitvā paccāgami.",
  "atk-s0510a:1790_0": "Satthā idaṃ tassa pubbakammaṃ kathetvā “bhikkhave, moggallāno ettakaṃ kammaṃ katvā",
  "atk-s0510a:1790_1": "anekavassasatasahassāni niraye paccitvā tāva pakkāvasesena attabhāvasate evameva",
  "atk-s0510a:1790_2": "koṭṭetvā saṃcuṇṇo maraṇaṃ patto, evaṃ moggallānena attano kammānurūpameva maraṇaṃ",
  "atk-s0510a:1790_3": "laddhaṃ. Pañcahi corasatehi saddhiṃ pañcatitthiyasatānipi mama puttaṃ appaduṭṭhaṃ",
  "atk-s0510a:1790_4": "dussetvā anurūpameva maraṇaṃ labhiṃsu. Appaduṭṭhesu hi padussanto dasahi kāraṇehi",
  "atk-s0510a:1790_5": "anayabyasanaṃ pāpuṇātiyevā”ti anusandhiṃ ghaṭetvā dhammaṃ desento imā gāthā abhāsi –",
  "atk-s0510a:1791": "“Yo daṇḍena adaṇḍesu, appaduṭṭhesu dussati;",
  "atk-s0510a:1792": "Dasannamaññataraṃ ṭhānaṃ, khippameva nigacchati.",
  "atk-s0510a:1793": "“Vedanaṃ pharusaṃ jāniṃ, sarīrassa va bhedanaṃ;",
  "atk-s0510a:1794": "Garukaṃ vāpi ābādhaṃ, cittakkhepaṃ va pāpuṇe.",
  "atk-s0510a:1795": "“Rājato vā upasaggaṃ, abbhakkhānaṃ va dāruṇaṃ;",
  "atk-s0510a:1796": "Parikkhayaṃ va ñātīnaṃ, bhogānaṃ va pabhaṅgunaṃ.",
  "atk-s0510a:1797": "“Athavassa agārāni, aggi ḍahati pāvako;",
  "atk-s0510a:1798": "Kāyassa bhedā duppañño, nirayaṃ sopapajjatī”ti. ;",
  "atk-s0510a:1799_0": "393. Pavivekamanuyuttoti pakārena vivekaṃ ekībhāvaṃ anuyutto yojito yuttappayutto.",
  "atk-s0510a:1799_1": "Samādhibhāvanāratoti paṭhamajjhānādibhāvanāya rato allīno ca. Sabbāsave sakalakilese,",
  "atk-s0510a:1799_2": "pariññāya jānitvā pajahitvā, anāsavo nikkileso viharāmīti sambandho.",
  "atk-s0510a:1800": "394. Idāni attano puññasambhāravasena pubbacaritassa phalaṃ dassento dharaṇimpi sugambhīrantiādimāha.",
  "atk-s0510a:1801_0": "Tatrāyamanupubbīkathā – buddhena coditoti sammāsambuddhena codito uyyojito. Bhikkhusaṅghassa",
  "atk-s0510a:1801_1": "pekkhatoti mahato bhikkhusaṅghassa passantassa. Migāramātupāsādaṃ, pādaṅguṭṭhena",
  "atk-s0510a:1801_2": "kampayīti pubbārāme visākhāya mahāupāsikāya kāritaṃ sahassatthambhapaṭimaṇḍitaṃ mahāpāsādaṃ",
  "atk-s0510a:1801_3": "attano pādaṅguṭṭhena kampesiṃ. Ekasmiñhi samaye pubbārāme yathāvuttapāsāde bhagavati",
  "atk-s0510a:1801_4": "viharante sambahulā navakatarā bhikkhū uparipāsāde nisinnā satthārampi acintetvā",
  "atk-s0510a:1801_5": "tiracchānakathaṃ kathetumāraddhā. Taṃ sutvā bhagavā te saṃvejetvā attano dhammadesanāya",
  "atk-s0510a:1801_6": "bhājanabhūte kātukāmo āyasmantaṃ mahāmoggallānattheraṃ āmantesi – “passasi tvaṃ,",
  "atk-s0510a:1801_7": "moggallāna, nave bhikkhū tiracchānakathamanuyutte”ti taṃ sutvā thero satthu ajjhāsayaṃ",
  "atk-s0510a:1801_8": "ñatvā abhiññāpādakaṃ āpokasiṇārammaṇaṃ catutthajjhānaṃ samāpajjitvā vuṭṭhāya “pāsādassa",
  "atk-s0510a:1801_9": "patiṭṭhitokāsaṃ udakaṃ hotū”ti adhiṭṭhāya pāsādamatthake thupikaṃ pādaṅguṭṭhena pahari,",
  "atk-s0510a:1801_10": "pāsādo onamitvā ekena passena aṭṭhāsi. Punapi pahari, aparenapi passena aṭṭhāsi.",
  "atk-s0510a:1801_11": "Te bhikkhū bhītā saṃviggā pāsādassa patanabhayena tato nikkhamitvā bhagavato samīpe",
  "atk-s0510a:1801_12": "aṭṭhaṃsu. Satthā tesaṃ ajjhāsayaṃ oloketvā dhammaṃ desesi. Taṃ sutvā tesu keci sotāpattiphale",
  "atk-s0510a:1801_13": "patiṭṭhahiṃsu, keci sakadāgāmiphale, keci anāgāmiphale, keci arahattaphale patiṭṭhahiṃsu.",
  "atk-s0510a:1801_14": "Svāyamattho pāsādakampanasuttena dīpetabbo.",
  "atk-s0510a:1802_0": "Vejayantapāsādanti so vejayantapāsādo tāvatiṃsabhavane yojanasahassubbedho anekasahassaniyyūhakūṭāgārapaṭimaṇḍito",
  "atk-s0510a:1802_1": "devāsurasaṅgāme asure jinitvā sakke devānaminde nagaramajjhe ṭhite uṭṭhito vijayantena",
  "atk-s0510a:1802_2": "nibbattattā “vejayanto”ti laddhanāmo pāsādo, taṃ sandhāyāha – “vejayantapāsāda”nti,",
  "atk-s0510a:1802_3": "tampi ayaṃ thero pādaṅguṭṭhena kampeti. Ekasmiñhi samaye bhagavantaṃ pubbārāme viharantaṃ",
  "atk-s0510a:1802_4": "sakko devarājā upasaṅkamitvā taṇhāsaṅkhayavimuttiṃ pucchi. Tassa bhagavā vissajjesi.",
  "atk-s0510a:1802_5": "So taṃ sutvā attamano pamudito abhivādetvā padakkhiṇaṃ katvā attano devalokameva",
  "atk-s0510a:1802_6": "gato. Athāyasmā mahāmoggallāno evaṃ cintesi – “ayaṃ sakko bhagavantaṃ upasaṅkamitvā",
  "atk-s0510a:1802_7": "evarūpaṃ gambhīranibbānapaṭisaṃyuttaṃ pañhaṃ pucchi, bhagavatā ca pañho vissajjito,",
  "atk-s0510a:1802_8": "kiṃ nu kho jānitvā gato, udāhu ajānitvā. Yaṃnūnāhaṃ devalokaṃ gantvā tamatthaṃ jāneyya”nti?",
  "atk-s0510a:1802_9": "So tāvadeva tāvatiṃsabhavanaṃ gantvā sakkaṃ devānamindaṃ tamatthaṃ pucchi. Sakko",
  "atk-s0510a:1802_10": "dibbasampattiyā pamatto hutvā vikkhepaṃ akāsi. Thero tassa saṃvegajananatthaṃ vejayantapāsādaṃ",
  "atk-s0510a:1802_11": "pādaṅguṭṭhena kampesi. Tena vuttaṃ –",
  "atk-s0510a:1803": "“Yo vejayantapāsādaṃ, pādaṅguṭṭhena kampayi;",
  "atk-s0510a:1804": "Iddhibalenupatthaddho, saṃvejesi ca devatā”ti. ;",
  "atk-s0510a:1805_0": "Ayaṃ panattho – cūḷataṇhāsaṅkhayavimuttisuttena dīpetabbo. Kampitākāro heṭṭhā vuttoyeva.",
  "atk-s0510a:1805_1": "“Sakkaṃ so paripucchatī”ti yathāvuttameva therassa taṇhāsaṅkhayavimuttipucchaṃ sandhāya",
  "atk-s0510a:1805_2": "vuttaṃ. Tenāha – “apāvuso, jānāsi, taṇhakkhayavimuttiyo”ti? Tassa sakko viyākāsi.",
  "atk-s0510a:1805_3": "Idaṃ therena pāsādakampane kate saṃviggahadayena pamādaṃ pahāya yoniso manasi karitvā",
  "atk-s0510a:1805_4": "pañhassa byākatabhāvaṃ sandhāya vuttaṃ. Satthārā desitaniyāmeneva hi so tadā kathesi.",
  "atk-s0510a:1805_5": "Tenāha – “pañhaṃ puṭṭho yathātatha”nti. Tattha sakkaṃ so paripucchatīti sakkaṃ devarājaṃ",
  "atk-s0510a:1805_6": "mahāmoggallānatthero satthārā desitāya taṇhāsaṅkhayavimuttiyā sammadeva gahitabhāvaṃ",
  "atk-s0510a:1805_7": "pucchi. Atītatthe hi idaṃ vattamānavacanaṃ. Apāvuso, jānāsīti āvuso, api jānāsi,",
  "atk-s0510a:1805_8": "kiṃ jānāsi? Taṇhakkhayavimuttiyoti taṇhāsaṅkhayavimuttiyo satthārā tuyhaṃ desitā,",
  "atk-s0510a:1805_9": "tathā “kiṃ jānāsī”ti pucchati. Taṇhakkhayavimuttiyoti vā taṇhāsaṅkhayavimuttisuttassa desanaṃ pucchati.",
  "atk-s0510a:1806_0": "Brahmānanti mahābrahmānaṃ. Sudhammāyābhito sabhanti sudhammāya sabhāya. Ayaṃ pana",
  "atk-s0510a:1806_1": "brahmaloke sudhammā sabhā, na tāvatiṃsabhavane. Sudhammāsabhāvirahito devaloko nāma",
  "atk-s0510a:1806_2": "natthi. “Ajjāpi te, āvuso, sā diṭṭhi, yā te diṭṭhi pure ahū”ti imaṃ brahmalokaṃ upagantuṃ",
  "atk-s0510a:1806_3": "samattho natthi koci samaṇo vā brāhmaṇo vā. Satthu idhāgamanato pubbe yā tuyhaṃ diṭṭhi",
  "atk-s0510a:1806_4": "ahosi, kiṃ ajjāpi idānipi sā diṭṭhi na vigatāti? Passasi vītivattantaṃ brahmaloke",
  "atk-s0510a:1806_5": "pabhassaranti brahmaloke vītipatantaṃ mahākappinamahākassapādīhi sāvakehi parivāritassa",
  "atk-s0510a:1806_6": "tejodhātuṃ samāpajjitvā nisinnassa sasāvakassa bhagavato okāsaṃ passasīti attho.",
  "atk-s0510a:1806_7": "Ekasmiñhi samaye bhagavā brahmaloke sudhammāya sabhāya sannipatitvā sannisinnassa",
  "atk-s0510a:1806_8": "“atthi nu kho koci samaṇo vā brāhmaṇo vā evaṃmahiddhiko, so idha āgantuṃ sakkuṇeyyā”ti",
  "atk-s0510a:1806_9": "cintentassa brahmuno cittamaññāya tattha gantvā brahmuno matthake ākāse nisinno tejodhātuṃ",
  "atk-s0510a:1806_10": "samāpajjitvā obhāsaṃ muñcanto mahāmoggallānādīnaṃ āgamanaṃ cintesi. Saha cintanena",
  "atk-s0510a:1806_11": "tepi tattha gantvā satthāraṃ vanditvā satthu ajjhāsayaṃ ñatvā tejodhātuṃ samāpajjitvā",
  "atk-s0510a:1806_12": "paccekadisāsu nisīditvā obhāsaṃ vissajjesuṃ. Sakalabrahmaloko ekobhāso ahosi. Satthā",
  "atk-s0510a:1806_13": "brahmuno kallacittataṃ ñatvā catusaccapakāsanaṃ dhammaṃ desesi. Desanāpariyosāne",
  "atk-s0510a:1806_14": "anekāni brahmasahassāni maggaphalesu patiṭṭhahiṃsu. Taṃ sandhāya codento ajjāpi te,",
  "atk-s0510a:1806_15": "āvuso, sā diṭṭhīti gāthamāha. Ayaṃ panattho bakabrahmasuttena dīpetabbo. Vuttaṃ hetaṃ –",
  "atk-s0510a:1807_0": "“Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena",
  "atk-s0510a:1807_1": "kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hoti",
  "atk-s0510a:1807_2": "– ‘natthi samaṇo vā brāhmaṇo vā yo idha āgaccheyyā’ti. Atha kho bhagavā tassa brahmuno",
  "atk-s0510a:1807_3": "cetasā cetoparivitakkamaññāya seyyathāpi nāma balavā puriso samiñjitaṃ vā bāhaṃ pasāreyya,",
  "atk-s0510a:1807_4": "pasāritaṃ vā bāhaṃ samiñjeyya; evameva jetavane antarahito tasmiṃ brahmaloke pāturahosi.",
  "atk-s0510a:1807_5": "Atha kho bhagavā tassa brahmuno uparivehāsaṃ pallaṅkena nisīdi tejodhātuṃ samāpajjitvā.",
  "atk-s0510a:1808_0": "“Atha kho āyasmato mahāmoggallānassa etadahosi ‘kahaṃ nu kho bhagavā etarahi viharatī’ti?",
  "atk-s0510a:1808_1": "Addasa kho āyasmā mahāmoggallāno bhagavantaṃ dibbena cakkhunā visuddhena atikkantamānusakena",
  "atk-s0510a:1808_2": "tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi",
  "atk-s0510a:1808_3": "nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya;",
  "atk-s0510a:1808_4": "evameva jetavane antarahito tasmiṃ brahmaloke pāturahosi. Atha kho āyasmā mahāmoggallāno",
  "atk-s0510a:1808_5": "puratthimaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ",
  "atk-s0510a:1808_6": "samāpajjitvā nīcataraṃ bhagavato.",
  "atk-s0510a:1809_0": "“Atha kho āyasmato mahākassapassa etadahosi – ‘kahaṃ nu kho bhagavā etarahi viharatī’ti?",
  "atk-s0510a:1809_1": "Addasa kho āyasmā mahākassapo bhagavantaṃ dibbena cakkhunā visuddhena atikkantamānusakena",
  "atk-s0510a:1809_2": "tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi",
  "atk-s0510a:1809_3": "nāma balavā puriso…pe… evameva jetavane antarahito tasmiṃ brahmaloke pāturahosi.",
  "atk-s0510a:1809_4": "Atha kho āyasmā mahākassapo dakkhiṇaṃ disaṃ nissāya tassa brahmuno uparivehāsaṃ pallaṅkena",
  "atk-s0510a:1809_5": "nisīdi tejodhātuṃ samāpajjitvā nīcataraṃ bhagavato.",
  "atk-s0510a:1810_0": "“Atha kho āyasmato mahākappinassa etadahosi – ‘kahaṃ nu kho bhagavā etarahi viharatī’ti?",
  "atk-s0510a:1810_1": "Addasa kho āyasmā mahākappino bhagavantaṃ dibbena cakkhunā visuddhena atikkantamānusakena",
  "atk-s0510a:1810_2": "tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi",
  "atk-s0510a:1810_3": "nāma balavā puriso…pe… evameva jetavane antarahito tasmiṃ brahmaloke pāturahosi.",
  "atk-s0510a:1810_4": "Atha kho āyasmā mahākappino pacchimaṃ disaṃ nissāya tassa brahmuno uparivehāsaṃ pallaṅkena",
  "atk-s0510a:1810_5": "nisīdi tejodhātuṃ samāpajjitvā nīcataraṃ bhagavato.",
  "atk-s0510a:1811_0": "“Atha kho āyasmato anuruddhassa etadahosi – ‘kahaṃ nu kho bhagavā etarahi viharatī’ti?",
  "atk-s0510a:1811_1": "Addasa kho āyasmā anuruddho bhagavantaṃ dibbena cakkhunā visuddhena atikkantamānusakena",
  "atk-s0510a:1811_2": "tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi",
  "atk-s0510a:1811_3": "nāma balavā puriso…pe… evameva jetavane antarahito tasmiṃ brahmaloke pāturahosi.",
  "atk-s0510a:1811_4": "Atha kho āyasmā anuruddho uttaraṃ disaṃ nissāya tassa brahmuno uparivehāsaṃ pallaṅkena",
  "atk-s0510a:1811_5": "nisīdi tejodhātuṃ samāpajjitvā nīcataraṃ bhagavato”.",
  "atk-s0510a:1812": "Atha kho āyasmā mahāmoggallāno taṃ brahmānaṃ gāthāya ajjhabhāsi –",
  "atk-s0510a:1813": "“Ajjāpi te āvuso sā diṭṭhi, yā te diṭṭhi pure ahu;",
  "atk-s0510a:1814": "Passasi vītivattantaṃ, brahmaloke pabhassara”nti.",
  "atk-s0510a:1815": "“Na me mārisa sā diṭṭhi, yā me diṭṭhi pure ahu;",
  "atk-s0510a:1816": "Passāmi vītivattantaṃ, brahmaloke pabhassaraṃ;",
  "atk-s0510a:1817": "Svāhaṃ ajja kathaṃ vajjaṃ, ahaṃ niccomhi sassato”ti.",
  "atk-s0510a:1818_0": "“Atha kho bhagavā taṃ brahmānaṃ saṃvejetvā seyyathāpi nāma balavā puriso…pe… evameva",
  "atk-s0510a:1818_1": "tasmiṃ brahmaloke antarahito jetavane pāturahosi. Atha kho so brahmā aññataraṃ brahmapārisajjaṃ",
  "atk-s0510a:1818_2": "āmantesi – ‘ehi tvaṃ, mārisa, yenāyasmā mahāmoggallāno tenupasaṅkama, upasaṅkamitvā",
  "atk-s0510a:1818_3": "āyasmantaṃ mahāmoggallānaṃ evaṃ vadehi – “atthi nu kho, mārisa moggallāna, aññepi",
  "atk-s0510a:1818_4": "tassa bhagavato sāvakā evaṃmahiddhikā evaṃmahānubhāvā seyyathāpi bhavaṃ moggallāno",
  "atk-s0510a:1818_5": "kassapo kappino anuruddho”ti? ‘Evaṃ, mārisā’ti kho so brahmapārisajjo tassa brahmuno",
  "atk-s0510a:1818_6": "paṭissutvā yenāyasmā mahāmoggallāno tenupasaṅkami, upasaṅkamitvā āyasmantaṃ mahāmoggallānaṃ",
  "atk-s0510a:1818_7": "etadavoca – ‘atthi nu kho, mārisa moggallāna, aññepi tassa bhagavato sāvakā evaṃmahiddhikā",
  "atk-s0510a:1818_8": "evaṃmahānubhāvā seyyathāpi bhavaṃ moggallāno kassapo kappino anuruddho’ti? Atha kho",
  "atk-s0510a:1818_9": "āyasmā mahāmoggallāno taṃ brahmapārisajjaṃ gāthāya ajjhabhāsi –",
  "atk-s0510a:1819": "“Tevijjā iddhipattā ca, cetopariyāyakovidā;",
  "atk-s0510a:1820": "Khīṇāsavā arahanto, bahū buddhassa sāvakā”ti.",
  "atk-s0510a:1821_0": "“Atha kho so brahmapārisajjo āyasmato mahāmoggallānassa bhāsitaṃ abhinanditvā anumoditvā",
  "atk-s0510a:1821_1": "yena so brahmā tenupasaṅkami, upasaṅkamitvā taṃ brahmānaṃ etadavoca – ‘āyasmā mārisa",
  "atk-s0510a:1821_2": "mahāmoggallāno evamāha –",
  "atk-s0510a:1822": "“‘Tevijjā iddhipattā ca, cetopariyāyakovidā;",
  "atk-s0510a:1823": "Khīṇāsavā arahanto, bahū buddhassa sāvakā”’ti. –",
  "atk-s0510a:1824": "Idamavoca so brahmapārisajjo. Attamano ca so brahmā tassa brahmapārisajjassa bhāsitaṃ abhinandīti.",
  "atk-s0510a:1825": "Idaṃ sandhāya vuttaṃ – “ayaṃ panattho bakabrahmasuttena dīpetabbo”ti.",
  "atk-s0510a:1826_0": "Mahāneruno kūṭanti kūṭasīsena sakalameva sinerupabbatarājaṃ vadasi. Vimokkhena apassayīti",
  "atk-s0510a:1826_1": "jhānavimokkhena nissayena abhiññāyena passayīti adhippāyo. Vananti jambudīpaṃ. So",
  "atk-s0510a:1826_2": "hi vanabāhullatāya “vana”nti vutto. Tenāha “jambumaṇḍassa issaro”ti. Pubbavidehānanti",
  "atk-s0510a:1826_3": "pubbavidehaṭṭhānañca pubbavidehanti attho. Ye ca bhūmisayā narāti bhūmisayā narā",
  "atk-s0510a:1826_4": "nāma aparagoyānauttarakurukā ca manussā. Te hi gehābhāvato “bhūmisayā”ti vuttā. Tepi",
  "atk-s0510a:1826_5": "sabbe apassayīti sambandho. Ayaṃ panattho nandopanandadamanena dīpetabbo – ekasmiṃ",
  "atk-s0510a:1826_6": "kira samaye anāthapiṇḍiko gahapati bhagavato dhammadesanaṃ sutvā “sve, bhante, pañcahi",
  "atk-s0510a:1826_7": "bhikkhusatehi saddhiṃ mayhaṃ gehe bhikkhaṃ gaṇhathā”ti nimantetvā pakkāmi. Taṃdivasañca",
  "atk-s0510a:1826_8": "bhagavato paccūsasamaye dasasahassilokadhātuṃ olokentassa nandopanando nāma nāgarājā",
  "atk-s0510a:1826_9": "ñāṇamukhe āpāthaṃ āgacchi. Bhagavā “ayaṃ nāgarājā mayhaṃ ñāṇamukhe āpāthaṃ āgacchati,",
  "atk-s0510a:1826_10": "kiṃ nu kho bhavissatī”ti āvajjento saraṇagamanassa upanissayaṃ disvā “ayaṃ micchādiṭṭhiko",
  "atk-s0510a:1826_11": "tīsu ratanesu appasanno, ko nu kho imaṃ micchādiṭṭhiko vimoceyyā”ti āvajjento mahāmoggallānattheraṃ",
  "atk-s0510a:1826_12": "addasa. Tato pabhātāya rattiyā sarīrapaṭijagganaṃ katvā āyasmantaṃ ānandaṃ āmantesi",
  "atk-s0510a:1826_13": "– “ānanda, pañcannaṃ bhikkhusatānaṃ ārocehi – ‘tathāgato devacārikaṃ gacchatī”’ti.",
  "atk-s0510a:1826_14": "Taṃdivasañca nandopanandassa āpānabhūmiṃ sajjayiṃsu. So dibbaratanapallaṅke dibbena",
  "atk-s0510a:1826_15": "setacchattena dhāriyamāno tividhanāṭakehi ceva nāgaparisāya ca parivuto dibbabhājanesu",
  "atk-s0510a:1826_16": "upaṭṭhāpitaannapānaṃ olokayamāno nisinno hoti. Atha kho bhagavā yathā nāgarājā passati,",
  "atk-s0510a:1826_17": "tathā katvā tassa vimānamatthakeneva pañcahi bhikkhusatehi saddhiṃ tāvatiṃsadevalokābhimukho pāyāsi.",
  "atk-s0510a:1827_0": "Tena kho pana samayena nandopanandassa nāgarājassa evarūpaṃ pāpakaṃ diṭṭhigataṃ uppannaṃ",
  "atk-s0510a:1827_1": "hoti “ime hi nāma muṇḍasamaṇakā amhākaṃ uparibhavanena devānaṃ tāvatiṃsānaṃ bhavanaṃ",
  "atk-s0510a:1827_2": "pavisantipi nikkhamantipi, na dāni ito paṭṭhāya imesaṃ amhākaṃ matthake pādapaṃsuṃ",
  "atk-s0510a:1827_3": "okirantānaṃ gantuṃ dassāmī”ti uṭṭhāya sinerupādaṃ gantvā taṃ attabhāvaṃ vijahitvā",
  "atk-s0510a:1827_4": "sineruṃ sattakkhattuṃ bhogehi parikkhipitvā upari phaṇaṃ katvā tāvatiṃsabhavanaṃ",
  "atk-s0510a:1827_5": "avakujjena phaṇena pariggahetvā adassanaṃ gamesi.",
  "atk-s0510a:1828_0": "Atha kho āyasmā raṭṭhapālo bhagavantaṃ etadavoca – “pubbe, bhante, imasmiṃ padese",
  "atk-s0510a:1828_1": "ṭhito sineruṃ passāmi, sineruparibhaṇḍaṃ passāmi, tāvatiṃsaṃ passāmi, vejayantaṃ",
  "atk-s0510a:1828_2": "passāmi, vejayantassa pāsādassa uparidhajaṃ passāmi. Ko nu kho, bhante, hetu ko paccayo,",
  "atk-s0510a:1828_3": "yaṃ etarahi neva sineruṃ passāmi…pe… na vejayantassa pāsādassa uparidhajaṃ passāmī”ti.",
  "atk-s0510a:1828_4": "“Ayaṃ, raṭṭhapāla, nandopanando nāma nāgarājā tumhākaṃ kupito sineruṃ sattakkhattuṃ",
  "atk-s0510a:1828_5": "bhogehi parikkhipitvā upari phaṇena paṭicchādetvā andhakāraṃ katvā ṭhito”ti. “Damemi",
  "atk-s0510a:1828_6": "naṃ, bhante”ti. Na bhagavā naṃ anujāni. Atha kho āyasmā bhaddiyo, āyasmā rāhuloti",
  "atk-s0510a:1828_7": "anukkamena sabbepi bhikkhū uṭṭhahiṃsu. Bhagavā anujāni.",
  "atk-s0510a:1829_0": "Avasāne mahāmoggallānatthero – “ahaṃ, bhante, damemi na”nti āha. “Damehi, moggallānā”ti",
  "atk-s0510a:1829_1": "bhagavā anujāni. Thero attabhāvaṃ vijahitvā mahantaṃ nāgarājavaṇṇaṃ abhinimminitvā",
  "atk-s0510a:1829_2": "nandopanandaṃ cuddasakkhattuṃ bhogehi parikkhipitvā tassa phaṇamatthake attano phaṇaṃ",
  "atk-s0510a:1829_3": "ṭhapetvā sinerunā saddhiṃ abhinippīḷesi. Nāgarājā dhūmāyi. Theropi “na tuyhaṃyeva",
  "atk-s0510a:1829_4": "sarīre dhūmo atthi, mayhampi atthī”ti dhūmāyi. Nāgarājassa dhūmo theraṃ na bādhati,",
  "atk-s0510a:1829_5": "therassa pana dhūmo nāgarājaṃ bādhati. Tato nāgarājā pajjali, theropi “na tuyhaṃyeva",
  "atk-s0510a:1829_6": "sarīre aggi atthi, mayhampi atthī”ti pajjali. Nāgarājassa tejo theraṃ na bādhati,",
  "atk-s0510a:1829_7": "therassa pana tejo nāgarājānaṃ bādhati. Nāgarājā – “ayaṃ maṃ sinerunā abhinippīḷetvā",
  "atk-s0510a:1829_8": "dhūmāyati ceva pajjalati cā”ti cintetvā “bho, tuvaṃ kosī”ti paṭipucchi. “Ahaṃ kho,",
  "atk-s0510a:1829_9": "nanda, moggallāno”ti. “Bhante, attano bhikkhubhāvena tiṭṭhāhī”ti.",
  "atk-s0510a:1830_0": "Thero taṃ attabhāvaṃ vijahitvā tassa dakkhiṇakaṇṇasotena pavisitvā vāmakaṇṇasotena",
  "atk-s0510a:1830_1": "nikkhami, vāmakaṇṇasotena pavisitvā dakkhiṇakaṇṇasotena nikkhami. Tathā dakkhiṇanāsasotena",
  "atk-s0510a:1830_2": "pavisitvā vāmanāsasotena nikkhami, vāmanāsasotena pavisitvā dakkhiṇanāsasotena nikkhami.",
  "atk-s0510a:1830_3": "Tato nāgarājā mukhaṃ vivari, thero mukhena pavisitvā antokucchiyaṃ pācīnena ca pacchimena",
  "atk-s0510a:1830_4": "ca caṅkamati. Bhagavā – “moggallāna, manasi karohi, mahiddhiko nāgo”ti āha. Thero",
  "atk-s0510a:1830_5": "“mayhaṃ kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā",
  "atk-s0510a:1830_6": "paricitā susamāraddhā, tiṭṭhatu, bhante, nandopanando, ahaṃ nandopanandasadisānaṃ",
  "atk-s0510a:1830_7": "nāgarājānaṃ satampi sahassampi dameyya”ntiādimāha.",
  "atk-s0510a:1831_0": "Nāgarājā cintesi – “pavisanto tāva me na diṭṭho, nikkhamanakāle dāni naṃ dāṭhantare",
  "atk-s0510a:1831_1": "pakkhipitvā khādissāmī”ti cintetvā “nikkhamatha, bhante, mā maṃ antokucchiyaṃ aparāparaṃ",
  "atk-s0510a:1831_2": "caṅkamanto bādhayitthā”ti āha. Thero nikkhamitvā bahi aṭṭhāsi. Nāgarājā “ayaṃ so”ti",
  "atk-s0510a:1831_3": "disvā nāsavātaṃ vissajji, thero catutthajjhānaṃ samāpajji, lomakūpampissa vāto cāletuṃ",
  "atk-s0510a:1831_4": "nāsakkhi. Avasesā bhikkhū kira ādito paṭṭhāya sabbapāṭihāriyāni kātuṃ sakkuṇeyyuṃ,",
  "atk-s0510a:1831_5": "imaṃ pana ṭhānaṃ patvā evaṃ khippanisantino hutvā samāpajjituṃ na sakkhissantīti",
  "atk-s0510a:1831_6": "nesaṃ bhagavā nāgarājadamanaṃ nānujāni.",
  "atk-s0510a:1832_0": "Nāgarājā “ahaṃ imassa samaṇassa nāsavātena lomakūpampi cāletuṃ nāsakkhi, mahiddhiko",
  "atk-s0510a:1832_1": "so samaṇo”ti cintesi. Thero attabhāvaṃ vijahitvā supaṇṇarūpaṃ abhinimminitvā supaṇṇavātaṃ",
  "atk-s0510a:1832_2": "dassento nāgarājānaṃ anubandhi. Nāgarājā taṃ attabhāvaṃ vijahitvā māṇavakavaṇṇaṃ",
  "atk-s0510a:1832_3": "abhinimminitvā “bhante, tumhākaṃ saraṇaṃ gacchāmī”ti vadanto therassa pāde vandi.",
  "atk-s0510a:1832_4": "Thero “satthā, nanda, āgato, ehi gamissāmā”ti nāgarājānaṃ dametvā nibbisaṃ katvā",
  "atk-s0510a:1832_5": "gahetvā bhagavato santikaṃ agamāsi. Nāgarājā bhagavantaṃ vanditvā “bhante, tumhākaṃ",
  "atk-s0510a:1832_6": "saraṇaṃ gacchāmī”ti āha. Bhagavā “sukhī hohi, nāgarājā”ti vatvā bhikkhusaṅghaparivuto",
  "atk-s0510a:1832_7": "anāthapiṇḍikassa nivesanaṃ agamāsi.",
  "atk-s0510a:1833_0": "Anāthapiṇḍiko “kiṃ, bhante, atidivā āgatatthā”ti āha. “Moggallānassa ca nandopanandassa",
  "atk-s0510a:1833_1": "ca saṅgāmo ahosī”ti. “Kassa pana, bhante, jayo, kassa parājayo”ti? “Moggallānassa",
  "atk-s0510a:1833_2": "jayo, nandassa parājayo”ti. Anāthapiṇḍiko “adhivāsetu me, bhante, bhagavā sattāhaṃ",
  "atk-s0510a:1833_3": "ekapaṭipāṭiyā bhattaṃ sattāhaṃ therassa sakkāraṃ karissāmī”ti vatvā sattāhaṃ buddhappamukhānaṃ",
  "atk-s0510a:1833_4": "pañcannaṃ bhikkhusatānaṃ mahāsakkāraṃ akāsi. Tena vuttaṃ – “nandopanandadamanena dīpetabbo”ti.",
  "atk-s0510a:1834": "Ekasmiñhi samaye pubbārāme visākhāya mahāupāsikāya kāritasahassagabbhapaṭimaṇḍite pāsāde bhagavati viharante…pe… saṃvejesi ca devatāti. Tena vuttaṃ –",
  "atk-s0510a:1835": "“Dharaṇimpi sugambhīraṃ, bahalaṃ duppadhaṃsiyaṃ;",
  "atk-s0510a:1836": "Vāmaṅguṭṭhena khobheyyaṃ, iddhiyā pāramiṃ gato”ti.",
  "atk-s0510a:1837": "Tattha iddhiyā pāramiṃ gatoti vikubbaniddhiādiiddhiyā pariyosānaṃ gato patto.",
  "atk-s0510a:1838_0": "395. Asmimānanti ahamasmi paññāsīlasamādhisampannotiādi asmimānaṃ na passāmi na akkhāmīti",
  "atk-s0510a:1838_1": "attho. Tadeva dīpento māno mayhaṃ na vijjatīti āha. Sāmaṇere upādāyāti sāmaṇere ādiṃ",
  "atk-s0510a:1838_2": "katvā sakale bhikkhusaṅghe garucittaṃ gāravacittaṃ ādarabahumānaṃ ahaṃ karomīti attho.",
  "atk-s0510a:1839_0": "396. Aparimeyye ito kappeti ito amhākaṃ uppannakappato antarakappādīhi aparimeyye",
  "atk-s0510a:1839_1": "ekaasaṅkhyeyyassa upari satasahassakappamatthaketi attho. Yaṃ kammamabhinīharinti",
  "atk-s0510a:1839_2": "aggasāvakabhāvassa padaṃ puññasampattiṃ pūresiṃ. Tāhaṃ bhūmimanuppattoti ahaṃ taṃ",
  "atk-s0510a:1839_3": "sāvakabhūmiṃ anuppatto āsavakkhayasaṅkhātaṃ nibbānaṃ patto asmi amhīti attho.",
  "atk-s0510a:1840_0": "397. Atthapaṭisambhidādayo catasso paṭisambhidā sotāpattimaggādayo aṭṭha vimokkhā",
  "atk-s0510a:1840_1": "iddhividhādayo cha abhiññāyo me mayā sacchikatā paccakkhaṃ katā. Buddhassa bhagavato",
  "atk-s0510a:1840_2": "ovādānusāsanīsaṅkhātaṃ sāsanaṃ mayā kataṃ sīlapaṭipattinipphādanavasena pariyosāpitanti attho.",
  "atk-s0510a:1841_0": "Itthanti iminā pakārena heṭṭhā vuttakkamena. Evaṃ so ekasseva anomadassībuddhassa",
  "atk-s0510a:1841_1": "santike dvikkhattuṃ byākaraṇaṃ labhi. Kathaṃ? Heṭṭhā vuttanayena seṭṭhi hutvā tassa",
  "atk-s0510a:1841_2": "bhagavato santike laddhabyākaraṇo tato cuto sāmuddike nāgabhavane nibbatto tasseva",
  "atk-s0510a:1841_3": "bhagavato santike dīghāyukabhāvena upahāraṃ katvā nimantetvā bhojetvā mahāpūjaṃ akāsi.",
  "atk-s0510a:1841_4": "Tadāpi bhagavā byākaraṇaṃ kathesi. Sudanti padapūraṇe nipāto. Āyasmāti piyavacanaṃ",
  "atk-s0510a:1841_5": "garugāravādhivacanaṃ. Mahāmoggallānatthero imā apadānagāthāyo abhāsittha kathesi.",
  "atk-s0510a:1841_6": "Itīti parisamāpanatthe nipāto.",
  "atk-s0510a:1842": "Mahāmoggallānattheraapadānavaṇṇanā samattā.",
  "atk-s0510a:1843": "3-3. Mahākassapattheraapadānavaṇṇanā",
  "atk-s0510a:1844_0": "Padumuttarassa bhagavatotyādikaṃ āyasmato mahākassapattherassa apadānaṃ. Ayampi purimabuddhesu",
  "atk-s0510a:1844_1": "katādhikāro tattha tattha bhave vivaṭṭūpanissayāni puññasambhārāni upacinanto padumuttarabhagavato",
  "atk-s0510a:1844_2": "kāle haṃsavatīnagare vedeho nāma asītikoṭivibhavo kuṭumbiko ahosi. So buddhamāmako,",
  "atk-s0510a:1844_3": "dhammamāmako, saṅghamāmako, upāsako hutvā viharanto ekasmiṃ uposathadivase pātova",
  "atk-s0510a:1844_4": "subhojanaṃ bhuñjitvā uposathaṅgāni adhiṭṭhāya gandhapupphādīni gahetvā vihāraṃ gantvā",
  "atk-s0510a:1844_5": "satthāraṃ pūjetvā vanditvā ekamantaṃ nisīdi.",
  "atk-s0510a:1845_0": "Tasmiñca khaṇe satthā mahānisabhattheraṃ nāma tatiyasāvakaṃ “etadaggaṃ, bhikkhave,",
  "atk-s0510a:1845_1": "mama sāvakānaṃ bhikkhūnaṃ dhutavādānaṃ yadidaṃ nisabho”ti etadagge ṭhapesi. Upāsako",
  "atk-s0510a:1845_2": "taṃ sutvā pasanno dhammakathāvasāne mahājane uṭṭhāya gate satthāraṃ vanditvā “sve,",
  "atk-s0510a:1845_3": "bhante, mayhaṃ bhikkhaṃ adhivāsethā”ti nimantesi. “Mahā kho, upāsaka, bhikkhusaṅgho”ti.",
  "atk-s0510a:1845_4": "“Kittako, bhante”ti? “Aṭṭhasaṭṭhibhikkhusatasahassa”nti. “Bhante, ekaṃ sāmaṇerampi",
  "atk-s0510a:1845_5": "vihāre asesetvā mayhaṃ bhikkhaṃ gaṇhathā”ti. Satthā adhivāsesi. Upāsako satthu adhivāsanaṃ",
  "atk-s0510a:1845_6": "ñatvā gehaṃ gantvā mahādānaṃ sajjetvā punadivase satthu kālaṃ ārocāpesi. Satthā pattacīvaramādāya",
  "atk-s0510a:1845_7": "bhikkhusaṅghaparivuto upāsakassa gharaṃ gantvā paññattāsane nisinno dakkhiṇodakāvasāne",
  "atk-s0510a:1845_8": "yāguādīni sampaṭicchanto bhattavissaggaṃ akāsi. Upāsakopi satthu santike nisīdi.",
  "atk-s0510a:1846_0": "Tasmiṃ antare mahānisabhatthero piṇḍāya caranto tameva vīthiṃ paṭipajji. Upāsako",
  "atk-s0510a:1846_1": "disvā uṭṭhāya gantvā theraṃ vanditvā “pattaṃ, bhante, dethā”ti āha. Thero pattaṃ",
  "atk-s0510a:1846_2": "adāsi. “Bhante, idheva pavisatha, satthāpi gehe nisinno”ti. “Na vaṭṭissati, upāsakā”ti.",
  "atk-s0510a:1846_3": "So therassa pattaṃ gahetvā piṇḍapātassa pūretvā adāsi. Tato theraṃ anugantvā nivatto",
  "atk-s0510a:1846_4": "satthu santike nisīditvā evamāha – “mahānisabhatthero, bhante, ‘satthāpi gehe nisinno’ti",
  "atk-s0510a:1846_5": "vuttepi pavisituṃ na icchi. Atthi nu kho etassa tumhākaṃ guṇehi atirekaguṇo”ti? Buddhānañca",
  "atk-s0510a:1846_6": "vaṇṇamaccheraṃ nāma natthi, tasmā satthā evamāha – “upāsaka, mayaṃ bhikkhaṃ āgamayamānā",
  "atk-s0510a:1846_7": "gehe nisīdāma, so bhikkhu na evaṃ nisīditvā bhikkhaṃ udikkhati. Mayaṃ gāmantasenāsane",
  "atk-s0510a:1846_8": "vasāma, so araññeyeva vasati. Mayaṃ channe vasāma, so abbhokāseyeva vasatī”ti bhagavā",
  "atk-s0510a:1846_9": "“ayañca ayañcetassa guṇo”ti mahāsamuddaṃ pūrayamāno viya tassa guṇaṃ kathesi.",
  "atk-s0510a:1847_0": "Upāsakopi pakatiyā jalamānadīpo telena āsitto viya suṭṭhutaraṃ pasanno hutvā cintesi",
  "atk-s0510a:1847_1": "– “kiṃ mayhaṃ aññāya sampattiyā, yaṃnūnāhaṃ anāgate ekassa buddhassa santike dhutavādānaṃ",
  "atk-s0510a:1847_2": "aggabhāvatthāya patthanaṃ karissāmī”ti. So punapi satthāraṃ nimantetvā teneva niyāmena",
  "atk-s0510a:1847_3": "satta divase mahādānaṃ datvā sattame divase buddhappamukhassa mahābhikkhusaṅghassa",
  "atk-s0510a:1847_4": "ticīvarāni datvā satthu pādamūle nipajjitvā evamāha – “yaṃ me, bhante, satta divase",
  "atk-s0510a:1847_5": "dānaṃ dentassa mettaṃ kāyakammaṃ mettaṃ vacīkammaṃ mettaṃ manokammaṃ paccupaṭṭhitaṃ,",
  "atk-s0510a:1847_6": "imināhaṃ na aññaṃ devasampattiṃ vā sakkamārabrahmasampattiṃ vā patthemi, idaṃ pana",
  "atk-s0510a:1847_7": "me kammaṃ anāgate ekassa buddhassa santike mahānisabhattherena pattaṭṭhānantaraṃ",
  "atk-s0510a:1847_8": "pāpuṇanatthāya terasadhutaṅgadharānaṃ aggabhāvassa adhikāro hotū”ti. Satthā “mahantaṃ",
  "atk-s0510a:1847_9": "ṭhānaṃ iminā patthitaṃ, samijjhissati nu kho, no”ti olokento samijjhanabhāvaṃ disvā",
  "atk-s0510a:1847_10": "āha – “manāpaṃ te ṭhānaṃ patthitaṃ, anāgate satasahassakappāvasāne gotamo nāma buddho",
  "atk-s0510a:1847_11": "uppajjissati, tassa tvaṃ tatiyasāvako mahākassapatthero nāma bhavissasī”ti byākāsi.",
  "atk-s0510a:1847_12": "Taṃ sutvā upāsako “buddhānaṃ dve kathā nāma natthī”ti punadivase pattabbaṃ viya taṃ",
  "atk-s0510a:1847_13": "sampattiṃ amaññittha. So yāvatāyukaṃ dānaṃ datvā sīlaṃ samādāya rakkhitvā nānappakāraṃ",
  "atk-s0510a:1847_14": "puññakammaṃ katvā kālaṃkatvā sagge nibbatti.",
  "atk-s0510a:1848_0": "Tato paṭṭhāya devamanussesu sampattiṃ anubhavanto ito ekanavutikappe vipassisammāsambuddhe",
  "atk-s0510a:1848_1": "bandhumatīnagaraṃ upanissāya kheme migadāye viharante devalokā cavitvā aññatarasmiṃ",
  "atk-s0510a:1848_2": "parijiṇṇabrāhmaṇakule nibbatti. Tasmiñca kāle vipassī bhagavā sattame saṃvacchare",
  "atk-s0510a:1848_3": "dhammaṃ kathesi, mahantaṃ kolāhalaṃ ahosi. Sakalajambudīpe devatā “satthā dhammaṃ",
  "atk-s0510a:1848_4": "kathessatī”ti ārocesuṃ. Brāhmaṇo taṃ sāsanaṃ assosi. Tassa nivāsanasāṭako ekoyeva,",
  "atk-s0510a:1848_5": "tathā brāhmaṇiyā. Pārupanaṃ pana dvinnampi ekameva. So sakalanagare “ekasāṭakabrāhmaṇo”ti",
  "atk-s0510a:1848_6": "paññāyi. So brāhmaṇo kenacideva kiccena brāhmaṇānaṃ sannipāte sati brāhmaṇiṃ gehe",
  "atk-s0510a:1848_7": "ṭhapetvā sayaṃ taṃ vatthaṃ pārupitvā gacchati, brāhmaṇīnaṃ sannipāte sati sayaṃ gehe",
  "atk-s0510a:1848_8": "acchati, brāhmaṇī taṃ vatthaṃ pārupitvā gacchati. Tasmiṃ pana divase so brāhmaṇiṃ",
  "atk-s0510a:1848_9": "āha – “bhoti, kiṃ tvaṃ rattiṃ dhammaṃ suṇissasi, udāhu divā”ti? “Sāmi, ahaṃ mātugāmo",
  "atk-s0510a:1848_10": "bhīrukajātikā rattiṃ sotuṃ na sakkomi, divā sossāmī”ti taṃ brāhmaṇaṃ gehe ṭhapetvā",
  "atk-s0510a:1848_11": "taṃ vatthaṃ pārupitvā upāsikāhi saddhiṃ vihāraṃ gantvā satthāraṃ vanditvā ekamantaṃ",
  "atk-s0510a:1848_12": "nisinnā dhammaṃ sutvā upāsikāhi saddhiṃ agamāsi. Atha brāhmaṇo taṃ gehe ṭhapetvā",
  "atk-s0510a:1848_13": "taṃ vatthaṃ pārupitvā vihāraṃ gato.",
  "atk-s0510a:1849_0": "Tasmiñca samaye satthā parisamajjhe alaṅkatadhammāsane nisinno cittabījaniṃ gahetvā",
  "atk-s0510a:1849_1": "ākāsagaṅgaṃ otārento viya sineruṃ manthaṃ katvā sāgaraṃ nimmanthento viya ca dhammakathaṃ",
  "atk-s0510a:1849_2": "kathesi. Brāhmaṇassa parisapariyantena nisinnassa dhammaṃ suṇantassa paṭhamayāmeyeva",
  "atk-s0510a:1849_3": "sakalasarīraṃ pūrayamānā pañcavaṇṇā pīti uppajji. So pārutavatthaṃ saṅgharitvā “dasabalassa",
  "atk-s0510a:1849_4": "dassāmī”ti cintesi. Athassa ādīnavasahassaṃ dassayamānaṃ maccheraṃ uppajji. So “brāhmaṇiyā",
  "atk-s0510a:1849_5": "tuyhañca ekameva vatthaṃ, aññaṃ kiñci pārupanaṃ nāma natthi, apārupitvā bahi vicarituṃ",
  "atk-s0510a:1849_6": "na sakkomī”ti sabbathāpi adātukāmo ahosi. Athassa nikkhante paṭhame majjhimayāmeti",
  "atk-s0510a:1849_7": "tatheva pīti uppajji. So tatheva cintetvā tatheva adātukāmo ahosi. Athassa majjhime",
  "atk-s0510a:1849_8": "yāme nikkhante pacchimayāmepi tatheva pīti uppajji. Tadā so maccheraṃ jinitvā vatthaṃ",
  "atk-s0510a:1849_9": "saṅgharitvā satthu pādamūle ṭhapesi. Tato vāmahatthaṃ ābhujitvā dakkhiṇena hatthena",
  "atk-s0510a:1849_10": "apphoṭetvā “jitaṃ me, jitaṃ me”ti tikkhattuṃ nadi.",
  "atk-s0510a:1850_0": "Tasmiṃ samaye bandhumā rājā dhammāsanassa pacchato antosāṇiyaṃ nisinno dhammaṃ suṇāti.",
  "atk-s0510a:1850_1": "Rañño ca nāma “jitaṃ me”ti saddo amanāpo hoti. Rājā purisaṃ āṇāpesi “gaccha, bhaṇe,",
  "atk-s0510a:1850_2": "etaṃ puccha – ‘kiṃ so vadatī”’ti? Brāhmaṇo tenāgantvā pucchito “avasesā hatthiyānādīni",
  "atk-s0510a:1850_3": "āruyha asicammādīni gahetvā parasenaṃ jinanti, na taṃ acchariyaṃ. Ahaṃ pana pacchato",
  "atk-s0510a:1850_4": "āgacchantassa kūṭagoṇassa muggarena sīsaṃ bhinditvā taṃ palāpento viya maccheracittaṃ",
  "atk-s0510a:1850_5": "jinitvā pārutavatthaṃ dasabalassa adāsiṃ, taṃ me jitaṃ maccheraṃ acchariya”nti āha.",
  "atk-s0510a:1850_6": "So āgantvā taṃ pavattiṃ rañño ārocesi. Rājā “amhe, bhaṇe, dasabalassa anurūpaṃ na",
  "atk-s0510a:1850_7": "jānāma, brāhmaṇo jānātī”ti tassa pasīditvā vatthayugaṃ pesesi. Taṃ disvā brāhmaṇo",
  "atk-s0510a:1850_8": "cintesi – “rājā mayhaṃ tuṇhī nisinnassa paṭhamaṃ kiñci adatvā satthu guṇe kathentassa",
  "atk-s0510a:1850_9": "adāsi, satthu guṇe paṭicca idaṃ uppannaṃ, satthuyeva anucchavika”nti tampi vatthayugaṃ",
  "atk-s0510a:1850_10": "dasabalassa adāsi. Rājā “kiṃ brāhmaṇena kata”nti pucchitvā “tampi tena vatthayugaṃ",
  "atk-s0510a:1850_11": "tathāgatasseva dinna”nti sutvā aññānipi dve vatthayugāni pesesi, so tānipi satthu",
  "atk-s0510a:1850_12": "adāsi. Puna rājā ‘aññānipi cattārī’ti evaṃ vatvā yāva evaṃ dvattiṃsa vatthayugāni",
  "atk-s0510a:1850_13": "pesesi. Atha brāhmaṇo “idaṃ vaḍḍhetvā vaḍḍhetvā gahaṇaṃ viya hotī”ti attano atthāya",
  "atk-s0510a:1850_14": "ekaṃ, brāhmaṇiyā ekanti dve vatthayugāni gahetvā, tiṃsa yugāni tathāgatasseva adāsi.",
  "atk-s0510a:1850_15": "Tato paṭṭhāya ca so satthu vissāsiko jāto.",
  "atk-s0510a:1851_0": "Atha taṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanakaṃ",
  "atk-s0510a:1851_1": "attano pārutaṃ rattakambalaṃ datvā āha – “ito paṭṭhāya imaṃ pārupitvā dhammaṃ suṇāhī”ti.",
  "atk-s0510a:1851_2": "So “kiṃ me iminā kambalena imasmiṃ pūtikāye upanītenā”ti cintetvā antogandhakuṭiyaṃ",
  "atk-s0510a:1851_3": "tathāgatassa mañcassa upari vitānaṃ katvā agamāsi. Athekadivasaṃ rājā pātova vihāraṃ",
  "atk-s0510a:1851_4": "gantvā antogandhakuṭiyaṃ satthu santike nisīdi. Tasmiṃ khaṇe chabbaṇṇā buddharasmiyo",
  "atk-s0510a:1851_5": "kambale paṭihaññanti, kambalo ativiya virocittha. Rājā ullokento sañjānitvā āha –",
  "atk-s0510a:1851_6": "“amhākaṃ, bhante, esa kambalo, amhehi ekasāṭakabrāhmaṇassa dinno”ti. “Tumhehi, mahārāja,",
  "atk-s0510a:1851_7": "brāhmaṇo pūjito, brāhmaṇena mayaṃ pūjitā”ti. Rājā “brāhmaṇo yuttaṃ aññāsi, na maya”nti",
  "atk-s0510a:1851_8": "pasīditvā yaṃ manussānaṃ upakārabhūtaṃ, taṃ sabbaṃ aṭṭhaṭṭhakaṃ katvā sabbaṭṭhakaṃ",
  "atk-s0510a:1851_9": "nāma dānaṃ datvā purohitaṭṭhāne ṭhapesi. Sopi “aṭṭhaṭṭhakaṃ nāma catusaṭṭhi hotī”ti",
  "atk-s0510a:1851_10": "catusaṭṭhisalākabhattāni upaṭṭhapetvā yāvajīvaṃ dānaṃ datvā sīlaṃ rakkhitvā tato",
  "atk-s0510a:1851_11": "cuto sagge nibbatti.",
  "atk-s0510a:1852_0": "Puna tato cuto imasmiṃ kappe bhagavato koṇāgamanassa bhagavato kassapassa cāti dvinnaṃ",
  "atk-s0510a:1852_1": "antare bārāṇasiyaṃ kuṭumbiyakule nibbatto. So vaḍḍhimanvāya gharāvāsaṃ vasanto ekadivasaṃ",
  "atk-s0510a:1852_2": "araññe jaṅghavihāraṃ vicarati. Tasmiñca samaye paccekabuddho nadītīre cīvarakammaṃ",
  "atk-s0510a:1852_3": "karonto anuvāte appahonte saṅgharitvā ṭhapetumāraddho. So taṃ disvā “kasmā, bhante,",
  "atk-s0510a:1852_4": "saṅgharitvā ṭhapethā”ti āha. “Anuvāto nappahotī”ti. “Iminā, bhante, karothā”ti uttarisāṭakaṃ",
  "atk-s0510a:1852_5": "datvā “nibbattanibbattaṭṭhāne me kāci hāni mā hotū”ti patthanaṃ akāsi.",
  "atk-s0510a:1853_0": "Gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya pāvisi.",
  "atk-s0510a:1853_1": "Athassa bhaginī paccekabuddhassa piṇḍapātaṃ datvā tassa bhariyaṃ sandhāya – “evarūpaṃ",
  "atk-s0510a:1853_2": "bālaṃ yojanasate parivajjeyya”nti patthanaṃ ṭhapesi. Sā gehaṅgaṇe ṭhitā sutvā “imāya",
  "atk-s0510a:1853_3": "dinnabhattaṃ esa mā bhuñjatū”ti pattaṃ gahetvā bhattaṃ chaḍḍetvā kalalassa pūretvā",
  "atk-s0510a:1853_4": "adāsi. Itarā disvā “bāle, maṃ tāva akkosa vā pahara vā, evarūpassa pana dve asaṅkhyeyyāni",
  "atk-s0510a:1853_5": "pūritapāramissa paccekabuddhassa pattato bhattaṃ chaḍḍetvā kalalaṃ dātuṃ na yutta”nti",
  "atk-s0510a:1853_6": "āha. Athassa bhariyāya paṭisaṅkhānaṃ uppajji. Sā “tiṭṭhatha, bhante”ti kalalaṃ chaḍḍetvā",
  "atk-s0510a:1853_7": "pattaṃ dhovitvā gandhacuṇṇena ubbaṭṭetvā paṇītabhattassa catumadhurassa ca pūretvā",
  "atk-s0510a:1853_8": "upari āsittena padumagabbhavaṇṇena sappinā vijjotamānaṃ pattaṃ paccekabuddhassa hatthe",
  "atk-s0510a:1853_9": "ṭhapetvā “yathā ayaṃ piṇḍapāto obhāsajāto, evaṃ obhāsajātaṃ me sarīraṃ hotū”ti patthanaṃ",
  "atk-s0510a:1853_10": "akāsi. Paccekabuddho anumoditvā ākāsaṃ pakkhandi. Tepi dve jāyampatikā yāvatāyukaṃ",
  "atk-s0510a:1853_11": "ṭhatvā tato cutā sagge nibbattiṃsu. Puna tato cavitvā upāsako kassapasammāsambuddhakāle",
  "atk-s0510a:1853_12": "bārāṇasiyaṃ asītikoṭivibhavasampanne kule nibbatti, itarāpi tādisasseva seṭṭhino",
  "atk-s0510a:1853_13": "dhītā hutvā nibbatti, tassa vayappattassa tameva seṭṭhidhītaraṃ ānayiṃsu. Tassā pubbe",
  "atk-s0510a:1853_14": "aniṭṭhavipākassa pāpakammassa ānubhāvena patikulaṃ paviṭṭhamattāya ummārantarato",
  "atk-s0510a:1853_15": "paṭṭhāya sakalaṃ gehaṃ ugghāṭitavaccakūpo viya duggandhaṃ jātaṃ. Kumāro “kassāyaṃ",
  "atk-s0510a:1853_16": "gandho”ti pucchitvā “seṭṭhikaññāyā”ti sutvā “nīharatha na”nti tassāyeva kulagharaṃ",
  "atk-s0510a:1853_17": "pesesi. Sā teneva nīhārena sattasu ṭhānesu paṭinivatti.",
  "atk-s0510a:1854_0": "Tena samayena kassapadasabalo parinibbāyi. Tassa satasahasagghanikāhi suvaṇṇiṭṭhakāhi",
  "atk-s0510a:1854_1": "yojanubbedhaṃ cetiyaṃ ārabhiṃsu. Tasmiṃ cetiye kariyamāne sā seṭṭhidhītā cintesi",
  "atk-s0510a:1854_2": "– “ahaṃ sattasu ṭhānesu paṭinivattā, kiṃ me jīvitenā”ti attano ābharaṇabhaṇḍaṃ bhañjāpetvā",
  "atk-s0510a:1854_3": "suvaṇṇiṭṭhakaṃ kāresi ratanāyataṃ vidatthivitthiṇṇaṃ caturaṅgulubbedhaṃ. Tato haritālamanosilāpiṇḍaṃ",
  "atk-s0510a:1854_4": "gahetvā aṭṭha uppalapupphahatthake ādāya cetiyakaraṇaṭṭhānaṃ gatā. Tasmiñca khaṇe",
  "atk-s0510a:1854_5": "ekā iṭṭhakāpanti parikkhipitvā āgacchamānā ghaṭaniṭṭhakāya ūnā hoti. Seṭṭhidhītā",
  "atk-s0510a:1854_6": "vaḍḍhakiṃ āha “imaṃ me iṭṭhakaṃ ettha ṭhapethā”ti. “Amma bhaddake, kāle āgatāsi,",
  "atk-s0510a:1854_7": "sayameva ṭhapehī”ti. Sā āruyha telena haritālamanosilāpiṇḍaṃ yojetvā tena bandhanena",
  "atk-s0510a:1854_8": "iṭṭhakaṃ patiṭṭhapetvā upari aṭṭhahi uppalapupphahatthakehi pūjaṃ katvā vanditvā",
  "atk-s0510a:1854_9": "“nibbattanibbattaṭṭhāne me kāyato candanagandho vāyatu, mukhato uppalagandho”ti patthanaṃ",
  "atk-s0510a:1854_10": "katvā cetiyaṃ vanditvā padakkhiṇaṃ katvā gehaṃ agamāsi.",
  "atk-s0510a:1855_0": "Tasmiṃyeva khaṇe sā yassa seṭṭhiputtassa paṭhamaṃ gehaṃ nītā, tassa taṃ ārabbha sati",
  "atk-s0510a:1855_1": "udapādi. Nagarepi nakkhattaṃ saṅghuṭṭhaṃ hoti. So upaṭṭhāke āha “idha ānītā seṭṭhidhītā",
  "atk-s0510a:1855_2": "kuhi”nti? “Kulagehe, sāmī”ti. “Ānetha naṃ, nakkhattaṃ kīḷissāmī”ti. Te gantvā taṃ",
  "atk-s0510a:1855_3": "vanditvā ṭhitā. “Kiṃ, tātā, āgatatthā”ti tāya puṭṭhā tassā taṃ pavattiṃ ācikkhiṃsu.",
  "atk-s0510a:1855_4": "“Tātā, mayā ābharaṇabhaṇḍehi cetiyaṃ pūjitaṃ, ābharaṇaṃ me natthī”ti. Te gantvā seṭṭhiputtassa",
  "atk-s0510a:1855_5": "ārocesuṃ. “Ānetha naṃ, piḷandhanaṃ labhissatī”ti. Te taṃ ānayiṃsu. Tassā saha gehapavesanena",
  "atk-s0510a:1855_6": "sakalagehaṃ candanagandho ceva uppalagandho ca vāyi. Seṭṭhiputto taṃ pucchi – “bhadde,",
  "atk-s0510a:1855_7": "tava sarīrato paṭhamaṃ duggandho vāyi, idāni pana te sarīrato candanagandho, mukhato",
  "atk-s0510a:1855_8": "uppalagandho vāyati, kimeta”nti? Sā ādito paṭṭhāya attanā katakammaṃ ārocesi. Seṭṭhiputto",
  "atk-s0510a:1855_9": "“niyyānikaṃ vata buddhasāsana”nti pasīditvā yojanikaṃ suvaṇṇacetiyaṃ kambalakañcukena",
  "atk-s0510a:1855_10": "paṭicchādetvā tattha tattha rathacakkapamāṇehi suvaṇṇapadumehi alaṅkari. Tesaṃ dvādasahatthā olambakā honti.",
  "atk-s0510a:1856_0": "So tattha yāvatāyukaṃ ṭhatvā tato cuto sagge nibbattitvā, puna tato cavitvā bārāṇasito",
  "atk-s0510a:1856_1": "yojanamatte ṭhāne aññatarasmiṃ amaccakule nibbatti. Bhariyā panassa devalokato cavitvā",
  "atk-s0510a:1856_2": "rājakule jeṭṭharājadhītā hutvā nibbatti. Tesu vayappattesu kumārassa vasanagāme nakkhattaṃ",
  "atk-s0510a:1856_3": "saṅghuṭṭhaṃ. So mātaraṃ āha – “amma, sāṭakaṃ me dehi, nakkhattaṃ kīḷissāmī”ti. Sā",
  "atk-s0510a:1856_4": "dhotavatthaṃ nīharitvā adāsi. “Amma, thūlamida”nti āha. Sā aññaṃ nīharitvā adāsi.",
  "atk-s0510a:1856_5": "So tampi paṭikkhipi. Atha naṃ mātā āha – “tāta, yādise gehe mayaṃ jātā, natthi no",
  "atk-s0510a:1856_6": "ito sukhumatarassa paṭilābhāya puñña”nti. “Tena hi labhanaṭṭhānaṃ gacchāmi, ammā”ti.",
  "atk-s0510a:1856_7": "“Putta, ahaṃ ajjeva tuyhaṃ bārāṇasinagararajjapaṭilābhaṃ icchāmī”ti. So mātaraṃ vanditvā",
  "atk-s0510a:1856_8": "“gacchāmi, ammā”ti. “Gaccha, tātā”ti. So pana puññaniyāmena nikkhamitvā bārāṇasiṃ",
  "atk-s0510a:1856_9": "gantvā uyyāne maṅgalasilāpaṭṭe sasīsaṃ pārupitvā nipajji. So ca bārāṇasirañño kālaṅkatassa",
  "atk-s0510a:1856_10": "sattamo divaso hoti.",
  "atk-s0510a:1857_0": "Amaccā rañño sarīrakiccaṃ katvā rājaṅgaṇe nisīditvā mantayiṃsu – “rañño ekā dhītāva",
  "atk-s0510a:1857_1": "atthi, putto natthi, arājakaṃ rajjaṃ nassissati, ko rājā bhavituṃ arahatī”ti? “Tvaṃ",
  "atk-s0510a:1857_2": "hohi, tvaṃ hohī”ti. Purohito āha – “bahuṃ oloketuṃ na vaṭṭati, phussarathaṃ vissajjessāmā”ti.",
  "atk-s0510a:1857_3": "Te kumudavaṇṇe cattāro sindhave yojetvā pañcavidharājakakudhabhaṇḍaṃ setacchattañca",
  "atk-s0510a:1857_4": "tasmiṃ ṭhapetvā rathaṃ vissajjetvā pacchato tūriyāni paggaṇhāpesuṃ. Ratho pācīnadvārena",
  "atk-s0510a:1857_5": "nikkhamitvā uyyānābhimukho agamāsi. “Paricayena uyyānābhimukho gacchati, nivattemā”ti",
  "atk-s0510a:1857_6": "keci āhaṃsu. Purohito “mā nivattayitthā”ti āha. Ratho gantvā kumāraṃ padakkhiṇaṃ",
  "atk-s0510a:1857_7": "katvā āruhanasajjo hutvā aṭṭhāsi. Purohito pārupanakaṇṇaṃ apanetvā pādatalāni olokento",
  "atk-s0510a:1857_8": "“tiṭṭhatu ayaṃ dīpo, dvisahassaparittadīpavāresu catūsu mahādīpesu esa rajjaṃ kāretuṃ",
  "atk-s0510a:1857_9": "yutto”ti vatvā “tūriyāni paggaṇhathā”ti tikkhattuṃ tūriyāni paggaṇhāpeti.",
  "atk-s0510a:1858_0": "Atha kumāro mukhaṃ vivaritvā olokento “kena kammena āgatatthā”ti āha. “Deva, tumhākaṃ",
  "atk-s0510a:1858_1": "rajjaṃ pāpuṇātī”ti. “Rājā vo kaha”nti? “Devattaṃ gato, sāmī”ti. “Kati divasā atikkantā”ti?",
  "atk-s0510a:1858_2": "“Ajja sattamo divaso”ti. “Putto vā dhītā vā natthī”ti? “Dhītā atthi, deva, putto",
  "atk-s0510a:1858_3": "natthī”ti. “Tena hi karissāmi rajja”nti. Te tāvadeva abhisekamaṇḍapaṃ kāretvā rājadhītaraṃ",
  "atk-s0510a:1858_4": "sabbālaṅkārehi alaṅkaritvā uyyānaṃ ānetvā kumārassa abhisekaṃ akaṃsu. Athassa katābhisekassa",
  "atk-s0510a:1858_5": "satasahassagghanakaṃ vatthaṃ upanayiṃsu. So “kimidaṃ, tātā”ti āha. “Nivāsanavatthaṃ,",
  "atk-s0510a:1858_6": "devā”ti. “Nanu, tātā, thūla”nti? “Manussaparibhogavatthesu ito mudutaraṃ natthi,",
  "atk-s0510a:1858_7": "devā”ti. “Tumhākaṃ rājā evarūpaṃ nivāsesī”ti? “Āma, devā”ti. “Na maññe puññavā tumhākaṃ",
  "atk-s0510a:1858_8": "rājā”ti “suvaṇṇabhiṅgāraṃ āharatha, labhissāmi vattha”nti suvaṇṇabhiṅgāraṃ āharāpetvā",
  "atk-s0510a:1858_9": "uṭṭhāya hatthe dhovitvā mukhaṃ vikkhāletvā hatthena udakaṃ gahetvā puratthimadisāyaṃ",
  "atk-s0510a:1858_10": "abbhukkiri. Ghanapathaviṃ bhinditvā aṭṭha kapparukkhā uṭṭhahiṃsu. Puna udakaṃ gahetvā",
  "atk-s0510a:1858_11": "dakkhiṇapacchimauttaradisāyanti evaṃ catūsu disāsu abbhukkiri. Sabbadisāsu aṭṭhaaṭṭhakaṃ",
  "atk-s0510a:1858_12": "katvā dvattiṃsa kapparukkhā uṭṭhahiṃsu. So ekaṃ dibbadussaṃ nivāsetvā ekaṃ pārupitvā",
  "atk-s0510a:1858_13": "“nandarañño vijite suttakantikā itthiyo ‘mā suttaṃ kantiṃsū’ti evaṃ bheriṃ carāpethā”ti",
  "atk-s0510a:1858_14": "vatvā chattaṃ ussāpetvā alaṅkatapaṭiyatto hatthikkhandhavaragato nagaraṃ pavisitvā",
  "atk-s0510a:1858_15": "pāsādaṃ abhiruyha mahāsampattiṃ anubhavi.",
  "atk-s0510a:1859_0": "Evaṃ gacchante kāle devī rañño sampattiṃ disvā “aho vata tapassī”ti kāruññākāraṃ",
  "atk-s0510a:1859_1": "dassesi. “Kimidaṃ, devī”ti puṭṭhā “atimahatī, deva, te sampatti, atīte buddhānaṃ",
  "atk-s0510a:1859_2": "saddahitvā katakalyāṇassa phalaṃ, idāni anāgatassa paccayaṃ puññaṃ na karothā”ti",
  "atk-s0510a:1859_3": "āha. Kassa dassāma, sīlavanto natthīti. “Asuñño, deva, jambudīpo arahantehi; tumhe,",
  "atk-s0510a:1859_4": "deva, dānaṃ sajjetha, ahaṃ arahante lacchāmī”ti āha. Punadivase rājā pācīnadvāre",
  "atk-s0510a:1859_5": "dānaṃ sajjāpesi. Devī pātova uposathaṅgāni adhiṭṭhāya uparipāsāde puratthābhimukhā",
  "atk-s0510a:1859_6": "urena nipajjitvā “sace etissāya disāya arahanto atthi, sve āgantvā amhākaṃ bhikkhaṃ",
  "atk-s0510a:1859_7": "gaṇhantū”ti āha. Tassaṃ disāyaṃ arahanto nāhesuṃ, taṃ sakkāraṃ kapaṇayācakānaṃ adaṃsu.",
  "atk-s0510a:1860_0": "Punadivase dakkhiṇadvāre sajjetvā tatheva dakkhiṇeyyaṃ nālattha, punadivasepi pacchimadvāre",
  "atk-s0510a:1860_1": "tatheva. Uttaradvāre sajjitadivasena pana deviyā tatheva nimantentiyā himavante vasantānaṃ",
  "atk-s0510a:1860_2": "padumavatiyā puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho",
  "atk-s0510a:1860_3": "bhātike āmantesi – “mārisā, nandarājā tumhe nimanteti, adhivāsetha tassā”ti. Te adhivāsetvā",
  "atk-s0510a:1860_4": "punadivase anotattadahe mukhaṃ dhovitvā ākāsenāgantvā uttaradvāre otariṃsu. Manussā",
  "atk-s0510a:1860_5": "disvā gantvā “pañcasatā, deva, paccekabuddhā āgatā”ti rañño ārocesuṃ. Rājā saddhiṃ",
  "atk-s0510a:1860_6": "deviyā gantvā vanditvā paccekabuddhe pāsādaṃ āropetvā tatra nesaṃ dānaṃ datvā bhattakiccāvasāne",
  "atk-s0510a:1860_7": "rājā saṅghattherassa, devī saṅghanavakassa pādamūle nipatitvā “ayyā, bhante, paccayehi",
  "atk-s0510a:1860_8": "na kilamissanti, mayañca puññena na parihāyissāmī, amhākaṃ yāvajīvaṃ idha nivāsāya",
  "atk-s0510a:1860_9": "paṭiññaṃ dethā”ti paṭiññaṃ kāretvā uyyāne pañca paṇṇasālāsatāni, pañca caṅkamanasatānīti",
  "atk-s0510a:1860_10": "sabbākārena nivāsanaṭṭhānāni sampādetvā tattha vasāpesuṃ.",
  "atk-s0510a:1861_0": "Evaṃ kāle gacchante rañño paccante kupite rājā “ahaṃ paccantaṃ vūpasametuṃ gacchāmi,",
  "atk-s0510a:1861_1": "tvaṃ paccekabuddhesu mā pamajjā”ti deviṃ ovaditvā gato. Tasmiṃ anāgateyeva paccekabuddhānaṃ",
  "atk-s0510a:1861_2": "āyusaṅkhārā khīṇā. Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamanasamaye",
  "atk-s0510a:1861_3": "ālambanaphalakaṃ ālambitvā ṭhitakova anupādisesāya nibbānadhātuyā parinibbāyi. Etenupāyena",
  "atk-s0510a:1861_4": "sesāpīti sabbeva parinibbutā. Punadivase devī paccekabuddhānaṃ nisīdanaṭṭhānāni sajjetvā",
  "atk-s0510a:1861_5": "pupphāni vikiritvā dhūpaṃ vāsetvā tesaṃ āgamanaṃ olokentī nisinnā āgamanaṃ adisvā",
  "atk-s0510a:1861_6": "purise pesesi – “gacchatha, tātā, jānātha kiṃ ayyānaṃ aphāsuka”nti? Te gantvā mahāpadumassa",
  "atk-s0510a:1861_7": "paṇṇasālāya dvāraṃ vivaritvā tattha taṃ apassantā caṅkamanaṃ gantvā ālambanaphalakaṃ",
  "atk-s0510a:1861_8": "nissāya ṭhitaṃ disvā vanditvā “kālo, bhante”ti āhaṃsu. Parinibbutasarīraṃ kiṃ kathessati,",
  "atk-s0510a:1861_9": "te “niddāyati maññe”ti vatvā piṭṭhipāde hatthena parāmasitvā pādānaṃ sītalatāya ceva",
  "atk-s0510a:1861_10": "thaddhatāya ca parinibbutabhāvaṃ ñatvā dutiyassa santikaṃ gantvā tatheva ñatvā puna",
  "atk-s0510a:1861_11": "tatiyassāti evaṃ sabbepi parinibbutabhāvaṃ ñatvā rājakulaṃ āgamiṃsu. “Kahaṃ, tātā,",
  "atk-s0510a:1861_12": "paccekabuddhā”ti puṭṭhā “parinibbutā, devī”ti āhaṃsu. Devī kandantī rodantī nikkhamitvā",
  "atk-s0510a:1861_13": "nāgarehi saddhiṃ tattha gantvā sādhukīḷitaṃ kāretvā paccekabuddhānaṃ sarīrakiccaṃ",
  "atk-s0510a:1861_14": "kāretvā dhātuyo gāhāpetvā cetiyaṃ patiṭṭhāpesi.",
  "atk-s0510a:1862_0": "Rājā paccantaṃ vūpasametvā āgato paccuggamanaṃ āgataṃ deviṃ pucchi – “kiṃ, bhadde,",
  "atk-s0510a:1862_1": "tvaṃ paccekabuddhesu na pamajjasi, nirogā ca ayyā”ti? “Parinibbutā, devā”ti. Taṃ",
  "atk-s0510a:1862_2": "sutvā rājā cintesi – “evarūpānampi paṇḍitānaṃ maraṇaṃ uppajjati, amhākaṃ kuto mokkhā”ti?",
  "atk-s0510a:1862_3": "So nagaraṃ apavisitvā uyyānameva gantvā jeṭṭhaputtaṃ pakkosāpetvā tassa rajjaṃ niyyātetvā",
  "atk-s0510a:1862_4": "sayaṃ samaṇapabbajjaṃ pabbaji. Devīpi “raññe pabbajite ahaṃ kiṃ karissāmī”ti tatheva",
  "atk-s0510a:1862_5": "uyyāne pabbaji. Dvepi jhānaṃ bhāvetvā tato cutā brahmaloke nibbattiṃsu.",
  "atk-s0510a:1863_0": "Tesu tattheva vasantesu amhākaṃ satthā loke uppajjitvā pavattitavaradhammacakko anupubbena",
  "atk-s0510a:1863_1": "rājagahaṃ pāpuṇi. Satthari tattha paṭivasante ayaṃ pippalimāṇavo magadharaṭṭhe mahātitthabrāhmaṇagāme",
  "atk-s0510a:1863_2": "kapilabrāhmaṇassa bhariyāya kucchimhi nibbatto. Ayaṃ bhaddakāpilānī maddaraṭṭhe sāgalanagare",
  "atk-s0510a:1863_3": "kosiyagottabrāhmaṇassa bhariyāya kucchimhi nibbattā. Tesaṃ anukkamena vaḍḍhamānānaṃ",
  "atk-s0510a:1863_4": "pippalimāṇavassa vīsatime, bhaddāya soḷasame vaye sampatte mātāpitaro puttaṃ oloketvā",
  "atk-s0510a:1863_5": "“tāta, tvaṃ vayappatto, kulavaṃsaṃ patiṭṭhapetuṃ yutto”ti ativiya nippīḷiyiṃsu. Māṇavo",
  "atk-s0510a:1863_6": "āha – “mayhaṃ sotapathe evarūpaṃ kathaṃ mā kathayittha, ahaṃ yāva tumhe dharatha,",
  "atk-s0510a:1863_7": "tāva paṭijaggissāmi, tumhākaṃ accayena nikkhamitvā pabbajissāmī”ti. Te katipāhaṃ",
  "atk-s0510a:1863_8": "atikkamitvā puna kathayiṃsu. Sopi puna paṭikkhipi. Tato paṭṭhāya mātā nirantaraṃ kathetiyeva.",
  "atk-s0510a:1864_0": "Māṇavo “mātaraṃ saññāpessāmī”ti rattasuvaṇṇassa nikkhasahassaṃ datvā suvaṇṇakārehi",
  "atk-s0510a:1864_1": "itthirūpakaṃ kāretvā tassa majjanaghaṭṭanādikammapariyosāne taṃ rattavatthaṃ nivāsetvā",
  "atk-s0510a:1864_2": "suvaṇṇasampannehi pupphehi ceva nānālaṅkārehi ca alaṅkārāpetvā “amma, evarūpaṃ ārammaṇaṃ",
  "atk-s0510a:1864_3": "labhanto gehe vasissāmi, alabhanto na vasissāmī”ti. Paṇḍitā brāhmaṇī cintesi – “mayhaṃ",
  "atk-s0510a:1864_4": "putto puññavā dinnadāno katābhinīhāro pubbe puññāni karonto na ekakova akāsi, addhā",
  "atk-s0510a:1864_5": "etena saha katapuññā suvaṇṇarūpakapaṭibhāgā bhavissatī”ti. Aṭṭha brāhmaṇe pakkosāpetvā",
  "atk-s0510a:1864_6": "sabbabhogehi santappetvā suvaṇṇarūpakaṃ rathe āropetvā “gacchatha, tātā, yattha amhehi",
  "atk-s0510a:1864_7": "jātigottabhogādisamānakule evarūpaṃ dārikaṃ passatha, tattha idameva suvaṇṇarūpakaṃ",
  "atk-s0510a:1864_8": "saccākāraṃ katvā dethā”ti uyyojesi.",
  "atk-s0510a:1865_0": "Te “amhākaṃ nāma etaṃ kamma”nti nikkhamitvā “kattha labhissāma, maddaraṭṭhaṃ nāma",
  "atk-s0510a:1865_1": "itthāgāraṃ, maddaraṭṭhaṃ gamissāmā”ti maddaraṭṭhe sāgalanagaraṃ agamaṃsu. Attha taṃ",
  "atk-s0510a:1865_2": "suvaṇṇarūpakaṃ nhānatitthe ṭhapetvā ekamantaṃ nisīdiṃsu. Atha bhaddāya dhātī bhaddaṃ",
  "atk-s0510a:1865_3": "nhāpetvā alaṅkaritvā sayaṃ nhāyituṃ udakatitthaṃ gantvā suvaṇṇarūpakaṃ disvā “kissāyaṃ",
  "atk-s0510a:1865_4": "avinītā idhāgantvā ṭhitā”ti piṭṭhipasse paharitvā suvaṇṇarūpakaṃ ñatvā “ayyadhītā",
  "atk-s0510a:1865_5": "meti saññaṃ uppādesi, ayaṃ pana ayyadhītāya nivāsanapaṭiggahitāyapi asadisā”ti āha.",
  "atk-s0510a:1865_6": "Atha naṃ te brāhmaṇā “evarūpā kira te sāmidhītā”ti pucchiṃsu. Sā “imāya suvaṇṇapaṭimāya",
  "atk-s0510a:1865_7": "sataguṇena sahassaguṇena mayhaṃ ayyadhītā abhirūpatarā”, tathā hi “appadīpepi dvādasahatthe",
  "atk-s0510a:1865_8": "gabbhe nisinnā sarīrobhāsena tamaṃ vidhamatī”ti āha. “Tena hi tassā mātāpitūnaṃ santikaṃ",
  "atk-s0510a:1865_9": "gacchāmā”ti suvaṇṇarūpakaṃ rathe āropetvā taṃ dhātiṃ anugantvā kosiyagottassa gharadvāre",
  "atk-s0510a:1865_10": "ṭhatvā āgamanaṃ ārocayiṃsu.",
  "atk-s0510a:1866_0": "Brāhmaṇo paṭisanthāraṃ katvā “kuto āgatatthā”ti pucchi. Te “magadharaṭṭhe mahātitthagāme",
  "atk-s0510a:1866_1": "kapilabrāhmaṇassa gharato iminā nāma kāraṇena āgatamhā”ti āhaṃsu. “Sādhu, tātā, amhehi",
  "atk-s0510a:1866_2": "samajātigottavibhavo so brāhmaṇo, dassāma dārika”nti paṇṇākāraṃ gaṇhi. Te kapilabrāhmaṇassa",
  "atk-s0510a:1866_3": "sāsanaṃ pahiṇiṃsu – “laddhā no bhaddā nāma dārikā, kattabbaṃ jānāthā”ti. Taṃ sāsanaṃ",
  "atk-s0510a:1866_4": "sutvā pippalimāṇavassa ārocayiṃsu “laddhā dārikā”ti. Pippalimāṇavo “ahaṃ ‘na labhissantī’ti",
  "atk-s0510a:1866_5": "cintesiṃ, ime ‘laddhā’ti pesenti, anatthiko hutvā paṇṇaṃ pesessāmī”ti rahogato paṇṇaṃ",
  "atk-s0510a:1866_6": "likhi “bhaddā attano jātigottabhogānurūpaṃ patiṃ labhatu, ahaṃ nikkhamitvā pabbajissāmi,",
  "atk-s0510a:1866_7": "mā pacchā vippaṭisārinī ahosī”ti. Bhaddāpi “asukassa kira maṃ dātukāmā”ti sutvā rahogatā",
  "atk-s0510a:1866_8": "paṇṇaṃ likhi – “ayyaputto attano jātigottabhogānurūpaṃ dārikaṃ labhatu, ahaṃ pabbajissāmi,",
  "atk-s0510a:1866_9": "mā pacchā vippaṭisārī bhavāhī”ti. Dvepi paṇṇāni antarāmagge samāgacchiṃsu. “Idaṃ",
  "atk-s0510a:1866_10": "kassa paṇṇa”nti? “Pippalimāṇavena bhaddāya pahita”nti. “Idaṃ kassā”ti? “Bhaddāya",
  "atk-s0510a:1866_11": "pippalimāṇavassa pahita”nti ca vutte te dvepi vācetvā “passatha dārakānaṃ kamma”nti",
  "atk-s0510a:1866_12": "phāletvā araññe chaḍḍetvā aññaṃ taṃsamānaṃ paṇṇaṃ likhitvā ito etto ca pesesuṃ. Iti",
  "atk-s0510a:1866_13": "kumārassa kumārikāya ca sadisaṃ paṇṇaṃ lokassādarahitamevāti anicchamānānampi tesaṃ",
  "atk-s0510a:1866_14": "dvinnaṃ samāgamo ahosi.",
  "atk-s0510a:1867_0": "Taṃdivasameva pippalimāṇavopi bhaddaṃ ekaṃ pupphadāmaṃ gaṇhāpesi. Bhaddāpi tāni sayanamajjhe",
  "atk-s0510a:1867_1": "ṭhapesi. Ubhopi bhuttasāyamāsā sayanaṃ āruhituṃ ārabhiṃsu. Tesu māṇavo dakkhiṇapassena",
  "atk-s0510a:1867_2": "sayanaṃ āruhi, bhaddā vāmapassena abhiruhitvā āha – “yassa passe pupphāni milāyanti,",
  "atk-s0510a:1867_3": "tassa rāgacittaṃ uppannanti vijānissāma, imaṃ pupphadāmaṃ na allīyitabba”nti. Te",
  "atk-s0510a:1867_4": "pana aññamaññaṃ sarīrasamphassabhayena sakalarattiṃ niddaṃ anokkamantāva vītināmesuṃ.",
  "atk-s0510a:1867_5": "Divā pana hasitamattampi nākaṃsu. Te lokāmisena asaṃsaṭṭhā yāva mātāpitaro dharanti,",
  "atk-s0510a:1867_6": "tāva kuṭumbaṃ avicāretvā tesu kālaṅkatesu vicārayiṃsu. Mahatī māṇavassa sampatti.",
  "atk-s0510a:1867_7": "Ekadivasaṃ sarīraṃ ubbaṭṭetvā chaḍḍetabbaṃ suvaṇṇacuṇṇaṃ eva magadhanāḷiyā dvādasanāḷimattaṃ",
  "atk-s0510a:1867_8": "laddhuṃ vaṭṭati. Yantabaddhāni saṭṭhi mahātaḷākāni, kammanto dvādasayojaniko, anurādhapurappamāṇā",
  "atk-s0510a:1867_9": "cuddasagāmā, cuddasa hatthānīkāni, cuddasa assānīkāni, cuddasa rathānīkāni.",
  "atk-s0510a:1868_0": "So ekadivasaṃ alaṅkataassaṃ āruyha mahājanaparivuto kammantaṭṭhānaṃ gantvā khettakoṭiyaṃ",
  "atk-s0510a:1868_1": "ṭhito naṅgalehi chinnaṭṭhānato kākādayo sakuṇe gaṇḍuppādādike pāṇake uddharitvā khādante",
  "atk-s0510a:1868_2": "disvā “tātā, ime kiṃ khādantī”ti pucchi. “Gaṇḍuppāde, ayyā”ti. “Etehi katapāpaṃ kassa",
  "atk-s0510a:1868_3": "hotī”ti? “Tumhākaṃ, ayyā”ti. So cintesi – “sace etehi katapāpaṃ mayhaṃ hoti, kiṃ",
  "atk-s0510a:1868_4": "me karissati sattaasītikoṭidhanaṃ, dvādasayojanakammanto kiṃ karissati, kiṃ yantabaddhāni",
  "atk-s0510a:1868_5": "taḷākāni, kiṃ cuddasa gāmāni, sabbametaṃ bhaddāya kāpilāniyā niyyātetvā nikkhamma pabbajissāmī”ti.",
  "atk-s0510a:1869_0": "Bhaddā kāpilānī tasmiṃ khaṇe antaravatthusmiṃ tayo tilakumbhe pattharitvā dhātīhi",
  "atk-s0510a:1869_1": "parivutā nisinnā kāke tilapāṇake khādamāne disvā “ammā, kiṃ ime khādantī”ti pucchi.",
  "atk-s0510a:1869_2": "“Pāṇake, ayye”ti. “Akusalaṃ kassa hotī”ti? “Tumhākaṃ, ayye”ti. Sā cintesi – “mayhaṃ",
  "atk-s0510a:1869_3": "catuhatthaṃ vatthaṃ nāḷikodanamattañca laddhuṃ vaṭṭati, yadi panetaṃ etehi kataṃ",
  "atk-s0510a:1869_4": "akusalaṃ mayhaṃ hoti, bhavasahassenapi vaṭṭato sīsaṃ ukkhipituṃ na sakkā, ayyaputte",
  "atk-s0510a:1869_5": "āgatamatteyeva sabbaṃ tassa niyyātetvā nikkhamma pabbajissāmī”ti.",
  "atk-s0510a:1870_0": "Māṇavo āgantvā nhatvā pāsādaṃ āruyha mahārahe pallaṅke nisīdi, athassa cakkavattino",
  "atk-s0510a:1870_1": "anucchavikabhojanaṃ upanayiṃsu. Dvepi bhuñjitvā parijane nikkhante rahogatā phāsukaṭṭhāne",
  "atk-s0510a:1870_2": "nisīdiṃsu. Tato māṇavo bhaddaṃ āha – “bhadde, imaṃ gharaṃ āgacchantī kittakaṃ dhanamāharasī”ti?",
  "atk-s0510a:1870_3": "“Pañcapaṇṇāsa sakaṭasahassāni, ayyā”ti. “Sabbaṃ taṃ, yā ca imasmiṃ ghare sattāsīti",
  "atk-s0510a:1870_4": "koṭiyo yantabaddhāni saṭṭhi taḷākānīti evamādibhedā sampatti atthi, taṃ sabbaṃ tuyheva",
  "atk-s0510a:1870_5": "niyyātemī”ti. “Tumhe pana kuhiṃ gacchatha, ayyā”ti? “Ahaṃ pabbajissāmī”ti. “Ayya,",
  "atk-s0510a:1870_6": "ahampi tumhākaṃ āgamanaṃ olokayamānā nisinnā, ahampi pabbajissāmī”ti. Tesaṃ ādittapaṇṇakuṭi",
  "atk-s0510a:1870_7": "viya tayo bhavā upaṭṭhahanti. Te “pabbajissāmā”ti vatvā antarāpaṇato kāsāyarasapītāni",
  "atk-s0510a:1870_8": "cīvarāni mattikāpatte ca āharāpetvā aññamaññaṃ kese ohāretvā “ye loke arahanto atthi,",
  "atk-s0510a:1870_9": "te uddissa amhākaṃ pabbajjā”ti pabbajitvā thavikāsu patte pakkhipitvā aṃse laggetvā",
  "atk-s0510a:1870_10": "pāsādato otariṃsu. Gehe dāsesu ca kammakāresu ca na koci sañjāni.",
  "atk-s0510a:1871_0": "Atha ne brāhmaṇagāmato nikkhamitvā dāsagāmadvārena gacchante ākappakutavasena dāsagāmavāsino",
  "atk-s0510a:1871_1": "sañjāniṃsu. Te rodantā pādesu patitvā “kiṃ amhe anāthe karotha, ayyā”ti āhaṃsu. “Mayaṃ,",
  "atk-s0510a:1871_2": "bhaṇe, ‘tayo bhavā ādittapaṇṇasālā viyā’ti pabbajimha, sace tumhesu ekekaṃ bhujissaṃ",
  "atk-s0510a:1871_3": "karoma, vassasatampi nappahoti. Tumheva tumhākaṃ sīsaṃ dhovitvā bhujissā hutvā jīvathā”ti",
  "atk-s0510a:1871_4": "vatvā tesaṃ rodantānaṃyeva pakkamiṃsu.",
  "atk-s0510a:1872_0": "Thero purato gacchanto nivattitvā olokento cintesi – “ayaṃ bhaddā kāpilānī sakalajambudīpagghanikā",
  "atk-s0510a:1872_1": "itthī mayhaṃ pacchato āgacchati, ṭhānaṃ kho panetaṃ vijjati, yaṃ kocideva evaṃ cinteyya",
  "atk-s0510a:1872_2": "‘ime pabbajitāpi vinā bhavituṃ na sakkonti, ananucchavikaṃ karontī’ti. Evaṃ koci",
  "atk-s0510a:1872_3": "pāpakena manasā padūsetvā apāyapūrako bhaveyya, imaṃ pahāya mayā gantuṃ vaṭṭatī”ti",
  "atk-s0510a:1872_4": "cittaṃ uppādetvā purato gacchanto dvedhāpathaṃ disvā tassa matthake aṭṭhāsi. Bhaddāpi",
  "atk-s0510a:1872_5": "āgantvā vanditvā aṭṭhāsi. Atha naṃ āha – “bhadde, tādisiṃ itthiṃ mama pacchato āgacchantiṃ",
  "atk-s0510a:1872_6": "disvā ‘ime pabbajitāpi vinā bhavituṃ na sakkontī’ti amhesu paduṭṭhacitto mahājano",
  "atk-s0510a:1872_7": "apāyapūrako bhaveyya. Imasmiṃ dvedhāpathe tvaṃ etaṃ gaṇha, ahaṃ ekena gamissāmī”ti.",
  "atk-s0510a:1872_8": "“Āma, ayya, mātugāmo ‘pabbajitānaṃ palibodho, pabbajitāpi vinā na bhavantī’ti amhākaṃ",
  "atk-s0510a:1872_9": "dosaṃ dasseyyu”nti tikkhattuṃ padakkhiṇaṃ katvā catūsu ṭhānesu pañcapatiṭṭhitena",
  "atk-s0510a:1872_10": "vanditvā dasanakhasamodhānasamujjalaṃ añjaliṃ paggayha “satasahassakappapamāṇe addhāne",
  "atk-s0510a:1872_11": "kato mittasanthavo ajja bhijjati, tumheva dakkhiṇā nāma, tumhākaṃ dakkhiṇamaggo vaṭṭati,",
  "atk-s0510a:1872_12": "mayaṃ mātugāmā nāma vāmajātikā, amhākaṃ vāmamaggo vaṭṭatī”ti vanditvā maggaṃ paṭipajji.",
  "atk-s0510a:1872_13": "Tesaṃ dvedhābhūtakāle ayaṃ mahāpathavī “ahaṃ cakkavāḷasinerupabbatādayo dhāretuṃ",
  "atk-s0510a:1872_14": "sakkontīpi tumhākaṃ guṇe dhāretuṃ na sakkomī”ti vadantī viya viravamānā akampittha.",
  "atk-s0510a:1872_15": "Ākāse asanisaddo viya pavatti, cakkavāḷapabbato unnādi.",
  "atk-s0510a:1873_0": "Sammāsambuddhopi veḷuvanamahāvihāre kuṭiyaṃ nisinno pathavīkampanasaddaṃ sutvā “kissa",
  "atk-s0510a:1873_1": "nu kho pathavī kampatī”ti āvajjento “pippalimāṇavo ca bhaddā ca kāpilānī maṃ uddissa",
  "atk-s0510a:1873_2": "appameyyaṃ sampattiṃ pahāya pabbajitā, tesaṃ viyogaṭṭhāne ubhinnaṃ guṇabalena ayaṃ",
  "atk-s0510a:1873_3": "pathavīkampo jāto, mayāpi etesaṃ saṅgahaṃ kātuṃ vaṭṭatī”ti gandhakuṭito nikkhamma",
  "atk-s0510a:1873_4": "sayameva pattacīvaramādāya asītimahātheresu kañci anāpucchā tigāvutamaggaṃ paccuggamanaṃ",
  "atk-s0510a:1873_5": "katvā rājagahassa ca nālandāya ca antare bahuputtanigrodhamūle pallaṅkaṃ ābhujitvā",
  "atk-s0510a:1873_6": "nisīdi. Nisinno pana aññatarapaṃsukūliko viya anisīditvā buddhavesaṃ gahetvā asītihatthā",
  "atk-s0510a:1873_7": "buddharaṃsiyo vissajjento nisīdi. Iti tasmiṃ khaṇe paṇṇacchattasakaṭacakkakūṭāgārādippamāṇā",
  "atk-s0510a:1873_8": "buddharaṃsiyo ito cito ca vippharantiyo vidhāvantiyo candasahassasūriyasahassauggamanakālaṃ",
  "atk-s0510a:1873_9": "viya kurumānā taṃ vanantaraṃ ekobhāsaṃ akaṃsu. Dvattiṃsamahāpurisalakkhaṇasiriyā",
  "atk-s0510a:1873_10": "samujjalatārāgaṇena viya gaganaṃ, supupphitakamalakuvalayena viya salilaṃ vanantaraṃ",
  "atk-s0510a:1873_11": "virocittha. Nigrodharukkhassa khandho pakatiyā seto hoti, pattāni nīlāni pakkāni",
  "atk-s0510a:1873_12": "rattāni. Tasmiṃ pana divase sabbo nigrodho suvaṇṇavaṇṇova ahosi.",
  "atk-s0510a:1874_0": "Mahākassapatthero taṃ disvā “ayaṃ amhākaṃ satthā bhavissati, imaṃ ahaṃ uddissa pabbajito”ti",
  "atk-s0510a:1874_1": "diṭṭhaṭṭhānato paṭṭhāya onato gantvā tīsu ṭhānesu vanditvā “satthā me, bhante, bhagavā,",
  "atk-s0510a:1874_2": "sāvakohamasmi, satthā me, bhante, bhagavā, sāvakohamasmī”ti āha. Atha naṃ bhagavā",
  "atk-s0510a:1874_3": "āha – “kassapa, sace tvaṃ imaṃ nipaccakāraṃ mahāpathaviyā kareyyāsi, sāpi dhāretuṃ",
  "atk-s0510a:1874_4": "na sakkuṇeyya. Tathāgatassa pana evaṃ guṇamahantataṃ jānatā tayā kato nipaccakāro",
  "atk-s0510a:1874_5": "mayhaṃ lomampi cāletuṃ na sakkoti. Nisīda, kassapa, dāyajjaṃ te dassāmī”ti. Athassa",
  "atk-s0510a:1874_6": "bhagavā tīhi ovādehi upasampadaṃ adāsi. Datvā ca bahuputtanigrodhamūlato nikkhamitvā",
  "atk-s0510a:1874_7": "theraṃ pacchāsamaṇaṃ katvā maggaṃ paṭipajji. Satthu sarīraṃ dvattiṃsamahāpurisalakkhaṇavicittaṃ,",
  "atk-s0510a:1874_8": "mahākassapassa sattamahāpurisalakkhaṇapaṭimaṇḍitaṃ, so kañcananāvāya pacchābaddho",
  "atk-s0510a:1874_9": "viya satthu padānupadikaṃ anugañchi. Satthā thokaṃ maggaṃ gantvā maggā okkamma aññatarasmiṃ",
  "atk-s0510a:1874_10": "rukkhamūle nisajjākāraṃ dassesi. Thero “satthā nisīditukāmo”ti ñatvā attano paṭapilotikaṃ",
  "atk-s0510a:1874_11": "saṅghāṭiṃ catugguṇaṃ katvā paññapesi.",
  "atk-s0510a:1875_0": "Satthā tattha nisīditvā hatthena cīvaraṃ parimajjanto “mudukā kho tyāyaṃ, kassapa,",
  "atk-s0510a:1875_1": "paṭapilotikā saṅghāṭī”ti āha. So “satthā me saṅghāṭiyā mudubhāvaṃ kathesi, pārupitukāmo",
  "atk-s0510a:1875_2": "bhavissatī”ti ñatvā “pārupatu, bhante, bhagavā saṅghāṭi”nti āha. “Kiṃ tvaṃ pārupissasi,",
  "atk-s0510a:1875_3": "kassapā”ti? “Tumhākaṃ nivāsanaṃ labhanto pārupissāmi, bhante”ti. “Kiṃ pana tvaṃ,",
  "atk-s0510a:1875_4": "kassapa, imaṃ paribhogajiṇṇaṃ paṃsukūlaṃ dhāretuṃ sakkhissasi, mayā hi imassa paṃsukūlassa",
  "atk-s0510a:1875_5": "gahitadivase udakapariyantaṃ katvā mahāpathavī kampi, imaṃ buddhaparibhogajiṇṇacīvaraṃ",
  "atk-s0510a:1875_6": "nāma na sakkā parittaguṇena dhāretuṃ, paṭibalenevidaṃ paṭipattipūraṇasamatthena jātipaṃsukūlikena",
  "atk-s0510a:1875_7": "dhāretuṃ vaṭṭatī”ti vatvā therena saddhiṃ cīvaraṃ parivattesi.",
  "atk-s0510a:1876_0": "Evaṃ cīvaraṃ parivattetvā therassa cīvaraṃ bhagavā pārupi, satthu cīvaraṃ thero.",
  "atk-s0510a:1876_1": "Tasmiṃ khaṇe acetanāpi ayaṃ mahāpathavī “dukkaraṃ, bhante, akattha, attano pārutacīvaraṃ",
  "atk-s0510a:1876_2": "sāvakena parivattitapubbaṃ nāma nāhosi, ahaṃ tumhākaṃ guṇaṃ dhāretuṃ na sakkomī”ti",
  "atk-s0510a:1876_3": "vadantī viya udakapariyantaṃ katvā kampi. Theropi “laddhaṃ me buddhānaṃ paribhogacīvaraṃ,",
  "atk-s0510a:1876_4": "kiṃ me idāni uttari kattabba”nti unnatiṃ akatvā satthu santikeyeva terasa dhutaguṇe",
  "atk-s0510a:1876_5": "samādāya sattadivasamattaṃ puthujjano ahosi. Aṭṭhame divase saha paṭisambhidāhi arahattaṃ",
  "atk-s0510a:1876_6": "pāpuṇi. Atha naṃ satthā “kassapo, bhikkhave, candūpamo kulāni upasaṅkamati, apakasseva",
  "atk-s0510a:1876_7": "kāyaṃ apakassa cittaṃ niccanavako kulesu appagabbho”ti evamādinā pasaṃsitvā aparabhāge",
  "atk-s0510a:1876_8": "ariyagaṇamajjhe nisinno “etadaggaṃ, bhikkhave, mama sāvakānaṃ bhikkhūnaṃ dhutavādānaṃ",
  "atk-s0510a:1876_9": "yadidaṃ mahākassapo”ti dhutavādānaṃ aggaṭṭhāne ṭhapesi.",
  "atk-s0510a:1877_0": "398. Evaṃ bhagavatā etadaggaṭṭhāne ṭhapito āyasmā mahākassapo mahāsāvakabhāvaṃ patto",
  "atk-s0510a:1877_1": "attano pubbakammaṃ saritvā somanassavasenaṃ pubbacaritāpadānaṃ pakāsento padumuttarassa",
  "atk-s0510a:1877_2": "bhagavatotiādimāha. Tattha padumuttarassāti tassa kira bhagavato mātukucchito nikkhamanakālato",
  "atk-s0510a:1877_3": "paṭṭhāya pādānaṃ nikkhepanasamaye akkantakkantapāde satasahassapattā padumā pathaviṃ",
  "atk-s0510a:1877_4": "bhinditvā uṭṭhahiṃsu. Tasmāssa taṃ nāmaṃ ahosi. Sakalasattanikāyesu ekekena satasatapuññe",
  "atk-s0510a:1877_5": "kate tassa puññassa sataguṇapuññānaṃ katattā bhagavatoti attho. Lokajeṭṭhassa tādinoti",
  "atk-s0510a:1877_6": "sattalokassa padhānabhūtassa iṭṭhāniṭṭhesu akampiyabhāvaṃ pattattā tādino. Nibbute",
  "atk-s0510a:1877_7": "lokanāthamhīti sattalokassa paṭisaraṇabhūte bhagavati khandhaparinibbānena parinibbute,",
  "atk-s0510a:1877_8": "adassanaṃ gateti attho. Pūjaṃ kubbanti santhunoti sadevakassa lokassa sāsanato “satthā”ti",
  "atk-s0510a:1877_9": "laddhanāmassa bhagavato sādhukīḷaṃ kīḷantā pūjaṃ karontīti sambandho.",
  "atk-s0510a:1878_0": "399. Aggiṃ cinantī janatāti janasamūhā āḷāhanatthāya aggiṃ cinantā rāsiṃ karontā",
  "atk-s0510a:1878_1": "āsamantato moditā santuṭṭhā pakārena moditā santuṭṭhā pūjaṃ karontīti sambandho.",
  "atk-s0510a:1878_2": "Tesu saṃvegajātesūti tesu janasamūhesu saṃvegappattesu utrāsaṃ labhantesu me mayhaṃ",
  "atk-s0510a:1878_3": "pīti hāso udapajjatha pātubhavīti attho.",
  "atk-s0510a:1879_0": "400. Ñātimitte samānetvāti mama bandhusahāye samānetvā rāsiṃ katvā. Mahāvīro bhagavā",
  "atk-s0510a:1879_1": "parinibbuto adassanaṃ agamāsīti idaṃ vacanaṃ abraviṃ kathesinti sambandho. Handa",
  "atk-s0510a:1879_2": "pūjaṃ karomaseti handāti vossaggatthe nipāto, tena kāraṇena mayaṃ sabbe samāgatā",
  "atk-s0510a:1879_3": "pūjaṃ karomāti attho. Seti nipāto.",
  "atk-s0510a:1880_0": "401. Sādhūti te paṭissutvāti te mama ñātimittā sādhu iti sundaraṃ bhaddakaṃ iti paṭisuṇitvā",
  "atk-s0510a:1880_1": "mama vacanaṃ sampaṭichitvā me mayhaṃ bhiyyo atirekaṃ hāsaṃ pītiṃ janiṃsu uppādesunti attho.",
  "atk-s0510a:1881_0": "402. Tato attano katapuññasañcayaṃ dassento buddhasmiṃ lokanāthamhītiādimāha. Satahatthaṃ",
  "atk-s0510a:1881_1": "uggataṃ ubbiddhaṃ diyaḍḍhahatthasataṃ vitthataṃ, vimānaṃ nabhasi ākāse uggataṃ agghiyaṃ,",
  "atk-s0510a:1881_2": "sukataṃ sundarākārena kataṃ, katvā kāretvā ca puññasañcayaṃ puññarāsiṃ kāhāsiṃ akāsinti sambandho.",
  "atk-s0510a:1882_0": "403. Katvāna agghiyaṃ tatthāti tasmiṃ cetiyapūjanaṭṭhāne tālapantīhi tālapāḷīhi cittitaṃ",
  "atk-s0510a:1882_1": "sobhitaṃ agghiyaṃ katvāna kāretvā ca sakaṃ cittaṃ attano cittaṃ pasādetvā cetiyaṃ",
  "atk-s0510a:1882_2": "pūjayuttamanti uttamaṃ buddhadhātunidhāpitaṃ cetiyaṃ pūjayinti sambandho.",
  "atk-s0510a:1883_0": "404. Tassa cetiyassa mahimaṃ dassento aggikkhandhovātiādimāha. Tattha aggikkhandhovāti",
  "atk-s0510a:1883_1": "ākāse jalamāno aggikkhandhova aggirāsi iva taṃ cetiyaṃ sattahi ratanehi jalati phullito",
  "atk-s0510a:1883_2": "vikasitapuppho sālarukkharājā iva ākāse indalaṭṭhīva indadhanu iva ca catuddisā catūsu",
  "atk-s0510a:1883_3": "disāsu obhāsati vijjotatīti sambandho.",
  "atk-s0510a:1884_0": "405. Tattha cittaṃ pasādetvāti tasmiṃ jotamānadhātugabbhamhi cittaṃ manaṃ pasādetvā",
  "atk-s0510a:1884_1": "somanassaṃ katvā tena cittappasādena bahuṃ anekappakāraṃ kusalaṃ puññaṃ katvāna “dhātugabbhe",
  "atk-s0510a:1884_2": "ca sāsane ca ettakāni puññāni mayā katānī”ti evaṃ puññakammaṃ saritvāna kālaṃkatvā",
  "atk-s0510a:1884_3": "tidasaṃ tāvatiṃsabhavanaṃ suttappabuddho viya ahaṃ upapajjiṃ jātoti sambandho.",
  "atk-s0510a:1885_0": "406. Attano uppannadevaloke laddhasampattiṃ dassento sahassayuttantiādimāha. Tattha",
  "atk-s0510a:1885_1": "hayavāhiṃ sindhavasahassayojitaṃ dibbarathaṃ adhiṭṭhito. Sattahi bhūmīhi saṃ suṭṭhu",
  "atk-s0510a:1885_2": "uggataṃ ubbiddhaṃ uccaṃ mayhaṃ bhavanaṃ vimānaṃ ahosīti attho.",
  "atk-s0510a:1886_0": "407. Tasmiṃ vimāne sabbasovaṇṇamayā sakalasovaṇṇamayāni kūṭāgārasahassāni ahuṃ ahesunti",
  "atk-s0510a:1886_1": "attho. Sakatejena attano ānubhāvena sabbā dasa disā pabhāsayaṃ obhāsentāni jalanti",
  "atk-s0510a:1886_2": "vijjotantīti sambandho.",
  "atk-s0510a:1887_0": "408. Tasmiṃ mayhaṃ pātubhūtavimāne aññepi niyyūhā pamukhasālāyo santi vijjanti. Kiṃ",
  "atk-s0510a:1887_1": "bhūtā? Lohitaṅgamayā rattamaṇimayā tadā tepi niyyūhā catasso disā ābhāya pabhāya",
  "atk-s0510a:1887_2": "jotantīti sambandho.",
  "atk-s0510a:1888": "410. Sabbe deve sakalachadevaloke deve abhibhomi abhibhavāmi. Kassa phalanti ce? Mayā katassa puññakammassa idaṃ phalanti attho.",
  "atk-s0510a:1889_0": "411. Tato manussasampattiṃ dassento saṭṭhikappasahassamhītiādimāha. Tattha ito kappato",
  "atk-s0510a:1889_1": "heṭṭhā saṭṭhisahassakappamatthake cāturanto catumahādīpavanto vijitāvī sabbaṃ paccatthikaṃ",
  "atk-s0510a:1889_2": "vijitavanto ahaṃ ubbiddho nāma cakkavattī rājā hutvā pathaviṃ āvasiṃ rajjaṃ kāresinti sambandho.",
  "atk-s0510a:1890_0": "412-4. Tatheva bhaddake kappeti pañcabuddhapaṭimaṇḍitattā bhaddake nāma kappe. Tiṃsakkhattuṃ",
  "atk-s0510a:1890_1": "tiṃsajātiyā catudīpamhi issaro padhāno cakkaratanādīhi sattahi ratanehi sampanno",
  "atk-s0510a:1890_2": "samaṅgībhūto sakakammābhiraddho attano kamme dasa rājadhamme abhiraddho allīno cakkavattī",
  "atk-s0510a:1890_3": "rājā amhī ahosinti sambandho. Attano cakkavattikāle anubhūtasampattiṃ dassento “tatthāpi",
  "atk-s0510a:1890_4": "bhavanaṃ mayha”ntiādimāha. Tattha tasmiṃ cakkavattirajjamhi mayhaṃ bhavanaṃ mama",
  "atk-s0510a:1890_5": "pāsādaṃ indalaṭṭhīva uggataṃ ākāse ṭhitavijjotamānā vijjullatā iva uggataṃ sattabhūmikādibhedehi",
  "atk-s0510a:1890_6": "uccaṃ āyāmato dīghato ca uccato ca catuvīsatiyojanaṃ vitthārato dvādasayojanaṃ ahosīti",
  "atk-s0510a:1890_7": "sambandho. Sabbesaṃ janānaṃ manaṃ allīnabhāvena rammaṇaṃ nāma nagaraṃ ahosīti attho.",
  "atk-s0510a:1890_8": "Daḷhehi dvādasahatthehi vā tiṃsahatthehi vā uccehi pākāratoraṇehi sampannanti dasseti.",
  "atk-s0510a:1891_0": "415-20. Tadaḍḍhakaṃ tato aḍḍhakaṃ aḍḍhatiyasatayojananti attho. Pakkhittā paṇṇavīsatīti",
  "atk-s0510a:1891_1": "vīsatiāpaṇapakkhittaṃ nirantaraṃ vīthiparicchedanti attho. Brāhmaññakulasambhūtoti",
  "atk-s0510a:1891_2": "brāhmaṇakule sujāto. Sesaṃ vuttanayattā suviññeyyamevāti.",
  "atk-s0510a:1892": "Mahākassapattheraapadānavaṇṇanā samattā.",
  "atk-s0510a:1893": "3-4. Anuruddhattheraapadānavaṇṇanā",
  "atk-s0510a:1894_0": "Sumedhaṃ bhagavantāhantiādikaṃ āyasmato anuruddhattherassa apadānaṃ. Ayampi purimabuddhesu",
  "atk-s0510a:1894_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:1894_2": "bhagavato kāle vibhavasampanne kuṭumbikakule nibbatti. Vayappatto ekadivasaṃ vihāraṃ",
  "atk-s0510a:1894_3": "gantvā satthu santike dhammaṃ suṇanto satthārā ekaṃ bhikkhuṃ dibbacakkhukānaṃ aggaṭṭhāne",
  "atk-s0510a:1894_4": "ṭhapentaṃ disvā sayampi taṃ dānaṃ patthetvā satasahassabhikkhuparivārassa bhagavato",
  "atk-s0510a:1894_5": "sattāhaṃ mahādānaṃ pavattetvā sattame divase bhagavato bhikkhusaṅghassa ca uttamāni",
  "atk-s0510a:1894_6": "vatthāni datvā paṇidhānaṃ akāsi. Satthāpissa anantarāyena samijjhanabhāvaṃ disvā",
  "atk-s0510a:1894_7": "“anāgate gotamassa sammāsambuddhassa sāsane dibbacakkhukānaṃ aggo bhavissatī”ti byākāsi.",
  "atk-s0510a:1894_8": "Sopi tattha puññāni karonto satthari parinibbute sattayojanike kanakathūpe bahukaṃsapātiyo",
  "atk-s0510a:1894_9": "dīparukkhehi dīpakapallikāhi ca “dibbacakkhuñāṇassa upanissayo hotū”ti uḷāraṃ dīpapūjaṃ",
  "atk-s0510a:1894_10": "akāsi. Evaṃ yāvajīvaṃ puññāni katvā devamanussesu saṃsaranto kassapassa bhagavato",
  "atk-s0510a:1894_11": "kāle bārāṇasiyaṃ kuṭumbikagehe nibbattitvā viññutaṃ patto satthari parinibbute niṭṭhite",
  "atk-s0510a:1894_12": "yojanike kanakathūpe bahukaṃsapātiyo sappimaṇḍassa pūretvā majjhe ca ekekaṃ guḷapiṇḍaṃ",
  "atk-s0510a:1894_13": "ṭhapetvā mukhavaṭṭiyā mukhavaṭṭiṃ phusāpento cetiyaṃ parikkhipāpesi. Attanā gahitakaṃsapātiṃ",
  "atk-s0510a:1894_14": "sappimaṇḍassa pūretvā sahassavaṭṭiyo jālāpetvā sīse ṭhapetvā sabbarattiṃ cetiyaṃ anupariyāyi.",
  "atk-s0510a:1895_0": "Evaṃ tasmimpi attabhāve yāvajīvaṃ kusalaṃ katvā devaloke nibbattitvā tattha yāvatāyukaṃ",
  "atk-s0510a:1895_1": "ṭhatvā tato cuto anuppanne buddhe bārāṇasiyaṃyeva duggatakule nibbatti, “annabhāro”tissa",
  "atk-s0510a:1895_2": "nāmaṃ ahosi. So sumanaseṭṭhissa nāma gehe kammaṃ karonto jīvati. Ekadivasaṃ so upariṭṭhaṃ",
  "atk-s0510a:1895_3": "nāma paccekabuddhaṃ nirodhasamāpattito vuṭṭhāya gandhamādanapabbatato ākāsenāgantvā",
  "atk-s0510a:1895_4": "bārāṇasīnagaradvāre otaritvā cīvaraṃ pārupitvā nagare piṇḍāya carantaṃ disvā pasannamānaso",
  "atk-s0510a:1895_5": "pattaṃ gahetvā attano atthāya ṭhapitaṃ bhāgabhattaṃ patte pakkhipitvā paccekabuddhassa",
  "atk-s0510a:1895_6": "dātukāmo ārabhi. Bhariyāpissa attano bhāgabhattañca tattheva pakkhipi. So taṃ netvā",
  "atk-s0510a:1895_7": "paccekabuddhassa hatthe ṭhapesi. Paccekabuddho taṃ gahetvā anumodanaṃ katvā pakkāmi.",
  "atk-s0510a:1895_8": "Taṃ divasaṃ sumanaseṭṭhissa chatte adhivatthā devatā – “aho dānaṃ, paramadānaṃ, upariṭṭhe",
  "atk-s0510a:1895_9": "suppatiṭṭhita”nti mahāsaddena anumodi. Taṃ sutvā sumanaseṭṭhi – “evaṃ devatāya anumoditaṃ",
  "atk-s0510a:1895_10": "idameva uttamadāna”nti cintetvā tattha pattiṃ yāci. Annabhāro pana tassa pattiṃ adāsi.",
  "atk-s0510a:1895_11": "Tena pasannacitto sumanaseṭṭhi tassa sahassaṃ datvā “ito paṭṭhāya tuyhaṃ sahatthena",
  "atk-s0510a:1895_12": "kammakaraṇakiccaṃ natthi, patirūpaṃ gehaṃ katvā niccaṃ vasāhī”ti āha.",
  "atk-s0510a:1896_0": "Yasmā nirodhasamāpattito vuṭṭhitassa paccekabuddhassa dinnapiṇḍapāto taṃ divasameva",
  "atk-s0510a:1896_1": "uḷāravipāko hoti, tasmā sumanaseṭṭhi rañño santikaṃ gacchanto taṃ gahetvā agamāsi.",
  "atk-s0510a:1896_2": "Rājā pana taṃ ādaravasena olokesi. Seṭṭhi – “mahārāja, ayaṃ oloketabbayuttoyevā”ti",
  "atk-s0510a:1896_3": "vatvā tadā tena katakammaṃ attanāpissa sahassadinnabhāvañca kathesi. Taṃ sutvā rājā",
  "atk-s0510a:1896_4": "tassa tussitvā sahassaṃ datvā “asukasmiṃ ṭhāne gehaṃ katvā vasāhī”ti gehaṭṭhānamassa",
  "atk-s0510a:1896_5": "āṇāpesi. Tassa taṃ ṭhānaṃ sodhāpentassa mahantā mahantā nidhikumbhiyo uṭṭhahiṃsu.",
  "atk-s0510a:1896_6": "So tā disvā rañño ārocesi. Rājā sabbaṃ dhanaṃ uddharāpetvā rāsikataṃ disvā – “ettakaṃ",
  "atk-s0510a:1896_7": "dhanaṃ imasmiṃ nagare kassa gehe atthī”ti pucchi. “Na kassaci, devā”ti. “Tena hi",
  "atk-s0510a:1896_8": "ayaṃ annabhāro imasmiṃ nagare mahādhanaseṭṭhi nāma hotū”ti taṃ divasameva tassa seṭṭhichattaṃ ussāpesi.",
  "atk-s0510a:1897_0": "So seṭṭhi hutvā yāvajīvaṃ kalyāṇakammaṃ katvā devaloke nibbatto, dīgharattaṃ devamanussesu",
  "atk-s0510a:1897_1": "saṃsaritvā amhākaṃ bhagavato uppajjanakakāle kapilavatthunagare sukkodanasakkassa",
  "atk-s0510a:1897_2": "gehe paṭisandhiṃ gaṇhi. Tassa jātassa anuruddhoti nāmaṃ akaṃsu. So mahānāmasakkassa",
  "atk-s0510a:1897_3": "kaniṭṭhabhātā bhagavato cūḷapitu putto paramasukhumālo mahāpuñño ahosi. Suvaṇṇapātiyaṃyeva",
  "atk-s0510a:1897_4": "cassa bhattaṃ uppajji. Athassa mātā ekadivasaṃ “mama putto natthīti padaṃ na jānāti,",
  "atk-s0510a:1897_5": "taṃ jānāpessāmī”ti cintetvā ekaṃ suvaṇṇapātiṃ tucchakaṃyeva aññāya suvaṇṇapātiyā",
  "atk-s0510a:1897_6": "pidahitvā tassa pesesi, antarāmagge devatā taṃ, dibbapūvehi pūresuṃ. Evaṃ mahāpuñño",
  "atk-s0510a:1897_7": "tiṇṇaṃ utūnaṃ anucchavikesu tīsu pāsādesu alaṅkatanāṭakitthīhi parivuto devo viya",
  "atk-s0510a:1897_8": "mahāsampattiṃ anubhavi.",
  "atk-s0510a:1898_0": "Amhākampi bodhisatto tasmiṃ samaye tusitapurā cavitvā suddhodanamahārājassa aggamahesiyā",
  "atk-s0510a:1898_1": "kucchimhi nibbattitvā anukkamena vuddhippatto ekūnatiṃsa vassāni agāramajjhe vasitvā",
  "atk-s0510a:1898_2": "mahābhinikkhamanaṃ nikkhamitvā anukkamena paṭividdhasabbaññutaññāṇo bodhimaṇḍe sattasattāhaṃ",
  "atk-s0510a:1898_3": "vītināmetvā isipatane migadāye dhammacakkaṃ pavattetvā lokānuggahaṃ karonto rājagahaṃ",
  "atk-s0510a:1898_4": "gantvā veḷuvane vihāsi. Tadā suddhodanamahārājā – “putto kira me rājagahaṃ anuppatto;",
  "atk-s0510a:1898_5": "gacchatha, bhaṇe, mama puttaṃ ānethā”ti sahassasahassaparivāre dasa amacce pesesi.",
  "atk-s0510a:1898_6": "Te sabbe ehibhikkhupabbajjāya pabbajiṃsu. Tesu udāyittherena cārikāgamanaṃ āyācito",
  "atk-s0510a:1898_7": "bhagavā vīsatisahassakhīṇāsavaparivuto rājagahato nikkhamitvā kapilavatthupuraṃ gantvā",
  "atk-s0510a:1898_8": "ñātisamāgame anekāni pāṭihāriyāni dassetvā pāṭihāriyavicittaṃ dhammadesanaṃ kathetvā",
  "atk-s0510a:1898_9": "mahājanaṃ amatapānaṃ pāyetvā dutiyadivase pattacīvaramādāya nagaradvāre ṭhatvā “kiṃ",
  "atk-s0510a:1898_10": "nu kho kulanagaraṃ āgatānaṃ sabbabuddhānaṃ āciṇṇa”nti āvajjamāno “sapadānaṃ piṇḍāya",
  "atk-s0510a:1898_11": "caraṇaṃ āciṇṇa”nti ñatvā sapadānaṃ piṇḍāya carati. Rājā “putto te piṇḍāya caratī”ti",
  "atk-s0510a:1898_12": "sutvā turitaturito āgantvā antaravīthiyaṃ dhammaṃ sutvā attano nivesanaṃ pavesetvā",
  "atk-s0510a:1898_13": "mahantaṃ sakkārasammānaṃ akāsi. Bhagavā tattha kattabbaṃ ñātisaṅgahaṃ katvā rāhulakumāraṃ",
  "atk-s0510a:1898_14": "pabbājetvā nacirasseva kapilavatthunagarato mallaraṭṭhe cārikaṃ caramāno anupiyambavanaṃ pāpuṇi.",
  "atk-s0510a:1899_0": "Tasmiṃ samaye suddhodanamahārājā sākiyagaṇaṃ sannipātetvā āha – “sace mama putto",
  "atk-s0510a:1899_1": "agāraṃ ajjhāvasissa, rājā abhavissa cakkavattī sattaratanasampanno khattiyagaṇaparivāro,",
  "atk-s0510a:1899_2": "nattāpi me rāhulakumāro khattiyagaṇena saddhiṃ taṃ parivāretvā acarissa, tumhepi",
  "atk-s0510a:1899_3": "etamatthaṃ jānātha. Idāni pana mama putto buddho jāto, khattiyāvāssa parivārā hontu,",
  "atk-s0510a:1899_4": "tumhe ekekakulato ekekaṃ dārakaṃ dethā”ti. Evaṃ vutte ekappahāreneva dveasītisahassakhattiyakumārā pabbajiṃsu.",
  "atk-s0510a:1900_0": "Tasmiṃ samaye mahānāmo sakko kuṭumbasāmiko, so attano kaniṭṭhaṃ anuruddhaṃ sakkaṃ",
  "atk-s0510a:1900_1": "upasaṅkamitvā etadavoca – “etarahi, tāta anuruddha, abhiññātā abhiññātā sakyakumārā",
  "atk-s0510a:1900_2": "bhagavantaṃ pabbajitaṃ anupabbajanti, amhākañca kulā natthi koci agārasmā anagāriyaṃ",
  "atk-s0510a:1900_3": "pabbajito, tena hi tvaṃ vā pabbajāhi, ahaṃ vā pabbajissāmī”ti. Taṃ sutvā anuruddho",
  "atk-s0510a:1900_4": "gharāvāse ruciṃ akatvā attasattamo agārasmā anagāriyaṃ pabbajito. Tassa pabbajjānukkamo",
  "atk-s0510a:1900_5": "saṅghabhedakakkhandhake āgatoyeva. Evaṃ anupiyaṃ gantvā pabbajitesu pana tesu tasmiṃyeva",
  "atk-s0510a:1900_6": "antovasse bhaddiyatthero arahattaṃ pāpuṇi, anuruddhatthero dibbacakkhuṃ nibbattesi,",
  "atk-s0510a:1900_7": "devadatto aṭṭha samāpattiyo nibbattesi, ānandatthero sotāpattiphale patiṭṭhāsi, bhagutthero",
  "atk-s0510a:1900_8": "ca kimilatthero ca pacchā arahattaṃ pāpuṇiṃsu. Tesaṃ sabbesampi therānaṃ attano attano",
  "atk-s0510a:1900_9": "āgataṭṭhānesu pubbapatthanābhinīhāro āvi bhavissati. Ayaṃ anuruddhatthero dhammasenāpatissa",
  "atk-s0510a:1900_10": "santike kammaṭṭhānaṃ gahetvā cetiyaraṭṭhe pācīnavaṃsadāyaṃ gantvā samaṇadhammaṃ karonto",
  "atk-s0510a:1900_11": "satta mahāpurisavitakke vitakkesi, aṭṭhame kilamati. Satthā “anuruddho aṭṭhame mahāpurisavitakke",
  "atk-s0510a:1900_12": "kilamatī”ti ñatvā “tassa saṅkappaṃ pūressāmī”ti tattha gantvā paññattavarabuddhāsane",
  "atk-s0510a:1900_13": "nisinno aṭṭhamaṃ mahāpurisavitakkaṃ pūretvā catupaccayasantosabhāvanārāmapaṭimaṇḍitaṃ",
  "atk-s0510a:1900_14": "mahāariyavaṃsapaṭipadaṃ kathetvā ākāse uppatitvā bhesakalāvanameva gato.",
  "atk-s0510a:1901_0": "Thero tathāgate gatamatteyeva tevijjo mahākhīṇāsavo hutvā “satthā mayhaṃ manaṃ jānitvā",
  "atk-s0510a:1901_1": "āgantvā aṭṭhamaṃ mahāpurisavitakkaṃ pūretvā adāsi, so ca me manoratho matthakaṃ patto”ti",
  "atk-s0510a:1901_2": "buddhānaṃ dhammadesanaṃ attano ca paṭivedhadhammaṃ ārabbha imā udānagāthā abhāsi –",
  "atk-s0510a:1902": "“Mama saṅkappamaññāya, satthā loke anuttaro;",
  "atk-s0510a:1903": "Manomayena kāyena, iddhiyā upasaṅkami.",
  "atk-s0510a:1904": "“Yadā me ahu saṅkappo, tato uttari desayi;",
  "atk-s0510a:1905": "Nippapañcarato buddho, nippapañcamadesayi.",
  "atk-s0510a:1906": "“Tassāhaṃ dhammamaññāya, vihāsiṃ sāsane rato;",
  "atk-s0510a:1907": "Tisso vijjā anuppattā, kataṃ buddhassa sāsana”nti. ;",
  "atk-s0510a:1908": "Atha naṃ aparabhāge satthā jetavane mahāvihāre viharanto “dibbacakkhukānaṃ bhikkhūnaṃ anuruddho aggo”ti aggaṭṭhāne ṭhapesi.",
  "atk-s0510a:1909_0": "421. Evaṃ so bhagavato santikā dibbacakkhukānaṃ aggaṭṭhānaṃ labhitvā attano pubbakammaṃ",
  "atk-s0510a:1909_1": "saritvā somanassavasena pubbacaritāpadānaṃ pakāsento sumedhaṃ bhagavantāhantiādimāha.",
  "atk-s0510a:1909_2": "Tattha sundarā upaṭṭhāpanapaññā maggaphalapaññā vipassanāpaññā catupaṭisambhidādisaṅkhātā",
  "atk-s0510a:1909_3": "medhā yassa bhagavato so sumedho, taṃ sumedhaṃ bhāgyasampannattā bhagavantaṃ lokassa",
  "atk-s0510a:1909_4": "jeṭṭhaṃ seṭṭhaṃ padhānabhūtaṃ saṃsārato paṭhamaṃ niggataṃ narānaṃ āsabhaṃ purecārikaṃ",
  "atk-s0510a:1909_5": "vūpakaṭṭhaṃ vivekabhūtaṃ gaṇasaṅgaṇikārāmato apagataṃ viharantaṃ ahaṃ addasanti sambandho.",
  "atk-s0510a:1910": "422. Sabbadhammānaṃ sayameva buddhattā sambuddhaṃ, upagantvāna samīpaṃ gantvāti attho. Añjaliṃ paggahetvānāti dasaṅgulipuṭaṃ muddhani katvāti attho. Sesaṃ uttānatthameva.",
  "atk-s0510a:1911": "430. Divā rattiñca passāmīti tadā devaloke ca manussaloke ca uppannakāle maṃsacakkhunā samantato yojanaṃ passāmīti attho.",
  "atk-s0510a:1912_0": "431. Sahassalokaṃ ñāṇenāti paññācakkhunā sahassacakkavāḷaṃ passāmīti attho. Satthu",
  "atk-s0510a:1912_1": "sāsaneti idāni gotamassa bhagavato sāsane. Dīpadānassa dīpapūjāya idaṃ phalaṃ, iminā",
  "atk-s0510a:1912_2": "phalena dibbacakkhuṃ anuppatto paṭiladdho uppādesinti attho.",
  "atk-s0510a:1913": "Anuruddhattheraapadānavaṇṇanā samattā.",
  "atk-s0510a:1914": "3-5. Puṇṇamantāṇiputtattheraapadānavaṇṇanā",
  "atk-s0510a:1915_0": "Ajjhāyako mantadharotiādikaṃ āyasmato puṇṇassa mantāṇiputtattherassa apadānaṃ. Ayampi",
  "atk-s0510a:1915_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:1915_2": "padumuttarassa bhagavato uppattito puretarameva haṃsavatīnagare brāhmaṇamahāsālakule",
  "atk-s0510a:1915_3": "nibbattitvā anukkamena viññutaṃ patto. Aparabhāge padumuttare bhagavati uppajjitvā",
  "atk-s0510a:1915_4": "bodhaneyyānaṃ dhammaṃ desente heṭṭhā vuttanayena mahājanena saddhiṃ vihāraṃ gantvā",
  "atk-s0510a:1915_5": "parisapariyante nisīditvā dhammaṃ suṇanto satthāraṃ ekaṃ bhikkhuṃ dhammakathikānaṃ",
  "atk-s0510a:1915_6": "aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti cintetvā",
  "atk-s0510a:1915_7": "desanāvasāne uṭṭhitāya parisāya satthāraṃ upasaṅkamitvā nimantetvā heṭṭhā vuttanayena",
  "atk-s0510a:1915_8": "mahāsakkāraṃ katvā bhagavantaṃ evamāha – “bhante, ahaṃ iminā adhikārena na aññaṃ",
  "atk-s0510a:1915_9": "sampattiṃ patthemi, yathā paneso bhikkhu sattamadivasamatthake tumhehi dhammakathikānaṃ",
  "atk-s0510a:1915_10": "aggaṭṭhāne ṭhapito, evaṃ ahampi anāgate ekassa buddhassa sāsane dhammakathikānaṃ",
  "atk-s0510a:1915_11": "aggo bhaveyya”nti patthanaṃ akāsi. Satthā anāgataṃ oloketvā tassa patthanāya samijjhanabhāvaṃ",
  "atk-s0510a:1915_12": "disvā “anāgate kappasatasahassamatthake gotamo nāma buddho uppajjissati, tassa sāsane",
  "atk-s0510a:1915_13": "pabbajitvā tvaṃ dhammakathikānaṃ aggo bhavissasī”ti byākāsi.",
  "atk-s0510a:1916_0": "So yāvatāyukaṃ kalyāṇakammaṃ katvā tato cuto kappasatasahassaṃ puññasambhāraṃ sambharanto",
  "atk-s0510a:1916_1": "devamanussesu saṃsaritvā amhākaṃ bhagavato kāle kapilavatthunagarassa avidūre doṇavatthunāmake",
  "atk-s0510a:1916_2": "brāhmaṇagāme brāhmaṇamahāsālakule aññāsikoṇḍaññattherassa bhāgineyyo hutvā nibbatti.",
  "atk-s0510a:1916_3": "Tassa puṇṇoti nāmaṃ akaṃsu. So satthari abhisambodhiṃ patvā pavattitavaradhammacakke",
  "atk-s0510a:1916_4": "anukkamena rājagahaṃ upanissāya viharante aññāsikoṇḍaññassa santike pabbajitvā laddhūpasampado",
  "atk-s0510a:1916_5": "padhānamanuyuñjanto sabbaṃ pabbajitakiccaṃ matthakaṃ pāpetvā “dasabalassa santikaṃ",
  "atk-s0510a:1916_6": "gamissāmī”ti mātulattherena saddhiṃ satthu santikaṃ āgantvā kapilavatthusāmantāyeva",
  "atk-s0510a:1916_7": "ohiyitvā yoniso manasikāre kammaṃ karonto nacirasseva vipassanaṃ ussukkāpetvā arahattaṃ pāpuṇi.",
  "atk-s0510a:1917_0": "Tassa pana puṇṇattherassa santike pabbajitā kulaputtā pañcasatā ahesuṃ. Thero te",
  "atk-s0510a:1917_1": "dasakathāvatthūhi ovadi. Tepi sabbe dasakathāvatthūhi ovaditā tassa ovāde ṭhatvā",
  "atk-s0510a:1917_2": "arahattaṃ pāpuṇitvā attano pabbajitakiccaṃ matthakappattaṃ ñatvā upajjhāyaṃ upasaṅkamitvā",
  "atk-s0510a:1917_3": "āhaṃsu – “bhante, mayaṃ pabbajitakiccassa matthakaṃ pattā, dasannañca kathāvatthūnaṃ",
  "atk-s0510a:1917_4": "lābhino, samayo dāni no dasabalaṃ passitu”nti, thero tesaṃ vacanaṃ sutvā cintesi",
  "atk-s0510a:1917_5": "– “mayhaṃ dasakathāvatthulābhitaṃ satthā jānāti. Ahaṃ dhammaṃ desento dasakathāvatthūni",
  "atk-s0510a:1917_6": "amuñcitvāva desemi, mayi ca gacchante sabbepime bhikkhū maṃ parivāretvā gacchissanti,",
  "atk-s0510a:1917_7": "evaṃ me gaṇena saddhiṃ gantvā ayuttaṃ dasabalaṃ passituṃ, ime tāva dasabalaṃ passituṃ",
  "atk-s0510a:1917_8": "gacchantū”ti. Atha te evamāha – “āvuso, tumhe purato gantvā dasabalaṃ passatha, mama",
  "atk-s0510a:1917_9": "vacanena tathāgatassa pāde vandatha, ahampi tumhākaṃ gatamaggena āgacchissāmī”ti.",
  "atk-s0510a:1917_10": "Tepi therā sabbe dasabalassa jātibhūmiraṭṭhavāsino sabbe khīṇāsavā sabbe dasakathāvatthulābhino",
  "atk-s0510a:1917_11": "upajjhāyassa ovādaṃ acchinditvā theraṃ vanditvā anupubbena cārikaṃ carantā saṭṭhiyojanamaggaṃ",
  "atk-s0510a:1917_12": "atikkamma rājagahe veḷuvanamahāvihāraṃ gantvā dasabalassa pāde vanditvā ekamantaṃ",
  "atk-s0510a:1917_13": "nisīdiṃsu. Āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ",
  "atk-s0510a:1917_14": "paṭisammoditunti bhagavā tehi saddhiṃ “kacci, bhikkhave, khamanīya”ntiādinā nayena",
  "atk-s0510a:1917_15": "madhurapaṭisanthāraṃ katvā “kuto ca tumhe, bhikkhave, āgatatthā”ti pucchitvā puna",
  "atk-s0510a:1917_16": "tehi “jātibhūmito”ti vutte “ko nu kho, bhikkhave, jātibhūmiyaṃ jātibhūmakānaṃ bhikkhūnaṃ",
  "atk-s0510a:1917_17": "sabrahmacārīnaṃ evaṃ sambhāvito ‘attanā ca appiccho appicchakathañca bhikkhūnaṃ kattā”’ti",
  "atk-s0510a:1917_18": "dasakathāvatthulābhiṃ bhikkhuṃ pucchi. Tepi “puṇṇo nāma, bhante, āyasmā mantāṇiputto”ti ārocayiṃsu.",
  "atk-s0510a:1918_0": "Tesaṃ kathaṃ sutvā āyasmā sāriputto theraṃ dassanakāmo ahosi. Atha satthā rājagahato",
  "atk-s0510a:1918_1": "sāvatthiṃ agamāsi. Puṇṇattheropi dasabalassa tattha āgatabhāvaṃ sutvā “satthāraṃ",
  "atk-s0510a:1918_2": "passissāmī”ti gantvā antogandhakuṭiyaṃyeva tathāgataṃ sampāpuṇi. Satthā tassa dhammaṃ",
  "atk-s0510a:1918_3": "desesi. Thero dhammaṃ sutvā dasabalaṃ vanditvā paṭisallānatthāya andhavanaṃ gantvā",
  "atk-s0510a:1918_4": "aññatarasmiṃ rukkhamūle divāvihāraṃ nisīdi. Sāriputtattheropi tassāgamanaṃ sutvā",
  "atk-s0510a:1918_5": "sīsānulokiko gantvā okāsaṃ sallakkhetvā tasmiṃ rukkhamūle nisinnakaṃ upasaṅkamitvā",
  "atk-s0510a:1918_6": "therena saddhiṃ sammoditvā taṃ visuddhikkamaṃ pucchi. Sopissa pucchitapucchitaṃ byākaronto",
  "atk-s0510a:1918_7": "rathavinītūpamāya ativiya cittaṃ ārādhesi. Te aññamaññassa subhāsitaṃ samanumodiṃsu.",
  "atk-s0510a:1919_0": "434. Atha naṃ satthā aparabhāge bhikkhusaṅghassa majjhe nisinno theraṃ “etadaggaṃ,",
  "atk-s0510a:1919_1": "bhikkhave, mama sāvakānaṃ bhikkhūnaṃ dhammakathikānaṃ yadidaṃ puṇṇo”ti etadagge ṭhapesi.",
  "atk-s0510a:1919_2": "So pubbakammaṃ saritvā somanassavasena pubbacaritāpadānaṃ vibhāvento ajjhāyakotiādimāha.",
  "atk-s0510a:1919_3": "Tattha ajjhāyakoti anekabrāhmaṇānaṃ vācetā sikkhāpetā. Mantadharoti mantānaṃ dhāretāti",
  "atk-s0510a:1919_4": "attho, vedasaṅkhātassa catutthavedassa sajjhāyanasavanadānānaṃ vasena dhāretāti vuttaṃ",
  "atk-s0510a:1919_5": "hoti. Tiṇṇaṃ vedānanti iruvedayajuvedasāmavedasaṅkhātānaṃ tiṇṇaṃ vedānaṃ ñāṇena dhāretabbatā",
  "atk-s0510a:1919_6": "“vedo”ti laddhanāmesu tīsu vedaganthesu pāraṃ pariyosānaṃ gatoti attho. Purakkhatomhi",
  "atk-s0510a:1919_7": "sissehīti mama niccaparivārabhūtehi sissehi parivuto ahaṃ amhi. Upagacchiṃ naruttamanti",
  "atk-s0510a:1919_8": "narānaṃ uttamaṃ bhagavantaṃ upasaṅkamiṃ, samīpaṃ gatoti attho. Sesaṃ suviññeyyameva.",
  "atk-s0510a:1920_0": "438. Abhidhammanayaññūhanti ahaṃ tadā tassa buddhassa kāle abhidhammanayakovidoti",
  "atk-s0510a:1920_1": "attho. Kathāvatthuvisuddhiyāti kathāvatthuppakaraṇe visuddhiyā cheko, appicchasantuṭṭhikathādīsu",
  "atk-s0510a:1920_2": "dasasu kathāvatthūsu vā cheko, tāya kathāvatthuvisuddhiyā sabbesaṃ yatijanānaṃ paṇḍitānaṃ",
  "atk-s0510a:1920_3": "viññāpetvāna bodhetvāna anāsavo nikkileso viharāmi vāsaṃ kappemi.",
  "atk-s0510a:1921_0": "439. Ito pañcasate kappeti ito pañcabuddhapaṭimaṇḍitato bhaddakappato pañcasate kappe",
  "atk-s0510a:1921_1": "suppakāsakā suṭṭhu pākaṭā cakkaratanādi sattahi ratanehi sampannā jambudīpādicatudīpamhi",
  "atk-s0510a:1921_2": "issarā padhānā caturo cattāro cakkavattirājāno ahesunti attho. Sesaṃ vuttanayamevāti.",
  "atk-s0510a:1922": "Puṇṇamantāṇiputtattheraapadānavaṇṇanā samattā.",
  "atk-s0510a:1923": "3-6. Upālittheraapadānavaṇṇanā",
  "atk-s0510a:1924_0": "Nagare haṃsavatiyātiādikaṃ āyasmato upālittherassa apadānaṃ. Ayampi purimabuddhesu",
  "atk-s0510a:1924_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:1924_2": "bhagavato kāle haṃsavatīnagare vibhavasampanne brāhmaṇakule nibbatto. Ekadivasaṃ",
  "atk-s0510a:1924_3": "satthu santike dhammakathaṃ suṇanto satthāraṃ ekaṃ bhikkhuṃ vinayadharānaṃ aggaṭṭhāne",
  "atk-s0510a:1924_4": "ṭhapentaṃ disvā satthu adhikārakammaṃ katvā taṃ ṭhānantaraṃ patthesi.",
  "atk-s0510a:1925_0": "So yāvajīvaṃ kusalaṃ katvā devamanussesu saṃsaranto imasmiṃ buddhuppāde kappakagehe",
  "atk-s0510a:1925_1": "nibbatto. Upālītissa nāmaṃ akaṃsu. So vayappatto anuruddhādīnaṃ channaṃ khattiyānaṃ",
  "atk-s0510a:1925_2": "piyasahāyo hutvā tathāgate anupiyambavane viharante pabbajjāya nikkhamantehi chahi",
  "atk-s0510a:1925_3": "khattiyehi saddhiṃ nikkhamitvā pabbaji. Tassa pabbajjāvidhānaṃ pāḷiyaṃ āgatameva.",
  "atk-s0510a:1925_4": "So pabbajitvā upasampanno hutvā satthu santike kammaṭṭhānaṃ gahetvā “mayhaṃ, bhante,",
  "atk-s0510a:1925_5": "araññavāsaṃ anujānāthā”ti āha. “Bhikkhu araññe vasantassa ekameva dhuraṃ vaḍḍhissati,",
  "atk-s0510a:1925_6": "mayhaṃ pana santike vasantassa vipassanādhurañca ganthadhurañca paripūressatī”ti.",
  "atk-s0510a:1925_7": "So satthu vacanaṃ sampaṭicchitvā vipassanāya kammaṃ karonto nacirasseva arahattaṃ",
  "atk-s0510a:1925_8": "pāpuṇi. Satthāpi naṃ sayameva sakalaṃ vinayapiṭakaṃ uggaṇhāpesi. So aparabhāge bhārukacchavatthuṃ",
  "atk-s0510a:1925_9": "ajjukavatthuṃ kumārakassapavatthunti imāni tīṇi vatthūni vinicchini. Satthā ekekasmiṃ",
  "atk-s0510a:1925_10": "vinicchaye sādhukāraṃ datvā tayo vinicchaye aṭṭhuppattiṃ katvā theraṃ vinayadharānaṃ aggaṭṭhāne ṭhapesi.",
  "atk-s0510a:1926_0": "441. Evaṃ so etadaggaṭṭhānaṃ patvā attano pubbakammaṃ saritvā somanassappatto taṃ",
  "atk-s0510a:1926_1": "pubbacaritāpadānaṃ pakāsento nagare haṃsavatiyātiādimāha. Tattha haṃsavatiyāti haṃsāvaṭṭaākārena",
  "atk-s0510a:1926_2": "vati pākāraparikkhepo yasmiṃ nagare, taṃ nagaraṃ haṃsavatī. Atha vā anekasaṅkhā haṃsā",
  "atk-s0510a:1926_3": "taḷākapokkharaṇīsarapallalādīsu nivasantā ito cito ca vidhāvamānā vasanti etthāti",
  "atk-s0510a:1926_4": "haṃsavatī, tassā haṃsavatiyā. Sujāto nāma brāhmaṇoti suṭṭhu jātoti sujāto, “akkhitto",
  "atk-s0510a:1926_5": "anupakuṭṭho”ti vacanato agarahito hutvā jātoti attho. Asītikoṭinicayoti asītikoṭidhanarāsiko",
  "atk-s0510a:1926_6": "pahūtadhanadhaññavā asaṅkhyeyyadhanadhaññavā brāhmaṇo sujāto nāma ahosinti sambandho.",
  "atk-s0510a:1927_0": "442. Punapi tasseva mahantabhāvaṃ dassento ajjhāyakotiādimāha. Tattha ajjhāyakoti",
  "atk-s0510a:1927_1": "paresaṃ vedattayādiṃ vācetā. Mantadharoti mantā vuccati paññā, athabbanavedabyākaraṇādijānanapaññavāti",
  "atk-s0510a:1927_2": "attho. Tiṇṇaṃ vedāna pāragūti iruvedayajuvedasāmavedasaṅkhātānaṃ tiṇṇaṃ vedānaṃ pariyosānaṃ",
  "atk-s0510a:1927_3": "pattoti attho. Lakkhaṇeti lakkhaṇasatthe, buddhapaccekabuddhacakkavattiitthipurisānaṃ",
  "atk-s0510a:1927_4": "hatthapādādīsu dissamānalakkhaṇapakāsanakaganthe cāti attho. Itihāseti “itiha āsa",
  "atk-s0510a:1927_5": "itiha āsā”ti porāṇakathāppakāsake ganthe. Sadhammeti sakadhamme brāhmaṇadhamme pāramiṃ",
  "atk-s0510a:1927_6": "gato pariyosānaṃ koṭiṃ gato pattoti attho.",
  "atk-s0510a:1928": "443. Paribbājāti ye nigaṇṭhasāvakā, te sabbe nānādiṭṭhikā tadā mahiyā pathavītale carantīti sambandho.",
  "atk-s0510a:1929": "445. Yāva yattakaṃ kālaṃ jino nuppajjati, tāva tattakaṃ kālaṃ buddhoti vacanaṃ natthīti attho.",
  "atk-s0510a:1930": "446. Accayena ahorattanti aho ca ratti ca ahorattaṃ, bahūnaṃ saṃvaccharānaṃ atikkamenāti attho. Sesaṃ suviññeyyameva.",
  "atk-s0510a:1931": "454. Mantāṇiputtoti mantāṇīnāmāya kappakadhītuyā putto, māsapuṇṇatāya divasapuṇṇatāya puṇṇoti laddhanāmoti attho. Tassa satthussa sāvako hessati bhavissatīti sambandho.",
  "atk-s0510a:1932_0": "455. Evaṃ kittayi so buddhoti so padumuttaro bhagavā evaṃ iminā pakārena sunandaṃ",
  "atk-s0510a:1932_1": "sundarākārena somanassadāyakaṃ kittayi byākaraṇamadāsīti attho. Sabbaṃ janaṃ sakalajanasamūhaṃ",
  "atk-s0510a:1932_2": "sādhukaṃ hāsayanto somanassaṃ karonto sakaṃ balaṃ attano balaṃ dassayanto pākaṭaṃ",
  "atk-s0510a:1932_3": "karontoti sambandho.",
  "atk-s0510a:1933_0": "456. Tato anantaraṃ attano ānubhāvaṃ aññāpadesena dassento katañjalītiādimāha. Tadā",
  "atk-s0510a:1933_1": "tasmiṃ buddhuppādato purimakāle sunandaṃ tāpasaṃ katañjalipuṭā sabbe janā namassantīti",
  "atk-s0510a:1933_2": "sambandho. Buddhe kāraṃ karitvānāti evaṃ so sabbajanapūjitopi samāno “pūjitomhī”ti",
  "atk-s0510a:1933_3": "mānaṃ akatvā buddhasāsane adhikaṃ kiccaṃ katvā attano gatiṃ jātiṃ sodhesi parisuddhamakāsīti attho.",
  "atk-s0510a:1934_0": "457. Sutvāna munino vacanti tassa sammāsambuddhassa vācaṃ, gāthābandhasukhatthaṃ",
  "atk-s0510a:1934_1": "ā-kārassa rassaṃ katvā “vaca”nti vuttaṃ. “Anāgatamhi addhāne gotamo nāma nāmena satthā",
  "atk-s0510a:1934_2": "loke bhavissatī”ti imaṃ munino vacanaṃ sutvā yathā yena pakārena gotamaṃ bhagavantaṃ",
  "atk-s0510a:1934_3": "passāmi, tathā tena pakārena kāraṃ adhikakiccaṃ puññasambhāraṃ kassāmi karissāmīti",
  "atk-s0510a:1934_4": "me mayhaṃ saṅkappo cetanāmanasikāro ahu ahosīti sambandho.",
  "atk-s0510a:1935_0": "458. Evāhaṃ cintayitvānāti “ahaṃ kāraṃ karissāmī”ti evaṃ cintetvā. Kiriyaṃ cintayiṃ",
  "atk-s0510a:1935_1": "mamāti “mayā kīdisaṃ puññaṃ kattabbaṃ nu kho”ti kiriyaṃ kattabbakiccaṃ cintayinti",
  "atk-s0510a:1935_2": "attho. Kyāhaṃ kammaṃ ācarāmīti ahaṃ kīdisaṃ puññakammaṃ ācarāmi pūremi nu khoti attho.",
  "atk-s0510a:1935_3": "Puññakkhette anuttareti uttaravirahite sakalapuññassa bhājanabhūte ratanattayeti attho.",
  "atk-s0510a:1936_0": "459. Ayañca pāṭhiko bhikkhūti ayaṃ bhikkhu sarabhaññavasena ganthapāṭhapaṭhanato",
  "atk-s0510a:1936_1": "vācanato “pāṭhiko”ti laddhanāmo bhikkhu. Buddhasāsane sabbesaṃ pāṭhīnaṃ pāṭhakavācakānaṃ",
  "atk-s0510a:1936_2": "antare vinaye ca agganikkhitto aggo iti ṭhapito. Taṃ ṭhānaṃ tena bhikkhunā pattaṭṭhānantaraṃ",
  "atk-s0510a:1936_3": "ahaṃ patthaye patthemīti attho.",
  "atk-s0510a:1937_0": "460. Tato paraṃ attano puññakaraṇūpāyaṃ dassento idaṃ me amitaṃ bhogantiādimāha.",
  "atk-s0510a:1937_1": "Me mayhaṃ amitaṃ pamāṇavirahitaṃ bhogarāsiṃ akkhobhaṃ khobhetuṃ asakkuṇeyyaṃ sāgarūpamaṃ",
  "atk-s0510a:1937_2": "sāgarasadisaṃ tena bhogena tādisena dhanena buddhassa ārāmaṃ māpayeti sambandho.",
  "atk-s0510a:1937_3": "Sesaṃ uttānatthameva.",
  "atk-s0510a:1938": "474. Bhikkhusaṅghe nisīditvā sambuddho tena suṭṭhu māpitaṃ kāritaṃ saṅghārāmaṃ paṭiggahetvā tassārāmassānisaṃsadīpakaṃ idaṃ vacanaṃ abravi kathesīti sambandho.",
  "atk-s0510a:1939_0": "475. Kathaṃ? Yo soti yo saṅghārāmadāyako tāpaso sumāpitaṃ kuṭileṇamaṇḍapapāsādahammiyapākārādinā",
  "atk-s0510a:1939_1": "suṭṭhu sajjitaṃ saṅghārāmaṃ buddhassa pādāsi pa-kārena somanassasampayuttacittena",
  "atk-s0510a:1939_2": "adāsi. Tamahaṃ kittayissāmīti taṃ tāpasaṃ ahaṃ pākaṭaṃ karissāmi, uttāniṃ karissāmīti",
  "atk-s0510a:1939_3": "attho. Suṇātha mama bhāsatoti bhāsantassa mayhaṃ vacanaṃ suṇātha, ohitasotā avikkhittacittā",
  "atk-s0510a:1939_4": "manasi karothāti attho.",
  "atk-s0510a:1940": "476. Tena dinnārāmassa phalaṃ dassento hatthī assā rathā pattītiādimāha. Taṃ suviññeyyameva.",
  "atk-s0510a:1941": "477. Saṅghārāmassidaṃ phalanti idaṃ āyatiṃ anubhavitabbasampattisaṅkhātaṃ iṭṭhaphalaṃ saṅghārāmadānassa phalaṃ vipākanti attho.",
  "atk-s0510a:1942_0": "478. Chaḷāsītisahassānīti chasahassāni asītisahassāni samalaṅkatā suṭṭhu alaṅkatā",
  "atk-s0510a:1942_1": "sajjitā nāriyo itthiyo vicittavatthābharaṇāti vicittehi anekarūpehi vatthehi ābharaṇehi",
  "atk-s0510a:1942_2": "ca samannāgatā. Āmuttamaṇikuṇḍalāti olambitamuttāhāramaṇikañcitakaṇṇāti attho.",
  "atk-s0510a:1943_0": "479. Tāsaṃ itthīnaṃ rūpasobhātisayaṃ vaṇṇento āḷārapamhātiādimāha. Tattha āḷārāni",
  "atk-s0510a:1943_1": "mahantāni akkhīni maṇiguḷasadisāni yāsaṃ itthīnaṃ tā āḷārapamhā bhamarānamiva mandalocanāti",
  "atk-s0510a:1943_2": "attho. Hasulā hāsapakati, līlāvilāsāti attho. Susaññāti sundarasaññitabbasarīrāvayavā.",
  "atk-s0510a:1943_3": "Tanumajjhimāti khuddakaudarapadesā. Sesaṃ uttānameva.",
  "atk-s0510a:1944_0": "484. Tassa dhammesu dāyādoti tassa gotamassa bhagavato dhammesu dāyādo dhammakoṭṭhāsabhāgī.",
  "atk-s0510a:1944_1": "Orasoti urasi jāto, sithiladhanitādidasavidhabyañjanabuddhisampannaṃ kaṇṭhatāluoṭṭhādipañcaṭṭhāne",
  "atk-s0510a:1944_2": "ghaṭṭetvā desitadhammaṃ sutvā sotāpattimaggādimaggapaṭipāṭiyā sabbakilese khepetvā",
  "atk-s0510a:1944_3": "arahatte ṭhitabhāvena urasi jātaputtoti attho. Dhammanimmitoti dhammena samena adaṇḍena",
  "atk-s0510a:1944_4": "asatthena nimmito pākaṭo bhavissasīti attho. Upāli nāma nāmenāti kiñcāpi so mātu",
  "atk-s0510a:1944_5": "nāmena mantāṇiputtanāmo, anuruddhādīhi pana saha gantvā pabbajitattā khattiyānaṃ",
  "atk-s0510a:1944_6": "upasamīpe allīno yutto kāyacittehi samaṅgībhūtoti upālīti nāmena satthu sāvako hessati bhavissatīti attho.",
  "atk-s0510a:1945_0": "485. Vinaye pāramiṃ patvāti vinayapiṭake koṭiṃ pariyosānaṃ patvā pāpuṇitvā. Ṭhānāṭṭhāne",
  "atk-s0510a:1945_1": "ca kovidoti kāraṇākāraṇe ca dakkho chekoti attho. Jinasāsanaṃ dhārentoti jinena vuttānusāsaniṃ",
  "atk-s0510a:1945_2": "jinassa piṭakattayaṃ vācanasavanacintanadhāraṇādivasena dhārento, sallakkhentoti",
  "atk-s0510a:1945_3": "attho. Viharissatināsavoti nikkileso catūhi iriyāpathehi aparipatantaṃ attabhāvaṃ",
  "atk-s0510a:1945_4": "harissati pavattessatīti attho.",
  "atk-s0510a:1946_0": "487. Aparimeyyupādāyāti anekasatasahasse ādiṃ katvā. Patthemi tava sāsananti “gotamassa",
  "atk-s0510a:1946_1": "bhagavato sāsane vinayadharānaṃ aggo bhaveyya”nti tuyhaṃ sāsanaṃ patthemi icchāmīti",
  "atk-s0510a:1946_2": "attho. So me atthoti so etadaggaṭṭhānantarasaṅkhāto attho me mayā anuppattoti attho.",
  "atk-s0510a:1946_3": "Sabbasaṃyojanakkhayoti sabbesaṃ saṃyojanānaṃ khayo mayā anuppattoti sambandho, nibbānaṃ adhigatanti attho.",
  "atk-s0510a:1947": "488. Rājadaṇḍena tajjito pīḷito sūlāvuto sūle āvuto āvuṇito poso puriso sūle sātaṃ madhurasukhaṃ avindanto nānubhavanto parimuttiṃva parimocanameva icchati yathāti sambandho.",
  "atk-s0510a:1948_0": "489-90. Mahāvīra vīrānamantare vīruttama ahaṃ bhavadaṇḍena jātidaṇḍena, tajjito pīḷito",
  "atk-s0510a:1948_1": "kammasūlāvuto kusalākusalakammasūlasmiṃ āvuto santo saṃvijjamāno, pipāsāvedanāya",
  "atk-s0510a:1948_2": "pipāsāturabhāvena aṭṭito abhibhūto dukkhāpito bhave sātaṃ saṃsāre madhuraṃ sukhaṃ",
  "atk-s0510a:1948_3": "na vindāmi na labhāmi. Rāgaggidosaggimohaggisaṅkhātehi, narakaggikappuṭṭhānaggidukkhaggisaṅkhātehi",
  "atk-s0510a:1948_4": "vā tīhi aggīhi ḍayhanto parimuttiṃ parimuccanupāyaṃ gavesāmi pariyesāmi tathevāti",
  "atk-s0510a:1948_5": "sambandho. Yathā rājadaṇḍaṃ ito gato patto parimuttiṃ gavesati, tathā ahaṃ bhavadaṇḍappatto",
  "atk-s0510a:1948_6": "parimuttiṃ gavesāmīti sambandho.",
  "atk-s0510a:1949_0": "491-2. Puna saṃsārato mocanaṃ upamopameyyavasena dassento yathā visādotiādimāha.",
  "atk-s0510a:1949_1": "Tattha visena sappavisena ā samantato daṃsīyittha daṭṭho hotīti visādo, sappadaṭṭhoti",
  "atk-s0510a:1949_2": "attho. Atha vā visaṃ halāhalavisaṃ adati gilatīti visādo, visakhādakoti attho. Yo",
  "atk-s0510a:1949_3": "puriso visādo, tena tādisena visena paripīḷito, tassa visassa vighātāya vināsāya",
  "atk-s0510a:1949_4": "upāyanaṃ upāyabhūtaṃ agadaṃ osadhaṃ gaveseyya pariyeseyya, taṃ gavesamāno visaghātakaṃ",
  "atk-s0510a:1949_5": "visanāsakaṃ agadaṃ osadhaṃ passeyya dakkheyya. So taṃ attano diṭṭhaṃ osadhaṃ pivitvā",
  "atk-s0510a:1949_6": "visamhā visato parimuttiyā parimocanakāraṇā sukhī assa bhaveyya yathāti sambandho.",
  "atk-s0510a:1950_0": "493. Tathevāhanti yathā yena pakārena so naro visahato, savisena sappena daṭṭho visakhādako",
  "atk-s0510a:1950_1": "vā osadhaṃ pivitvā sukhī bhaveyya, tatheva tena pakārena ahaṃ avijjāya mohena saṃ",
  "atk-s0510a:1950_2": "suṭṭhu pīḷito. Saddhammāgadamesahanti ahaṃ saddhammasaṅkhātaṃ osadhaṃ esaṃ pariyesantoti attho.",
  "atk-s0510a:1951_0": "494-5. Dhammāgadaṃ gavesantoti saṃsāradukkhavisassa vināsāya dhammosadhaṃ gavesanto.",
  "atk-s0510a:1951_1": "Addakkhiṃ sakyasāsananti sakyavaṃsapabhavassa gotamassa sāsanaṃ saddakkhinti attho.",
  "atk-s0510a:1951_2": "Aggaṃ sabbosadhānaṃ tanti sabbesaṃ osadhānaṃ antare taṃ sakyasāsanasaṅkhātaṃ dhammosadhaṃ",
  "atk-s0510a:1951_3": "aggaṃ uttamanti attho. Sabbasallavinodananti rāgasallādīnaṃ sabbesaṃ sallānaṃ vinodanaṃ",
  "atk-s0510a:1951_4": "vūpasamakaraṃ dhammosadhaṃ dhammasaṅkhātaṃ osadhaṃ pivitvā sabbaṃ visaṃ sakalasaṃsāradukkhavisaṃ",
  "atk-s0510a:1951_5": "samūhaniṃ nāsesinti sambandho. Ajarāmaranti taṃ dukkhavisaṃ samūhanitvā ajaraṃ jarāvirahitaṃ",
  "atk-s0510a:1951_6": "amaraṃ maraṇavirahitaṃ sītibhāvaṃ rāgapariḷāhādivirahitattā sītalabhūtaṃ nibbānaṃ",
  "atk-s0510a:1951_7": "ahaṃ phassayiṃ paccakkhamakāsinti sambandho.",
  "atk-s0510a:1952_0": "496. Puna kilesatamassa upamaṃ dassento yathā bhūtaṭṭitotiādimāha. Tattha yathā yena",
  "atk-s0510a:1952_1": "pakārena bhūtaṭṭito bhūtena yakkhena aṭṭito pīḷito poso puriso bhūtaggāhena yakkhaggāhena",
  "atk-s0510a:1952_2": "pīḷito dukkhito bhūtasmā yakkhaggāhato parimuttiyā mocanatthāya bhūtavejjaṃ gaveseyya.",
  "atk-s0510a:1953_0": "497. Taṃ gavesamāno ca bhūtavijjāya suṭṭhu kovidaṃ chekaṃ bhūtavejjaṃ passeyya, so",
  "atk-s0510a:1953_1": "bhūtavejjo tassa yakkhaggahitassa purisassa āvesabhūtaṃ vihane vināseyya, samūlañca",
  "atk-s0510a:1953_2": "mūlena saha āyatiṃ anāsevakaṃ katvā vināsaye viddhaṃseyyāti sambandho.",
  "atk-s0510a:1954_0": "498. Mahāvīra vīruttama tamaggāhena kilesandhakāraggāhena pīḷito ahaṃ tatheva tena",
  "atk-s0510a:1954_1": "pakāreneva tamato kilesandhakārato parimuttiyā mocanatthāya ñāṇālokaṃ paññāālokaṃ",
  "atk-s0510a:1954_2": "gavesāmīti sambandho.",
  "atk-s0510a:1955_0": "499. Atha tadanantaraṃ kilesatamasodhanaṃ kilesandhakāranāsakaṃ sakyamuniṃ addasanti",
  "atk-s0510a:1955_1": "attho. So sakyamuni me mayhaṃ tamaṃ andhakāraṃ kilesatimiraṃ bhūtavejjova bhūtakaṃ",
  "atk-s0510a:1955_2": "yakkhaggahitaṃ iva vinodesi dūrī akāsīti sambandho.",
  "atk-s0510a:1956_0": "500. So ahaṃ evaṃ vimutto saṃsārasotaṃ saṃsārapavāhaṃ saṃ suṭṭhu chindiṃ chedesiṃ,",
  "atk-s0510a:1956_1": "taṇhāsotaṃ taṇhāmahoghaṃ nivārayiṃ niravasesaṃ appavattiṃ akāsinti attho. Bhavaṃ",
  "atk-s0510a:1956_2": "ugghāṭayiṃ sabbanti kāmabhavādikaṃ sabbaṃ navabhavaṃ ugghāṭayiṃ vināsesinti attho.",
  "atk-s0510a:1956_3": "Mūlato vināsento bhūtavejjo iva mūlato ugghāṭayinti sambandho.",
  "atk-s0510a:1957_0": "501. Tato nibbānapariyesanāya upamaṃ dassento yathātiādimāha. Tattha garuṃ bhāriyaṃ",
  "atk-s0510a:1957_1": "nāgaṃ gilatīti garuḷo. Garuṃ vā nāgaṃ lāti ādadātīti garuḷo, garuḷarājā. Attano bhakkhaṃ",
  "atk-s0510a:1957_2": "sakagocaraṃ pannagaṃ pakārena parahatthaṃ na gacchatīti pannagoti laddhanāmaṃ nāgaṃ",
  "atk-s0510a:1957_3": "gahaṇatthāya opatati avapatati, samantā samantato yojanasataṃ satayojanappamāṇaṃ",
  "atk-s0510a:1957_4": "mahāsaraṃ mahāsamuddaṃ attano pakkhavātehi vikkhobheti āloḷeti yathāti sambandho.",
  "atk-s0510a:1958_0": "502. So supaṇṇo vihaṅgamo vehāsagamanasīlo pannagaṃ nāmaṃ gahetvā adhosīsaṃ olambetvā",
  "atk-s0510a:1958_1": "viheṭhayaṃ tattha tattha vividhena heṭhanena heṭhento ādāya daḷhaṃ gahetvā yena kāmaṃ",
  "atk-s0510a:1958_2": "yattha gantukāmo, tattha pakkamati gacchatīti sambandho.",
  "atk-s0510a:1959_0": "503. Bhante mahāvīra, yathā garuḷo balī balavā pannagaṃ gahetvā pakkamati, tathā",
  "atk-s0510a:1959_1": "eva ahaṃ asaṅkhataṃ paccayehi akataṃ nibbānaṃ gavesanto paṭipattipūraṇavasena pariyesanto",
  "atk-s0510a:1959_2": "dose sakaladiyaḍḍhakilesasahasse vikkhālayiṃ visesena samucchedappahānena sodhesiṃ ahanti sambandho.",
  "atk-s0510a:1960_0": "504. Yathā garuḷo pannagaṃ gahetvā bhuñjitvā viharati, tathā ahaṃ dhammavaraṃ uttamadhammaṃ",
  "atk-s0510a:1960_1": "diṭṭho passanto etaṃ santipadaṃ nibbānapadaṃ anuttaraṃ uttaravirahitaṃ maggaphalehi",
  "atk-s0510a:1960_2": "ādāya gahetvā vaḷañjetvā viharāmīti sambandho.",
  "atk-s0510a:1961_0": "505. Idāni nibbānassa dullabhabhāvaṃ dassento āsāvatī nāma latātiādimāha. Tattha",
  "atk-s0510a:1961_1": "sabbesaṃ devānaṃ āsā icchā etissaṃ latāyaṃ atthīti āsāvatī nāma latā, cittalatāvane",
  "atk-s0510a:1961_2": "anekavicittāhi latāhi gahanībhūte vane uyyāne jātā nibbattāti attho. Tassā latāya",
  "atk-s0510a:1961_3": "vassasahassena vassasahassaccayena ekaṃ phalaṃ nibbattate ekaṃ phalaṃ gaṇhāti.",
  "atk-s0510a:1962_0": "506. Taṃ devāti taṃ āsāvatiṃ lataṃ tāva dūraphalaṃ tattakaṃ cirakālaṃ atikkamitvā",
  "atk-s0510a:1962_1": "phalaṃ gaṇhantaṃ saṃvijjamānaṃ devā tāvatiṃsadevatā payirupāsanti bhajanti, sā āsāvatī",
  "atk-s0510a:1962_2": "nāma latuttamā latānaṃ antare uttamalatā evaṃ devānaṃ piyā ahosīti sambandho.",
  "atk-s0510a:1963_0": "507. Satasahassupādāyāti satasahassasaṃvaccharaṃ ādiṃ katvā. Tāhaṃ paricare munīti",
  "atk-s0510a:1963_1": "monaṃ vuccati ñāṇaṃ, bhante, muni ñāṇavanta sabbaññu, ahaṃ taṃ bhagavantaṃ paricare",
  "atk-s0510a:1963_2": "payirupāsāmi. Sāyaṃpātaṃ namassāmīti sāyanhasamayañca pubbaṇhasamayañcāti dvikkhattuṃ",
  "atk-s0510a:1963_3": "namassāmi paṇāmaṃ karomi. Yathā devā tāvatiṃsā devā viya āsāvatīlataṃ sāyaṃpātañca",
  "atk-s0510a:1963_4": "payirupāsantīti sambandho.",
  "atk-s0510a:1964_0": "508. Avañjhā pāricariyāti yasmā buddhadassanahetu nibbānappatti ahosi, tasmā buddhapāricariyā",
  "atk-s0510a:1964_1": "vattapaṭipattikiriyā avañjhā atucchā namassanā paṇāmakiriyā ca amoghā atucchā. Tathā",
  "atk-s0510a:1964_2": "hi dūrāgataṃ dūrato saṃsāraddhānato āgatampi, santaṃ saṃvijjamānaṃ khaṇoyaṃ ayaṃ",
  "atk-s0510a:1964_3": "buddhuppādakkhaṇo na virādhayi nātikkami, maṃ atikkamitvā na gatoti attho.",
  "atk-s0510a:1965_0": "509. Buddhadassanahetu nibbānappatto ahaṃ āyatiṃ uppajjanakabhave mama paṭisandhiṃ",
  "atk-s0510a:1965_1": "vicinanto upaparikkhanto na passāmīti sambandho. Nirūpadhi khandhūpadhikilesūpadhīhi",
  "atk-s0510a:1965_2": "virahito vippamutto sabbakilesehi vinābhūto upasanto kilesapariḷāhābhāvena santamānaso",
  "atk-s0510a:1965_3": "carāmi ahanti sambandho.",
  "atk-s0510a:1966_0": "510. Puna attano buddhadassanāya upamaṃ dassento yathāpi padumaṃ nāmātiādimāha. Sūriyaraṃsena",
  "atk-s0510a:1966_1": "sūriyaraṃsisamphassena yathā padumaṃ nāma api pupphati vikasati mahāvīra vīruttama",
  "atk-s0510a:1966_2": "ahaṃ tathā eva buddharaṃsena buddhena bhagavatā desitadhammaraṃsippabhāvena pupphitoti attho.",
  "atk-s0510a:1967_0": "511-12. Puna buddhadassanena nibbānadassanaṃ dīpento yathā balākātiādimāha. Tattha",
  "atk-s0510a:1967_1": "balākayonimhi balākajātiyaṃ sadā sabbasmiṃ kāle pumā puriso yathā na vijjati. Pume",
  "atk-s0510a:1967_2": "avijjamāne kathaṃ balākānaṃ gabbhaggahaṇaṃ hotīti ce? Meghesu gajjamānesu saddaṃ",
  "atk-s0510a:1967_3": "karontesu meghagajjanaṃ sutvā tā balākiniyo sadā sabbakāle gabbhaṃ gaṇhanti aṇḍaṃ",
  "atk-s0510a:1967_4": "dhārentīti attho. Yāva yattakaṃ kālaṃ megho na gajjati megho saddaṃ na karoti, tāva",
  "atk-s0510a:1967_5": "tattakaṃ kālaṃ ciraṃ cirakālena gabbhaṃ aṇḍaṃ dhārenti. Yadā yasmiṃ kāle megho pavassati",
  "atk-s0510a:1967_6": "pakārena gajjitvā vassati vuṭṭhidhāraṃ paggharati, tadā tasmiṃ kāle bhārato gabbhadhāraṇato",
  "atk-s0510a:1967_7": "parimuccanti aṇḍaṃ pātentīti attho.",
  "atk-s0510a:1968_0": "513. Tato paraṃ upameyyasampadaṃ dassento padumuttarabuddhassātiādimāha. Padumuttarassa",
  "atk-s0510a:1968_1": "buddhassa dhammameghena vohāraparamatthadesanāsaṅkhātameghena gajjato gajjantassa",
  "atk-s0510a:1968_2": "desentassa dhammameghassa saddena ghosānusārena ahaṃ tadā dhammagabbhaṃ vivaṭṭūpanissayaṃ",
  "atk-s0510a:1968_3": "dānasīlādipuññasambhāragabbhaṃ agaṇhiṃ gahesiṃ tathāti sambandho.",
  "atk-s0510a:1969_0": "514. Satasahassupādāya kappasatasahassaṃ ādiṃ katvā puññagabbhaṃ dānasīlādipuññasambhāraṃ",
  "atk-s0510a:1969_1": "ahaṃ dharemi pūremi. Yāva dhammamegho dhammadesanā na gajjati buddhena na desīyati,",
  "atk-s0510a:1969_2": "tāva ahaṃ bhārato saṃsāragabbhabhārato nappamuccāmi na mocemi na visuṃ bhavāmīti sambandho.",
  "atk-s0510a:1970_0": "515. Bhante, sakyamuni sakyavaṃsappabhava yadā yasmiṃ kāle suddhodanamahārājassa",
  "atk-s0510a:1970_1": "tava pitu ramme ramaṇīye kapilavatthave kapilavatthunāmake nagare tuvaṃ dhammameghena",
  "atk-s0510a:1970_2": "gajjati ghoseti, tadā tasmiṃ kāle ahaṃ bhārato saṃsāragabbhabhārato parimucciṃ mutto ahosinti sambandho.",
  "atk-s0510a:1971_0": "516. Tato paraṃ attanā adhigate maggaphale dassento suññatantiādimāha. Tattha attaattaniyādīnaṃ",
  "atk-s0510a:1971_1": "abhāvato suññataṃ vimokkhañca rāgadosamohasabbakilesanimittānaṃ abhāvato, animittaṃ",
  "atk-s0510a:1971_2": "vimokkhañca taṇhāpaṇidhissa abhāvato, appaṇihitaṃ vimokkhañca ariyamaggaṃ adhigañchiṃ",
  "atk-s0510a:1971_3": "bhāvesinti sambandho. Caturo ca phale sabbeti cattāri sāmaññaphalāni sabbāni sacchi",
  "atk-s0510a:1971_4": "akāsinti attho. Dhammevaṃ vijaṭayiṃ ahanti ahaṃ evaṃ sabbadhamme jaṭaṃ gahanaṃ vijaṭayiṃ",
  "atk-s0510a:1971_5": "viddhaṃsesinti attho.",
  "atk-s0510a:1972": "Dutiyabhāṇavāravaṇṇanā samattā.",
  "atk-s0510a:1973_0": "517. Tato paraṃ attanā adhigatavisesameva dassento aparimeyyupādāyātiādimāha. Tattha",
  "atk-s0510a:1973_1": "na parimeyyoti aparimeyyo, saṃvaccharagaṇanavasena pametuṃ saṅkhātuṃ asakkuṇeyyoti",
  "atk-s0510a:1973_2": "attho. Taṃ aparimeyyaṃ kappaṃ upādāya ādiṃ katvā tava sāsanaṃ tuyhaṃ sāsanaṃ “anāgate",
  "atk-s0510a:1973_3": "gotamassa bhagavato sāsane vinayadharānaṃ aggo bhaveyya”nti evaṃ patthemi. Atītatthe",
  "atk-s0510a:1973_4": "vattamānavacanaṃ, patthesinti attho. So me atthoti so patthanāsaṅkhāto attho me mayā",
  "atk-s0510a:1973_5": "anuppatto nipphāditoti attho. Anuttaraṃ santipadaṃ nibbānaṃ anuppattaṃ adhigatanti sambandho.",
  "atk-s0510a:1974_0": "518. So ahaṃ adhigatattā vinaye vinayapiṭake pāramiṃ patto pariyosānappatto. Yathāpi",
  "atk-s0510a:1974_1": "pāṭhiko isīti yathā padumuttarassa bhagavato sāsane vinayadharānaṃ aggo isi bhikkhu",
  "atk-s0510a:1974_2": "pāṭhiko pākaṭo ahosi, tathevāhanti attho. Na me samasamo atthīti vinayadhāritāya",
  "atk-s0510a:1974_3": "me mayā samasamo samāno añño na atthīti attho. Sāsanaṃ ovādānusāsanīsaṅkhātaṃ sāsanaṃ",
  "atk-s0510a:1974_4": "dhāremi pūremīti attho.",
  "atk-s0510a:1975_0": "519. Punapi attano visesaṃ dassento vinaye khandhake cāpītiādimāha. Tattha vinayeti",
  "atk-s0510a:1975_1": "ubhatovibhaṅge. Khandhaketi mahāvaggacūḷavagge. Tikacchede cāti tikasaṅghādisesatikapācittiyādike",
  "atk-s0510a:1975_2": "ca. Pañcameti parivāre ca. Ettha etasmiṃ sakale vinayapiṭake mayhaṃ vimati dveḷhakaṃ",
  "atk-s0510a:1975_3": "natthi na saṃvijjati. Akkhareti vinayapiṭakapariyāpanne a-kārādike akkhare. Byañjaneti",
  "atk-s0510a:1975_4": "ka-kārādike byañjane vā me vimati saṃsayo natthīti sambandho.",
  "atk-s0510a:1976_0": "520. Niggahe paṭikamme cāti pāpabhikkhūnaṃ niggahe ca sāpattikānaṃ bhikkhūnaṃ parivāsadānādike",
  "atk-s0510a:1976_1": "paṭikamme ca ṭhānāṭṭhāne ca kāraṇe ca akāraṇe ca kovido chekoti attho. Osāraṇe ca",
  "atk-s0510a:1976_2": "tajjanīyādikammassa paṭippassaddhivasena osāraṇe pavesane ca. Vuṭṭhāpane ca āpattito",
  "atk-s0510a:1976_3": "vuṭṭhāpane nirāpattikaraṇe ca chekoti sambandho. Sabbattha pāramiṃ gatoti sabbasmiṃ",
  "atk-s0510a:1976_4": "vinayakamme pariyosānaṃ patto, dakkho chekoti attho.",
  "atk-s0510a:1977_0": "521. Vinaye khandhake cāpīti vuttappakāre vinaye ca khandhake ca, padaṃ suttapadaṃ",
  "atk-s0510a:1977_1": "nikkhipitvā paṭṭhapetvā. Ubhato viniveṭhetvāti vinayato khandhakato cāti ubhayato",
  "atk-s0510a:1977_2": "nibbattetvā vijaṭetvā nayaṃ āharitvā. Rasatoti kiccato. Osareyyaṃ osāraṇaṃ karomīti attho.",
  "atk-s0510a:1978_0": "522. Niruttiyā ca kusaloti “rukkho paṭo kumbho mālā citta”ntiādīsu vohāresu cheko.",
  "atk-s0510a:1978_1": "Atthānatthe ca kovidoti atthe vaḍḍhiyaṃ anatthe hāniyañca kovido dakkhoti attho.",
  "atk-s0510a:1978_2": "Anaññātaṃ mayā natthīti vinayapiṭake sakale vā piṭakattaye mayā anaññātaṃ aviditaṃ",
  "atk-s0510a:1978_3": "apākaṭaṃ kiñci natthīti attho. Ekaggo satthu sāsaneti buddhasāsane ahameva eko vinayadharānaṃ",
  "atk-s0510a:1978_4": "aggo seṭṭho uttamoti attho.",
  "atk-s0510a:1979_0": "523. Rūpadakkhe ahaṃ ajjāti ajja etarahi kāle sakyaputtassa bhagavato sāsane pāvacane",
  "atk-s0510a:1979_1": "ahaṃ rūpadakkhe rūpadassane vinayavinicchayadassane sabbaṃ kaṅkhaṃ sakalaṃ saṃsayaṃ",
  "atk-s0510a:1979_2": "vinodemi vināsemīti sambandho. Chindāmi sabbasaṃsayanti “ahosiṃ nu kho ahamatītamaddhāna”ntiādikaṃ",
  "atk-s0510a:1979_3": "kālattayaṃ ārabbha uppannaṃ sabbaṃ soḷasavidhaṃ kaṅkhaṃ chindāmi vūpasamemi sabbaso",
  "atk-s0510a:1979_4": "viddhaṃsemīti attho.",
  "atk-s0510a:1980_0": "524. Padaṃ anupadañcāpīti padaṃ pubbapadañca anupadaṃ parapadañca akkharaṃ ekekamakkharañca",
  "atk-s0510a:1980_1": "byañjanaṃ sithiladhanitādidasavidhaṃ byañjanavidhānañca. Nidāneti tena samayenātiādike",
  "atk-s0510a:1980_2": "nidāne ca. Pariyosāneti nigamane. Sabbattha kovidoti sabbesu chasu ṭhānesu chekoti attho.",
  "atk-s0510a:1981_0": "525. Tato paraṃ bhagavatoyeva guṇe pakāsento yathāpi rājā balavātiādimāha. Tattha",
  "atk-s0510a:1981_1": "yathā balavā thāmabalasampanno senābalasampanno vā rājā, paraṃ paresaṃ paṭirājūnaṃ",
  "atk-s0510a:1981_2": "senaṃ niggaṇhitvā nissesato gahetvā palāpetvā vā, tape tapeyya santapeyya dukkhāpeyya.",
  "atk-s0510a:1981_3": "Vijinitvāna saṅgāmanti saṅgāmaṃ parasenāya samāgamaṃ yuddhaṃ vijinitvā visesena jinitvā",
  "atk-s0510a:1981_4": "jayaṃ patvā. Nagaraṃ tattha māpayeti tattha tasmiṃ vijitaṭṭhāne nagaraṃ pāsādahammiyādivibhūsitaṃ",
  "atk-s0510a:1981_5": "vasanaṭṭhānaṃ māpaye kārāpeyyāti attho.",
  "atk-s0510a:1982_0": "526. Pākāraṃ parikhañcāpīti tattha māpitanagare pākāraṃ sudhādhavalaiṭṭhakāmayapākārañca",
  "atk-s0510a:1982_1": "kārayeti sambandho. Parikhañcāpi kaddamaparikhaṃ, udakaparikhaṃ, sukkhaparikhañca",
  "atk-s0510a:1982_2": "api kāraye. Esikaṃ dvārakoṭṭhakanti nagarasobhanatthaṃ ussāpitaesikāthambhañca mahantaṃ",
  "atk-s0510a:1982_3": "koṭṭhakañca catubhūmakādidvārakoṭṭhakañca kāraye. Aṭṭālake ca vividheti catubhūmakādibhede",
  "atk-s0510a:1982_4": "atiuccaaṭṭālake ca vividhe nānappakārake bahū kāraye kārāpeyyāti sambandho.",
  "atk-s0510a:1983_0": "527. Siṅghāṭakaṃ caccarañcāti na kevalaṃ pākārādayo kāraye, siṅghāṭakaṃ catumaggasandhiñca",
  "atk-s0510a:1983_1": "caccaraṃ antarāvīthiñca kārayeti sambandho. Suvibhattantarāpaṇanti suṭṭhu vibhattaṃ",
  "atk-s0510a:1983_2": "vibhāgato koṭṭhāsavantaṃ antarāpaṇaṃ anekāpaṇasahassaṃ kārāpeyyāti attho. Kārayeyya",
  "atk-s0510a:1983_3": "sabhaṃ tatthāti tasmiṃ māpitanagare sabhaṃ dhammādhikaraṇasālaṃ kāraye. Atthānatthavinicchayaṃ",
  "atk-s0510a:1983_4": "vaḍḍhiñca avaḍḍhiñca vinicchayakaraṇatthaṃ vinicchayasālaṃ kārayeti sambandho.",
  "atk-s0510a:1984_0": "528. Nigghātatthaṃ amittānanti paṭirājūnaṃ paṭibāhanatthaṃ. Chiddāchiddañca jānitunti",
  "atk-s0510a:1984_1": "dosañca adosañca jānituṃ. Balakāyassa rakkhāyāti hatthiassarathapattisaṅkhātassa",
  "atk-s0510a:1984_2": "balakāyassa senāsamūhassa ārakkhaṇatthāya so nagarasāmiko rājā, senāpaccaṃ senāpatiṃ",
  "atk-s0510a:1984_3": "senānāyakaṃ mahāmattaṃ ṭhapeti ṭhānantare patiṭṭhapetīti attho.",
  "atk-s0510a:1985_0": "529. Ārakkhatthāya bhaṇḍassāti jātarūparajatamuttāmaṇiādirājabhaṇḍassa ārakkhaṇatthāya",
  "atk-s0510a:1985_1": "samantato gopanatthāya me mayhaṃ bhaṇḍaṃ mā vinassīti nidhānakusalaṃ rakkhaṇe kusalaṃ",
  "atk-s0510a:1985_2": "chekaṃ naraṃ purisaṃ bhaṇḍarakkhaṃ bhaṇḍarakkhantaṃ so rājā bhaṇḍāgāre ṭhapetīti sambandho.",
  "atk-s0510a:1986_0": "530. Mamatto hoti yo raññoti yo paṇḍito rañño mamatto māmako pakkhapāto hoti. Vuddhiṃ",
  "atk-s0510a:1986_1": "yassa ca icchatīti assa rañño vuddhiñca virūḷhiṃ yo icchati kāmeti, tassa itthambhūtassa",
  "atk-s0510a:1986_2": "paṇḍitassa rājā adhikaraṇaṃ vinicchayādhipaccaṃ deti mittassa mittabhāvassa paṭipajjitunti sambandho.",
  "atk-s0510a:1987_0": "531. Uppātesūti ukkāpātadisāḍāhādiuppātesu ca. Nimittesūti mūsikacchinnādīsu “idaṃ",
  "atk-s0510a:1987_1": "nimittaṃ subhaṃ, idaṃ nimittaṃ asubha”nti evaṃ nimittajānanasatthesu ca. Lakkhaṇesu",
  "atk-s0510a:1987_2": "cāti itthipurisānaṃ hatthapādalakkhaṇajānanasatthesu ca kovidaṃ chekaṃ ajjhāyakaṃ",
  "atk-s0510a:1987_3": "anekesaṃ sissānaṃ byākaraṇavācakaṃ mantadharaṃ vedattayasaṅkhātamantadhārakaṃ paṇḍitaṃ",
  "atk-s0510a:1987_4": "so rājā porohicce purohitaṭṭhānantare ṭhapetīti sambandho.",
  "atk-s0510a:1988_0": "532. Etehaṅgehi sampannoti etehi vuttappakārehi aṅgehi avayavehi sampanno samaṅgībhūto",
  "atk-s0510a:1988_1": "so rājā “khattiyo”ti pavuccati kathīyatīti sambandho. Sadā rakkhanti rājānanti ete",
  "atk-s0510a:1988_2": "senāpaccādayo amaccā sadā sabbakālaṃ taṃ rājānaṃ rakkhanti gopenti. Kimiva? Cakkavākova",
  "atk-s0510a:1988_3": "dukkhitaṃ dukkhappattaṃ sakañātiṃ rakkhanto cakkavāko pakkhī ivāti attho.",
  "atk-s0510a:1989_0": "533. Tatheva tvaṃ mahāvīrāti vīruttama, yathā so rājā senāpaccādiaṅgasampanno nagaradvāraṃ",
  "atk-s0510a:1989_1": "thaketvā paṭivasati, tatheva tuvaṃ hatāmitto nihatapaccatthiko khattiyo iva sadevakassa",
  "atk-s0510a:1989_2": "lokassa saha devehi pavattamānassa lokassa dhammarājā dhammena samena rājā dasapāramitādhammaparipūraṇena",
  "atk-s0510a:1989_3": "rājabhūtattā “dhammarājā”ti pavuccati kathīyatīti sambandho.",
  "atk-s0510a:1990_0": "534. Titthiye nīharitvānāti dhammarājabhāvena paṭipakkhabhūte sakalatitthiye nīharitvā",
  "atk-s0510a:1990_1": "nissesena haritvā nibbisevanaṃ katvā sasenakaṃ dhārañcāpi senāya saha vasavattimārampi",
  "atk-s0510a:1990_2": "nīharitvā. Tamandhakāraṃ vidhamitvāti tamasaṅkhātaṃ mohandhakāraṃ vidhamitvā viddhaṃsetvā.",
  "atk-s0510a:1990_3": "Dhammanagaraṃ sattatiṃsabodhipakkhiyadhammasaṅkhātaṃ, khandhāyatanadhātupaṭiccasamuppādabalabojjhaṅgagambhīranayasamantapaṭṭhānadhammasaṅkhātaṃ",
  "atk-s0510a:1990_4": "vā nagaraṃ amāpayi nimmini patiṭṭhāpesīti attho.",
  "atk-s0510a:1991_0": "535. Sīlaṃ pākārakaṃ tatthāti tasmiṃ patiṭṭhāpite dhammanagare catupārisuddhisīlaṃ",
  "atk-s0510a:1991_1": "pākāraṃ. Ñāṇaṃ te dvārakoṭṭhakanti te tuyhaṃ sabbaññutaññāṇaāsayānusayañāṇaanāgataṃsañāṇaatītaṃsañāṇādikameva",
  "atk-s0510a:1991_2": "ñāṇaṃ dvārakoṭṭhakanti attho. Saddhā te esikā vīrāti, bhante, asithilaparakkama te",
  "atk-s0510a:1991_3": "tuyhaṃ dīpaṅkarapādamūlato pabhuti sabbaññutaññāṇakāraṇā saddahanasaddhā ussāpitaalaṅkāraalaṅkatathambhoti",
  "atk-s0510a:1991_4": "attho. Dvārapālo ca saṃvaroti te tuyhaṃ chadvārikasaṃvaro rakkhāvaraṇagutti dvārapālo",
  "atk-s0510a:1991_5": "dvārarakkhakoti attho.",
  "atk-s0510a:1992_0": "536. Satipaṭṭhānamaṭṭālanti te tuyhaṃ catusatipaṭṭhānaaṭṭālamuṇḍacchadanaṃ. Paññā",
  "atk-s0510a:1992_1": "te caccaraṃ muneti, bhante, mune ñāṇavanta te tuyhaṃ pāṭihāriyādianekavidhā paññā",
  "atk-s0510a:1992_2": "caccaraṃ maggasamodhānaṃ nagaravīthīti attho. Iddhipādañca siṅghāṭanti tuyhaṃ chandavīriyacittavīmaṃsasaṅkhātā",
  "atk-s0510a:1992_3": "cattāro iddhipādā siṅghāṭaṃ catumaggasanti. Dhammavīthi sumāpitanti sattatiṃsabodhipakkhiyadhammasaṅkhātāya",
  "atk-s0510a:1992_4": "vīthiyā suṭṭhu māpitaṃ sajjitaṃ, taṃ dhammanagaranti attho.",
  "atk-s0510a:1993_0": "537. Suttantaṃ abhidhammañcāti tava tuyhaṃ ettha dhammanagare suttantaṃ abhidhammaṃ",
  "atk-s0510a:1993_1": "vinayañca kevalaṃ sakalaṃ suttageyyādikaṃ navaṅgaṃ buddhavacanaṃ dhammasabhā dhammādhikaraṇasālāti attho.",
  "atk-s0510a:1994_0": "538. Suññataṃ animittañcāti anattānupassanāvasena paṭiladdhaṃ suññatavihārañca, aniccānupassanāvasena",
  "atk-s0510a:1994_1": "paṭiladdhaṃ animittavihārañca. Vihārañcappaṇihitanti dukkhānupassanāvasena paṭiladdhaṃ",
  "atk-s0510a:1994_2": "appaṇihitavihārañca. Āneñjañcāti acalaṃ aphanditaṃ catusāmaññaphalasaṅkhātaṃ āneñjavihārañca.",
  "atk-s0510a:1994_3": "Nirodho cāti sabbadukkhanirodhaṃ nibbānañca. Esā dhammakuṭī tavāti esā sabbanavalokuttaradhammasaṅkhātā",
  "atk-s0510a:1994_4": "tava tuyhaṃ dhammakuṭi vasanagehanti attho.",
  "atk-s0510a:1995_0": "539. Paññāya aggo nikkhittoti paññāvasena paññavantānaṃ aggo. Iti bhagavatā nikkhitto",
  "atk-s0510a:1995_1": "ṭhapito thero paṭibhāne ca paññāya kattabbe kicce, yuttamuttapaṭibhāne vā kovido",
  "atk-s0510a:1995_2": "cheko nāmena sāriputtoti pākaṭo tava tuyhaṃ dhammasenāpati tayā desitassa piṭakattayadhammasamūhassa",
  "atk-s0510a:1995_3": "dhāraṇato pati padhāno hutvā senākiccaṃ karotīti attho.",
  "atk-s0510a:1996_0": "540. Cutūpapātakusaloti bhante muni, cutūpapāte cutiyā upapattiyā ca kusalo cheko.",
  "atk-s0510a:1996_1": "Iddhiyā pāramiṃ gatoti “ekopi hutvā bahudhā hoti, bahudhāpi hutvā eko hotī”tiādinā",
  "atk-s0510a:1996_2": "vuttāya iddhippabhedāya pāramiṃ pariyosānaṃ gato patto nāmena kolito nāma moggallānatthero",
  "atk-s0510a:1996_3": "porohicco tava tuyhaṃ purohitoti sambandho.",
  "atk-s0510a:1997_0": "541. Porāṇakavaṃsadharoti bhante mune, ñāṇavantaṃ porāṇassa vaṃsassa dhārako, paramparajānanako",
  "atk-s0510a:1997_1": "vā uggatejo pākaṭatejo, durāsado āsādetuṃ ghaṭṭetuṃ dukkho asakkuṇeyyoti attho. Dhutavādiguṇenaggoti",
  "atk-s0510a:1997_2": "tecīvarikaṅgādīni terasa dhutaṅgāni vadati ovadatīti dhutavādīguṇena dhutaṅgaguṇena",
  "atk-s0510a:1997_3": "aggo seṭṭho mahākassapatthero tava tuyhaṃ akkhadasso vohārakaraṇe padhānoti attho.",
  "atk-s0510a:1998_0": "542. Bahussuto dhammadharoti bhante mune, bahūnaṃ caturāsītidhammakkhandhasahassānaṃ",
  "atk-s0510a:1998_1": "sutattā bhagavatā bhikkhusaṅghato ca uggahitattā bahussuto anekesaṃ chasatasahassasaṅkhyānaṃ",
  "atk-s0510a:1998_2": "āgamadhammānaṃ satipaṭṭhānādīnañca paramatthadhammānaṃ dhāraṇato dhammadharo ānando.",
  "atk-s0510a:1998_3": "Sabbapāṭhī ca sāsaneti buddhasāsane sabbesaṃ pāṭhīnaṃ paṭhantānaṃ sajjhāyantānaṃ",
  "atk-s0510a:1998_4": "bhikkhūnaṃ aggo seṭṭhoti sabbapāṭhī nāmena ānando nāma thero. Dhammārakkho tavāti",
  "atk-s0510a:1998_5": "tava tuyhaṃ dhammassa piṭakattayadhammabhaṇḍassa ārakkho rakkhako pālako, dhammabhaṇḍāgārikoti attho.",
  "atk-s0510a:1999_0": "543. Ete sabbe atikkammāti bhagavā bhagyavā sammāsambuddho ete sāriputtādayo mahānubhāvepi",
  "atk-s0510a:1999_1": "there atikkamma vajjetvā mamaṃyeva pamesi pamāṇaṃ akāsi, manasi akāsīti attho. Vinicchayaṃ",
  "atk-s0510a:1999_2": "me pādāsīti vinayaññūhi paṇḍitehi desitaṃ pakāsitaṃ vinaye vinicchayaṃ dosavicāraṇaṃ",
  "atk-s0510a:1999_3": "me mayhaṃ bhagavā pādāsi pakārena adāsi, mayhameva bhāraṃ akāsīti sambandho.",
  "atk-s0510a:2000_0": "544. Yo koci vinaye pañhanti yo koci bhikkhu buddhasāvako vinayanissitaṃ pañhaṃ maṃ",
  "atk-s0510a:2000_1": "pucchati, tattha tasmiṃ pucchitapañhe me mayhaṃ cintanā vimati kaṅkhā natthi. Tañhevatthaṃ",
  "atk-s0510a:2000_2": "taṃ eva pucchitaṃ atthaṃ ahaṃ kathemīti sambandho.",
  "atk-s0510a:2001_0": "545. Yāvatā buddhakhettamhīti yāvatā yattake ṭhāne buddhassa āṇākhette taṃ mahāmuniṃ",
  "atk-s0510a:2001_1": "sammāsambuddhaṃ ṭhapetvā vinaye vinayapiṭake vinayavinicchayakaraṇe vā mādiso mayā",
  "atk-s0510a:2001_2": "sadiso natthi, ahameva aggo, bhiyyo mamādhiko kuto bhavissatīti sambandho.",
  "atk-s0510a:2002_0": "546. Bhikkhusaṅghe nisīditvā bhikkhusaṅghamajjhe nisinno gotamo bhagavā evaṃ gajjati",
  "atk-s0510a:2002_1": "sīhanādaṃ karoti. Kathaṃ? Vinaye ubhatovibhaṅge, khandhakesu mahāvaggacūḷavaggesu,",
  "atk-s0510a:2002_2": "ca-saddena parivāre, upālissa upālinā samo sadiso natthīti evaṃ gajjati.",
  "atk-s0510a:2003_0": "547. Yāvatāti yattakaṃ buddhabhaṇitaṃ buddhena desitaṃ navaṅgaṃ suttageyyādisatthusāsanaṃ",
  "atk-s0510a:2003_1": "satthunā pakāsitaṃ sabbaṃ vinayogadhaṃ taṃ vinaye antopaviṭṭhaṃ vinayamūlakaṃ iccevaṃ",
  "atk-s0510a:2003_2": "passino passantassa.",
  "atk-s0510a:2004_0": "548. Mama kammaṃ saritvānāti gotamo sakyapuṅgavo sakyavaṃsappadhāno, mama kammaṃ",
  "atk-s0510a:2004_1": "mayhaṃ pubbapatthanākammaṃ atītaṃsañāṇena saritvāna paccakkhato ñatvā bhikkhusaṅghamajjhe",
  "atk-s0510a:2004_2": "gato “etadaggaṃ, bhikkhave, mama sāvakānaṃ bhikkhūnaṃ vinayadharānaṃ yadidaṃ upālī”ti",
  "atk-s0510a:2004_3": "maṃ etadagge ṭhāne ṭhapesīti sambandho.",
  "atk-s0510a:2005": "549. Satasahassupādāyāti satasahassakappe ādiṃ katvā yaṃ imaṃ ṭhānaṃ apatthayiṃ patthesiṃ, so me attho mayā anuppatto adhigato paṭiladdho vinaye pāramiṃ gato koṭiṃ pattoti attho.",
  "atk-s0510a:2006_0": "550. Sakyānaṃ sakyavaṃsarājūnaṃ nandijanano somanassakārako ahaṃ pure pubbe kappako",
  "atk-s0510a:2006_1": "āsiṃ ahosiṃ, taṃ jātiṃ taṃ kulaṃ taṃ yoniṃ vijahitvā visesena jahitvā chaḍḍetvā mahesino",
  "atk-s0510a:2006_2": "sammāsambuddhassa putto jāto sakyaputtoti saṅkhyaṃ gato sāsanadhāraṇatoti attho.",
  "atk-s0510a:2007_0": "551. Tato paraṃ attano dāsakule nibbattanāpadānaṃ dassento ito dutiyake kappetiādimāha.",
  "atk-s0510a:2007_1": "Tattha ito bhaddakappato heṭṭhā dutiye kappe nāmena añjaso nāma khattiyo eko rājā",
  "atk-s0510a:2007_2": "anantatejo saṅkhyātikkantatejo amitayaso pamāṇātikkantaparivāro mahaddhano anekakoṭisatasahassadhanavā",
  "atk-s0510a:2007_3": "bhūmipālo pathavīpālako rakkhako ahosīti sambandho.",
  "atk-s0510a:2008_0": "552. Tassa raññoti tassa tādisassa rājino putto ahaṃ candano nāma khattiyo khattiyakumāro",
  "atk-s0510a:2008_1": "ahosinti sambandho. So ahaṃ jātimadena ca yasamadena ca bhogamadena ca upatthaddho",
  "atk-s0510a:2008_2": "thambhito unnatoti attho.",
  "atk-s0510a:2009_0": "553. Nāgasatasahassānīti satasahassahatthino mātaṅgā mātaṅgakule jātā tidhā pabhinnā",
  "atk-s0510a:2009_1": "akkhikaṇṇakosasaṅkhātehi tīhi ṭhānehi pabhinnā madagaḷitā sabbālaṅkārabhūsitā sabbehi",
  "atk-s0510a:2009_2": "hatthālaṅkārehi alaṅkatā sadā sabbakālaṃ maṃ parivārentīti sambandho.",
  "atk-s0510a:2010_0": "554. Sabalehi paretohanti tadā tasmiṃ kāle ahaṃ sabalehi attano senābalehi pareto",
  "atk-s0510a:2010_1": "parivārito uyyānaṃ gantukāmako icchanto sirikaṃ nāma nāgaṃ hatthiṃ āruyha abhiruhitvā",
  "atk-s0510a:2010_2": "nagarato nikkhaminti sambandho.",
  "atk-s0510a:2011_0": "555. Caraṇena ca sampannoti sīlasaṃvarādipannarasacaraṇadhammena samannāgato guttadvāro",
  "atk-s0510a:2011_1": "pihitacakkhādichadvāro susaṃvuto suṭṭhu rakkhitakāyacitto devalo nāma sambuddho paccekasambuddho,",
  "atk-s0510a:2011_2": "mama mayhaṃ purato sammukhe āgacchi pāpuṇīti attho.",
  "atk-s0510a:2012_0": "556. Pesetvā sirikaṃ nāganti taṃ āgataṃ paccekabuddhaṃ disvā ahaṃ sirikaṃ nāma nāgaṃ",
  "atk-s0510a:2012_1": "abhimukhaṃ pesetvā buddhaṃ āsādayiṃ ghaṭṭesiṃ padussesinti attho. Tato sañjātakopo",
  "atk-s0510a:2012_2": "soti tato tasmā mayā atīva pīḷetvā pesitattā so hatthināgo mayi sañjātakopo padaṃ",
  "atk-s0510a:2012_3": "attano pādaṃ nuddharate na uddharati, niccalova hotīti attho.",
  "atk-s0510a:2013_0": "557. Nāgaṃ duṭṭhamanaṃ disvāti duṭṭhamanaṃ kuddhacittaṃ nādaṃ disvā ahaṃ buddhe paccekabuddhe",
  "atk-s0510a:2013_1": "kopaṃ akāsiṃ dosaṃ uppādesinti attho. Vihesayitvā sambuddhanti devalaṃ paccekasambuddhaṃ",
  "atk-s0510a:2013_2": "vihesayitvā viheṭhetvā ahaṃ uyyānaṃ agamāsinti sambandho.",
  "atk-s0510a:2014_0": "558. Sātaṃ tattha na vindāmīti tasmiṃ āsādane sātaṃ na vindāmi. Āsādananimittaṃ madhuraṃ",
  "atk-s0510a:2014_1": "sukhaṃ na labhāmīti attho. Siro pajjalito yathāti siro mama sīsaṃ pajjalito yathā",
  "atk-s0510a:2014_2": "pajjalamānaṃ viya hotīti attho. Pariḷāhena ḍayhāmīti paccekabuddhe kopassa katattā",
  "atk-s0510a:2014_3": "pacchānutāpapariḷāhena ḍayhāmi uṇhacitto homīti attho.",
  "atk-s0510a:2015_0": "559. Sasāgarantāti teneva pāpakammabalena sasāgarantā sāgarapariyosānā sakalamahāpathavī",
  "atk-s0510a:2015_1": "me mayhaṃ ādittā viya jalitā viya hoti khāyatīti attho. Pitu santikupāgammāti evaṃ",
  "atk-s0510a:2015_2": "bhaye uppanne ahaṃ attano pitu rañño santikaṃ upāgamma upagantvā idaṃ vacanaṃ abraviṃ kathesinti attho.",
  "atk-s0510a:2016_0": "560. Āsīvisaṃva kupitanti āsīvisaṃ sabbaṃ kupitaṃ kuddhaṃ iva jalamānaṃ aggikkhandhaṃ",
  "atk-s0510a:2016_1": "iva mattaṃ tidhā pabhinnaṃ dantiṃ dantavantaṃ kuñjaraṃ uttamaṃ hatthiṃ iva ca āgataṃ",
  "atk-s0510a:2016_2": "yaṃ paccekabuddhaṃ sayambhuṃ sayameva buddhabhūtaṃ ahaṃ āsādayiṃ ghaṭṭesinti sambandho.",
  "atk-s0510a:2017_0": "561. Āsādito mayā buddhoti so paccekabuddho mayā āsādito ghaṭṭito ghoro aññehi ghaṭṭetuṃ",
  "atk-s0510a:2017_1": "asakkuṇeyyattā ghoro, uggatapo pākaṭatapo jino pañca māre jitavā evaṃguṇasampanno",
  "atk-s0510a:2017_2": "paccekabuddho mayā ghaṭṭitoti attho. Purā sabbe vinassāmāti tasmiṃ paccekabuddhe",
  "atk-s0510a:2017_3": "kataanādarena sabbe mayaṃ vinassāma vividhenākārena nassāma, bhasmā viya bhavāmāti",
  "atk-s0510a:2017_4": "attho. Khamāpessāma taṃ muninti taṃ paccekabuddhaṃ muniṃ yāva na vinassāma, tāva",
  "atk-s0510a:2017_5": "khamāpessāmāti sambandho.",
  "atk-s0510a:2018_0": "562. No ce taṃ nijjhāpessāmāti attadantaṃ damitacittaṃ samāhitaṃ ekaggacittaṃ taṃ",
  "atk-s0510a:2018_1": "paccekabuddhaṃ no ce nijjhāpessāma khamāpessāma. Orena sattadivasā sattadivasato",
  "atk-s0510a:2018_2": "orabhāge sattadivase anatikkamitvā sampuṇṇaṃ raṭṭhaṃ me sabbaṃ vidhamissati vinassissati.",
  "atk-s0510a:2019": "563. Sumekhalo kosiyo cāti ete sumekhalādayo cattāro rājāno isayo āsādayitvā ghaṭṭetvā anādaraṃ katvā saraṭṭhakā saha raṭṭhajanapadavāsīhi duggatā vināsaṃ gatāti attho.",
  "atk-s0510a:2020_0": "564. Yadā kuppanti isayoti yadā yasmiṃ kāle saññatā kāyasaññamādīhi saññatā santā",
  "atk-s0510a:2020_1": "brahmacārino uttamacārino seṭṭhacārino isayo kuppanti domanassā bhavanti, tadā sasāgaraṃ",
  "atk-s0510a:2020_2": "sapabbataṃ sadevakaṃ lokaṃ vināsentīti sambandho.",
  "atk-s0510a:2021_0": "565. Tiyojanasahassamhīti tesaṃ isīnaṃ ānubhāvaṃ ñatvā te khamāpetuṃ accayaṃ aparādhaṃ",
  "atk-s0510a:2021_1": "desanatthāya pakāsanatthāya tiyojanasahassappamāṇe padese purise sannipātayinti sambandho.",
  "atk-s0510a:2021_2": "Sayambhuṃ upasaṅkaminti sayambhuṃ paccekabuddhaṃ upasaṅkamiṃ samīpaṃ agamāsinti attho.",
  "atk-s0510a:2022_0": "566. Allavatthāti mayā saddhiṃ rāsibhūtā sabbe janā allavatthā udakena tintavatthauttarāsaṅgā",
  "atk-s0510a:2022_1": "allasirā tintakesā pañjalīkatā muddhani kataañjalipuṭā buddhassa paccekamunino pāde",
  "atk-s0510a:2022_2": "pādasamīpe nipatitvā nipajjitvā idaṃ vacanamabravunti “khamassu tvaṃ, mahāvīrā”tiādikaṃ",
  "atk-s0510a:2022_3": "vacanaṃ abravuṃ kathesunti attho.",
  "atk-s0510a:2023_0": "567. Mahāvīra vīruttama bhante paccekabuddha, mayā tumhesu aññāṇena kataṃ aparādhaṃ",
  "atk-s0510a:2023_1": "khamassu tvaṃ vinodehi, mā manasi karohīti attho. Jano janasamūho taṃ bhagavantaṃ",
  "atk-s0510a:2023_2": "abhi visesena yācati. Pariḷāhaṃ dosamohehi katacittadukkhapariḷāhaṃ amhākaṃ vinodehi",
  "atk-s0510a:2023_3": "tanuṃ karohi, no amhākaṃ raṭṭhaṃ sakalaraṭṭhajanapadavāsino mā vināsaya mā vināsehīti attho.",
  "atk-s0510a:2024_0": "568. Sadevamānusā sabbeti sabbe mānusā sadevā sadānavā pahārādādīhi asurehi saha",
  "atk-s0510a:2024_1": "sarakkhasā ayomayena kūṭena mahāmuggarena sadā sabbakālaṃ me siraṃ mayhaṃ matthakaṃ",
  "atk-s0510a:2024_2": "bhindeyyuṃ padāleyyuṃ.",
  "atk-s0510a:2025_0": "569. Tato paraṃ buddhānaṃ khamitabhāvañca kopābhāvañca pakāsento dake aggi na saṇṭhātītiādimāha.",
  "atk-s0510a:2025_1": "Tattha yathā udake aggi na saṇṭhāti na patiṭṭhāti, yathā bījaṃ sele silāmaye pabbate",
  "atk-s0510a:2025_2": "na viruhati, yathā agade osadhe kimi pāṇako na saṇṭhāti. Tathā kopo cittappakopo",
  "atk-s0510a:2025_3": "dummanatā buddhe paṭividdhasacce paccekabuddhe na jāyati na uppajjatīti attho.",
  "atk-s0510a:2026_0": "570. Punapi buddhānaṃ ānubhāvaṃ pakāsento yathā ca bhūmītiādimāha. Tattha yathā ca",
  "atk-s0510a:2026_1": "bhūmi pathavī acalā niccalā, tathā buddho acaloti attho. Yathā sāgaro mahāsamuddo",
  "atk-s0510a:2026_2": "appameyyo pametuṃ pamāṇaṃ gahetuṃ asakkuṇeyyo, tathā buddho appameyyoti attho. Yathā",
  "atk-s0510a:2026_3": "ākāso aphuṭṭhākāso anantako pariyosānarahito, evaṃ tathā buddho akkhobhiyo khobhetuṃ",
  "atk-s0510a:2026_4": "āloḷetuṃ asakkuṇeyyoti attho.",
  "atk-s0510a:2027_0": "571. Tato paraṃ paccekabuddhassa khamanavacanaṃ dassento sadā khantā mahāvīrātiādimāha.",
  "atk-s0510a:2027_1": "Tattha mahāvīrā uttamavīriyavantā buddhā tapassino pāpānaṃ tapanato “tapo”ti laddhanāmena",
  "atk-s0510a:2027_2": "vīriyena samannāgatā khantā ca khantiyā ca sampannā khamitā ca paresaṃ aparādhaṃ",
  "atk-s0510a:2027_3": "khamitā sahitā sadā sabbakālaṃ bhavantīti sambandho. Khantānaṃ khamitānañcāti tesaṃ",
  "atk-s0510a:2027_4": "buddhānaṃ khantānaṃ khantiyā yuttānaṃ khamitānaṃ parāparādhakhamitānaṃ sahitānañca",
  "atk-s0510a:2027_5": "gamanaṃ chandādīhi agatigamanaṃ na vijjatīti attho.",
  "atk-s0510a:2028_0": "572. Iti idaṃ vacanaṃ vatvā sambuddho paccekasambuddho pariḷāhaṃ sattānaṃ uppannadāhaṃ",
  "atk-s0510a:2028_1": "vinodayaṃ vinodayanto mahājanassa purato sannipatitassa sarājakassa mahato janakāyassa",
  "atk-s0510a:2028_2": "sammukhato tadā tasmiṃ kāle nabhaṃ ākāsaṃ abbhuggami uggañchīti attho.",
  "atk-s0510a:2029_0": "573. Tena kammenahaṃ dhīrāti dhīra dhitisampanna ahaṃ tena kammena paccekabuddhe",
  "atk-s0510a:2029_1": "katena anādarakammena imasmiṃ pacchimattabhave hīnattaṃ lāmakabhāvaṃ rājūnaṃ kappakakammakaraṇajātiṃ",
  "atk-s0510a:2029_2": "ajjhupāgato sampattoti attho. Samatikkamma taṃ jātinti taṃ parāyattajātiṃ saṃ suṭṭhu",
  "atk-s0510a:2029_3": "atikkamma atikkamitvā. Pāvisiṃ abhayaṃ puranti bhayarahitaṃ nibbānapuraṃ nibbānamahānagaraṃ",
  "atk-s0510a:2029_4": "pāvisiṃ paviṭṭho āsinti attho.",
  "atk-s0510a:2030_0": "574. Tadāpi maṃ mahāvīrāti vīruttama tadāpi tasmiṃ paccekabuddhassa āsādanasamaye",
  "atk-s0510a:2030_1": "api sayambhū paccekabuddho pariḷāhaṃ āsādanahetu uppannaṃ kāyacittadarathaṃ vinodesi",
  "atk-s0510a:2030_2": "dūrīakāsi. Ḍayhamānaṃ tato eva pacchānutāpena kukkuccena ḍayhamānaṃ santapantaṃ maṃ",
  "atk-s0510a:2030_3": "susaṇṭhitaṃ dosaṃ dosato dassane suṭṭhu saṇṭhitaṃ disvā khamāpayi taṃ aparādhaṃ adhivāsesīti sambandho.",
  "atk-s0510a:2031_0": "575. Ajjāpi maṃ mahāvīrāti vīruttama, ajjāpi tuyhaṃ samāgamakāle api, tihaggībhi",
  "atk-s0510a:2031_1": "rāgaggidosaggimohaggisaṅkhātehi vā nirayaggipetaggisaṃsāraggisaṅkhātehi vā tīhi aggīhi",
  "atk-s0510a:2031_2": "ḍayhamānaṃ dukkhamanubhavantaṃ maṃ bhagavā sītibhāvaṃ domanassavināsena santakāyacittasaṅkhātaṃ",
  "atk-s0510a:2031_3": "sītibhāvaṃ nibbānameva vā apāpayi sampāpesi. Tayo aggī vuttappakāre te tayo aggī",
  "atk-s0510a:2031_4": "nibbāpesi vūpasamesīti sambandho.",
  "atk-s0510a:2032_0": "576. Evaṃ attano hīnāpadānaṃ bhagavato dassetvā idāni aññepi tassa savane niyojetvā",
  "atk-s0510a:2032_1": "ovadanto “yesaṃ sotāvadhānatthī”tiādimāha. Tattha yesaṃ tumhākaṃ sotāvadhānaṃ sotassa",
  "atk-s0510a:2032_2": "avadhānaṃ ṭhapanaṃ atthi vijjati, te tumhe bhāsato sāsantassa mama vacanaṃ suṇātha",
  "atk-s0510a:2032_3": "manasi karotha. Atthaṃ tumhaṃ pavakkhāmīti yathā yena pakārena mama mayā diṭṭhaṃ",
  "atk-s0510a:2032_4": "padaṃ nibbānaṃ, tathā tena pakārena nibbānasaṅkhātaṃ paramatthaṃ tumhākaṃ pavakkhāmīti sambandho.",
  "atk-s0510a:2033_0": "577. Taṃ dassento sayambhuṃ taṃ vimānetvātiādimāha. Tattha sayambhuṃ sayameva bhūtaṃ",
  "atk-s0510a:2033_1": "ariyāya jātiyā jātaṃ santacittaṃ samāhitaṃ paccekabuddhaṃ vimānetvā anādaraṃ katvā",
  "atk-s0510a:2033_2": "tena kammena katenākusalena ajja imasmiṃ vattamānakāle ahaṃ nīcayoniyaṃ parāyattajātiyaṃ",
  "atk-s0510a:2033_3": "kappakajātiyaṃ jāto nibbatto amhi bhavāmi.",
  "atk-s0510a:2034_0": "578. Mā vo khaṇaṃ virādhethāti buddhuppādakkhaṇaṃ vo tumhe mā virādhetha gaḷitaṃ",
  "atk-s0510a:2034_1": "mā karotha, hi saccaṃ khaṇātītā buddhuppādakkhaṇaṃ atītā atikkantā sattā socare socanti,",
  "atk-s0510a:2034_2": "“mayaṃ alakkhikā dummedhā bhavāmā”ti evaṃ socantīti attho. Sadatthe attano atthe",
  "atk-s0510a:2034_3": "vuḍḍhiyaṃ vāyameyyātha vīriyaṃ karotha. Vo tumhehi khaṇo buddhuppādakkhaṇo samayo",
  "atk-s0510a:2034_4": "paṭipādito nipphādito pattoti attho.",
  "atk-s0510a:2035_0": "579. Tato paraṃ saṃsāragatānaṃ ādīnavaṃ upamāupameyyavasena dassento ekaccānañca",
  "atk-s0510a:2035_1": "vamanantiādimāha. Ekaccānaṃ kesañci puggalānaṃ vamanaṃ uddhaṃ uggiraṇaṃ ekaccānaṃ",
  "atk-s0510a:2035_2": "virecanaṃ adhopaggharaṇaṃ eke ekaccānaṃ halāhalaṃ visaṃ mucchākaraṇavisaṃ, ekaccānaṃ",
  "atk-s0510a:2035_3": "puggalānaṃ osadhaṃ rakkhanupāyaṃ bhagavā evaṃ paṭipāṭiyā akkhāsīti sambandho.",
  "atk-s0510a:2036_0": "580. Vamanaṃ paṭipannānanti paṭipannānaṃ maggasamaṅgīnaṃ vamanaṃ saṃsārachaḍḍanaṃ",
  "atk-s0510a:2036_1": "saṃsāramocanaṃ bhagavā akkhāsīti sambandho. Phalaṭṭhānaṃ phale ṭhitānaṃ virecanaṃ",
  "atk-s0510a:2036_2": "saṃsārapaggharaṇaṃ akkhāsi. Phalalābhīnaṃ phalaṃ labhitvā ṭhitānaṃ nibbānaosadhaṃ",
  "atk-s0510a:2036_3": "akkhāsi. Gavesīnaṃ manussadevanibbānasampattiṃ gavesīnaṃ pariyesantānaṃ puññakhettabhūtaṃ",
  "atk-s0510a:2036_4": "saṅghaṃ akkhāsīti sambandho.",
  "atk-s0510a:2037_0": "581. Sāsanena viruddhānanti sāsanassa paṭipakkhānaṃ halāhalaṃ kutūhalaṃ pāpaṃ akusalaṃ",
  "atk-s0510a:2037_1": "akkhāsīti sambandho. Yathā āsīvisoti assaddhānaṃ katapāpānaṃ puggalānaṃ saṃsāre dukkhāvahanato",
  "atk-s0510a:2037_2": "āsīvisasadisaṃ yathā āsīviso diṭṭhamattena bhasmakaraṇato diṭṭhaviso sappo attanā",
  "atk-s0510a:2037_3": "daṭṭhaṃ naraṃ jhāpeti ḍayhati dukkhāpeti. Taṃ naraṃ taṃ assaddhaṃ katapāpaṃ naraṃ",
  "atk-s0510a:2037_4": "halāhalavisaṃ evaṃ jhāpeti catūsu apāyesu ḍayhati sosesīti sambandho.",
  "atk-s0510a:2038_0": "582. Sakiṃ pītaṃ halāhalanti visaṃ halāhalaṃ pītaṃ sakiṃ ekavāraṃ jīvitaṃ uparundhati",
  "atk-s0510a:2038_1": "nāseti. Sāsanena sāsanamhi virajjhitvā aparādhaṃ katvā puggalo kappakoṭimhi koṭisaṅkhye",
  "atk-s0510a:2038_2": "kappepi ḍayhati nijjhāyatīti attho.",
  "atk-s0510a:2039_0": "583. Evaṃ assaddhānaṃ puggalānaṃ phalavipākaṃ dassetvā idāni buddhānaṃ ānubhāvaṃ",
  "atk-s0510a:2039_1": "dassento khantiyātiādimāha. Tattha yo buddho vamanādīni akkhāsi, so buddho khantiyā",
  "atk-s0510a:2039_2": "khamanena ca avihiṃsāya sattānaṃ avihiṃsanena ca mettacittavatāya ca mettacittavantabhāvena",
  "atk-s0510a:2039_3": "ca sadevakaṃ saha devehi vattamānaṃ lokaṃ tāreti atikkamāpeti nibbāpeti, tasmā kāraṇā",
  "atk-s0510a:2039_4": "buddhā vo tumhehi avirādhiyā virujjhituṃ na sakkuṇeyyā, buddhasāsane paṭipajjeyyāthāti attho.",
  "atk-s0510a:2040_0": "584. Lābhe ca alābhe ca na sajjanti na bhajanti na lagganti. Sammānane ādarakaraṇe",
  "atk-s0510a:2040_1": "ca vimānane anādarakaraṇe ca acalā pathavīsadisā buddhā bhavanti, tasmā kāraṇā te",
  "atk-s0510a:2040_2": "buddhā tumhehi na virodhiyā na virodhetabbā virujjhituṃ asakkuṇeyyāti attho.",
  "atk-s0510a:2041": "585. Buddhānaṃ majjhattataṃ dassento devadattetiādimāha. Tattha vadhakāvadhakesu sabbesu sattesu samako samamānaso muni buddhamunīti attho.",
  "atk-s0510a:2042_0": "586. Etesaṃ paṭigho natthīti etesaṃ buddhānaṃ paṭigho caṇḍikkaṃ dosacittataṃ natthi",
  "atk-s0510a:2042_1": "na saṃvijjati. Rāgomesaṃ na vijjatīti imesaṃ buddhānaṃ rāgopi rajjanaṃ allīyanaṃ",
  "atk-s0510a:2042_2": "na vijjati, na upalabbhati, tasmā kāraṇā, vadhakassa ca orasassa cāti sabbesaṃ samako",
  "atk-s0510a:2042_3": "samacitto buddho hotīti sambandho.",
  "atk-s0510a:2043_0": "587. Punapi buddhānaṃyeva ānubhāvaṃ dassento panthe disvāna kāsāvantiādimāha. Tattha",
  "atk-s0510a:2043_1": "mīḷhamakkhitaṃ gūthasammissaṃ kāsāvaṃ kasāvena rajitaṃ cīvaraṃ isiddhajaṃ ariyānaṃ",
  "atk-s0510a:2043_2": "dhajaṃ parikkhāraṃ, panthe magge chaḍḍitaṃ disvāna passitvā añjaliṃ katvā dasaṅgulisamodhānaṃ",
  "atk-s0510a:2043_3": "añjalipuṭaṃ sirasi katvā sirasā sirena vanditabbaṃ isiddhajaṃ arahattaddhajaṃ buddhapaccekabuddhasāvakadīpakaṃ",
  "atk-s0510a:2043_4": "cīvaraṃ namassitabbaṃ mānetabbaṃ pūjetabbanti attho.",
  "atk-s0510a:2044_0": "588. Abbhatītāti abhi atthaṅgatā nibbutā. Ye ca buddhā vattamānā idāni jātā ca ye",
  "atk-s0510a:2044_1": "buddhā anāgatā ajātā abhūtā anibbattā apātubhūtā ca ye buddhā. Dhajenānena sujjhantīti",
  "atk-s0510a:2044_2": "anena isiddhajena cīvarena ete buddhā sujjhanti visuddhā bhavanti sobhanti. Tasmā",
  "atk-s0510a:2044_3": "tena kāraṇena ete buddhā namassiyā namassitabbā vanditabbāti attho. “Etaṃ namassiya”ntipi",
  "atk-s0510a:2044_4": "pāṭho, tassa etaṃ isiddhajaṃ namassitabbanti attho.",
  "atk-s0510a:2045_0": "589. Tato paraṃ attano guṇaṃ dassento satthukappantiādimāha. Tattha satthukappaṃ",
  "atk-s0510a:2045_1": "buddhasadisaṃ suvinayaṃ sundaravinayaṃ sundarākārena dvārattayadamanaṃ hadayena cittena",
  "atk-s0510a:2045_2": "ahaṃ dhāremi savanadhāraṇādinā paccavekkhāmīti attho. Vinayaṃ vinayapiṭakaṃ namassamāno",
  "atk-s0510a:2045_3": "vandamāno vinaye ādaraṃ kurumāno viharissāmi sabbadā sabbasmiṃ kāle vāsaṃ kappemīti attho.",
  "atk-s0510a:2046_0": "590. Vinayo āsayo mayhanti vinayapiṭakaṃ mayhaṃ okāsabhūtaṃ savanadhāraṇamanasikaraṇauggahaparipucchāpavattanavasena",
  "atk-s0510a:2046_1": "okāsabhūtaṃ gehabhūtanti attho. Vinayo ṭhānacaṅkamanti vinayo mayhaṃ savanādikiccakaraṇena",
  "atk-s0510a:2046_2": "ṭhitaṭṭhānañca caṅkamanaṭṭhānañca. Kappemi vinaye vāsanti vinayapiṭake vinayatantiyā",
  "atk-s0510a:2046_3": "savanadhāraṇapavattanavasena vāsaṃ sayanaṃ kappemi karomi. Vinayo mama gocaroti vinayapiṭakaṃ",
  "atk-s0510a:2046_4": "mayhaṃ gocaro āhāro bhojanaṃ niccaṃ dhāraṇamanasikaraṇavasenāti attho.",
  "atk-s0510a:2047_0": "591. Vinaye pāramippattoti sakale vinayapiṭake pāramiṃ pariyosānaṃ patto. Samathe",
  "atk-s0510a:2047_1": "cāpi kovidoti pārājikādisattāpattikkhandhānaṃ samathe vūpasame ca vuṭṭhāne ca kovido",
  "atk-s0510a:2047_2": "cheko, adhikaraṇasamathe vā –",
  "atk-s0510a:2048": "“Vivādaṃ anuvādañca, āpattādhikaraṇaṃ tathā;",
  "atk-s0510a:2049": "Kiccādhikaraṇañceva, caturādhikaraṇā matā”ti. –",
  "atk-s0510a:2050": "Vuttādhikaraṇesu ca –",
  "atk-s0510a:2051": "“Sammukhā sativinayo, amūḷhapaṭiññākaraṇaṃ;",
  "atk-s0510a:2052": "Yebhuyya tassapāpiyya, tiṇavatthārako tathā”ti. –",
  "atk-s0510a:2053_0": "Evaṃ vuttesu ca sattasu adhikaraṇasamathesu atikovido chekoti attho. Upāli taṃ mahāvīrāti",
  "atk-s0510a:2053_1": "bhante mahāvīra, catūsu asaṅkhyeyyesu kappasatasahassesu sabbaññutaññāṇādhigamāya",
  "atk-s0510a:2053_2": "vīriyavanta satthuno devamanussānaṃ anusāsakassa taṃ tava pāde pādayuge upāli bhikkhu",
  "atk-s0510a:2053_3": "vandati paṇāmaṃ karotīti attho.",
  "atk-s0510a:2054_0": "592. So ahaṃ pabbajitvā sambuddhaṃ namassamāno paṇāmaṃ kurumāno dhammassa ca tena",
  "atk-s0510a:2054_1": "bhagavatā desitassa navalokuttaradhammassa sudhammataṃ sundaradhammabhāvaṃ jānitvā",
  "atk-s0510a:2054_2": "dhammañca namassamāno gāmato gāmaṃ purato punaṃ nagarato nagaraṃ vicarissāmīti sambandho.",
  "atk-s0510a:2055_0": "593. Kilesā jhāpitā mayhanti mayā paṭividdhaarahattamaggañāṇena mayhaṃ cittasantānagatā",
  "atk-s0510a:2055_1": "sabbe diyaḍḍhasahassasaṅkhā kilesā jhāpitā sositā visositā viddhaṃsitā. Bhavā sabbe",
  "atk-s0510a:2055_2": "samūhatāti kāmabhavādayo sabbe nava bhavā mayā samūhatā saṃ suṭṭhu ūhatā khepitā",
  "atk-s0510a:2055_3": "viddhaṃsitā. Sabbāsavā parikkhīṇāti kāmāsavo, bhavāsavo, diṭṭhāsavo, avijjāsavoti",
  "atk-s0510a:2055_4": "sabbe cattāro āsavā parikkhīṇā parisamantato khayaṃ pāpitā. Idāni imasmiṃ arahattappattakāle",
  "atk-s0510a:2055_5": "punabbhavo punuppattisaṅkhāto bhavo bhavanaṃ jāti natthīti attho.",
  "atk-s0510a:2056_0": "594. Uttari somanassavasena udānaṃ udānento svāgatantiādimāha. Tattha buddhaseṭṭhassa",
  "atk-s0510a:2056_1": "uttamabuddhassa santike samīpe ekanagare vā mama āgamanaṃ svāgataṃ suṭṭhu āgamanaṃ",
  "atk-s0510a:2056_2": "sundarāgamanaṃ vata ekantena āsi ahosīti sambandho. Tisso vijjāti pubbenivāsadibbacakkhuāsavakkhayavijjā",
  "atk-s0510a:2056_3": "anuppattā sampattā, paccakkhaṃ katāti attho. Kataṃ buddhassa sāsananti buddhena bhagavatā",
  "atk-s0510a:2056_4": "desitaṃ anusiṭṭhi sāsanaṃ kataṃ nipphāditaṃ vattapaṭipattiṃ pūretvā kammaṭṭhānaṃ",
  "atk-s0510a:2056_5": "manasi karitvā arahattamaggañāṇādhigamena sampāditanti attho.",
  "atk-s0510a:2057_0": "595. Paṭisambhidā catassoti atthapaṭisambhidādayo catasso paññāyo sacchikatā paccakkhaṃ",
  "atk-s0510a:2057_1": "katā. Vimokkhāpi ca aṭṭhimeti cattāri maggañāṇāni cattāri phalañāṇānīti ime aṭṭha",
  "atk-s0510a:2057_2": "vimokkhā saṃsārato muccanūpāyā sacchikatāti sambandho. Chaḷabhiññā sacchikatāti –",
  "atk-s0510a:2058": "“Iddhividhaṃ dibbasotaṃ, cetopariyañāṇakaṃ;",
  "atk-s0510a:2059": "Pubbenivāsañāṇañca, dibbacakkhāsavakkhaya”nti. –",
  "atk-s0510a:2060": "Imā cha abhiññā sacchikatā paccakkhaṃ katā. Imesaṃ ñāṇānaṃ sacchikaraṇena buddhassa sāsanaṃ katanti attho.",
  "atk-s0510a:2061_0": "Itthanti iminā heṭṭhā vuttappakārena. Sudanti padapūraṇamatte nipāto. Āyasmā upāli",
  "atk-s0510a:2061_1": "theroti thirasīlādiguṇayutto sāvako imā pubbacaritāpadānadīpikā gāthāyo abhāsittha",
  "atk-s0510a:2061_2": "kathayitthāti attho.",
  "atk-s0510a:2062": "Upālittheraapadānavaṇṇanā samattā.",
  "atk-s0510a:2063": "3-7. Aññāsikoṇḍaññattheraapadānavaṇṇanā",
  "atk-s0510a:2064_0": "Padumuttarasambuddhantiādikaṃ āyasmato aññāsikoṇḍaññattherassa apadānaṃ. Ayaṃ kira",
  "atk-s0510a:2064_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2064_2": "padumuttarassa bhagavato kāle haṃsavatīnagare gahapatimahāsālakule nibbattitvā viññutaṃ",
  "atk-s0510a:2064_3": "patvā ekadivasaṃ satthu santike dhammaṃ suṇanto satthāraṃ ekaṃ bhikkhuṃ attano sāsane",
  "atk-s0510a:2064_4": "paṭhamaṃ paṭividdhadhammarattaññūnaṃ aggaṭṭhāne ṭhapentaṃ disvā sayampi taṃ ṭhānantaraṃ",
  "atk-s0510a:2064_5": "patthento satasahassabhikkhuparivārassa bhagavato sattāhaṃ mahādānaṃ pavattetvā paṇidhānaṃ",
  "atk-s0510a:2064_6": "akāsi. Satthāpissa anantarāyataṃ disvā bhāviniṃ sampattiṃ byākāsi. So yāvajīvaṃ puññāni",
  "atk-s0510a:2064_7": "karonto satthari parinibbute cetiye patiṭṭhāpiyamāne antocetiye ratanagharaṃ kārāpesi,",
  "atk-s0510a:2064_8": "cetiyaṃ parivāretvā sahassaratanagghikāni ca kāresi.",
  "atk-s0510a:2065_0": "So evaṃ puññāni katvā tato cavitvā devamanussesu saṃsaranto vipassissa bhagavato",
  "atk-s0510a:2065_1": "kāle mahākālo nāma kuṭumbiko hutvā aṭṭhakarīsamatte khette sāligabbhaṃ phāletvā gahitasālitaṇḍulehi",
  "atk-s0510a:2065_2": "asambhinnakhīrapāyāsaṃ sampādetvā tattha madhusappisakkarādayo pakkhipitvā buddhappamukhassa",
  "atk-s0510a:2065_3": "saṅghassa adāsi. Sāligabbhaṃ phāletvā gahitagahitaṭṭhānaṃ puna pūrati. Puthukakāle",
  "atk-s0510a:2065_4": "puthukaggaṃ nāma adāsi. Lāyane lāyanaggaṃ, veṇikaraṇe veṇaggaṃ, kalāpādikaraṇe kalāpaggaṃ,",
  "atk-s0510a:2065_5": "khalaggaṃ, bhaṇḍaggaṃ, minaggaṃ koṭṭhagganti evaṃ ekasasse nava vāre aggadānaṃ adāsi,",
  "atk-s0510a:2065_6": "tampi sassaṃ atirekataraṃ sampannaṃ ahosi.",
  "atk-s0510a:2066_0": "Evaṃ yāvajīvaṃ puññāni katvā tato cuto devaloke nibbattitvā devesu ca manussesu ca",
  "atk-s0510a:2066_1": "saṃsaranto amhākaṃ bhagavato uppattito puretarameva kapilavatthunagarassa avidūre",
  "atk-s0510a:2066_2": "doṇavatthunāmake brāhmaṇagāme brāhmaṇamahāsālakule nibbatti. Tassa koṇḍaññoti gottato",
  "atk-s0510a:2066_3": "āgataṃ nāmaṃ ahosi. So vayappatto tayo vede uggahetvā lakkhaṇamantesu ca pāraṃ agamāsi.",
  "atk-s0510a:2066_4": "Tena samayena amhākaṃ bodhisatto tusitapurato cavitvā kapilavatthupure suddhodanamahārājassa",
  "atk-s0510a:2066_5": "gehe nibbatti. Tassa nāmaggahaṇadivase aṭṭhuttarasatesu brāhmaṇesu upanītesu ye aṭṭha",
  "atk-s0510a:2066_6": "brāhmaṇā lakkhaṇapariggahaṇatthaṃ mahātalaṃ upanītā. So tesu sabbanavako hutvā mahāpurisassa",
  "atk-s0510a:2066_7": "lakkhaṇanipphattiṃ disvā “ekaṃsena ayaṃ buddho bhavissatī”ti niṭṭhaṃ gantvā mahāsattassa",
  "atk-s0510a:2066_8": "abhinikkhamanaṃ udikkhanto vicarati.",
  "atk-s0510a:2067_0": "Bodhisattopi kho mahatā parivārena vaḍḍhamāno anukkamena vuddhippatto ñāṇaparipākaṃ",
  "atk-s0510a:2067_1": "gantvā ekūnatiṃsatime vasse mahābhinikkhamanaṃ nikkhamanto anomānadītīre pabbajitvā",
  "atk-s0510a:2067_2": "anukkamena uruvelaṃ gantvā padhānaṃ padahi. Tadā koṇḍañño māṇavo mahāsattassa pabbajitabhāvaṃ",
  "atk-s0510a:2067_3": "sutvā lakkhaṇapariggāhakabrāhmaṇānaṃ puttehi vappamāṇavādīhi saddhiṃ attapañcamo",
  "atk-s0510a:2067_4": "pabbajitvā anukkamena bodhisattassa santikaṃ upasaṅkamitvā chabbassāni taṃ upaṭṭhahanto",
  "atk-s0510a:2067_5": "tassa oḷārikāhāraparibhogena nibbinno apakkamitvā isipatanaṃ agamāsi. Atha kho bodhisatto",
  "atk-s0510a:2067_6": "oḷārikāhāraparibhogena laddhakāyabalo vesākhapuṇṇamāyaṃ bodhirukkhamūle aparājitapallaṅke",
  "atk-s0510a:2067_7": "nisinno tiṇṇaṃ mārānaṃ matthakaṃ madditvā abhisambuddho hutvā sattasattāhaṃ bodhimaṇḍeyeva",
  "atk-s0510a:2067_8": "vītināmetvā pañcavaggiyānaṃ ñāṇaparipākaṃ ñatvā āsāḷhīpuṇṇamāyaṃ isipatanaṃ gantvā",
  "atk-s0510a:2067_9": "tesaṃ dhammacakkapavattanasuttantaṃ kathesi. Desanāpariyosāne koṇḍaññatthero aṭṭhārasahi",
  "atk-s0510a:2067_10": "brahmakoṭīhi saddhiṃ sotāpattiphale patiṭṭhāsi. Atha pañcamiyaṃ pakkhassa anattalakkhaṇasuttantadesanāya",
  "atk-s0510a:2067_11": "arahattaṃ sacchākāsi.",
  "atk-s0510a:2068_0": "596. Evaṃ so arahattaṃ patvā “kiṃ kammaṃ katvā ahaṃ lokuttarasukhaṃ adhigatomhī”ti",
  "atk-s0510a:2068_1": "upadhārento attano pubbakammaṃ paccakkhato ñatvā somanassavasena pubbacaritāpadānaṃ",
  "atk-s0510a:2068_2": "udānavasena dassento padumuttarasambuddhantiādimāha. Tassattho heṭṭhā vuttoyeva.",
  "atk-s0510a:2068_3": "Lokajeṭṭhaṃ vināyakanti sakalassa sattalokassa jeṭṭhaṃ padhānanti attho. Visesena",
  "atk-s0510a:2068_4": "veneyyasatte saṃsārasāgarassa paratīraṃ amatamahānibbānaṃ neti sampāpetīti vināyako,",
  "atk-s0510a:2068_5": "taṃ vināyakaṃ. Buddhabhūmimanuppattanti buddhassa bhūmi patiṭṭhānaṭṭhānanti buddhabhūmi,",
  "atk-s0510a:2068_6": "sabbaññutaññāṇaṃ, taṃ anuppatto paṭividdhoti buddhabhūmimanuppatto, taṃ buddhabhūmimanuppattaṃ,",
  "atk-s0510a:2068_7": "sabbaññutappattaṃ buddhabhūtanti attho. Paṭhamaṃ addasaṃ ahanti paṭhamaṃ vesākhapuṇṇamiyā",
  "atk-s0510a:2068_8": "rattiyā paccūsasamaye buddhabhūtaṃ padumuttarasambuddhaṃ ahaṃ addakkhinti attho.",
  "atk-s0510a:2069_0": "597. Yāvatā bodhiyā mūleti yattakā bodhirukkhasamīpe yakkhā samāgatā rāsibhūtā sambuddhaṃ",
  "atk-s0510a:2069_1": "buddhabhūtaṃ taṃ buddhaṃ pañjalīkatā dasaṅgulisamodhānaṃ añjalipuṭaṃ sirasi ṭhapetvā",
  "atk-s0510a:2069_2": "vandanti namassantīti sambandho.",
  "atk-s0510a:2070_0": "598. Sabbe devā tuṭṭhamanāti buddhabhūtaṭṭhānaṃ āgatā te sabbe devā tuṭṭhacittā ākāse",
  "atk-s0510a:2070_1": "sañcarantīti sambandho. Andhakāratamonudoti ativiya andhakāraṃ mohaṃ nudo khepano",
  "atk-s0510a:2070_2": "ayaṃ buddho anuppattoti attho.",
  "atk-s0510a:2071_0": "599. Tesaṃ hāsaparetānanti hāsehi pītisomanassehi samannāgatānaṃ tesaṃ devānaṃ mahānādo",
  "atk-s0510a:2071_1": "mahāghoso avattatha pavattati, sammāsambuddhasāsane kilese saṃkilese dhamme jhāpayissāmāti sambandho.",
  "atk-s0510a:2072_0": "600. Devānaṃ giramaññāyāti vācāya thutivacanena saha udīritaṃ devānaṃ saddaṃ jānitvā",
  "atk-s0510a:2072_1": "haṭṭho haṭṭhena cittena somanassasahagatena cittena ādibhikkhaṃ paṭhamaṃ āhāraṃ buddhabhūtassa",
  "atk-s0510a:2072_2": "ahaṃ adāsinti sambandho.",
  "atk-s0510a:2073_0": "602. Sattāhaṃ abhinikkhammāti mahābhinikkhamanaṃ nikkhamitvā sattāhaṃ padhānaṃ katvā",
  "atk-s0510a:2073_1": "sabbaññutaññāṇapadaṭṭhānaṃ arahattamaggañāṇasaṅkhātaṃ bodhiṃ ajjhagamaṃ adhigañchiṃ",
  "atk-s0510a:2073_2": "ahanti attho. Idaṃ me paṭhamaṃ bhattanti idaṃ bhattaṃ sarīrayāpanaṃ brahmacārissa",
  "atk-s0510a:2073_3": "uttamacārissa me mayhaṃ iminā devaputtena paṭhamaṃ dinnaṃ ahosīti attho.",
  "atk-s0510a:2074_0": "603. Tusitā hi idhāgantvāti tusitabhavanato idha manussaloke āgantvā yo devaputto",
  "atk-s0510a:2074_1": "me mama bhikkhaṃ upānayi adāsi, taṃ devaputtaṃ kittayissāmi kathessāmi pākaṭaṃ karissāmi.",
  "atk-s0510a:2074_2": "Bhāsato bhāsantassa mama vacanaṃ suṇāthāti sambandho. Ito paraṃ anuttānapadameva vaṇṇayissāma.",
  "atk-s0510a:2075": "607. Tidasāti tāvatiṃsabhavanā. Agārāti attano uppannabrāhmaṇagehato nikkhamitvā pabbajitvā cha saṃvaccharāni dukkarakārikaṃ karontena bodhisattena saha vasissatīti sambandho.",
  "atk-s0510a:2076_0": "608. Tato sattamake vasseti tato pabbajitakālato paṭṭhāya sattame saṃvacchare. Buddho",
  "atk-s0510a:2076_1": "saccaṃ kathessatīti chabbassāni dukkarakārikaṃ katvā sattamasaṃvacchare buddho hutvā",
  "atk-s0510a:2076_2": "bārāṇasiyaṃ isipatane migadāye dhammacakkapavattanasuttantadesanāya dukkhasamudayanirodhamaggasaccasaṅkhātaṃ",
  "atk-s0510a:2076_3": "catusaccaṃ kathessatīti attho. Koṇḍañño nāma nāmenāti nāmena gottanāmavasena koṇḍañño",
  "atk-s0510a:2076_4": "nāma. Paṭhamaṃ sacchikāhitīti pañcavaggiyānamantare paṭhamaṃ ādito eva sotāpattimaggañāṇaṃ",
  "atk-s0510a:2076_5": "sacchikāhiti paccakkhaṃ karissatīti attho.",
  "atk-s0510a:2077_0": "609. Nikkhantenānupabbajinti nikkhantena bodhisattena saha nikkhamitvā anupabbajinti",
  "atk-s0510a:2077_1": "attho. Tathā anupabbajitvā mayā padhānaṃ vīriyaṃ sukataṃ suṭṭhu kataṃ daḷhaṃ katvā",
  "atk-s0510a:2077_2": "katanti attho. Kilese jhāpanatthāyāti kilese sosanatthāya viddhaṃsanatthāya anagāriyaṃ",
  "atk-s0510a:2077_3": "agārassa ahitaṃ kasivaṇijjādikammavirahitaṃ sāsanaṃ pabbajiṃ paṭipajjinti attho.",
  "atk-s0510a:2078_0": "610. Abhigantvāna sabbaññūti sabbaṃ atītānāgatapaccuppannaṃ vā saṅkhāravikāralakkhaṇanibbānapaññattisaṅkhātaṃ",
  "atk-s0510a:2078_1": "ñeyyaṃ vā jānanto devehi saha vattamāne satta loke buddho migāraññaṃ migadāya vihāraṃ",
  "atk-s0510a:2078_2": "abhigantvā upasaṅkamitvā me mayā sacchikatena iminā sotāpattimaggañāṇena amatabheriṃ",
  "atk-s0510a:2078_3": "amatamahānibbānabheriṃ ahari pahari dassesīti attho.",
  "atk-s0510a:2079_0": "611. So dānīti so ahaṃ paṭhamaṃ sotāpanno idāni arahattamaggañāṇena amataṃ santaṃ",
  "atk-s0510a:2079_1": "vūpasantasabhāvaṃ padaṃ pajjitabbaṃ pāpuṇitabbaṃ, anuttaraṃ uttaravirahitaṃ nibbānaṃ",
  "atk-s0510a:2079_2": "patto adhigatoti attho. Sabbāsave pariññāyāti kāmāsavādayo sabbe āsave pariññāya",
  "atk-s0510a:2079_3": "pahānapariññāya pajahitvā anāsavo nikkileso viharāmi iriyāpathavihārena vāsaṃ kappemi.",
  "atk-s0510a:2079_4": "Paṭisambhidā catassotyādayo gāthāyo vuttatthāyeva.",
  "atk-s0510a:2080_0": "Atha naṃ satthā aparabhāge jetavanamahāvihāre bhikkhusaṅghamajjhe paññattavarabuddhāsane",
  "atk-s0510a:2080_1": "nisinno paṭhamaṃ paṭividdhadhammabhāvaṃ dīpento “etadaggaṃ, bhikkhave, mama sāvakānaṃ",
  "atk-s0510a:2080_2": "bhikkhūnaṃ rattaññūnaṃ yadidaṃ aññāsikoṇḍañño”ti etadagge ṭhapesi. So dvīhi aggasāvakehi",
  "atk-s0510a:2080_3": "attani kariyamānaṃ paramanipaccakāraṃ, gāmantasenāsane ākiṇṇavihārañca pariharitukāmo,",
  "atk-s0510a:2080_4": "vivekābhiratiyā viharitukāmo ca attano santikaṃ upagatānaṃ gahaṭṭhapabbajitānaṃ paṭisanthārakaraṇampi",
  "atk-s0510a:2080_5": "papañcaṃ maññamāno satthāraṃ āpucchitvā himavantaṃ pavisitvā chaddantehi nāgehi upaṭṭhiyamāno",
  "atk-s0510a:2080_6": "chaddantadahatīre dvādasa vassāni vasi. Evaṃ tattha vasantaṃ theraṃ ekadivasaṃ sakko",
  "atk-s0510a:2080_7": "devarājā upasaṅkamitvā vanditvā ṭhito evamāha “sādhu me, bhante, ayyo dhammaṃ desetū”ti.",
  "atk-s0510a:2080_8": "Thero tassa catusaccagabbhaṃ tilakkhaṇāhataṃ suññatāpaṭisaṃyuttaṃ nānānayavicittaṃ",
  "atk-s0510a:2080_9": "amatogadhaṃ buddhalīlāya dhammaṃ desesi. Taṃ sutvā sakko attano pasādaṃ pavedento –",
  "atk-s0510a:2081": "“Esa bhiyyo pasīdāmi, sutvā dhammaṃ mahārasaṃ;",
  "atk-s0510a:2082": "Virāgo desito dhammo, anupādāya sabbaso”ti. –",
  "atk-s0510a:2083": "Thutiṃ akāsi. Thero chaddantadahatīre dvādasa vassāni vasitvā upakaṭṭhe parinibbāne satthāraṃ upasaṅkamitvā parinibbānaṃ anujānāpetvā tattheva gantvā parinibbāyīti.",
  "atk-s0510a:2084": "Aññāsikoṇḍaññattheraapadānavaṇṇanā samattā.",
  "atk-s0510a:2085": "3-8. Piṇḍolabhāradvājattheraapadānavaṇṇanā",
  "atk-s0510a:2086_0": "Padumuttaro nāma jinotiādikaṃ āyasmato piṇḍolabhāradvājassa apadānaṃ. Ayampi purimabuddhesu",
  "atk-s0510a:2086_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2086_2": "bhagavato kāle sīhayoniyaṃ nibbattitvā pabbatapāde guhāyaṃ vihāsi. Bhagavā tassa",
  "atk-s0510a:2086_3": "anuggahaṃ kātuṃ gocarāya pakkantakāle tassa sayanaguhaṃ pavisitvā nirodhaṃ samāpajjitvā",
  "atk-s0510a:2086_4": "nisīdi. Sīho gocaraṃ gahetvā nivatto guhadvāre ṭhatvā bhagavantaṃ disvā haṭṭhatuṭṭho",
  "atk-s0510a:2086_5": "jalajathalajapupphehi pūjaṃ katvā cittaṃ pasādento bhagavato ārakkhaṇatthāya aññe",
  "atk-s0510a:2086_6": "vāḷamige apanetuṃ tīsu velāsu sīhanādaṃ nadanto buddhagatāya satiyā aṭṭhāsi. Yathā",
  "atk-s0510a:2086_7": "paṭhamadivase, evaṃ sattāhaṃ pūjesi. Bhagavā “sattāhaccayena nirodhā vuṭṭhahitvā",
  "atk-s0510a:2086_8": "vaṭṭissati imassa ettako upanissayo”ti tassa passantasseva ākāsaṃ pakkhanditvā vihārameva gato.",
  "atk-s0510a:2087_0": "Sīho buddhaviyogadukkhaṃ adhivāsetuṃ asakkonto kālaṃ katvā haṃsavatīnagare mahābhogakule",
  "atk-s0510a:2087_1": "nibbattitvā vayappatto nagaravāsīhi saddhiṃ vihāraṃ gantvā satthu dhammadesanaṃ sutvā",
  "atk-s0510a:2087_2": "pasanno sattāhaṃ buddhappamukhassa bhikkhusaṅghassa mahādānaṃ pavattetvā yāvajīvaṃ",
  "atk-s0510a:2087_3": "puññāni katvā aparāparaṃ devamanussesu saṃsaranto amhākaṃ bhagavato kāle kosambiyaṃ",
  "atk-s0510a:2087_4": "rañño udenassa purohitassa putto hutvā nibbatti. Bhāradvājotissa nāmaṃ ahosi. So",
  "atk-s0510a:2087_5": "vayappato tayo vede uggahetvā pañca māṇavakasatāni mante vācento mahagghasabhāvena",
  "atk-s0510a:2087_6": "ananurūpācārattā tehi pariccatto rājagahaṃ gantvā bhagavato bhikkhusaṅghassa ca lābhasakkāraṃ",
  "atk-s0510a:2087_7": "disvā sāsane pabbajitvā bhojane amattaññū hutvā viharati. Satthārā upāyena mattaññutāya",
  "atk-s0510a:2087_8": "patiṭṭhāpento vipassanaṃ paṭṭhapetvā nacirasseva chaḷabhiñño ahosi. Chaḷabhiñño pana",
  "atk-s0510a:2087_9": "hutvā bhagavato sammukhā “yaṃ sāvakehi pattabbaṃ, taṃ mayā anuppatta”nti, bhikkhusaṅghe",
  "atk-s0510a:2087_10": "ca “yassa magge vā phale vā kaṅkhā atthi, so maṃ pucchatū”ti sīhanādaṃ nadi. Tena",
  "atk-s0510a:2087_11": "taṃ bhagavā – “etadaggaṃ, bhikkhave, mama sāvakānaṃ bhikkhūnaṃ sīhanādikānaṃ yadidaṃ",
  "atk-s0510a:2087_12": "piṇḍolabhāradvājo”ti etadagge ṭhapesi.",
  "atk-s0510a:2088_0": "613. Evaṃ etadaggaṃ ṭhānaṃ patvā pubbe katapuññasambhāraṃ saritvā somanassavasena",
  "atk-s0510a:2088_1": "attano puññakammāpadānaṃ vibhāvento padumuttarotiādimāha. Tassattho heṭṭhā vuttova.",
  "atk-s0510a:2088_2": "Purato himavantassāti himālayapabbatato pubbadisābhāgeti attho. Cittakūṭe vasī tadāti",
  "atk-s0510a:2088_3": "yadā ahaṃ sīho migarājā hutvā himavantapabbatasamīpe vasāmi, tadā padumuttaro nāma",
  "atk-s0510a:2088_4": "satthā anekehi ca osadhehi, anekehi ca ratanehi cittavicittatāya cittakūṭe cittapabbatasikhare vasīti sambandho.",
  "atk-s0510a:2089_0": "614. Abhītarūpo tatthāsinti abhītasabhāvo nibbhayasabhāvo migarājā tattha āsiṃ ahosinti",
  "atk-s0510a:2089_1": "attho. Catukkamoti catūhi disāhi kamo gantuṃ samattho. Yassa saddaṃ suṇitvānāti yassa",
  "atk-s0510a:2089_2": "migarañño sīhanādaṃ sutvā bahujjanā bahusattā vikkhambhanti visesena khambhanti bhāyanti.",
  "atk-s0510a:2090_0": "615. Suphullaṃ padumaṃ gayhāti bhagavati pasādena supupphitapadumapupphaṃ ḍaṃsitvā.",
  "atk-s0510a:2090_1": "Narāsabhaṃ narānaṃ āsabhaṃ uttamaṃ seṭṭhaṃ sambuddhaṃ upagacchiṃ, samīpaṃ agaminti",
  "atk-s0510a:2090_2": "attho. Vuṭṭhitassa samādhimhāti nirodhasamāpattito vuṭṭhitassa buddhassa taṃ pupphaṃ",
  "atk-s0510a:2090_3": "abhiropayiṃ pūjesinti attho.",
  "atk-s0510a:2091": "616. Catuddisaṃ namassitvāti catūsu disāsu namassitvā sakaṃ cittaṃ attano cittaṃ pasādetvā ādarena patiṭṭhapetvā sīhanādaṃ abhītanādaṃ anadiṃ ghosesinti attho.",
  "atk-s0510a:2092": "617. Tato buddhena dinnabyākaraṇaṃ pakāsento padumuttarotiādimāha. Taṃ uttānatthameva.",
  "atk-s0510a:2093_0": "618. Vadataṃ seṭṭhoti “mayaṃ buddhā, mayaṃ buddhā”ti vadantānaṃ aññatitthiyānaṃ seṭṭho",
  "atk-s0510a:2093_1": "uttamo buddho āgatoti sambandho. Tassa āgatassa bhagavato taṃ dhammaṃ sossāma suṇissāmāti attho.",
  "atk-s0510a:2094_0": "619. Tesaṃ hāsaparetānanti hāsehi somanassehi paretānaṃ abhibhūtānaṃ samannāgatānaṃ",
  "atk-s0510a:2094_1": "tesaṃ devamanussānaṃ. Lokanāyakoti lokassa nāyako saggamokkhasampāpako mama saddaṃ",
  "atk-s0510a:2094_2": "mayhaṃ sīhanādaṃ pakittesi pakāsesi kathesi, dīghadassī anāgatakāladassī mahāmuni",
  "atk-s0510a:2094_3": "munīnamantare mahanto muni. Sesagāthā suviññeyyameva.",
  "atk-s0510a:2095": "622. Nāmena padumo nāma cakkavattī hutvā catusaṭṭhiyā jātiyā issariyaṃ issarabhāvaṃ rajjaṃ kārayissatīti attho.",
  "atk-s0510a:2096": "623. Kappasatasahassamhīti sāmyatthe bhummavacanaṃ, kappasatasahassānaṃ pariyosāneti attho.",
  "atk-s0510a:2097_0": "624. Pakāsite pāvacaneti tena gotamena bhagavatā piṭakattaye pakāsite desiteti attho.",
  "atk-s0510a:2097_1": "Brahmabandhu bhavissatīti tadā gotamassa bhagavato kāle ayaṃ sīho migarājā brāhmaṇakule",
  "atk-s0510a:2097_2": "nibbattissatīti attho. Brahmaññā abhinikkhammāti brāhmaṇakulato nikkhamitvā tassa",
  "atk-s0510a:2097_3": "bhagavato sāsane pabbajissatīti sambandho.",
  "atk-s0510a:2098_0": "625. Padhānapahitattoti vīriyakaraṇatthaṃ pesitacitto. Upadhisaṅkhātānaṃ kilesānaṃ",
  "atk-s0510a:2098_1": "abhāvena nirupadhi. Kilesadarathānaṃ abhāvena upasanto. Sabbāsave sakalāsave pariññāya",
  "atk-s0510a:2098_2": "pahāya anāsavo nikkileso nibbāyissati khandhaparinibbānena nibbuto bhavissatīti attho.",
  "atk-s0510a:2099": "626. Vijane pantaseyyamhīti janasambādharahite dūrāraññasenāsaneti attho. Vāḷamigasamākuleti kāḷasīhādīhi caṇḍamigasaṅgehi ākule saṃkiṇṇeti attho. Sesaṃ vuttatthamevāti.",
  "atk-s0510a:2100": "Piṇḍolabhāradvājattheraapadānavaṇṇanā samattā.",
  "atk-s0510a:2101": "3-9. Khadiravaniyattheraapadānavaṇṇanā",
  "atk-s0510a:2102_0": "Gaṅgā bhāgīrathī nāmātiādikaṃ āyasmato khadiravaniyattherassa apadānaṃ. Ayampi purimabuddhesu",
  "atk-s0510a:2102_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2102_2": "bhagavato kāle haṃsavatīnagare titthanāvikakule nibbattitvā mahāgaṅgāya payāgatitthe",
  "atk-s0510a:2102_3": "titthanāvāya kammaṃ karonto ekadivasaṃ sasāvakasaṅghaṃ bhagavantaṃ gaṅgātīraṃ upagataṃ",
  "atk-s0510a:2102_4": "disvā pasannamānaso nāvāsaṅghāṭaṃ yojetvā mahantena pūjāsakkārena paratīraṃ pāpetvā",
  "atk-s0510a:2102_5": "aññataraṃ bhikkhuṃ satthārā āraññakānaṃ bhikkhūnaṃ aggaṭṭhāne ṭhapiyamānaṃ disvā",
  "atk-s0510a:2102_6": "taṃ ṭhānantaraṃ patthetvā bhagavato bhikkhusaṅghassa ca mahādānaṃ pavattetvā paṇidhānaṃ",
  "atk-s0510a:2102_7": "akāsi. Bhagavā tassa patthanāya avañjhabhāvaṃ byākāsi.",
  "atk-s0510a:2103_0": "So tato paṭṭhāya puññāni upacinanto devamanussesu saṃsaranto ubhayasampattiyo anubhavitvā",
  "atk-s0510a:2103_1": "imasmiṃ buddhuppāde magadharaṭṭhe nālakagāme rūpasāriyā nāma brāhmaṇiyā kucchimhi",
  "atk-s0510a:2103_2": "nibbatti. Taṃ vayappattaṃ mātāpitaro gharabandhanena bandhitukāmā hutvā tassa ārocesuṃ.",
  "atk-s0510a:2103_3": "So sāriputtattherassa pabbajitabhāvaṃ sutvā “mayhaṃ jeṭṭhabhātā ayyo upatisso imaṃ",
  "atk-s0510a:2103_4": "vibhavaṃ chaḍḍetvā pabbajito, tena vantaṃ kheḷapiṇḍaṃ kathāhaṃ anubhavissāmī”ti jātasaṃvego",
  "atk-s0510a:2103_5": "pāsaṃ anupagacchamānamigo viya ñātake vañcetvā hetusampattiyā codiyamāno bhikkhūnaṃ",
  "atk-s0510a:2103_6": "santikaṃ gantvā dhammasenāpatino kaniṭṭhabhāvaṃ nivedetvā attano pabbajjāya chandaṃ",
  "atk-s0510a:2103_7": "ārocesi. Bhikkhū taṃ pabbājetvā paripuṇṇavīsativassaṃ upasampādetvā kammaṭṭhāne niyojesuṃ.",
  "atk-s0510a:2103_8": "So kammaṭṭhānaṃ gahetvā khadiravanaṃ pavisitvā vissamanto ghaṭento vāyamanto ñāṇassa",
  "atk-s0510a:2103_9": "paripākaṃ gatattā nacirasseva chaḷabhiñño arahā ahosi. So arahā hutvā satthāraṃ dhammasenāpatiñca",
  "atk-s0510a:2103_10": "vandituṃ senāsanaṃ saṃsāmetvā pattacīvaramādāya nikkhamitvā anupubbena sāvatthiṃ",
  "atk-s0510a:2103_11": "patvā jetavanaṃ pavisitvā satthāraṃ dhammasenāpatiñca vanditvā katipāhaṃ jetavane",
  "atk-s0510a:2103_12": "vihāsi. Atha naṃ satthā ariyagaṇamajjhe nisinno āraññakānaṃ bhikkhūnaṃ aggaṭṭhāne",
  "atk-s0510a:2103_13": "ṭhapesi – “etadaggaṃ, bhikkhave, mama sāvakānaṃ bhikkhūnaṃ āraññakānaṃ yadidaṃ revato”ti.",
  "atk-s0510a:2104_0": "628. Evaṃ etadaggaṭṭhānaṃ patvā attano pubbakammaṃ saritvā pītisomanassavasena pubbacaritāpadānaṃ",
  "atk-s0510a:2104_1": "pakāsento gaṅgā bhāgīrathītiādimāha. Tattha gaṅgāti gāyamānā ghosaṃ kurumānā gacchatīti",
  "atk-s0510a:2104_2": "gaṅgā. Atha vā go vuccati pathavī, tasmiṃ gatā pavattāti gaṅgā. Anotattadahaṃ tikkhattuṃ",
  "atk-s0510a:2104_3": "padakkhiṇaṃ katvā gataṭṭhāne āvaṭṭagaṅgāti ca pabbatamatthakena gataṭṭhāne bahalagaṅgāti",
  "atk-s0510a:2104_4": "ca tiracchānapabbataṃ vijjhitvā gataṭṭhāne umaṅgagaṅgāti ca tato bahalapabbataṃ paharitvā",
  "atk-s0510a:2104_5": "pañcayojanaṃ ākāsena gataṭṭhāne ākāsagaṅgāti ca tassā patitaṭṭhānaṃ bhinditvā jātaṃ",
  "atk-s0510a:2104_6": "pañca yojanaṃ pokkharaṇīkūlaṃ bhinditvā tattha pana pañcaṅguli viya pañca dhārā hutvā",
  "atk-s0510a:2104_7": "gaṅgā yamunā sarabhū mahī aciravatīti pañca nāmā hutvā jambudīpaṃ pañca bhāgaṃ pañca",
  "atk-s0510a:2104_8": "koṭṭhāsaṃ katvā pañca bhāge pañca koṭṭhāse itā gatā pavattāti bhāgīrathī. Gaṅgā ca",
  "atk-s0510a:2104_9": "sā bhāgīrathī ceti gaṅgābhāgīrathī. “Bhāgīrathī gaṅgā”ti vattabbe gāthābandhasukhatthaṃ",
  "atk-s0510a:2104_10": "pubbacariyavasena vuttanti daṭṭhabbaṃ. Himavantā pabhāvitāti satte hiṃsati sītena",
  "atk-s0510a:2104_11": "hanati matheti āloḷetīti himo, himo assa atthīti himavā, tato himavantato paṭṭhāya",
  "atk-s0510a:2104_12": "pabhāvitā pavattā sandamānāti himavantapabhāvitā. Kutitthe nāviko āsinti tassā gaṅgāya",
  "atk-s0510a:2104_13": "caṇḍasotasamāpanne visamatitthe kevaṭṭakule uppanno nāviko āsiṃ ahosinti attho. Orime",
  "atk-s0510a:2104_14": "ca tariṃ ahanti sampattasampattamanusse pārimā tīrā orimaṃ tīraṃ ahaṃ tariṃ tāresinti attho.",
  "atk-s0510a:2105_0": "629. Padumuttaro nāyakoti dvipadānaṃ uttamo satte nibbānaṃ nāyako pāpanako padumuttarabuddho",
  "atk-s0510a:2105_1": "mama puññasampattiṃ nipphādento. Vasīsatasahassehi khīṇāsavasatasahassehi gaṅgāsotaṃ",
  "atk-s0510a:2105_2": "tarituṃ titthaṃ pattoti sambandho.",
  "atk-s0510a:2106_0": "630. Bahū nāvā samānetvāti sampattaṃ taṃ sammāsambuddhaṃ disvā vaḍḍhakīhi suṭṭhu",
  "atk-s0510a:2106_1": "saṅkhataṃ kataṃ nipphāditaṃ bahū nāvāyo samānetvā dve dve nāvāyo ekato katvā tassā",
  "atk-s0510a:2106_2": "nāvāya upari maṇḍapachadanaṃ katvā narāsabhaṃ padumuttarasambuddhaṃ paṭimāniṃ pūjesinti attho.",
  "atk-s0510a:2107_0": "631. Āgantvāna ca sambuddhoti evaṃ saṅghaṭitāya nāvāya tattha āgantvāna tañca nāvakaṃ",
  "atk-s0510a:2107_1": "nāvamuttamaṃ āruhīti sambandho. Vārimajjhe ṭhito satthāti nāvamārūḷho satthā gaṅgājalamajjhe",
  "atk-s0510a:2107_2": "ṭhito samāno imā somanassapaṭisaṃyuttagāthā abhāsatha kathesīti sambandho.",
  "atk-s0510a:2108_0": "632. Yo so tāresi sambuddhanti yo so nāviko gaṅgāsotāya sambuddhaṃ atāresi. Saṅghañcāpi",
  "atk-s0510a:2108_1": "anāsavanti na kevalameva sambuddhaṃ tāresi, anāsavaṃ nikkilesaṃ saṅghañcāpi tāresīti",
  "atk-s0510a:2108_2": "attho. Tena cittapasādenāti tena nāvāpājanakāle uppannena somanassasahagatacittapasādena",
  "atk-s0510a:2108_3": "devaloke chasu kāmasaggesu ramissati dibbasampattiṃ anubhavissatīti attho.",
  "atk-s0510a:2109_0": "633. Nibbattissati te byamhanti devaloke uppannassa te tuyhaṃ byamhaṃ vimānaṃ sukataṃ",
  "atk-s0510a:2109_1": "suṭṭhu nibbattaṃ nāvasaṇṭhitaṃ nāvāsaṇṭhānaṃ nibbattissati pātubhavissatīti attho.",
  "atk-s0510a:2109_2": "Ākāse pupphachadananti nāvāya uparimaṇḍapakatakammassa nissandena sabbadā gatagataṭṭhāne",
  "atk-s0510a:2109_3": "ākāse pupphachadanaṃ dhārayissatīti sambandho.",
  "atk-s0510a:2110_0": "634. Aṭṭhapaññāsakappamhīti ito puññakaraṇakālato paṭṭhāya aṭṭhapaṇṇāsakappaṃ atikkamitvā",
  "atk-s0510a:2110_1": "nāmena tārako nāma cakkavattī khattiyo cāturanto catūsu dīpesu issaro vijitāvī jitavanto",
  "atk-s0510a:2110_2": "bhavissatīti sambandho. Sesagāthā uttānatthāva.",
  "atk-s0510a:2111": "637. Revato nāma nāmenāti revatīnakkhattena jātattā “revato”ti laddhanāmo brahmabandhu brāhmaṇaputtabhūto bhavissati brāhmaṇakule uppajjissatīti attho.",
  "atk-s0510a:2112": "639. Nibbāyissatināsavoti nikkileso khandhaparinibbānena nibbāyissati.",
  "atk-s0510a:2113_0": "640. Vīriyaṃ me dhuradhorayhanti evaṃ padumuttarena bhagavatā byākato ahaṃ kamena",
  "atk-s0510a:2113_1": "pāramitākoṭiṃ patvā me mayhaṃ vīriyaṃ asithilavīriyaṃ dhuradhorayhaṃ dhuravāhaṃ dhurādhāraṃ",
  "atk-s0510a:2113_2": "yogehi khemassa nibbhayassa nibbānassa adhivāhanaṃ āvahanaṃ ahosīti attho. Dhāremi",
  "atk-s0510a:2113_3": "antimaṃ dehanti idānāhaṃ sammāsambuddhasāsane pariyosānasarīraṃ dhāremīti sambandho.",
  "atk-s0510a:2114_0": "So aparabhāge attano jātagāmaṃ gantvā “cālā, upacālā, sīsūpacālā”ti tissannaṃ bhaginīnaṃ",
  "atk-s0510a:2114_1": "putte “cālā, upacālā, sīsūpacālā”ti tayo bhāgineyye ānetvā pabbājetvā kammaṭṭhāne",
  "atk-s0510a:2114_2": "niyojesi. Te kammaṭṭhānaṃ anuyuttā vihariṃsu.",
  "atk-s0510a:2115_0": "Tasmiñca samaye therassa kocideva ābādho uppanno, taṃ sutvā sāriputtatthero – “revatassa",
  "atk-s0510a:2115_1": "gilānapucchanaṃ adhigamapucchanañca karissāmī”ti upagañchi. Revatatthero dhammasenāpatiṃ",
  "atk-s0510a:2115_2": "dūratova āgacchantaṃ disvā tesaṃ sāmaṇerānaṃ satuppādavasena ovadiyamāno cāletigāthaṃ",
  "atk-s0510a:2115_3": "abhāsittha. Tattha cāle upacāle sīsūpacāleti tesaṃ ālapanaṃ. Cālā, upacālā, sīsūpacālāti",
  "atk-s0510a:2115_4": "hi itthiliṅgavasena laddhanāmā tayo dārakā pabbajitāpi tathā vohariyyanti. “Cālī,",
  "atk-s0510a:2115_5": "upacālī, sīsūpacālīti tesaṃ nāmānī”ti ca vadanti. Yadatthaṃ “cāle”tiādinā āmantanaṃ",
  "atk-s0510a:2115_6": "kataṃ, taṃ dassento “patissatā nu kho viharathā”ti vatvā tattha kāraṇaṃ āha – “āgato",
  "atk-s0510a:2115_7": "vo vālaṃ viya vedhī”ti. Patissatāti patissatikā. Khoti avadhāraṇe. Āgatoti āgañchi.",
  "atk-s0510a:2115_8": "Voti tumhākaṃ. Vālaṃ viya vedhīti vālavedhi viya. Ayañhettha saṅkhepattho – tikkhajavananibbedhikapaññatāya",
  "atk-s0510a:2115_9": "vālavedhirūpo satthukappo tumhākaṃ mātulatthero āgato, tasmā samaṇasaññaṃ upaṭṭhapetvā",
  "atk-s0510a:2115_10": "satisampajaññayuttā eva hutvā viharatha, yathādhigate vihāre appamattā bhavathāti.",
  "atk-s0510a:2116_0": "Taṃ sutvā te sāmaṇerā dhammasenāpatissa paccuggamanādivattaṃ katvā ubhinnaṃ mātulattherānaṃ",
  "atk-s0510a:2116_1": "paṭisanthāravelāyaṃ nātidūre samādhiṃ samāpajjitvā nisīdiṃsu. Dhammasenāpati revatattherena",
  "atk-s0510a:2116_2": "saddhiṃ paṭisanthāraṃ katvā uṭṭhāyāsanā te sāmaṇere upasaṅkami. Te tathā kālaparicchedassa",
  "atk-s0510a:2116_3": "katattā there upasaṅkamante uṭṭhahitvā vanditvā aṭṭhaṃsu. Thero – “katarakataravihārena",
  "atk-s0510a:2116_4": "viharathā”ti pucchitvā tehi “imāya imāyā”ti vutte dārakepi evaṃ vinento – “mayhaṃ",
  "atk-s0510a:2116_5": "bhātiko saccavādī vata dhammassa anudhammacāri”nti theraṃ pasaṃsanto pakkāmi. Sesamettha uttānatthamevāti.",
  "atk-s0510a:2117": "Khadiravaniyattheraapadānavaṇṇanā samattā.",
  "atk-s0510a:2118": "3-10. Ānandattheraapadānavaṇṇanā",
  "atk-s0510a:2119_0": "Ārāmadvārā nikkhammātiādikaṃ āyasmato ānandattherassa apadānaṃ. Ayampi purimabuddhesu",
  "atk-s0510a:2119_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2119_2": "bhagavato kāle haṃsavatīnagare satthu vemātikabhātā hutvā nibbatti. Sumanotissa nāmaṃ",
  "atk-s0510a:2119_3": "ahosi. Pitā panassa nandarājā nāma. So attano puttassa sumanakumārassa vayappattassa",
  "atk-s0510a:2119_4": "haṃsavatīnagarato vīsayojanasate ṭhāne bhoganagaraṃ adāsi. So kadāci kadāci āgantvā",
  "atk-s0510a:2119_5": "satthārañca pitarañca passati. Tadā rājā satthārañca satasahassaparimāṇaṃ bhikkhusaṅghañca",
  "atk-s0510a:2119_6": "sayameva sakkaccaṃ upaṭṭhahi, aññesaṃ upaṭṭhātuṃ na deti.",
  "atk-s0510a:2120_0": "Tena samayena paccanto kupito ahosi. Kumāro tassa kupitabhāvaṃ rañño anārocetvā sayameva",
  "atk-s0510a:2120_1": "taṃ vūpasamesi. Taṃ sutvā rājā tuṭṭhamānaso “varaṃ te tāva dammi, gaṇhāhī”ti āha.",
  "atk-s0510a:2120_2": "Kumāro “satthāraṃ bhikkhusaṅghañca temāsaṃ upaṭṭhahanto jīvitaṃ avañjhaṃ kātuṃ icchāmī”ti",
  "atk-s0510a:2120_3": "āha. “Etaṃ na sakkā, aññaṃ vadehī”ti. “Deva, khattiyānaṃ dve kathā nāma natthi, etaṃ",
  "atk-s0510a:2120_4": "me dehi, na mayhaṃ aññenattho, sace satthā anujānāti, dinnamevā”ti. So “satthu cittaṃ",
  "atk-s0510a:2120_5": "jānissāmī”ti vihāraṃ gato. Tena ca samayena bhagavā gandhakuṭiṃ paviṭṭho hoti. So",
  "atk-s0510a:2120_6": "bhikkhū upasaṅkamitvā “ahaṃ, bhante, bhagavantaṃ dassanāya āgato, dassetha ma”nti.",
  "atk-s0510a:2120_7": "Bhikkhū “sumano nāma thero satthu upaṭṭhāko, tassa santikaṃ gacchāhī”ti āhaṃsu. So",
  "atk-s0510a:2120_8": "therassa santikaṃ gantvā “satthāraṃ, bhante, dassethā”ti āha. Atha thero tassa passantasseva",
  "atk-s0510a:2120_9": "pathaviyaṃ nimujjitvā bhagavantaṃ upasaṅkamitvā “rājaputto, bhante, tumhākaṃ dassanāya",
  "atk-s0510a:2120_10": "āgato”ti āha. “Tena hi bhikkhu bahi āsanaṃ paññapehī”ti. Thero punapi buddhāsanaṃ",
  "atk-s0510a:2120_11": "gahetvā antogandhakuṭiyaṃ nimujjitvā tassa passantassa bahipariveṇe pātubhavitvā",
  "atk-s0510a:2120_12": "gandhakuṭipariveṇe āsanaṃ paññāpesi. Kumāro taṃ disvā “mahanto vatāyaṃ bhikkhū”ti cittaṃ uppādesi.",
  "atk-s0510a:2121_0": "Bhagavāpi gandhakuṭito nikkhamitvā paññattāsane nisīdi. Rājaputto satthāraṃ vanditvā",
  "atk-s0510a:2121_1": "paṭisanthāraṃ katvā “ayaṃ, bhante, thero tumhākaṃ sāsane vallabho maññe”ti? “Āma,",
  "atk-s0510a:2121_2": "kumāra, vallabho”ti. “Kiṃ katvā, bhante, esa vallabho”ti? “Dānādīni puññāni katvā”ti.",
  "atk-s0510a:2121_3": "“Bhagavā, ahampi ayaṃ thero viya anāgate buddhasāsane vallabho hotukāmo”ti so buddhappamukhassa",
  "atk-s0510a:2121_4": "saṅghassa sattāhaṃ khandhāvāre bhattaṃ datvā sattame divase, “bhante, mayā pitu santikā",
  "atk-s0510a:2121_5": "tumhākaṃ temāsaṃ paṭijagganavaro laddho, temāsaṃ me vassāvāsaṃ adhivāsethā”ti vatvā",
  "atk-s0510a:2121_6": "satthu adhivāsanaṃ viditvā saparivāraṃ bhagavantaṃ gahetvā yojane yojane satthu bhikkhusaṅghassa",
  "atk-s0510a:2121_7": "ca vasanānucchavike vihāre kāretvā tattha tattha vasāpento attano vasanaṭṭhānasamīpe",
  "atk-s0510a:2121_8": "satasahassena kīte sobhananāmake uyyāne satasahassena kāritaṃ vihāraṃ pavesāpetvā –",
  "atk-s0510a:2122": "“Satasahassena me kītaṃ, satasahassena kāritaṃ;",
  "atk-s0510a:2123": "Sobhanaṃ nāma uyyānaṃ, paṭiggaṇha mahāmunī”ti. –",
  "atk-s0510a:2124_0": "Udakaṃ pātesi. So vassūpanāyikadivase satthu mahādānaṃ pavattetvā “iminā nīhārena",
  "atk-s0510a:2124_1": "dānaṃ dadeyyāthā”ti puttadāre amacce ca dāne kiccakaraṇe ca niyojetvā sayaṃ sumanattherassa",
  "atk-s0510a:2124_2": "vasanaṭṭhānasamīpeyeva vasanto evaṃ attano vasanaṭṭhāne satthāraṃ temāsaṃ upaṭṭhahi.",
  "atk-s0510a:2124_3": "Upakaṭṭhāya pana pavāraṇāya gāmaṃ pavisitvā sattāhaṃ mahādānaṃ pavattetvā sattame",
  "atk-s0510a:2124_4": "divase satthu bhikkhusaṅghassa ca pādamūle ticīvare ṭhapetvā vanditvā “bhante, yadetaṃ",
  "atk-s0510a:2124_5": "mayā khandhāvārato paṭṭhāya puññaṃ kataṃ, na taṃ sakkasampattiādīnaṃ atthāya kataṃ,",
  "atk-s0510a:2124_6": "atha kho ahampi sumanatthero viya anāgate ekassa buddhassa upaṭṭhāko vallabho bhaveyya”nti",
  "atk-s0510a:2124_7": "patthanaṃ akāsi. Satthā tassa anantarāyataṃ disvā byākaritvā pakkāmi.",
  "atk-s0510a:2125_0": "So tasmiṃ buddhuppāde vassasatasahassaṃ puññāni katvā tato parampi tattha tattha",
  "atk-s0510a:2125_1": "bhave uḷārāni puññakammāni upacinitvā devamanussesu saṃsaranto kassapabhagavato kāle",
  "atk-s0510a:2125_2": "kulagehe nibbatto viññutaṃ patvā ekassa therassa piṇḍāya carato pattaggahaṇatthaṃ",
  "atk-s0510a:2125_3": "uttarasāṭakaṃ katvā pūjaṃ akāsi. Puna sagge nibbattitvā tato cuto bārāṇasirājā hutvā",
  "atk-s0510a:2125_4": "aṭṭha paccekabuddhe disvā te bhojetvā attano maṅgaluyyāne aṭṭha paṇṇasālāyo kāretvā",
  "atk-s0510a:2125_5": "tesaṃ nisīdanatthāya aṭṭha sabbaratanamayapīṭhe ceva maṇiādhārake ca paṭiyādetvā",
  "atk-s0510a:2125_6": "dasavassasahassāni upaṭṭhānaṃ akāsi, etāni pākaṭāni.",
  "atk-s0510a:2126_0": "Kappasatasahassaṃ pana tattha tattha bhave puññāni upacinanto amhākaṃ bodhisattena",
  "atk-s0510a:2126_1": "saddhiṃ tusitapure nibbattitvā tato cuto amitodanasakkassa gehe nibbattitvā sabbe",
  "atk-s0510a:2126_2": "ñātake ānandite karonto jātoti ānandotveva nāmaṃ labhi. So anukkamena vayappatto",
  "atk-s0510a:2126_3": "katābhinikkhamane sammāsambodhiṃ patvā pavattitavaradhammacakke paṭhamaṃ kapilavatthuṃ",
  "atk-s0510a:2126_4": "gantvā tato nikkhamante bhagavati tassa parivāratthaṃ pabbajituṃ nikkhamantehi bhaddiyādīhi",
  "atk-s0510a:2126_5": "saddhiṃ nikkhamitvā bhagavato santike pabbajitvā āyasmato puṇṇassa mantāṇiputtassa",
  "atk-s0510a:2126_6": "santike dhammakathaṃ sutvā sotāpattiphale patiṭṭhahi.",
  "atk-s0510a:2127_0": "Tena ca samayena bhagavato paṭhamabodhiyaṃ vīsativassāni anibaddhā upaṭṭhākā ahesuṃ.",
  "atk-s0510a:2127_1": "Ekadā nāgasamālo pattacīvaraṃ gahetvā vicarati, ekadā nāgito, ekadā upavāno, ekadā",
  "atk-s0510a:2127_2": "sunakkhatto, ekadā cundo samaṇuddeso, ekadā sāgato, ekadā meghiyo, te yebhuyyena",
  "atk-s0510a:2127_3": "satthu cittaṃ nārādhayiṃsu. Athekadivasaṃ bhagavā gandhakuṭipariveṇe paññattavarabuddhāsane",
  "atk-s0510a:2127_4": "bhikkhusaṅghaparivuto nisinno bhikkhū āmantesi – “ahaṃ, bhikkhave, idāni mahallako",
  "atk-s0510a:2127_5": "ekacce bhikkhū ‘iminā maggena gacchāmī’ti vutte aññena maggena gacchanti, ekacce",
  "atk-s0510a:2127_6": "mayhaṃ pattacīvaraṃ bhūmiyaṃ nikkhipanti, mayhaṃ nibaddhupaṭṭhākaṃ ekaṃ bhikkhuṃ",
  "atk-s0510a:2127_7": "vijānathā”ti. Taṃ sutvā bhikkhūnaṃ dhammasaṃvego udapādi. Athāyasmā sāriputto uṭṭhāya",
  "atk-s0510a:2127_8": "bhagavantaṃ vanditvā “ahaṃ, bhante, tumhe upaṭṭhahissāmī”ti āha. Taṃ bhagavā paṭikkhipi.",
  "atk-s0510a:2127_9": "Etenupāyena mahāmoggallānaṃ ādiṃ katvā sabbe mahāsāvakā “ahaṃ upaṭṭhahissāmi, ahaṃ",
  "atk-s0510a:2127_10": "upaṭṭhahissāmī”ti uṭṭhahiṃsu ṭhapetvā āyasmantaṃ ānandaṃ. Tepi bhagavā paṭikkhipi.",
  "atk-s0510a:2128_0": "Ānando pana tuṇhīyeva nisīdi. Atha naṃ bhikkhū āhaṃsu – “āvuso, tvampi satthu upaṭṭhākaṭṭhānaṃ",
  "atk-s0510a:2128_1": "yācāhī”ti. “Yācitvā laddhupaṭṭhānaṃ nāma kīdisaṃ hoti? Sace ruccati, satthā sayameva",
  "atk-s0510a:2128_2": "vakkhatī”ti. Atha bhagavā – “na, bhikkhave, ānando aññehi ussāhetabbo, sayameva jānitvā",
  "atk-s0510a:2128_3": "maṃ upaṭṭhahissatī”ti āha. Tato bhikkhū “uṭṭhehi, āvuso ānanda, satthāraṃ upaṭṭhākaṭṭhānaṃ",
  "atk-s0510a:2128_4": "yācāhī”ti āhaṃsu. Thero uṭṭhahitvā “sace me, bhante, bhagavā attanā laddhaṃ paṇītaṃ",
  "atk-s0510a:2128_5": "cīvaraṃ na dassati, paṇītaṃ piṇḍapātaṃ na dassati, ekagandhakuṭiyaṃ vasituṃ na dassati,",
  "atk-s0510a:2128_6": "nimantanaṃ gahetvā na gamissati, evāhaṃ bhagavantaṃ upaṭṭhahissāmī”ti āha. “Ettake",
  "atk-s0510a:2128_7": "guṇe labhato satthu upaṭṭhānaṃ ko bhāro”ti upavādamocanatthaṃ ime cattāro paṭikkhepā,",
  "atk-s0510a:2128_8": "“sace, bhante, bhagavā mayā gahitaṃ nimantanaṃ gamissati, sacāhaṃ desantarato āgatāgate",
  "atk-s0510a:2128_9": "tāvadeva dassetuṃ labhāmi, yadā me kaṅkhā uppajjati, tāvadeva bhagavantaṃ upasaṅkamitvā",
  "atk-s0510a:2128_10": "pucchituṃ labhāmi, sace bhagavā parammukhā desitaṃ dhammaṃ puna mayhaṃ byākarissasi,",
  "atk-s0510a:2128_11": "evāhaṃ bhagavantaṃ upaṭṭhahissāmi”. “Ettakampi satthu santike anuggahaṃ na labhatī”ti",
  "atk-s0510a:2128_12": "upavādamocanatthañceva dhammabhaṇḍāgārikabhāvaparipūraṇatthañca imā catasso yācanāti",
  "atk-s0510a:2128_13": "ime aṭṭha vare gahetvā nibaddhupaṭṭhāko ahosi. Tasseva ṭhānantarassa atthāya kappasatasahassaṃ",
  "atk-s0510a:2128_14": "pūritānaṃ pāramīnaṃ phalaṃ pāpuṇi.",
  "atk-s0510a:2129_0": "So upaṭṭhākaṭṭhānaṃ laddhadivasato paṭṭhāya dasabalaṃ duvidhena udakena tividhena",
  "atk-s0510a:2129_1": "dantakaṭṭhena hatthapādaparikammena piṭṭhiparikammena gandhakuṭipariveṇasammajjanenāti",
  "atk-s0510a:2129_2": "evamādīhi kiccehi upaṭṭhahanto – “imāya nāma velāya satthu idaṃ nāma laddhuṃ vaṭṭati,",
  "atk-s0510a:2129_3": "idaṃ nāma kātuṃ vaṭṭatī”ti divasabhāgaṃ santikāvacaro hutvā rattibhāge mahantaṃ daṇḍadīpikaṃ",
  "atk-s0510a:2129_4": "gahetvā gandhakuṭipariveṇaṃ navavāre anupariyāyati satthari pakkosante paṭivacanadānāya,",
  "atk-s0510a:2129_5": "thinamiddhavinodanatthaṃ. Atha naṃ satthā jetavane ariyagaṇamajjhe nisinno anekapariyāyena",
  "atk-s0510a:2129_6": "pasaṃsitvā bahussutānaṃ satimantānaṃ gatimantānaṃ dhitimantānaṃ upaṭṭhākānañca bhikkhūnaṃ aggaṭṭhāne ṭhapesi.",
  "atk-s0510a:2130_0": "Evaṃ satthārā pañcasu ṭhānesu etadagge ṭhapito catūhi acchariyabbhūtadhammehi samannāgato",
  "atk-s0510a:2130_1": "satthu dhammakosārakkho ayaṃ mahāthero sekhova samāno satthari parinibbute heṭṭhā",
  "atk-s0510a:2130_2": "vuttanayena bhikkhūhi samuttejito devatāya ca saṃvejito “sveyeva ca dāni dhammasaṅgīti",
  "atk-s0510a:2130_3": "kātabbā, na kho pana metaṃ patirūpaṃ, yvāyaṃ sekho sakaraṇīyo asekhehi therehi saddhiṃ",
  "atk-s0510a:2130_4": "dhammaṃ gāyituṃ sannipātaṃ gantu”nti sañjātussāho vipassanaṃ paṭṭhapetvā bahudeva",
  "atk-s0510a:2130_5": "rattiṃ vipassanāya kammaṃ karonto caṅkame vīriyasamataṃ alabhitvā tato vihāraṃ pavisitvā",
  "atk-s0510a:2130_6": "sayane nisīditvā sayitukāmo kāyaṃ āvaṭṭesi. Apattañca sīsaṃ bimbohanaṃ, pādā ca bhūmito",
  "atk-s0510a:2130_7": "muttamattā, ekasmiṃ antare anupādāya āsavehi cittaṃ vimucci, chaḷabhiñño ahosi.",
  "atk-s0510a:2131_0": "644. Evaṃ chaḷabhiññādiguṇapaṭimaṇḍito upaṭṭhākādiguṇehi etadaggaṭṭhānaṃ patto attano",
  "atk-s0510a:2131_1": "pubbakammaṃ saritvā somanassavasena pubbacaritāpadānaṃ dassento ārāmadvārā nikkhammātiādimāha.",
  "atk-s0510a:2131_2": "Tattha ārāmadvārāti sabbasattānaṃ dhammadesanatthāya vihāradvārato nikkhamitvā bahidvārasamīpe",
  "atk-s0510a:2131_3": "katamaṇḍapamajjhe supaññattavarabuddhāsane nisinno padumuttaro nāma mahāmuni sammāsambuddho.",
  "atk-s0510a:2131_4": "Vassanto amataṃ vuṭṭhinti dhammadesanāmahāamatadhārāhi dhammavassaṃ vassanto. Nibbāpesi",
  "atk-s0510a:2131_5": "mahājananti mahājanassa cittasantānagatakilesaggiṃ nibbāpesi vūpasamesi, mahājanaṃ",
  "atk-s0510a:2131_6": "nibbānāmatapānena santiṃ sītibhāvaṃ pāpesīti attho.",
  "atk-s0510a:2132_0": "645. Satasahassaṃ te dhīrāti parivārasampattiṃ dassento āha. Chahi abhiññāhi iddhividhādiñāṇakoṭṭhāsehi",
  "atk-s0510a:2132_1": "samannāgatā anekasatasahassacakkavāḷesu khaṇena gantuṃ samatthāhi iddhīhi samannāgatattā",
  "atk-s0510a:2132_2": "mahiddhikāte dhīrā satasahassakhīṇāsavā chāyāva anapāyinīti katthaci anapagatā chāyā",
  "atk-s0510a:2132_3": "iva taṃ sambuddhaṃ padumuttaraṃ bhagavantaṃ parivārenti parivāretvā dhammaṃ suṇantīti attho.",
  "atk-s0510a:2133_0": "646. Hatthikkhandhagato āsinti tadā bhagavato dhammadesanāsamaye ahaṃ hatthipiṭṭhe",
  "atk-s0510a:2133_1": "nisinno āsiṃ ahosinti attho. Setacchattaṃ varuttamanti patthetabbaṃ uttamaṃ setacchattaṃ",
  "atk-s0510a:2133_2": "mama matthake dhārayanto hatthipiṭṭhe nisinnoti sambandho. Sucārurūpaṃ disvānāti",
  "atk-s0510a:2133_3": "sundaraṃ cāruṃ manohararūpavantaṃ dhammaṃ desiyamānaṃ sambuddhaṃ disvā me mayhaṃ",
  "atk-s0510a:2133_4": "vitti santuṭṭhi somanassaṃ udapajjatha uppajjatīti attho.",
  "atk-s0510a:2134_0": "647. Oruyha hatthikkhandhamhāti taṃ bhagavantaṃ nisinnaṃ disvā hatthipiṭṭhito oruyha",
  "atk-s0510a:2134_1": "orohitvā narāsabhaṃ naravasabhaṃ upagacchiṃ samīpaṃ gatoti attho. Ratanamayachattaṃ",
  "atk-s0510a:2134_2": "meti ratanabhūsitaṃ me mayhaṃ chattaṃ buddhaseṭṭhassa matthake dhārayinti sambandho.",
  "atk-s0510a:2135_0": "648. Mama saṅkappamaññāyāti mayhaṃ pasādena uppannaṃ saṅkappaṃ ñatvā isīnaṃ antare",
  "atk-s0510a:2135_1": "mahantabhūto so padumuttaro bhagavā. Taṃ kathaṃ ṭhapayitvānāti taṃ attanā desiyamānaṃ",
  "atk-s0510a:2135_2": "dhammakathaṃ ṭhapetvā mama byākaraṇatthāya imā gāthā abhāsatha kathesīti attho.",
  "atk-s0510a:2136_0": "649. Kathanti ce? Yo sotiādimāha. Soṇṇālaṅkārabhūsitaṃ chattaṃ yo so rājakumāro me",
  "atk-s0510a:2136_1": "matthake dhāresīti sambandho. Tamahaṃ kittayissāmīti taṃ rājakumāraṃ ahaṃ kittayissāmi",
  "atk-s0510a:2136_2": "pākaṭaṃ karissāmi. Suṇotha mama bhāsatoti bhāsantassa mama vacanaṃ suṇotha ohitasotā",
  "atk-s0510a:2136_3": "manasi karothāti attho.",
  "atk-s0510a:2137_0": "650. Ito gantvā ayaṃ posoti ayaṃ rājakumāro ito manussalokato cuto tusitaṃ gantvā",
  "atk-s0510a:2137_1": "āvasissati tattha viharissati. Tattha accharāhi purakkhato parivārito tusitabhavanasampattiṃ",
  "atk-s0510a:2137_2": "anubhossatīti sambandho.",
  "atk-s0510a:2138_0": "651. Catuttiṃsakkhattunti tusitabhavanato cavitvā tāvatiṃsabhavane uppanno catuttiṃsavāre",
  "atk-s0510a:2138_1": "devindo devarajjaṃ karissatīti sambandho. Balādhipo aṭṭhasatanti tāvatiṃsabhavanato",
  "atk-s0510a:2138_2": "cuto manussaloke uppanno balādhipo caturaṅginiyā senāya adhipo padhāno aṭṭhasatajātīsu",
  "atk-s0510a:2138_3": "padesarājā hutvā vasudhaṃ anekaratanavaraṃ pathaviṃ āvasissati puthabyaṃ viharissatīti attho.",
  "atk-s0510a:2139": "652. Aṭṭhapaññāsakkhattunti aṭṭhapaññāsajātīsu cakkavattī rājā bhavissatīti attho. Mahiyā sakalajambudīpapathaviyā vipulaṃ asaṅkhyeyyaṃ padesarajjaṃ kārayissati.",
  "atk-s0510a:2140": "654. Sakyānaṃ kulaketussāti sakyarājūnaṃ kulassa dhajabhūtassa buddhassa ñātako bhavissatīti attho.",
  "atk-s0510a:2141_0": "655. Ātāpīti vīriyavā. Nipakoti nepakkasaṅkhātāya paññāya samannāgato. Bāhusaccesu",
  "atk-s0510a:2141_1": "bahussutabhāvesu piṭakattayadhāraṇesu kovido cheko. Nivātavutti anavaññattiko athaddho",
  "atk-s0510a:2141_2": "kāyapāgabbiyādithaddhabhāvavirahito sabbapāṭhī sakalapiṭakattayadhārī bhavissatīti sambandho.",
  "atk-s0510a:2142_0": "656. Padhānapahitatto soti so ānandatthero vīriyakaraṇāya pesitacitto. Upasanto nirūpadhīti",
  "atk-s0510a:2142_1": "rāgūpadhidosūpadhimohūpadhīhi virahito, sotāpattimaggena pahātabbakilesānaṃ pahīnattā",
  "atk-s0510a:2142_2": "upasanto santakāyacitto.",
  "atk-s0510a:2143_0": "657. Santi āraññakāti araññe bhavā mahāvane jātā. Saṭṭhihāyanāti saṭṭhivassakāle",
  "atk-s0510a:2143_1": "hāyanabalā. Tidhā pabhinnāti akkhikaṇṇakosasaṅkhātehi tīhi ṭhānehi bhinnamadā. Mātaṅgāti",
  "atk-s0510a:2143_2": "mātaṅgahatthikule jātā. Īsādantāti rathīsāsadisadantā. Urūḷhavā rājavāhanā. Kuñjarasaṅkhātā",
  "atk-s0510a:2143_3": "nāgā hatthirājāno santi saṃvijjanti yathā, tathā satasahassasaṅkhyā khīṇāsavasaṅkhātā",
  "atk-s0510a:2143_4": "paṇḍitā mahiddhikā arahantanāgā santi, sabbe te arahantanāgā buddhanāgarājassa. Na",
  "atk-s0510a:2143_5": "honti paṇidhimhi teti te paṇidhimhi tādisā na honti, kiṃ sabbe te bhayabhītā sakabhāvena",
  "atk-s0510a:2143_6": "saṇṭhātuṃ asamatthāti attho. Sesaṃ vuttanayattā uttānatthamevāti.",
  "atk-s0510a:2144": "Ānandattheraapadānavaṇṇanā samattā.",
  "atk-s0510a:2145": "Ettāvatā paṭhamā buddhavaggavaṇṇanā samattā.",
  "atk-s0510a:2146": "Paṭhamo bhāgo niṭṭhito.",
  "atk-s0510a:2147": "Namo tassa bhagavato arahato sammāsambuddhassa",
  "atk-s0510a:2148": "Khuddakanikāye",
  "atk-s0510a:2149": "Apadāna-aṭṭhakathā",
  "atk-s0510a:2150": "(Dutiyo bhāgo)",
  "atk-s0510a:2151": "Therāpadānaṃ",
  "atk-s0510a:2152": "2. Sīhāsaniyavaggo",
  "atk-s0510a:2153": "1. Sīhāsanadāyakattheraapadānavaṇṇanā",
  "atk-s0510a:2154_0": "Nibbute lokanāthamhītiādikaṃ āyasmato sīhāsanadāyakattherassa apadānaṃ. Ayampi purimabuddhesu",
  "atk-s0510a:2154_1": "katādhikāro tattha tattha bhave puññāni upacinanto siddhatthassa bhagavato kāle vibhavasampanne",
  "atk-s0510a:2154_2": "saddhāsampanne ekasmiṃ kule nibbatto, dharamāne bhagavati devaloke vasitvā nibbute",
  "atk-s0510a:2154_3": "bhagavati uppannattā viññutaṃ patto bhagavato sārīrikacetiyaṃ disvā “aho me alābhā,",
  "atk-s0510a:2154_4": "bhagavato dharamāne kāle asampatto”ti cintetvā cetiye cittaṃ pasādetvā somanassajāto",
  "atk-s0510a:2154_5": "sabbaratanamayaṃ devatānimmitasadisaṃ dhammāsane sīhāsanaṃ kāretvā jīvamānakabuddhassa",
  "atk-s0510a:2154_6": "viya pūjesi. Tassupari gehampi dibbavimānamiva kāresi, pādaṭṭhapanapādapīṭhampi kāresi.",
  "atk-s0510a:2154_7": "Evaṃ yāvajīvaṃ dīpadhūpapupphagandhādīhi anekavidhaṃ pūjaṃ katvā tato cuto devaloke",
  "atk-s0510a:2154_8": "nibbatto cha kāmasagge aparāparaṃ dibbasampattiṃ anubhavitvā manussesu cakkavattisampattiṃ",
  "atk-s0510a:2154_9": "anekakkhattuṃ anubhavitvā saṅkhyātikkantaṃ padesarajjasampattiñca anubhavitvā kassapassa",
  "atk-s0510a:2154_10": "bhagavato sāsane pabbajitvā samaṇadhammaṃ katvā etthantare devamanussesu saṃsaranto",
  "atk-s0510a:2154_11": "imasmiṃ buddhuppāde ekasmiṃ vibhavasampanne kule nibbattitvā viññutaṃ patto satthu",
  "atk-s0510a:2154_12": "dhammadesanaṃ sutvā paṭiladdhasaddho pabbajitvā laddhūpasampado kammaṭṭhānaṃ gahetvā",
  "atk-s0510a:2154_13": "ghaṭento vāyamanto nacirasseva arahattaṃ pāpuṇi.",
  "atk-s0510a:2155_0": "1. Evaṃ pattaarahattaphalo attano pubbakammaṃ saritvā somanassaṃ uppādetvā pubbacaritāpadānaṃ",
  "atk-s0510a:2155_1": "pakāsento nibbute lokanāthamhītiādimāha. Tattha lokassa nātho padhānoti lokanātho,",
  "atk-s0510a:2155_2": "lokattayasāmīti attho. Lokanāthe siddhatthamhi nibbuteti sambandho. Vitthārite pāvacaneti",
  "atk-s0510a:2155_3": "pāvacane piṭakattaye vitthārite patthaṭe pākaṭeti attho. Bāhujaññamhi sāsaneti sikkhattayasaṅgahite",
  "atk-s0510a:2155_4": "buddhasāsane anekasatasahassakoṭikhīṇāsavasaṅkhātehi bahujanehi ñāte adhigateti attho.",
  "atk-s0510a:2156_0": "2-3. Pasannacitto sumanoti tadā ahaṃ buddhassa dharamānakāle asampatto nibbute tasmiṃ",
  "atk-s0510a:2156_1": "devalokā cavitvā manussalokaṃ upapanno tassa bhagavato sārīrikadhātucetiyaṃ disvā",
  "atk-s0510a:2156_2": "pasannacitto saddhāsampayuttamano sundaramano “aho mamāgamanaṃ svāgamana”nti sañjātapasādabahumāno",
  "atk-s0510a:2156_3": "“mayā nibbānādhigamāya ekaṃ puññaṃ kātuṃ vaṭṭatī”ti cintetvā bhagavato cetiyasamīpe",
  "atk-s0510a:2156_4": "bhagavantaṃ uddissa hiraññasuvaṇṇaratanādīhi alaṅkaritvāva sīhāsanaṃ akāsi. Tatra",
  "atk-s0510a:2156_5": "nisinnassa pādaṭṭhapanatthāya pādapīṭhañca kāresi. Sīhāsanassa atemanatthāya tassupari",
  "atk-s0510a:2156_6": "gharañca kāresi. Tena vuttaṃ – “sīhāsanamakāsahaṃ…pe… gharaṃ tattha akāsaha”nti.",
  "atk-s0510a:2156_7": "Tena cittappasādenāti dharamānassa viya bhagavato sīhāsanaṃ mayā kataṃ, tena cittappasādena.",
  "atk-s0510a:2156_8": "Tusitaṃ upapajjahanti tusitabhavane upapajjinti attho.",
  "atk-s0510a:2157_0": "4. Āyāmena catubbīsāti tatrupapannassa devabhūtassa sato mayhaṃ sukataṃ puññena nibbattitaṃ",
  "atk-s0510a:2157_1": "pātubhūtaṃ āyāmena uccato catubbīsayojanaṃ vitthārena tiriyato catuddasayojanaṃ tāvadeva",
  "atk-s0510a:2157_2": "nibbattikkhaṇeyeva āsi ahosīti attho. Sesaṃ suviññeyyameva.",
  "atk-s0510a:2158": "9. Catunnavute ito kappeti ito kappato catunavute kappe yaṃ kammaṃ akariṃ akāsiṃ, tadā tato paṭṭhāya puññabalena kañci duggatiṃ nābhijānāmi, na anubhūtapubbā kāci duggatīti attho.",
  "atk-s0510a:2159_0": "10. Tesattatimhito kappeti ito kappato tesattatikappe. Indanāmā tayo janāti indanāmakā",
  "atk-s0510a:2159_1": "tayo cakkavattirājāno ekasmiṃ kappe tīsu jātīsu indo nāma cakkavattī rājā ahosinti",
  "atk-s0510a:2159_2": "attho. Dvesattatimhito kappeti ito dvesattatikappe. Sumananāmakā tayo janā tikkhattuṃ",
  "atk-s0510a:2159_3": "cakkavattirājāno ahesuṃ.",
  "atk-s0510a:2160_0": "11. Samasattatito kappeti ito kappato anūnādhike sattatime kappe varuṇanāmakā varuṇo",
  "atk-s0510a:2160_1": "cakkavattīti evaṃnāmakā tayo cakkavattirājāno cakkaratanasampannā catudīpamhi issarā",
  "atk-s0510a:2160_2": "ahesunti attho. Sesaṃ suviññeyyamevāti.",
  "atk-s0510a:2161": "Sīhāsanadāyakattheraapadānavaṇṇanā samattā.",
  "atk-s0510a:2162": "2. Ekatthambhikattheraapadānavaṇṇanā",
  "atk-s0510a:2163_0": "Siddhatthassa bhagavatotiādikaṃ āyasmato ekatthambhadāyakatherassa apadānaṃ. Ayampi",
  "atk-s0510a:2163_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2163_2": "siddhatthassa bhagavato kāle vanakammiko hutvā ekasmiṃ vibhavasampanne kule nibbatto.",
  "atk-s0510a:2163_3": "Tasmiṃ samaye sabbe saddhā pasannā upāsakā ekacchandā “bhagavato upaṭṭhānasālaṃ karomā”ti",
  "atk-s0510a:2163_4": "dabbasambhāratthāya vanaṃ pavisitvā taṃ upāsakaṃ disvā “amhākaṃ ekaṃ thambhaṃ dethā”ti",
  "atk-s0510a:2163_5": "yāciṃsu. So taṃ pavattiṃ sutvā “tumhe mā cintayitthā”ti te sabbe uyyojetvā ekaṃ sāramayaṃ",
  "atk-s0510a:2163_6": "thambhaṃ gahetvā satthu dassetvā tesaṃyeva adāsi. So teneva somanassajāto tadeva",
  "atk-s0510a:2163_7": "mūlaṃ katvā aññāni dānādīni puññāni katvā tato cuto devaloke nibbatto aparāparaṃ",
  "atk-s0510a:2163_8": "chasu kāmāvacaresu dibbasampattiyo anubhavitvā manussesu ca aggacakkavattisampattiṃ",
  "atk-s0510a:2163_9": "anekavāraṃ anubhavitvā asaṅkhyeyyaṃ padesarajjasampattiñca anubhavitvā imasmiṃ buddhuppāde",
  "atk-s0510a:2163_10": "saddhāsampanne ekasmiṃ kule nibbatto mātāpitūhi saddhiṃ bhagavato santike dhammaṃ",
  "atk-s0510a:2163_11": "sutvā paṭiladdhasaddho pabbajitvā laddhūpasampado kammaṭṭhānaṃ gahetvā manasikaronto",
  "atk-s0510a:2163_12": "nacirasseva arahā ahosi.",
  "atk-s0510a:2164_0": "13. So evaṃ pattaarahatto attano pubbakammaṃ saritvā somanassajāto pubbacaritāpadānaṃ",
  "atk-s0510a:2164_1": "pakāsento siddhatthassātiādimāha. Tattha siddhatthassa bhagavato bhagyasampannassa",
  "atk-s0510a:2164_2": "sammāsambuddhassa. Mahāpūgagaṇoti mahāupāsakasamūho ahu ahosīti attho. Saraṇaṃ gatā",
  "atk-s0510a:2164_3": "ca te buddhanti “buddhaṃ saraṇa”nti gatā bhajiṃsu jāniṃsu vā te upāsakā. Tathāgataṃ",
  "atk-s0510a:2164_4": "saddahanti buddhaguṇaṃ attano cittasantāne ṭhapentīti attho.",
  "atk-s0510a:2165_0": "14. Sabbe saṅgamma mantetvāti sabbe samāgamma sannipatitvā mantetvā aññamaññaṃ saññāpetvā",
  "atk-s0510a:2165_1": "ekacchandā hutvā māḷaṃ upaṭṭhānasālaṃ satthuno atthāya kubbanti karontīti attho.",
  "atk-s0510a:2165_2": "Dabbasambhāresu ekatthambhaṃ alabhantā brahāvane mahāvane vicinantīti sambandho.",
  "atk-s0510a:2166_0": "15. Tehaṃ araññe disvānāti ahaṃ te upāsake araññe disvāna gaṇaṃ samūhaṃ upagamma",
  "atk-s0510a:2166_1": "samīpaṃ gantvā añjaliṃ paggahetvāna dasaṅgulisamodhānaṃ añjaliṃ sirasi katvā ahaṃ",
  "atk-s0510a:2166_2": "gaṇaṃ upāsakasamūhaṃ “tumhe imaṃ vanaṃ kimatthaṃ āgatatthā”ti tadā tasmiṃ kāle paripucchinti sambandho.",
  "atk-s0510a:2167": "16. Te sīlavanto upāsakā me mayā puṭṭhā “māḷaṃ mayaṃ kattukāmā hutvā ekatthambho amhehi na labbhatī”ti viyākaṃsu visesena kathayiṃsūti sambandho.",
  "atk-s0510a:2168": "17. Mamaṃ mayhaṃ ekatthambhaṃ detha, ahaṃ taṃ dassāmi satthuno santikaṃ ahaṃ thambhaṃ āharissāmi, te bhavanto thambhaharaṇe appossukkā ussāharahitā bhavantūti sambandho.",
  "atk-s0510a:2169_0": "24. Yaṃ yaṃ yonupapajjāmīti yaṃ yaṃ yoniṃ devattaṃ atha mānusaṃ upagacchāmīti attho.",
  "atk-s0510a:2169_1": "Bhummatthe vā upayogavacanaṃ, yasmiṃ yasmiṃ devaloke vā manussaloke vāti attho. Sesaṃ uttānatthamevāti.",
  "atk-s0510a:2170": "Ekatthambhikattheraapadānavaṇṇanā samattā.",
  "atk-s0510a:2171": "3. Nandattheraapadānavaṇṇanā",
  "atk-s0510a:2172_0": "Padumuttarassa bhagavatotiādikaṃ āyasmato nandattherassa apadānaṃ. Ayampi purimabuddhesu",
  "atk-s0510a:2172_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2172_2": "bhagavato kāle haṃsavatīnagare ekasmiṃ kule nibbattitvā viññutaṃ patto bhagavato",
  "atk-s0510a:2172_3": "santike dhammaṃ suṇanto satthāraṃ ekaṃ bhikkhuṃ indriyesu guttadvārānaṃ aggaṭṭhāne",
  "atk-s0510a:2172_4": "ṭhapentaṃ disvā sayaṃ taṃ ṭhānantaraṃ patthento bhagavato bhikkhusaṅghassa ca pūjāsakkārabahulaṃ",
  "atk-s0510a:2172_5": "mahādānaṃ pavattetvā “ahaṃ, bhante, anāgate tumhādisassa buddhassa evarūpo sāvako",
  "atk-s0510a:2172_6": "bhaveyya”nti paṇidhānaṃ akāsi.",
  "atk-s0510a:2173_0": "So tato paṭṭhāya devamanussesu saṃsaranto atthadassissa bhagavato kāle dhammatāya",
  "atk-s0510a:2173_1": "nāma nadiyā mahanto kacchapo hutvā nibbatto ekadivasaṃ satthāraṃ nadiṃ tarituṃ tīre",
  "atk-s0510a:2173_2": "ṭhitaṃ disvā sayaṃ bhagavantaṃ tāretukāmo satthu pādamūle nipajji. Satthā tassa ajjhāsayaṃ",
  "atk-s0510a:2173_3": "ñatvā piṭṭhiṃ abhiruhi. So haṭṭhatuṭṭho vegena sotaṃ chindanto sīghataraṃ paratīraṃ",
  "atk-s0510a:2173_4": "pāpesi. Bhagavā tassa anumodanaṃ vadanto bhāviniṃ sampattiṃ kathetvā pakkāmi.",
  "atk-s0510a:2174_0": "So tena puññakammena sugatīsuyeva saṃsaranto imasmiṃ buddhuppāde kapilavatthusmiṃ",
  "atk-s0510a:2174_1": "suddhodanamahārājassa aggamahesiyā mahāpajāpatigotamiyā kucchimhi nibbatto, tassa",
  "atk-s0510a:2174_2": "nāmaggahaṇadivase ñātisaṅghaṃ nandayanto jātoti “nando”tveva nāmaṃ akaṃsu. Tassa",
  "atk-s0510a:2174_3": "vayappattakāle bhagavā pavattitavaradhammacakko lokānuggahaṃ karonto anukkamena kapilavatthuṃ",
  "atk-s0510a:2174_4": "gantvā ñātisamāgame pokkharavassaṃ aṭṭhuppattiṃ katvā vessantarajātakaṃ kathetvā",
  "atk-s0510a:2174_5": "dutiyadivase piṇḍāya paviṭṭho “uttiṭṭhe nappamajjeyyā”ti gāthāya pitaraṃ sotāpattiphale",
  "atk-s0510a:2174_6": "patiṭṭhāpetvā nivesanaṃ gantvā “dhammañcare sucarita”nti gāthāya mahāpajāpatiṃ sotāpattiphale",
  "atk-s0510a:2174_7": "rājānaṃ sakadāgāmiphale patiṭṭhāpetvā tatiyadivase nandakumārassa abhisekagehapavesanaāvāhamaṅgalesu",
  "atk-s0510a:2174_8": "vattamānesu piṇḍāya pāvisi. Satthā nandakumārassa hatthe pattaṃ datvā maṅgalaṃ vatvā",
  "atk-s0510a:2174_9": "tassa hatthato pattaṃ aggahetvāva vihāraṃ gato, taṃ pattahatthaṃ vihāraṃ āgataṃ anicchamānaṃyeva",
  "atk-s0510a:2174_10": "pabbājetvā tathāpabbājitattāyeva anabhiratiyā pīḷitaṃ ñatvā upāyena tassa taṃ anabhiratiṃ",
  "atk-s0510a:2174_11": "vinodesi. So yoniso paṭisaṅkhāya vipassanaṃ paṭṭhapetvā nacirasseva arahattaṃ pāpuṇi.",
  "atk-s0510a:2174_12": "Thero puna divase bhagavantaṃ upasaṅkamitvā evamāha – “yaṃ me, bhante, bhagavā pāṭibhogo",
  "atk-s0510a:2174_13": "pañcannaṃ accharāsatānaṃ paṭilābhāya kakuṭapādānaṃ, muñcāmahaṃ, bhante, bhagavantaṃ",
  "atk-s0510a:2174_14": "etasmā paṭissavā”ti. Bhagavāpi “yadeva te, nanda, anupādāya āsavehi cittaṃ vimuttaṃ,",
  "atk-s0510a:2174_15": "tadāhaṃ mutto etasmā paṭissavā”ti āha. Athassa bhagavā savisesaṃ indriyesu guttadvārataṃ",
  "atk-s0510a:2174_16": "ñatvā taṃ guṇaṃ vibhāvento “etadaggaṃ, bhikkhave, mama sāvakānaṃ bhikkhūnaṃ indriyesu",
  "atk-s0510a:2174_17": "guttadvārānaṃ yadidaṃ nando”ti indriyesu guttadvārabhāvena naṃ etadagge ṭhapesi.",
  "atk-s0510a:2174_18": "Thero hi “indriyāsaṃvaraṃ nissāya imaṃ vippakāraṃ patto, tamahaṃ suṭṭhu niggaṇhissāmī”ti",
  "atk-s0510a:2174_19": "ussāhajāto balavahirottappo tattha ca katādhikārattā indriyasaṃvare ukkaṃsapāramiṃ agamāsi.",
  "atk-s0510a:2175_0": "27. Evaṃ so etadaggaṭṭhānaṃ patvā attano pubbakammaṃ saritvā somanassappatto pubbacaritāpadānaṃ",
  "atk-s0510a:2175_1": "pakāsento padumuttarassa bhagavatotiādimāha. Vatthaṃ khomaṃ mayā dinnanti khomaraṭṭhe",
  "atk-s0510a:2175_2": "jātaṃ vatthaṃ bhagavati cittappasādena gāravabahumānena mayā paramasukhumaṃ khomavatthaṃ",
  "atk-s0510a:2175_3": "dinnanti attho. Sayambhussāti sayameva bhūtassa jātassa ariyāya jātiyā nibbattassa.",
  "atk-s0510a:2175_4": "Mahesinoti mahante sīlasamādhipaññāvimuttivimuttiñāṇadassanakkhandhe esi gavesīti",
  "atk-s0510a:2175_5": "mahesi, tassa mahesino sayambhussa cīvaratthāya khomavatthaṃ mayā dinnanti sambandho.",
  "atk-s0510a:2176_0": "28. Taṃ me buddho viyākāsīti ettha tanti sāmyatthe upayogavacanaṃ, tassa vatthadāyakassa",
  "atk-s0510a:2176_1": "me dānaphalaṃ visesena akāsi kathesi buddhoti attho. Jalajuttamanāmakoti padumuttaranāmako.",
  "atk-s0510a:2176_2": "“Jalaruttamanāyako”tipi pāṭho, tassa jalamānānaṃ devabrahmānaṃ uttamanāyako padhānoti",
  "atk-s0510a:2176_3": "attho. Iminā vatthadānenāti iminā vatthadānassa nissandena tvaṃ anāgate hemavaṇṇo",
  "atk-s0510a:2176_4": "suvaṇṇavaṇṇo bhavissasi.",
  "atk-s0510a:2177_0": "29. Dve sampattiṃ anubhotvāti dibbamanussasaṅkhātā dve sampattiyo anubhavitvā. Kusalamūlehi",
  "atk-s0510a:2177_1": "coditoti kusalāvayavehi kusalakoṭṭhāsehi codito pesito, “tvaṃ iminā puññena satthu",
  "atk-s0510a:2177_2": "kulaṃ pasavāhī”ti pesito viyāti attho. “Gotamassa bhagavato kaniṭṭho tvaṃ bhavissasī”ti",
  "atk-s0510a:2177_3": "byākāsīti sambandho.",
  "atk-s0510a:2178_0": "30. Rāgaratto sukhasīloti kilesakāmehi ratto allīno kāyasukhacittasukhānubhavanasabhāvo.",
  "atk-s0510a:2178_1": "Kāmesu gedhamāyutoti vatthukāmesu gedhasaṅkhātāya taṇhāya āyuto yojitoti attho. Buddhena",
  "atk-s0510a:2178_2": "codito santo, tadā tvanti yasmā kāmesu gedhito, tadā tasmā tvaṃ attano bhātukena",
  "atk-s0510a:2178_3": "gotamabuddhena codito pabbajjāya uyyojito tassa santike pabbajissasīti sambandho.",
  "atk-s0510a:2179_0": "31. Pabbajitvāna tvaṃ tatthāti tasmiṃ gotamassa bhagavato sāsane tvaṃ pabbajitvā",
  "atk-s0510a:2179_1": "kusalamūlena mūlabhūtena puññasambhārena codito bhāvanāyaṃ niyojito sabbāsave sakalāsave",
  "atk-s0510a:2179_2": "pariññāya jānitvā pajahitvā anāmayo niddukkho nibbāyissasi adassanaṃ pāpessasi, apaṇṇattikabhāvaṃ gamissasīti attho.",
  "atk-s0510a:2180_0": "32. Satakappasahassamhīti ito kappato pubbe satakappādhike sahassame kappamhi ceḷanāmakā",
  "atk-s0510a:2180_1": "cattāro cakkavattirājāno ahesunti attho. Saṭṭhi kappasahassānīti kappasahassāni saṭṭhi",
  "atk-s0510a:2180_2": "ca atikkamitvā heṭṭhā ekasmiṃ kappe cattāro janā upaceḷā nāma cakkavattirājāno catūsu",
  "atk-s0510a:2180_3": "jātīsu ahesunti attho.",
  "atk-s0510a:2181_0": "33. Pañcakappasahassamhīti pañcakappādhike sahassame kappamhi ceḷā nāma cattāro janā",
  "atk-s0510a:2181_1": "cakkavattirājāno sattahi ratanehi sampannā samaṅgībhūtā jambudīpaaparagoyānauttarakurupubbavidehadīpasaṅkhāte",
  "atk-s0510a:2181_2": "catudīpamhi issarā padhānā visuṃ ahesunti attho. Sesaṃ vuttanayamevāti.",
  "atk-s0510a:2182": "Nandattheraapadānavaṇṇanā samattā.",
  "atk-s0510a:2183": "4. Cūḷapanthakattheraapadānavaṇṇanā",
  "atk-s0510a:2184_0": "Padumuttaro nāma jinotiādikaṃ āyasmato cūḷapanthakattherassa apadānaṃ. Ayampi purimabuddhesu",
  "atk-s0510a:2184_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2184_2": "bhagavato kāle yadettha aṭṭhuppattivasena vattabbaṃ, taṃ aṭṭhakanipāte mahāpanthakavatthusmiṃ",
  "atk-s0510a:2184_3": "vuttameva. Ayaṃ pana viseso – mahāpanthakatthero arahattaṃ patvā phalasamāpattisukhena",
  "atk-s0510a:2184_4": "vītināmento cintesi – “kathaṃ nu kho sakkā cūḷapanthakampi imasmiṃ sukhe patiṭṭhāpetu”nti.",
  "atk-s0510a:2184_5": "So attano ayyakaṃ dhanaseṭṭhiṃ upasaṅkamitvā āha – “sace, mahāseṭṭhi, anujānātha,",
  "atk-s0510a:2184_6": "ahaṃ cūḷapanthakaṃ pabbājeyya”nti. “Pabbājetha, bhante”ti. Thero taṃ pabbājesi. So",
  "atk-s0510a:2184_7": "dasasu sīlesu patiṭṭhito bhātu santike –",
  "atk-s0510a:2185": "“Padumaṃ yathā kokanadaṃ sugandhaṃ, pāto siyā phullamavītagandhaṃ;",
  "atk-s0510a:2186": "Aṅgīrasaṃ passa virocamānaṃ, tapantamādiccamivantalikkhe”ti. –",
  "atk-s0510a:2187_0": "Gāthaṃ uggaṇhanto catūhi māsehi uggahetuṃ nāsakkhi, gahitampi hadaye na tiṭṭhati.",
  "atk-s0510a:2187_1": "Atha naṃ mahāpanthako, “cūḷapanthaka, tvaṃ imasmiṃ sāsane abhabbo, catūhi māsehi",
  "atk-s0510a:2187_2": "ekaṃ gāthampi gahetuṃ na sakkosi, pabbajitakiccaṃ pana tvaṃ kathaṃ matthakaṃ pāpessasi,",
  "atk-s0510a:2187_3": "nikkhama ito”ti so therena paṇāmiko dvārakoṭṭhakasamīpe rodamāno aṭṭhāsi.",
  "atk-s0510a:2188_0": "Tena ca samayena satthā jīvakambavane viharati. Atha jīvako purisaṃ pesesi – “gaccha,",
  "atk-s0510a:2188_1": "pañcahi bhikkhusatehi saddhiṃ satthāraṃ nimantehī”ti. Tena ca samayena āyasmā mahāpanthako",
  "atk-s0510a:2188_2": "bhattuddesako hoti. So “pañcannaṃ bhikkhusatānaṃ bhikkhaṃ paṭicchathā”ti vutto “cūḷapanthakaṃ",
  "atk-s0510a:2188_3": "ṭhapetvā sesānaṃ paṭicchāmī”ti āha. Taṃ sutvā cūḷapanthako bhiyyosomattāya domanassappatto",
  "atk-s0510a:2188_4": "ahosi. Satthā tassa cittakkhedaṃ ñatvā “cūḷapanthako mayā katena upāyena bujjhissatī”ti",
  "atk-s0510a:2188_5": "tassa avidūraṭṭhāne attānaṃ dassetvā “kiṃ, panthaka, rodasī”ti pucchi. “Bhātā maṃ,",
  "atk-s0510a:2188_6": "bhante, paṇāmetī”ti āha. “Panthaka, mā cintayi, mama sāsane tuyhaṃ pabbajjā, ehi",
  "atk-s0510a:2188_7": "imaṃ gahetvā ‘rajoharaṇaṃ, rajoharaṇa’nti manasi karohī”ti iddhiyā suddhaṃ coḷakkhaṇḍaṃ",
  "atk-s0510a:2188_8": "abhisaṅkharitvā adāsi. So satthārā dinnaṃ coḷakkhaṇḍaṃ “rajoharaṇaṃ, rajoharaṇa”nti",
  "atk-s0510a:2188_9": "hatthena parimajjanto nisīdi. Tassa taṃ parimajjantassa kiliṭṭhadhātukaṃ jātaṃ, puna",
  "atk-s0510a:2188_10": "parimajjantassa ukkhaliparipuñchanasadisaṃ jātaṃ. So ñāṇaparipākattā evaṃ cintesi",
  "atk-s0510a:2188_11": "– “idaṃ coḷakkhaṇḍaṃ pakatiyā parisuddhaṃ, imaṃ upādiṇṇakasarīraṃ nissāya kiliṭṭhaṃ",
  "atk-s0510a:2188_12": "aññathā jātaṃ, tasmā aniccaṃ yathāpetaṃ, evaṃ cittampī”ti khayavayaṃ paṭṭhapetvā",
  "atk-s0510a:2188_13": "tasmiṃyeva nimitte jhānāni nibbattetvā jhānapādakaṃ katvā vipassanaṃ paṭṭhapetvā",
  "atk-s0510a:2188_14": "saha paṭisambhidāhi arahattaṃ pāpuṇi. Arahattapattassevassa tepiṭakaṃ pañcābhiññā ca āgamiṃsu.",
  "atk-s0510a:2189_0": "Satthā ekūnehi pañcabhikkhusatehi saddhiṃ gantvā jīvakassa nivesane paññatte āsane",
  "atk-s0510a:2189_1": "nisīdi. Cūḷapanthako pana attano bhikkhāya appaṭicchitattā eva na gato. Jīvako yāguṃ",
  "atk-s0510a:2189_2": "dātuṃ ārabhi. Satthā hatthena pattaṃ pidahi. “Kasmā, bhante, na gaṇhathā”ti vutte",
  "atk-s0510a:2189_3": "“vihāre eko bhikkhu atthi, jīvakā”ti. So purisaṃ pesesi – “gaccha, bhaṇe, vihāre",
  "atk-s0510a:2189_4": "nisinnaṃ ayyaṃ gahetvā ehī”ti. Cūḷapanthakattheropi rūpena kiriyāya ca ekampi ekena",
  "atk-s0510a:2189_5": "asadisaṃ bhikkhusahassaṃ nimminitvā nisīdi. So puriso vihāre bhikkhūnaṃ bahubhāvaṃ",
  "atk-s0510a:2189_6": "disvā gantvā jīvakassa kathesi – “imasmā bhikkhusaṅghā vihāre bhikkhusaṅgho bahutaro,",
  "atk-s0510a:2189_7": "pakkositabbaṃ ayyaṃ na jānāmī”ti. Jīvako satthāraṃ pucchi – “ko nāmo, bhante, vihāre",
  "atk-s0510a:2189_8": "nisinno bhikkhū”ti? “Cūḷapanthako nāma, jīvakā”ti. “Gaccha, bhaṇe, ‘cūḷapanthako",
  "atk-s0510a:2189_9": "nāma kataro’ti pucchitvā taṃ ānehī”ti. So vihāraṃ gantvā “cūḷapanthako nāma kataro,",
  "atk-s0510a:2189_10": "bhante”ti pucchi. “Ahaṃ cūḷapanthako, ahaṃ cūḷapanthako”ti ekappahārena bhikkhusahassampi",
  "atk-s0510a:2189_11": "kathesi. So punāgantvā taṃ pavattiṃ jīvakassa ārocesi jīvako paṭividdhasaccattā “iddhimā",
  "atk-s0510a:2189_12": "maññe, ayyo”ti nayato ñatvā “gaccha, bhaṇe, paṭhamaṃ kathentaṃ ayyameva ‘tumhe satthā",
  "atk-s0510a:2189_13": "pakkosatī’ti vatvā cīvarakaṇṇe gaṇhāhī”ti āha. So vihāraṃ gantvā tathā akāsi. Tāvadeva",
  "atk-s0510a:2189_14": "nimmitabhikkhū antaradhāyiṃsu. So theraṃ gahetvā agamāsi.",
  "atk-s0510a:2190_0": "Satthā tasmiṃ khaṇe yāguñca khajjakādibhedañca paṭiggaṇhi. Katabhattakicco bhagavā",
  "atk-s0510a:2190_1": "āyasmantaṃ cūḷapanthakaṃ āṇāpesi “anumodanaṃ karohī”ti. So pabhinnapaṭisambhido sineruṃ",
  "atk-s0510a:2190_2": "gahetvā mahāsamuddaṃ manthento viya tepiṭakaṃ buddhavacanaṃ saṅkhobhento satthu ajjhāsayaṃ",
  "atk-s0510a:2190_3": "gaṇhanto anumodanaṃ akāsi. Dasabale bhattakiccaṃ katvā vihāraṃ gate dhammasabhāyaṃ",
  "atk-s0510a:2190_4": "kathā udapādi ‘aho buddhānaṃ ānubhāvo, yatra hi nāma cattāro māse ekagāthaṃ gahetuṃ",
  "atk-s0510a:2190_5": "asakkontampi lahukena khaṇeneva evaṃ mahiddhikaṃ akaṃsū’ti, tathā hi jīvakassa nivesane",
  "atk-s0510a:2190_6": "nisinno bhagavā ‘evaṃ cūḷapanthakassa cittaṃ samāhitaṃ, vīthipaṭipannā vipassanā’ti",
  "atk-s0510a:2190_7": "ñatvā yathānisinnoyeva attānaṃ dassetvā, ‘panthaka, nevāyaṃ pilotikā kiliṭṭhā rajānukiṇṇā,",
  "atk-s0510a:2190_8": "ito pana aññopi ariyassa vinaye saṃkileso rajo’ti dassento –",
  "atk-s0510a:2191": "“Rāgo rajo na ca pana reṇu vuccati, rāgassetaṃ adhivacanaṃ rajoti;",
  "atk-s0510a:2192": "Etaṃ rajaṃ vippajahitvā bhikkhavo, viharanti te vigatarajassa sāsane.",
  "atk-s0510a:2193": "“Doso rajo…pe… vigatarajassa sāsane.",
  "atk-s0510a:2194": "“Moho rajo…pe… vigatarajassa sāsane”ti. –",
  "atk-s0510a:2195_0": "Imā tisso gāthāyo abhāsi. Gāthāpariyosāne cūḷapanthako sahapaṭisambhidāhi arahattaṃ",
  "atk-s0510a:2195_1": "pāpuṇīti. Satthā tesaṃ bhikkhūnaṃ kathāsallāpaṃ sutvā āgantvā buddhāsane nisīditvā",
  "atk-s0510a:2195_2": "“kiṃ vadetha, bhikkhave”ti pucchitvā “imaṃ nāma, bhante”ti vutte “bhikkhave, cūḷapanthakena",
  "atk-s0510a:2195_3": "idāni mayhaṃ ovāde ṭhatvā lokuttharadāyajjaṃ laddhaṃ, pubbe pana lokiyadāyajjaṃ laddha”nti",
  "atk-s0510a:2195_4": "vatvā tehi yācito cūḷaseṭṭhijātakaṃ kathesi. Aparabhāge naṃ satthā ariyagaṇaparivuto",
  "atk-s0510a:2195_5": "dhammāsane nisinno manomayaṃ kāyaṃ abhinimminantānaṃ bhikkhūnaṃ cetovivaṭṭakusalānañca aggaṭṭhāne ṭhapesi.",
  "atk-s0510a:2196_0": "35. Evaṃ so pattaetadaggaṭṭhāno attano pubbakammaṃ saritvā pītisomanassavasena pubbacaritāpadānaṃ",
  "atk-s0510a:2196_1": "pakāsento padumuttaro nāma jinotiādimāha. Tattha purimapadadvayaṃ vuttatthameva.",
  "atk-s0510a:2196_2": "Gaṇamhā vūpakaṭṭho soti so padumuttaro nāma satthā gaṇamhā mahatā bhikkhusamūhato",
  "atk-s0510a:2196_3": "vūpakaṭṭho visuṃ bhūto vivekaṃ upagato. Tadā mama tāpasakāle himavante himālayapabbatasamīpe",
  "atk-s0510a:2196_4": "vasi vāsaṃ kappesi, catūhi iriyāpathehi vihāsīti attho.",
  "atk-s0510a:2197_0": "36. Ahampi…pe… tadāti yadā so bhagavā himavantaṃ upagantvā vasi, tadā ahampi himavantasamīpe",
  "atk-s0510a:2197_1": "kataassame ā samantato kāyacittapīḷāsaṅkhātā parissayā samanti etthāti assamoti laddhanāme",
  "atk-s0510a:2197_2": "araññāvāse vasāmīti sambandho. Acirāgataṃ mahāvīranti aciraṃ āgataṃ mahāvīriyavantaṃ",
  "atk-s0510a:2197_3": "lokanāyakaṃ padhānaṃ taṃ bhagavantaṃ upesinti sambandho, āgatakkhaṇeyeva upāgaminti attho.",
  "atk-s0510a:2198_0": "37. Pupphacchattaṃ gahetvānāti evaṃ upagacchanto ca padumuppalapupphādīhi chāditaṃ",
  "atk-s0510a:2198_1": "pupphamayaṃ chattaṃ gahetvā narāsabhaṃ narānaṃ seṭṭhaṃ bhagavantaṃ chādento upagacchiṃ",
  "atk-s0510a:2198_2": "samīpaṃ gatosmīti attho. Samādhiṃ samāpajjantanti rūpāvacarasamādhijjhānaṃ samāpajjantaṃ",
  "atk-s0510a:2198_3": "appetvā nisinnassa antarāyaṃ ahaṃ akāsinti sambandho.",
  "atk-s0510a:2199_0": "38. Ubho hatthehi paggayhāti taṃ susajjitaṃ pupphacchattaṃ dvīhi hatthehi ukkhipitvā",
  "atk-s0510a:2199_1": "ahaṃ bhagavato adāsinti sambandho. Paṭiggahesīti taṃ mayā dinnaṃ pupphacchattaṃ padumuttaro",
  "atk-s0510a:2199_2": "bhagavā sampaṭicchi, sādaraṃ sādiyīti attho.",
  "atk-s0510a:2200_0": "41. Satapattachattaṃ paggayhāti ekekasmiṃ padumapupphe satasatapattānaṃ vasena satapattehi",
  "atk-s0510a:2200_1": "padumapupphehi chāditaṃ pupphacchattaṃ pakārena ādarena gahetvā tāpaso mama adāsīti",
  "atk-s0510a:2200_2": "attho. Tamahaṃ kittayissāmīti taṃ tāpasaṃ ahaṃ kittayissāmi pākaṭaṃ karissāmīti attho.",
  "atk-s0510a:2200_3": "Mama bhāsato bhāsamānassa vacanaṃ suṇotha manasi karotha.",
  "atk-s0510a:2201_0": "42. Pañcavīsatikappānīti iminā pupphacchattadānena pañcavīsativāre tāvatiṃsabhavane",
  "atk-s0510a:2201_1": "sakko hutvā devarajjaṃ karissatīti sambandho. Catuttiṃsatikkhattuñcāti catuttiṃsativāre",
  "atk-s0510a:2201_2": "manussaloke cakkavattī rājā bhavissati.",
  "atk-s0510a:2202_0": "43. Yaṃ yaṃ yoninti manussayoniādīsu yaṃ yaṃ jātiṃ saṃsarati gacchati upapajjati.",
  "atk-s0510a:2202_1": "Tattha tattha yoniyaṃ abbhokāse suññaṭṭhāne patiṭṭhantaṃ nisinnaṃ ṭhitaṃ vā padumaṃ",
  "atk-s0510a:2202_2": "dhārayissati upari chādayissatīti attho.",
  "atk-s0510a:2203_0": "45. Pakāsite pāvacaneti tena bhagavato sakalapiṭakattaye pakāsite dīpite manussattaṃ",
  "atk-s0510a:2203_1": "manussajātiṃ labhissati upapajjissati. Manomayamhi kāyamhīti manena jhānacittena",
  "atk-s0510a:2203_2": "nibbattoti manomayo, yathā cittaṃ pavattati, tathā kāyaṃ pavatteti cittagatikaṃ karotīti",
  "atk-s0510a:2203_3": "attho. Tamhi manomaye kāyamhi so tāpaso cūḷapanthako nāma hutvā uttamo aggo bhavissatīti",
  "atk-s0510a:2203_4": "attho. Sesaṃ heṭṭhā vuttattā uttānattā ca suviññeyyameva.",
  "atk-s0510a:2204_0": "52. Sariṃ kokanadaṃ ahanti ahaṃ bhagavato nimmitacoḷakaṃ parimajjanto kokanadaṃ padumaṃ",
  "atk-s0510a:2204_1": "sarinti attho. Tattha cittaṃ vimucci meti tasmiṃ kokanade padume mayhaṃ cittaṃ adhimucci",
  "atk-s0510a:2204_2": "allīno, tato ahaṃ arahattaṃ pāpuṇinti sambandho.",
  "atk-s0510a:2205": "53. Ahaṃ manomayesu cittagatikesu kāyesu sabbattha sabbesu pāramiṃ pariyosānaṃ gato pattoti sambandho. Sesaṃ vuttanayamevāti.",
  "atk-s0510a:2206": "Cūḷapanthakattheraapadānavaṇṇanā samattā.",
  "atk-s0510a:2207": "5. Pilindavacchattheraapadānavaṇṇanā",
  "atk-s0510a:2208_0": "Nibbute lokanāthamhītiādikaṃ āyasmato pilindavacchattherassa apadānaṃ. Ayampi purimabuddhesu",
  "atk-s0510a:2208_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2208_2": "bhagavato kāle haṃsavatīnagare mahābhogakule nibbatto heṭṭhā vuttanayena satthu santike",
  "atk-s0510a:2208_3": "dhammaṃ suṇanto satthāraṃ ekaṃ bhikkhuṃ devatānaṃ piyamanāpabhāvena aggaṭṭhāne ṭhapentaṃ",
  "atk-s0510a:2208_4": "disvā taṃ ṭhānantaraṃ patthetvā yāvajīvaṃ kusalaṃ katvā tato cuto devamanussesu saṃsaranto",
  "atk-s0510a:2208_5": "sumedhassa bhagavato kāle kulagehe nibbatto. Parinibbute bhagavati tassa thūpaṃ pūjetvā",
  "atk-s0510a:2208_6": "saṅghassa mahādānaṃ pavattetvā tato cavitvā devamanussesu ubhayasampattiyo anubhavitvā",
  "atk-s0510a:2208_7": "anuppanne buddhe cakkavattī rājā hutvā mahājanaṃ pañcasīlesu patiṭṭhāpetvā saggaparāyanaṃ",
  "atk-s0510a:2208_8": "akāsi. So anuppanneyeva amhākaṃ bhagavati sāvatthiyaṃ brāhmaṇakule nibbatti, pilindotissa",
  "atk-s0510a:2208_9": "nāmaṃ akaṃsu. Vacchoti gottaṃ. So aparabhāge pilindavacchoti paññāyittha. Saṃsāre",
  "atk-s0510a:2208_10": "pana saṃvegabahulatāya paribbājakapabbajjaṃ pabbajitvā cūḷagandhāraṃ nāma vijjaṃ",
  "atk-s0510a:2208_11": "sādhetvā tāya vijjāya ākāsacārī paracittavidū ca hutvā rājagahe lābhaggayasaggapatto paṭivasati.",
  "atk-s0510a:2209_0": "Atha amhākaṃ bhagavā abhisambuddho hutvā anukkamena rājagahaṃ upagato. Tato paṭṭhāya",
  "atk-s0510a:2209_1": "buddhānubhāvena tassa sā vijjā na sampajjati, attano kiccaṃ na sādheti. So cintesi",
  "atk-s0510a:2209_2": "– “sutaṃ kho panetaṃ ācariyapācariyānaṃ bhāsamānānaṃ ‘yattha mahāgandhāravijjā dharati,",
  "atk-s0510a:2209_3": "tattha cūḷagandhāravijjā na sampajjatī’ti samaṇassa pana gotamassa āgatakālato paṭṭhāya",
  "atk-s0510a:2209_4": "nāyaṃ mama vijjā sampajjati, nissaṃsayaṃ samaṇo gotamo mahāgandhāravijjaṃ jānāti,",
  "atk-s0510a:2209_5": "yaṃnūnāhaṃ taṃ payirupāsitvā tassa santike taṃ vijjaṃ pariyāpuṇeyya”nti. So bhagavantaṃ",
  "atk-s0510a:2209_6": "upasaṅkamitvā etadavoca – “ahaṃ, mahāsamaṇa, tava santike ekaṃ vijjaṃ pariyāpuṇitukāmo,",
  "atk-s0510a:2209_7": "okāsaṃ me karohī”ti. “Tena hi mama santike pabbajāhī”ti āha. So “vijjāya parikammaṃ",
  "atk-s0510a:2209_8": "pabbajjā”ti maññamāno pabbaji. Tassa bhagavā dhammaṃ kathetvā caritānukūlaṃ kammaṭṭhānaṃ",
  "atk-s0510a:2209_9": "adāsi. So upanissayasampannatāya nacirasseva vipassanaṃ paṭṭhapetvā arahattaṃ pāpuṇi.",
  "atk-s0510a:2210_0": "55. Yā pana purimajātiyaṃ tassovāde ṭhatvā sagge nibbattā devatā, tā kataññutaṃ nissāya",
  "atk-s0510a:2210_1": "tasmiṃ sañjātabahumānā sāyaṃ pātaṃ theraṃ payirupāsitvā gacchanti. Tasmā naṃ bhagavā",
  "atk-s0510a:2210_2": "devatānaṃ ativiya piyamanāpabhāvena aggabhāve ṭhapesi “etadaggaṃ, bhikkhave, mama",
  "atk-s0510a:2210_3": "sāvakānaṃ bhikkhūnaṃ devatānaṃ piyamanāpānaṃ yadidaṃ pilindavaccho”ti. Evaṃ so pattaaggaṭṭhāno",
  "atk-s0510a:2210_4": "attano pubbakammaṃ anussaritvā pītisomanassavasena pubbacaritāpadānaṃ pakāsento nibbute",
  "atk-s0510a:2210_5": "lokanāthamhītiādimāha.",
  "atk-s0510a:2211_0": "Tattha kāmarūpārūpalokassa nātho padhānoti lokanātho. Medhā vuccanti sabbaññutaññāṇaanāvaraṇañāṇādayo,",
  "atk-s0510a:2211_1": "sundarā, pasaṭṭhā vā medhā yassa so sumedho, aggo ca so puggalo cāti aggapuggalo,",
  "atk-s0510a:2211_2": "tasmiṃ sumedhe lokanāyake aggapuggale khandhaparinibbānena nibbute satīti sambandho.",
  "atk-s0510a:2211_3": "Pasannacitto sumanoti saddhāya pasāditacitto somanassena sundaramano ahaṃ tassa sumedhassa",
  "atk-s0510a:2211_4": "bhagavato thūpapūjaṃ cetiyapūjaṃ akāsinti attho.",
  "atk-s0510a:2212_0": "56. Ye ca khīṇāsavā tatthāti tasmiṃ samāgame ye ca khīṇāsavā pahīnakilesā chaḷabhiññā",
  "atk-s0510a:2212_1": "chahi abhiññāhi samannāgatā mahiddhikā mahantehi iddhīhi samannāgatā santi, te sabbe",
  "atk-s0510a:2212_2": "khīṇāsave ahaṃ tattha samānetvā suṭṭhu ādarena ānetvā saṅghabhattaṃ sakalasaṅghassa",
  "atk-s0510a:2212_3": "dātabbabhattaṃ akāsiṃ tesaṃ bhojesinti attho.",
  "atk-s0510a:2213_0": "57. Upaṭṭhāko tadā ahūti tadā mama saṅghabhattadānakāle sumedhassa bhagavato nāmena",
  "atk-s0510a:2213_1": "sumedho nāma upaṭṭhākasāvako ahu ahosīti attho. So sāvako mayhaṃ pūjāsakkāraṃ anumodittha",
  "atk-s0510a:2213_2": "anumodito ānisaṃsaṃ kathesīti attho.",
  "atk-s0510a:2214_0": "58. Tena cittappasādenāti tena thūpapūjākaraṇavasena uppannena cittappasādena devaloke",
  "atk-s0510a:2214_1": "dibbavimānaṃ upapajjiṃ upagato asmīti attho, tattha nibbattomhīti vuttaṃ hoti. Chaḷāsītisahassānīti",
  "atk-s0510a:2214_2": "tasmiṃ vimāne cha asītisahassāni devaccharāyo me mayhaṃ cittaṃ ramiṃsu ramāpesunti sambandho.",
  "atk-s0510a:2215_0": "59. Mameva anuvattantīti tā accharāyo sabbakāmehi dibbehi rūpādivatthukāmehi upaṭṭhahantiyo",
  "atk-s0510a:2215_1": "mamaṃ eva anuvattanti mama vacanaṃ anukaronti sadā niccakālanti attho. Sesaṃ suviññeyyamevāti.",
  "atk-s0510a:2216": "Pilindavacchattheraapadānavaṇṇanā samattā.",
  "atk-s0510a:2217": "6. Rāhulattheraapadānavaṇṇanā",
  "atk-s0510a:2218_0": "Padumuttarassa bhagavatotiādikaṃ āyasmato rāhulattherassa apadānaṃ. Ayampi āyasmā",
  "atk-s0510a:2218_1": "purimajinavaresu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2218_2": "padumuttarassa bhagavato kāle kulagehe nibbatto viññutaṃ patvā satthu dhammadesanaṃ",
  "atk-s0510a:2218_3": "suṇanto satthāraṃ ekaṃ bhikkhuṃ sikkhākāmānaṃ aggaṭṭhāne ṭhapentaṃ disvā sayampi",
  "atk-s0510a:2218_4": "taṃ ṭhānantaraṃ patthento senāsanavisodhanavijjotanādikaṃ uḷāraṃ puññaṃ katvā paṇidhānaṃ",
  "atk-s0510a:2218_5": "akāsi. So tato cavitvā devamanussesu saṃsaranto ubhayasampattiyo anubhavitvā imasmiṃ",
  "atk-s0510a:2218_6": "buddhuppāde amhākaṃ bodhisattaṃ paṭicca yasodharāya deviyā kucchimhi nibbattitvā",
  "atk-s0510a:2218_7": "rāhuloti laddhanāmo mahatā khattiyaparivārena vaḍḍhi. Tassa pabbajjāvidhānaṃ khandhake",
  "atk-s0510a:2218_8": "āgatameva. So pabbajitvā satthu santike anekehi suttapadehi suladdhovādo paripakkañāṇo",
  "atk-s0510a:2218_9": "vipassanaṃ ussukkāpetvā arahattaṃ pāpuṇi. Arahā pana hutvā attano paṭipattiṃ paccavekkhitvā aññaṃ byākaronto –",
  "atk-s0510a:2219": "“Ubhayeneva sampanno, rāhulabhaddoti maṃ vidū;",
  "atk-s0510a:2220": "Yañcamhi putto buddhassa, yañca dhammesu cakkhumā.",
  "atk-s0510a:2221": "“Yañca me āsavā khīṇā, yañca natthi punabbhavo;",
  "atk-s0510a:2222": "Arahā dakkhiṇeyyomhi, tevijjo amataddaso.",
  "atk-s0510a:2223": "“Kāmandhā jālapacchannā, taṇhāchadanachāditā;",
  "atk-s0510a:2224": "Pamattabandhunā bandhā, macchāva kuminā mukhe.",
  "atk-s0510a:2225": "“Taṃ kāmaṃ ahamujjhitvā, chetvā mārassa bandhanaṃ;",
  "atk-s0510a:2226": "Samūlaṃ taṇhamabbuyha, sītibhūtosmi nibbuto”ti. ;",
  "atk-s0510a:2227_0": "Catasso gāthā abhāsi. Tattha ubhayeneva sampannoti jātisampadā paṭipattisampadāti",
  "atk-s0510a:2227_1": "ubhayasampattiyāpi sampanno samannāgato. Rāhulabhaddoti maṃ vidūti “rāhulabhaddo”ti",
  "atk-s0510a:2227_2": "maṃ sabrahmacārino sañjānanti. Tassa hi jātasāsanaṃ sutvā bodhisattena, “rāhu, jāto,",
  "atk-s0510a:2227_3": "bandhanaṃ jāta”nti vuttavacanaṃ upādāya suddhodanamahārājā “rāhulo”ti nāmaṃ gaṇhi.",
  "atk-s0510a:2227_4": "Tattha ādito pitarā vuttapariyāyameva gahetvā āha – “rāhulabhaddoti maṃ vidū”ti.",
  "atk-s0510a:2227_5": "Bhaddoti pasaṃsāvacanameva. Aparabhāge satthā taṃ sikkhākāmabhāvena aggaṭṭhāne ṭhapesi",
  "atk-s0510a:2227_6": "“etadaggaṃ, bhikkhave, mama sāvakānaṃ bhikkhūnaṃ sikkhākāmānaṃ yadidaṃ rāhulo”ti.",
  "atk-s0510a:2228_0": "68. Evaṃ so pattaetadaggaṭṭhāno attano pubbakammaṃ saritvā somanassajāto pubbacaritāpadānaṃ",
  "atk-s0510a:2228_1": "pakāsento padumuttarassa bhagavatotiādimāha. Sattabhūmimhi pāsādeti pasādaṃ somanassaṃ",
  "atk-s0510a:2228_2": "janetīti pāsādo. Uparūpari ṭhitā satta bhūmiyo yasmiṃ pāsāde soyaṃ sattabhūmi, tasmiṃ",
  "atk-s0510a:2228_3": "sattabhūmimhi pāsāde. Ādāsaṃ santhariṃ ahanti ādāsatalaṃ nipphādetvā lokajeṭṭhassa",
  "atk-s0510a:2228_4": "bhagavato tādino ahaṃ santharaṃ adāsiṃ, santharitvā pūjesinti attho.",
  "atk-s0510a:2229": "69. Khīṇāsavasahassehīti arahantasahassehi parikiṇṇo parivuto. Dvipadindo dvipadānaṃ indo sāmi narāsabho mahāmuni gandhakuṭiṃ tehi saha upāgami pāvisīti attho.",
  "atk-s0510a:2230_0": "70. Virocento gandhakuṭinti taṃ gandhakuṭiṃ sobhayamāno devānaṃ devo devadevo narānaṃ",
  "atk-s0510a:2230_1": "āsabho narāsabho jeṭṭho satthā bhikkhusaṅghamajjhe nisīditvā imā byākaraṇagāthāyo",
  "atk-s0510a:2230_2": "abhāsatha kathesīti sambandho.",
  "atk-s0510a:2231_0": "71. Yenāyaṃ jotitā seyyāti yena upāsakena ayaṃ pāsādasaṅkhātā seyyā jotitā pabhāsitā",
  "atk-s0510a:2231_1": "pajjalitā. Ādāsova kaṃsalohamayaṃ ādāsatalaṃ iva suṭṭhu samaṃ katvā santhatā. Taṃ",
  "atk-s0510a:2231_2": "upāsakaṃ kittayissāmi pākaṭaṃ karissāmīti attho. Sesaṃ suviññeyyameva.",
  "atk-s0510a:2232": "81. Aṭṭhānametaṃ yaṃ tādīti yaṃ yena kāraṇena tādī iṭṭhāniṭṭhesu akampiyasabhāvattā tādī agāre gharāvāse ratiṃ allīnabhāvaṃ ajjhagā pāpuṇi, etaṃ kāraṇaṃ aṭṭhānaṃ akāraṇanti attho.",
  "atk-s0510a:2233_0": "82. Nikkhamitvā agārasmāti gharāvāsato nikkhamitvā taṃ tiṇadalamiva pariccajitvā",
  "atk-s0510a:2233_1": "subbato susikkhito pabbajissati. Rāhulo nāma nāmenāti suddhodanamahārājena pesitaṃ",
  "atk-s0510a:2233_2": "kumārassa jātasāsanaṃ sutvā pitarā siddhatthena, “rāhu jāto, bandhanaṃ jāta”nti vuttanāmattā",
  "atk-s0510a:2233_3": "rāhulo nāmāti attho. “Yathā candasūriyānaṃ vimānapabhāya kiliṭṭhakaraṇena rāhu asurindo",
  "atk-s0510a:2233_4": "upeti gacchati, evamevāyaṃ mama abhinikkhamanapabbajjādīnaṃ antarāyaṃ karontoriva",
  "atk-s0510a:2233_5": "jāto”ti adhippāyena, “rāhu jātoti āhā”ti daṭṭhabbaṃ. Arahā so bhavissatīti so tādiso",
  "atk-s0510a:2233_6": "upanissayasampanno vipassanāyaṃ yuttappayutto arahā khīṇāsavo bhavissatīti attho.",
  "atk-s0510a:2234_0": "83. Kikīva aṇḍaṃ rakkheyyāti aṇḍaṃ bījaṃ rakkhamānā kikī sakuṇī iva appamatto sīlaṃ",
  "atk-s0510a:2234_1": "rakkheyya, cāmarī viya vāladhinti vālaṃ rakkhamānā kaṇḍakesu vāle laggante bhindanabhayena",
  "atk-s0510a:2234_2": "anākaḍḍhitvā maramānā cāmarī viya jīvitampi pariccajitvā sīlaṃ abhinditvā rakkheyya.",
  "atk-s0510a:2234_3": "Nipako sīlasampannoti nepakkaṃ vuccati paññā, tena nepakkena samannāgato nipako khaṇḍachiddādibhāvaṃ",
  "atk-s0510a:2234_4": "apāpetvā rakkhaṇato sīlasampanno bhavissatīti evaṃ so bhagavā byākaraṇamakāsi. So",
  "atk-s0510a:2234_5": "evaṃ pattaarahattaphalo ekadivasaṃ vivekaṭṭhāne nisinno somanassavasena evaṃ rakkhiṃ",
  "atk-s0510a:2234_6": "mahāmunītiādimāha. Taṃ suviññeyyamevāti.",
  "atk-s0510a:2235": "Rāhulattheraapadānavaṇṇanā samattā.",
  "atk-s0510a:2236": "7. Upasenavaṅgantaputtattheraapadānavaṇṇanā",
  "atk-s0510a:2237_0": "Padumuttaraṃ bhagavantantiādikaṃ āyasmato upasenavaṅgantaputtattherassa apadānaṃ.",
  "atk-s0510a:2237_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:2237_2": "upacinanto padumuttarassa bhagavato kāle haṃsavatīnagare kulagehe nibbattitvā vayappatto",
  "atk-s0510a:2237_3": "satthu santikaṃ gantvā dhammaṃ suṇanto satthāraṃ ekaṃ bhikkhuṃ samantapāsādikānaṃ",
  "atk-s0510a:2237_4": "aggaṭṭhāne ṭhapentaṃ disvā satthu adhikārakammaṃ katvā taṃ ṭhānantaraṃ patthetvā",
  "atk-s0510a:2237_5": "yāvajīvaṃ kusalaṃ katvā devamanussesu saṃsaranto imasmiṃ buddhuppāde nālakagāme rūpasārī",
  "atk-s0510a:2237_6": "brāhmaṇiyā kucchimhi nibbatti, upasenotissa nāmaṃ ahosi. So vayappatto tayo vede",
  "atk-s0510a:2237_7": "uggaṇhitvā satthu santike dhammaṃ sutvā paṭiladdhasaddho pabbajitvā upasampadāya",
  "atk-s0510a:2237_8": "ekavassiko “ariyagabbhaṃ vaḍḍhemī”ti ekaṃ kulaputtaṃ attano santike upasampādetvā",
  "atk-s0510a:2237_9": "tena saddhiṃ satthu santikaṃ gato. Satthārā cassa tassa avassikassa bhikkhuno saddhivihārikabhāvaṃ",
  "atk-s0510a:2237_10": "sutvā “atilahuṃ kho tvaṃ, moghapurisa, bāhullāya āvatto”ti garahito “idānāhaṃ yadi",
  "atk-s0510a:2237_11": "parisaṃ nissāya satthārā garahito, parisaṃyeva pana nissāya satthu pasādaṃ karissāmī”ti",
  "atk-s0510a:2237_12": "vipassanāya kammaṃ karonto nacirasseva arahattaṃ pāpuṇi. Arahā pana hutvā sayampi",
  "atk-s0510a:2237_13": "sabbe dhutaṅgadhamme samādāya vattati, aññepi tadatthāya samādapesi, tena naṃ bhagavā",
  "atk-s0510a:2237_14": "samantapāsādikānaṃ aggaṭṭhāne ṭhapesi. So aparena samayena kosambiyaṃ kalahe uppanne",
  "atk-s0510a:2237_15": "bhikkhusaṅghe ca dvidhābhūte ekena bhikkhunā taṃ kalahaṃ parivajjitukāmena “etarahi",
  "atk-s0510a:2237_16": "kho kalaho uppanno, bhikkhusaṅgho ca dvidhābhūto, kathaṃ nu kho mayā paṭipajjitabba”nti",
  "atk-s0510a:2237_17": "puṭṭho vivekavāsato paṭṭhāya tassa paṭipattiṃ kathesi. Evaṃ thero tassa bhikkhuno",
  "atk-s0510a:2237_18": "ovādadānāpadesena attano tathā paṭipannabhāvaṃ dīpento aññaṃ byākāsi.",
  "atk-s0510a:2238_0": "86. So evaṃ pattaetadaggaṭṭhāno attano pubbakammaṃ saritvā somanassavasena pubbacaritāpadānaṃ",
  "atk-s0510a:2238_1": "pakāsento padumuttaraṃ bhagavantantiādimāha. Pabbhāramhi nisīdantanti purato bhāraṃ",
  "atk-s0510a:2238_2": "namitaṃ onamitanti pabbhāraṃ vivekakāmaṃ vanamajjhe sayaṃjātapabbatapabbhāre nisinnaṃ",
  "atk-s0510a:2238_3": "naruttamaṃ bhagavantaṃ ahaṃ upagacchiṃ samīpaṃ gatoti attho.",
  "atk-s0510a:2239_0": "87. Kaṇikārapuppha disvāti tathā upagacchanto tasmiṃ padese supupphitaṃ kaṇikāraṃ",
  "atk-s0510a:2239_1": "disvā. Vaṇṭe chetvānahaṃ tadāti tasmiṃ tathāgatassa diṭṭhakāle taṃ pupphaṃ vaṇṭe",
  "atk-s0510a:2239_2": "vaṇṭasmiṃ chetvāna chinditvāna. Alaṅkaritvā chattamhīti tena pupphena chattaṃ chādetvā.",
  "atk-s0510a:2239_3": "Buddhassa abhiropayinti pabbhāre nisinnassa buddhassa muddhani akāsinti attho.",
  "atk-s0510a:2240_0": "88. Piṇḍapātañca pādāsinti tasmiṃyeva nisinnassa bhagavato piṇḍapātaṃ pakārena adāsiṃ",
  "atk-s0510a:2240_1": "bhojesinti attho. Paramannaṃ subhojananti sundarabhojanasaṅkhātaṃ paramannaṃ uttamāhāraṃ.",
  "atk-s0510a:2240_2": "Buddhena navame tatthāti tasmiṃ vivekaṭṭhāne buddhena saha navame aṭṭha samaṇe samitapāpe",
  "atk-s0510a:2240_3": "khīṇāsavabhikkhū bhojesinti attho.",
  "atk-s0510a:2241_0": "Yaṃ vadanti sumedhoti yaṃ gotamasammāsambuddhaṃ bhūripaññaṃ pathavisamānaṃ paññaṃ",
  "atk-s0510a:2241_1": "sumedhaṃ sundaraṃ sabbaññutādipaññavantaṃ. Sumedho iti sundarapañño iti vadanti paṇḍitā",
  "atk-s0510a:2241_2": "ito kappato satasahasse kappe eso gotamo sammāsambuddho bhavissatīti sambandho. Sesaṃ suviññeyyamevāti.",
  "atk-s0510a:2242": "Upasenavaṅgantaputtattheraapadānavaṇṇanā samattā.",
  "atk-s0510a:2243": "8. Raṭṭhapālattheraapadānavaṇṇanā",
  "atk-s0510a:2244_0": "Padumuttarassa bhagavatotiādikaṃ āyasmato raṭṭhapālattherassa apadānaṃ. Ayampāyasmā",
  "atk-s0510a:2244_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2244_2": "padumuttarassa bhagavato uppattito puretarameva haṃsavatīnagare gahapatimahāsālakule",
  "atk-s0510a:2244_3": "nibbattitvā vayappatto pitu accayena gharāvāse patiṭṭhito ratanakoṭṭhāgārakammikena",
  "atk-s0510a:2244_4": "dassitaṃ aparimāṇaṃ vaṃsānugataṃ dhanaṃ disvā “imaṃ ettakaṃ dhanarāsiṃ mayhaṃ pituayyakapayyakādayo",
  "atk-s0510a:2244_5": "attanā saddhiṃ gahetvā gantuṃ nāsakkhiṃsu, mayā pana gahetvā gantuṃ vaṭṭatī”ti cintetvā",
  "atk-s0510a:2244_6": "kapaṇaddhikādīnaṃ mahādānaṃ adāsi. So abhiññālābhiṃ ekaṃ tāpasaṃ upasaṅkamitvā tena",
  "atk-s0510a:2244_7": "devalokādhipacce niyojito yāvajīvaṃ puññāni katvā tato cuto devaloke nibbattitvā",
  "atk-s0510a:2244_8": "dibbasampattiṃ anubhavanto tattha yāvatāyukaṃ ṭhatvā tato cuto manussaloke bhinnaṃ",
  "atk-s0510a:2244_9": "raṭṭhaṃ sandhāretuṃ samatthassa kulassa ekaputtako hutvā nibbatti. Tena samayena",
  "atk-s0510a:2244_10": "padumuttaro bhagavā loke uppajjitvā pavattitavaradhammacakko veneyyasatte nibbānamahānagarasaṅkhātaṃ",
  "atk-s0510a:2244_11": "khemantabhūmiṃ sampāpesi. Atha so kulaputto anukkamena viññutaṃ patto ekadivasaṃ",
  "atk-s0510a:2244_12": "upāsakehi saddhiṃ vihāraṃ gantvā satthāraṃ dhammaṃ desentaṃ disvā pasannacitto parisapariyante nisīdi.",
  "atk-s0510a:2245_0": "Tena kho pana samayena satthā ekaṃ bhikkhuṃ saddhāpabbajitānaṃ aggaṭṭhāne ṭhapesi.",
  "atk-s0510a:2245_1": "So taṃ disvā pasannamānaso satasahassabhikkhuparivutassa bhagavato sattāhaṃ mahādānaṃ",
  "atk-s0510a:2245_2": "datvā taṃ ṭhānaṃ patthesi. Satthā anantarāyena samijjhanabhāvaṃ disvā “ayaṃ anāgate",
  "atk-s0510a:2245_3": "gotamassa nāma sammāsambuddhassa sāsane saddhāpabbajitānaṃ aggo bhavissatī”ti byākāsi.",
  "atk-s0510a:2245_4": "So satthāraṃ bhikkhusaṅghañca vanditvā uṭṭhāyāsanā pakkāmi. So yāvatāyukaṃ puññāni",
  "atk-s0510a:2245_5": "katvā tato cavitvā devamanussesu saṃsaranto ito dvenavute kappe phussassa bhagavato",
  "atk-s0510a:2245_6": "kāle satthu vemātikesu tīsu rājaputtesu satthāraṃ upaṭṭhahantesu tesaṃ puññakiriyāsu",
  "atk-s0510a:2245_7": "sahāyakiccaṃ akāsi. Evaṃ tattha tattha bhave bahuṃ kusalaṃ upacinitvā sugatīsuyeva",
  "atk-s0510a:2245_8": "saṃsaranto imasmiṃ buddhuppāde kururaṭṭhe thullakoṭṭhikanigame raṭṭhapālaseṭṭhino",
  "atk-s0510a:2245_9": "gehe nibbatti, tassa bhinnaṃ raṭṭhaṃ sandhāretuṃ samatthakule nibbattattā raṭṭhapāloti",
  "atk-s0510a:2245_10": "vaṃsānugatameva nāmaṃ ahosi. So mahatā parivārena vaḍḍhanto anukkamena yobbanappatto",
  "atk-s0510a:2245_11": "mātāpitūhi patirūpena dārena saṃyojito mahante ca yase patiṭṭhāpito dibbasampattisadisasampattiṃ paccanubhoti.",
  "atk-s0510a:2246_0": "Atha bhagavā kururaṭṭhe janapadacārikaṃ caranto thullakoṭṭhikaṃ anupāpuṇi. Taṃ sutvā",
  "atk-s0510a:2246_1": "raṭṭhapālo kulaputto satthāraṃ upasaṅkamitvā satthu santike dhammaṃ sutvā paṭiladdhasaddho",
  "atk-s0510a:2246_2": "pabbajitukāmo sattāhaṃ bhattacchedaṃ katvā kicchena kasirena mātāpitaro anujānāpetvā",
  "atk-s0510a:2246_3": "satthāraṃ upasaṅkamitvā pabbajjaṃ yācitvā satthu āṇattiyā aññatarassa santike pabbajitvā",
  "atk-s0510a:2246_4": "yonisomanasikārena kammaṃ karonto vipassanaṃ vaḍḍhetvā arahattaṃ pāpuṇi. Arahattaṃ",
  "atk-s0510a:2246_5": "pana patvā satthāraṃ anujānāpetvā mātāpitaro passituṃ thullakoṭṭhikaṃ gantvā tattha",
  "atk-s0510a:2246_6": "sapadānaṃ piṇḍāya caranto pitu nivesane ābhidosikaṃ kummāsaṃ labhitvā taṃ amataṃ",
  "atk-s0510a:2246_7": "viya paribhuñjanto pitarā nimantito svātanāya adhivāsetvā dutiyadivase pitu nivesane",
  "atk-s0510a:2246_8": "piṇḍapātaṃ paribhuñjitvā alaṅkatapaṭiyatte itthāgārajane upagantvā “kīdisā nāma tā,",
  "atk-s0510a:2246_9": "ayyaputta, accharāyo, yāsaṃ tvaṃ hetu brahmacariyaṃ carasī”tiādīni vatvā palobhanakammaṃ",
  "atk-s0510a:2246_10": "kātuṃ āraddhe tassādhippāyaṃ viparivattetvā aniccatādipaṭisaṃyuttaṃ dhammaṃ kathento –",
  "atk-s0510a:2247": "“Passa cittakataṃ bimbaṃ, arukāyaṃ samussitaṃ;",
  "atk-s0510a:2248": "Āturaṃ bahusaṅkappaṃ, yassa natthi dhuvaṃ ṭhiti.",
  "atk-s0510a:2249": "“Passa cittakataṃ rūpaṃ, maṇinā kuṇḍalena ca;",
  "atk-s0510a:2250": "Aṭṭhiṃ tacena onaddhaṃ, saha vatthehi sobhati.",
  "atk-s0510a:2251": "“Alattakakatā pādā, mukhaṃ cuṇṇakamakkhitaṃ;",
  "atk-s0510a:2252": "Alaṃ bālassa mohāya, no ca pāragavesino.",
  "atk-s0510a:2253": "“Aṭṭhāpadakatā kesā, nettā añjanamakkhitā;",
  "atk-s0510a:2254": "Alaṃ bālassa mohāya, no ca pāragavesino.",
  "atk-s0510a:2255": "“Añjanīva navā cittā, pūtikāyo alaṅkato;",
  "atk-s0510a:2256": "Alaṃ bālassa mohāya, no ca pāragavesino.",
  "atk-s0510a:2257": "“Odahi migavo pāsaṃ, nāsadā vāguraṃ migo;",
  "atk-s0510a:2258": "Bhutvā nivāpaṃ gacchāma, kandante migabandhake.",
  "atk-s0510a:2259": "“Chinno pāso migavassa, nāsadā vāguraṃ migo;",
  "atk-s0510a:2260": "Bhutvā nivāpaṃ gacchāma, socante migaluddake”ti. ;",
  "atk-s0510a:2261_0": "Imā gāthāyo abhāsi. Imā gāthā vatvā vehāsaṃ abbhuggantvā rañño korabyassa migājinavanuyyāne",
  "atk-s0510a:2261_1": "maṅgalasilāpaṭṭe nisīdi. Therassa kira pitā sattasu dvārakoṭṭhakesu aggaḷaṃ dāpetvā",
  "atk-s0510a:2261_2": "malle āṇāpesi “nikkhamituṃ mā detha, kāsāyāni apanetvā setakāni nivāsāpethā”ti. Tasmā",
  "atk-s0510a:2261_3": "thero ākāsena agamāsi. Atha rājā korabyo therassa tattha nisinnabhāvaṃ sutvā taṃ",
  "atk-s0510a:2261_4": "upasaṅkamitvā sammodanīyaṃ kathaṃ sāraṇīyaṃ vītisāretvā “idha, bho raṭṭhapāla, pabbajanto",
  "atk-s0510a:2261_5": "byādhipārijuññaṃ vā jarābhogañātipārijuññaṃ vā patto pabbajati, tvaṃ pana kiñcipi",
  "atk-s0510a:2261_6": "pārijuññaṃ anupagato eva kasmā pabbajasī”ti pucchi. Athassa thero “upaniyyati loko",
  "atk-s0510a:2261_7": "addhuvo, atāṇo loko anabhissaro, asaraṇo loko sabbaṃ pahāya gamanīyaṃ, ūno loko atitto",
  "atk-s0510a:2261_8": "taṇhādāso”ti imesaṃ catunnaṃ dhammuddesānaṃ attanā viditabhāvaṃ kathetvā tassā desanāya anugītiṃ kathento –",
  "atk-s0510a:2262": "“Passāmi loke sadhane manusse, laddhāna vittaṃ na dadanti mohā;",
  "atk-s0510a:2263": "Luddhā dhanaṃ sannicayaṃ karonti, bhiyyova kāme abhipatthayanti.",
  "atk-s0510a:2264": "“Rājā pasayhappathaviṃ vijetvā, sasāgarantaṃ mahimāvasanto;",
  "atk-s0510a:2265": "Oraṃ samuddassa atittarūpo, pāraṃ samuddassapi patthayetha.",
  "atk-s0510a:2266": "“Rājā ca aññe ca bahū manussā, avītataṇhā maraṇaṃ upenti;",
  "atk-s0510a:2267": "Ūnāva hutvāna jahanti dehaṃ, kāmehi lokamhi na hatthi titti.",
  "atk-s0510a:2268": "“Kandanti naṃ ñātī pakiriya kese, ‘aho vatā no amarā’ti cāhu;",
  "atk-s0510a:2269": "Vatthena naṃ pārutaṃ nīharitvā, citaṃ samodhāya tato ḍahanti.",
  "atk-s0510a:2270": "“So ḍayhati sūlehi tujjamāno, ekena vatthena pahāya bhoge;",
  "atk-s0510a:2271": "Na mīyamānassa bhavanti tāṇā, ñātī ca mittā atha vā sahāyā.",
  "atk-s0510a:2272": "“Dāyādakā tassa dhanaṃ haranti, satto pana gacchati yena kammaṃ;",
  "atk-s0510a:2273": "Na mīyamānaṃ dhanamanveti kiñci, puttā ca dārā ca dhanañca raṭṭhaṃ.",
  "atk-s0510a:2274": "“Na dīghamāyuṃ labhate dhanena, na cāpi vittena jaraṃ vihanti;",
  "atk-s0510a:2275": "Appaṃ hidaṃ jīvitamāhu dhīrā, asassataṃ vippariṇāmadhammaṃ.",
  "atk-s0510a:2276": "“Aḍḍhā daliddā ca phusanti phassaṃ, bālo ca dhīro ca tatheva phuṭṭho;",
  "atk-s0510a:2277": "Bālo hi bālyā vadhitova seti, dhīro ca no vedhati phassaphuṭṭho.",
  "atk-s0510a:2278": "“Tasmā hi paññāva dhanena seyyā, yāya vosānamidhādhigacchati;",
  "atk-s0510a:2279": "Abyositattā hi bhavābhavesu, pāpāni kammāni karoti mohā.",
  "atk-s0510a:2280": "“Upeti gabbhañca parañca lokaṃ, saṃsāramāpajjaparamparāya;",
  "atk-s0510a:2281": "Tassappapañño abhisaddahanto, upeti gabbhañca parañca lokaṃ.",
  "atk-s0510a:2282": "“Coro yathā sandhimukhe gahīto, sakammunā haññati pāpadhammo;",
  "atk-s0510a:2283": "Evaṃ pajā pecca paramhi loke, sakammunā haññati pāpadhammo.",
  "atk-s0510a:2284": "“Kāmā hi citrā madhurā manoramā, virūparūpena mathenti cittaṃ;",
  "atk-s0510a:2285": "Ādīnavaṃ kāmaguṇesu disvā, tasmā ahaṃ pabbajitomhi rāja.",
  "atk-s0510a:2286": "“Dumapphalānīva patanti māṇavā, daharā ca vuḍḍhā ca sarīrabhedā;",
  "atk-s0510a:2287": "Etampi disvāna pabbajitomhi rāja, apaṇṇakaṃ sāmaññameva seyyo.",
  "atk-s0510a:2288": "“Saddhāyāhaṃ pabbajito, upeto jinasāsane;",
  "atk-s0510a:2289": "Avañjhā mayhaṃ pabbajjā, anaṇo bhuñjāmi bhojanaṃ.",
  "atk-s0510a:2290": "“Kāme ādittato disvā, jātarūpāni satthato;",
  "atk-s0510a:2291": "Gabbhāvokkantito dukkhaṃ, nirayesu mahabbhayaṃ.",
  "atk-s0510a:2292": "“Etamādīnavaṃ ñatvā, saṃvegaṃ alabhiṃ tadā;",
  "atk-s0510a:2293": "Sohaṃ viddho tadā santo, sampatto āsavakkhayaṃ.",
  "atk-s0510a:2294": "“Pariciṇṇo mayā satthā, kataṃ buddhassa sāsanaṃ;",
  "atk-s0510a:2295": "Ohito garuko bhāro, bhavanetti samūhatā.",
  "atk-s0510a:2296": "“Yassatthāya pabbajito, agārasmānagāriyaṃ;",
  "atk-s0510a:2297": "So me attho anuppatto, sabbasaṃyojanakkhayo”ti. –",
  "atk-s0510a:2298": "Imā gāthā avoca. Evaṃ thero rañño korabyassa dhammaṃ desetvā satthu santikameva gato. Satthā ca aparabhāge ariyagaṇamajjhe nisinno theraṃ saddhāpabbajitānaṃ aggaṭṭhāne ṭhapesi.",
  "atk-s0510a:2299_0": "97-8. Evaṃ so thero pattaetadaggaṭṭhāno pubbakammaṃ saritvā somanassajāto pubbacaritāpadānaṃ",
  "atk-s0510a:2299_1": "pakāsento padumuttarassa bhagavatotiādimāha. Varanāgo mayā dinnoti tassa bhagavato",
  "atk-s0510a:2299_2": "rūpakāye pasīditvā varo uttamo seṭṭho īsādanto rathīsāsadisadanto urūḷhavā bhāravaho",
  "atk-s0510a:2299_3": "rājāraho vā. Setacchattopasobhitoti hatthikkhandhe ussāpitasetacchattena upasevito",
  "atk-s0510a:2299_4": "sobhamāno. Punapi kiṃ visiṭṭho varanāgo? Sakappano hatthālaṅkārasahito. Saṅghārāmaṃ",
  "atk-s0510a:2299_5": "buddhappamukhassa bhikkhusaṅghassa vasanatthāya ārāmaṃ vihāraṃ akārayiṃ kāresiṃ.",
  "atk-s0510a:2300_0": "99. Catupaññāsasahassānīti tasmiṃ kārāpite vihārabbhantare catupaññāsasahassāni pāsādāni",
  "atk-s0510a:2300_1": "ca ahaṃ akārayiṃ kāresinti attho. Mahoghadānaṃ karitvānāti sabbaparikkhārasahitaṃ",
  "atk-s0510a:2300_2": "mahoghasadisaṃ mahādānaṃ sajjetvā mahesino munino niyyādesinti attho.",
  "atk-s0510a:2301_0": "100. Anumodi mahāvīroti caturāsaṅkhyeyyasatasahassesu kappesu abbocchinnaussāhasaṅkhātena",
  "atk-s0510a:2301_1": "vīriyena mahāvīro sayambhū sayameva bhūto jāto laddhasabbaññutaññāṇo aggo seṭṭho",
  "atk-s0510a:2301_2": "puggalo anumodi vihārānumodanaṃ akāsi. Sabbe jane hāsayantoti sakalānantāparimāṇe",
  "atk-s0510a:2301_3": "devamanusse hāsayanto santuṭṭhe kurumāno amatanibbānapaṭisaṃyuttaṃ catusaccadhammadesanaṃ",
  "atk-s0510a:2301_4": "desesi pakāsesi vivari vibhaji uttānī akāsīti attho.",
  "atk-s0510a:2302_0": "101. Taṃ me viyākāsīti taṃ mayhaṃ katapuññaṃ balaṃ visesena pākaṭaṃ akāsi. Jalajuttamanāmakoti",
  "atk-s0510a:2302_1": "jale jātaṃ jalajaṃ padumaṃ, padumuttaranāmakoti attho. “Jalanuttamanāyako”tipi pāṭho.",
  "atk-s0510a:2302_2": "Tattha attano pabhāya jalantīti jalanā, candimasūriyadevabrahmāno, tesaṃ jalanānaṃ",
  "atk-s0510a:2302_3": "uttamoti jalanuttamo. Sabbasattānaṃ nāyako uttamoti nāyako, sambhāravante satte nibbānaṃ",
  "atk-s0510a:2302_4": "neti pāpetīti vā nāyako, jalanuttamo ca so nāyako cāti jalanuttamanāyako. Bhikkhusaṅghe",
  "atk-s0510a:2302_5": "nisīditvāti bhikkhusaṅghassa majjhe nisinno imā gāthā abhāsatha pākaṭaṃ katvā kathesīti",
  "atk-s0510a:2302_6": "attho. Sesaṃ uttānatthamevāti.",
  "atk-s0510a:2303": "Raṭṭhapālattheraapadānavaṇṇanā samattā.",
  "atk-s0510a:2304": "9. Sopākattheraapadānavaṇṇanā",
  "atk-s0510a:2305_0": "Pabbhāraṃ sodhayantassātiādikaṃ āyasmato sopākattherassa apadānaṃ. Ayampi purimabuddhesu",
  "atk-s0510a:2305_1": "katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2305_2": "bhagavato kāle aññatarassa kuṭumbikassa putto hutvā nibbatti. Ekadivasaṃ satthāraṃ",
  "atk-s0510a:2305_3": "disvā bījapūraphalāni satthu upanesi, paribhuñji bhagavā tassānukampaṃ upādāya. So",
  "atk-s0510a:2305_4": "bhikkhu satthari saṅghe ca abhippasanno salākabhattaṃ paṭṭhapetvā saṅghuddesavasena",
  "atk-s0510a:2305_5": "tiṇṇaṃ bhikkhūnaṃ yāvatāyukaṃ khīrabhattaṃ adāsi. So tehi puññehi aparāparaṃ devamanussesu",
  "atk-s0510a:2305_6": "sampattiyo anubhavanto ekadā manussayoniyaṃ nibbatto ekassa paccekabuddhassa khīrabhattaṃ adāsi.",
  "atk-s0510a:2306_0": "Evaṃ tattha tattha puññāni katvā sugatīsuyeva paribbhamanto imasmiṃ buddhuppāde purimakammanissandena",
  "atk-s0510a:2306_1": "sāvatthiyaṃ aññatarāya duggatitthiyā kucchimhi paṭisandhiṃ gaṇhi. Sā taṃ dasamāse",
  "atk-s0510a:2306_2": "kucchinā pariharitvā paripakke gabbhe vijāyanakāle vijāyituṃ asakkontī mucchaṃ āpajjitvā",
  "atk-s0510a:2306_3": "bahuvelaṃ matā viya nipajji. Ñātakā “matā”ti saññāya susānaṃ netvā citakaṃ āropetvā",
  "atk-s0510a:2306_4": "devatānubhāvena vātavuṭṭhiyā uṭṭhitāya aggiṃ adatvā pakkamiṃsu. Dārako pacchimabhavikattā",
  "atk-s0510a:2306_5": "devatānubhāveneva arogo hutvā mātukucchito nikkhami. Mātā pana kālamakāsi. Devatā",
  "atk-s0510a:2306_6": "manussarūpenupagamma taṃ gahetvā susānagopakassa gehe ṭhapetvā katipāhaṃ kālaṃ patirūpena",
  "atk-s0510a:2306_7": "āhārena posesi. Tato paraṃ susānagopako attano puttaṃ katvā vaḍḍhesi. So tathā vaḍḍhento",
  "atk-s0510a:2306_8": "tassa puttena suppiyena nāma dārakena saddhiṃ kīḷanto vicari. Tassa susāne jātasaṃvaḍḍhabhāvato",
  "atk-s0510a:2306_9": "sopākoti samaññā ahosi.",
  "atk-s0510a:2307_0": "Athekadivasaṃ sattavassikaṃ taṃ bhagavā paccūsavelāyaṃ ñāṇajālaṃ pattharitvā veneyyabandhave",
  "atk-s0510a:2307_1": "olokento ñāṇajālassa antogataṃ disvā susānaṭṭhānaṃ agamāsi. Dārako pubbahetunā codiyamāno",
  "atk-s0510a:2307_2": "pasannamānaso satthāraṃ upasaṅkamitvā vanditvā aṭṭhāsi. Satthā tassa dhammaṃ kathesi.",
  "atk-s0510a:2307_3": "So dhammaṃ sutvā pabbajjaṃ yācitvā pitarā “anuññātosī”ti vutto pitaraṃ satthu santikaṃ",
  "atk-s0510a:2307_4": "ānesi. Tassa pitā satthāraṃ vanditvā “imaṃ dārakaṃ pabbājetha, bhante”ti anujāni,",
  "atk-s0510a:2307_5": "taṃ pabbājetvā bhagavā mettābhāvanāya niyojesi. So mettākammaṭṭhānaṃ gahetvā susāne",
  "atk-s0510a:2307_6": "viharanto nacirasseva mettājhānaṃ pādakaṃ katvā vipassanaṃ vaḍḍhetvā arahattaṃ sacchākāsi.",
  "atk-s0510a:2307_7": "Arahā hutvāpi aññesaṃ sosānikabhikkhūnaṃ mettābhāvanāvidhiṃ dassento “yathāpi ekaputtasmi”nti",
  "atk-s0510a:2307_8": "gāthaṃ abhāsi. Idaṃ vuttaṃ hoti – yathā ekaputtake piye manāpe mātā pitā ca kusalī",
  "atk-s0510a:2307_9": "ekantahitesī bhaveyya, evaṃ puratthimādibhedāsu sabbāsu disāsu kāmabhavādibhedesu",
  "atk-s0510a:2307_10": "vā sabbesu bhavesu daharādibhedāsu sabbāsu avatthāsupi ṭhitesu sabbesu sattesu ekantahitesitāya",
  "atk-s0510a:2307_11": "kusalī bhaveyya “mitto, udāsino, paccatthiko”ti sīmaṃ akatvā sīmāya sambhedavasena",
  "atk-s0510a:2307_12": "sabbattha ekarasaṃ mettaṃ bhāveyyāti imaṃ pana gāthaṃ vatvā “sace tumhe āyasmanto",
  "atk-s0510a:2307_13": "evaṃ mettaṃ bhāveyyātha, ye te bhagavatā ‘sukhaṃ supatī’tiādinā ekādasa mettānisaṃsā",
  "atk-s0510a:2307_14": "ca vuttā, ekaṃsena tesaṃ bhāgino bhavathā”ti ovādaṃ adāsi.",
  "atk-s0510a:2308_0": "112. Evaṃ so pattaphalādhigamo attano katapuññaṃ paccavekkhitvā sañjātasomanasso",
  "atk-s0510a:2308_1": "pubbacaritāpadānaṃ dassento pabbhāraṃ sodhayantassātiādimāha. Tattha pabbhāranti",
  "atk-s0510a:2308_2": "silāpabbatassa vivekaṭṭhānaṃ, taṃ pabbajitānurūpattā iṭṭhakapākāraṃ katvā dvārakavāṭaṃ",
  "atk-s0510a:2308_3": "yojetvā bhikkhūnaṃ vasanatthāya adāsi, pakārena bharo patthetabboti pabbhāro, taṃ",
  "atk-s0510a:2308_4": "sodhayantassa mama santikaṃ siddhattho nāma bhagavā āgacchi pāpuṇi.",
  "atk-s0510a:2309_0": "113. Buddhaṃ upagataṃ disvāti evaṃ mama santikaṃ āgataṃ disvā tādino iṭṭhāniṭṭhesu",
  "atk-s0510a:2309_1": "akampiyasabhāvattā tādiguṇayuttassa lokajeṭṭhassa buddhassa santharaṃ tiṇapaṇṇādisantharaṃ",
  "atk-s0510a:2309_2": "kaṭṭhattharaṃ paññāpetvā niṭṭhāpetvā pupphāsanaṃ pupphamayaṃ āsanaṃ ahaṃ adāsiṃ.",
  "atk-s0510a:2310_0": "114. Pupphāsane nisīditvāti tasmiṃ paññatte pupphāsane nisīditvā lokanāyako siddhattho",
  "atk-s0510a:2310_1": "bhagavā. Mamañca gatimaññāyāti mayhaṃ gatiṃ āyatiṃ uppattiṭṭhānaṃ aññāya jānitvā",
  "atk-s0510a:2310_2": "aniccataṃ aniccabhāvaṃ udāhari kathesi.",
  "atk-s0510a:2311_0": "115. Aniccā vata saṅkhārāti vata ekantena saṅkhārā paccayehi samecca samāgantvā karīyamānā",
  "atk-s0510a:2311_1": "sabbe sappaccayadhammā hutvā abhāvaṭṭhena aniccā. Uppādavayadhamminoti uppajjitvā",
  "atk-s0510a:2311_2": "vinassanasabhāvā uppajjitvā pātubhavitvā ete saṅkhārā nirujjhanti vinassantīti attho.",
  "atk-s0510a:2311_3": "Tesaṃ vūpasamo sukhoti tesaṃ saṅkhārānaṃ visesena upasamo sukho, tesaṃ vūpasamakaraṃ",
  "atk-s0510a:2311_4": "nibbānameva ekantasukhanti attho.",
  "atk-s0510a:2312_0": "116. Idaṃ vatvāna sabbaññūti sabbadhammajānanako bhagavā lokānaṃ jeṭṭho vuḍḍho narānaṃ",
  "atk-s0510a:2312_1": "āsabho padhāno vīro idaṃ aniccapaṭisaṃyuttaṃ dhammadesanaṃ vatvāna kathetvā ambare",
  "atk-s0510a:2312_2": "ākāse haṃsarājā iva nabhaṃ ākāsaṃ abbhuggamīti sambandho.",
  "atk-s0510a:2313_0": "117. Sakaṃ diṭṭhiṃ attano laddhiṃ khantiṃ ruciṃ ajjhāsayaṃ jahitvāna pahāya. Bhāvayāniccasaññahanti",
  "atk-s0510a:2313_1": "anicce aniccanti pavattasaññaṃ ahaṃ bhāvayiṃ vaḍḍhesiṃ manasi akāsiṃ. Tattha kālaṃ",
  "atk-s0510a:2313_2": "kato ahanti tattha tissaṃ jātiyaṃ tato jātito ahaṃ kālaṃ kato mato.",
  "atk-s0510a:2314_0": "118. Dve sampattī anubhotvāti manussasampattidibbasampattisaṅkhātā dve sampattiyo",
  "atk-s0510a:2314_1": "anubhavitvā. Sukkamūlena coditoti purāṇakusalamūlena, mūlabhūtena kusalena vā codito",
  "atk-s0510a:2314_2": "sañcodito. Pacchime bhave sampatteti pariyosāne bhave sampatte pāpuṇite. Sapākayonupāgaminti",
  "atk-s0510a:2314_3": "sakaṃ pacitabhattaṃ sapākaṃ yoniṃ upāgamiṃ. Yassa kulassa attano pacitabhattaṃ aññehi",
  "atk-s0510a:2314_4": "abhuñjanīyaṃ, tasmiṃ caṇḍālakule nibbattosmīti attho. Atha vā sā vuccati sunakho,",
  "atk-s0510a:2314_5": "sunakhocchiṭṭhabhattabhuñjanakacaṇḍālakule jātoti attho. Sesaṃ uttānatthamevāti.",
  "atk-s0510a:2315": "Sopākattheraapadānavaṇṇanā samattā.",
  "atk-s0510a:2316": "10. Sumaṅgalattheraapadānavaṇṇanā",
  "atk-s0510a:2317_0": "Āhutiṃ yiṭṭhukāmotiādikaṃ āyasmato sumaṅgalattherassa apadānaṃ. Ayampāyasmā purimabuddhesu",
  "atk-s0510a:2317_1": "katādhikāro tattha tattha bhave vivaṭṭūpanissayāni puññāni upacinanto piyadassissa",
  "atk-s0510a:2317_2": "bhagavato kāle rukkhadevatā hutvā nibbatti. So ekadivasaṃ satthāraṃ nhatvā ekacīvaraṃ",
  "atk-s0510a:2317_3": "ṭhitaṃ disvā somanassappatto apphoṭesi. So tena puññena devamanussesu saṃsaranto",
  "atk-s0510a:2317_4": "imasmiṃ buddhuppāde sāvatthiyā avidūre aññatarasmiṃ gāmake tādisena kammanissandena",
  "atk-s0510a:2317_5": "daliddakule nibbatti, tassa sumaṅgaloti nāmaṃ ahosi. So vayappatto khujjakāsitanaṅgalakuddālaparikkhāro",
  "atk-s0510a:2317_6": "hutvā kasiyā jīvikaṃ kappesi. So ekadivasaṃ raññā pasenadinā kosalena bhagavato bhikkhusaṅghassa",
  "atk-s0510a:2317_7": "ca mahādāne pavattiyamāne dānūpakaraṇāni gahetvā āgacchantehi manussehi saddhiṃ dadhighaṭaṃ",
  "atk-s0510a:2317_8": "gahetvā āgato bhikkhūnaṃ sakkārasammānaṃ disvā “ime samaṇā sakyaputtiyā sukhumavatthanivatthā",
  "atk-s0510a:2317_9": "subhojanāni bhuñjitvā nivātesu senāsanesu viharanti, yaṃnūnāhampi pabbajeyya”nti",
  "atk-s0510a:2317_10": "cintetvā aññataraṃ mahātheraṃ upasaṅkamitvā attano pabbajādhippāyaṃ nivedesi. So",
  "atk-s0510a:2317_11": "taṃ karuṇāyanto pabbājetvā kammaṭṭhānaṃ ācikkhi. So araññe viharanto ekakavihāre",
  "atk-s0510a:2317_12": "nibbinno ukkaṇṭhito hutvā vibbhamitukāmo ñātigāmaṃ gacchanto antarāmagge kacchaṃ",
  "atk-s0510a:2317_13": "bandhitvā khettaṃ kasante kiliṭṭhavatthanivatthe samantato rajokiṇṇasarīre vātātapena",
  "atk-s0510a:2317_14": "sussante khettaṃ kassake manusse disvā “mahantaṃ vatime sattā jīvikanimittaṃ dukkhaṃ",
  "atk-s0510a:2317_15": "paccanubhavantī”ti saṃvegaṃ paṭilabhi. Ñāṇassa paripākagatattā cassa yathāgahitaṃ",
  "atk-s0510a:2317_16": "kammaṭṭhānaṃ upaṭṭhāsi. So aññataraṃ rukkhamūlaṃ upagantvā vivekaṃ labhitvā yonisomanasikaronto",
  "atk-s0510a:2317_17": "vipassanaṃ vaḍḍhetvā maggapaṭipāṭiyā arahattaṃ pāpuṇi.",
  "atk-s0510a:2318_0": "124. Evaṃ so pattaarahattaphalo attano pubbakammaṃ saritvā somanassavasena pubbacaritāpadānaṃ",
  "atk-s0510a:2318_1": "pakāsento āhutiṃ yiṭṭhukāmohantiādimāha. Tattha āhutinti annapānādianekavidhaṃ pūjāsakkārūpakaraṇaṃ.",
  "atk-s0510a:2318_2": "Yiṭṭhukāmoti yajitukāmo, dānaṃ dātukāmo ahaṃ. Paṭiyādetvāna bhojananti āhāraṃ paṭiyādetvā",
  "atk-s0510a:2318_3": "nipphādetvā. Brāhmaṇe paṭimānentoti paṭiggāhake suddhapabbajite pariyesanto. Visāle",
  "atk-s0510a:2318_4": "māḷake ṭhitoti parisuddhapaṇḍarapulinatalābhirāme vipule māḷake ṭhito.",
  "atk-s0510a:2319_0": "125-7. Athaddasāsiṃ sambuddhantiādīsu mahāyasaṃ mahāparivāraṃ sabbalokaṃ sakalasattalokaṃ",
  "atk-s0510a:2319_1": "vinetānaṃ visesena netāraṃ nibbānasampāpakaṃ sayambhuṃ sayameva bhūtaṃ anācariyakaṃ",
  "atk-s0510a:2319_2": "aggapuggalaṃ seṭṭhapuggalaṃ bhagavantaṃ bhagyavantādiguṇayuttaṃ jutimantaṃ nīlapītādipabhāsampannaṃ",
  "atk-s0510a:2319_3": "sāvakehi purakkhataṃ parivāritaṃ ādiccamiva sūriyamiva rocantaṃ sobhamānaṃ rathiyaṃ",
  "atk-s0510a:2319_4": "vīthiyaṃ paṭipannakaṃ gacchantaṃ piyadassiṃ nāma sambuddhaṃ addasinti sambandho.",
  "atk-s0510a:2319_5": "Añjaliṃ paggahetvānāti bandhañjalipuṭaṃ sirasi katvā sakaṃ cittaṃ attano cittaṃ pasādayiṃ",
  "atk-s0510a:2319_6": "itthambhūtassa bhagavato guṇe pasādesiṃ pasannamakāsinti attho. Manasāva nimantesinti",
  "atk-s0510a:2319_7": "cittena pavāresiṃ. Āgacchatu mahāmunīti mahito pūjāraho muni bhagavā mama nivesanaṃ āgacchatu.",
  "atk-s0510a:2320_0": "128. Mama saṅkappamaññāyāti mayhaṃ cittasaṅkappaṃ ñatvā loke sattaloke anuttaro uttaravirahito",
  "atk-s0510a:2320_1": "satthā khīṇāsavasahassehi arahantasahassehi parivuto mama dvāraṃ mayhaṃ gehadvāraṃ upāgami sampāpuṇi.",
  "atk-s0510a:2321_0": "129. Tassa sampattassa satthuno evaṃ namakkāramakāsiṃ. Purisājañña purisānaṃ ājañña,",
  "atk-s0510a:2321_1": "seṭṭha, mama namakkāro te tuyhaṃ atthu bhavatu. Purisuttama purisānaṃ uttama adhikaguṇavisiṭṭha",
  "atk-s0510a:2321_2": "te tuyhaṃ mama namakkāro atthu. Pāsādaṃ pasādajanakaṃ mama nivesanaṃ abhiruhitvā",
  "atk-s0510a:2321_3": "sīhāsane uttamāsane nisīdatanti āyācinti attho.",
  "atk-s0510a:2322_0": "130. Danto dantaparivāroti sayaṃ dvārattayena danto tathā dantāhi bhikkhubhikkhunīupāsakaupāsikāsaṅkhātāhi",
  "atk-s0510a:2322_1": "catūhi parisāhi parivārito. Tiṇṇo tārayataṃ varoti sayaṃ tiṇṇo saṃsārato uttiṇṇo",
  "atk-s0510a:2322_2": "nikkhanto tārayataṃ tārayantānaṃ visiṭṭhapuggalānaṃ varo uttamo bhagavā mamārādhanena",
  "atk-s0510a:2322_3": "pāsādaṃ abhiruhitvā pavarāsane uttamāsane nisīdi nisajjaṃ kappesi.",
  "atk-s0510a:2323_0": "131. Yaṃ me atthi sake geheti attano gehe yaṃ āmisaṃ paccupaṭṭhitaṃ sampāditaṃ rāsikataṃ",
  "atk-s0510a:2323_1": "atthi. Tāhaṃ buddhassa pādāsinti buddhassa buddhappamukhassa saṅghassa taṃ āmisaṃ",
  "atk-s0510a:2323_2": "pādāsiṃ pa-kārena ādarena vā adāsinti attho. Pasanno sehi pāṇibhīti attano dvīhi",
  "atk-s0510a:2323_3": "hatthehi passannacitto gahetvā pādāsinti attho.",
  "atk-s0510a:2324_0": "132. Pasannacitto pasāditamanasaṅkappo sumano sundaramano. Vedajāto jātavedo uppannasomanasso",
  "atk-s0510a:2324_1": "katañjalī sirasi ṭhapitaañjalipuṭo buddhaseṭṭhaṃ namassāmi seṭṭhassa buddhassa paṇāmaṃ",
  "atk-s0510a:2324_2": "karomīti attho. Aho buddhassuḷāratāti paṭividdhacatusaccassa satthuno uḷāratā mahantabhāvo",
  "atk-s0510a:2324_3": "aho acchariyanti attho.",
  "atk-s0510a:2325_0": "133. Aṭṭhannaṃ payirūpāsatanti payirupāsantānaṃ bhuñjaṃ bhuñjantānaṃ aṭṭhannaṃ ariyapuggalānaṃ",
  "atk-s0510a:2325_1": "antare khīṇāsavā arahantova bahūti attho. Tuyheveso ānubhāvoti eso ākāsacaraṇaummujjananimujjanādiānubhāvo",
  "atk-s0510a:2325_2": "tuyheva tuyhaṃ eva ānubhāvo, nāññesaṃ. Saraṇaṃ taṃ upemahanti taṃ itthambhūtaṃ tuvaṃ",
  "atk-s0510a:2325_3": "saraṇaṃ tāṇaṃ leṇaṃ parāyananti upemi gacchāmi jānāmi vāti attho.",
  "atk-s0510a:2326": "134. Lokajeṭṭho narāsabho piyadassī bhagavā bhikkhusaṅghamajjhe nisīditvā imā byākaraṇagāthā abhāsatha kathesīti attho. Sesaṃ suviññeyyamevāti.",
  "atk-s0510a:2327": "Sumaṅgalattheraapadānavaṇṇanā samattā.",
  "atk-s0510a:2328": "Dutiyassa sīhāsanavaggassa vaṇṇanā samattā.",
  "atk-s0510a:2329": "3. Subhūtivaggo",
  "atk-s0510a:2330": "1. Subhūtittheraapadānavaṇṇanā",
  "atk-s0510a:2331_0": "Himavantassāvidūretiādikaṃ āyasmato subhūtittherassa apadānaṃ. Ayampi purimabuddhesu",
  "atk-s0510a:2331_1": "katādhikāro tattha tattha bhave vivaṭṭūpanissayāni puññāni upacinanto ito kappasatasahassamatthake",
  "atk-s0510a:2331_2": "anuppanneyeva padumuttare bhagavati lokanāthe haṃsavatīnagare aññatarassa brāhmaṇamahāsālassa",
  "atk-s0510a:2331_3": "ekaputtako hutvā nibbatti, tassa nandamāṇavoti nāmaṃ akaṃsu. So vayappatto tayo vede",
  "atk-s0510a:2331_4": "uggaṇhitvā tattha sāraṃ apassanto attano parivārabhūtehi catucattālīsāya māṇavasahassehi",
  "atk-s0510a:2331_5": "saddhiṃ pabbatapāde isipabbajjaṃ pabbajitvā aṭṭha samāpattiyo pañcābhiññāyo ca nibbattesi.",
  "atk-s0510a:2331_6": "Antevāsikānampi kammaṭṭhānaṃ ācikkhi. Tepi nacirasseva jhānalābhino ahesuṃ.",
  "atk-s0510a:2332_0": "Tena ca samayena padumuttaro bhagavā loke uppajjitvā haṃsavatīnagaraṃ upanissāya",
  "atk-s0510a:2332_1": "viharanto ekadivasaṃ paccūsasamaye lokaṃ volokento nandatāpasassa antevāsikajaṭilānaṃ",
  "atk-s0510a:2332_2": "arahattūpanissayaṃ, nandatāpasassa ca dvīhaṅgehi samannāgatassa sāvakaṭṭhānantarassa",
  "atk-s0510a:2332_3": "patthanaṃ disvā pātova sarīrapaṭijagganaṃ katvā pubbaṇhasamaye pattacīvaramādāya",
  "atk-s0510a:2332_4": "aññaṃ kañci anāmantetvā sīho viya ekacaro nandatāpasassa antevāsikesu phalāphalatthāya",
  "atk-s0510a:2332_5": "gatesu “buddhabhāvaṃ me jānātū”ti passantasseva nandatāpasassa ākāsato otaritvā pathaviyaṃ",
  "atk-s0510a:2332_6": "patiṭṭhāsi. Nandatāpaso buddhānubhāvañceva lakkhaṇapāripūriñca disvā lakkhaṇamante",
  "atk-s0510a:2332_7": "sammasitvā “imehi lakkhaṇehi samannāgato nāma agāraṃ ajjhāvasanto rājā hoti cakkavattī,",
  "atk-s0510a:2332_8": "pabbajanto loke vivaṭacchedo sabbaññū buddho hoti, ayaṃ purisājānīyo nissaṃsayaṃ",
  "atk-s0510a:2332_9": "buddho”ti ñatvā paccuggamanaṃ katvā pañcapatiṭṭhitena vanditvā āsanaṃ paññāpetvā",
  "atk-s0510a:2332_10": "adāsi. Nisīdi bhagavā paññatte āsane. Nandatāpasopi attano anucchavikaṃ āsanaṃ gahetvā",
  "atk-s0510a:2332_11": "ekamantaṃ nisīdi. Tasmiṃ samaye catucattālīsasahassajaṭilā paṇītapaṇītāni ojavantāni",
  "atk-s0510a:2332_12": "phalāphalāni gahetvā ācariyassa santikaṃ sampattā buddhānañceva ācariyassa ca nisinnākāraṃ",
  "atk-s0510a:2332_13": "oloketvā āhaṃsu – “ācariya, mayaṃ ‘imasmiṃ loke tumhehi mahantataro natthī’ti vicarāma,",
  "atk-s0510a:2332_14": "ayaṃ pana puriso tumhehi mahantataro maññe”ti. Nandatāpaso – “tātā, kiṃ vadetha,",
  "atk-s0510a:2332_15": "tumhe sāsapena saddhiṃ aṭṭhasaṭṭhiyojanasatasahassubbedhaṃ sineruṃ upametuṃ icchatha,",
  "atk-s0510a:2332_16": "sabbaññubuddhena saddhiṃ mā maṃ upamitthā”ti āha. Atha te tāpasā – “sace ayaṃ orako",
  "atk-s0510a:2332_17": "abhavissa, na amhākaṃ ācariyo evaṃ upamaṃ āhareyya. Yāva mahāvatāyaṃ purisājānīyo”ti",
  "atk-s0510a:2332_18": "pādesu nipatitvā sirasā vandiṃsu. Atha te ācariyo āha – “tātā, amhākaṃ buddhānaṃ",
  "atk-s0510a:2332_19": "anucchaviko deyyadhammo natthi, bhagavā ca bhikkhācāravelāyaṃ idhāgato, tasmā mayaṃ",
  "atk-s0510a:2332_20": "yathābalaṃ deyyadhammaṃ dassāma, tumhehi yaṃ yaṃ paṇītaṃ phalāphalaṃ ābhataṃ, taṃ",
  "atk-s0510a:2332_21": "taṃ āharathā”ti āharāpetvā sahattheneva dhovitvā sayaṃ tathāgatassa patte patiṭṭhāpesi.",
  "atk-s0510a:2332_22": "Satthārā phalāphale paṭiggahitamatte devatā dibbojaṃ pakkhipiṃsu. Tāpaso udakampi",
  "atk-s0510a:2332_23": "sayameva parissāvetvā adāsi. Tato bhojanakiccaṃ niṭṭhāpetvā nisinne satthari sabbe",
  "atk-s0510a:2332_24": "antevāsike pakkositvā satthu santike sāraṇīyaṃ kathaṃ kathento nisīdi. Satthā “bhikkhusaṅgho",
  "atk-s0510a:2332_25": "āgacchatū”ti cintesi. Satthu cittaṃ ñatvā satasahassamattā khīṇāsavā āgantvā satthāraṃ vanditvā aṭṭhaṃsu.",
  "atk-s0510a:2333_0": "Atha nandatāpaso antevāsike āmantesi – “tātā, buddhānaṃ nisinnāsanampi nīcaṃ, samaṇasatasahassassapi",
  "atk-s0510a:2333_1": "āsanaṃ natthi. Tumhehi ajja uḷāraṃ bhagavato bhikkhusaṅghassa ca sakkāraṃ kātuṃ vaṭṭati,",
  "atk-s0510a:2333_2": "pabbatapādato vaṇṇagandhasampannāni pupphāni āharathā”ti āha. Acinteyyattā iddhivisayassa",
  "atk-s0510a:2333_3": "te muhutteneva vaṇṇagandharasasampannāni pupphāni āharitvā buddhānaṃ yojanappamāṇaṃ",
  "atk-s0510a:2333_4": "pupphāsanaṃ paññāpesuṃ. Aggasāvakānaṃ tigāvutaṃ, sesabhikkhūnaṃ aḍḍhayojanādibhedaṃ,",
  "atk-s0510a:2333_5": "saṅghanavakassa usabhamattaṃ paññāpesuṃ. Evaṃ paññattesu āsanesu nandatāpaso tathāgatassa",
  "atk-s0510a:2333_6": "purato añjaliṃ paggayha ṭhito, “bhante, amhākaṃ dīgharattaṃ hitāya sukhāya imaṃ pupphāsanaṃ",
  "atk-s0510a:2333_7": "āruyha nisīdathā”ti āha. Nisīdi bhagavā pupphāsane. Evaṃ nisinne satthari satthu",
  "atk-s0510a:2333_8": "ākāraṃ ñatvā bhikkhū attano attano pattāsane nisīdiṃsu. Nandatāpaso mahantaṃ pupphacchattaṃ",
  "atk-s0510a:2333_9": "gahetvā tathāgatassa matthake dhārento aṭṭhāsi. Satthā “tāpasānaṃ ayaṃ sakkāro mahapphalo",
  "atk-s0510a:2333_10": "hotū”ti nirodhasamāpattiṃ samāpajji. Satthu samāpannabhāvaṃ ñatvā bhikkhūpi samāpattiṃ",
  "atk-s0510a:2333_11": "samāpajjiṃsu. Tathāgate sattāhaṃ nirodhaṃ samāpajjitvā nisinne antevāsikā bhikkhācārakāle",
  "atk-s0510a:2333_12": "sampatte vanamūlaphalāphalaṃ paribhuñjitvā sesakāle buddhānaṃ añjaliṃ paggayha aṭṭhaṃsu.",
  "atk-s0510a:2333_13": "Nandatāpaso pana bhikkhācārampi agantvā pupphacchattaṃ dhārentoyeva sattāhaṃ pītisukheneva vītināmesi.",
  "atk-s0510a:2334_0": "Satthā nirodhato vuṭṭhāya araṇavihāriaṅgena dakkhiṇeyyaṅgena cāti dvīhi aṅgehi samannāgataṃ",
  "atk-s0510a:2334_1": "ekaṃ sāvakaṃ “isigaṇassa pupphāsanānumodanaṃ karohī”ti āṇāpesi. So cakkavattirañño",
  "atk-s0510a:2334_2": "santikā paṭiladdhamahālābho mahāyodho viya tuṭṭhamānaso attano visaye ṭhatvā tepiṭakaṃ",
  "atk-s0510a:2334_3": "buddhavacanaṃ sammasitvā anumodanamakāsi. Tassa desanāvasāne satthā sayaṃ dhammaṃ",
  "atk-s0510a:2334_4": "desesi. Satthu desanāvasāne sabbepi catucattālīsasahassatāpasā arahattaṃ pāpuṇiṃsu.",
  "atk-s0510a:2334_5": "Satthā – “etha bhikkhavo”ti hatthaṃ pasāresi. Tesaṃ tāvadeva kesamassū antaradhāyiṃsu.",
  "atk-s0510a:2334_6": "Aṭṭha parikkhārā sarīre paṭimukkāva ahesuṃ. Te saṭṭhivassikattherā viya satthāraṃ",
  "atk-s0510a:2334_7": "parivārayiṃsu. Nandatāpaso pana vikkhittacittatāya visesaṃ nādhigañchi. Tassa kira",
  "atk-s0510a:2334_8": "araṇavihārittherassa dhammaṃ sotuṃ āraddhakālato paṭṭhāya – “aho vatāhampi anāgate",
  "atk-s0510a:2334_9": "ekassa buddhassa sāsane iminā sāvakena laddhaguṇaṃ labheyya”nti cittaṃ udapādi. So",
  "atk-s0510a:2334_10": "tena vitakkena maggaphalapaṭivedhaṃ kātuṃ nāsakkhi. Tathāgataṃ pana vanditvā añjaliṃ",
  "atk-s0510a:2334_11": "paggayha sammukhe ṭhito evamāha – “bhante, yena bhikkhunā isigaṇassa pupphāsanānumodanā",
  "atk-s0510a:2334_12": "katā, ko nāmāyaṃ tumhākaṃ sāsane”ti? “Araṇavihāriaṅgena ca dakkhiṇeyyaṅgena ca etadaggaṭṭhānaṃ",
  "atk-s0510a:2334_13": "patto eso bhikkhū”ti. “Bhante, yvāyaṃ mayā sattāhaṃ pupphacchattaṃ dhārentena sakkāro",
  "atk-s0510a:2334_14": "kato, tena adhikārena aññaṃ sampattiṃ na patthemi, anāgate pana ekassa buddhassa",
  "atk-s0510a:2334_15": "sāsane ayaṃ thero viya dvīhaṅgehi samannāgato sāvako bhaveyya”nti patthanaṃ akāsi.",
  "atk-s0510a:2335_0": "Satthā “samijjhissati nu kho imassa tāpasassa patthanā”ti anāgataṃsañāṇaṃ pesetvā",
  "atk-s0510a:2335_1": "olokento kappasatasahassaṃ atikkamitvā samijjhanakabhāvaṃ disvā, “tāpasa, na te ayaṃ",
  "atk-s0510a:2335_2": "patthanā moghaṃ bhavissati, anāgate kappasatasahassaṃ atikkamitvā gotamo nāma buddho",
  "atk-s0510a:2335_3": "uppajjissati, tassa santike samijjhissatī”ti dhammakathaṃ kathetvā bhikkhusaṅghaparivuto",
  "atk-s0510a:2335_4": "ākāsaṃ pakkhandi. Nandatāpaso yāva cakkhupathaṃ na samatikkamati, tāva satthu bhikkhusaṅghassa",
  "atk-s0510a:2335_5": "ca añjaliṃ paggahetvā aṭṭhāsi. So aparabhāge kālena kālaṃ satthāraṃ upasaṅkamitvā",
  "atk-s0510a:2335_6": "dhammaṃ suṇitvā aparihīnajjhānova kālaṃ katvā brahmaloke nibbatto. Tato pana cuto",
  "atk-s0510a:2335_7": "aparānipi pañca jātisatāni pabbajitvā āraññakova ahosi, kassapasammāsambuddhakālepi",
  "atk-s0510a:2335_8": "pabbajitvā āraññako hutvā gatapaccāgatavattaṃ pūresi. Etaṃ kira vattaṃ aparipūretvā",
  "atk-s0510a:2335_9": "mahāsāvakabhāvaṃ pāpuṇantā nāma natthi, gatapaccāgatavattaṃ pana āgamaṭṭhakathāsu",
  "atk-s0510a:2335_10": "vuttanayeneva veditabbaṃ. So vīsativassasahassāni gatapaccāgatavattaṃ pūretvā kālaṃ",
  "atk-s0510a:2335_11": "katvā tāvatiṃsadevaloke nibbatti.",
  "atk-s0510a:2336_0": "Evaṃ so tāvatiṃsabhavane aparāparaṃ uppajjanavasena dibbasampattiṃ anubhavitvā tato",
  "atk-s0510a:2336_1": "cuto manussaloke anekasatakkhattuṃ cakkavattirājā padesarājā ca hutvā uḷāraṃ manussasampattiṃ",
  "atk-s0510a:2336_2": "anubhavitvā amhākaṃ bhagavato uppannakāle sāvatthiyaṃ sumanaseṭṭhissa gehe anāthapiṇḍikassa",
  "atk-s0510a:2336_3": "kaniṭṭho hutvā nibbatti. Subhūtītissa nāmaṃ ahosi.",
  "atk-s0510a:2337_0": "Tena ca samayena amhākaṃ bhagavā loke uppajjitvā pavattitavaradhammacakko anupubbena",
  "atk-s0510a:2337_1": "rājagahaṃ gantvā tattha veḷuvanapaṭiggahaṇādinā lokānuggahaṃ karonto rājagahaṃ upanissāya",
  "atk-s0510a:2337_2": "sītavane vihāsi. Tadā anāthapiṇḍiko seṭṭhi sāvatthiyaṃ uṭṭhānakaṃ bhaṇḍaṃ gahetvā",
  "atk-s0510a:2337_3": "attano sahāyassa rājagahaseṭṭhino gehaṃ gantvā buddhuppādaṃ sutvā satthāraṃ sītavane",
  "atk-s0510a:2337_4": "viharantaṃ upasaṅkamitvā paṭhamadassaneneva sotāpattiphale patiṭṭhāya satthāraṃ sāvatthiṃ",
  "atk-s0510a:2337_5": "āgamanatthāya yācitvā tato pañcacattālīsayojane magge yojane yojane satasahassapariccāgena",
  "atk-s0510a:2337_6": "vihāre patiṭṭhāpetvā sāvatthiyaṃ aṭṭhakarīsappamāṇaṃ jetassa kumārassa uyyānabhūmiṃ",
  "atk-s0510a:2337_7": "koṭisanthārena kiṇitvā tattha bhagavato vihāraṃ kāretvā adāsi. Vihāramahadivase ayaṃ",
  "atk-s0510a:2337_8": "subhūtikuṭumbiko anāthapiṇḍikaseṭṭhinā saddhiṃ gantvā dhammaṃ suṇanto saddhaṃ paṭilabhitvā",
  "atk-s0510a:2337_9": "pabbaji. So upasampanno dve mātikā paguṇā katvā kammaṭṭhānaṃ kathāpetvā araññe samaṇadhammaṃ",
  "atk-s0510a:2337_10": "karonto mettājhānaṃ nibbattetvā taṃ pādakaṃ katvā vipassanaṃ vaḍḍhetvā arahattaṃ pāpuṇi.",
  "atk-s0510a:2338_0": "So dhammaṃ desento yasmā satthārā desitaniyāmena anodissakaṃ katvā deseti, tasmā",
  "atk-s0510a:2338_1": "araṇavihārīnaṃ aggo nāma jāto. Yasmā ca piṇḍāya caranto ghare ghare mettājhānaṃ samāpajjitvā",
  "atk-s0510a:2338_2": "vuṭṭhāya bhikkhaṃ paṭiggaṇhāti “evaṃ dāyakānaṃ mahapphalaṃ bhavissatī”ti, tasmā dakkhiṇeyyānaṃ",
  "atk-s0510a:2338_3": "aggo nāma jāto. Tena naṃ bhagavā “etadaggaṃ, bhikkhave, mama sāvakānaṃ bhikkhūnaṃ",
  "atk-s0510a:2338_4": "araṇavihārīnaṃ dakkhiṇeyyānañca yadidaṃ subhūtī”ti dvayaṅgasamannāgate aggaṭṭhāne",
  "atk-s0510a:2338_5": "ṭhapesi. Evamayaṃ mahāthero attanā pūritapāramīnaṃ phalassa matthakaṃ arahattaṃ patvā",
  "atk-s0510a:2338_6": "loke abhiññāto abhilakkhito hutvā bahujanahitāya janapadacārikaṃ caranto anupubbena rājagahaṃ agamāsi.",
  "atk-s0510a:2339_0": "Rājā bimbisāro therassa āgamanaṃ sutvā upasaṅkamitvā vanditvā “idheva, bhante, vasatha,",
  "atk-s0510a:2339_1": "vasanaṭṭhānaṃ vo karissāmī”ti vatvā pakkanto vissari. Thero senāsanaṃ alabhanto abbhokāse",
  "atk-s0510a:2339_2": "vītināmesi. Therassānubhāvena devo na vassati. Manussā avuṭṭhitāya upaddutā rañño",
  "atk-s0510a:2339_3": "nivesanadvāre ukkuṭṭhiṃ akaṃsu. Rājā “kena nu kho kāraṇena devo na vassatī”ti vīmaṃsanto",
  "atk-s0510a:2339_4": "“therassa abbhokāsavāsena maññe na vassatī”ti cintetvā tassa paṇṇakuṭiṃ kārāpetvā",
  "atk-s0510a:2339_5": "“imissaṃ, bhante, paṇṇakuṭiyaṃ vasathā”ti vatvā vanditvā pakkāmi. Thero kuṭiṃ pavisitvā",
  "atk-s0510a:2339_6": "tiṇasanthārake pallaṅkena nisīdi. Tadā devo thokaṃ thokaṃ phusāyati, na sammādhāraṃ",
  "atk-s0510a:2339_7": "anupavecchati. Atha thero lokassa avuṭṭhikabhayaṃ vidhamitukāmo attano ajjhattikabāhiravatthukassa",
  "atk-s0510a:2339_8": "parissayassa abhāvaṃ pavedento “channā me kuṭikā”ti gāthamāha. Tassattho theragāthāyaṃ vuttoyeva.",
  "atk-s0510a:2340_0": "Kasmā panete mahātherā attano guṇe pakāsentīti? Iminā dīghena addhunā anadhigatapubbaṃ",
  "atk-s0510a:2340_1": "paramagambhīraṃ ativiya santaṃ paṇītaṃ attanā adhigatalokuttaradhammaṃ paccavekkhitvā",
  "atk-s0510a:2340_2": "pītivegasamussāhitaudānadīpanatthaṃ sāsanassa niyyānikabhāvavibhāvanatthañca paramappicchā",
  "atk-s0510a:2340_3": "ariyā attano guṇe pakāsenti. Yathā taṃ lokanātho bodhaneyyānaṃ ajjhāsayavasena “dasabalasamannāgato,",
  "atk-s0510a:2340_4": "bhikkhave, tathāgato catuvesārajjavisārado”tiādinā attano guṇe pakāseti. Evamayaṃ",
  "atk-s0510a:2340_5": "therassa aññābyākaraṇagāthāpi ahosīti.",
  "atk-s0510a:2341_0": "1. Evaṃ so pattaarahattaphalo pattaetadaggaṭṭhāno ca attano pubbakammaṃ saritvā somanassajāto",
  "atk-s0510a:2341_1": "pubbacaritāpadānaṃ pakāsento himavantassāvidūretiādimāha. Tattha himavantassāti himālayapabbatassa",
  "atk-s0510a:2341_2": "avidūre āsanne samīpe pabbatapāde manussānaṃ gamanāgamanasampanne sañcaraṇaṭṭhāneti",
  "atk-s0510a:2341_3": "attho. Nisabho nāma pabbatoti pabbatānaṃ jeṭṭhattā nāmena nisabho nāma selamayapabbato",
  "atk-s0510a:2341_4": "ahosīti sambandho. Assamo sukato mayhanti tattha pabbate mayhaṃ vasanatthāya assamo",
  "atk-s0510a:2341_5": "araññāvāso suṭṭhu kato. Kuṭirattiṭṭhānadivāṭṭhānavatiparikkhepādivasena sundarākārena",
  "atk-s0510a:2341_6": "katoti attho. Paṇṇasālā sumāpitāti paṇṇehi chāditā sālā mayhaṃ nivāsanatthāya suṭṭhu",
  "atk-s0510a:2341_7": "māpitā niṭṭhāpitāti attho.",
  "atk-s0510a:2342_0": "2. Kosiyo nāma nāmenāti mātāpitūhi katanāmadheyyena kosiyo nāma. Uggatāpano pākaṭatapo",
  "atk-s0510a:2342_1": "ghoratapo. Ekākiyo aññesaṃ abhāvā ahaṃ eva eko. Adutiyo dutiyatāpasarahito jaṭilo",
  "atk-s0510a:2342_2": "jaṭādhārī tāpaso tadā tasmiṃ kāle nisabhe pabbate vasāmi viharāmīti sambandho.",
  "atk-s0510a:2343_0": "3. Phalaṃ mūlañca paṇṇañca, na bhuñjāmi ahaṃ tadāti tadā tasmiṃ nisabhapabbate vasanakāle",
  "atk-s0510a:2343_1": "tiṇḍukādiphalaṃ muḷālādimūlaṃ, kārapaṇṇādipaṇṇañca rukkhato ocinitvā na bhuñjāmīti",
  "atk-s0510a:2343_2": "attho. Evaṃ sati kathaṃ jīvatīti taṃ dassento pavattaṃva supātāhanti āha. Tattha",
  "atk-s0510a:2343_3": "pavattaṃ sayameva jātaṃ supātaṃ attano dhammatāya patitaṃ paṇṇādikaṃ nissāya āhāraṃ",
  "atk-s0510a:2343_4": "katvā ahaṃ tāvade tasmiṃ kāle jīvāmi jīvikaṃ kappemīti sambandho. “Pavattapaṇḍupaṇṇānī”ti",
  "atk-s0510a:2343_5": "vā pāṭho, tassa sayameva patitāni paṇḍupaṇṇāni rukkhapattāni upanissāya jīvāmīti attho.",
  "atk-s0510a:2344_0": "4. Nāhaṃ kopemi ājīvanti ahaṃ jīvitaṃ cajamānopi pariccāgaṃ kurumānopi taṇhāvasena",
  "atk-s0510a:2344_1": "phalamūlādiāhārapariyesanāya sammā ājīvaṃ na kopemi na nāsemīti sambandho. Ārādhemi",
  "atk-s0510a:2344_2": "sakaṃ cittanti sakaṃ cittaṃ attano manaṃ appicchatāya santuṭṭhiyā ca ārādhemi pasādemi.",
  "atk-s0510a:2344_3": "Vivajjemi anesananti vejjakammadūtakammādivasena anesanaṃ ayuttapariyesanaṃ vivajjemi dūraṃ karomi.",
  "atk-s0510a:2345_0": "5. Rāgūpasaṃhitaṃ cittanti yadā yasmiṃ kāle mama rāgena sampayuttaṃ cittaṃ uppajjati,",
  "atk-s0510a:2345_1": "tadā sayameva attanāyeva paccavekkhāmi ñāṇena paṭivekkhitvā vinodemi. Ekaggo taṃ",
  "atk-s0510a:2345_2": "damemahanti ahaṃ ekasmiṃ kammaṭṭhānārammaṇe aggo samāhito taṃ rāgacittaṃ damemi damanaṃ karomi.",
  "atk-s0510a:2346_0": "6. Rajjase rajjanīye cāti rajjanīye allīyitabbe rūpārammaṇādivatthusmiṃ rajjase allīno",
  "atk-s0510a:2346_1": "asi bhavasi. Dussanīye ca dussaseti dūsitabbe dosakaraṇavatthusmiṃ dūsako asi. Muyhase",
  "atk-s0510a:2346_2": "mohanīye cāti mohitabbe mohakaraṇavatthusmiṃ moyhasi mūḷho asi bhavasi. Tasmā tuvaṃ",
  "atk-s0510a:2346_3": "vanā vanato araññavāsato nikkhamassu apagacchāhīti evaṃ attānaṃ damemīti sambandho.",
  "atk-s0510a:2347": "24. Timbarūsakavaṇṇābhoti suvaṇṇatimbarūsakavaṇṇābho, jambonadasuvaṇṇavaṇṇoti attho. Sesaṃ suviññeyyamevāti.",
  "atk-s0510a:2348": "Subhūtittheraapadānavaṇṇanā samattā.",
  "atk-s0510a:2349": "2. Upavānattheraapadānavaṇṇanā",
  "atk-s0510a:2350_0": "Padumuttaro nāma jinotiādikaṃ āyasmato upavānattherassa apadānaṃ. Ayampāyasmā purimabuddhesu",
  "atk-s0510a:2350_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2350_2": "bhagavato kāle daliddakule nibbattitvā viññutaṃ patto bhagavati parinibbute tassa",
  "atk-s0510a:2350_3": "dhātuṃ gahetvā manussadevanāgagaruḷakumbhaṇḍayakkhagandhabbehi sattaratanamaye sattayojanike",
  "atk-s0510a:2350_4": "thūpe kate tattha sudhotaṃ attano uttarasāṭakaṃ veḷagge laggetvā ābandhitvā dhajaṃ",
  "atk-s0510a:2350_5": "katvā pūjaṃ akāsi. Taṃ gahetvā abhisammatako nāma yakkhasenāpati devehi cetiyapūjārakkhaṇatthaṃ",
  "atk-s0510a:2350_6": "ṭhapito adissamānakāyo taṃ ākāse dhārento cetiyaṃ tikkhattuṃ padakkhiṇaṃ akāsi. So",
  "atk-s0510a:2350_7": "taṃ disvā bhiyyosomattāya pasannamānaso hutvā tena puññakammena devamanussesu saṃsaranto",
  "atk-s0510a:2350_8": "imasmiṃ buddhuppāde sāvatthiyaṃ brāhmaṇakule nibbattitvā upavānoti laddhanāmo vayappatto",
  "atk-s0510a:2350_9": "jetavanapaṭiggahaṇe buddhānubhāvaṃ disvā paṭiladdhasaddho pabbajitvā vipassanāya",
  "atk-s0510a:2350_10": "kammaṃ karonto arahattaṃ patvā chaḷabhiñño ahosi. Yadā bhagavato aphāsu ahosi, tadā",
  "atk-s0510a:2350_11": "thero uṇhodakaṃ tathārūpaṃ pānakañca bhesajjaṃ bhagavato upanāmesi. Tenassa satthuno",
  "atk-s0510a:2350_12": "rogo vūpasami. Tassa bhagavā anumodanaṃ akāsi.",
  "atk-s0510a:2351_0": "52. Evaṃ so pattaarahattaphalo adhigataetadaggaṭṭhāno attano pubbakammaṃ saritvā",
  "atk-s0510a:2351_1": "somanassavasena pubbacaritāpadānaṃ pakāsento padumuttaro nāma jinotiādimāha. Tattha",
  "atk-s0510a:2351_2": "sabbesaṃ lokiyalokuttaradhammānaṃ pāragū pariyosānaṃ nibbānaṃ gato patto padumuttaro",
  "atk-s0510a:2351_3": "nāma jino jitapañcamāro bhagavā aggikkhandho iva chabbaṇṇā buddharaṃsiyo jalitvā",
  "atk-s0510a:2351_4": "sabbalokaṃ dhammapajjotena obhāsetvā sambuddho suṭṭhu buddho avijjāniddūpagatāya",
  "atk-s0510a:2351_5": "pajāya savāsanāya kilesaniddāya paṭibuddho vikasitanettapaṅkajo parinibbuto khandhaparinibbānena",
  "atk-s0510a:2351_6": "nibbuto adassanaṃ gatoti sambandho.",
  "atk-s0510a:2352": "57. Jaṅghāti cetiyakaraṇakāle upacinitabbānaṃ iṭṭhakānaṃ ṭhapanatthāya, nibandhiyamānasopānapanti.",
  "atk-s0510a:2353_0": "88. Sudhotaṃ rajakenāhanti vatthadhovakena purisena suṭṭhu dhovitaṃ suvisuddhakataṃ,",
  "atk-s0510a:2353_1": "uttareyyapaṭaṃ mama uttarasāṭakaṃ ahaṃ veḷagge laggitvā dhajaṃ katvā ukkhipiṃ, ambare",
  "atk-s0510a:2353_2": "ākāse ussāpesinti attho. Sesaṃ suviññeyyamevāti.",
  "atk-s0510a:2354": "Upavānattheraapadānavaṇṇanā samattā.",
  "atk-s0510a:2355": "3. Tisaraṇagamaniyattheraapadānavaṇṇanā",
  "atk-s0510a:2356_0": "Nagare bandhumatiyātiādikaṃ āyasmato tisaraṇagamaniyattherassa apadānaṃ. Ayampi purimabuddhesu",
  "atk-s0510a:2356_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2356_2": "bhagavato kāle bandhumatīnagare kulagehe nibbattitvā andhamātāpitaro upaṭṭhāsi. So",
  "atk-s0510a:2356_3": "ekadivasaṃ cintesi – “ahaṃ mātāpitaro upaṭṭhahanto pabbajituṃ na labhāmi, yaṃnūnāhaṃ",
  "atk-s0510a:2356_4": "tīṇi saraṇāni gaṇhissāmi, evaṃ duggatito mocessāmī”ti nisabhaṃ nāma vipassissa bhagavato",
  "atk-s0510a:2356_5": "aggasāvakaṃ upasaṅkamitvā tīṇi saraṇāni gaṇhi. So tāni vassasatasahassāni rakkhitvā",
  "atk-s0510a:2356_6": "teneva kammena tāvatiṃsabhavane nibbatto, tato paraṃ devamanussesu saṃsaranto ubhayasampattiyo",
  "atk-s0510a:2356_7": "anubhavitvā imasmiṃ buddhuppāde sāvatthinagare mahāsālakule nibbatto viññutaṃ patto",
  "atk-s0510a:2356_8": "sattavassikova dārakehi parivuto ekaṃ saṅghārāmaṃ agamāsi. Tattha eko khīṇāsavatthero",
  "atk-s0510a:2356_9": "tassa dhammaṃ desetvā saraṇāni adāsi. So tāni gahetvā pubbe attano rakkhitāni saraṇāni",
  "atk-s0510a:2356_10": "saritvā vipassanaṃ vaḍḍhetvā arahattaṃ pāpuṇi. Taṃ arahattappattaṃ bhagavā upasampādesi.",
  "atk-s0510a:2357_0": "106. So arahattappatto upasampanno hutvā attano pubbakammaṃ saritvā somanassavasena",
  "atk-s0510a:2357_1": "pubbacaritāpadānaṃ pakāsento nagare bandhumatiyātiādimāha. Tattha mātu upaṭṭhāko",
  "atk-s0510a:2357_2": "ahunti ahaṃ mātāpitūnaṃ upaṭṭhāko bharako bandhumatīnagare ahosinti sambandho.",
  "atk-s0510a:2358": "108. Tamandhakārapihitāti mohandhakārena pihitā chāditā. Tividhaggīhi ḍayhareti rāgaggidosaggimohaggisaṅkhātehi tīhi aggīhi ḍayhare ḍayhanti sabbe sattāti sambandho.",
  "atk-s0510a:2359": "114. Aṭṭha hetū labhāmahanti aṭṭha kāraṇāni sukhassa paccayabhūtāni kāraṇāni labhāmi ahanti attho. Sesaṃ suviññeyyamevāti.",
  "atk-s0510a:2360": "Tisaraṇagamaniyattheraapadānavaṇṇanā samattā.",
  "atk-s0510a:2361": "4. Pañcasīlasamādāniyattheraapadānavaṇṇanā",
  "atk-s0510a:2362_0": "Nagare candavatiyātiādikaṃ āyasmato pañcasīlasamādāniyattherassa apadānaṃ. Ayampi",
  "atk-s0510a:2362_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2362_2": "anomadassissa bhagavato kāle ekasmiṃ kule nibbatto purimabhave katākusalakammānurūpena",
  "atk-s0510a:2362_3": "daliddo hutvā appannapānabhojano paresaṃ bhatiṃ katvā jīvanto saṃsāre ādīnavaṃ ñatvā",
  "atk-s0510a:2362_4": "pabbajitukāmopi pabbajjaṃ alabhamāno anomadassissa bhagavato sāvakassa nisabhattherassa",
  "atk-s0510a:2362_5": "santike pañca sikkhāpadāni samādiyi. Dīghāyukakāle uppannattā vassasatasahassāni",
  "atk-s0510a:2362_6": "sīlaṃ paripālesi. Tena kammena so devamanussesu saṃsaranto imasmiṃ buddhuppāde vesāliyaṃ",
  "atk-s0510a:2362_7": "mahābhogakule nibbatto. Mātāpitaro sīlaṃ samādiyante disvā attano sīlaṃ saritvā vipassanaṃ",
  "atk-s0510a:2362_8": "vaḍḍhetvā arahattaṃ patvā pabbaji.",
  "atk-s0510a:2363_0": "134. So attano pubbakammaṃ saritvā somanassajāto udānavasena pubbacaritāpadānaṃ pakāsento",
  "atk-s0510a:2363_1": "nagare candavatiyātiādimāha. Bhatako āsahaṃ tadāti tadā mama puññakaraṇakāle ahaṃ",
  "atk-s0510a:2363_2": "bhatako bhatiyā kammakārako āsiṃ ahosiṃ. Parakammāyane yuttoti bhatiyā paresaṃ kammakaraṇe",
  "atk-s0510a:2363_3": "āyutto yojito okāsābhāvena saṃsārato muccanatthāya ahaṃ pabbajjaṃ na labhāmi.",
  "atk-s0510a:2364_0": "135. Mahandhakārapihitāti mahantehi kilesandhakārehi pihitā saṃvutā thakitā. Tividhaggīhi",
  "atk-s0510a:2364_1": "ḍayhareti narakaggipetaggisaṃsāraggisaṅkhātehi tīhi aggīhi ḍayhanti. Ahaṃ pana kena",
  "atk-s0510a:2364_2": "upāyena kena kāraṇena visaṃyutto bhaveyyanti attho.",
  "atk-s0510a:2365_0": "136. Deyyadhammo annapānādidātabbayuttakaṃ vatthu mayhaṃ natthi, tassābhāvena ahaṃ",
  "atk-s0510a:2365_1": "varāko dukkhito bhatako bhatiyā jīvanako yaṃnūnāhaṃ pañcasīlaṃ rakkheyyaṃ paripūrayanti",
  "atk-s0510a:2365_2": "pañcasīlaṃ samādiyitvā paripūrento yaṃnūna rakkheyyaṃ sādhukaṃ bhaddakaṃ sundaraṃ",
  "atk-s0510a:2365_3": "katvā paripāleyyanti attho.",
  "atk-s0510a:2366_0": "148. Svāhaṃ yasamanubhavinti so ahaṃ devamanussesu mahantaṃ yasaṃ anubhaviṃ tesaṃ",
  "atk-s0510a:2366_1": "sīlānaṃ vāhasā ānubhāvenāti attho. Kappakoṭimpi tesaṃ sīlānaṃ phalaṃ kittento ekakoṭṭhāsameva",
  "atk-s0510a:2366_2": "kittaye pākaṭaṃ kareyyanti attho. Sesaṃ suviññeyyamevāti.",
  "atk-s0510a:2367": "Pañcasīlasamādāniyattheraapadānavaṇṇanā samattā.",
  "atk-s0510a:2368": "5. Annasaṃsāvakattheraapadānavaṇṇanā",
  "atk-s0510a:2369_0": "Suvaṇṇavaṇṇaṃ sambuddhantiādikaṃ āyasmato annasaṃsāvakattherassa apadānaṃ. Ayampi",
  "atk-s0510a:2369_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2369_2": "siddhatthassa bhagavato kāle ekasmiṃ kulagehe nibbatto piṇḍāya carantaṃ dvattiṃsamahāpurisalakkhaṇabyāmappabhāmaṇḍalopasobhitaṃ",
  "atk-s0510a:2369_3": "bhagavantaṃ disvā pasannamānaso bhagavantaṃ nimantetvā gehaṃ netvā varaannapānena",
  "atk-s0510a:2369_4": "santappetvā sampavāretvā bhojesi. So teneva cittappasādena tato cuto devaloke nibbattitvā",
  "atk-s0510a:2369_5": "dibbasampattiṃ anubhavitvā tato cavitvā manussaloke nibbattitvā manussasampattiṃ",
  "atk-s0510a:2369_6": "anubhavitvā tato aparāparaṃ devamanussasampattiyo anubhavitvā imasmiṃ buddhuppāde",
  "atk-s0510a:2369_7": "ekasmiṃ kule nibbatto sāsane pasīditvā pabbajitvā vipassanaṃ vaḍḍhetvā arahattaṃ",
  "atk-s0510a:2369_8": "pāpuṇi. So pubbe katapuññanāmavasena annasaṃsāvakattheroti pākaṭanāmo ahosi.",
  "atk-s0510a:2370_0": "155-6. So aparabhāge attano pubbakammaṃ saritvā somanassajāto “evaṃ mayā iminā puññasambhārānubhāvena",
  "atk-s0510a:2370_1": "pattaṃ arahatta”nti attano pubbacaritāpadānaṃ udānavasena pakāsento suvaṇṇavaṇṇantiādimāha.",
  "atk-s0510a:2370_2": "Tattha suvaṇṇassa vaṇṇo viya vaṇṇo yassa bhagavato soyaṃ suvaṇṇavaṇṇo, taṃ suvaṇṇavaṇṇaṃ",
  "atk-s0510a:2370_3": "sambuddhaṃ siddhatthanti attho. Gacchantaṃ antarāpaṇeti vessānaṃ āpaṇapantīnaṃ antaravīthiyaṃ",
  "atk-s0510a:2370_4": "gacchamānaṃ. Kañcanagghiyasaṃkāsanti suvaṇṇatoraṇasadisaṃ bāttiṃsavaralakkhaṇaṃ dvattiṃsavaralakkhaṇehi",
  "atk-s0510a:2370_5": "sampannaṃ lokapajjotaṃ sakalalokadīpabhūtaṃ appameyyaṃ pamāṇavirahitaṃ anopamaṃ upamāvirahitaṃ",
  "atk-s0510a:2370_6": "jutindharaṃ pabhādhāraṃ nīlapītādichabbaṇṇabuddharaṃsiyo dhārakaṃ siddhatthaṃ disvā",
  "atk-s0510a:2370_7": "paramaṃ uttamaṃ pītiṃ alatthaṃ alabhinti sambandho. Sesaṃ suviññeyyamevāti.",
  "atk-s0510a:2371": "Annasaṃsāvakattheraapadānavaṇṇanā samattā.",
  "atk-s0510a:2372": "6. Dhūpadāyakattheraapadānavaṇṇanā",
  "atk-s0510a:2373_0": "Siddhatthassa bhagavatotiādikaṃ āyasmato dhūpadāyakattherassa apadānaṃ. Ayampi purimabuddhesu",
  "atk-s0510a:2373_1": "katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2373_2": "bhagavato kāle kulagehe nibbatto siddhatthe bhagavati cittaṃ pasādetvā tassa bhagavato",
  "atk-s0510a:2373_3": "gandhakuṭiyaṃ candanāgarukāḷānusāriādinā katehi anekehi dhūpehi dhūpapūjaṃ akāsi.",
  "atk-s0510a:2373_4": "So tena puññena devesu ca manussesu ca ubhayasampattiyo anubhavanto nibbattanibbattabhave",
  "atk-s0510a:2373_5": "pūjanīyo hutvā imasmiṃ buddhuppāde ekasmiṃ kulagehe nibbatto puññasambhārānubhāvena",
  "atk-s0510a:2373_6": "sāsane pabbajitvā vipassanaṃ vaḍḍhetvā arahattaṃ patvā katadhūpapūjāpuññattā nāmena",
  "atk-s0510a:2373_7": "dhūpadāyakattheroti sabbattha pākaṭo. So pattaarahattaphalo attano pubbakammaṃ saritvā",
  "atk-s0510a:2373_8": "somanassajāto pubbacaritāpadānaṃ dassento siddhatthassa bhagavatotiādimāha. Siddho",
  "atk-s0510a:2373_9": "paripuṇṇo sabbaññutaññāṇādiguṇasaṅkhāto attho payojanaṃ yassa bhagavato soyaṃ siddhattho,",
  "atk-s0510a:2373_10": "tassa siddhatthassa bhagavato bhagyādiguṇavantassa lokajeṭṭhassa sakalalokuttamassa",
  "atk-s0510a:2373_11": "tādino iṭṭhāniṭṭhesu tādisassa acalasabhāvassāti attho. Sesaṃ uttānatthamevāti.",
  "atk-s0510a:2374": "Dhūpadāyakattheraapadānavaṇṇanā samattā.",
  "atk-s0510a:2375": "7. Pulinapūjakattheraapadānavaṇṇanā",
  "atk-s0510a:2376_0": "Vipassissa bhagavatotiādikaṃ āyasmato pulinapūjakattherassa apadānaṃ. Ayampi purimabuddhesu",
  "atk-s0510a:2376_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2376_2": "bhagavato kāle ekasmiṃ kule nibbatto sāsane pasannacitto cetiyaṅgaṇabodhiyaṅgaṇesu",
  "atk-s0510a:2376_3": "purāṇavālukaṃ apanetvā navaṃ muttādalasadisapaṇḍarapulinaṃ okiritvā māḷakaṃ alaṅkari.",
  "atk-s0510a:2376_4": "Tena kammena so devaloke nibbatto tattha dibbehi ratanehi vijjotamāne anekayojane",
  "atk-s0510a:2376_5": "kanakavimāne dibbasampattiṃ anubhavitvā tato cuto manussaloke sattaratanasampanno",
  "atk-s0510a:2376_6": "cakkavattī rājā hutvā manussasampattiṃ anubhavitvā aparāparaṃ saṃsaranto imasmiṃ",
  "atk-s0510a:2376_7": "buddhuppāde vibhavasampanne ekasmiṃ kule nibbatto sāsane pasanno pabbajitvā vipassanaṃ",
  "atk-s0510a:2376_8": "vaḍḍhetvā arahattaṃ pāpuṇi. So attano katapuññanāmasadisena nāmena pulinapūjakattheroti pākaṭo.",
  "atk-s0510a:2377_0": "165. So attano pubbakammaṃ saritvā somanassajāto pubbacaritāpadānaṃ dassento vipassissa",
  "atk-s0510a:2377_1": "bhagavatotiādimāha. Tattha vividhaṃ passatīti vipassī, vivicca passatīti vā vipassī,",
  "atk-s0510a:2377_2": "vividhe attatthaparatthādibhede atthe passatīti vā vipassī, vividhe vohāraparamatthādibhede",
  "atk-s0510a:2377_3": "passatīti vā vipassī, tassa vipassissa bodhiyā pādaputtame uttame bodhirukkhamaṇḍalamāḷake",
  "atk-s0510a:2377_4": "purāṇapulinaṃ vālukaṃ chaḍḍetvā suddhaṃ paṇḍaraṃ pulinaṃ ākiriṃ santhariṃ. Sesaṃ suviññeyyamevāti.",
  "atk-s0510a:2378": "Pulinapūjakattheraapadānavaṇṇanā samattā.",
  "atk-s0510a:2379": "8. Uttiyattheraapadānavaṇṇanā",
  "atk-s0510a:2380_0": "Candabhāgānadītīretiādikaṃ āyasmato uttiyattherassa apadānaṃ. Ayampi purimabuddhesu",
  "atk-s0510a:2380_1": "katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2380_2": "bhagavato kāle candabhāgānadiyaṃ susumāro hutvā nibbatto nadītīraṃ upagataṃ bhagavantaṃ",
  "atk-s0510a:2380_3": "disvā pasannacitto pāraṃ netukāmo tīrasamīpeyeva nipajji. Bhagavā tassa anukampāya",
  "atk-s0510a:2380_4": "piṭṭhiyaṃ pāde ṭhapesi. So tuṭṭho udaggo pītivegena mahussāho hutvā sotaṃ chindanto",
  "atk-s0510a:2380_5": "sīghena javena bhagavantaṃ paratīraṃ nesi. Bhagavā tassa cittappasādaṃ ñatvā “ayaṃ",
  "atk-s0510a:2380_6": "ito cuto devaloke nibbattissati, tato paṭṭhāya sugatīsuyeva saṃsaranto ito catunnavutikappe",
  "atk-s0510a:2380_7": "amataṃ pāpuṇissatī”ti byākaritvā pakkāmi.",
  "atk-s0510a:2381_0": "So tathā sugatīsuyeva saṃsaranto imasmiṃ buddhuppāde sāvatthiyaṃ aññatarassa brāhmaṇassa",
  "atk-s0510a:2381_1": "putto hutvā nibbatti, uttiyotissa nāmaṃ akaṃsu. So vayappatto “amataṃ pariyesissāmī”ti",
  "atk-s0510a:2381_2": "paribbājako hutvā ekadivasaṃ bhagavantaṃ disvā upasaṅkamitvā vanditvā dhammaṃ sutvā",
  "atk-s0510a:2381_3": "paṭiladdhasaddho hutvā sāsane pabbajitvā sīladiṭṭhīnaṃ avisodhitattā visesaṃ nibbattetuṃ",
  "atk-s0510a:2381_4": "asakkonto aññaṃ bhikkhuṃ visesaṃ nibbattetvā aññaṃ byākarontaṃ disvā satthāraṃ upasaṅkamitvā",
  "atk-s0510a:2381_5": "saṅkhepena ovādaṃ yāci. Satthāpi tassa, “tasmātiha tvaṃ, uttiya, ādimeva visodhehī”tiādinā",
  "atk-s0510a:2381_6": "saṅkhepeneva ovādaṃ adāsi. So satthu ovāde ṭhatvā vipassanaṃ ārabhi. Tassa āraddhavipassakassa",
  "atk-s0510a:2381_7": "ābādho uppajji. Uppanne ābādhe jātasaṃvego vīriyārambhavatthuṃ ñatvā vipassanaṃ vaḍḍhetvā arahattaṃ pāpuṇi.",
  "atk-s0510a:2382_0": "169. Evaṃ so katasambhārānurūpena pattaarahattaphalo attano pubbakammaṃ saritvā somanassajāto",
  "atk-s0510a:2382_1": "pubbacaritāpadānaṃ pakāsento candabhāgānadītīretiādimāha. Tattha candabhāgānadītīreti",
  "atk-s0510a:2382_2": "parisuddhapaṇḍarapulinatalehi ca pabhāsampannapasannamadhurodakaparipuṇṇatāya ca",
  "atk-s0510a:2382_3": "candappabhākiraṇasassirīkābhā nadamānā saddaṃ kurumānā gacchatīti candabhāgānadī,",
  "atk-s0510a:2382_4": "tassā candabhāgānadiyā tīre susumāro ahosinti sambandho. Tattha susumāroti khuddakamacchagumbe",
  "atk-s0510a:2382_5": "khaṇḍākhaṇḍikaṃ karonto māretīti susumāro, caṇḍamaccho kumbhīloti attho. Sabhojanapasutohanti",
  "atk-s0510a:2382_6": "ahaṃ sabhojane sakagocare pasuto byāvaṭo. Nadītitthaṃ agacchahanti bhagavato āgamanakāle",
  "atk-s0510a:2382_7": "ahaṃ nadītitthaṃ agacchiṃ pattomhi.",
  "atk-s0510a:2383_0": "170. Siddhattho tamhi samayeti tasmiṃ mama titthagamanakāle siddhattho bhagavā aggapuggalo",
  "atk-s0510a:2383_1": "sabbasattesu jeṭṭho seṭṭho sayambhū sayameva bhūto jāto buddhabhūto so bhagavā nadiṃ",
  "atk-s0510a:2383_2": "taritukāmo nadītīraṃ upāgami.",
  "atk-s0510a:2384": "172. Pettikaṃ visayaṃ mayhanti mayhaṃ pitupitāmahādīhi paramparānītaṃ, yadidaṃ sampattasampattamahānubhāvānaṃ taraṇanti attho.",
  "atk-s0510a:2385": "173. Mama uggajjanaṃ sutvāti mayhaṃ uggajjanaṃ ārādhanaṃ sutvā mahāmuni bhagavā abhiruhīti sambandho. Sesaṃ uttānatthamevāti.",
  "atk-s0510a:2386": "Uttiyattheraapadānavaṇṇanā samattā.",
  "atk-s0510a:2387": "9. Ekañjalikattheraapadānavaṇṇanā",
  "atk-s0510a:2388_0": "Suvaṇṇavaṇṇantiādikaṃ āyasmato ekañjalikattherassa apadānaṃ. Ayampi purimabuddhesu",
  "atk-s0510a:2388_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2388_2": "bhagavato kāle ekasmiṃ kulagehe nibbatto viññutaṃ patto ratanattaye pasanno piṇḍāya",
  "atk-s0510a:2388_3": "carantaṃ vipassiṃ bhagavantaṃ disvā pasannamānaso añjaliṃ paggahetvā aṭṭhāsi. So",
  "atk-s0510a:2388_4": "tena puññakammena devamanussesu saṃsaranto sabbattha pūjanīyo hutvā ubhayasampattiyo",
  "atk-s0510a:2388_5": "anubhavitvā imasmiṃ buddhuppāde vibhavasampanne kule nibbattitvā sāsane pasīditvā",
  "atk-s0510a:2388_6": "pabbajitvā vipassanaṃ vaḍḍhetvā arahatte patiṭṭhāsi. Pubbe katapuññavasena ekañjalikattheroti pākaṭo.",
  "atk-s0510a:2389_0": "180. So attano pubbakammaṃ saritvā taṃ hatthatale āmalakaṃ viya disvā udānavasena",
  "atk-s0510a:2389_1": "pubbacaritāpadānaṃ pakāsento suvaṇṇavaṇṇantiādimāha. Vipassiṃ satthavāhagganti vāṇije",
  "atk-s0510a:2389_2": "kantārā vahati tāretīti satthavāho. Vāḷakantārā coḷakantārā dubbhikkhakantārā nirudakakantārā",
  "atk-s0510a:2389_3": "yakkhakantārā appabhakkhakantārā ca tāreti uttāreti patāreti nittāreti khemantabhūmiṃ",
  "atk-s0510a:2389_4": "pāpetīti attho. Ko so? Vāṇijajeṭṭhako. Satthavāhasadisattā ayampi bhagavā satthavāho.",
  "atk-s0510a:2389_5": "Tathā hi so tividhaṃ bodhiṃ patthayante katapuññasambhāre satte jātikantārā jarākantārā",
  "atk-s0510a:2389_6": "byādhikantārā maraṇakantārā sokaparidevadukkhadomanassupāyāsakantārā ca sabbasmā",
  "atk-s0510a:2389_7": "saṃsārakantārā ca tāreti uttāreti patāreti nittāreti nibbānathalaṃ pāpetīti attho.",
  "atk-s0510a:2389_8": "Satthavāho ca so aggo seṭṭho padhāno cāti satthavāhaggo, taṃ satthavāhaggaṃ vipassiṃ",
  "atk-s0510a:2389_9": "sambuddhanti sambandho. Naravaraṃ vināyakanti narānaṃ antare asithilaparakkamoti",
  "atk-s0510a:2389_10": "naravīro, taṃ. Visesena katapuññasambhāre satte neti nibbānapuraṃ pāpetīti vināyako, taṃ.",
  "atk-s0510a:2390_0": "181. Adantadamanaṃ tādinti rāgadosamohādikilesasampayuttattā kāyavacīmanodvārehi",
  "atk-s0510a:2390_1": "adante satte dametīti adantadamano, taṃ. Iṭṭhāniṭṭhesu akampiyatādiguṇayuttoti tādī,",
  "atk-s0510a:2390_2": "taṃ. Mahāvādiṃ mahāmatinti sakasamayaparasamayavādīnaṃ antare attanā samadhikapuggalavirahitattā",
  "atk-s0510a:2390_3": "mahāvādī, mahatī pathavisamānā merusamānā ca mati yassa so mahāmati, taṃ mahāvādiṃ",
  "atk-s0510a:2390_4": "mahāmatiṃ sambuddhanti iminā tulyādhikaraṇaṃ. Sesaṃ suviññeyyamevāti.",
  "atk-s0510a:2391": "Ekañjalikattheraapadānavaṇṇanā samattā.",
  "atk-s0510a:2392": "10. Khomadāyakattheraapadānavaṇṇanā",
  "atk-s0510a:2393_0": "Nagare bandhumatiyātiādikaṃ āyasmato khomadāyakattherassa apadānaṃ. Ayampi purimabuddhesu",
  "atk-s0510a:2393_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2393_2": "bhagavato kāle ekasmiṃ kulagehe nibbatto vayappatto sāsane abhippasanno ratanattayamāmako",
  "atk-s0510a:2393_3": "vipassissa bhagavato santike dhammaṃ sutvā pasannamānaso khomadussena pūjaṃ akāsi.",
  "atk-s0510a:2393_4": "So tadeva mūlaṃ katvā yāvajīvaṃ puññāni katvā tato devaloke nibbatto. Chasu devesu",
  "atk-s0510a:2393_5": "aparāparaṃ dibbasukhaṃ anubhavitvā tato cavitvā manussaloke cakkavattiādianekavidhamanussasampattiṃ",
  "atk-s0510a:2393_6": "anubhavitvā paripākagate puññasambhāre imasmiṃ buddhuppāde kulagehe nibbatto vayappatto",
  "atk-s0510a:2393_7": "satthu santike dhammaṃ sutvā paṭiladdhasaddho pabbajitvā vipassanaṃ vaḍḍhetvā nacirasseva",
  "atk-s0510a:2393_8": "arahattaṃ pāpuṇi. Katapuññanāmena khomadāyakattheroti pākaṭo.",
  "atk-s0510a:2394_0": "184. So attano pubbakammaṃ saritvā somanassajāto pubbacaritāpadānaṃ dassento nagare",
  "atk-s0510a:2394_1": "bandhumatiyātiādimāha. Tattha bandhu vuccati ñātako, te bandhū yasmiṃ nagare aññamaññaṃ",
  "atk-s0510a:2394_2": "saṅghaṭitā vasanti, taṃ nagaraṃ “bandhumatī”ti vuccati. Ropemi bījasampadanti dānasīlādipuññabījasampattiṃ",
  "atk-s0510a:2394_3": "ropemi paṭṭhapemīti attho.",
  "atk-s0510a:2395": "Khomadāyakattheraapadānavaṇṇanā samattā.",
  "atk-s0510a:2396": "Tatiyassa subhūtivaggassa vaṇṇanā samattā.",
  "atk-s0510a:2397": "Catubhāṇavāravaṇṇanā niṭṭhitā.",
  "atk-s0510a:2398": "4. Kuṇḍadhānavaggo",
  "atk-s0510a:2399": "1. Kuṇḍadhānattheraapadānavaṇṇanā",
  "atk-s0510a:2400_0": "Sattāhaṃ paṭisallīnantiādikaṃ āyasmato kuṇḍadhānattherassa apadānaṃ. Ayampi purimabuddhesu",
  "atk-s0510a:2400_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2400_2": "bhagavato kāle haṃsavatīnagare kulagehe nibbatto vuttanayena bhagavantaṃ upasaṅkamitvā",
  "atk-s0510a:2400_3": "dhammaṃ suṇanto satthāraṃ ekaṃ bhikkhuṃ paṭhamaṃ salākaṃ gaṇhantānaṃ aggaṭṭhāne ṭhapentaṃ",
  "atk-s0510a:2400_4": "disvā taṃ ṭhānantaraṃ patthetvā tadanurūpaṃ puññaṃ karonto vicari. So ekadivasaṃ",
  "atk-s0510a:2400_5": "padumuttarassa bhagavato nirodhasamāpattito vuṭṭhāya nisinnassa manosilācuṇṇapiñjaraṃ",
  "atk-s0510a:2400_6": "mahantaṃ kadaliphalakaṇṇikaṃ upanesi, taṃ bhagavā paṭiggahetvā paribhuñji. So tena",
  "atk-s0510a:2400_7": "puññakammena ekādasakkhattuṃ devesu devarajjaṃ kāresi. Catuvīsativāre ca rājā ahosi cakkavattī.",
  "atk-s0510a:2401_0": "So evaṃ aparāparaṃ puññāni katvā devamanussesu saṃsaranto kassapabuddhakāle bhummadevatā",
  "atk-s0510a:2401_1": "hutvā nibbatti. Dīghāyukabuddhānañca nāma na anvaddhamāsiko uposatho hoti. Tathā",
  "atk-s0510a:2401_2": "hi vipassissa bhagavato chabbassantare chabbassantare uposatho ahosi, kassapadasabalo",
  "atk-s0510a:2401_3": "pana chaṭṭhe chaṭṭhe māse pātimokkhaṃ osāresi, tassa pātimokkhassa osāraṇakāle disāvāsikā",
  "atk-s0510a:2401_4": "dve sahāyakā bhikkhū “uposathaṃ karissāmā”ti gacchanti. Ayaṃ bhummadevatā cintesi",
  "atk-s0510a:2401_5": "– “imesaṃ dvinnaṃ bhikkhūnaṃ metti ativiya daḷhā, kiṃ nu kho bhedake sati bhijjeyya,",
  "atk-s0510a:2401_6": "na bhijjeyyā”ti. Tesaṃ okāsaṃ olokayamānā tesaṃ avidūre gacchati.",
  "atk-s0510a:2402_0": "Atheko thero ekassa hatthe pattacīvaraṃ datvā sarīravaḷañjanatthaṃ udakaphāsukaṭṭhānaṃ",
  "atk-s0510a:2402_1": "gantvā dhotahatthapādo hutvā gumbasamīpato nikkhamati. Bhummadevatā tassa therassa",
  "atk-s0510a:2402_2": "pacchato pacchato uttamarūpā itthī hutvā kese vidhunitvā saṃvidhāya bandhantī viya",
  "atk-s0510a:2402_3": "piṭṭhiyaṃ paṃsuṃ puñchamānā viya sāṭakaṃ saṃvidhāya nivāsayamānā viya ca hutvā therassa",
  "atk-s0510a:2402_4": "padānupadikā hutvā gumbato nikkhantā. Ekamante ṭhito sahāyakatthero taṃ kāraṇaṃ disvāva",
  "atk-s0510a:2402_5": "domanassajāto “naṭṭho dāni me iminā bhikkhunā saddhiṃ dīgharattānugato sineho, sacāhaṃ",
  "atk-s0510a:2402_6": "evaṃvidhabhāvaṃ jāneyyaṃ, ettakaṃ kālaṃ iminā saddhiṃ vissāsaṃ na kareyya”nti cintetvā",
  "atk-s0510a:2402_7": "āgacchantaṃyeva naṃ “gaṇhāhāvuso, tuyhaṃ pattacīvaraṃ, tādisena pāpena saddhiṃ ekamaggena",
  "atk-s0510a:2402_8": "na gacchāmī”ti āha. Taṃ kathaṃ sutvā tassa lajjibhikkhuno hadayaṃ tikhiṇasattiṃ gahetvā",
  "atk-s0510a:2402_9": "viddhaṃ viya ahosi. Tato naṃ āha – “āvuso, kinnāmetaṃ vadasi, ahaṃ ettakaṃ kālaṃ",
  "atk-s0510a:2402_10": "dukkaṭamattampi āpattiṃ na jānāmi, tvaṃ pana maṃ ajja ‘pāpo’ti vadasi, kiṃ te diṭṭhanti,",
  "atk-s0510a:2402_11": "kiṃ aññena diṭṭhena, kiṃ tvaṃ evaṃvidhena alaṅkatapaṭiyattena mātugāmena saddhiṃ",
  "atk-s0510a:2402_12": "ekaṭṭhāne hutvā nikkhanto”ti? “Natthetaṃ, āvuso, mayhaṃ, nāhaṃ evarūpaṃ mātugāmaṃ",
  "atk-s0510a:2402_13": "passāmī”ti tassa yāvatatiyaṃ kathentassāpi itaro thero kathaṃ asaddahitvā attanā",
  "atk-s0510a:2402_14": "diṭṭhakāraṇaṃyeva bhūtattaṃ katvā gaṇhanto tena saddhiṃ ekamaggena agantvā aññena",
  "atk-s0510a:2402_15": "maggena satthu santikaṃ gato. Itaropi bhikkhu aññena maggena satthu santikaṃyeva gato.",
  "atk-s0510a:2403_0": "Tato bhikkhusaṅghassa uposathāgāraṃ pavisanavelāya so bhikkhu taṃ bhikkhuṃ uposathagge",
  "atk-s0510a:2403_1": "disvā sañjānitvā “imasmiṃ uposathagge evarūpo nāma pāpabhikkhu atthi, nāhaṃ tena",
  "atk-s0510a:2403_2": "saddhiṃ uposathaṃ karissāmī”ti nikkhamitvā bahi aṭṭhāsi. Atha bhummadevatā “bhāriyaṃ",
  "atk-s0510a:2403_3": "mayā kammaṃ kata”nti mahallakaupāsakavaṇṇena tassa santikaṃ gantvā – “kasmā, bhante,",
  "atk-s0510a:2403_4": "ayyo imasmiṃ ṭhāne ṭhito”ti āha. “Upāsaka, imaṃ uposathaggaṃ eko pāpabhikkhu paviṭṭho,",
  "atk-s0510a:2403_5": "‘ahaṃ tena saddhiṃ uposathaṃ na karomī’ti bahi ṭhitomhī”ti. “Bhante, mā evaṃ gaṇhatha,",
  "atk-s0510a:2403_6": "parisuddhasīlo esa bhikkhu, tumhehi diṭṭhamātugāmo nāma ahaṃ. Mayā tumhākaṃ vīmaṃsanatthāya",
  "atk-s0510a:2403_7": "‘daḷhā nu kho imesaṃ therānaṃ metti, no daḷhā’ti bhijjanābhijjanabhāvaṃ olokentena",
  "atk-s0510a:2403_8": "taṃ kammaṃ kata”nti. “Ko pana tvaṃ, sappurisā”ti? “Ahaṃ ekā bhummadevatā, bhante”ti.",
  "atk-s0510a:2403_9": "Devaputto kathentoyeva dibbānubhāvena ṭhatvā therassa pādamūle patitvā “mayhaṃ, bhante,",
  "atk-s0510a:2403_10": "khamatha, therassa eso doso natthi, uposathaṃ karothā”ti theraṃ yācitvā uposathaggaṃ",
  "atk-s0510a:2403_11": "pavesesi. So thero uposathaṃ tāva ekaṭṭhāne akāsi. Mittasanthavavasena pana puna",
  "atk-s0510a:2403_12": "tena saddhiṃ na ekaṭṭhāne vasi. Imassa therassa dosaṃ na kathesi. Aparabhāge cuditakatthero",
  "atk-s0510a:2403_13": "pana vipassanāya kammaṃ karonto arahattaṃ pāpuṇi.",
  "atk-s0510a:2404_0": "Bhummadevatā tassa kammassa nissandena ekaṃ buddhantaraṃ apāyato na muccittha. Sace",
  "atk-s0510a:2404_1": "pana kālena kālaṃ manussattaṃ āgacchati, aññena yena kenaci kato doso tasseva upari",
  "atk-s0510a:2404_2": "patati. So amhākaṃ bhagavato uppannakāle sāvatthiyaṃ brāhmaṇakule nibbatti, dhānamāṇavotissa",
  "atk-s0510a:2404_3": "nāmaṃ akaṃsu. So vayappatto tayo vede uggaṇhitvā mahallakakāle satthu dhammadesanaṃ",
  "atk-s0510a:2404_4": "sutvā paṭiladdhasaddho sāsane pabbaji. Tassa upasampannadivasato paṭṭhāya ekā alaṅkatapaṭiyattā",
  "atk-s0510a:2404_5": "itthī tasmiṃ gāmaṃ pavisante saddhiṃyeva pavisati, nikkhamante nikkhamati, vihāraṃ",
  "atk-s0510a:2404_6": "pavisantepi saddhiṃ pavisati, tiṭṭhantepi tiṭṭhatīti evaṃ niccānubandhā paññāyati.",
  "atk-s0510a:2404_7": "Thero taṃ na passati. Tassa pana purimakammassa nissandena sā aññesaṃ upaṭṭhāsi.",
  "atk-s0510a:2405_0": "Gāme yāgubhikkhaṃ dadamānā itthiyo, “bhante, ayaṃ eko yāguuḷuṅko tumhākaṃ, eko imissā",
  "atk-s0510a:2405_1": "amhākaṃ sahāyikāyā”ti parihāsaṃ karonti. Therassa mahatī vihesā hoti. Vihāragatampi",
  "atk-s0510a:2405_2": "naṃ sāmaṇerā ceva daharabhikkhū ca parivāretvā “dhāno koṇḍo jāto”ti parihāsaṃ karonti.",
  "atk-s0510a:2405_3": "Athassa teneva kāraṇena kuṇḍadhāno theroti nāmaṃ jātaṃ. So uṭṭhāya samuṭṭhāya tehi",
  "atk-s0510a:2405_4": "kariyamānaṃ keḷiṃ sahituṃ asakkonto ummādaṃ gahetvā “tumhe koṇḍā, tumhākaṃ upajjhāyo",
  "atk-s0510a:2405_5": "koṇḍo, ācariyo koṇḍo”ti vadati. Atha naṃ satthu ārocesuṃ – “kuṇḍadhāno, bhante, daharasāmaṇerehi",
  "atk-s0510a:2405_6": "saddhiṃ evaṃ pharusavācaṃ vadatī”ti. Satthā taṃ pakkosāpetvā “saccaṃ kira tvaṃ, dhāna,",
  "atk-s0510a:2405_7": "daharasāmaṇerehi saddhiṃ pharusavācaṃ vadasī”ti pucchi. Tena “saccaṃ bhagavā”ti vutte",
  "atk-s0510a:2405_8": "– “kasmā evaṃ vadasī”ti āha. “Bhante, nibaddhaṃ vihesaṃ sahituṃ asakkonto evaṃ kathemī”ti.",
  "atk-s0510a:2405_9": "“Tvaṃ pubbe katakammaṃ yāvajjadivasā jīrāpetuṃ na sakkosi, puna evaṃ pharusavācaṃ",
  "atk-s0510a:2405_10": "mā vada bhikkhū”ti vatvā āha –",
  "atk-s0510a:2406": "“Māvoca pharusaṃ kañci, vuttā paṭivadeyyu taṃ;",
  "atk-s0510a:2407": "Dukkhā hi sārambhakathā, paṭidaṇḍā phuseyyu taṃ.",
  "atk-s0510a:2408": "“Sace neresi attānaṃ, kaṃso upahato yathā;",
  "atk-s0510a:2409": "Esa pattosi nibbānaṃ, sārambho te na vijjatī”ti. –",
  "atk-s0510a:2410_0": "Imañca pana tassa therassa mātugāmena saddhiṃ vicaraṇabhāvaṃ kosalaraññopi kathayiṃsu.",
  "atk-s0510a:2410_1": "Rājā “gacchatha, bhaṇe, naṃ vīmaṃsathā”ti pesetvā sayampi mandeneva parivārena saddhiṃ",
  "atk-s0510a:2410_2": "therassa santikaṃ gantvā ekamante olokento aṭṭhāsi. Tasmiṃ khaṇe thero sūcikammaṃ",
  "atk-s0510a:2410_3": "karonto nisinno hoti. Sāpi itthī avidūre ṭhāne ṭhitā viya paññāyati.",
  "atk-s0510a:2411_0": "Rājā taṃ disvā “atthi taṃ kāraṇa”nti tassā ṭhitaṭṭhānaṃ agamāsi. Sā tasmiṃ āgacchante",
  "atk-s0510a:2411_1": "therassa vasanapaṇṇasālaṃ paviṭṭhā viya ahosi. Rājāpi tāya saddhiṃ eva paṇṇasālāyaṃ",
  "atk-s0510a:2411_2": "pavisitvā sabbattha olokento adisvā “nāyaṃ mātugāmo, therassa eko kammavipāko”ti",
  "atk-s0510a:2411_3": "saññaṃ katvā paṭhamaṃ therassa samīpena gacchantopi theraṃ avanditvā tassa kāraṇassa",
  "atk-s0510a:2411_4": "abhūtabhāvaṃ ñatvā paṇṇasālato nikkhamitvā theraṃ vanditvā ekamante nisinno “kacci,",
  "atk-s0510a:2411_5": "bhante, piṇḍakena na kilamathā”ti pucchi. Thero “vaṭṭati, mahārājā”ti āha. “Jānāmahaṃ,",
  "atk-s0510a:2411_6": "bhante, ayyassa kathaṃ, evarūpenupakkilesena saddhiṃ carantānaṃ tumhākaṃ ke nāma",
  "atk-s0510a:2411_7": "pasīdissanti, ito paṭṭhāya vo katthaci gamanakiccaṃ natthi. Ahaṃ catūhi paccayehi",
  "atk-s0510a:2411_8": "upaṭṭhahissāmi, tumhe yonisomanasikāre mā pamajjitthā”ti vatvā nibaddhabhikkhaṃ paṭṭhapesi.",
  "atk-s0510a:2411_9": "Thero rājānaṃ upatthambhakaṃ labhitvā bhojanasappāyena ekaggacitto hutvā vipassanaṃ",
  "atk-s0510a:2411_10": "vaḍḍhetvā arahattaṃ pāpuṇi. Tato paṭṭhāya sā itthī antaradhāyi.",
  "atk-s0510a:2412_0": "Tadā mahāsubhaddā ugganagare micchādiṭṭhikule vasamānā “satthā maṃ anukampatū”ti",
  "atk-s0510a:2412_1": "uposathaṅgaṃ adhiṭṭhāya nirāmagandhā hutvā uparipāsādatale ṭhitā “imāni pupphāni",
  "atk-s0510a:2412_2": "antare aṭṭhatvā dasabalassa matthake vitānaṃ hutvā tiṭṭhantu, dasabalo imāya saññāya",
  "atk-s0510a:2412_3": "sve pañcahi bhikkhusatehi saddhiṃ mayhaṃ bhikkhaṃ gaṇhatū”ti saccakiriyaṃ katvā aṭṭha",
  "atk-s0510a:2412_4": "sumanapupphamuṭṭhiyo vissajjesi. Pupphāni gantvā dhammadesanāvelāya satthu matthake",
  "atk-s0510a:2412_5": "vitānaṃ hutvā aṭṭhaṃsu. Satthā taṃ sumanapupphavitānaṃ disvā citteneva subhaddāya",
  "atk-s0510a:2412_6": "bhikkhaṃ adhivāsetvā punadivase aruṇe uṭṭhite ānandattheraṃ āha – “ānanda, mayaṃ",
  "atk-s0510a:2412_7": "ajja dūraṃ bhikkhācāraṃ gamissāma, puthujjanānaṃ adatvā ariyānaṃyeva salākaṃ dehī”ti.",
  "atk-s0510a:2412_8": "Thero bhikkhūnaṃ ārocesi – “āvuso, satthā ajja dūraṃ bhikkhācāraṃ gamissati. Puthujjanā",
  "atk-s0510a:2412_9": "mā gaṇhantu, ariyāva salākaṃ gaṇhantū”ti. Kuṇḍadhānatthero – “āharāvuso, salāka”nti",
  "atk-s0510a:2412_10": "paṭhamaṃyeva hatthaṃ pasāresi. Ānando “satthā tādisānaṃ bhikkhūnaṃ salākaṃ na dāpeti,",
  "atk-s0510a:2412_11": "ariyānaṃyeva dāpetī”ti vitakkaṃ uppādetvā gantvā satthu ārocesi. Satthā “āharāpentassa",
  "atk-s0510a:2412_12": "salākaṃ dehī”ti āha. Thero cintesi – “sace kuṇḍadhānassa salākā dātuṃ na yuttā, atha",
  "atk-s0510a:2412_13": "satthā paṭibāheyya, bhavissati ettha kāraṇa”nti “kuṇḍadhānassa salākaṃ dassāmī”ti",
  "atk-s0510a:2412_14": "gamanaṃ abhinīhari. Kuṇḍadhāno tassa purāgamanā eva abhiññāpādakaṃ catutthajjhānaṃ",
  "atk-s0510a:2412_15": "samāpajjitvā iddhiyā ākāse ṭhatvā “āharāvuso ānanda, satthā maṃ jānāti, mādisaṃ bhikkhuṃ",
  "atk-s0510a:2412_16": "paṭhamaṃ salākaṃ gaṇhantaṃ na satthā vāretī”ti hatthaṃ pasāretvā salākaṃ gaṇhi. Satthā",
  "atk-s0510a:2412_17": "taṃ aṭṭhuppattiṃ katvā theraṃ imasmiṃ sāsane paṭhamaṃ salākaṃ gaṇhantānaṃ aggaṭṭhāne",
  "atk-s0510a:2412_18": "ṭhapesi. Yasmā ayaṃ thero rājānaṃ upatthambhaṃ labhitvā sappāyāhārapaṭilābhena samāhitacitto",
  "atk-s0510a:2412_19": "vipassanāya kammaṃ karonto upanissayasampannatāya chaḷabhiñño ahosi. Evaṃbhūtassāpi",
  "atk-s0510a:2412_20": "imassa therassa guṇe ajānantā ye puthujjanā bhikkhū “ayaṃ paṭhamaṃ salākaṃ gaṇhati,",
  "atk-s0510a:2412_21": "kiṃ nu kho eta”nti vimatiṃ uppādenti. Tesaṃ taṃ vimatividhamanatthaṃ thero ākāsaṃ",
  "atk-s0510a:2412_22": "abbhuggantvā iddhipāṭihāriyaṃ dassetvā aññāpadesena aññaṃ byākaronto “pañca chinde”ti gāthaṃ abhāsi.",
  "atk-s0510a:2413_0": "1. Evaṃ so pūritapuññasambhārānurūpena arahā hutvā pattaetadaggaṭṭhāno attano pubbakammaṃ",
  "atk-s0510a:2413_1": "saritvā somanassavasena pubbacaritāpadānaṃ pakāsento sattāhaṃ paṭisallīnantiādimāha.",
  "atk-s0510a:2413_2": "Tattha satthāhaṃ sattadivasaṃ nirodhasamāpattivihārena paṭisallīnaṃ vivekabhūtanti",
  "atk-s0510a:2413_3": "attho. Sesaṃ uttānatthamevāti.",
  "atk-s0510a:2414": "Kuṇḍadhānattheraapadānavaṇṇanā samattā.",
  "atk-s0510a:2415": "2. Sāgatattheraapadānavaṇṇanā",
  "atk-s0510a:2416_0": "Sobhito nāma nāmenātiādikaṃ āyasmato sāgatattherassa apadānaṃ. Ayampi purimabuddhesu",
  "atk-s0510a:2416_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2416_2": "bhagavato kāle ekasmiṃ brāhmaṇakule nibbatto sabbasippesu nipphattiṃ patto nāmena",
  "atk-s0510a:2416_3": "sobhito nāma hutvā tiṇṇaṃ vedānaṃ pāragū sanighaṇḍukeṭubhānaṃ sākkharappabhedānaṃ",
  "atk-s0510a:2416_4": "itihāsapañcamānaṃ padako veyyākaraṇo lokāyatamahāpurisalakkhaṇesu anavayo. So ekadivasaṃ",
  "atk-s0510a:2416_5": "padumuttaraṃ bhagavantaṃ dvattiṃsamahāpurisalakkhaṇasiriyā sobhamānaṃ uyyānadvārena",
  "atk-s0510a:2416_6": "gacchantaṃ disvā atīva pasannamānaso anekehi upāyehi anekehi guṇavaṇṇehi thomanaṃ",
  "atk-s0510a:2416_7": "akāsi. Bhagavā tassa thomanaṃ sutvā “anāgate gotamassa bhagavato sāsane sāgato nāma",
  "atk-s0510a:2416_8": "sāvako bhavissatī”ti byākaraṇaṃ adāsi. So tato paṭṭhāya puññāni karonto yāvatāyukaṃ",
  "atk-s0510a:2416_9": "ṭhatvā tato cuto devaloke nibbatto. Kappasatasahassadevamanussesu ubhayasampattiyo",
  "atk-s0510a:2416_10": "anubhavitvā imasmiṃ buddhuppāde ekasmiṃ kulagehe nibbatto. Tassa mātāpitaro somanassaṃ",
  "atk-s0510a:2416_11": "vaḍḍhento sujāto āgatoti sāgatoti nāmaṃ kariṃsu. So sāsane pasīditvā pabbajitvā vipassanaṃ",
  "atk-s0510a:2416_12": "vaḍḍhetvā arahattaṃ patto.",
  "atk-s0510a:2417_0": "17. Evaṃ so puññasambhārānurūpena pattaarahattaphalo attano pubbakammaṃ saritvā somanassajāto",
  "atk-s0510a:2417_1": "pubbacaritāpadānaṃ pakāsento sobhito nāma nāmenātiādimāha. Tattha tadā puññasambhārassa",
  "atk-s0510a:2417_2": "paripūraṇasamaye nāmena sobhito nāma brāhmaṇo ahosinti sambandho.",
  "atk-s0510a:2418_0": "21. Vipathā uddharitvānāti viruddhapathā kumaggā, uppathā vā uddharitvā apanetvā.",
  "atk-s0510a:2418_1": "Pathaṃ ācikkhaseti, bhante, sabbaññu tuvaṃ pathaṃ sappurisamaggaṃ nibbānādhigamanupāyaṃ",
  "atk-s0510a:2418_2": "ācikkhase kathesi desesi vibhaji uttāniṃ akāsīti attho. Sesaṃ uttānatthamevāti.",
  "atk-s0510a:2419": "Sāgatattheraapadānavaṇṇanā samattā.",
  "atk-s0510a:2420": "3. Mahākaccānattheraapadānavaṇṇanā",
  "atk-s0510a:2421_0": "Padumuttaranāthassātiādikaṃ āyasmato kaccānattherassa apadānaṃ. Ayampi purimabuddhesu",
  "atk-s0510a:2421_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2421_2": "bhagavato kāle gahapatimahāsālakulagehe nibbattetvā vuddhippatto ekadivasaṃ satthu",
  "atk-s0510a:2421_3": "santike dhammaṃ suṇanto satthāraṃ ekaṃ bhikkhuṃ saṃkhittena bhāsitassa vitthārena",
  "atk-s0510a:2421_4": "atthaṃ vibhajantānaṃ aggaṭṭhāne ṭhapentaṃ disvā sayampi taṃ ṭhānantaraṃ patthento",
  "atk-s0510a:2421_5": "dānādīni puññāni katvā devamanussesu saṃsaranto sumedhassa bhagavato kāle vijjādharo",
  "atk-s0510a:2421_6": "hutvā ākāsena gacchanto satthāraṃ ekasmiṃ vanasaṇḍe nisinnaṃ disvā pasannamānaso",
  "atk-s0510a:2421_7": "kaṇikārapupphehi pūjaṃ akāsi.",
  "atk-s0510a:2422_0": "So tena puññakammena aparāparaṃ sugatīsuyeva parivattetvā kassapadasabalassa kāle",
  "atk-s0510a:2422_1": "bārāṇasiyaṃ kulaghare nibbattitvā parinibbute bhagavati suvaṇṇacetiyakaraṇaṭṭhānaṃ",
  "atk-s0510a:2422_2": "dasasahassagghanikāya suvaṇṇiṭṭhakāya pūjaṃ katvā “bhagavā mayhaṃ nibbattanibbattaṭṭhāne",
  "atk-s0510a:2422_3": "sarīraṃ suvaṇṇavaṇṇaṃ hotū”ti pattharaṃ akāsi. Tato yāvajīvaṃ kusalaṃ katvā ekaṃ",
  "atk-s0510a:2422_4": "buddhantaraṃ devamanussesu saṃsaritvā imasmiṃ buddhuppāde ujjeniyaṃ rañño caṇḍapajjotassa",
  "atk-s0510a:2422_5": "purohitassa gehe nibbatti, tassa nāmaggahaṇadivase mātāpitaro “amhākaṃ putto suvaṇṇavaṇṇo",
  "atk-s0510a:2422_6": "attano nāmaṃ gahetvā āgato”ti kañcanamāṇavotveva nāmaṃ kariṃsu. So vuddhimanvāya",
  "atk-s0510a:2422_7": "tayo vede uggaṇhitvā pitu accayena purohitaṭṭhānaṃ labhi. So gottavasena kaccānoti paññāyittha.",
  "atk-s0510a:2423_0": "Rājā caṇḍapajjoto buddhuppādaṃ sutvā, “ācariya, tvaṃ tattha gantvā satthāraṃ idhānehī”ti",
  "atk-s0510a:2423_1": "pesesi. So attaṭṭhamo satthu santikaṃ upagato. Tassa satthā dhammaṃ desesi. Desanāpariyosāne",
  "atk-s0510a:2423_2": "so sattahi janehi saddhiṃ sahapaṭisambhidāhi arahatte patiṭṭhāsi. Atha satthā “etha,",
  "atk-s0510a:2423_3": "bhikkhavo”ti hatthaṃ pasāresi. Te tāvadeva dvaṅgulamattakesamassukā iddhimayapattacīvaradharā",
  "atk-s0510a:2423_4": "vassasaṭṭhikattherā viya ahesuṃ. Evaṃ thero sadatthaṃ nipphādetvā, “bhante, rājā",
  "atk-s0510a:2423_5": "pajjoto tumhākaṃ pāde vandituṃ dhammañca sotuṃ icchatī”ti satthu ārocesi. Satthā",
  "atk-s0510a:2423_6": "“tvaṃyeva bhikkhu tattha gaccha, tayi gatepi rājā pasīdissatī”ti āha. Thero attaṭṭhamo",
  "atk-s0510a:2423_7": "tattha gantvā rājānaṃ pasādetvā avantīsu sāsanaṃ patiṭṭhāpetvā puna satthu santikameva gato.",
  "atk-s0510a:2424_0": "31. Evaṃ so pattaarahattaphalo “etadaggaṃ, bhikkhave, mama sāvakānaṃ saṃkhittena",
  "atk-s0510a:2424_1": "bhāsitassa vitthārena atthaṃ vibhajantānaṃ yadidaṃ mahākaccāno”ti etadaggaṭṭhānaṃ",
  "atk-s0510a:2424_2": "patvā attano pubbakammaṃ saritvā pubbacaritāpadānaṃ pakāsento padumuttaranāthassātiādimāha.",
  "atk-s0510a:2424_3": "Tattha padumaṃ nāma cetiyanti padumehi chāditattā vā padumākārehi katattā vā bhagavato",
  "atk-s0510a:2424_4": "vasanagandhakuṭivihārova pūjanīyabhāvena cetiyaṃ, yathā “gotamakacetiyaṃ, āḷavakacetiya”nti",
  "atk-s0510a:2424_5": "vutte tesaṃ yakkhānaṃ nivasanaṭṭhānaṃ pūjanīyaṭṭhānattā cetiyanti vuccati, evamidaṃ",
  "atk-s0510a:2424_6": "bhagavato vasanaṭṭhānaṃ cetiyanti vuccati, na dhātunidhāyakacetiyanti veditabbaṃ.",
  "atk-s0510a:2424_7": "Na hi aparinibbutassa bhagavato sarīradhātūnaṃ abhāvā dhātucetiyaṃ akari. Silāsanaṃ",
  "atk-s0510a:2424_8": "kārayitvāti tassā padumanāmikāya gandhakuṭiyā pupphādhāratthāya heṭṭhā phalikamayaṃ",
  "atk-s0510a:2424_9": "silāsanaṃ kāretvā. Suvaṇṇenābhilepayinti taṃ silāsanaṃ jambonadasuvaṇṇena abhivisesena",
  "atk-s0510a:2424_10": "lepayiṃ chādesinti attho.",
  "atk-s0510a:2425_0": "32. Ratanāmayaṃ sattahi ratanehi kataṃ chattaṃ paggayha muddhani dhāretvā vāḷabījaniñca",
  "atk-s0510a:2425_1": "setapavaracāmariñca paggayha buddhassa abhiropayiṃ. Lokabandhussa tādinoti sakalalokabandhusadisassa",
  "atk-s0510a:2425_2": "tādiguṇasamaṅgissa buddhassa dhāresinti attho. Sesaṃ uttānatthamevāti.",
  "atk-s0510a:2426": "Mahākaccānattheraapadānavaṇṇanā samattā.",
  "atk-s0510a:2427": "4. Kāḷudāyittheraapadānavaṇṇanā",
  "atk-s0510a:2428_0": "Padumuttarabuddhassātiādikaṃ āyasmato kāḷudāyittherassa apadānaṃ. Ayampi purimabuddhesu",
  "atk-s0510a:2428_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2428_2": "bhagavato kāle haṃsavatīnagare kulagehe nibbatto satthu dhammadesanaṃ suṇanto satthāraṃ",
  "atk-s0510a:2428_3": "ekaṃ bhikkhuṃ kulappasādakānaṃ bhikkhūnaṃ aggaṭṭhāne ṭhapentaṃ disvā tajjaṃ abhinīhāraṃ",
  "atk-s0510a:2428_4": "katvā taṃ ṭhānantaraṃ patthesi.",
  "atk-s0510a:2429_0": "So yāvajīvaṃ kusalaṃ katvā devamanussesu saṃsaranto amhākaṃ bodhisattassa mātukucchiyaṃ",
  "atk-s0510a:2429_1": "paṭisandhiggahaṇadivase kapilavatthusmiṃyeva amaccagehe paṭisandhiṃ gaṇhi, bodhisattena",
  "atk-s0510a:2429_2": "saddhiṃ ekadivasaṃyeva jātoti taṃ divasaṃyeva naṃ dukūlacumbaṭake nipajjāpetvā bodhisattassa",
  "atk-s0510a:2429_3": "upaṭṭhānatthāya nayiṃsu. Bodhisattena hi saddhiṃ bodhirukkho, rāhulamātā, cattāro",
  "atk-s0510a:2429_4": "nidhī, ārohanahatthī, assakaṇḍako, ānando, channo, kāḷudāyīti ime satta ekadivase",
  "atk-s0510a:2429_5": "jātattā sahajātā nāma ahesuṃ. Athassa nāmaggahaṇadivase sakalanagarassa udaggacittadivase",
  "atk-s0510a:2429_6": "jātattā udāyitveva nāmaṃ akaṃsu. Thokaṃ kāḷadhātukattā pana kāḷudāyīti paññāyittha.",
  "atk-s0510a:2429_7": "So bodhisattena saddhiṃ kumārakīḷaṃ kīḷanto vuddhiṃ agamāsi.",
  "atk-s0510a:2430_0": "Aparabhāge lokanāthe mahābhinikkhamanaṃ nikkhamitvā anukkamena sabbaññutaṃ patvā",
  "atk-s0510a:2430_1": "pavattitavaradhammacakke rājagahaṃ upanissāya veḷuvane viharante suddhodanamahārājā",
  "atk-s0510a:2430_2": "taṃ pavattiṃ sutvā purisasahassaparivāraṃ ekaṃ amaccaṃ “puttaṃ me idhānehī”ti pesesi.",
  "atk-s0510a:2430_3": "So dhammadesanāvelāyaṃ satthu santikaṃ gantvā parisapariyante ṭhito dhammaṃ sutvā",
  "atk-s0510a:2430_4": "saparivāro arahattaṃ pāpuṇi. Atha ne satthā “etha, bhikkhavo”ti hatthaṃ pasāresi.",
  "atk-s0510a:2430_5": "Sabbe taṅkhaṇaññeva iddhimayapattacīvaradharā vassasaṭṭhikattherā viya ahesuṃ. Arahattappattito",
  "atk-s0510a:2430_6": "paṭṭhāya pana ariyā majjhattāva honti. Tasmā raññā pahitasāsanaṃ dasabalassa na kathesi.",
  "atk-s0510a:2430_7": "Rājā “neva gato āgacchati, na sāsanaṃ suyyatī”ti aparaṃ amaccaṃ purisasahassehi pesesi.",
  "atk-s0510a:2430_8": "Tasmimpi tathā paṭipanne aparampi pesesīti evaṃ navahi purisasahassehi saddhiṃ nava",
  "atk-s0510a:2430_9": "amacce pesesi. Sabbe arahattaṃ patvā tuṇhī ahesuṃ.",
  "atk-s0510a:2431_0": "Atha rājā cintesi – “ettakā janā mayi sinehābhāvena dasabalassa idhāgamanatthāya",
  "atk-s0510a:2431_1": "na kiñci kathayiṃsu, ayaṃ kho udāyi dasabalena samavayo, sahapaṃsukīḷiko, mayi ca",
  "atk-s0510a:2431_2": "sineho atthi, imaṃ pesessāmī”ti taṃ pakkosāpetvā, “tāta, tvaṃ purisasahassaparivāro",
  "atk-s0510a:2431_3": "rājagahaṃ gantvā dasabalaṃ idhānehī”ti vatvā pesesi. So pana gacchanto “sacāhaṃ,",
  "atk-s0510a:2431_4": "deva, pabbajituṃ labhissāmi, evāhaṃ bhagavantaṃ idhānessāmī”ti vatvā “yaṃ kiñci katvā",
  "atk-s0510a:2431_5": "mama puttaṃ dassehī”ti vutto rājagahaṃ gantvā satthu dhammadesanavelāyaṃ parisapariyante",
  "atk-s0510a:2431_6": "ṭhito dhammaṃ sutvā saparivāro arahattaṃ patvā ehibhikkhubhāve patiṭṭhāsi. Arahattaṃ",
  "atk-s0510a:2431_7": "pana patvā “na tāvāyaṃ dasabalassa kulanagaraṃ gantuṃ kālo, vasante pana upagate",
  "atk-s0510a:2431_8": "pupphite vanasaṇḍe haritatiṇasañchannāya bhūmiyā gamanakālo bhavissatī”ti kālaṃ paṭimānento",
  "atk-s0510a:2431_9": "vasante sampatte satthu kulanagaraṃ gantuṃ gamanamaggavaṇṇaṃ saṃvaṇṇento –",
  "atk-s0510a:2432": "“Aṅgārino dāni dumā bhadante, phalesino chadanaṃ vippahāya;",
  "atk-s0510a:2433": "Te accimantova pabhāsayanti, samayo mahāvīra bhāgī rathānaṃ.",
  "atk-s0510a:2434": "“Dumāni phullāni manoramāni, samantato sabbadisā pavanti;",
  "atk-s0510a:2435": "Pattaṃ pahāya phalamāsasānā, kālo ito pakkamanāya vīra.",
  "atk-s0510a:2436": "“Nevātisītaṃ na panātiuṇhaṃ, sukhā utu addhaniyā bhadante;",
  "atk-s0510a:2437": "Passantu taṃ sākiyā koḷiyā ca, pacchāmukhaṃ rohiniyaṃ tarantaṃ.",
  "atk-s0510a:2438": "“Āsāya kasate khettaṃ, bījaṃ āsāya vappati;",
  "atk-s0510a:2439": "Āsāya vāṇijā yanti, samuddaṃ dhanahārakā;",
  "atk-s0510a:2440": "Yāya āsāya tiṭṭhāmi, sā me āsā samijjhatu. ;",
  "atk-s0510a:2441": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0510a:2442": "Saddalā haritā bhūmi, esa kālo mahāmuni. ;",
  "atk-s0510a:2443": "“Punappunañceva vapanti bījaṃ, punappunaṃ vassati devarājā;",
  "atk-s0510a:2444": "Punappunaṃ khettaṃ kasanti kassakā, punappunaṃ dhaññamupeti raṭṭhaṃ.",
  "atk-s0510a:2445": "“Punappunaṃ yācanakā caranti, punappunaṃ dānappatī dadanti;",
  "atk-s0510a:2446": "Punappunaṃ dānappatī daditvā, punappunaṃ saggamupenti ṭhānaṃ.",
  "atk-s0510a:2447": "“Vīro have sattayugaṃ puneti, yasmiṃ kule jāyati bhūripañño;",
  "atk-s0510a:2448": "Maññāmahaṃ sakkati devadevo, tayā hi jāto muni saccanāmo.",
  "atk-s0510a:2449": "“Suddhodano nāma pitā mahesino, buddhassa mātā pana māyanāmā;",
  "atk-s0510a:2450": "Yā bodhisattaṃ parihariya kucchinā, kāyassa bhedā tidivamhi modati.",
  "atk-s0510a:2451": "“Sā gotamī kālakatā ito cutā, dibbehi kāmehi samaṅgibhūtā;",
  "atk-s0510a:2452": "Sā modati kāmaguṇehi pañcahi, parivāritā devagaṇehi tehī”ti. ;",
  "atk-s0510a:2453_0": "Imā gāthā abhāsi. Tattha aṅgārinoti aṅgārāni viyāti aṅgārāni. Aṅgārāni rattapavāḷavaṇṇāni",
  "atk-s0510a:2453_1": "rukkhānaṃ pupphaphalāni, tāni etesaṃ santīti aṅgārino, abhilohitakusumakisalayehi",
  "atk-s0510a:2453_2": "aṅgāravuṭṭhisamparikiṇṇā viyāti attho. Dānīti imasmiṃ kāle. Dumāti rukkhā. Bhadanteti",
  "atk-s0510a:2453_3": "bhaddaṃ ante etassāti, “bhadante”ti ekassa da-kārassa lopaṃ katvā vuccati. Guṇavisesayutto,",
  "atk-s0510a:2453_4": "guṇavisesayuttānañca aggabhūto satthā. Tasmā, bhadanteti satthu ālapanameva, paccattavacanañcetaṃ",
  "atk-s0510a:2453_5": "ekārantaṃ “sugate paṭikamme sukhe dukkhe jīve”tiādīsu viya. Idha pana sambodhanaṭṭhe",
  "atk-s0510a:2453_6": "daṭṭhabbaṃ. Tena vuttaṃ, “bhadanteti ālapana”nti. “Bhaddasaddena samānatthaṃ padantarameka”nti",
  "atk-s0510a:2453_7": "keci. Phalāni esantīti phalesino. Acetanepi hi sacetanakiriyaṃ āha. Evaṃ therena",
  "atk-s0510a:2453_8": "yācito bhagavā tattha gamane bahūnaṃ visesādhigamanaṃ disvā vīsatisahassakhīṇāsavaparivuto",
  "atk-s0510a:2453_9": "rājagahato aturitacārikāvasena kapilavatthugāmimaggaṃ paṭipajji. Thero iddhiyā kapilavatthuṃ",
  "atk-s0510a:2453_10": "gantvā rañño purato ākāse ṭhitova adiṭṭhapubbavesaṃ disvā raññā “kosi tva”nti pucchito",
  "atk-s0510a:2453_11": "“amaccaputtaṃ tayā bhagavato santikaṃ pesitaṃ maṃ na jānāsi, tvaṃ evaṃ pana jānāhī”ti dassento –",
  "atk-s0510a:2454": "“Buddhassa puttomhi asayhasāhino, aṅgīrasassappaṭimassa tādino;",
  "atk-s0510a:2455": "Pitupitā mayhaṃ tuvaṃsi sakka, dhammena me gotama ayyakosī”ti. –",
  "atk-s0510a:2456": "Gāthamāha.",
  "atk-s0510a:2457_0": "Tattha buddhassa puttomhīti sabbaññubuddhassa orassa putto amhi. Asayhasāhinoti abhisambodhito",
  "atk-s0510a:2457_1": "pubbe ṭhapetvā mahābodhisattaṃ aññehi sahituṃ vahituṃ asakkuṇeyyattā asayhassa sakalassa",
  "atk-s0510a:2457_2": "bodhisambhārassa mahākāruṇikādhikārassa ca sahanato vahanato, tato parampi aññehi",
  "atk-s0510a:2457_3": "sahituṃ abhibhavituṃ asakkuṇeyyattā asayhānaṃ pañcannaṃ mārānaṃ sahanato abhibhavanato,",
  "atk-s0510a:2457_4": "āsayānusayacaritādhimuttiādivibhāgāvabodhanena yathārahaṃ veneyyānaṃ diṭṭhadhammikasamparāyikaparamatthehi",
  "atk-s0510a:2457_5": "anusāsanīsaṅkhātassa aññehi asayhassa buddhakiccassa sahanato, tattha vā sādhukāribhāvato",
  "atk-s0510a:2457_6": "asayhasāhino. Aṅgīrasassāti aṅgīkatasīlādisampattikassa. Aṅgamaṅgehi niccharaṇakaobhāsassāti",
  "atk-s0510a:2457_7": "apare. Keci pana “aṅgīraso, siddhatthoti dve nāmāni pitarāyeva gahitānī”ti vadanti.",
  "atk-s0510a:2457_8": "Appaṭimassāti anūpamassa. Iṭṭhāniṭṭhesu tādilakkhaṇappattiyā tādino. Pitupitā mayhaṃ",
  "atk-s0510a:2457_9": "tuvaṃsīti ariyajātivasena mayhaṃ pitu sammāsambuddhassa lokavohārena tvaṃ pitā asi.",
  "atk-s0510a:2457_10": "Sakkāti jātivasena rājānaṃ ālapati. Dhammenāti sabhāvena ariyajāti lokiyajātīti dvinnaṃ",
  "atk-s0510a:2457_11": "jātīnaṃ sabhāvasamodhānena. Gotamāti rājānaṃ gottena ālapati. Ayyakosīti pitāmaho",
  "atk-s0510a:2457_12": "asi. Ettha ca “buddhassa puttomhī”tiādiṃ vadanto thero aññaṃ byākāsi.",
  "atk-s0510a:2458_0": "Evaṃ pana attānaṃ jānāpetvā haṭṭhatuṭṭhena raññā mahārahe pallaṅke nisīdāpetvā attano",
  "atk-s0510a:2458_1": "paṭiyāditassa nānaggarasabhojanassa pattaṃ pūretvā dinne gamanākāraṃ dassesi. “Kasmā,",
  "atk-s0510a:2458_2": "bhante, gantukāmattha, bhuñjathā”ti ca vutte, “satthu santikaṃ gantvā bhuñjissāmī”ti.",
  "atk-s0510a:2458_3": "“Kahaṃ pana satthā”ti? “Vīsatisahassabhikkhuparivāro tumhākaṃ dassanatthāya maggaṃ",
  "atk-s0510a:2458_4": "paṭipanno”ti. “Tumhe imaṃ piṇḍapātaṃ bhuñjatha, aññaṃ bhagavato harissatha. Yāva",
  "atk-s0510a:2458_5": "ca mama putto imaṃ nagaraṃ sampāpuṇāti, tāvassa ito piṇḍapātaṃ harathā”ti vutte thero",
  "atk-s0510a:2458_6": "bhattakiccaṃ katvā rañño parisāya ca dhammaṃ kathetvā satthu āgamanato puretarameva",
  "atk-s0510a:2458_7": "sakalarājanivesanaṃ ratanattaye abhippasannaṃ karonto sabbesaṃ passantānaṃyeva satthu",
  "atk-s0510a:2458_8": "āharitabbabhattapuṇṇaṃ pattaṃ ākāse vissajjetvā sayampi vehāsaṃ abbhuggantvā piṇḍapātaṃ",
  "atk-s0510a:2458_9": "upanāmetvā satthu hatthe ṭhapesi. Satthā taṃ piṇḍapātaṃ paribhuñji. Evaṃ saṭṭhiyojanamagge",
  "atk-s0510a:2458_10": "divase divase yojanaṃ gacchantassa bhagavato rājagehatoyeva piṇḍapātaṃ āharitvā adāsi.",
  "atk-s0510a:2458_11": "Atha naṃ bhagavā “ayaṃ mayhaṃ pituno sakalanivesanaṃ pasādetī”ti “etadaggaṃ, bhikkhave,",
  "atk-s0510a:2458_12": "mama sāvakānaṃ kulappasādakānaṃ bhikkhūnaṃ yadidaṃ kāḷudāyī”ti kulappasādakānaṃ aggaṭṭhāne ṭhapesi.",
  "atk-s0510a:2459_0": "48-9. Evaṃ so katapuññasambhārānurūpena arahattaṃ patvā pattaetadaggaṭṭhāno attano",
  "atk-s0510a:2459_1": "pubbakammaṃ saritvā somanassavasena pubbacaritāpadānaṃ pakāsento padumuttarassa buddhassātiādimāha.",
  "atk-s0510a:2459_2": "Addhānaṃ paṭipannassāti apararaṭṭhaṃ gamanatthāya dūramaggaṃ paṭipajjantassa. Carato",
  "atk-s0510a:2459_3": "cārikaṃ tadāti antomaṇḍalaṃ majjhemaṇḍalaṃ bahimaṇḍalanti tīṇi maṇḍalāni tadā cārikaṃ",
  "atk-s0510a:2459_4": "carato carantassa padumuttarabuddhassa bhagavato suphullaṃ suṭṭhu phullaṃ pabodhitaṃ",
  "atk-s0510a:2459_5": "gayha gahetvā na kevalameva padumaṃ, uppalañca mallikaṃ vikasitaṃ ahaṃ gayha ubhohi",
  "atk-s0510a:2459_6": "hatthehi gahetvā pūresinti sambandho. Paramannaṃ gahetvānāti paramaṃ uttamaṃ seṭṭhaṃ",
  "atk-s0510a:2459_7": "madhuraṃ sabbasupakkaṃ sāliodanaṃ gahetvā satthuno adāsiṃ bhojesinti attho.",
  "atk-s0510a:2460_0": "97. Sakyānaṃ nandijananoti sakyarājakulānaṃ bhagavato ñātīnaṃ ārohapariṇāharūpayobbanavacanālapanasampattiyā",
  "atk-s0510a:2460_1": "nandaṃ tuṭṭhiṃ janento uppādento. Ñātibandhu bhavissatīti ñāto pākaṭo bandhu bhavissati.",
  "atk-s0510a:2460_2": "Sesaṃ suviññeyyamevāti.",
  "atk-s0510a:2461": "Kāḷudāyittheraapadānavaṇṇanā samattā.",
  "atk-s0510a:2462": "5. Mogharājattheraapadānavaṇṇanā",
  "atk-s0510a:2463_0": "Atthadassī tu bhagavātiādikaṃ āyasmato mogharājattherassa apadānaṃ. Ayampi purimabuddhesu",
  "atk-s0510a:2463_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2463_2": "bhagavato kāle kulagehe nibbattitvā viññutaṃ patto ekadivasaṃ satthu santike dhammaṃ",
  "atk-s0510a:2463_3": "suṇanto satthāraṃ ekaṃ bhikkhuṃ lūkhacīvaradharānaṃ aggaṭṭhāne ṭhapentaṃ disvā taṃ",
  "atk-s0510a:2463_4": "ṭhānantaraṃ ākaṅkhanto paṇidhānaṃ katvā tattha tattha bhave puññāni karonto atthadassissa",
  "atk-s0510a:2463_5": "bhagavato kāle puna brāhmaṇakule nibbattitvā brāhmaṇānaṃ vijjāsippesu nipphattiṃ",
  "atk-s0510a:2463_6": "gato ekadivasaṃ atthadassiṃ bhagavantaṃ bhikkhusaṅghaparivutaṃ rathiyaṃ gacchantaṃ",
  "atk-s0510a:2463_7": "disvā pasannamānaso pañcapatiṭṭhitena vanditvā sirasi añjaliṃ katvā “yāvatā rūpino",
  "atk-s0510a:2463_8": "satthā”tiādīhi chahi gāthāhi abhitthavitvā bhājanaṃ pūretvā madhuṃ upanesi. Satthā",
  "atk-s0510a:2463_9": "taṃ paṭiggahetvā anumodanaṃ akāsi. So tena puññakammena devamanussesu saṃsaranto",
  "atk-s0510a:2463_10": "kassapabhagavato kāle kaṭṭhavāhanassa nāma rañño amacco hutvā nibbatto tena satthu",
  "atk-s0510a:2463_11": "ānayanatthāya pesito satthu santikaṃ gantvā dhammaṃ sutvā paṭiladdhasaddho pabbajitvā",
  "atk-s0510a:2463_12": "vīsativassasahassāni samaṇadhammaṃ katvā tato cuto ekaṃ buddhantaraṃ sugatīsuyeva",
  "atk-s0510a:2463_13": "parivattento imasmiṃ buddhuppāde brāhmaṇakule nibbattitvā mogharājāti laddhanāmo",
  "atk-s0510a:2463_14": "bāvarīyabrāhmaṇassa santike uggahitasippo saṃvegajāto tāpasapabbajjaṃ pabbajitvā",
  "atk-s0510a:2463_15": "tāpasasahassaparivāro ajitādīhi saddhiṃ satthu santikaṃ pesito tesaṃ pannarasamo",
  "atk-s0510a:2463_16": "hutvā pañhaṃ pucchitvā vissajjanapariyosāne arahattaṃ pāpuṇi. Arahattaṃ pana patvā",
  "atk-s0510a:2463_17": "satthalūkhaṃ suttalūkhaṃ rajanalūkhanti visesena tividhenapi lūkhena samannāgataṃ",
  "atk-s0510a:2463_18": "paṃsukūlaṃ dhāresi. Tena naṃ satthā lūkhacīvaradharānaṃ aggaṭṭhāne ṭhapesi.",
  "atk-s0510a:2464": "64. Evaṃ so paṇidhānānurūpena arahattaphalaṃ patvā attano pubbasambhāraṃ disvā pubbakammāpadānaṃ pakāsento atthadassī tu bhagavātiādimāha. Taṃ sabbaṃ uttānatthameva.",
  "atk-s0510a:2465_0": "73. Puṭakaṃ pūrayitvānāti puṭakaṃ vuccati vārakaṃ, ghaṭaṃ vā. Aneḷakaṃ niddosaṃ makkhikaṇḍavirahitaṃ",
  "atk-s0510a:2465_1": "khuddamadhunā ghaṭaṃ pūretvā taṃ ubhohi hatthehi paggayha pakārena ādarena gahetvā",
  "atk-s0510a:2465_2": "mahesino bhagavato upanesinti sambandho. Sesaṃ suviññeyyamevāti.",
  "atk-s0510a:2466": "Mogharājattheraapadānavaṇṇanā samattā.",
  "atk-s0510a:2467": "6. Adhimuttattheraapadānavaṇṇanā",
  "atk-s0510a:2468_0": "Nibbute lokanāthamhītiādikaṃ āyasmato adhimuttattherassa apadānaṃ. Ayampi purimabuddhesu",
  "atk-s0510a:2468_1": "katādhikāro tattha tattha bhave vivaṭṭūpanissayāni puññāni upacinanto atthadassimhi",
  "atk-s0510a:2468_2": "lokanāthe parinibbute ekasmiṃ kulagehe nibbatto ratanattaye pasanno bhikkhusaṅghaṃ",
  "atk-s0510a:2468_3": "nimantetvā ucchūhi maṇḍapaṃ kāretvā mahādānaṃ pavattetvā pariyosāne santipadaṃ paṇidhesi.",
  "atk-s0510a:2468_4": "So tato cuto devesu ca manussesu ca ubhayasampattiyo anubhavitvā imasmiṃ buddhuppāde",
  "atk-s0510a:2468_5": "ekasmiṃ kulagehe nibbatto sāsane pasīditvā saddhāya patiṭṭhitattā adhimuttattheroti pākaṭo.",
  "atk-s0510a:2469": "84. Evaṃ katasambhāravasena arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento nibbute lokanāthamhītiādimāha. Taṃ sabbaṃ uttānatthamevāti.",
  "atk-s0510a:2470": "Adhimuttattheraapadānavaṇṇanā samattā.",
  "atk-s0510a:2471": "7. Lasuṇadāyakattheraapadānavaṇṇanā",
  "atk-s0510a:2472_0": "Himavantassāvidūretiādikaṃ āyasmato lasuṇadāyakattherassa apadānaṃ. Esopāyasmā purimabuddhesu",
  "atk-s0510a:2472_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2472_2": "bhagavato kāle ekasmiṃ kulagehe nibbattitvā viññutaṃ patto gharāvāse ādīnavaṃ disvā",
  "atk-s0510a:2472_3": "gehaṃ pahāya tāpasapabbajjaṃ pabbajitvā himavantaṃ nissāya vane vasanto bahūni lasuṇāni",
  "atk-s0510a:2472_4": "ropetvā tadeva vanamūlaphalañca khādanto vihāsi. So bahūni lasuṇāni kājenādāya manussapathaṃ",
  "atk-s0510a:2472_5": "āharitvā pasanno dānaṃ datvā buddhappamukhassa bhikkhusaṅghassa bhesajjatthāya datvā",
  "atk-s0510a:2472_6": "gacchati. Evaṃ so yāvajīvaṃ puññāni katvā teneva puññabalena devamanussesu saṃsaranto",
  "atk-s0510a:2472_7": "ubhayasampattiṃ anubhavitvā kamena imasmiṃ buddhuppāde uppanno paṭiladdhasaddho pabbajitvā",
  "atk-s0510a:2472_8": "vipassanaṃ vaḍḍhetvā nacirasseva arahattaṃ patto pubbakammavasena lasuṇadāyakattheroti pākaṭo.",
  "atk-s0510a:2473_0": "89. Attano pubbakammaṃ saritvā somanassajāto pubbacaritāpadānaṃ pakāsento himavantassāvidūretiādimāha.",
  "atk-s0510a:2473_1": "Tattha himālayapabbatassa pariyosāne manussānaṃ sañcaraṇaṭṭhāne yadā vipassī bhagavā",
  "atk-s0510a:2473_2": "udapādi, tadā ahaṃ tāpaso ahosinti sambandho. Lasuṇaṃ upajīvāmīti rattalasuṇaṃ ropetvā",
  "atk-s0510a:2473_3": "tadeva gocaraṃ katvā jīvikaṃ kappemīti attho. Tena vuttaṃ “lasuṇaṃ mayhabhojana”nti.",
  "atk-s0510a:2474_0": "90. Khāriyo pūrayitvānāti tāpasabhājanāni lasuṇena pūrayitvā kājenādāya saṅghārāmaṃ",
  "atk-s0510a:2474_1": "saṅghassa vasanaṭṭhānaṃ hemantādīsu tīsu kālesu saṅghassa catūhi iriyāpathehi vasanavihāraṃ",
  "atk-s0510a:2474_2": "agacchiṃ agamāsinti attho. Haṭṭho haṭṭhena cittenāti ahaṃ santuṭṭho somanassayuttacittena",
  "atk-s0510a:2474_3": "saṅghassa lasuṇaṃ adāsinti attho.",
  "atk-s0510a:2475_0": "91. Vipassissa…pe… niratassahanti narānaṃ aggassa seṭṭhassa assa vipassissa bhagavato",
  "atk-s0510a:2475_1": "sāsane nirato nissesena rato ahanti sambandho. Saṅghassa…pe… modahanti ahaṃ saṅghassa",
  "atk-s0510a:2475_2": "lasuṇadānaṃ datvā saggamhi suṭṭhu aggasmiṃ devaloke āyukappaṃ dibbasampattiṃ anubhavamāno",
  "atk-s0510a:2475_3": "modiṃ, santuṭṭho bhavāmīti attho. Sesaṃ suviññeyyamevāti.",
  "atk-s0510a:2476": "Lasuṇadāyakattheraapadānavaṇṇanā samattā.",
  "atk-s0510a:2477": "8. Āyāgadāyakattheraapadānavaṇṇanā",
  "atk-s0510a:2478_0": "Nibbute lokanāthamhītiādikaṃ āyasmato āyāgadāyakattherassa apadānaṃ. Ayampi purimabuddhesu",
  "atk-s0510a:2478_1": "katādhikāro tattha tattha bhave vivaṭṭūpanissayāni puññāni upacinanto sikhissa bhagavato",
  "atk-s0510a:2478_2": "parinibbutakāle ekasmiṃ kulagehe nibbatto sāsane pasanno vaḍḍhakīnaṃ mūlaṃ datvā",
  "atk-s0510a:2478_3": "atimanoharaṃ dīghaṃ bhojanasālaṃ kārāpetvā bhikkhusaṅghaṃ nimantetvā paṇītenāhārena",
  "atk-s0510a:2478_4": "bhojetvā mahādānaṃ datvā cittaṃ pasādesi. So yāvatāyukaṃ puññāni katvā devamanussesuyeva",
  "atk-s0510a:2478_5": "saṃsaranto ubhayasampattiṃ anubhavitvā imasmiṃ buddhuppāde kulagehe nibbatto paṭiladdhasaddho",
  "atk-s0510a:2478_6": "pabbajitvā ghaṭento vāyamanto vipassanaṃ vaḍḍhetvā na cirasseva arahattaṃ pāpuṇi.",
  "atk-s0510a:2478_7": "Pubbe katapuññavasena āyāgattheroti pākaṭo.",
  "atk-s0510a:2479_0": "94. Evaṃ so katapuññasambhāravasena arahattaṃ patvā attanā pubbe katakusalakammaṃ",
  "atk-s0510a:2479_1": "saritvā somanassajāto pubbacaritāpadānaṃ pakāsento nibbute lokanāthamhītiādimāha.",
  "atk-s0510a:2479_2": "Tattha nibbuteti vadataṃ “mayaṃ buddhā”ti vadantānaṃ antare vare uttame sikhimhi",
  "atk-s0510a:2479_3": "bhagavati parinibbuteti attho. Haṭṭho haṭṭhena cittenāti saddhatāya haṭṭhapahaṭṭho",
  "atk-s0510a:2479_4": "somanassayuttacittatāya pahaṭṭhena cittena uttamaṃ thūpaṃ seṭṭhaṃ cetiyaṃ avandiṃ paṇāmayinti attho.",
  "atk-s0510a:2480_0": "95. Vaḍḍhakīhi kathāpetvāti “bhojanasālāya pamāṇaṃ kittaka”nti pamāṇaṃ kathāpetvāti",
  "atk-s0510a:2480_1": "attho. Mūlaṃ datvānahaṃ tadāti tadā tasmiṃ kāle ahaṃ kammakaraṇatthāya tesaṃ vaḍḍhakīnaṃ",
  "atk-s0510a:2480_2": "mūlaṃ datvā āyāgaṃ āyataṃ dīghaṃ bhojanasālaṃ ahaṃ santuṭṭho somanassacittena kārapesahaṃ",
  "atk-s0510a:2480_3": "kārāpesiṃ ahanti attho. Sesaṃ suviññeyyamevāti.",
  "atk-s0510a:2481": "97. Āyāgassa idaṃ phalanti bhojanasāladānassa idaṃ vipākanti attho.",
  "atk-s0510a:2482": "Āyāgadāyakattheraapadānavaṇṇanā samattā.",
  "atk-s0510a:2483": "9. Dhammacakkikattheraapadānavaṇṇanā",
  "atk-s0510a:2484_0": "Siddhatthassa bhagavatotiādikaṃ āyasmato dhammacakkikattherassa apadānaṃ. Ayampi",
  "atk-s0510a:2484_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2484_2": "siddhatthassa bhagavato kāle ekasmiṃ kulagehe nibbatto vuddhippatto puttadārehi vaḍḍhito",
  "atk-s0510a:2484_3": "vibhavasampanno mahābhogo, so ratanattaye pasanno saddhājāto dhammasabhāyaṃ dhammāsanassa",
  "atk-s0510a:2484_4": "piṭṭhito ratanamayaṃ dhammacakkaṃ kāretvā pūjesi. So tena puññakammena devamanussesu",
  "atk-s0510a:2484_5": "nibbattaṭṭhānesu sakkasampattiṃ cakkavattisampattiñca anubhavitvā kamena imasmiṃ",
  "atk-s0510a:2484_6": "buddhuppāde ekasmiṃ kulagehe uppanno vibhavasampanno sañjātasaddho pabbajitvā vipassanaṃ",
  "atk-s0510a:2484_7": "vaḍḍhetvā nacirasseva arahattaṃ patvā pubbe katakusalanāmasadisanāmena dhammacakkikattheroti pākaṭo jāto ahosi.",
  "atk-s0510a:2485_0": "102. So puññasambhārānurūpena pattaarahattaphalo attano pubbakammaṃ saritvā jātasomanasso",
  "atk-s0510a:2485_1": "pubbacaritāpadānaṃ pakāsento siddhatthassa bhagavatotiādimāha. Sīhāsanassa sammukhāti",
  "atk-s0510a:2485_2": "sīhassa bhagavato nisinnassa sammukhā buddhāsanassa abhimukhaṭṭhāneti attho, dhammacakkaṃ",
  "atk-s0510a:2485_3": "me ṭhapitanti mayā dhammacakkākārena ubhato sīharūpaṃ dassetvā majjhe ādāsasadisaṃ",
  "atk-s0510a:2485_4": "kāretvā kataṃ dhammacakkaṃ ṭhapitaṃ pūjitaṃ. Kiṃ bhūtaṃ? Viññūhi medhāvīhi “atīva",
  "atk-s0510a:2485_5": "sundara”nti vaṇṇitaṃ thomitaṃ sukataṃ dhammacakkanti sambandho.",
  "atk-s0510a:2486_0": "103. Cāruvaṇṇova sobhāmīti suvaṇṇavaṇṇo iva sobhāmi virocāmīti attho. “Catuvaṇṇehi",
  "atk-s0510a:2486_1": "sobhāmī”tipi pāṭho, tassa khattiyabrāhmaṇavessasuddajātisaṅkhātehi catūhi vaṇṇehi",
  "atk-s0510a:2486_2": "sobhāmi virocāmīti attho. Sayoggabalavāhanoti suvaṇṇasivikādīhi yoggehi ca senāpatimahāmattādīhi",
  "atk-s0510a:2486_3": "sevakehi balehi ca hatthiassarathasaṅkhātehi vāhanehi ca sahitoti attho. Bahujjanā",
  "atk-s0510a:2486_4": "bahavo manussā anuyantā mamānuvattantā niccaṃ niccakālaṃ parivārentīti sambandho.",
  "atk-s0510a:2486_5": "Sesaṃ suviññeyyamevāti.",
  "atk-s0510a:2487": "Dhammacakkikattheraapadānavaṇṇanā samattā.",
  "atk-s0510a:2488": "10. Kapparukkhiyattheraapadānavaṇṇanā",
  "atk-s0510a:2489_0": "Siddhatthassa bhagavatotiādikaṃ āyasmato kapparukkhiyattherassa apadānaṃ. Ayampi",
  "atk-s0510a:2489_1": "purimabuddhesu katādhikāro tesu tesu bhavesu nibbānādhigamūpāyabhūtāni puññāni upacinanto",
  "atk-s0510a:2489_2": "siddhatthassa bhagavato kāle vibhavasampanne ekasmiṃ kule nibbatto mahaddhano mahābhogo",
  "atk-s0510a:2489_3": "satthari pasanno sattahi ratanehi vicittaṃ suvaṇṇamayaṃ kapparukkhaṃ kāretvā siddhatthassa",
  "atk-s0510a:2489_4": "bhagavato cetiyassa sammukhe ṭhapetvā pūjesi. So evarūpaṃ puññaṃ katvā yāvatāyukaṃ",
  "atk-s0510a:2489_5": "ṭhatvā tato cuto sugatīsuyeva saṃsaranto kamena imasmiṃ buddhuppāde ekasmiṃ kulagehe",
  "atk-s0510a:2489_6": "nibbatto viññutaṃ patto gharāvāsaṃ saṇṭhapetvā ratanattaye pasanno dhammaṃ sutvā",
  "atk-s0510a:2489_7": "paṭiladdhasaddho satthu ārādhetvā pabbajito nacirasseva arahattaṃ patvā pubbe katakusalanāmena",
  "atk-s0510a:2489_8": "kapparukkhiyattheroti pākaṭo ahosi.",
  "atk-s0510a:2490_0": "108. So evaṃ pattaarahattaphalo attano pubbakammaṃ saritvā somanassavasena pubbacaritāpadānaṃ",
  "atk-s0510a:2490_1": "pakāsento siddhatthassa bhagavatotiādimāha. Thūpaseṭṭhassa sammukhāti seṭṭhassa uttamassa",
  "atk-s0510a:2490_2": "dhātunihitathūpassa cetiyassa sammukhaṭṭhāne vicittadusse anekavaṇṇehi visamena visadisena",
  "atk-s0510a:2490_3": "cittena manohare cinapaṭṭasomārapaṭṭādike dusse. Lagetvā olaggetvā kapparukkhaṃ ṭhapesiṃ",
  "atk-s0510a:2490_4": "ahaṃ patiṭṭhapesinti attho. Sesaṃ uttānatthamevāti.",
  "atk-s0510a:2491": "Kapparukkhiyattheraapadānavaṇṇanā samattā.",
  "atk-s0510a:2492": "Catutthavaggavaṇṇanā samattā.",
  "atk-s0510a:2493": "5. Upālivaggo",
  "atk-s0510a:2494": "1. Bhāgineyyupālittheraapadānavaṇṇanā",
  "atk-s0510a:2495_0": "Khīṇāsavasahassehītiādikaṃ āyasmato upālittherassa bhāgineyyupālittherassa apadānaṃ.",
  "atk-s0510a:2495_1": "Eso hi thero purimabuddhesu katādhikāro tasmiṃ tasmiṃ bhave puññāni upacinanto padumuttarassa",
  "atk-s0510a:2495_2": "bhagavato kāle ekasmiṃ kule nibbatto vuddhimanvāya gharāvāse ādīnavaṃ disvā gehaṃ",
  "atk-s0510a:2495_3": "pahāya isipabbajjaṃ pabbajitvā pañcābhiññāaṭṭhasamāpattilābhī hutvā himavante vāsaṃ",
  "atk-s0510a:2495_4": "kappesi. Tasmiṃ samaye padumuttaro bhagavā vivekakāmo himavantaṃ pāvisi. Tāpaso bhagavantaṃ",
  "atk-s0510a:2495_5": "puṇṇacandamiva virocamānaṃ dūratova disvā pasannamānaso ajinacammaṃ aṃse katvā añjaliṃ",
  "atk-s0510a:2495_6": "paggayha vanditvā ṭhitakova dasanakhasamodhānañjaliṃ sirasi patiṭṭhapetvā anekāhi",
  "atk-s0510a:2495_7": "upamāhi anekehi thutivacanehi bhagavantaṃ thomesi. Taṃ sutvā bhagavā – “ayaṃ tāpaso",
  "atk-s0510a:2495_8": "anāgate gotamassa nāma bhagavato sāsane pabbajitvā vinaye tikhiṇapaññānaṃ aggo bhavissatī”ti",
  "atk-s0510a:2495_9": "byākaraṇamadāsi. So yāvatāyukaṃ ṭhatvā aparihīnajjhāno brahmaloke nibbatti. Tato",
  "atk-s0510a:2495_10": "cuto devamanussesu saṃsaranto sampattiyo anubhavitvā imasmiṃ buddhuppāde kapilavatthunagare",
  "atk-s0510a:2495_11": "upālittherassa bhāgineyyo hutvā nibbatti. So kamena vuddhippatto mātulassa upālittherasa",
  "atk-s0510a:2495_12": "santike pabbajitvā kammaṭṭhānaṃ gahetvā vipassanaṃ vaḍḍhetvā nacirasseva arahā ahosi.",
  "atk-s0510a:2495_13": "So attano ācariyassa samīpe vasitattā vinayapañhe tikhiṇañāṇo ahosi. Atha bhagavā",
  "atk-s0510a:2495_14": "“etadaggaṃ, bhikkhave, mama sāvakānaṃ bhikkhūnaṃ vinayapañhe tikhiṇapaññānaṃ bhikkhūnaṃ",
  "atk-s0510a:2495_15": "yadidaṃ bhāgineyyupālī”ti taṃ etadaggaṭṭhāne ṭhapesi.",
  "atk-s0510a:2496_0": "1. So evaṃ etadaggaṭṭhānaṃ patvā attano pubbakammaṃ saritvā somanassajāto pubbacaritāpadānaṃ",
  "atk-s0510a:2496_1": "pakāsento khīṇāsavasahassehītiādimāha. Tattha ā samantato yāvabhavaggā savanti pavattantīti",
  "atk-s0510a:2496_2": "āsavā. Kāmāsavādayo cattāro āsavā, te khīṇā sositā visositā viddhaṃsitā yehi teti",
  "atk-s0510a:2496_3": "khīṇāsavā, teyeva sahassā khīṇāsavasahassā, tehi khīṇāsavasahassehi. Pareto parivuto",
  "atk-s0510a:2496_4": "lokanāyako lokassa nibbānapāpanako vivekaṃ anuyutto paṭisallituṃ ekībhavituṃ gacchateti sambandho.",
  "atk-s0510a:2497_0": "2. Ajinena nivatthohanti ahaṃ ajinamigacammena paṭicchanno, ajinacammavasanoti attho.",
  "atk-s0510a:2497_1": "Tidaṇḍaparidhārakoti kuṇḍikaṭṭhapanatthāya tidaṇḍaṃ gahetvā dhārentoti attho. Bhikkhusaṅghena",
  "atk-s0510a:2497_2": "paribyūḷhaṃ parivāritaṃ lokanāyakaṃ addasanti sambandho. Sesaṃ pākaṭamevāti.",
  "atk-s0510a:2498": "Bhāgineyyupālittheraapadānavaṇṇanā samattā.",
  "atk-s0510a:2499": "2. Soṇakoḷivisattheraapadānavaṇṇanā",
  "atk-s0510a:2500_0": "Anomadassissa muninotiādikaṃ āyasmato koḷivisattherassa apadānaṃ. Ayampi purimabuddhesu",
  "atk-s0510a:2500_1": "katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a:2500_2": "bhagavato kāle ekasmiṃ kulagehe nibbatto vayappatto puttadārehi vaḍḍhito vibhavasampanno",
  "atk-s0510a:2500_3": "bhagavato caṅkamanatthāya sobhanaṃ caṅkamaṃ kāretvā sudhāparikammaṃ kāretvā ādāsatalamiva",
  "atk-s0510a:2500_4": "samaṃ vijjotamānaṃ katvā dīpadhūpapupphādīhi sajjetvā bhagavato niyyādetvā buddhappamukhaṃ",
  "atk-s0510a:2500_5": "bhikkhusaṅghaṃ paṇītenāhārena pūjesi. So evaṃ yāvajīvaṃ puññāni katvā tato cavitvā",
  "atk-s0510a:2500_6": "devaloke nibbatto. Tattha pāḷiyā vuttanayena dibbasampattiṃ anubhavitvā antarā okkākakulappasutoti",
  "atk-s0510a:2500_7": "taṃ sabbaṃ pāḷiyā vuttānusārena veditabbaṃ. Pacchimabhave pana koliyarājavaṃse jāto",
  "atk-s0510a:2500_8": "vayappatto koṭiagghanakassa kaṇṇapiḷandhanassa dhāritattā koṭikaṇṇoti, kuṭikaṇṇoti",
  "atk-s0510a:2500_9": "ca pākaṭo ahosi. So bhagavati pasanno dhammaṃ sutvā paṭiladdhasaddho pabbajitvā vipassanaṃ",
  "atk-s0510a:2500_10": "vaḍḍhetvā nacirasseva arahattaṃ pāpuṇi.",
  "atk-s0510a:2501_0": "25. So arahā hutvā attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2501_1": "anomadassissa muninotiādimāha. Tattha anomadassissāti anomaṃ alāmakaṃ sundaraṃ dassanaṃ",
  "atk-s0510a:2501_2": "dvattiṃsamahāpurisalakkhaṇapaṭimaṇḍitattā byāmappabhāmaṇḍalopasobhitattā ārohapariṇāhena",
  "atk-s0510a:2501_3": "samannāgatattā ca dassanīyaṃ sarīraṃ yassa bhagavato so anomadassī, tassa anomadassissa",
  "atk-s0510a:2501_4": "muninoti attho. Tādinoti iṭṭhāniṭṭhesu akampiyasabhāvassa. Sudhāya lepanaṃ katvāti",
  "atk-s0510a:2501_5": "sudhāya avalittaṃ katvā dīpadhūpapupphadhajapaṭākādīhi ca alaṅkataṃ caṅkamaṃ kārayiṃ",
  "atk-s0510a:2501_6": "akāsinti attho. Sesagāthānaṃ attho pāḷiyā anusārena suviññeyyova.",
  "atk-s0510a:2502": "35. Parivārasampattidhanasampattisaṅkhātaṃ yasaṃ dhāretīti yasodharo, sabbe ete sattasattaticakkavattirājāno yasodharanāmena ekanāmakāti sambandho.",
  "atk-s0510a:2503_0": "52. Aṅgīrasoti aṅgato sarīrato niggatā rasmi yassa so aṅgīraso, chandadosamohabhayāgatīhi",
  "atk-s0510a:2503_1": "vā pāpācāravasena vā caturāpāyaṃ na gacchatīti nāgo, mahanto pūjito ca so nāgo ceti",
  "atk-s0510a:2503_2": "mahānāgo. Sesaṃ uttānatthamevāti.",
  "atk-s0510a:2504": "Koḷivisattheraapadānavaṇṇanā samattā.",
  "atk-s0510a:2505": "3. Kāḷigodhāputtabhaddiyattheraapadānavaṇṇanā",
  "atk-s0510a:2506_0": "Padumuttarasambuddhantiādikaṃ āyasmato bhaddiyassa kāḷigodhāputtattherassa apadānaṃ.",
  "atk-s0510a:2506_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:2506_2": "upacinanto padumuttarassa bhagavato kāle vibhavasampanne ekasmiṃ kule nibbatto vuddhippatto",
  "atk-s0510a:2506_3": "puttadārehi vaḍḍhito nagaravāsino puññāni karonte disvā sayampi puññāni kātukāmo",
  "atk-s0510a:2506_4": "buddhappamukhaṃ bhikkhusaṅghaṃ nimantetvā thūlapaṭalikādianekāni mahārahāni sayanāni",
  "atk-s0510a:2506_5": "paññāpetvā tattha nisinne bhagavati sasaṅghe paṇītenāhārena bhojetvā mahādānaṃ adāsi.",
  "atk-s0510a:2506_6": "So evaṃ yāvatāyukaṃ puññāni katvā devamanussesu ubhayasampattiyo anubhavitvā aparabhāge",
  "atk-s0510a:2506_7": "imasmiṃ buddhuppāde kāḷigodhāya nāma deviyā putto hutvā nibbatti. So viññutaṃ patto",
  "atk-s0510a:2506_8": "ārohapariṇāhahatthapādarūpasampattiyā bhaddattā ca kāḷigodhāya deviyā puttattā ca",
  "atk-s0510a:2506_9": "bhaddiyo kāḷigodhāputtoti pākaṭo. Satthari pasīditvā mātāpitaro ārādhetvā pabbajitvā",
  "atk-s0510a:2506_10": "nacirasseva arahā ahosi.",
  "atk-s0510a:2507_0": "54. So arahā hutvā attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2507_1": "padumuttarasambuddhantiādimāha. Taṃ heṭṭhā vuttatthameva. Mettacittanti mijjati sinehati",
  "atk-s0510a:2507_2": "nandati sabbasatteti mettā, mettāya sahagataṃ cittaṃ mettacittaṃ, taṃ yassa bhagavato",
  "atk-s0510a:2507_3": "atthīti mettacitto, taṃ mettacittaṃ. Mahāmuninti sakalabhikkhūnaṃ mahantattā mahāmuni,",
  "atk-s0510a:2507_4": "taṃ padumuttaraṃ sambuddhanti sambandho. Janatā sabbāti sabbo janakāyo, sabbanagaravāsinoti",
  "atk-s0510a:2507_5": "attho. Sabbalokagganāyakanti sakalalokassa aggaṃ seṭṭhaṃ nibbānassa nayanato pāpanato",
  "atk-s0510a:2507_6": "nāyakaṃ padumuttarasambuddhaṃ janatā upeti samīpaṃ gacchatīti sambandho.",
  "atk-s0510a:2508_0": "55. Sattukañca baddhakañcāti baddhasattuabaddhasattusaṅkhātaṃ āmisaṃ. Atha vā bhattapūpakhajjabhojjayāguādayo",
  "atk-s0510a:2508_1": "yāvakālikattā āmisaṃ pānabhojanañca gahetvā puññakkhette anuttare satthuno dadantīti sambandho.",
  "atk-s0510a:2509": "58. Āsanaṃ buddhayuttakanti buddhayoggaṃ buddhārahaṃ buddhānucchavikaṃ sattaratanamayaṃ āsananti attho. Sesaṃ nayānuyogena suviññeyyamevāti.",
  "atk-s0510a:2510": "Kāḷigodhāputtabhaddiyattheraapadānavaṇṇanā samattā.",
  "atk-s0510a:2511": "4. Sanniṭṭhāpakattheraapadānavaṇṇanā",
  "atk-s0510a:2512_0": "Araññe kuṭikaṃ katvātiādikaṃ āyasmato sanniṭṭhāpakattherassa apadānaṃ. Ayampi purimabuddhesu",
  "atk-s0510a:2512_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2512_2": "bhagavato kāle kulagehe nibbatto viññutaṃ patto gharabandhanena baddho gharāvāse",
  "atk-s0510a:2512_3": "ādīnavaṃ disvā vatthukāmakilesakāme pahāya himavantassa avidūre pabbatantare araññavāsaṃ",
  "atk-s0510a:2512_4": "kappesi. Tasmiṃ kāle padumuttaro bhagavā vivekakāmatāya taṃ ṭhānaṃ pāpuṇi. Atha so",
  "atk-s0510a:2512_5": "tāpaso bhagavantaṃ disvā pasannamānaso vanditvā nisīdanatthāya tiṇasantharaṃ paññāpetvā",
  "atk-s0510a:2512_6": "adāsi. Tattha nisinnaṃ bhagavantaṃ anekehi madhurehi tiṇḍukādīhi phalāphalehi santappesi.",
  "atk-s0510a:2512_7": "So tena puññakammena tato cuto devesu ca manussesu ca aparāparaṃ saṃsaranto dve sampattiyo",
  "atk-s0510a:2512_8": "anubhavitvā imasmiṃ buddhuppāde ekasmiṃ kulagehe nibbatto saddhāsampanno pabbajito",
  "atk-s0510a:2512_9": "vipassanaṃ vaḍḍhetvā nacirasseva arahā ahosi. Khuragge arahattaphalappattiyaṃ viya",
  "atk-s0510a:2512_10": "nirussāheneva santipadasaṅkhāte nibbāne suṭṭhu ṭhitattā sanniṭṭhāpakattheroti pākaṭo.",
  "atk-s0510a:2513_0": "70. Arahā pana hutvā attano pubbakammaṃ saritvā somanassajāto pubbacaritāpadānaṃ",
  "atk-s0510a:2513_1": "pakāsento araññe kuṭikaṃ katvātiādimāha. Tattha araññeti sīhabyagghādīnaṃ bhayena",
  "atk-s0510a:2513_2": "manussā ettha na rajjanti na ramanti na allīyantīti araññaṃ, tasmiṃ araññe. Kuṭikanti",
  "atk-s0510a:2513_3": "tiṇacchadanakuṭikaṃ katvā pabbatantare vasāmi vāsaṃ kappesinti attho. Lābhena ca",
  "atk-s0510a:2513_4": "alābhena ca yasena ca ayasena ca santuṭṭho vihāsinti sambandho.",
  "atk-s0510a:2514_0": "72. Jalajuttamanāmakanti jale jātaṃ jalajaṃ, padumaṃ, jalajaṃ uttamaṃ jalajuttamaṃ,",
  "atk-s0510a:2514_1": "jalajuttamena samānaṃ nāmaṃ yassa so jalajuttamanāmako, taṃ jalajuttamanāmakaṃ buddhanti",
  "atk-s0510a:2514_2": "attho. Sesaṃ pāḷinayānuyogena suviññeyyamevāti.",
  "atk-s0510a:2515": "Sanniṭṭhāpakattheraapadānavaṇṇanā samattā.",
  "atk-s0510a:2516": "5. Pañcahatthiyattheraapadānavaṇṇanā",
  "atk-s0510a:2517_0": "Sumedho nāma sambuddhotiādikaṃ āyasmato pañcahatthiyattherassa apadānaṃ. Ayampi purimabuddhesu",
  "atk-s0510a:2517_1": "katādhikāro tattha tattha bhave vivaṭṭūpanissayāni puññāni upacinanto sumedhassa",
  "atk-s0510a:2517_2": "bhagavato kāle ekasmiṃ kulagehe nibbatto viññutaṃ patvā ratanattaye pasanno vihāsi.",
  "atk-s0510a:2517_3": "Tasmiṃ samaye pañcauppalahatthāni ānesuṃ. So tehi pañcauppalahatthehi vīthiyaṃ caramānaṃ",
  "atk-s0510a:2517_4": "sumedhaṃ bhagavantaṃ pūjesi. Tāni gantvā ākāse vitānaṃ hutvā chāyaṃ kurumānāni tathāgateneva",
  "atk-s0510a:2517_5": "saddhiṃ gacchiṃsu. So taṃ disvā somanassajāto pītiyā phuṭṭhasarīro yāvajīvaṃ tadeva",
  "atk-s0510a:2517_6": "puññaṃ anussaritvā tato cuto devaloke nibbatto aparāparaṃ saṃsaranto imasmiṃ buddhuppāde",
  "atk-s0510a:2517_7": "ekasmiṃ kulagehe nibbatto viññutaṃ patto saddhājāto pabbajitvā vipassanaṃ vaḍḍhetvā",
  "atk-s0510a:2517_8": "nacirasseva arahā ahosi. Katakusalanāmena pañcahatthiyattheroti pākaṭo.",
  "atk-s0510a:2518_0": "77. So attano pubbakammaṃ saritvā paccakkhato paññāya diṭṭhapubbacaritāpadānaṃ pakāsento",
  "atk-s0510a:2518_1": "sumedho nāma sambuddhotiādimāha. Tattha sumedhoti sundarā medhā catusaccapaṭivedhapaṭisambhidādayo",
  "atk-s0510a:2518_2": "paññā yassa so bhagavā sumedho sambuddho antarāpaṇe antaravīthiyaṃ gacchatīti sambandho.",
  "atk-s0510a:2518_3": "Okkhittacakkhūti adhokhittacakkhu. Mitabhāṇīti pamāṇaṃ ñatvā bhaṇanasīlo, pamāṇaṃ",
  "atk-s0510a:2518_4": "jānitvā dhammaṃ desesīti attho. Sesaṃ suviññeyyamevāti.",
  "atk-s0510a:2519": "Pañcahatthiyattheraapadānavaṇṇanā samattā.",
  "atk-s0510a:2520": "6. Padumacchadaniyattheraapadānavaṇṇanā",
  "atk-s0510a:2521_0": "Nibbute lokanāthamhītiādikaṃ āyasmato padumacchadaniyattherassa apadānaṃ. Ayampi",
  "atk-s0510a:2521_1": "purimabuddhesu katapuññasambhāro tattha tattha bhave vivaṭṭūpanissayāni puññāni upacinanto",
  "atk-s0510a:2521_2": "vipassissa bhagavato kāle ekasmiṃ kulagehe nibbatto viññutaṃ patto ratanattaye pasanno",
  "atk-s0510a:2521_3": "parinibbutassa vipassissa bhagavato citakaṃ padumapupphehi pūjesi. So teneva cittappasādena",
  "atk-s0510a:2521_4": "yāvatāyukaṃ ṭhatvā tato sugatīsuyeva saṃsaranto dibbasampattiṃ manussasampattiñcāti",
  "atk-s0510a:2521_5": "dve sampattiyo anekakkhattuṃ anubhavitvā imasmiṃ amhākaṃ sammāsambuddhakāle ekasmiṃ",
  "atk-s0510a:2521_6": "kulagehe nibbatto viññutaṃ patto satthari pasīditvā sāsane pabbajito ghaṭento vāyamanto",
  "atk-s0510a:2521_7": "nacirasseva arahā ahosi. Tassa rattiṭṭhānadivāṭṭhānādīsu tattha tattha viharantassa",
  "atk-s0510a:2521_8": "vihāro padumapupphehi chādīyati, tena so padumacchadaniyattheroti pākaṭo.",
  "atk-s0510a:2522_0": "83. Attano pubbakammaṃ saritvā somanassavasena pubbacaritāpadānaṃ pakāsento nibbute",
  "atk-s0510a:2522_1": "lokanāthamhītiādimāha. Tattha nibbuteti khandhaparinibbānena parinibbute satthari,",
  "atk-s0510a:2522_2": "vipassissa sammāsambuddhassa sarīre citamāniyamāne citake āropite suphullaṃ padumakalāpaṃ",
  "atk-s0510a:2522_3": "ahaṃ gahetvā citakaṃ āropayiṃ pūjesinti attho. Sesagāthāsu heṭṭhā vuttanayattā uttānatthamevāti.",
  "atk-s0510a:2523": "Padumacchadaniyattheraapadānavaṇṇanā samattā.",
  "atk-s0510a:2524": "7. Sayanadāyakattheraapadānavaṇṇanā",
  "atk-s0510a:2525_0": "Siddhatthassa bhagavatotiādikaṃ āyasmato sayanadāyakattherassa apadānaṃ. Ayampi purimabuddhesu",
  "atk-s0510a:2525_1": "katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2525_2": "bhagavato kāle aññatarasmiṃ kule nibbatto viññutaṃ patto satthari pasīditvā hatthidaṇḍasuvaṇṇādīhi",
  "atk-s0510a:2525_3": "sayanatthāya mañcaṃ kāretvā anagghehi vicittattharaṇehi attharitvā bhagavantaṃ pūjesi.",
  "atk-s0510a:2525_4": "So bhagavā tassānukampāya paṭiggahetvā anubhavi. So tena puññakammena dibbamanussasampattiyo",
  "atk-s0510a:2525_5": "anubhavitvā imasmiṃ buddhuppāde ekasmiṃ kulagehe nibbatto viññutaṃ patvā satthu sāsane",
  "atk-s0510a:2525_6": "pasanno pabbajitvā vipassanaṃ ārabhitvā nacirasseva arahā ahosi. Pubbe katapuññanāmena",
  "atk-s0510a:2525_7": "sayanadāyakattheroti pākaṭo.",
  "atk-s0510a:2526": "88. So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento siddhatthassa bhagavatotiādimāha. Taṃ sabbaṃ pāḷinayānusārena suviññeyyamevāti.",
  "atk-s0510a:2527": "Sayanadāyakattheraapadānavaṇṇanā samattā.",
  "atk-s0510a:2528": "8. Caṅkamanadāyakattheraapadānavaṇṇanā",
  "atk-s0510a:2529_0": "Atthadassissa muninotiādikaṃ āyasmato caṅkamanadāyakattherassa apadānaṃ. Ayampāyasmā",
  "atk-s0510a:2529_1": "purimabuddhesu katādhikāro tesu tesu bhavesu vivaṭṭūpanissayāni puññāni upacinanto",
  "atk-s0510a:2529_2": "atthadassissa bhagavato kāle ekasmiṃ kulagehe nibbatto viññutaṃ patto satthari pasīditvā",
  "atk-s0510a:2529_3": "uccavatthukaṃ sudhāparikammakataṃ rajatarāsisadisaṃ sobhamānaṃ caṅkamaṃ kāretvā muttadalasadisaṃ",
  "atk-s0510a:2529_4": "setapulinaṃ attharitvā bhagavato adāsi. Paṭiggahesi bhagavā, caṅkamaṃ paṭiggahetvā",
  "atk-s0510a:2529_5": "ca pana sukhaṃ kāyacittasamādhiṃ appetvā “ayaṃ anāgate gotamassa bhagavato sāsane",
  "atk-s0510a:2529_6": "sāvako bhavissatī”ti byākāsi. So tena puññakammena devamanussesu aparāparaṃ saṃsaranto",
  "atk-s0510a:2529_7": "dve sampattiyo anubhavitvā imasmiṃ buddhuppāde ekasmiṃ kulagehe nibbatto vuddhippatto",
  "atk-s0510a:2529_8": "saddhāsampanno sāsane pabbajitvā nacirasseva arahattaṃ patvā katapuññanāmena caṅkamanadāyakattheroti pākaṭo ahosi.",
  "atk-s0510a:2530_0": "93. So ekadivasaṃ attanā pubbe katapuññakammaṃ saritvā somanassajāto pubbacaritāpadānaṃ",
  "atk-s0510a:2530_1": "pakāsento atthadassissa muninotiādimāha. Tattha atthadassissāti atthaṃ payojanaṃ",
  "atk-s0510a:2530_2": "vuddhiṃ virūḷhiṃ nibbānaṃ dakkhati passatīti atthadassī, atha vā atthaṃ nibbānaṃ",
  "atk-s0510a:2530_3": "dassanasīlo jānanasīloti atthadassī, tassa atthadassissa munino monena ñāṇena samannāgatassa",
  "atk-s0510a:2530_4": "bhagavato manoramaṃ manallīnaṃ bhāvanīyaṃ manasi kātabbaṃ caṅkamaṃ kāresinti sambandho.",
  "atk-s0510a:2530_5": "Sesaṃ vuttanayānusāreneva suviññeyyamevāti.",
  "atk-s0510a:2531": "Caṅkamanadāyakattheraapadānavaṇṇanā samattā.",
  "atk-s0510a:2532": "9. Subhaddattheraapadānavaṇṇanā",
  "atk-s0510a:2533_0": "Padumuttaro lokavidūtiādikaṃ āyasmato subhaddattherassa apadānaṃ. Ayampi purimabuddhesu",
  "atk-s0510a:2533_1": "katādhikāro tattha tattha bhave nibbānādhigamanatthāya puññāni upacinanto padumuttarassa",
  "atk-s0510a:2533_2": "bhagavato kāle vibhavasampanne saddhāsampanne ekasmiṃ kulagehe nibbato viññutaṃ patvā",
  "atk-s0510a:2533_3": "gharabandhanena baddho ratanattaye pasanno parinibbānamañce nipannaṃ padumuttaraṃ",
  "atk-s0510a:2533_4": "bhagavantaṃ disvā sannipatitā dasasahassacakkavāḷadevatāyo ca disvā pasannamānaso",
  "atk-s0510a:2533_5": "nigguṇḍikeṭakanīlakāsokāsitādianekehi sugandhapupphehi pūjesi. So tena puññakammena",
  "atk-s0510a:2533_6": "yāvatāyukaṃ ṭhatvā tato cavitvā tusitādīsu dibbasampattiyo anubhavitvā tato manussesu",
  "atk-s0510a:2533_7": "manussasampattiyo anubhavitvā nibbattanibbattaṭṭhānesu ca sugandhehi pupphehi pūjito",
  "atk-s0510a:2533_8": "ahosi. Imasmiṃ pana buddhuppāde ekasmiṃ vibhavasampanne kule nibbattitvā viññutaṃ",
  "atk-s0510a:2533_9": "patto kāmesu ādīnavaṃ disvāpi yāva buddhassa bhagavato parinibbānakālo tāva aladdhabuddhadassano",
  "atk-s0510a:2533_10": "bhagavato parinibbānamañce nipannakāleyeva pabbajitvā arahattaṃ pāpuṇi. Pubbe katapuññanāmena",
  "atk-s0510a:2533_11": "subhaddoti pākaṭo ahosi.",
  "atk-s0510a:2534_0": "101. So attano pubbakammaṃ saritvā somanassavasena pubbacaritāpadānaṃ pakāsento padumuttaro",
  "atk-s0510a:2534_1": "lokavidūtiādimāha. Taṃ uttānatthameva. Suṇātha mama bhāsato…pe… nibbāyissatināsavoti",
  "atk-s0510a:2534_2": "idaṃ parinibbānamañce nipannova padumuttaro bhagavā byākāsi.",
  "atk-s0510a:2535": "Pañcamabhāṇavāravaṇṇanā samattā.",
  "atk-s0510a:2536_0": "115. So attano paṭipattiṃ dassento pubbakammena saṃyuttotiādimāha. Ekaggoti ekaggacitto.",
  "atk-s0510a:2536_1": "Susamāhitoti suṭṭhu samāhito, santakāyacittoti attho. Buddhassa oraso puttoti buddhassa",
  "atk-s0510a:2536_2": "urasā hadayena niggataovādānusāsaniṃ sutvā pattaarahattaphaloti attho. Dhammajomhi",
  "atk-s0510a:2536_3": "sunimmitoti dhammato kammaṭṭhānadhammato jāto ariyāya jātiyā sunimmito suṭṭhu nipphāditasabbakicco",
  "atk-s0510a:2536_4": "amhi bhavāmīti attho.",
  "atk-s0510a:2537_0": "116. Dhammarājaṃ upagammāti dhammena sabbasattānaṃ rājānaṃ issarabhūtaṃ bhagavantaṃ",
  "atk-s0510a:2537_1": "upagantvā samīpaṃ gantvāti attho. Apucchiṃ pañhamuttamanti uttamaṃ khandhāyatanadhātusaccasamuppādādipaṭisaṃyuttaṃ",
  "atk-s0510a:2537_2": "pañhaṃ apucchinti attho. Kathayanto ca me pañhanti eso amhākaṃ bhagavā me mayhaṃ",
  "atk-s0510a:2537_3": "pañhaṃ kathayanto byākaronto. Dhammasotaṃ upānayīti anupādisesanibbānadhātusaṅkhātaṃ",
  "atk-s0510a:2537_4": "dhammasotaṃ dhammapavāhaṃ upānayi pāvisīti attho.",
  "atk-s0510a:2538_0": "118. Jalajuttamanāyakoti padumuttaranāmako ma-kārassa ya-kāraṃ katvā katavohāro.",
  "atk-s0510a:2538_1": "Nibbāyi anupādānoti upādāne pañcakkhandhe aggahetvā nibbāyi na paññāyi adassanaṃ",
  "atk-s0510a:2538_2": "agamāsi, manussalokādīsu katthacipi apatiṭṭhitoti attho. Dīpova telasaṅkhayāti vaṭṭitelānaṃ",
  "atk-s0510a:2538_3": "saṅkhayā abhāvā padīpo iva nibbāyīti sambandho.",
  "atk-s0510a:2539_0": "119. Sattayojanikaṃ āsīti tassa parinibbutassa padumuttarassa bhagavato ratanamayaṃ",
  "atk-s0510a:2539_1": "thūpaṃ sattayojanubbedhaṃ āsi ahosīti attho. Dhajaṃ tattha apūjesinti tattha tasmiṃ",
  "atk-s0510a:2539_2": "cetiye sabbabhaddaṃ sabbato bhaddaṃ sabbaso manoramaṃ dhajaṃ pūjesinti attho.",
  "atk-s0510a:2540_0": "120. Kassapassa ca buddhassāti padumuttarassa bhagavato kālato paṭṭhāya āgatassa",
  "atk-s0510a:2540_1": "devamanussesu saṃsarato me mayhaṃ oraso putto tisso nāma kassapassa sammāsambuddhassa",
  "atk-s0510a:2540_2": "aggasāvako jinasāsane buddhasāsane dāyādo āsi ahosīti sambandho.",
  "atk-s0510a:2541_0": "121. Tassa hīnena manasāti tassa mama puttassa tissassa aggasāvakassa hīnena lāmakena",
  "atk-s0510a:2541_1": "manasā cittena abhaddakaṃ asundaraṃ ayuttakaṃ “antako pacchimo”ti vācaṃ vacanaṃ abhāsiṃ",
  "atk-s0510a:2541_2": "kathesinti attho. Tena kammavipākenāti tena arahantabhakkhānasaṅkhātassa akusalakammassa",
  "atk-s0510a:2541_3": "vipākena. Pacchime addasaṃ jinanti pacchime pariyosāne parinibbānakāle mallānaṃ upavattane",
  "atk-s0510a:2541_4": "sālavane parinibbānamañce nipannaṃ jinaṃ jitasabbamāraṃ amhākaṃ gotamasammāsambuddhaṃ",
  "atk-s0510a:2541_5": "addasaṃ ahanti attho. “Pacchā me āsi bhaddaka”ntipi pāṭho. Tassa pacchā tassa bhagavato",
  "atk-s0510a:2541_6": "avasānakāle nibbānāsannakāle me mayhaṃ bhaddakaṃ sundaraṃ catusaccapaṭivijjhanaṃ āsi ahosīti attho.",
  "atk-s0510a:2542": "122. Pabbājesi mahāvīroti mahāvīriyo sabbasattahito karuṇāyutto jitamāro muni mallānaṃ upavattane sālavane pacchime sayane parinibbānamañce sayitova maṃ pabbājesīti sambandho.",
  "atk-s0510a:2543_0": "123. Ajjeva dāni pabbajjāti ajja eva bhagavato parinibbānadivaseyeva mama pabbajjā,",
  "atk-s0510a:2543_1": "tathā ajja eva upasampadā, ajja eva dvipaduttamassa sammukhā parinibbānaṃ ahosīti",
  "atk-s0510a:2543_2": "sambandho. Sesaṃ suviññeyyamevāti.",
  "atk-s0510a:2544": "Subhaddattheraapadānavaṇṇanā samattā.",
  "atk-s0510a:2545": "10. Cundattheraapadānavaṇṇanā",
  "atk-s0510a:2546_0": "Siddhatthassa bhagavatotiādikaṃ āyasmato cundattherassa apadānaṃ. Ayampi purimabuddhesu",
  "atk-s0510a:2546_1": "katapuññasambhāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2546_2": "bhagavato kāle vibhavasampanne kule nibbatto viññutaṃ patvā satthari pasīditvā sattaratanamayaṃ",
  "atk-s0510a:2546_3": "suvaṇṇagghiyaṃ kāretvā sumanapupphehi chādetvā bhagavantaṃ pūjesi. Tāni pupphāni",
  "atk-s0510a:2546_4": "ākāsaṃ samuggantvā vitānākārena aṭṭhaṃsu. Atha naṃ bhagavā “anāgate gotamassa nāma",
  "atk-s0510a:2546_5": "bhagavato sāsane cundo nāma sāvako bhavissatī”ti byākāsi. So tena puññakammena tato",
  "atk-s0510a:2546_6": "cuto devaloke upapanno kamena chasu kāmāvacaradevesu sukhaṃ anubhavitvā manussesu",
  "atk-s0510a:2546_7": "cakkavattiādisampattiyo ca anubhavitvā imasmiṃ buddhuppāde brāhmaṇakule rūpasāriyā",
  "atk-s0510a:2546_8": "putto sāriputtattherassa kaniṭṭho hutvā nibbatti. Tassa viññutaṃ pattassa ārohapariṇāharūpavayānaṃ",
  "atk-s0510a:2546_9": "sundaratāya sakārassa cakāraṃ katvā cundoti nāmaṃ kariṃsu. So vayappatto gharāvāse",
  "atk-s0510a:2546_10": "ādīnavaṃ pabbajjāya ca ānisaṃsaṃ disvā bhātuttherassa santike pabbajitvā vipassanaṃ",
  "atk-s0510a:2546_11": "vaḍḍhetvā nacirasseva arahattaṃ pāpuṇi.",
  "atk-s0510a:2547_0": "125. So pattaarahattaphalo ekadivasaṃ attano pubbakammaṃ saritvā somanassajāto pubbacaritāpadānaṃ",
  "atk-s0510a:2547_1": "pakāsento siddhatthassa bhagavatotiādimāha. Taṃ heṭṭhā vuttatthameva. Agghiyantiādayopi uttānatthāyeva.",
  "atk-s0510a:2548_0": "128. Vitiṇṇakaṅkho sambuddhoti visesena maggādhigamena vicikicchāya khepitattā vitiṇṇakaṅkho",
  "atk-s0510a:2548_1": "asaṃsayo sambuddho. Tiṇṇoghehi purakkhatoti kāmoghādīnaṃ catunnaṃ oghānaṃ tiṇṇattā",
  "atk-s0510a:2548_2": "atikkantattā oghatiṇṇehi khīṇāsavehi purakkhato parivāritoti attho. Byākaraṇagāthā uttānatthāyeva.",
  "atk-s0510a:2549_0": "139. Upaṭṭhahiṃ mahāvīranti uttamatthassa nibbānassa pattiyā pāpuṇanatthāya kappasatasahassādhikesu",
  "atk-s0510a:2549_1": "caturāsaṅkhyeyyesu kappesu pāramiyo pūrentena katavīriyattā mahāvīraṃ buddhaṃ upaṭṭhahiṃ",
  "atk-s0510a:2549_2": "upaṭṭhānaṃ akāsinti attho. Aññe ca pesale bahūti na kevalameva buddhaṃ upaṭṭhahiṃ,",
  "atk-s0510a:2549_3": "pesale piyasīle sīlavante aññe ca bahuaggappatte sāvake, me mayhaṃ bhātaraṃ sāriputtattherañca",
  "atk-s0510a:2549_4": "upaṭṭhahinti sambandho.",
  "atk-s0510a:2550_0": "140. Bhātaraṃ me upaṭṭhahitvāti mayhaṃ bhātaraṃ upaṭṭhahitvā vattapaṭivattaṃ katvā",
  "atk-s0510a:2550_1": "tassa parinibbutakāle bhagavato paṭhamaṃ parinibbutattā tassa dhātuyo gahetvā pattamhi",
  "atk-s0510a:2550_2": "okiritvā lokajeṭṭhassa narānaṃ āsabhassa buddhassa upanāmesiṃ adāsinti attho.",
  "atk-s0510a:2551_0": "141. Ubho hatthehi paggayhāti taṃ mahā dinnaṃ dhātuṃ so bhagavā attano ubhohi hatthehi",
  "atk-s0510a:2551_1": "pakārena gahetvā taṃ dhātuṃ saṃsuṭṭhu dassayanto aggasāvakaṃ sāriputtattheraṃ kittayi",
  "atk-s0510a:2551_2": "pakāsesīti attho. Sesaṃ uttānatthamevāti.",
  "atk-s0510a:2552": "Cundattheraapadānavaṇṇanā samattā.",
  "atk-s0510a:2553": "Pañcamavaggavaṇṇanā samattā.",
  "atk-s0510a:2554": "6. Bījanivaggo",
  "atk-s0510a:2555": "1. Vidhūpanadāyakattheraapadānavaṇṇanā",
  "atk-s0510a:2556_0": "Padumuttarabuddhassātiādikaṃ āyasmato vidhūpanadāyakattherassa apadānaṃ. Ayampi purimajinavaresu",
  "atk-s0510a:2556_1": "pūritapuññasambhāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2556_2": "bhagavato kāle ekasmiṃ kulagehe nibbatto viññutaṃ patto vibhavasampanno saddhājāto",
  "atk-s0510a:2556_3": "bhagavati pasanno gimhakāle suvaṇṇarajatamuttāmaṇimayaṃ bījaniṃ kāretvā bhagavato",
  "atk-s0510a:2556_4": "adāsi. So tena puññakammena devesu ca manussesu ca saṃsaranto dve sampattiyo anubhavitvā",
  "atk-s0510a:2556_5": "imassa amhākaṃ sammāsambuddhassa uppannakāle ekasmiṃ kulagehe nibbatto gharabandhanena",
  "atk-s0510a:2556_6": "bandhitvā gharāvāse ādīnavaṃ disvā pabbajjāya ca ānisaṃsaṃ disvā saddhāsampanno sāsane",
  "atk-s0510a:2556_7": "pabbajitvā vipassanaṃ vaḍḍhetvā nacirasseva arahā ahosi.",
  "atk-s0510a:2557_0": "1. So “kena mayā puññakammena ayaṃ lokuttarasampatti laddhā”ti attano pubbakammaṃ",
  "atk-s0510a:2557_1": "anussaranto taṃ paccakkhato ñatvā pubbacaritāpadānaṃ pakāsento padumuttarabuddhassātiādimāha.",
  "atk-s0510a:2557_2": "Taṃ heṭṭhā vuttatthameva. Bījanikā mayā dinnāti visesena santāpayantānaṃ sattānaṃ",
  "atk-s0510a:2557_3": "santāpaṃ nibbāpenti sītalaṃ vātaṃ janetīti bījanī, bījanīyeva bījanikā, sā sattaratanamayā",
  "atk-s0510a:2557_4": "vijjotamānā bījanikā mayā kārāpetvā dinnāti attho.",
  "atk-s0510a:2558": "Vidhūpanadāyakattheraapadānavaṇṇanā samattā.",
  "atk-s0510a:2559": "2. Sataraṃsittheraapadānavaṇṇanā",
  "atk-s0510a:2560_0": "Ucciyaṃ selamāruyhātiādikaṃ āyasmato sataraṃsittherassa apadānaṃ. Ayampi purimabuddhesu",
  "atk-s0510a:2560_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2560_2": "bhagavato kāle brāhmaṇakule nibbatto viññutaṃ patto sakkaṭabyākaraṇe vedattaye ca",
  "atk-s0510a:2560_3": "pāraṅgato gharāvāsaṃ pahāya araññaṃ pavisitvā isipabbajjaṃ pabbajitvā himavante vāsaṃ",
  "atk-s0510a:2560_4": "kappesi. Tasmiṃ samaye padumuttaro bhagavā vivekakāmatāya uccaṃ ekaṃ pabbataṃ āruyha",
  "atk-s0510a:2560_5": "jalitaggikkhanto viya nisīdi. Taṃ tathānisinnaṃ bhagavantaṃ disvā tāpaso somanassajāto",
  "atk-s0510a:2560_6": "añjaliṃ paggayha anekehi kāraṇehi thomesi. So tena puññakammena tato cuto chasu kāmāvacaradevesu",
  "atk-s0510a:2560_7": "dibbasampattiṃ anubhavitvā tato manussaloke sataraṃsī nāma cakkavattī rājā hutvā",
  "atk-s0510a:2560_8": "nibbatti. Tampi sampattiṃ anekakkhattuṃ anubhavitvā imasmiṃ buddhuppāde ekasmiṃ kulagehe",
  "atk-s0510a:2560_9": "nibbatto pubbapuññasambhāravasena ñāṇassa paripakkattā sattavassikova pabbajitvā arahattaṃ pāpuṇi.",
  "atk-s0510a:2561_0": "8-9. So “ahaṃ kena kammena sattavassikova santipadaṃ anuppattosmī”ti saramāno pubbakammaṃ",
  "atk-s0510a:2561_1": "ñāṇena paccakkhato disvā somanassajāto pubbacaritāpadānaṃ udānavasena pakāsento ucciyaṃ",
  "atk-s0510a:2561_2": "selamāruyhātiādimāha. Tattha ucciyanti uccaṃ selamayaṃ pabbataṃ āruyha nisīdi padumuttaroti",
  "atk-s0510a:2561_3": "sambandho. Pabbatassāvidūramhīti bhagavato nisinnassa pabbatassa āsannaṭṭhāneti attho.",
  "atk-s0510a:2561_4": "Brāhmaṇo mantapāragūti mantasaṅkhātassa vedattayassa pāraṃ pariyosānaṃ koṭiṃ gato",
  "atk-s0510a:2561_5": "eko brāhmaṇoti attho, aññaṃ viya attānaṃ niddisati ayaṃ mantapāragūti. Upaviṭṭhaṃ",
  "atk-s0510a:2561_6": "mahāvīranti tasmiṃ pabbate nisinnaṃ vīravantaṃ jinaṃ, kiṃ visiṭṭhaṃ? Devadevaṃ sakalachakāmāvacarabrahmadevānaṃ",
  "atk-s0510a:2561_7": "atidevaṃ narāsabhaṃ narānaṃ āsataṃ seṭṭhaṃ lokanāyakaṃ sakalasattalokaṃ nayantaṃ",
  "atk-s0510a:2561_8": "nibbānaṃ pāpentaṃ ahaṃ añjaliṃ dasanakhasamodhānañjalipuṭaṃ sirasi muddhani paggahetvāna",
  "atk-s0510a:2561_9": "patiṭṭhapetvā santhaviṃ suṭṭhuṃ thomesinti sambandho.",
  "atk-s0510a:2562": "12. Abhāsathāti “yenāyaṃ añjalī dinno…pe… arahā so bhavissatī”ti byākāsi. Sesaṃ uttānatthamevāti.",
  "atk-s0510a:2563": "Sataraṃsittheraapadānavaṇṇanā samattā.",
  "atk-s0510a:2564": "3. Sayanadāyakattheraapadānavaṇṇanā",
  "atk-s0510a:2565_0": "Padumuttarabuddhassātiādikaṃ āyasmato sayanadāyakattherassa apadānaṃ. Ayampi purimabuddhesu",
  "atk-s0510a:2565_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2565_2": "bhagavato kāle ekasmiṃ kulagehe nibbatto viññutaṃ patto gharāvāsaṃ saṇṭhapetvā sukhamanubhavanto",
  "atk-s0510a:2565_3": "satthu dhammadesanaṃ sutvā satthari pasanno dantasuvaṇṇarajatamuttamaṇimayaṃ mahārahaṃ",
  "atk-s0510a:2565_4": "mañcaṃ kārāpetvā cīnapaṭṭakambalādīni attharitvā sayanatthāya bhagavato adāsi. Bhagavā",
  "atk-s0510a:2565_5": "tassa anuggahaṃ karonto tattha sayi. So tena puññakammena devamanussesu saṃsaranto",
  "atk-s0510a:2565_6": "tadanurūpaṃ ākāsagamanasukhaseyyādisukhaṃ anubhavitvā imasmiṃ buddhuppāde vibhavasampanne",
  "atk-s0510a:2565_7": "ekasmiṃ kule nibbattitvā viññutaṃ pāpuṇitvā satthu dhammadesanaṃ sutvā pasannamānaso",
  "atk-s0510a:2565_8": "pabbajitvā vipassanto nacirasseva arahā ahosi.",
  "atk-s0510a:2566": "20. So attano pubbakammaṃ saritvā somanassajāto pubbacaritāpadānaṃ pakāsento padumuttarabuddhassātiādimāha. Taṃ heṭṭhā vuttatthameva.",
  "atk-s0510a:2567_0": "21. Sukhette bījasampadāti yathā tiṇakacavararahite kaddamādisampanne sukhette vuttabījāni",
  "atk-s0510a:2567_1": "sāduphalāni nipphādenti, evameva rāgadosādidiyaḍḍhasahassakilesasaṅkhātatiṇakacavararahite",
  "atk-s0510a:2567_2": "suddhasantāne puññakkhette vuttadānāni appānipi samānāni mahapphalāni hontīti attho.",
  "atk-s0510a:2567_3": "Sesaṃ suviññeyyamevāti.",
  "atk-s0510a:2568": "Sayanadāyakattheraapadānavaṇṇanā samattā.",
  "atk-s0510a:2569": "4. Gandhodakiyattheraapadānavaṇṇanā",
  "atk-s0510a:2570_0": "Padumuttarabuddhassātiādikaṃ āyasmato gandhodakiyattherassa apadānaṃ. Ayampi purimamunivaresu",
  "atk-s0510a:2570_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2570_2": "bhagavato kāle kulagehe nibbatto parinibbute bhagavati nagaravāsino bodhipūjaṃ kurumāne",
  "atk-s0510a:2570_3": "disvā vicittaghaṭe candanakappurāgaruādimissakasugandhodakena pūretvā bodhirukkhaṃ",
  "atk-s0510a:2570_4": "abhisiñci. Tasmiṃ khaṇe devo mahādhārāhi pavassi. Tadā so asanivegena kālaṃ kato.",
  "atk-s0510a:2570_5": "Teneva puññakammena devaloke nibbatti, tattheva ṭhito “aho buddho, aho dhammo”tiādigāthāyo",
  "atk-s0510a:2570_6": "abhāsi. Evaṃ so devamanussesu sampattiyo anubhavitvā sabbapariḷāhavippamutto nibbattanibbattaṭṭhāne",
  "atk-s0510a:2570_7": "sītibhāvamupagato sukhito imasmiṃ buddhuppāde kulagehe nibbatto viññutaṃ patto satthari",
  "atk-s0510a:2570_8": "pasanno pabbajitvā kammaṭṭhānaṃ ārabhitvā vipassanto nacirasseva arahattaṃ pāpuṇi.",
  "atk-s0510a:2570_9": "Pubbe katapuññena gandhodakiyattheroti pākaṭo ahosi.",
  "atk-s0510a:2571_0": "25. So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2571_1": "padumutarassātiādimāha. Taṃ vuttatthameva. Mahābodhimaho ahūti mahābodhirukkhassa",
  "atk-s0510a:2571_2": "pūjā ahosīti attho. Vicittaṃ ghaṭamādāyāti anekehi cittakammasuvaṇṇakammehi vicittaṃ",
  "atk-s0510a:2571_3": "sobhamānaṃ gandhodakapuṇṇaṃ ghaṭaṃ gahetvāti attho. Gandhodakamadāsahanti gandhodakaṃ",
  "atk-s0510a:2571_4": "adāsiṃ, ahaṃ gandhodakena abhisiñcinti attho.",
  "atk-s0510a:2572": "26. Nhānakāle ca bodhiyāti bodhiyā pūjākaraṇasamayeti attho. Sesaṃ uttānatthamevāti.",
  "atk-s0510a:2573": "Gandhodakiyattheraapadānavaṇṇanā samattā.",
  "atk-s0510a:2574": "5. Opavayhattheraapadānavaṇṇanā",
  "atk-s0510a:2575_0": "Padumuttarabuddhassātiādikaṃ āyasmato opavayhattherassa apadānaṃ. Ayampi purimabuddhesu",
  "atk-s0510a:2575_1": "katādhikāro tattha tattha bhave vivaṭṭūpanissayāni puññāni upacinanto padumuttarajinādicce",
  "atk-s0510a:2575_2": "loke pātubhūte ekasmiṃ vibhavasampannakule nibbatto vuddhimanvāya mahaddhano mahābhogo",
  "atk-s0510a:2575_3": "gharāvāsaṃ vasamāno sāsane pasanno satthari pasādabahumāno ājānīyena sindhavena pūjaṃ",
  "atk-s0510a:2575_4": "akāsi, pūjetvā ca pana “buddhādīnaṃ samaṇānaṃ hatthiassādayo na kappanti, kappiyabhaṇḍaṃ",
  "atk-s0510a:2575_5": "dassāmī”ti cintetvā taṃ agghāpetvā tadagghanakena kahāpaṇena kappiyaṃ kappāsikakambalakojavādikaṃ",
  "atk-s0510a:2575_6": "cīvaraṃ kappūratakkolādikaṃ bhesajjaparikkhārañca adāsi. So tena puññakammena yāvatāyukaṃ",
  "atk-s0510a:2575_7": "ṭhatvā tato cuto devesu ca manussesu ca hatthiassādianekavāhanasampanno sukhaṃ anubhavitvā",
  "atk-s0510a:2575_8": "imasmiṃ buddhuppāde ekasmiṃ kulagehe nibbatto viññutaṃ patto saddhāsampanno sāsane",
  "atk-s0510a:2575_9": "pabbajitvā kammaṭṭhānaṃ gahetvā vipassanaṃ vaḍḍhetvā maggapaṭipāṭiyā arahatte patiṭṭhāsi,",
  "atk-s0510a:2575_10": "pubbe katapuññasambhāravasena opavayhattheroti pākaṭo ahosi.",
  "atk-s0510a:2576_0": "33. So “kena nu kho kāraṇena idaṃ mayā santipadaṃ adhigata”nti upadhārento pubbakammaṃ",
  "atk-s0510a:2576_1": "ñāṇena paccakkhato ñatvā somanassajāto pubbacaritāpadānaṃ udānavasena pakāsento padumuttarabuddhassātiādimāha.",
  "atk-s0510a:2576_2": "Taṃ vuttatthameva. Ājānīyamadāsahanti ājānīyaṃ uttamajātisindhavaṃ ahaṃ adāsiṃ pūjesinti attho.",
  "atk-s0510a:2577": "35. Sapattabhāroti sassa attano pattāni aṭṭha parikkhārāni bhārāni yassa so sapattabhāro, aṭṭhaparikkhārayuttoti attho.",
  "atk-s0510a:2578": "36. Khamanīyamadāsahanti khamanīyayoggaṃ cīvarādikappiyaparikkhāranti attho.",
  "atk-s0510a:2579": "40. Carimoti pariyosāno koṭippatto bhavoti attho. Sesaṃ suviññeyyamevāti.",
  "atk-s0510a:2580": "Opavayhattheraapadānavaṇṇanā samattā.",
  "atk-s0510a:2581": "6. Saparivārāsanattheraapadānavaṇṇanā",
  "atk-s0510a:2582_0": "Padumuttarabuddhassātiādikaṃ āyasmato saparivārāsanattherassa apadānaṃ. Sopi purimabuddhesu",
  "atk-s0510a:2582_1": "katādhikāro tattha tattha bhavesu vivaṭṭūpanissayāni puññāni upacinanto padumuttarassa",
  "atk-s0510a:2582_2": "bhagavato kāle vibhavasampanne kulagehe nibbatto vuddhippatto saddhājāto sāsane pasanno",
  "atk-s0510a:2582_3": "dānaphalaṃ saddahanto nānaggarasabhojanena bhagavato piṇḍapātaṃ adāsi, datvā ca pana",
  "atk-s0510a:2582_4": "bhojanasālāyaṃ bhojanatthāya nisinnāsanaṃ jātisumanamallikādīhi alaṅkari. Bhagavā",
  "atk-s0510a:2582_5": "ca bhattānumodanamakāsi. So tena puññakammena devamanussesu saṃsaranto anekavidhaṃ",
  "atk-s0510a:2582_6": "sampattiṃ anubhavitvā imasmiṃ buddhuppāde vibhavasampanne kulagehe nibbatto vuddhimanvāya",
  "atk-s0510a:2582_7": "saddho pasanno pabbajitvā na cirasseva arahā ahosi.",
  "atk-s0510a:2583_0": "43. So evaṃ pattasantipado “kena nu kho puññena idaṃ santipadaṃ anuppatta”nti ñāṇena",
  "atk-s0510a:2583_1": "upadhārento pubbakammaṃ disvā somanassajāto pubbacaritāpadānaṃ pakāsento padumuttarabuddhassātiādimāha.",
  "atk-s0510a:2583_2": "Taṃ vuttatthameva. Piṇḍapātaṃ adāsahanti tattha tattha laddhānaṃ piṇḍānaṃ kabaḷaṃ",
  "atk-s0510a:2583_3": "kabaḷaṃ katvā pātabbato khāditabbato āhāro piṇḍapāto, taṃ piṇḍapātaṃ bhagavato adāsiṃ,",
  "atk-s0510a:2583_4": "bhagavantaṃ bhojesinti attho.",
  "atk-s0510a:2584": "44. Akittayi piṇḍapātanti mayā dinnapiṇḍapātassa guṇaṃ ānisaṃsaṃ pakāsesīti attho.",
  "atk-s0510a:2585_0": "48. Saṃvuto pātimokkhasminti pātimokkhasaṃvarasīlena saṃvuto pihito paṭicchannoti",
  "atk-s0510a:2585_1": "attho. Indriyesu ca pañcasūti cakkhundriyādīsu pañcasu indriyesu rūpādīhi gopito",
  "atk-s0510a:2585_2": "indriyasaṃvarasīlañca gopitoti attho. Sesaṃ suviññeyyamevāti.",
  "atk-s0510a:2586": "Saparivārāsanattheraapadānavaṇṇanā samattā.",
  "atk-s0510a:2587": "7. Pañcadīpakattheraapadānavaṇṇanā",
  "atk-s0510a:2588_0": "Padumuttarabuddhassātiādikaṃ āyasmato pañcadīpakattherassa apadānaṃ. Ayampi purimabuddhesu",
  "atk-s0510a:2588_1": "katādhikāro uppannuppannabhavesu vivaṭṭūpanissayāni puññāni upacinanto padumuttarassa",
  "atk-s0510a:2588_2": "bhagavato kāle kulagehe nibbatto vuddhimanvāya gharāvāse vasanto bhagavato dhammaṃ",
  "atk-s0510a:2588_3": "sutvā sammādiṭṭhiyaṃ patiṭṭhito saddho pasanno mahājanehi bodhipūjaṃ kayiramānaṃ",
  "atk-s0510a:2588_4": "disvā sayampi bodhiṃ parivāretvā dīpaṃ jāletvā pūjesi. So tena puññakammena devamanussesu",
  "atk-s0510a:2588_5": "saṃsaranto cakkavattisampattiādayo anubhavitvā sabbattheva uppannabhave jalamāno",
  "atk-s0510a:2588_6": "jotisampannavimānādīsu vasitvā imasmiṃ buddhuppāde ekasmiṃ vibhavasampanne kulagehe",
  "atk-s0510a:2588_7": "nibbatto vuddhippatto saddhājāto pabbajitvā nacirasseva arahā ahosi, dīpapūjānissandena",
  "atk-s0510a:2588_8": "dīpakattheroti pākaṭo.",
  "atk-s0510a:2589_0": "50. So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2589_1": "padumuttarabuddhassātiādimāha. Taṃ vuttatthameva. Ujudiṭṭhi ahosahanti vaṅkaṃ micchādiṭṭhiṃ",
  "atk-s0510a:2589_2": "chaḍḍetvā uju avaṅkaṃ nibbānābhimukhaṃ pāpuṇanasammādiṭṭhi ahosinti attho.",
  "atk-s0510a:2590": "51. Padīpadānaṃ pādāsinti ettha pakārena dibbati jotatīti padīpo, tassa dānaṃ padīpadānaṃ, taṃ adāsiṃ padīpapūjaṃ akāsinti attho. Sesaṃ sabbattha uttānatthamevāti.",
  "atk-s0510a:2591": "Pañcadīpakattheraapadānavaṇṇanā samattā.",
  "atk-s0510a:2592": "8. Dhajadāyakattheraapadānavaṇṇanā",
  "atk-s0510a:2593_0": "Padumuttarabuddhassātiādikaṃ āyasmato dhajadāyakattherassa apadānaṃ. Ayampi purimabuddhesu",
  "atk-s0510a:2593_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2593_2": "bhagavato kāle ekasmiṃ kulagehe nibbatto vuddhimanvāya satthari pasīditvā sundarehi",
  "atk-s0510a:2593_3": "anekehi vatthehi dhajaṃ kārāpetvā dhajapūjaṃ akāsi. So tena puññakammena uppannuppannabhave",
  "atk-s0510a:2593_4": "uccakule nibbatto pūjaniyo ahosi. Aparabhāge imasmiṃ buddhuppāde ekasmiṃ kulagehe",
  "atk-s0510a:2593_5": "nibbatto vuddhimanvāya puttadārehi vaḍḍhitvā mahābhogo yasavā saddhājāto satthari",
  "atk-s0510a:2593_6": "pasanno gharāvāsaṃ pahāya pabbajitvā nacirasseva arahā ahosi.",
  "atk-s0510a:2594_0": "57. So pattaarahattaphalo pubbakammaṃ saritvā somanassajāto attano pubbacaritāpadānaṃ",
  "atk-s0510a:2594_1": "pakāsento padumuttarabuddhassātiādimāha. Tassattho pubbe vuttoyeva. Haṭṭho haṭṭhena",
  "atk-s0510a:2594_2": "cittenāti somanassasahagatacittayuttattā haṭṭho paripuṇṇarūpakāyo saddhāsampayuttacittatāya",
  "atk-s0510a:2594_3": "haṭṭhena cittena santuṭṭhena cittenāti attho. Dhajamāropayiṃ ahanti dhunāti kampati",
  "atk-s0510a:2594_4": "calatīti dhajaṃ, taṃ dhajaṃ āropayiṃ veḷagge laggetvā pūjesinti attho.",
  "atk-s0510a:2595_0": "58-9. Patitapattāni gaṇhitvāti patitāni bodhipattāni gahetvā ahaṃ bahi chaḍḍesinti",
  "atk-s0510a:2595_1": "attho. Antosuddhaṃ bahisuddhanti anto cittasantānanāmakāyato ca bahi cakkhusotādirūpakāyato",
  "atk-s0510a:2595_2": "ca suddhiṃ adhi visesena muttaṃ kilesato vimuttaṃ anāsavaṃ sambuddhaṃ viya sammukhā",
  "atk-s0510a:2595_3": "uttamaṃ bodhiṃ avandiṃ paṇāmamakāsinti attho. Sesaṃ sabbattha uttānatthamevāti.",
  "atk-s0510a:2596": "Dhajadāyakattheraapadānavaṇṇanā samattā.",
  "atk-s0510a:2597": "9. Padumattheraapadānavaṇṇanā",
  "atk-s0510a:2598_0": "Catusaccaṃ pakāsentotiādikaṃ āyasmato padumattherassa apadānaṃ. Ayampi purimabuddhesu",
  "atk-s0510a:2598_1": "katakusalasambhāro padumuttaramuninā dhammapajjote jotamāne ekasmiṃ kulagehe nibbatto",
  "atk-s0510a:2598_2": "gharāvāsaṃ saṇṭhapetvā bhogasampannoti pākaṭo. So satthari pasīditvā mahājanena saddhiṃ",
  "atk-s0510a:2598_3": "dhammaṃ suṇanto dhajena saha padumakalāpaṃ gahetvā aṭṭhāsi, sadhajaṃ taṃ padumakalāpaṃ",
  "atk-s0510a:2598_4": "ākāsamukkhipiṃ, taṃ acchariyaṃ disvā ativiya somanassajāto ahosi. So yāvajīvaṃ kusalaṃ",
  "atk-s0510a:2598_5": "katvā jīvitapariyosāne sagge nibbatto dhajamiva chakāmāvacare pākaṭo pūjito ca dibbasampattimanubhavitvā",
  "atk-s0510a:2598_6": "manussesu ca cakkavattisampattimanubhavitvā imasmiṃ buddhuppāde vibhavasampanne saddhāsampanne",
  "atk-s0510a:2598_7": "ekasmiṃ kulagehe nibbatto vuddhimanvāya saddhājāto pañcavassikova pabbajitvā nacirasseva",
  "atk-s0510a:2598_8": "arahā hutvā katapuññanāmena padumattheroti pākaṭo.",
  "atk-s0510a:2599_0": "67. Attano pubbakammaṃ saritvā somanassajāto pubbacaritāpadānaṃ pakāsento catusaccaṃ",
  "atk-s0510a:2599_1": "pakāsentotiādimāha. Tattha saccanti tathaṃ avitathaṃ aviparītaṃ saccaṃ, dukkhasamudayanirodhamaggavasena",
  "atk-s0510a:2599_2": "cattāri saccāni samāhaṭānīti catusaccaṃ, taṃ catusaccaṃ pakāsento loke pākaṭaṃ karontoti",
  "atk-s0510a:2599_3": "attho. Varadhammappavattakoti uttamadhammappavattako pakāsakoti attho. Amataṃ vuṭṭhinti",
  "atk-s0510a:2599_4": "amatamahānibbānavuṭṭhidhāraṃ pavassanto paggharanto sadevakaṃ lokaṃ temento sabbakilesapariḷāhaṃ",
  "atk-s0510a:2599_5": "nibbāpento dhammavassaṃ vassatīti attho.",
  "atk-s0510a:2600_0": "68. Sadhajaṃ padumaṃ gayhāti dhajena saha ekato katvā padumaṃ padumakalāpaṃ gahetvāti",
  "atk-s0510a:2600_1": "attho. Aḍḍhakose ṭhito ahanti ubho ukkhipitvā ṭhito ahanti attho. Sesaṃ sabbattha uttānatthamevāti.",
  "atk-s0510a:2601": "Padumattheraapadānavaṇṇanā samattā.",
  "atk-s0510a:2602": "10. Asanabodhiyattheraapadānavaṇṇanā",
  "atk-s0510a:2603_0": "Jātiyā sattavassohantiādikaṃ āyasmato asanabodhiyattherassa apadānaṃ. Ayampi purimabuddhesu",
  "atk-s0510a:2603_1": "katādhikāro tattha tattha bhave vivaṭṭūpanissayāni puññāni upacinanto tissassa bhagavato",
  "atk-s0510a:2603_2": "kāle aññatarasmiṃ kulagehe nibbatto vuddhippatto sukhappatto sāsane pasanno asanabodhito",
  "atk-s0510a:2603_3": "phalaṃ gahetvā tato vuṭṭhitabodhitaruṇe gahetvā bodhiṃ ropesi, yathā na vinassati",
  "atk-s0510a:2603_4": "tathā udakāsiñcanādikammena rakkhitvā pūjesi. So tena puññena devamanussesu sampattiyo",
  "atk-s0510a:2603_5": "anubhavitvā imasmiṃ buddhuppāde kulagehe nibbatto paripakkasambhārattā sattavassikova",
  "atk-s0510a:2603_6": "samāno pabbajitvā khuraggeyeva arahattaṃ pāpuṇi, purākatapuññanāmena asanabodhiyattheroti pākaṭo.",
  "atk-s0510a:2604_0": "78. So pubbasambhāramanussaritvā somanassajāto pubbacaritāpadānaṃ pakāsento jātiyā",
  "atk-s0510a:2604_1": "sattavassohantiādimāha. Tattha jātiyāti mātugabbhato nikkhantakālato paṭṭhāyāti attho.",
  "atk-s0510a:2604_2": "Sattavasso paripuṇṇasarado ahaṃ lokanāyakaṃ tissaṃ bhagavantaṃ addasanti sambandho.",
  "atk-s0510a:2604_3": "Pasannacitto sumanoti pakārena pasannaanāluḷitaavikampitacitto, sumano sundaramano",
  "atk-s0510a:2604_4": "somanassasahagatacittoti attho.",
  "atk-s0510a:2605_0": "79. Tissassāhaṃ bhagavatoti tikkhattuṃ jātoti tisso, so mātugabbhato, manussajātito,",
  "atk-s0510a:2605_1": "pañcakkhandhato ca mutto hutvā jāto nibbatto buddho jātoti attho. Tassa tissassa",
  "atk-s0510a:2605_2": "bhagavato tādino, lokajeṭṭhassa asanabodhiṃ uttamaṃ ropayinti sambandho.",
  "atk-s0510a:2606_0": "80. Asano nāmadheyyenāti nāmapaññattiyā nāmasaññāya asano nāma asanarukkho bodhi",
  "atk-s0510a:2606_1": "ahosīti attho. Dharaṇīruhapādapoti vallirukkhapabbatagaṅgāsāgarādayo dhāretīti dharaṇī,",
  "atk-s0510a:2606_2": "kā sā? Pathavī, tassaṃ ruhati patiṭṭhahatīti dharaṇīruho, pādena pivatīti pādapo,",
  "atk-s0510a:2606_3": "pādasaṅkhātena mūlena siñcitodakaṃ pivati āporasaṃ sinehaṃ dhāretīti attho. Dharaṇīruho",
  "atk-s0510a:2606_4": "ca so pādapo cāti dharaṇīruhapādapo, taṃ uttamaṃ asanaṃ bodhiṃ pañca vassāni paricariṃ posesinti attho.",
  "atk-s0510a:2607_0": "81. Pupphitaṃ pādapaṃ disvāti taṃ mayā positaṃ asanabodhirukkhaṃ pupphitaṃ accharayoggabhūtapupphattā",
  "atk-s0510a:2607_1": "abbhutaṃ lomahaṃsakaraṇaṃ disvā sakaṃ kammaṃ attano kammaṃ pakittento pakārena kathayanto",
  "atk-s0510a:2607_2": "buddhaseṭṭhassa santikaṃ agamāsinti attho. Sesaṃ sabbattha uttānatthamevāti.",
  "atk-s0510a:2608": "Asanabodhiyattheraapadānavaṇṇanā samattā.",
  "atk-s0510a:2609": "Chaṭṭhavaggavaṇṇanā samattā.",
  "atk-s0510a:2610": "7. Sakacintaniyavaggo",
  "atk-s0510a:2611": "1. Sakacintaniyattheraapadānavaṇṇanā",
  "atk-s0510a:2612_0": "Pavanaṃ kānanaṃ disvātiādikaṃ āyasmato sakacintaniyattherassa apadānaṃ. Ayampi purimabuddhesu",
  "atk-s0510a:2612_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2612_2": "bhagavato kāle ekasmiṃ kulagehe nibbatto vuddhimanvāya tassa bhagavato āyupariyosāne",
  "atk-s0510a:2612_3": "uppanno dharamānaṃ bhagavantaṃ apāpuṇitvā parinibbutakāle isipabbajjaṃ pabbajitvā",
  "atk-s0510a:2612_4": "himavante vasanto vivekaṃ ramaṇīyaṃ ekaṃ vanaṃ patvā tatthevekāya kandarāya pulinacetiyaṃ",
  "atk-s0510a:2612_5": "katvā bhagavati saññaṃ katvā sadhātukasaññañca katvā vanapupphehi pūjetvā namassamāno",
  "atk-s0510a:2612_6": "paricari. So tena puññakammena devamanussesu saṃsaranto dvīsu aggaṃ aggasampattiṃ",
  "atk-s0510a:2612_7": "aggañca cakkavattisampattiṃ anubhavitvā imasmiṃ buddhuppāde ekasmiṃ kulagehe nibbatto",
  "atk-s0510a:2612_8": "vibhavasampanno saddhāsampanno satthari pasīditvā pabbajitvā arahā chaḷabhiñño ahosi.",
  "atk-s0510a:2613_0": "1. So attano pubbakammaṃ saritvā somanassajāto pubbacaritāpadānaṃ pakāsento pavanaṃ",
  "atk-s0510a:2613_1": "kānanaṃ disvātiādimāha. Tattha pavananti pakārena vanaṃ patthaṭaṃ vitthiṇṇaṃ gahanabhūtanti",
  "atk-s0510a:2613_2": "pavanaṃ. Kānanaṃ avakucchitaṃ ānanaṃ avahanaṃ satataṃ sīhabyagghayakkharakkhasamaddahatthiassasupaṇṇauragehi",
  "atk-s0510a:2613_3": "vihaṅgagaṇasaddakukkuṭakokilehi vā bahalanti kānanaṃ, taṃ kānanasaṅkhātaṃ pavanaṃ",
  "atk-s0510a:2613_4": "manussasaddavirahitattā appasaddaṃ nissaddanti attho. Anāvilanti na āvilaṃ upaddavarahitanti",
  "atk-s0510a:2613_5": "attho. Isīnaṃ anuciṇṇanti buddhapaccekabuddhaarahantakhīṇāsavasaṅkhātānaṃ isīnaṃ",
  "atk-s0510a:2613_6": "anuciṇṇaṃ nisevitanti attho. Āhutīnaṃ paṭiggahanti āhunaṃ vuccati pūjāsakkāraṃ paṭiggahaṃ",
  "atk-s0510a:2613_7": "gehasadisanti attho.",
  "atk-s0510a:2614_0": "2. Thūpaṃ katvāna veḷunāti veḷupesikāhi cetiyaṃ katvāti attho. Nānāpupphaṃ samokirinti",
  "atk-s0510a:2614_1": "campakādīhi anekehi pupphehi samokiriṃ pūjesinti attho. Sammukhā viya sambuddhanti",
  "atk-s0510a:2614_2": "sajīvamānassa sambuddhassa sammukhā iva nimmitaṃ uppāditaṃ cetiyaṃ ahaṃ abhi visesena",
  "atk-s0510a:2614_3": "vandiṃ paṇāmamakāsinti attho. Sesaṃ suviññeyyamevāti.",
  "atk-s0510a:2615": "Sakacintaniyattheraapadānavaṇṇanā samattā.",
  "atk-s0510a:2616": "2. Avopupphiyattheraapadānavaṇṇanā",
  "atk-s0510a:2617_0": "Vihārā abhinikkhammātiādikaṃ āyasmato avopupphiyattherassa apadānaṃ. Ayampi purimabuddhesu",
  "atk-s0510a:2617_1": "katādhikāro tattha tattha bhave vivaṭṭūpanissayāni puññāni upacinanto sikhissa bhagavato",
  "atk-s0510a:2617_2": "kāle kulagehe nibbatto viññutaṃ patto saddhāsampanno dhammaṃ sutvā somanassappatto",
  "atk-s0510a:2617_3": "nānāpupphāni ubhohi hatthehi gahetvā buddhassa upari abbhukkiri. So tena puññena",
  "atk-s0510a:2617_4": "devamanussesu saṃsaranto saggasampattiñca cakkavattisampattiñca anubhavitvā sabbattha",
  "atk-s0510a:2617_5": "pūjito imasmiṃ buddhuppāde ekasmiṃ kulagehe nibbato vuddhippatto sāsane pasīditvā",
  "atk-s0510a:2617_6": "pabbajitvā nacirasseva arahā ahosi. Ā samantato kāsati dippatīti ākāso, tasmiṃ ākāse",
  "atk-s0510a:2617_7": "pupphānaṃ avakiritattā avopupphiyattheroti pākaṭo.",
  "atk-s0510a:2618_0": "7. Evaṃ pattasantipado attano pubbakammaṃ saritvā somanassajāto pubbacaritāpadānaṃ",
  "atk-s0510a:2618_1": "pakāsento vihārā abhinikkhammātiādimāha. Tattha vihārāti visesena harati catūhi iriyāpathehi",
  "atk-s0510a:2618_2": "apatantaṃ attabhāvaṃ āharati pavatteti etthāti vihāro, tasmā vihārā abhi visesena",
  "atk-s0510a:2618_3": "nikkhamma nikkhamitvā. Abbhuṭṭhāsi ca caṅkameti caṅkamanatthāya saṭṭhiratane caṅkame",
  "atk-s0510a:2618_4": "abhivisesena uṭṭhāsi, abhiruhīti attho. Catusaccaṃ pakāsentoti tasmiṃ caṅkame caṅkamanto",
  "atk-s0510a:2618_5": "dukkhasamudayanirodhamaggasaccasaṅkhātaṃ catusaccaṃ pakāsento pākaṭaṃ karonto amataṃ",
  "atk-s0510a:2618_6": "padaṃ nibbānaṃ desento vibhajanto uttānīkaronto tasmiṃ caṅkameti sambandho.",
  "atk-s0510a:2619_0": "8. Sikhissa giramaññāya, buddhaseṭṭhassa tādinoti seṭṭhassa tādiguṇasamaṅgissa sikhissa",
  "atk-s0510a:2619_1": "buddhassa giraṃ saddaṃ ghosaṃ aññāya jānitvā. Nānāpupphaṃ gahetvānāti nāgapunnāgādianekāni",
  "atk-s0510a:2619_2": "pupphāni gahetvā āharitvā. Ākāsamhi samokirinti caṅkamantassa bhagavato muddhani",
  "atk-s0510a:2619_3": "ākāse okiriṃ pūjesiṃ.",
  "atk-s0510a:2620_0": "9. Tena kammena dvipadindāti dvipadānaṃ devabrahmamanussānaṃ inda padhānabhūta. Narāsabha",
  "atk-s0510a:2620_1": "narānaṃ āsabhabhūta. Pattomhi acalaṃ ṭhānanti tumhākaṃ santike pabbajitvā acalaṃ",
  "atk-s0510a:2620_2": "ṭhānaṃ nibbānaṃ patto amhi bhavāmi. Hitvā jayaparājayanti dibbamanussasampattisaṅkhātaṃ",
  "atk-s0510a:2620_3": "jayañca caturāpāyadukkhasaṅkhātaṃ parājayañca hitvā chaḍḍetvā nibbānaṃ pattosmīti",
  "atk-s0510a:2620_4": "attho. Sesaṃ suviññeyyamevāti.",
  "atk-s0510a:2621": "Avopupphiyattheraapadānavaṇṇanā samatto.",
  "atk-s0510a:2622": "3. Paccāgamaniyattheraapadānavaṇṇanā",
  "atk-s0510a:2623_0": "Sindhuyā nadiyā tīretiādikaṃ āyasmato paccāgamaniyattherassa apadānaṃ. Ayampi purimabuddhesu",
  "atk-s0510a:2623_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2623_2": "bhagavato kāle sindhuyā gaṅgāya samīpe cakkavākayoniyaṃ nibbatto pubbasambhārayuttattā",
  "atk-s0510a:2623_3": "pāṇino akhādanto sevālameva bhakkhayanto carati. Tasmiṃ samaye vipassibhagavā sattānuggahaṃ",
  "atk-s0510a:2623_4": "karonto tattha agamāsi. Tasmiṃ khaṇe so cakkavāko vijjotamānaṃ bhagavantaṃ disvā",
  "atk-s0510a:2623_5": "pasannamānaso tuṇḍena sālarukkhato sālapupphaṃ chinditvā āgamma pūjesi. So teneva",
  "atk-s0510a:2623_6": "cittappasādena tato cuto devaloke uppanno aparāparaṃ chakāmāvacarasampattiṃ anubhavitvā",
  "atk-s0510a:2623_7": "tato cuto manussaloke uppajjitvā cakkavattisampattiādayo anubhavitvā imasmiṃ buddhuppāde",
  "atk-s0510a:2623_8": "ekasmiṃ kulagehe nibbatto viññutaṃ patto pubbacaritavasena satthari pasanno pabbajitvā",
  "atk-s0510a:2623_9": "nacirasseva arahā ahosi, cakkavāko hutvā bhagavantaṃ disvā katthaci gantvā pupphamāharitvā",
  "atk-s0510a:2623_10": "pūjitattā pubbapuññanāmena paccāgamaniyattheroti pākaṭo.",
  "atk-s0510a:2624_0": "13. Attano pubbakammaṃ saritvā somanassajāto pubbacaritāpadānaṃ pakāsento sindhuyā",
  "atk-s0510a:2624_1": "nadiyā tīretiādimāha. Sīti saddaṃ kurumānā dhunāti kampatīti sindhu, nadati saddaṃ",
  "atk-s0510a:2624_2": "karonto gacchatīti nadi. Cakkavāko ahaṃ tadāti cakkaṃ sīghaṃ gacchantaṃ iva udake",
  "atk-s0510a:2624_3": "vā thale vā ākāse vā sīghaṃ vāti gacchatīti cakkavāko. Tadā vipassiṃ bhagavantaṃ",
  "atk-s0510a:2624_4": "dassanakāle ahaṃ cakkavāko ahosinti attho. Suddhasevālabhakkhohanti aññagocaraamissattā",
  "atk-s0510a:2624_5": "suddhasevālameva khādanto ahaṃ vasāmi. Pāpesu ca susaññatoti pubbavāsanāvasena pāpakaraṇe",
  "atk-s0510a:2624_6": "suṭṭhu saññato tīhi dvārehi saññato susikkhito.",
  "atk-s0510a:2625_0": "14. Addasaṃ virajaṃ buddhanti rāgadosamohavirahitattā virajaṃ nikkilesaṃ buddhaṃ",
  "atk-s0510a:2625_1": "addasaṃ addakkhiṃ. Gacchantaṃ anilañjaseti anilañjase ākāsapathe gacchantaṃ buddhaṃ.",
  "atk-s0510a:2625_2": "Tuṇḍena mayhaṃ mukhatuṇḍena tālaṃ sālapupphaṃ paggayha paggahetvā vipassissābhiropayiṃ",
  "atk-s0510a:2625_3": "vipassissa bhagavato pūjesinti attho. Sesaṃ suviññeyyamevāti.",
  "atk-s0510a:2626": "Paccāgamaniyattheraapadānavaṇṇanā samattā.",
  "atk-s0510a:2627": "4. Parappasādakattheraapadānavaṇṇanā",
  "atk-s0510a:2628_0": "Usabhaṃ pavaraṃ vīrantiādikaṃ āyasmato parappasādakattherassa apadānaṃ. Ayampi purimabuddhesu",
  "atk-s0510a:2628_1": "katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2628_2": "bhagavato kāle brāhmaṇakule nibbatto tiṇṇaṃ vedānaṃ pāragū itihāsapañcamānaṃ padako",
  "atk-s0510a:2628_3": "veyyākaraṇo sanighaṇḍukeṭubhānaṃ sākkharappabhedānaṃ lokāyatamahāpurisalakkhaṇesu",
  "atk-s0510a:2628_4": "anavayo nāmena selabrāhmaṇoti pākaṭo siddhatthaṃ bhagavantaṃ disvā dvattiṃsamahāpurisalakkhaṇehi",
  "atk-s0510a:2628_5": "asītianubyañjanehi cāti sayaṃ sobhamānaṃ disvā pasannamānaso anekehi kāraṇehi anekāhi",
  "atk-s0510a:2628_6": "upamāhi thomanaṃ pakāsesi. So tena puññakammena devaloke sakkamārādayo cha kāmāvacarasampattiyo",
  "atk-s0510a:2628_7": "anubhavitvā manussesu cakkavattisampattiṃ anubhavitvā imasmiṃ buddhuppāde vibhavasampanne",
  "atk-s0510a:2628_8": "ekasmiṃ kulagehe nibbatto viññutaṃ patto satthari pasīdisvā pabbajito nacirasseva",
  "atk-s0510a:2628_9": "catupaṭisambhidāchaḷabhiññappatto mahākhīṇāsavo ahosi, buddhassa thutiyā sattānaṃ",
  "atk-s0510a:2628_10": "sabbesaṃ cittappasādakaraṇato parappasādakattheroti pākaṭo.",
  "atk-s0510a:2629_0": "20. Ekadivasaṃ attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2629_1": "usabhaṃ pavaraṃ vīrantiādimāha. Tattha usabhanti vasabho nisabho visabho āsabhoti",
  "atk-s0510a:2629_2": "cattāro jeṭṭhapuṅgavā. Tattha gavasatajeṭṭhako vasabho, gavasahassajeṭṭhako nisabho,",
  "atk-s0510a:2629_3": "gavasatasahassajeṭṭhako visabho, gavakoṭisatasahassajeṭṭhako āsabhoti ca yassa kassaci",
  "atk-s0510a:2629_4": "thutiṃ karontā brāhmaṇapaṇḍitā bahussutā attano attano paññāvasena thutiṃ karonti,",
  "atk-s0510a:2629_5": "buddhānaṃ pana sabbākārena thutiṃ kātuṃ samattho ekopi natthi. Appameyyo hi buddho. Vuttañhetaṃ –",
  "atk-s0510a:2630": "“Buddhopi buddhassa bhaṇeyya vaṇṇaṃ, kappampi ce aññamabhāsamāno;",
  "atk-s0510a:2631": "Khīyetha kappo ciradīghamantare, vaṇṇo na khīyetha tathāgatassā”ti. –",
  "atk-s0510a:2632_0": "Ādikaṃ. Ayampi brāhmaṇo mukhārūḷhavasena ekapasīdanavasena “āsabha”nti vattabbe “usabha”ntiādimāha.",
  "atk-s0510a:2632_1": "Varitabbo patthetabboti varo. Anekesu kappasatasahassesu katavīriyattā vīro. Mahantaṃ",
  "atk-s0510a:2632_2": "sīlakkhandhādikaṃ esati gavesatīti mahesī, taṃ mahesiṃ buddhaṃ. Visesena kilesakhandhamārādayo",
  "atk-s0510a:2632_3": "māre jitavāti vijitāvī, taṃ vijitāvinaṃ sambuddhaṃ. Suvaṇṇassa vaṇṇo iva vaṇṇo yassa",
  "atk-s0510a:2632_4": "sambuddhassa so suvaṇṇavaṇṇo, taṃ suvaṇṇavaṇṇaṃ sambuddhaṃ disvā ko nāma satto nappasīdatīti.",
  "atk-s0510a:2633": "Parappasādakattheraapadānavaṇṇanā samattā.",
  "atk-s0510a:2634": "5. Bhisadāyakattheraapadānavaṇṇanā",
  "atk-s0510a:2635_0": "Vessabhū nāma nāmenātiādikaṃ āyasmato bhisadāyakattherassa apadānaṃ. Ayampi purimabuddhesu",
  "atk-s0510a:2635_1": "katādhikāro tattha tattha bhave vivaṭṭūpanissayāni puññāni upacinanto vessabhussa",
  "atk-s0510a:2635_2": "bhagavato kāle himavantasmiṃ hatthiyoniyaṃ nibbatto tasmiṃ paṭivasati. Tasmiṃ samaye",
  "atk-s0510a:2635_3": "vessabhū bhagavā vivekakāmo himavantamagamāsi. Taṃ disvā so hatthināgo pasannamānaso",
  "atk-s0510a:2635_4": "bhisamuḷālaṃ gahetvā bhagavantaṃ bhojesi. So tena puññakammena hatthiyonito cuto",
  "atk-s0510a:2635_5": "devaloke uppajjitvā tattha cha kāmāvacarasampattiyo anubhavitvā manussattamāgato",
  "atk-s0510a:2635_6": "manussesu cakkavattisampattiādayo anubhavitvā imasmiṃ buddhuppāde mahābhoge aññatarasmiṃ",
  "atk-s0510a:2635_7": "kule nibbatto pubbavāsanābalena satthari pasanno pabbajitvā nacirasseva arahā ahosi,",
  "atk-s0510a:2635_8": "so pubbe katakusalanāmena bhisadāyakattheroti pākaṭo.",
  "atk-s0510a:2636_0": "29. So attano pubbakammaṃ saritvā pubbacaritāpadānaṃ dassento vessabhū nāma nāmenātiādimāha.",
  "atk-s0510a:2636_1": "Tattha vessabhūti vessaṃ bhunāti atikkamatīti vessabhū. Atha vā vesse vāṇijakamme",
  "atk-s0510a:2636_2": "vā kāmarāgādike vā kusalādikamme vā vatthukāmakilesakāme vā bhunāti abhibhavatīti",
  "atk-s0510a:2636_3": "vessabhū, so nāmena vessabhū nāma bhagavā. Isīnaṃ tatiyo ahūti kusaladhamme esati",
  "atk-s0510a:2636_4": "gavesatīti isi, “vipassī, sikhī, vessabhū”ti vuttattā tatiyo isi tatiyo bhagavā ahu",
  "atk-s0510a:2636_5": "ahosīti attho. Kānanaṃ vanamoggayhāti kānanasaṅkhātaṃ vanaṃ ogayha ogahetvā pāvisīti attho.",
  "atk-s0510a:2637": "30. Bhisamuḷālaṃ gaṇhitvāti dvipadacatuppadānaṃ chātakaṃ bhisati hiṃsati vināsetīti bhisaṃ, ko so? Padumakando, bhisañca muḷālañca bhisamuḷālaṃ, taṃ bhisamuḷālaṃ gahetvāti attho.",
  "atk-s0510a:2638_0": "31. Karena ca parāmaṭṭhoti taṃ mayā dinnadānaṃ, vessabhūvarabuddhinā uttamabuddhinā",
  "atk-s0510a:2638_1": "vessabhunā karena hatthatalena parāmaṭṭho katasamphasso ahosi. Sukhāhaṃ nābhijānāmi,",
  "atk-s0510a:2638_2": "samaṃ tena kutottarinti tena sukhena samaṃ sukhaṃ nābhijānāmi, tato uttariṃ tato",
  "atk-s0510a:2638_3": "paraṃ tato adhikaṃ sukhaṃ kutoti attho. Sesaṃ nayānusārena suviññeyyanti.",
  "atk-s0510a:2639": "Bhisadāyakattheraapadānavaṇṇanā samattā.",
  "atk-s0510a:2640": "6. Sucintitattheraapadānavaṇṇanā",
  "atk-s0510a:2641_0": "Giriduggacaro āsintiādikaṃ āyasmato sucintitattherassa apadānaṃ. Ayampi purimabuddhesu",
  "atk-s0510a:2641_1": "katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2641_2": "bhagavato kāle himavantappadese nesādakule uppanno migasūkarādayo vadhitvā khādanto",
  "atk-s0510a:2641_3": "viharati. Tadā lokanātho lokānuggahaṃ sattānuddayatañca paṭicca himavantamagamāsi.",
  "atk-s0510a:2641_4": "Tadā so nesādo bhagavantaṃ disvā pasannamānaso attano khādanatthāya ānītaṃ varamadhuramaṃsaṃ",
  "atk-s0510a:2641_5": "adāsi. Paṭiggahesi bhagavā tassānukampāya, taṃ bhuñjitvā anumodanaṃ vatvā pakkāmi.",
  "atk-s0510a:2641_6": "So teneva puññena teneva somanassena tato cuto sugatīsu saṃsaranto cha kāmāvacarasampattiyo",
  "atk-s0510a:2641_7": "anubhavitvā manussesu cakkavattisampattiādayo anubhavitvā imasmiṃ buddhuppāde kulagehe",
  "atk-s0510a:2641_8": "nibbatto satthari pasīditvā pabbajito nacirasseva arahā ahosi.",
  "atk-s0510a:2642_0": "36. Catupaṭisambhidāpañcābhiññādibhedaṃ patvā attano pubbakammaṃ saritvā somanassajāto",
  "atk-s0510a:2642_1": "pubbacaritāpadānaṃ pakāsento giriduggacaro āsintiādimāha. Girati saddaṃ karotīti",
  "atk-s0510a:2642_2": "giri, ko so? Silāpaṃsumayapabbato, duṭṭhu dukkhena gamanīyaṃ duggaṃ, girīhi duggaṃ",
  "atk-s0510a:2642_3": "giriduggaṃ, duggamoti attho. Tasmiṃ giridugge pabbatantare caro caraṇasīlo āsiṃ ahosiṃ.",
  "atk-s0510a:2642_4": "Abhijātova kesarīti abhi visesena jāto nibbatto kesarīva kesarasīho iva giriduggasmiṃ carāmīti attho.",
  "atk-s0510a:2643": "40. Giriduggaṃ pavisiṃ ahanti ahaṃ tadā tena maṃsadānena pītisomanassajāto pabbatantaraṃ pāvisiṃ. Sesaṃ uttānatthamevāti.",
  "atk-s0510a:2644": "Sucintitattheraapadānavaṇṇanā samattā.",
  "atk-s0510a:2645": "7. Vatthadāyakattheraapadānavaṇṇanā",
  "atk-s0510a:2646_0": "Pakkhijāto tadā āsintiādikaṃ āyasmato vatthadāyakattherassa apadānaṃ. Ayampi purimabuddhesu",
  "atk-s0510a:2646_1": "katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2646_2": "bhagavato kāle supaṇṇayoniyaṃ nibbatto gandhamādanapabbataṃ gacchantaṃ atthadassiṃ",
  "atk-s0510a:2646_3": "bhagavantaṃ disvā pasannamānaso supaṇṇavaṇṇaṃ vijahitvā māṇavakavaṇṇaṃ nimminitvā",
  "atk-s0510a:2646_4": "mahagghaṃ dibbavatthaṃ ādāya bhagavantaṃ pūjesi. Sopi bhagavā paṭiggahetvā anumodanaṃ",
  "atk-s0510a:2646_5": "vatvā pakkāmi. So teneva somanassena vītināmetvā yāvatāyukaṃ ṭhatvā tato cuto devaloke",
  "atk-s0510a:2646_6": "nibbatto tattha aparāparaṃ saṃsaranto puññāni anubhavitvā tato manussesu manussasampattinti",
  "atk-s0510a:2646_7": "sabbattha mahagghaṃ vatthābharaṇaṃ laddhaṃ, tato uppannuppannabhave vatthacchāyāya",
  "atk-s0510a:2646_8": "gatagataṭṭhāne vasanto imasmiṃ buddhuppāde ekasmiṃ kulagehe nibbatto viññutaṃ patto",
  "atk-s0510a:2646_9": "satthari pasīditvā pabbajito nacirasseva chaḷabhiññappattakhīṇāsavo ahosi, pubbe",
  "atk-s0510a:2646_10": "katapuññanāmena vatthadāyakattheroti pākaṭo.",
  "atk-s0510a:2647_0": "45. So attano pubbakammaṃ saritvā somanassajāto pubbacaritāpadānaṃ pakāsento pakkhijāto",
  "atk-s0510a:2647_1": "tadā āsintiādimāha. Tattha pakkhijātoti pakkhandati upalavati sakuṇo etenāti pakkhaṃ,",
  "atk-s0510a:2647_2": "pakkhamassa atthīti pakkhī, pakkhiyoniyaṃ jāto nibbattoti attho. Supaṇṇoti sundaraṃ",
  "atk-s0510a:2647_3": "paṇṇaṃ pattaṃ yassa so supaṇṇo, vātaggāhasuvaṇṇavaṇṇajalamānapattamahābhāroti attho.",
  "atk-s0510a:2647_4": "Garuḷādhipoti nāge gaṇhanatthāya garuṃ bhāraṃ pāsāṇaṃ giḷantīti garuḷā, garuḷānaṃ",
  "atk-s0510a:2647_5": "adhipo rājāti garuḷādhipo, virajaṃ buddhaṃ addasāhanti sambandho.",
  "atk-s0510a:2648": "Vatthadāyakattheraapadānavaṇṇanā samattā.",
  "atk-s0510a:2649": "8. Ambadāyakattheraapadānavaṇṇanā",
  "atk-s0510a:2650_0": "Anomadassī bhagavātiādikaṃ āyasmato ambadāyakattherassa apadānaṃ. Ayampi purimabuddhesu",
  "atk-s0510a:2650_1": "katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a:2650_2": "bhagavato kāle vānarayoniyaṃ nibbatto himavante kapirājā hutvā paṭivasati. Tasmiṃ",
  "atk-s0510a:2650_3": "samaye anomadassī bhagavā tassānukampāya himavantamagamāsi. Atha so kapirājā bhagavantaṃ",
  "atk-s0510a:2650_4": "disvā pasannamānaso sumadhuraṃ ambaphalaṃ khuddamadhunā adāsi. Atha bhagavā tassa",
  "atk-s0510a:2650_5": "passantasseva taṃ sabbaṃ paribhuñjitvā anumodanaṃ vatvā pakkāmi. Atha so somanassasampannahadayo",
  "atk-s0510a:2650_6": "teneva pītisomanassena yāvatāyukaṃ ṭhatvā tato cuto devaloke nibbatto aparāparaṃ",
  "atk-s0510a:2650_7": "tattha dibbasukhamanubhavitvā manussesu ca manussasampattiṃ anubhavitvā imasmiṃ buddhuppāde",
  "atk-s0510a:2650_8": "vibhavasampanne ekasmiṃ kulagehe nibbatto satthari pasīditvā pabbajitvā nacirasseva",
  "atk-s0510a:2650_9": "chaḷabhiññappatto ahosi. Pubbapuññanāmena ambadāyakattheroti pākaṭo.",
  "atk-s0510a:2651_0": "53. So aparabhāge attanā katakusalabījaṃ disvā somanassajāto attano pubbacaritāpadānaṃ",
  "atk-s0510a:2651_1": "pakāsento anomadassī bhagavātiādimāha. Mettāya aphari loke, appamāṇe nirūpadhīti",
  "atk-s0510a:2651_2": "so bhagavā sabbaloke appamāṇe satte “sukhī hontū”tiādinā nirupadhi upadhivirahitaṃ",
  "atk-s0510a:2651_3": "katvā mettāya mettacittena aphari patthari vaḍḍhesīti attho.",
  "atk-s0510a:2652": "54. Kapi ahaṃ tadā āsinti tadā tassāgamanakāle kapirājā ahosinti attho.",
  "atk-s0510a:2653": "Ambadāyakattheraapadānavaṇṇanā samattā.",
  "atk-s0510a:2654": "9. Sumanattheraapadānavaṇṇanā",
  "atk-s0510a:2655_0": "Sumano nāma nāmenātiādikaṃ āyasmato sumanattherassa apadānaṃ. Ayampi purimabuddhesu",
  "atk-s0510a:2655_1": "katādhikāro tattha tattha bhave vivaṭṭūpanissayāni puññāni upacinanto sikhissa bhagavato",
  "atk-s0510a:2655_2": "kāle mālākārassa kulagehe nibbatto vuddhimanvāya saddhājāto bhagavati pasannamānaso",
  "atk-s0510a:2655_3": "sumanamālāmuṭṭhiyo gahetvā ubhohi hatthehi pūjesi. So tena puññena devamanussesu",
  "atk-s0510a:2655_4": "dve sampattiyo anubhavitvā imasmiṃ buddhuppāde ekasmiṃ kulagehe nibbatto vuddhimanvāya",
  "atk-s0510a:2655_5": "puttadārehi vaḍḍhitvā sumananāmena pākaṭo satthari pasīditvā pabbajito nacirasseva arahā ahosi.",
  "atk-s0510a:2656_0": "62. So arahā hutvā attano pubbakammaṃ saritvā somanassajāto attano pubbacaritāpadānaṃ",
  "atk-s0510a:2656_1": "pakāsento sumano nāma nāmenātiādimāha. Sundaraṃ manaṃ cittaṃ yassa so sumano. Saddhāpasādabahumānena",
  "atk-s0510a:2656_2": "yutto nāmena sumano nāma mālākāro tadā ahaṃ ahosiṃ.",
  "atk-s0510a:2657_0": "63. Sikhino lokabandhunoti sikhā muddhā kāsatīti sikhī. Atha vā sampayuttasampayoge",
  "atk-s0510a:2657_1": "khādati viddhaṃsetīti sikhī, kā sā? Aggisikhā, aggisikhā viya sikhāya dippanato sikhī.",
  "atk-s0510a:2657_2": "Yathā aggisikhā jotati pākaṭā hoti, sikhī pattatiṇakaṭṭhapalāsādike dahati, evamayampi",
  "atk-s0510a:2657_3": "bhagavā nīlapītādiraṃsīhi jotati sakalalokasannivāse pākaṭo hoti. Sakasantānagatasabbakilese",
  "atk-s0510a:2657_4": "soseti viddhaṃseti jhāpetīti vohāranāmaṃ nāmakammaṃ nāmadheyyaṃ, tassa sikhino. Sakalalokassa",
  "atk-s0510a:2657_5": "bandhuñātakoti lokabandhu, tassa sikhino lokabandhuno bhagavato sumanapupphaṃ abhiropayiṃ pūjesinti attho.",
  "atk-s0510a:2658": "Sumanattheraapadānavaṇṇanā samattā.",
  "atk-s0510a:2659": "10. Pupphacaṅkoṭiyattheraapadānavaṇṇanā",
  "atk-s0510a:2660_0": "Abhītarūpaṃ sīhaṃ vātiādikaṃ āyasmato pupphacaṅkoṭiyattherassa apadānaṃ. Ayampi purimabuddhesu",
  "atk-s0510a:2660_1": "katādhikāro tattha tattha bhave vivaṭṭūpanissayāni puññāni upacinanto sikhissa bhagavato",
  "atk-s0510a:2660_2": "kāle ekasmiṃ kulagehe nibbatto viññutaṃ patto mahāvibhavasampanno satthari pasīditvā",
  "atk-s0510a:2660_3": "pasannākāraṃ dassento suvaṇṇavaṇṇaṃ anojapupphamocinitvā caṅkoṭakaṃ pūretvā bhagavantaṃ",
  "atk-s0510a:2660_4": "pūjetvā “bhagavā, imassa nissandena nibbattanibbattaṭṭhāne suvaṇṇavaṇṇo pūjanīyo",
  "atk-s0510a:2660_5": "hutvā nibbānaṃ pāpuṇeyya”nti patthanamakāsi. So tena puññakammena devamanussesu nibbatto",
  "atk-s0510a:2660_6": "sabbattha pūjito suvaṇṇavaṇṇo abhirūpo ahosi. So aparabhāge imasmiṃ buddhuppāde vibhavasampanne",
  "atk-s0510a:2660_7": "ekasmiṃ kulagehe nibbatto vuddhippatto satthari pasīditvā pabbajito vipassanaṃ vaḍḍhetvā",
  "atk-s0510a:2660_8": "nacirasseva arahā ahosi.",
  "atk-s0510a:2661_0": "68-9. So pattaarahattaphalo attano pubbakammaṃ saritvā somanassajāto pubbacaritāpadānaṃ",
  "atk-s0510a:2661_1": "pakāsento abhītarūpaṃ sīhaṃ vātiādimāha. Tattha sīhanti dvipadacatuppadādayo satte",
  "atk-s0510a:2661_2": "abhibhavati ajjhottharatīti sīho, abhītarūpo abhītasabhāvo, taṃ abhītarūpaṃ sīhaṃ",
  "atk-s0510a:2661_3": "iva nisinnaṃ pūjesinti sambandho. Pakkhīnaṃ aggaṃ garuḷarājaṃ iva pavaraṃ uttamaṃ",
  "atk-s0510a:2661_4": "byaggharājaṃ iva abhi visesena jātaṃ sabbasīhānaṃ visesaṃ kesarasīhaṃ iva tilokassa",
  "atk-s0510a:2661_5": "saraṇaṃ sikhiṃ sammāsambuddhaṃ. Kiṃ bhūtaṃ? Anejaṃ nikkilesaṃ khandhamārādīhi aparājitaṃ",
  "atk-s0510a:2661_6": "nisinnaṃ sikhinti sambandho. Māraṇānagganti sabbakilesānaṃ māraṇe sosane viddhaṃsane",
  "atk-s0510a:2661_7": "aggaṃ seṭṭhaṃ kilese mārentānaṃ paccekabuddhabuddhasāvakānaṃ vijjamānānampi tesaṃ",
  "atk-s0510a:2661_8": "agganti attho. Bhikkhusaṅghapurakkhataṃ parivāritaṃ parivāretvā nisinnaṃ sikhinti sambandho.",
  "atk-s0510a:2662": "70. Caṅkoṭake ṭhapetvānāti uttamaṃ anojapupphaṃ karaṇḍake pūretvā sikhīsambuddhaṃ seṭṭhaṃ samokiriṃ pūjesinti attho.",
  "atk-s0510a:2663": "Pupphacaṅkoṭiyattheraapadānavaṇṇanā samattā.",
  "atk-s0510a:2664": "Sattamavaggavaṇṇanā samattā.",
  "atk-s0510a:2665": "8. Nāgasamālavaggo",
  "atk-s0510a:2666": "1. Nāgasamālattheraapadānavaṇṇanā",
  "atk-s0510a:2667_0": "Āpāṭaliṃ ahaṃ pupphantiādikaṃ āyasmato nāgasamālattherassa apadānaṃ. Ayampi purimabuddhesu",
  "atk-s0510a:2667_1": "katādhikāro tattha tattha bhave vivaṭṭūpanissayāni puññāni upacinanto sikhissa bhagavato",
  "atk-s0510a:2667_2": "kāle ekasmiṃ kulagehe nibbatto viññutaṃ patto gharāvāsaṃ saṇṭhapetvā tathārūpasajjanasaṃsaggassa",
  "atk-s0510a:2667_3": "alābhena satthari dharamānakāle dassanasavanapūjākammamakaritvā parinibbutakāle tassa",
  "atk-s0510a:2667_4": "bhagavato sārīrikadhātuṃ nidahitvā katacetiyamhi cittaṃ pasādetvā pāṭalipupphaṃ pūjetvā",
  "atk-s0510a:2667_5": "somanassaṃ uppādetvā yāvatāyukaṃ ṭhatvā teneva somanassena tato kālaṃ kato tusitādīsu",
  "atk-s0510a:2667_6": "chasu devalokesu sukhamanubhavitvā aparabhāge manussesu manussasampattiṃ anubhavitvā",
  "atk-s0510a:2667_7": "imasmiṃ buddhuppāde kulagehe nibbatto viññutaṃ patto nāgarukkhapallavakomaḷasadisasarīrattā",
  "atk-s0510a:2667_8": "nāgasamāloti mātāpitūhi katanāmadheyyo bhagavati pasanno pabbajitvā nacirasseva arahā ahosi.",
  "atk-s0510a:2668_0": "1. So pacchā attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2668_1": "āpāṭaliṃ ahaṃ pupphantiādimāha. Tattha āpāṭalinti ā samantato, ādarena vā pāṭalipupphaṃ",
  "atk-s0510a:2668_2": "gahetvā ahaṃ thūpamhi abhiropesiṃ pūjesinti attho. Ujjhitaṃ sumahāpatheti sabbanagaravāsīnaṃ",
  "atk-s0510a:2668_3": "vandanapūjanatthāya mahāpathe nagaramajjhe vīthiyaṃ ujjhitaṃ uṭṭhāpitaṃ, iṭṭhakakammasudhākammādīhi",
  "atk-s0510a:2668_4": "nipphāditanti attho. Sesaṃ heṭṭhā vuttanayattā uttānatthattā ca suviññeyyamevāti.",
  "atk-s0510a:2669": "Nāgasamālattheraapadānavaṇṇanā samattā.",
  "atk-s0510a:2670": "2. Padasaññakattheraapadānavaṇṇanā",
  "atk-s0510a:2671_0": "Akkantañca padaṃ disvātiādikaṃ āyasmato padasaññakattherassa apadānaṃ. Ayampi purimabuddhesu",
  "atk-s0510a:2671_1": "katādhikāro uppannuppannabhave vivaṭṭūpanissayāni puññāni upacinanto tissassa bhagavato",
  "atk-s0510a:2671_2": "kāle ekasmiṃ saddhāsampanne upāsakagehe nibbatto viññutaṃ patto ratanattaye pasanno",
  "atk-s0510a:2671_3": "bhagavatā tassa anukampāya dassitaṃ padacetiyaṃ disvā pasanno lomahaṭṭhajāto vandanapūjanādibahumānamakāsi.",
  "atk-s0510a:2671_4": "So teneva sukhette sukatena puññena tato cuto sagge nibbatto tattha dibbasukhamanubhavitvā",
  "atk-s0510a:2671_5": "aparabhāge manussesu jāto manussasampattiṃ sabbamanubhavitvā imasmiṃ buddhuppāde",
  "atk-s0510a:2671_6": "vibhavasampannakule nibbatto vuddhimanvāya saddhājāto pabbajitvā nacirasseva arahā",
  "atk-s0510a:2671_7": "ahosi, purākatapuññanāmena padasaññakattheroti pākaṭo.",
  "atk-s0510a:2672_0": "5. So ekadivasaṃ attano pubbakammaṃ saritvā pubbacaritāpadānaṃ pakāsento akkantañca",
  "atk-s0510a:2672_1": "padaṃ disvātiādimāha. Tattha akkantanti akkamitaṃ dassitaṃ. Sabbabuddhānaṃ sabbadā",
  "atk-s0510a:2672_2": "caturaṅgulopariyeva gamanaṃ, ayaṃ pana tassa saddhāsampannataṃ ñatvā “eso imaṃ passatū”ti",
  "atk-s0510a:2672_3": "padacetiyaṃ dassesi, tasmā so tasmiṃ pasīditvā vandanapūjanādisakkāramakāsīti attho.",
  "atk-s0510a:2672_4": "Sesaṃ sabbattha uttānatthamevāti.",
  "atk-s0510a:2673": "Padasaññakattheraapadānavaṇṇanā samattā.",
  "atk-s0510a:2674": "3. Buddhasaññakattheraapadānavaṇṇanā",
  "atk-s0510a:2675_0": "Dumagge paṃsukūlikantiādikaṃ āyasmato buddhasaññakattherassa apadānaṃ. Ayampi purimabuddhesu",
  "atk-s0510a:2675_1": "katādhikāro tattha tattha bhave vivaṭṭūpanissayāni puññāni upacinanto tissassa bhagavato",
  "atk-s0510a:2675_2": "kāle ekasmiṃ kulagehe nibbatto vuddhippatto saddhājāto dumagge laggitaṃ bhagavato",
  "atk-s0510a:2675_3": "paṃsukūlacīvaraṃ disvā pasannamānaso “arahaddhaja”nti cintetvā vandanapūjanādisakkāramakāsi.",
  "atk-s0510a:2675_4": "So tena puññakammena devamanussasampattimanubhavitvā imasmiṃ buddhuppāde vibhavasampanne",
  "atk-s0510a:2675_5": "ekasmiṃ kulagehe nibbatto saddhājāto pabbajitvā nacirasseva arahā ahosi.",
  "atk-s0510a:2676_0": "9. So pattaarahattādhigamo attano pubbakammaṃ saritvā somanassajāto pubbacaritāpadānaṃ",
  "atk-s0510a:2676_1": "pakāsento dumagge paṃsukūlikantiādimāha. Tattha dhunāti kampatīti dumo. Duhati pūreti",
  "atk-s0510a:2676_2": "ākāsatalanti vā dumo, dumassa aggo koṭīti dumaggo, tasmiṃ dumagge. Paṃsumiva paṭikkūlabhāvaṃ",
  "atk-s0510a:2676_3": "amanuññabhāvaṃ ulati gacchatīti paṃsukūlaṃ, paṃsukūlameva paṃsukūlikaṃ, satthuno",
  "atk-s0510a:2676_4": "paṃsukūlaṃ dumagge laggitaṃ disvā ahaṃ añjaliṃ paggahetvā taṃ paṃsukūlaṃ avandiṃ",
  "atk-s0510a:2676_5": "paṇāmamakāsinti attho. Tanti nipātamattaṃ. Sesaṃ sabbattha uttānatthamevāti.",
  "atk-s0510a:2677": "Buddhasaññakattheraapadānavaṇṇanā samattā.",
  "atk-s0510a:2678": "4. Bhisāluvadāyakattheraapadānavaṇṇanā",
  "atk-s0510a:2679_0": "Kānanaṃ vanamoggayhātiādikaṃ āyasmato bhisāluvadāyakattherassa apadānaṃ. Ayampi purimabuddhesu",
  "atk-s0510a:2679_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2679_2": "bhagavato kāle himavantassa samīpe araññāvāse vasanto vanamūlaphalāhāro vivekavasenāgataṃ",
  "atk-s0510a:2679_3": "vipassiṃ bhagavantaṃ disvā pasannamānaso pañcabhisāluve adāsi. Bhagavā tassa cittaṃ",
  "atk-s0510a:2679_4": "pasādetuṃ passantasseva paribhuñji. So tena cittappasādena kālaṃ katvā tusitādīsu",
  "atk-s0510a:2679_5": "sampattimanubhavitvā pacchā manussasampattiñca anubhavitvā imasmiṃ buddhuppāde ekasmiṃ",
  "atk-s0510a:2679_6": "kulagehe nibbatto vibhavasampattiṃ patto taṃ pahāya sāsane pabbajito nacirasseva arahattaṃ pāpuṇi.",
  "atk-s0510a:2680_0": "13. So tato attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2680_1": "kānanaṃ vanamoggayhātiādimāha. Taṃ heṭṭhā vuttatthameva. Vasāmi vipine ahanti vivekavāso",
  "atk-s0510a:2680_2": "ahaṃ vasāmīti sambandho. Sesaṃ uttānatthamevāti.",
  "atk-s0510a:2681": "Bhisāluvadāyakattheraapadānavaṇṇanā samattā.",
  "atk-s0510a:2682": "Chaṭṭhabhāṇavāravaṇṇanā niṭṭhitā.",
  "atk-s0510a:2683": "5. Ekasaññakattheraapadānavaṇṇanā",
  "atk-s0510a:2684_0": "Khaṇḍo nāmāsi nāmenātiādikaṃ āyasmato ekasaññakattherassa apadānaṃ. Ayampi purimabuddhesu",
  "atk-s0510a:2684_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2684_2": "bhagavato kāle kulagehe nibbatto viññutaṃ patto ratanattaye pasannamānaso tassa satthuno",
  "atk-s0510a:2684_3": "khaṇḍaṃ nāma aggasāvakaṃ bhikkhāya caramānaṃ disvā saddahitvā piṇḍapātamadāsi. So",
  "atk-s0510a:2684_4": "tena puññakammena devamanussasampattiyo anubhavitvā imasmiṃ buddhuppāde sāvatthiyaṃ",
  "atk-s0510a:2684_5": "ekasmiṃ kulagehe nibbatto viññutaṃ patto satthu dhammadesanaṃ sutvā paṭiladdhasaddho",
  "atk-s0510a:2684_6": "pabbajitvā nacirasseva arahā ahosi. So ekadivasaṃ piṇḍapātassa saññaṃ manasikaritvā",
  "atk-s0510a:2684_7": "paṭiladdhavisesattā ekasaññakattheroti pākaṭo.",
  "atk-s0510a:2685_0": "18. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2685_1": "khaṇḍo nāmāsi nāmenātiādimāha. Tattha tassa aggasāvakattherassa kilesānaṃ khaṇḍitattā",
  "atk-s0510a:2685_2": "khaṇḍoti nāmaṃ. Sesaṃ sabbattha uttānamevāti.",
  "atk-s0510a:2686": "Ekasaññakattheraapadānavaṇṇanā samattā.",
  "atk-s0510a:2687": "6. Tiṇasantharadāyakattheraapadānavaṇṇanā",
  "atk-s0510a:2688_0": "Himavantassāvidūretiādikaṃ āyasmato tiṇasantharadāyakattherassa apadānaṃ. Ayampi",
  "atk-s0510a:2688_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2688_2": "tissassa bhagavato kāle ekasmiṃ kulagehe nibbatto buddhuppādato pageva uppannattā",
  "atk-s0510a:2688_3": "gharāvāsaṃ pahāya tāpasapabbajjaṃ pabbajitvā himavantassa avidūre ekaṃ saraṃ nissāya",
  "atk-s0510a:2688_4": "paṭivasati. Tasmiṃ samaye tisso bhagavā tassānukampāya ākāsena agamāsi. Atha kho",
  "atk-s0510a:2688_5": "so tāpaso ākāsato oruyha ṭhitaṃ taṃ bhagavantaṃ disvā pasannamānaso tiṇaṃ lāyitvā",
  "atk-s0510a:2688_6": "tiṇasantharaṃ katvā nisīdāpetvā bahumānādarena pañcapatiṭṭhitena vanditvā paṭikuṭiko",
  "atk-s0510a:2688_7": "hutvā pakkāmi. So yāvatāyukaṃ ṭhatvā tato cavitvā devamanussesu saṃsaranto anekavidhasampattiṃ",
  "atk-s0510a:2688_8": "anubhavitvā imasmiṃ buddhuppāde ekasmiṃ kulagehe nibbatto vuddhippatto satthari pasīditvā",
  "atk-s0510a:2688_9": "pabbajito nacirasseva arahā ahosi.",
  "atk-s0510a:2689_0": "22. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2689_1": "himavantassāvidūretiādimāha. Taṃ heṭṭhā vuttatthameva. Mahājātassaroti ettha pana",
  "atk-s0510a:2689_2": "saranti ettha pānīyatthikā dvipadacatuppadādayo sattāti saraṃ, atha vā saranti ettha",
  "atk-s0510a:2689_3": "nadīkandarādayoti saraṃ, mahanto ca so sayameva jātattā saro ceti mahājātassaro.",
  "atk-s0510a:2689_4": "Anotattachaddantadahādayo viya apākaṭanāmattā “mahājātassaro”ti vuttoti daṭṭhabbo.",
  "atk-s0510a:2689_5": "Satapattehi sañchannoti ekekasmiṃ pupphe satasatapattānaṃ vasena satapatto, satapattasetapadumehi",
  "atk-s0510a:2689_6": "sañchanno gahanībhūtoti attho. Nānāsakuṇamālayoti aneke haṃsakukkuṭakukkuhadeṇḍibhādayo",
  "atk-s0510a:2689_7": "ekato kuṇanti saddaṃ karontīti sakuṇāti laddhanāmānaṃ pakkhīnaṃ ālayo ādhārabhūtoti",
  "atk-s0510a:2689_8": "attho. Sesaṃ sabbattha uttānatthamevāti.",
  "atk-s0510a:2690": "Tiṇasantharadāyakattheraapadānavaṇṇanā samattā.",
  "atk-s0510a:2691": "7. Sūcidāyakattheraapadānavaṇṇanā",
  "atk-s0510a:2692_0": "Tiṃsakappasahassamhītiādikaṃ āyasmato sūcidāyakattherassa apadānaṃ. Ayampi purimajinavaresu",
  "atk-s0510a:2692_1": "katādhikāro tattha tattha bhave vivaṭṭūpanissayāni puññāni upacinanto sumedhassa",
  "atk-s0510a:2692_2": "bhagavato kāle ekasmiṃ kulagehe nibbatto vuddhimanvāya bhagavato cīvarakammaṃ kātuṃ",
  "atk-s0510a:2692_3": "pañca sūciyo adāsi. So tena puññena devamanussesu puññamanubhavitvā vicaranto uppannuppannabhave",
  "atk-s0510a:2692_4": "tikkhapañño hutvā pākaṭo imasmiṃ buddhuppāde ekasmiṃ kulagehe nibbatto vuddhimanvāya",
  "atk-s0510a:2692_5": "satthari pasīditvā pabbajanto tikkhapaññatāya khuraggeyeva arahattaṃ pāpuṇi.",
  "atk-s0510a:2693": "30. So aparabhāge puññaṃ paccavekkhanto taṃ disvā somanassajāto pubbacaritāpadānaṃ pakāsento tiṃsakappasahassamhītiādimāha. Antarantaraṃ panettha suviññeyyameva.",
  "atk-s0510a:2694": "31. Pañcasūcī mayā dinnāti ettha sūcati chiddaṃ karoti vijjhatīti sūci, pañcamattā sūcī pañcasūcī mayā dinnāti attho. Sesaṃ suviññeyyamevāti.",
  "atk-s0510a:2695": "Sūcidāyakattheraapadānavaṇṇanā samattā.",
  "atk-s0510a:2696": "8. Pāṭalipupphiyattheraapadānavaṇṇanā",
  "atk-s0510a:2697_0": "Suvaṇṇavaṇṇaṃ sambuddhantiādikaṃ āyasmato pāṭalipupphiyattherassa apadānaṃ. Ayampi",
  "atk-s0510a:2697_1": "purimajinavaresu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2697_2": "tissassa bhagavato kāle ekasmiṃ kulagehe seṭṭhiputto hutvā nibbatto vuddhippatto",
  "atk-s0510a:2697_3": "kusalākusalaññū satthari pasīditvā pāṭalipupphaṃ gahetvā satthu pūjesi. So tena puññena",
  "atk-s0510a:2697_4": "bahudhā sukhasampattiyo anubhavanto devamanussesu saṃsaranto imasmiṃ buddhuppāde",
  "atk-s0510a:2697_5": "kulagehe nibbatto vuddhimanvāya satthari pasanno pabbajitvā nacirasseva arahā ahosi.",
  "atk-s0510a:2698_0": "36. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2698_1": "suvaṇṇavaṇṇaṃ sambuddhantiādimāha. Tattha antarāpaṇeti ā samantato hiraññasuvaṇṇādikaṃ",
  "atk-s0510a:2698_2": "bhaṇḍaṃ paṇenti vikkiṇanti pattharanti etthāti āpaṇaṃ, āpaṇassa antaraṃ vīthīti antarāpaṇaṃ,",
  "atk-s0510a:2698_3": "tasmiṃ antarāpaṇe. Suvaṇṇavaṇṇaṃ kañcanagghiyasaṃkāsaṃ dvattiṃsavaralakkhaṇaṃ sambuddhaṃ",
  "atk-s0510a:2698_4": "disvā pāṭalipupphaṃ pūjesinti attho. Sesaṃ sabbattha uttānatthamevāti.",
  "atk-s0510a:2699": "Pāṭalipupphiyattheraapadānavaṇṇanā samattā.",
  "atk-s0510a:2700": "9. Ṭhitañjaliyattheraapadānavaṇṇanā",
  "atk-s0510a:2701_0": "Migaluddo pure āsintiādikaṃ āyasmato ṭhitañjaliyattherassa apadānaṃ. Ayampi purimabuddhesu",
  "atk-s0510a:2701_1": "katādhikāro tattha tatthuppannabhave vivaṭṭūpanissayāni puññāni upacinanto tissassa",
  "atk-s0510a:2701_2": "bhagavato kāle purākatena ekena kammacchiddena nesādayoniyaṃ nibbattitvā viññutaṃ",
  "atk-s0510a:2701_3": "patto migasūkarādayo māretvā nesādakammena araññe vāsaṃ kappesi. Tasmiṃ samaye tisso",
  "atk-s0510a:2701_4": "bhagavā tassānukampāya himavantaṃ agamāsi. So taṃ dvattiṃsavaralakkhaṇehi asītānubyañjanabyāmappabhāhi",
  "atk-s0510a:2701_5": "ca jalamānaṃ bhagavantaṃ disvā somanassajāto paṇāmaṃ katvā gantvā paṇṇasanthare nisīdi.",
  "atk-s0510a:2701_6": "Tasmiṃ khaṇe devo gajjanto asani pati, tato maraṇasamaye buddhamanussaritvā punañjalimakāsi.",
  "atk-s0510a:2701_7": "So tena puññena sukhette katakusalattā akusalavipākaṃ paṭibāhitvā sagge nibbatto",
  "atk-s0510a:2701_8": "kāmāvacarasampattiyo anubhavitvā manussesu manussasampattiyo ca anubhavitvā aparabhāge",
  "atk-s0510a:2701_9": "imasmiṃ buddhuppāde ekasmiṃ kulagehe nibbatto vuddhimanvāya purākatavāsanāya satthari",
  "atk-s0510a:2701_10": "pasīditvā pabbajito nacirasseva arahā ahosi.",
  "atk-s0510a:2702_0": "42. So tato paraṃ attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2702_1": "migaluddo pure āsintiādimāha. Tattha migaluddoti migānaṃ māraṇaṃ upagacchatīti migaluddo.",
  "atk-s0510a:2702_2": "Miganti sīghaṃ vātavegena gacchanti dhāvantīti migā, tesaṃ migānaṃ māraṇe luddo dāruṇo",
  "atk-s0510a:2702_3": "lobhīti migaluddo. So ahaṃ pure bhagavato dassanasamaye migaluddo āsiṃ ahosinti attho.",
  "atk-s0510a:2702_4": "Araññe kānaneti arati gacchati migasamūho etthāti araññaṃ, atha vā ā samantato rajjanti",
  "atk-s0510a:2702_5": "tattha vivekābhiratā buddhapaccekabuddhādayo mahāsārappattā sappurisāti araññaṃ.",
  "atk-s0510a:2702_6": "Kā kucchitākārena vā bhayānakākārena vā nadanti saddaṃ karonti, ānanti vindantīti",
  "atk-s0510a:2702_7": "vā kānanaṃ, tasmiṃ araññe kānane migaluddo pure āsinti sambandho. Tattha addasaṃ",
  "atk-s0510a:2702_8": "sambuddhanti tattha tasmiṃ araññe upagataṃ sambuddhaṃ addasaṃ addakkhinti attho.",
  "atk-s0510a:2702_9": "Dassanaṃ pure ahosi avidūre, tasmā manodvārānusārena cakkhuviññāṇaṃ purecārikaṃ kāyaviññāṇasamaṅgiṃ",
  "atk-s0510a:2702_10": "pāpeti appetīti attho.",
  "atk-s0510a:2703": "44. Tato me asanīpātoti ā samantato sananto gajjanto patatīti asani, asaniyā pāto patanaṃ asanīpāto, devadaṇḍoti attho. Sesaṃ sabbattha uttānatthamevāti.",
  "atk-s0510a:2704": "Ṭhitañjaliyattheraapadānavaṇṇanā samattā.",
  "atk-s0510a:2705": "10. Tipadumiyattheraapadānavaṇṇanā",
  "atk-s0510a:2706_0": "Padumuttaro nāma jinotiādikaṃ āyasmato tipadumiyattherassa apadānaṃ. Ayampi purimabuddhesu",
  "atk-s0510a:2706_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2706_2": "bhagavato kāle haṃsavatiyaṃ mālākārakulagehe nibbatto vuddhippatto mālākārakammaṃ",
  "atk-s0510a:2706_3": "katvā vasanto ekadivasaṃ anekavidhāni jalajathalajapupphāni gahetvā rañño santikaṃ",
  "atk-s0510a:2706_4": "gantukāmo evaṃ cintesi – “rājā imāni tāva pupphāni disvā pasanno sahassaṃ vā dhanaṃ",
  "atk-s0510a:2706_5": "gāmādikaṃ vā dadeyya, lokanāthaṃ pana pūjetvā nibbānāmatadhanaṃ labhāmi, kiṃ me etesu",
  "atk-s0510a:2706_6": "sundara”nti tena “bhagavantaṃ pūjetvā saggamokkhasampattiyo nipphādetuṃ vaṭṭatī”ti",
  "atk-s0510a:2706_7": "cintetvā vaṇṇavantaṃ atīva rattapupphattayaṃ gahetvā pūjesi. Tāni gantvā ākāsaṃ chādetvā",
  "atk-s0510a:2706_8": "pattharitvā aṭṭhaṃsu. Nagaravāsino acchariyabbhutacittajātā celukkhepasahassāni pavattayiṃsu.",
  "atk-s0510a:2706_9": "Taṃ disvā bhagavā anumodanaṃ akāsi. So tena puññena devamanussesu sampattiyo anubhavitvā",
  "atk-s0510a:2706_10": "imasmiṃ buddhuppāde gahapatikule nibbatto vuddhimanvāya satthari pasīditvā dhammaṃ",
  "atk-s0510a:2706_11": "sutvā paṭiladdhasaddho pabbajitvā nacirasseva arahā ahosi.",
  "atk-s0510a:2707_0": "48. So attano pubbakammaṃ saritvā somanassajāto pubbacaritāpadānaṃ pakāsento padumuttaro",
  "atk-s0510a:2707_1": "nāma jinotiādimāha. Tassattho heṭṭhā vuttova. Sabbadhammāna pāragūti sabbesaṃ navalokuttaradhammānaṃ",
  "atk-s0510a:2707_2": "pāraṃ nibbānaṃ gato paccakkhaṃ katoti attho. Danto dantaparivutoti sayaṃ kāyavācādīhi",
  "atk-s0510a:2707_3": "danto etadagge ṭhapitehi sāvakehi parivutoti attho. Sesaṃ sabbattha sambandhavasena uttānatthamevāti.",
  "atk-s0510a:2708": "Tipadumiyattheraapadānavaṇṇanā samattā.",
  "atk-s0510a:2709": "Aṭṭhamavaggavaṇṇanā samattā.",
  "atk-s0510a:2710": "9. Timiravaggo",
  "atk-s0510a:2711": "1. Timirapupphiyattheraapadānavaṇṇanā",
  "atk-s0510a:2712_0": "Candabhāgānadītīretiādikaṃ āyasmato timirapupphiyattherassa apadānaṃ. Kā uppatti?",
  "atk-s0510a:2712_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:2712_2": "upacinanto siddhatthassa bhagavato kāle ekasmiṃ kulagehe nibbatto vuddhippatto gharāvāsaṃ",
  "atk-s0510a:2712_3": "saṇṭhapetvā vasanto kāmesu ādīnavaṃ disvā gharāvāsaṃ pahāya tāpasapabbajjaṃ pabbajitvā",
  "atk-s0510a:2712_4": "candabhāgāya nadiyā samīpe vasati, vivekakāmatāya himavantaṃ gantvā nisinnaṃ siddhatthaṃ",
  "atk-s0510a:2712_5": "bhagavantaṃ disvā vanditvā tassa guṇaṃ pasīditvā timirapupphaṃ gahetvā pūjesi. So",
  "atk-s0510a:2712_6": "tena puññena devesu ca manussesu ca sampattimanubhavanto saṃsaritvā imasmiṃ buddhuppāde",
  "atk-s0510a:2712_7": "ekasmiṃ kulagehe nibbatto vuddhimanvāya satthari pasīditvā pabbajito nacirasseva arahā ahosi.",
  "atk-s0510a:2713_0": "1. So aparabhāge pubbakammaṃ saritvā somanassajāto pubbacaritāpadānaṃ pakāsento candabhāgānadītīretiādimāha.",
  "atk-s0510a:2713_1": "Tassattho heṭṭhā vuttova. Anubhotaṃ vajāmahanti gaṅgāya āsanne vasanabhāvena sabbattha",
  "atk-s0510a:2713_2": "rammabhāvena gaṅgāto heṭṭhā sotānusārena ahaṃ vajāmi gacchāmi tattha tattha vasāmīti",
  "atk-s0510a:2713_3": "attho. Nisinnaṃ samaṇaṃ disvāti samitapāpattā sositapāpattā samaṇasaṅkhātaṃ sammāsambuddhaṃ disvāti attho.",
  "atk-s0510a:2714": "2. Evaṃ cintesahaṃ tadāti ayaṃ bhagavā sayaṃ tiṇṇo sabbasatte tārayissati saṃsārato uttāreti sayaṃ kāyadvārādīhi damito ayaṃ bhagavā pare dameti.",
  "atk-s0510a:2715_0": "3. Sayaṃ assattho assāsampatto, kilesapariḷāhato mutto sabbasatte assāseti, santabhāvaṃ",
  "atk-s0510a:2715_1": "āpāpeti. Sayaṃ santo santakāyacitto paresaṃ santakāyacittaṃ pāpeti. Sayaṃ mutto saṃsārato",
  "atk-s0510a:2715_2": "muccito pare saṃsārato mocayissati. So ayaṃ bhagavā sayaṃ nibbuto kilesaggīhi nibbuto",
  "atk-s0510a:2715_3": "paresampi kilesaggīhi nibbāpessatīti ahaṃ tadā evaṃ cintesinti attho.",
  "atk-s0510a:2716_0": "4. Gahetvā timirapupphanti sakalaṃ vanantaṃ nīlakāḷaraṃsīhi andhakāraṃ viya kurumānaṃ",
  "atk-s0510a:2716_1": "khāyatīti timiraṃ pupphaṃ taṃ gahetvā kaṇṇikāvaṇṭaṃ gahetvā matthake sīsassa upari",
  "atk-s0510a:2716_2": "ākāse okiriṃ pūjesinti attho. Sesaṃ uttānatthamevāti.",
  "atk-s0510a:2717": "Timirapupphiyattheraapadānavaṇṇanā samattā.",
  "atk-s0510a:2718": "2. Gatasaññakattheraapadānavaṇṇanā",
  "atk-s0510a:2719_0": "Jātiyā sattavassohantiādikaṃ āyasmato gatasaññakattherassa apadānaṃ. Ayampi purimabuddhesu",
  "atk-s0510a:2719_1": "katādhikāro tattha tattha bhave vivaṭṭūpanissayāni puññāni upacinanto tissassa bhagavato",
  "atk-s0510a:2719_2": "kāle ekasmiṃ kulagehe nibbatto purākatavāsanāvasena saddhājāto sattavassikakāleyeva",
  "atk-s0510a:2719_3": "pabbajito bhagavato paṇāmakaraṇeneva pākaṭo ahosi. So ekadivasaṃ atīva nīlamaṇippabhāni",
  "atk-s0510a:2719_4": "naṅgalakasitaṭṭhāne uṭṭhitasattapupphāni gahetvā ākāse pūjesi. So yāvatāyukaṃ samaṇadhammaṃ",
  "atk-s0510a:2719_5": "katvā tena puññena devamanussesu saṃsaranto imasmiṃ buddhuppāde ekasmiṃ kulagehe",
  "atk-s0510a:2719_6": "nibbatto viññutaṃ patto satthari pasīditvā pabbajito nacirasseva arahā ahosi.",
  "atk-s0510a:2720_0": "10. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2720_1": "jātiyā sattavassohantiādimāha. Tattha jātiyā sattavassoti mātugabbhato nikkhantakālato",
  "atk-s0510a:2720_2": "paṭṭhāya paripuṇṇasattavassikoti attho. Pabbajiṃ anagāriyanti agārassa hitaṃ āgāriyaṃ",
  "atk-s0510a:2720_3": "kasivāṇijjādikammaṃ natthi āgāriyanti anagāriyaṃ, buddhasāsane pabbajiṃ ahanti attho.",
  "atk-s0510a:2721_0": "12. Sugatānugataṃ magganti buddhena gataṃ maggaṃ. Atha vā sugatena desitaṃ dhammānudhammapaṭipattipūraṇavasena",
  "atk-s0510a:2721_1": "haṭṭhamānaso tuṭṭhacitto pūjetvāti sambandho. Sesaṃ sabbattha uttānatthamevāti.",
  "atk-s0510a:2722": "Gatasaññakattheraapadānavaṇṇanā samattā.",
  "atk-s0510a:2723": "3. Nipannañjalikattheraapadānavaṇṇanā",
  "atk-s0510a:2724_0": "Rukkhamūle nisinnohantiādikaṃ āyasmato nipannañjalikattherassa apadānaṃ. Ayampi purimabuddhesu",
  "atk-s0510a:2724_1": "katādhikāro anekesu bhavesu vivaṭṭūpanissayāni puññāni upacinanto tissassa bhagavato",
  "atk-s0510a:2724_2": "kāle kulagehe nibbatto vuddhippatto pabbajitvā rukkhamūlikaṅgaṃ pūrayamāno araññe",
  "atk-s0510a:2724_3": "viharati. Tasmiṃ samaye kharo ābādho uppajji, tena pīḷito paramakāruññappatto ahosi.",
  "atk-s0510a:2724_4": "Tadā bhagavā tassa kāruññena tattha agamāsi. Atha so nipannakova uṭṭhituṃ asakkonto",
  "atk-s0510a:2724_5": "sirasi añjaliṃ katvā bhagavato paṇāmaṃ akāsi. So tato cuto tusitabhavane uppanno",
  "atk-s0510a:2724_6": "tattha sampattimanubhavitvā evaṃ cha kāmāvacarasampattiyo anubhavitvā imasmiṃ buddhuppāde",
  "atk-s0510a:2724_7": "ekasmiṃ kulagehe nibbatto vuddhippatto satthari pasīditvā pabbajito nacirasseva arahā",
  "atk-s0510a:2724_8": "ahosi, purākatapuññavasena nipannañjalikattheroti pākaṭo.",
  "atk-s0510a:2725_0": "16. So aparabhāge attano puññasampattiyo oloketvā somanassajāto pubbacaritāpadānaṃ",
  "atk-s0510a:2725_1": "pakāsento rukkhamūle nisinnohantiādimāha. Tattha ruhati paṭiruhati uddhamuddhaṃ ārohatīti",
  "atk-s0510a:2725_2": "rukkho, tassa rukkhassa mūle samīpeti attho. Byādhito paramena cāti paramena adhikena",
  "atk-s0510a:2725_3": "kharena kakkhaḷena byādhinā rogena byādhito, byādhinā ahaṃ samannāgatoti attho. Paramakāruññappattomhīti",
  "atk-s0510a:2725_4": "paramaṃ adhikaṃ kāruññaṃ dīnabhāvaṃ dukkhitabhāvaṃ pattomhi araññe kānaneti sambandho.",
  "atk-s0510a:2726_0": "20. Pañcevāsuṃ mahāsikhāti sirasi piḷandhanatthena sikhā vuccati cūḷā. Maṇīti jotamānaṃ",
  "atk-s0510a:2726_1": "makuṭaṃ tassa atthīti sikho, cakkavattino ekanāmakā pañceva cakkavattino āsuṃ ahesunti",
  "atk-s0510a:2726_2": "attho. Sesaṃ sabbattha uttānatthamevāti.",
  "atk-s0510a:2727": "Nipannañjalikattheraapadānavaṇṇanā samattā.",
  "atk-s0510a:2728": "4. Adhopupphiyattheraapadānavaṇṇanā",
  "atk-s0510a:2729_0": "Abhibhū nāma so bhikkhūtiādikaṃ āyasmato adhopupphiyattherassa apadānaṃ. Ayampi purimabuddhesu",
  "atk-s0510a:2729_1": "katādhikāro anekesu bhavesu vivaṭṭūpanissayāni puññāni upacinanto sikhissa bhagavato",
  "atk-s0510a:2729_2": "kāle kulagehe nibbatto vuddhippatto gharāvāsaṃ saṇṭhapetvā aparabhāge kāmesu ādīnavaṃ",
  "atk-s0510a:2729_3": "disvā taṃ pahāya isipabbajjaṃ pabbajitvā pañcābhiññāaṭṭhasamāpattilābhī iddhīsu ca",
  "atk-s0510a:2729_4": "vasībhāvaṃ patvā himavantasmiṃ paṭivasati. Tassa sikhissa bhagavato abhibhū nāma",
  "atk-s0510a:2729_5": "aggasāvako vivekābhirato himavantamagamāsi. Atha so tāpaso taṃ aggasāvakattheraṃ",
  "atk-s0510a:2729_6": "disvā therassa ṭhitapabbataṃ āruhanto pabbatassa heṭṭhātalato sugandhāni vaṇṇasampannāni",
  "atk-s0510a:2729_7": "satta pupphāni gahetvā pūjesi. Atha so thero tassānumodanamakāsi. Sopi tāpaso sakassamaṃ",
  "atk-s0510a:2729_8": "agamāsi. Tattha ekena ajagarena pīḷito aparabhāge aparihīnajjhāno teneva upaddavena",
  "atk-s0510a:2729_9": "upadduto kālaṃ katvā brahmalokaparāyano hutvā brahmasampattiṃ chakāmāvacarasampattiñca",
  "atk-s0510a:2729_10": "anubhavitvā manussesu manussasampattiyo ca khepetvā imasmiṃ buddhuppāde ekasmiṃ kulagehe",
  "atk-s0510a:2729_11": "nibbatto vuddhippatto bhagavato dhammaṃ sutvā pasannamānaso pabbajitvā nacirasseva",
  "atk-s0510a:2729_12": "arahā ahosi. So aparabhāge attano katapuññanāmena adhopupphiyattheroti pākaṭo.",
  "atk-s0510a:2730_0": "22. So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2730_1": "abhibhū nāma so bhikkhūtiādimāha. Tattha sīlasamādhīhi pare abhibhavatīti abhibhū,",
  "atk-s0510a:2730_2": "khandhamārādimāre abhibhavati ajjhottharatīti vā abhibhū, sasantānaparasantānagatakilese",
  "atk-s0510a:2730_3": "abhibhavati viheseti viddhaṃsetīti vā abhibhū. Bhikkhanasīlo yācanasīloti bhikkhu,",
  "atk-s0510a:2730_4": "chinnabhinnapaṭadharoti vā bhikkhu. Abhibhū nāma aggasāvako so bhikkhūti attho, sikhissa",
  "atk-s0510a:2730_5": "bhagavato aggasāvakoti sambandho.",
  "atk-s0510a:2731_0": "27. Ajagaro maṃ pīḷesīti tathārūpaṃ sīlasampannaṃ jhānasampannaṃ tāpasaṃ pubbe katapāpena",
  "atk-s0510a:2731_1": "verena ca mahanto ajagarasappo pīḷesi. So teneva upaddavena upadduto aparihīnajjhāno",
  "atk-s0510a:2731_2": "kālaṃ katvā brahmalokaparāyaṇo āsi. Sesaṃ sabbattha uttānamevāti.",
  "atk-s0510a:2732": "Adhopupphiyattheraapadānavaṇṇanā samattā.",
  "atk-s0510a:2733": "5. Raṃsisaññakattheraapadānavaṇṇanā",
  "atk-s0510a:2734_0": "Pabbate himavantamhītiādikaṃ āyasmato raṃsisaññakattherassa apadānaṃ. Ayampi purimabuddhesu",
  "atk-s0510a:2734_1": "katādhikāro tesu tesu bhavesu vivaṭṭūpanissayāni puññāni upacinanto vipassissa bhagavato",
  "atk-s0510a:2734_2": "kāle kulagehe nibbatto vuddhimanvāya gharāvāsaṃ saṇṭhapetvā kāmesu ādīnavaṃ disvā",
  "atk-s0510a:2734_3": "gharāvāsaṃ pahāya tāpasapabbajjaṃ pabbajitvā ajinacammadharo himavantamhi vāsaṃ kappesi.",
  "atk-s0510a:2734_4": "Tasmiṃ samaye vipassī bhagavā himavantamagamāsi. Atha so tāpaso tamupagataṃ bhagavantaṃ",
  "atk-s0510a:2734_5": "disvā tassa bhagavato sarīrato nikkhantachabbaṇṇabuddharaṃsīsu pasīditvā añjaliṃ",
  "atk-s0510a:2734_6": "paggayha pañcaṅgena namakkāramakāsi. So teneva puññena ito cuto tusitādīsu dibbasampattiyo",
  "atk-s0510a:2734_7": "anubhavitvā aparabhāge manussasampattiyo ca anubhavitvā imasmiṃ buddhuppāde kulagehe",
  "atk-s0510a:2734_8": "nibbatto vuddhimanvāya gharāvāsaṃ saṇṭhapetvā tatthādīnavaṃ disvā gehaṃ pahāya pabbajitvā",
  "atk-s0510a:2734_9": "nacirasseva arahā ahosi.",
  "atk-s0510a:2735_0": "30. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2735_1": "pabbate himavantamhītiādimāha. Tattha pabbateti pakārena brūhati vaḍḍhetīti pabbato,",
  "atk-s0510a:2735_2": "himo assa atthīti himavanto, himavanto ca so pabbato cāti himavantapabbato. Himavantapabbateti",
  "atk-s0510a:2735_3": "vattabbe gāthāvacanasukhatthaṃ “pabbate himavantamhī”ti vuttaṃ. Tasmiṃ himavantamhi",
  "atk-s0510a:2735_4": "pabbate vāsaṃ kappesiṃ pure ahanti sambandho. Sesaṃ sabbattha nayānusārena uttānamevāti.",
  "atk-s0510a:2736": "Raṃsisaññakattheraapadānavaṇṇanā samattā.",
  "atk-s0510a:2737": "6. Dutiyaraṃsisaññakattheraapadānavaṇṇanā",
  "atk-s0510a:2738_0": "Pabbate himavantamhītiādikaṃ āyasmato dutiyaraṃsisaññakattherassa apadānaṃ. Ayampi",
  "atk-s0510a:2738_1": "purimabuddhesu katakusalo uppannuppannabhave vivaṭṭūpanissayāni puññāni upacinanto",
  "atk-s0510a:2738_2": "phussassa bhagavato kāle kulagehe nibbatto vuddhippatto gharāvāsaṃ saṇṭhapetvā tattha",
  "atk-s0510a:2738_3": "dosaṃ disvā taṃ pahāya tāpasapabbajjaṃ pabbajitvā himavantapabbate vasanto vākacīranivasano",
  "atk-s0510a:2738_4": "vivekasukhena viharati. Tasmiṃ samaye so phussaṃ bhagavantaṃ taṃ padesaṃ sampattaṃ",
  "atk-s0510a:2738_5": "disvā tassa sarīrato nikkhantachabbaṇṇabuddharaṃsiyo ito cito vidhāvantiyo daṇḍadīpikānikkhantavipphurantamiva",
  "atk-s0510a:2738_6": "disvā tasmiṃ pasanno añjaliṃ paggahetvā vanditvā cittaṃ pasādetvā teneva pītisomanassena",
  "atk-s0510a:2738_7": "kālaṃ katvā tusitādīsu nibbatto tattha cha kāmāvacarasampattiyo ca anubhavitvā aparabhāge",
  "atk-s0510a:2738_8": "manussasampattiyo ca anubhavitvā imasmiṃ buddhuppāde kulagehe nibbatto vuddhippatto",
  "atk-s0510a:2738_9": "pubbavāsanāvasena pabbajitvā nacirasseva arahā ahosi.",
  "atk-s0510a:2739": "35. So aparabhāge pubbakammaṃ saritvā somanassajāto pubbacaritāpadānaṃ pakāsento pabbate himavantamhītiādimāha. Taṃ sabbaṃ uttānatthamevāti.",
  "atk-s0510a:2740": "Dutiyaraṃsisaññakattheraapadānavaṇṇanā samattā.",
  "atk-s0510a:2741": "7. Phaladāyakattheraapadānavaṇṇanā",
  "atk-s0510a:2742_0": "Pabbate himavantamhītiādikaṃ āyasmato phaladāyakattherassa apadānaṃ. Ayampi purimabuddhesu",
  "atk-s0510a:2742_1": "katakusalasambhāro tattha tattha bhave vivaṭṭūpanissayāni puññāni upacinanto phussassa",
  "atk-s0510a:2742_2": "bhagavato kāle ekasmiṃ kulagehe nibbatto sukhappatto taṃ sabbaṃ pahāya tāpasapabbajjaṃ",
  "atk-s0510a:2742_3": "pabbajitvā kharājinacammadhārī hutvā viharati. Tasmiñca samaye phussaṃ bhagavantaṃ",
  "atk-s0510a:2742_4": "tattha sampattaṃ disvā pasannamānaso madhurāni phalāni gahetvā bhojesi. So teneva",
  "atk-s0510a:2742_5": "kusalena devalokādīsu puññasampattiyo anubhavitvā imasmiṃ buddhuppāde ekasmiṃ kulagehe",
  "atk-s0510a:2742_6": "nibbatto vuddhimanvāya satthari pasīditvā pabbajitvā nacirasseva arahā ahosi.",
  "atk-s0510a:2743": "39. So aparabhāge attano pubbakammaṃ anussaritvā pubbacaritāpadānaṃ pakāsento pabbate himavantamhītiādimāha. Taṃ sabbaṃ heṭṭhā vuttanayattā uttānatthamevāti.",
  "atk-s0510a:2744": "Phaladāyakattheraapadānavaṇṇanā samattā.",
  "atk-s0510a:2745": "8. Saddasaññakattheraapadānavaṇṇanā",
  "atk-s0510a:2746_0": "Pabbate himavantamhītiādikaṃ āyasmato saddasaññakattherassa apadānaṃ. Ayampi purimabuddhesu",
  "atk-s0510a:2746_1": "katādhikāro tattha tattha bhave vivaṭṭūpanissayāni puññāni upacinanto phussassa bhagavato",
  "atk-s0510a:2746_2": "kāle ekasmiṃ kulagehe nibbatto vuddhippatto saddhājāto tāpasapabbajjaṃ pabbajitvā",
  "atk-s0510a:2746_3": "himavantamhi araññāvāse vasanto attano anukampāya upagatassa bhagavato dhammaṃ sutvā",
  "atk-s0510a:2746_4": "dhammesu cittaṃ pasādetvā yāvatāyukaṃ ṭhatvā aparabhāge kālaṃ katvā tusitādīsu chasu",
  "atk-s0510a:2746_5": "kāmāvacarasampattiyo ca manussesu manussasampattiyo ca anubhavitvā imasmiṃ buddhuppāde",
  "atk-s0510a:2746_6": "ekasmiṃ kulagehe nibbatto vuddhimanvāya saddhājāto pabbajitvā vipassanaṃ vaḍḍhetvā arahattaṃ pāpuṇi.",
  "atk-s0510a:2747": "43. So aparabhāge attano pubbakammaṃ saritvā somanassajāto pubbacaritāpadānaṃ pakāsento pabbate himavantamhītiādimāha. Taṃ sabbaṃ uttānatthamevāti.",
  "atk-s0510a:2748": "Saddasaññakattheraapadānavaṇṇanā samattā.",
  "atk-s0510a:2749": "9. Bodhisiñcakattheraapadānavaṇṇanā",
  "atk-s0510a:2750_0": "Vipassissa bhagavatotiādikaṃ āyasmato bodhisiñcakattherassa apadānaṃ. Ayampi purimabuddhesu",
  "atk-s0510a:2750_1": "katādhikāro anekāsu jātīsu vivaṭṭūpanissayāni puññāni upacinanto vipassissa bhagavato",
  "atk-s0510a:2750_2": "kāle kulagehe nibbatto sāsane pabbajitvā vattapaṭipattiyā sāsanaṃ sobhayanto mahājane",
  "atk-s0510a:2750_3": "bodhipūjaṃ kurumāne disvā anekāni pupphāni sugandhodakāni ca gāhāpetvā pūjesi. So",
  "atk-s0510a:2750_4": "tena puññena devaloke nibbatto cha kāmāvacarasampattiyo anubhavitvā imasmiṃ buddhuppāde",
  "atk-s0510a:2750_5": "kulagehe nibbatto vuddhimanvāya saddhājāto pabbajitvā nacirasseva arahā ahosi.",
  "atk-s0510a:2751_0": "46. So arahā hutvā jhānaphalasukhena vītināmetvā pubbakammaṃ saritvā somanassajāto",
  "atk-s0510a:2751_1": "pubbacaritāpadānaṃ pakāsento vipassissa bhagavatotiādimāha. Tattha visesaṃ paramatthaṃ",
  "atk-s0510a:2751_2": "nibbānaṃ passatīti vipassī, visesena bhabbābhabbajane passatīti vā vipassī, vipassanto",
  "atk-s0510a:2751_3": "catusaccaṃ passanadakkhanasīloti vā vipassī, tassa vipassissa bhagavato mahābodhimaho",
  "atk-s0510a:2751_4": "ahūti sambandho. Tatrāpi mahābodhīti bodhi vuccati catūsu maggesu ñāṇaṃ, tamettha",
  "atk-s0510a:2751_5": "nisinno bhagavā paṭivijjhatīti kaṇikārapādaparukkhopi bodhicceva vuccati, mahito",
  "atk-s0510a:2751_6": "ca so devabrahmanarāsurehi bodhi ceti mahābodhi, mahato buddhassa bhagavato bodhīti",
  "atk-s0510a:2751_7": "vā mahābodhi, tassa maho pūjā ahosīti attho. Sesaṃ sabbattha uttānatthamevāti.",
  "atk-s0510a:2752": "Bodhisiñcakattheraapadānavaṇṇanā samattā.",
  "atk-s0510a:2753": "10. Padumapupphiyattheraapadānavaṇṇanā",
  "atk-s0510a:2754_0": "Pokkharavanaṃ paviṭṭhotiādikaṃ āyasmato padumapupphiyattherassa apadānaṃ. Ayampi",
  "atk-s0510a:2754_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2754_2": "phussassa bhagavato kāle ekasmiṃ kulagehe nibbatto vuddhimanvāya padumasampannaṃ",
  "atk-s0510a:2754_3": "ekaṃ pokkharaṇiṃ pavisitvā bhisamuḷāle khādanto pokkharaṇiyā avidūre gacchamānaṃ",
  "atk-s0510a:2754_4": "phussaṃ bhagavantaṃ disvā pasannamānaso tato padumāni ocinitvā ākāse ukkhipitvā bhagavantaṃ",
  "atk-s0510a:2754_5": "pūjesi, tāni pupphāni ākāse vitānaṃ hutvā aṭṭhaṃsu. So bhiyyosomattāya pasannamānaso",
  "atk-s0510a:2754_6": "pabbajitvā vattapaṭipattisāro samaṇadhammaṃ pūretvā tato cuto tusitabhavanamalaṃ",
  "atk-s0510a:2754_7": "kurumāno viya tattha uppajjitvā kamena cha kāmāvacarasampattiyo ca manussasampattiyo",
  "atk-s0510a:2754_8": "ca anubhavitvā imasmiṃ buddhuppāde kulagehe nibbatto vuddhippatto saddhājāto pabbajitvā",
  "atk-s0510a:2754_9": "nacirasseva arahā ahosi.",
  "atk-s0510a:2755_0": "51. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2755_1": "pokkharavanaṃ paviṭṭhotiādimāha. Tattha pakārena naḷadaṇḍapattādīhi kharantīti pokkharā,",
  "atk-s0510a:2755_2": "pokkharānaṃ samuṭṭhitaṭṭhena samūhanti pokkharavanaṃ, padumagacchasaṇḍehi maṇḍitaṃ",
  "atk-s0510a:2755_3": "majjhaṃ paviṭṭho ahanti attho. Sesaṃ sabbattha uttānamevāti.",
  "atk-s0510a:2756": "Padumapupphiyattheraapadānavaṇṇanā samattā.",
  "atk-s0510a:2757": "Navamavaggavaṇṇanā samattā.",
  "atk-s0510a:2758": "10. Sudhāvaggo",
  "atk-s0510a:2759": "1. Sudhāpiṇḍiyattheraapadānavaṇṇanā",
  "atk-s0510a:2760_0": "Pūjārahe pūjayatotiādikaṃ āyasmato sudhāpiṇḍiyattherassa apadānaṃ. Ayampi purimabuddhesu",
  "atk-s0510a:2760_1": "katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2760_2": "bhagavato kāle bhagavati dharamāne puññaṃ kātumasakkonto parinibbute bhagavati tassa",
  "atk-s0510a:2760_3": "dhātuṃ nidahitvā cetiye karīyamāne sudhāpiṇḍamadāsi. So tena puññena catunnavutikappato",
  "atk-s0510a:2760_4": "paṭṭhāya etthantare caturāpāyamadisvā devamanussasampattiyo anubhavitvā imasmiṃ buddhuppāde",
  "atk-s0510a:2760_5": "ekasmiṃ kulagehe nibbatto viññutaṃ patvā satthari pasīditvā pabbajito nacirasseva arahā ahosi.",
  "atk-s0510a:2761_0": "1-2. So aparabhāge attano pubbakammaṃ saritvā somanassajāto attano pubbacaritāpadānaṃ",
  "atk-s0510a:2761_1": "pakāsento pūjārahetiādimāha. Tattha pūjārahā nāma buddhapaccekabuddhaariyasāvakācariyupajjhāyamātāpitugaruādayo,",
  "atk-s0510a:2761_2": "tesu pūjārahesu mālādipadumavatthābharaṇacatupaccayādīhi pūjayato pūjayantassa puggalassa",
  "atk-s0510a:2761_3": "puññakoṭṭhāsaṃ sahassasatasahassādivasena saṅkhyaṃ kātuṃ kenaci mahānubhāvenāpi na",
  "atk-s0510a:2761_4": "sakkāti attho. Na kevalameva dharamāne buddhādayo pūjayato, parinibbutassāpi bhagavato",
  "atk-s0510a:2761_5": "cetiyapaṭimābodhiādīsupi eseva nayo.",
  "atk-s0510a:2762_0": "3. Taṃ dīpetuṃ catunnamapi dīpānantiādimāha. Tattha catunnamapi dīpānanti jambudīpaaparagoyānauttarakurupubbavidehasaṅkhātānaṃ",
  "atk-s0510a:2762_1": "catunnaṃ dīpānaṃ tadanugatānaṃ dvisahassaparittadīpānañca ekato katvā sakalacakkavāḷagabbhe",
  "atk-s0510a:2762_2": "issaraṃ cakkavattirajjaṃ kareyyāti attho. Ekissā pūjanāyetanti dhātugabbhe cetiye",
  "atk-s0510a:2762_3": "katāya ekissā pūjāya etaṃ sakalajambudīpe sattaratanādikaṃ sakalaṃ dhanaṃ. Kalaṃ",
  "atk-s0510a:2762_4": "nāgghati soḷasinti cetiye katapūjāya soḷasakkhattuṃ vibhattassa soḷasamakoṭṭhāsassa na agghatīti attho.",
  "atk-s0510a:2763_0": "4. Siddhatthassa…pe… phalitantareti narānaṃ aggassa seṭṭhassa siddhatthassa bhagavato",
  "atk-s0510a:2763_1": "cetiye dhātugabbhamhi sudhākamme karīyamāne paricchedānaṃ ubhinnamantare vemajjhe,",
  "atk-s0510a:2763_2": "atha vā pupphadānaṭṭhānānaṃ antare phalantiyā mayā sudhāpiṇḍo dinno makkhitoti sambandho.",
  "atk-s0510a:2763_3": "Sesaṃ sabbattha uttānamevāti.",
  "atk-s0510a:2764": "Sudhāpiṇḍiyattheraapadānavaṇṇanā samattā.",
  "atk-s0510a:2765": "2. Sucintikattheraapadānavaṇṇanā",
  "atk-s0510a:2766_0": "Tissassa lokanāthassātiādikaṃ āyasmato sucintikattherassa apadānaṃ. Ayampi purimabuddhesu",
  "atk-s0510a:2766_1": "katādhikāro anekāsu jātīsu nibbānādhigamāya puññaṃ upacinitvā tissassa bhagavato",
  "atk-s0510a:2766_2": "kāle ekasmiṃ kulagehe nibbatto vuddhimanvāya satthari pasīditvā satthu nisīdanatthāya",
  "atk-s0510a:2766_3": "parisuddhaṃ siliṭṭhaṃ kaṭṭhamayamanagghapīṭhamadāsi. So tena puññakammena sugatisukhamanubhavitvā",
  "atk-s0510a:2766_4": "tattha tattha saṃsaranto imasmiṃ buddhuppāde ekasmiṃ kulagehe nibbatto vuddhimanvāya",
  "atk-s0510a:2766_5": "satthari pasīditvā pabbajito nacirasseva arahā ahosi.",
  "atk-s0510a:2767": "8. So pattaarahattaphalo pubbakammaṃ saritvā somanassajāto pubbacaritāpadānaṃ pakāsento tissassa lokanāthassātiādimāha. Taṃ sabbaṃ uttānatthamevāti.",
  "atk-s0510a:2768": "Sucintikattheraapadānavaṇṇanā samattā.",
  "atk-s0510a:2769": "3. Aḍḍhaceḷakattheraapadānavaṇṇanā",
  "atk-s0510a:2770_0": "Tissassāhaṃ bhagavatotiādikaṃ āyasmato aḍḍhaceḷakattherassa apadānaṃ. Ayampi thero",
  "atk-s0510a:2770_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2770_2": "tissassa bhagavato kāle ekenākusalena kammena duggatakulagehe nibbatto vuddhimanvāya",
  "atk-s0510a:2770_3": "saddhammadesanaṃ ñatvā pasannamānaso cīvaratthāya aḍḍhabhāgaṃ ekaṃ dussamadāsi. So",
  "atk-s0510a:2770_4": "teneva pītisomanassena kālaṃ katvā sagge nibbatto cha kāmāvacarasampattimanubhavitvā",
  "atk-s0510a:2770_5": "tato cuto manussesu manussasampattīnaṃ aggabhūtaṃ cakkavattisampattiṃ anubhavitvā",
  "atk-s0510a:2770_6": "imasmiṃ buddhuppāde ekasmiṃ addhakule nibbatto vuddhippatto satthu dhammadesanaṃ",
  "atk-s0510a:2770_7": "sutvā pasannamānaso pabbajitvā nacirasseva arahā ahosi.",
  "atk-s0510a:2771": "14. So aparabhāge attano pubbakammaṃ saritvā somanassajāto pubbacaritāpadānaṃ pakāsento tissassāhaṃ bhagavatotiādimāha. Taṃ sabbaṃ uttānatthamevāti.",
  "atk-s0510a:2772": "Aḍḍhaceḷakattheraapadānavaṇṇanā samattā.",
  "atk-s0510a:2773": "4. Sūcidāyakattheraapadānavaṇṇanā",
  "atk-s0510a:2774_0": "Kammārohaṃ pure āsintiādikaṃ āyasmato sūcidāyakattherassa apadānaṃ. Ayampi purimabuddhesu",
  "atk-s0510a:2774_1": "katādhikāro antarantarā kusalabījāni pūrento vipassissa bhagavato kāle antarantarā",
  "atk-s0510a:2774_2": "katena ekena kammacchiddena kammārakule nibbatto vuddhimanvāya sakasippesu nipphattiṃ",
  "atk-s0510a:2774_3": "patto satthu dhammadesanaṃ sutvā pasannamānaso cīvarasibbanatthāya sūcidānamadāsi,",
  "atk-s0510a:2774_4": "tena puññena dibbasampattiṃ anubhavitvā aparabhāge manussesu uppanno cakkavattādayo",
  "atk-s0510a:2774_5": "sampattiyo ca anubhavanto uppannuppannabhave tikkhapañño vajīrañāṇo ahosi. So kamena",
  "atk-s0510a:2774_6": "imasmiṃ buddhuppāde nibbatto vuddhippatto mahaddhano saddhājāto tikkhapañño ahosi.",
  "atk-s0510a:2774_7": "So ekadivasaṃ satthu dhammadesanaṃ sutvā dhammānusārena ñāṇaṃ pesetvā nisinnāsaneyeva arahā ahosi.",
  "atk-s0510a:2775_0": "19. So arahā samāno attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2775_1": "kammārohaṃ pure āsintiādimāha. Tattha kammāroti ayokammalohakammādinā kammena jīvati",
  "atk-s0510a:2775_2": "ruhati vuddhiṃ virūḷhiṃ āpajjatīti kammāro, pubbe puññakaraṇakāle kammāro āsiṃ ahosinti",
  "atk-s0510a:2775_3": "attho. Sesaṃ sabbattha uttānamevāti.",
  "atk-s0510a:2776": "Sūcidāyakattheraapadānavaṇṇanā samattā.",
  "atk-s0510a:2777": "5. Gandhamāliyattheraapadānavaṇṇanā",
  "atk-s0510a:2778_0": "Siddhatthassa bhagavatotiādikaṃ āyasmato gandhamāliyattherassa apadāna. Ayampi purimabuddhesu",
  "atk-s0510a:2778_1": "katādhikāro siddhatthassa bhagavato kāle kulagehe nibbatto mahaddhano mahābhogo ahosi.",
  "atk-s0510a:2778_2": "So satthari pasīditvā candanāgarukappūrakassaturādīni anekāni sugandhāni vaḍḍhetvā",
  "atk-s0510a:2778_3": "satthu gandhathūpaṃ kāresi. Tassupari sumanapupphehi chādesi, buddhañca aṭṭhaṅganamakkāraṃ",
  "atk-s0510a:2778_4": "akāsi. So tena puññakammena devamanussesu sampattiyo anubhavitvā imasmiṃ buddhuppāde",
  "atk-s0510a:2778_5": "vibhavasampanne ekasmiṃ kulagehe nibbatto vuddhimanvāya satthari pasīditvā pabbajito",
  "atk-s0510a:2778_6": "nacirasseva arahā ahosi.",
  "atk-s0510a:2779": "24. So aparabhāge attano pubbakammaṃ saritvā somanassajāto pubbacaritāpadānaṃ pakāsento siddhatthassa bhagavatotiādimāha. Taṃ sabbaṃ uttānatthamevāti.",
  "atk-s0510a:2780": "Gandhamāliyattheraapadānavaṇṇanā samattā.",
  "atk-s0510a:2781": "6. Tipupphiyattheraapadānavaṇṇanā",
  "atk-s0510a:2782_0": "Migaluddo pure āsintiādikaṃ āyasmato tipupphiyattherassa apadānaṃ. Ayampi purimabuddhesu",
  "atk-s0510a:2782_1": "katādhikāro antarā kenaci akusalacchiddena vipassissa bhagavato kāle nesādakule nibbatto",
  "atk-s0510a:2782_2": "migaluddo hutvā araññe viharati. Tadā vipassissa bhagavato pāṭalibodhiṃ sampuṇṇapattapallavaṃ",
  "atk-s0510a:2782_3": "haritavaṇṇaṃ nīlobhāsaṃ manoramaṃ disvā tīhi pupphehi pūjetvā purāṇapattaṃ chaḍḍetvā",
  "atk-s0510a:2782_4": "bhagavato sammukhā viya pāṭalimahābodhiṃ vandi. So tena puññena tato cuto devaloke",
  "atk-s0510a:2782_5": "uppanno tattha dibbasampattiṃ aparāparaṃ anubhavitvā tato cuto manussesu jāto tattha",
  "atk-s0510a:2782_6": "cakkavattisampattiādayo anubhavitvā imasmiṃ buddhuppāde ekasmiṃ kulagehe nibbatto",
  "atk-s0510a:2782_7": "vuddhimanvāya satthu dhammadesanaṃ sutvā paṭiladdhasomanassahadayo gehaṃ pahāya pabbajitvā",
  "atk-s0510a:2782_8": "nacirasseva arahā ahosi.",
  "atk-s0510a:2783_0": "31. So evaṃ siddhippatto attano pubbakammaṃ saritvā somanassajāto pubbacaritāpadānaṃ",
  "atk-s0510a:2783_1": "pakāsento migaluddo pure āsintiādimāha. Tattha maraṇāya gacchati pāpuṇātīti migo,",
  "atk-s0510a:2783_2": "atha vā magayamāno ihati pavattatīti migo, migānaṃ māraṇe luddo lobhī gedhoti migaluddo,",
  "atk-s0510a:2783_3": "pure mayhaṃ puññakaraṇasamaye kānanasaṅkhāte mahāaraññe migaluddo āsinti sambandho.",
  "atk-s0510a:2783_4": "Pāṭaliṃ haritaṃ disvāti tattha pakārena talena rattavaṇṇena bhavatīti pāṭali, pupphānaṃ",
  "atk-s0510a:2783_5": "rattavaṇṇatāya pāṭalīti vohāro, pattānaṃ haritatāya haritaṃ nīlavaṇṇaṃ pāṭalibodhiṃ",
  "atk-s0510a:2783_6": "disvāti attho. Sesaṃ sabbattha uttānatthamevāti.",
  "atk-s0510a:2784": "Tipupphiyattheraapadānavaṇṇanā samattā.",
  "atk-s0510a:2785": "7. Madhupiṇḍikattheraapadānavaṇṇanā",
  "atk-s0510a:2786_0": "Vivane kānane disvātiādikaṃ āyasmato madhupiṇḍikattherassa apadānaṃ. Ayampi purimabuddhesu",
  "atk-s0510a:2786_1": "katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2786_2": "bhagavato kāle nesādayoniyaṃ nibbatto mahāaraññe paṭivasati. Tadā vivekābhiratiyā",
  "atk-s0510a:2786_3": "sampattaṃ siddhatthaṃ bhagavantaṃ disvā samādhito vuṭṭhitassa tassa sumadhuraṃ madhumadāsi.",
  "atk-s0510a:2786_4": "Tattha ca pasannamānaso vanditvā pakkāmi. So teneva puññena sampattiṃ anubhavanto",
  "atk-s0510a:2786_5": "devamanussesu saṃsaritvā imasmiṃ buddhuppāde kulagehe nibbatto vuddhippatto satthari",
  "atk-s0510a:2786_6": "pasīditvā pabbajito nacirasseva arahā ahosi.",
  "atk-s0510a:2787_0": "37. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2787_1": "vivane kānane disvātiādimāha. Tattha vivaneti visesena vanaṃ patthaṭaṃ vivanaṃ, hatthiassarathasaddehi",
  "atk-s0510a:2787_2": "bherisaddehi ca vatthukāmakilesakāmehi ca vigataṃ byāpagatanti attho, kānanasaṅkhāte",
  "atk-s0510a:2787_3": "mahāaraññe vivaneti sambandho. Osadhiṃva virocantanti bhavavaḍḍhakijanānaṃ icchiticchitaṃ",
  "atk-s0510a:2787_4": "nipphādetīti osadhaṃ. Ojānibbattikāraṇaṃ paṭicca yāya tārakāya uggatāya uddharanti",
  "atk-s0510a:2787_5": "gaṇhantīti sā osadhi. Osadhitārakā iva virocantīti vattabbe gāthābandhasukhatthaṃ",
  "atk-s0510a:2787_6": "“osadhiṃva virocanta”nti ca vuttaṃ. Sesaṃ sabbattha uttānamevāti.",
  "atk-s0510a:2788": "Madhupiṇḍikattheraapadānavaṇṇanā samattā.",
  "atk-s0510a:2789": "8. Senāsanadāyakattheraapadānavaṇṇanā",
  "atk-s0510a:2790_0": "Siddhatthassa bhagavatotiādikaṃ āyasmato senāsanadāyakattherassa apadānaṃ. Ayampi",
  "atk-s0510a:2790_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2790_2": "siddhatthassa bhagavato kāle kulagehe nibbatto vuddhippatto satthari pasīditvā attano",
  "atk-s0510a:2790_3": "vasanaṭṭhānaṃ vanantaraṃ sampattassa bhagavato paṇāmaṃ katvā paṇṇasantharaṃ santharitvā",
  "atk-s0510a:2790_4": "adāsi. Bhagavato nisinnaṭṭhānassa samantato bhittiparicchedaṃ katvā pupphapūjamakāsi.",
  "atk-s0510a:2790_5": "So tena puññena devamanussesu saṃsaranto ubhayasampattiyo anubhavitvā imasmiṃ buddhuppāde",
  "atk-s0510a:2790_6": "kulagehe nibbatto vuddhippatto satthari pasīditvā pabbajito nacirasseva arahā ahosi.",
  "atk-s0510a:2791": "45. So aparabhāge attano pubbakammaṃ saritvā somanassajāto attano pubbacaritāpadānaṃ dassento siddhatthassa bhagavatotiādimāha. Taṃ sabbaṃ heṭṭhā vuttanayattā uttānatthamevāti.",
  "atk-s0510a:2792": "Senāsanadāyakattheraapadānavaṇṇanā samattā.",
  "atk-s0510a:2793": "9. Veyyāvaccakarattheraapadānavaṇṇanā",
  "atk-s0510a:2794": "Vipassissa bhagavatotiādikaṃ āyasmato veyyāvaccakarattherassa apadānaṃ. Tassa uppattiādayo heṭṭhā vuttaniyāmeneva daṭṭhabbā.",
  "atk-s0510a:2795": "Veyyāvaccakarattheraapadānavaṇṇanā samattā.",
  "atk-s0510a:2796": "10. Buddhupaṭṭhākattheraapadānavaṇṇanā",
  "atk-s0510a:2797_0": "Vipassissa bhagavatotiādikaṃ āyasmato buddhupaṭṭhākattherassa apadānaṃ. Ayampi purimabuddhesu",
  "atk-s0510a:2797_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2797_2": "bhagavato kāle saṅkhadhamakakule nibbatto vuddhimanvāya attano sippe saṅkhadhamane",
  "atk-s0510a:2797_3": "cheko ahosi, niccakālaṃ bhagavato saṅkhaṃ dhametvā saṅkhasaddeneva pūjesi. So tena",
  "atk-s0510a:2797_4": "puññena devamanussesu saṃsaranto sabbattha pākaṭo mahāghoso mahānādī madhurassaro",
  "atk-s0510a:2797_5": "ahosi, imasmiṃ buddhuppāde ekasmiṃ pākaṭakule nibbatto vuddhippatto madhurassaroti",
  "atk-s0510a:2797_6": "pākaṭo, satthari pasīditvā pabbajito nacirasseva arahā ahosi, aparabhāge madhurassarattheroti pākaṭo.",
  "atk-s0510a:2798_0": "51. So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2798_1": "vipassissa bhagavatotiādimāha. Taṃ heṭṭhā vuttameva. Ahosiṃ saṅkhadhamakoti saṃ suṭṭhu",
  "atk-s0510a:2798_2": "khananto gacchatīti saṅkho, samuddajalapariyante caramāno gacchati vicaratīti attho.",
  "atk-s0510a:2798_3": "Taṃ saṅkhaṃ dhamati ghosaṃ karotīti saṅkhadhamako, sohaṃ saṅkhadhamakova ahosinti",
  "atk-s0510a:2798_4": "attho. Sesaṃ sabbattha uttānamevāti.",
  "atk-s0510a:2799": "Buddhupaṭṭhākattheraapadānavaṇṇanā samattā.",
  "atk-s0510a:2800": "Dasamavaggavaṇṇanā samattā.",
  "atk-s0510a:2801": "11. Bhikkhadāyivaggo",
  "atk-s0510a:2802": "1. Bhikkhādāyakattheraapadānavaṇṇanā",
  "atk-s0510a:2803_0": "Suvaṇṇavaṇṇaṃ sambuddhantiādikaṃ āyasmato bhikkhādāyakattherassa apadānaṃ. Ayampi",
  "atk-s0510a:2803_1": "purimajinavaresu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2803_2": "siddhatthassa bhagavato kāle ekasmiṃ kulagehe nibbatto vuddhimanvāya vibhavasampanno",
  "atk-s0510a:2803_3": "saddhājāto vihārato nikkhamitvā piṇḍāya caramānaṃ siddhatthaṃ bhagavantaṃ disvā pasannamānaso",
  "atk-s0510a:2803_4": "āhāramadāsi. Bhagavā taṃ paṭiggahetvā anumodanaṃ vatvā pakkāmi. So teneva kusalena",
  "atk-s0510a:2803_5": "yāvatāyukaṃ ṭhatvā āyupariyosāne devaloke nibbatto tattha cha kāmāvacarasampattiyo",
  "atk-s0510a:2803_6": "anubhavitvā manussesu ca manussasampattimanubhavitvā imasmiṃ buddhuppāde kulagehe",
  "atk-s0510a:2803_7": "nibbatto vuddhimanvāya saddhājāto pabbajitvā nacirasseva arahā ahosi.",
  "atk-s0510a:2804_0": "1. So aparabhāge attano pubbakammaṃ anussaritvā somanassajāto pubbacaritāpadānaṃ",
  "atk-s0510a:2804_1": "pakāsento suvaṇṇavaṇṇaṃ sambuddhantiādimāha. Taṃ sabbaṃ heṭṭhā vuttanayameva. Pavarā",
  "atk-s0510a:2804_2": "abhinikkhantanti pakārena varitabbaṃ patthetabbanti pavaraṃ, rammabhūtato vivekabhūtato",
  "atk-s0510a:2804_3": "sakavihārato abhi visesena nikkhantanti attho. Vānā nibbānamāgatanti vānaṃ vuccati",
  "atk-s0510a:2804_4": "taṇhā, tato nikkhantattā nibbānaṃ, vānanāmaṃ taṇhaṃ padhānaṃ katvā sabbakilese pahāya",
  "atk-s0510a:2804_5": "nibbānaṃ pattanti attho.",
  "atk-s0510a:2805_0": "2. Kaṭacchubhikkhaṃ datvānāti karatalena gahetabbā dabbi kaṭacchu, bhikkhīyati āyācīyatīti",
  "atk-s0510a:2805_1": "bhikkhā, abhi visesena khāditabbā bhakkhitabbāti vā bhikkhā, kaṭacchunā gahetabbā",
  "atk-s0510a:2805_2": "bhikkhā kaṭacchubhikkhā, dabbiyā bhattaṃ datvāti attho. Sesaṃ sabbattha uttānatthamevāti.",
  "atk-s0510a:2806": "Bhikkhādāyakattheraapadānavaṇṇanā samattā.",
  "atk-s0510a:2807": "2. Ñāṇasaññikattheraapadānavaṇṇanā",
  "atk-s0510a:2808_0": "Suvaṇṇavaṇṇaṃ sambuddhantiādikaṃ āyasmato ñāṇasaññikattherassa apadānaṃ. Kā uppatti?",
  "atk-s0510a:2808_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:2808_2": "upacinanto siddhatthassa bhagavato kāle kulagehe nibbatto vuddhimanvāya saddhājāto",
  "atk-s0510a:2808_3": "saddhammassavane sādaro sālayo bhagavato dhammadesanānusārena ñāṇaṃ pesetvā ghosapamāṇattā",
  "atk-s0510a:2808_4": "bhagavato ñāṇe pasanno pañcaṅgaaṭṭhaṅganamakkāravasena paṇāmaṃ katvā pakkāmi. So",
  "atk-s0510a:2808_5": "tato cuto devalokesu uppanno tattha cha kāmāvacare dibbasampattimanubhavanto tato",
  "atk-s0510a:2808_6": "cavitvā manussaloke jāto tatthaggabhūtā cakkavattisampadādayo anubhavitvā imasmiṃ",
  "atk-s0510a:2808_7": "buddhuppāde vibhavasampanne ekasmiṃ kulagehe nibbatto vuddhimanvāya satthari pasīditvā",
  "atk-s0510a:2808_8": "pabbajito nacirasseva arahā ahosi.",
  "atk-s0510a:2809_0": "7. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2809_1": "suvaṇṇavaṇṇaṃ sambuddhantiādimāha. Taṃ vuttatthameva. Nisabhājāniyaṃ yathāti gavasatasahassajeṭṭho",
  "atk-s0510a:2809_2": "nisabho, nisabho ca so ājāniyo seṭṭho uttamo ceti nisabhājāniyo. Yathā nisabhājāniyo,",
  "atk-s0510a:2809_3": "tatheva bhagavāti attho. Lokavisayasaññātaṃ paññattivasena evaṃ vuttaṃ. Anupameyyo",
  "atk-s0510a:2809_4": "hi bhagavā. Sesaṃ sabbattha uttānatthamevāti.",
  "atk-s0510a:2810": "Ñāṇasaññikattheraapadānavaṇṇanā samattā.",
  "atk-s0510a:2811": "3. Uppalahatthiyattheraapadānavaṇṇanā",
  "atk-s0510a:2812_0": "Tivarāyaṃ nivāsīhantiādikaṃ āyasmato uppalahatthakattherassa apadānaṃ. Ayampi purimajinavaresu",
  "atk-s0510a:2812_1": "katakusalo tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:2812_2": "bhagavato kāle mālākārakule nibbatto vuddhimanvāya mālākārakammena anekāni pupphāni",
  "atk-s0510a:2812_3": "vikkiṇanto jīvati. Athekadivasaṃ pupphāni gahetvā caranto bhagavantaṃ ratanagghikamiva",
  "atk-s0510a:2812_4": "caramānaṃ disvā rattuppalakalāpena pūjesi. So tato cuto teneva puññena sugatīsu puññamanubhavitvā",
  "atk-s0510a:2812_5": "imasmiṃ buddhuppāde kulagehe nibbatto vuddhimanvāya saddhājāto pabbajitvā nacirasseva arahā ahosi.",
  "atk-s0510a:2813_0": "13. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2813_1": "tivarāyaṃ nivāsīhantiādimāha. Tattha tivarāti tīhi vārehi kāritaṃ sañcaritaṃ paṭicchannaṃ",
  "atk-s0510a:2813_2": "nagaraṃ, tassaṃ tivarāyaṃ nivāsī, vasanasīlo nivāsanaṭṭhānagehe vā vasanto ahanti",
  "atk-s0510a:2813_3": "attho. Ahosiṃ māliko tadāti tadā nibbānatthāya puññasambhārakaraṇasamaye māliko mālākārova",
  "atk-s0510a:2813_4": "pupphāni kayavikkayaṃ katvā jīvanto ahosinti attho.",
  "atk-s0510a:2814": "14. Pupphahatthamadāsahanti siddhatthaṃ bhagavantaṃ disvā uppalakalāpaṃ adāsiṃ pūjesinti attho. Sesaṃ sabbattha uttānatthamevāti.",
  "atk-s0510a:2815": "Uppalahatthakattheraapadānavaṇṇanā samattā.",
  "atk-s0510a:2816": "4. Padapūjakattheraapadānavaṇṇanā",
  "atk-s0510a:2817_0": "Siddhatthassa bhagavatotiādikaṃ āyasmato padapūjakattherassa apadānaṃ. Ayampi purimabuddhesu",
  "atk-s0510a:2817_1": "katādhikāro siddhatthassa bhagavato kāle kulagehe nibbatto vuddhimanvāya satthari",
  "atk-s0510a:2817_2": "pasanno sumanapupphena pādamūle pūjesi. So tena puññena devamanussesu saṃsaranto",
  "atk-s0510a:2817_3": "sakkasampattiṃ anubhavitvā imasmiṃ buddhuppāde ekasmiṃ kulagehe nibbatto vuddhimanvāya",
  "atk-s0510a:2817_4": "satthari pasīditvā pabbajito vipassanaṃ vaḍḍhetvā arahattaphale patiṭṭhāsi.",
  "atk-s0510a:2818_0": "19. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2818_1": "siddhatthassa bhagavatotiādimāha. Jātipupphamadāsahanti jātisumanapupphaṃ adāsiṃ",
  "atk-s0510a:2818_2": "ahanti vattabbe gāthābandhasukhatthaṃ sumanasaddassa lopaṃ katvā vuttaṃ. Tattha jātiyā",
  "atk-s0510a:2818_3": "nibbatto vikasamānoyeva sumanaṃ janānaṃ somanassaṃ karotīti sumanaṃ, pupphanaṭṭhena",
  "atk-s0510a:2818_4": "vikasanaṭṭhena pupphaṃ, sumanañca taṃ pupphañcāti sumanapupphaṃ, tāni sumanapupphāni",
  "atk-s0510a:2818_5": "siddhatthassa bhagavato ahaṃ pūjesinti attho. Sesaṃ sabbattha uttānamevāti.",
  "atk-s0510a:2819": "Padapūjakattheraapadānavaṇṇanā samattā.",
  "atk-s0510a:2820": "5. Muṭṭhipupphiyattheraapadānavaṇṇanā",
  "atk-s0510a:2821_0": "Sudassano nāma nāmenātiādikaṃ āyasmato muṭṭhipupphiyattherassa apadānaṃ. Ayampi purimabuddhesu",
  "atk-s0510a:2821_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2821_2": "bhagavato kāle mālākārakule nibbatto vuddhimanvāya sakasippe nipphattiṃ patto ekadivasaṃ",
  "atk-s0510a:2821_3": "bhagavantaṃ disvā pasannamānaso jātisumanapupphāni ubhohi hatthehi bhagavato pādamūle",
  "atk-s0510a:2821_4": "okiritvā pūjesi. So tena kusalasambhārena devamanussesu saṃsaranto ubho sampattiyo",
  "atk-s0510a:2821_5": "anubhavitvā imasmiṃ buddhuppāde kulagehe nibbatto vuddhippatto pubbavāsanāvasena",
  "atk-s0510a:2821_6": "satthari pasīditvā pabbajito nacirasseva arahā ahosi.",
  "atk-s0510a:2822_0": "14-25. So aparabhāge attano pubbakammaṃ anussaritvā somanassajāto pubbacaritāpadānaṃ",
  "atk-s0510a:2822_1": "pakāsento sudassano nāma nāmenātiādimāha. Tattha sudassanoti ārohapariṇāharūpasaṇṭhānayobbaññasobhanena",
  "atk-s0510a:2822_2": "sundaro dassanoti sudassano, nāmena sudassano nāma mālākāro hutvā jātisumanapupphehi",
  "atk-s0510a:2822_3": "padumuttaraṃ bhagavantaṃ pūjesinti attho. Sesaṃ sabbattha uttānamevāti.",
  "atk-s0510a:2823": "Muṭṭhipupphiyattheraapadānavaṇṇanā samattā.",
  "atk-s0510a:2824": "6. Udakapūjakattheraapadānavaṇṇanā",
  "atk-s0510a:2825_0": "Suvaṇṇavaṇṇaṃ sambuddhantiādikaṃ āyasmato udakapūjakattherassa apadānaṃ. Ayampi purimajinavaresu",
  "atk-s0510a:2825_1": "pūritakusalasañcayo tattha tattha bhave vivaṭṭūpanissayāni puññāni paripūriyamāno",
  "atk-s0510a:2825_2": "pudumuttarassa bhagavato kāle ekasmiṃ kulagehe nibbatto vuddhimanvāya kusalākusalaṃ",
  "atk-s0510a:2825_3": "jānanto padumuttarassa bhagavato ākāse gacchato nikkhantachabbaṇṇabuddharaṃsīsu pasanno",
  "atk-s0510a:2825_4": "ubhohi hatthehi udakaṃ gahetvā pūjesi. Tena pūjitaṃ udakaṃ rajatabubbulaṃ viya ākāse",
  "atk-s0510a:2825_5": "aṭṭhāsi. So abhippasanno teneva somanassena tusitādīsu nibbatto dibbasampattiyo anubhavitvā",
  "atk-s0510a:2825_6": "aparabhāge manussasampattiyo ca anubhavitvā imasmiṃ buddhuppāde kulagehe nibbatto",
  "atk-s0510a:2825_7": "viññutaṃ patto satthari pasīditvā pabbajito nacirasseva arahā ahosi.",
  "atk-s0510a:2826_0": "29. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2826_1": "suvaṇṇavaṇṇaṃ sambuddhantiādimāha. Taṃ heṭṭhā vuttameva. Ghatāsanaṃva jalitanti ghataṃ",
  "atk-s0510a:2826_2": "vuccati sappi, ghatassa āsanaṃ ādhāranti ghatāsanaṃ, aggi, atha vā taṃ asati bhuñjatīti",
  "atk-s0510a:2826_3": "ghatāsanaṃ, aggiyeva. Yathā ghate āsitte aggimhi aggisikhā atīva jalati, evaṃ aggikkhandhaṃ",
  "atk-s0510a:2826_4": "iva jalamānaṃ bhagavantanti attho. Ādittaṃva hutāsananti hutaṃ vuccati pūjāsakkāre,",
  "atk-s0510a:2826_5": "hutassa pūjāsakkārassa āsananti hutāsanaṃ, jalamānaṃ sūriyaṃ iva dvattiṃsamahāpurisalakkhaṇehi",
  "atk-s0510a:2826_6": "byāmappabhāmaṇḍalehi vijjotamānaṃ suvaṇṇavaṇṇaṃ sambuddhaṃ anilañjase ākāse gacchantaṃ",
  "atk-s0510a:2826_7": "addasanti sambandho. Sesaṃ sabbattha uttānamevāti.",
  "atk-s0510a:2827": "Udakapūjakattheraapadānavaṇṇanā samattā.",
  "atk-s0510a:2828": "7. Naḷamāliyattheraapadānavaṇṇanā",
  "atk-s0510a:2829_0": "Padumuttarabuddhassātiādikaṃ āyasmato naḷamāliyattherassa apadānaṃ. Esopi purimajinavaresu",
  "atk-s0510a:2829_1": "katādhikāro anekāsu jātīsu vivaṭṭūpanissayāni kusalakammāni upacinanto padumuttarassa",
  "atk-s0510a:2829_2": "bhagavato kāle kulagehe nibbatto vuddhimanvāya gharāvāsaṃ saṇṭhapetvā kāme ādīnavaṃ",
  "atk-s0510a:2829_3": "disvā gehaṃ pahāya tāpasapabbajjaṃ pabbajitvā himavante vasanto tatthāgataṃ bhagavantaṃ",
  "atk-s0510a:2829_4": "disvā pasanno vanditvā tiṇasantharaṃ santharitvā tattha nisinnassa bhagavato naḷamālehi",
  "atk-s0510a:2829_5": "bījaniṃ katvā bījetvā adāsi. Paṭiggahesi bhagavā tassānukampāya, anumodanañca akāsi.",
  "atk-s0510a:2829_6": "So tena puññena devamanussesu saṃsaranto uppannuppannabhave pariḷāhasantāpavivajjito",
  "atk-s0510a:2829_7": "kāyacittacetasikasukhappatto anekasukhamanubhavitvā imasmiṃ buddhuppāde ekasmiṃ kulagehe",
  "atk-s0510a:2829_8": "nibbatto vuddhimanvāya pubbavāsanābalena satthari pasanno pabbajitvā nacirasseva arahā ahosi.",
  "atk-s0510a:2830": "36. So aparabhāge attano pubbakammaṃ saritvā somanassajāto pubbacaritāpadānaṃ pakāsento padumuttarabuddhassātiādimāha. Taṃ heṭṭhā vuttameva.",
  "atk-s0510a:2831_0": "37. Naḷamālaṃ gahetvānāti naḷati asāro nissāro hutvā veḷuvaṃsatopi tanuko sallahuko",
  "atk-s0510a:2831_1": "jātoti naḷo, naḷassa mālā pupphaṃ naḷamālaṃ, tena naḷamālena bījaniṃ kāresinti sambandho.",
  "atk-s0510a:2831_2": "Bījissati janissati vāto anenāti bījanī, taṃ bījaniṃ buddhassa upanāmesiṃ, paṭiggahesinti",
  "atk-s0510a:2831_3": "attho. Sesaṃ sabbattha uttānamevāti.",
  "atk-s0510a:2832": "Naḷamāliyattheraapadānavaṇṇanā samattā.",
  "atk-s0510a:2833": "Sattamabhāṇavāravaṇṇanā samattā.",
  "atk-s0510a:2834": "8. Āsanupaṭṭhāhakattheraapadānavaṇṇanā",
  "atk-s0510a:2835_0": "Kānanaṃ vanamoggayhātiādikaṃ āyasmato āsanupaṭṭhāhakattherassa apadānaṃ. Ayampi purimabuddhesu",
  "atk-s0510a:2835_1": "katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2835_2": "bhagavato kāle kulagehe nibbatto gharāvāsaṃ vasanto tattha dosaṃ disvā gharāvāsaṃ",
  "atk-s0510a:2835_3": "pahāya tāpasapabbajjaṃ pabbajitvā himavante vasanto tattha sampattaṃ bhagavantaṃ",
  "atk-s0510a:2835_4": "disvā pasanno sīhāsanaṃ adāsi, tattha nisinnaṃ bhagavantaṃ mālākalāpaṃ gahetvā pūjetvā",
  "atk-s0510a:2835_5": "taṃ padakkhiṇaṃ katvā pakkāmi. So tena puññena devamanussesu saṃsaranto nibbattanibbattabhave",
  "atk-s0510a:2835_6": "uccakuliko vibhavasampanno ahosi. So kālantarena imasmiṃ buddhuppāde kulagehe nibbatto",
  "atk-s0510a:2835_7": "vuddhimanvāya satthari pasīditvā pabbajito nacirasseva arahā ahosi.",
  "atk-s0510a:2836": "47. So arahā samāno attano pubbakammaṃ saritvā somanassajāto pubbacaritāpadānaṃ pakāsento kānanaṃ vanamoggayhātiādimāha. Taṃ sabbaṃ heṭṭhā vuttatthamevāti.",
  "atk-s0510a:2837": "Āsanupaṭṭhāhakattheraapadānavaṇṇanā samattā.",
  "atk-s0510a:2838": "9. Biḷālidāyakattheraapadānavaṇṇanā",
  "atk-s0510a:2839_0": "Himavantassāvidūretiādikaṃ āyasmato biḷālidāyakattherassa apadānaṃ. Ayampi purimajinavaresu",
  "atk-s0510a:2839_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2839_2": "bhagavato kāle kulagehe nibbatto viññutaṃ patto gharāvāsaṃ vasanto tatthādīnavaṃ",
  "atk-s0510a:2839_3": "disvā gharāvāsaṃ pahāya tāpasapabbajjaṃ pabbajitvā himavante vasanto atīva appicchasantuṭṭho",
  "atk-s0510a:2839_4": "āluvādīhi yāpento vasati. Tadā padumuttaro bhagavā tassa anukampāya taṃ himavantaṃ",
  "atk-s0510a:2839_5": "agamāsi. Taṃ disvā pasanno vanditvā biḷāliyo gahetvā patte okiri. Taṃ tathāgato tassānukampāya",
  "atk-s0510a:2839_6": "somanassuppādayanto paribhuñji. So tena kammena tato cuto devamanussesu ubhayasampattiyo",
  "atk-s0510a:2839_7": "anubhavitvā imasmiṃ buddhuppāde kulagehe nibbattitvā vuddhimanvāya satthari pasanno",
  "atk-s0510a:2839_8": "sāsane pabbajitvā nacirasseva arahā ahosi.",
  "atk-s0510a:2840_0": "53. So aparabhāge attano kusalakammaṃ saritvā somanassajāto pubbacaritāpadānaṃ pakāsento",
  "atk-s0510a:2840_1": "himavantassāvidūretiādimāha. Taṃ sabbaṃ heṭṭhā vuttanayattā uttānatthameva. Āluvakarambhādayo",
  "atk-s0510a:2840_2": "tesaṃ tesaṃ kandajātīnaṃ nāmānevāti.",
  "atk-s0510a:2841": "Biḷālidāyakattheraapadānavaṇṇanā samattā.",
  "atk-s0510a:2842": "10. Reṇupūjakattheraapadānavaṇṇanā",
  "atk-s0510a:2843_0": "Suvaṇṇavaṇṇaṃ sambuddhantiādikaṃ āyasmato reṇupūjakattherassa apadānaṃ. Ayampi purimajinavaresu",
  "atk-s0510a:2843_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2843_2": "bhagavato kāle kulagehe nibbatto vuddhimanvāya satthari pasanno viññutaṃ patto aggikkhandhaṃ",
  "atk-s0510a:2843_3": "viya vijjotamānaṃ bhagavantaṃ disvā pasannamānaso nāgapupphakesaraṃ gahetvā pūjesi.",
  "atk-s0510a:2843_4": "Atha bhagavā anumodanamakāsi.",
  "atk-s0510a:2844_0": "62-3. So tena puññena tato cuto devamanussesu saṃsaranto ubhayasampattiyo anubhavitvā",
  "atk-s0510a:2844_1": "uppannuppannabhave sabbattha pūjito imasmiṃ buddhuppāde kulagehe nibbatto viññutaṃ",
  "atk-s0510a:2844_2": "patto pubbavāsanābalena satthari pasanno sāsane pabbajito nacirasseva arahā hutvā",
  "atk-s0510a:2844_3": "dibbacakkhunā attano pubbakammaṃ disvā somanassajāto pubbacaritāpadānaṃ pakāsento",
  "atk-s0510a:2844_4": "suvaṇṇavaṇṇaṃ sambuddhantiādimāha. Taṃ heṭṭhā vuttatthameva. Sataraṃsiṃva bhāṇumanti",
  "atk-s0510a:2844_5": "satamattā satappamāṇā raṃsi pabhā yassa sūriyassa so sataraṃsi, gāthābandhasukhatthaṃ",
  "atk-s0510a:2844_6": "sataraṃsīti vuttaṃ, anekasatassa anekasatasahassaraṃsīti attho. Bhāṇu vuccati pabhā,",
  "atk-s0510a:2844_7": "bhāṇu pabhā yassa so bhāṇumā, bhāṇumasaṅkhātaṃ sūriyaṃ iva vipassiṃ bhagavantaṃ disvā",
  "atk-s0510a:2844_8": "sakesaraṃ nāgapupphaṃ gahetvā abhiropayiṃ pūjesinti attho. Sesaṃ uttānamevāti.",
  "atk-s0510a:2845": "Reṇupūjakattheraapadānavaṇṇanā samattā.",
  "atk-s0510a:2846": "Ekādasamavaggavaṇṇanā samattā.",
  "atk-s0510a:2847": "12. Mahāparivāravaggo",
  "atk-s0510a:2848": "1. Mahāparivārakattheraapadānavaṇṇanā",
  "atk-s0510a:2849_0": "Vipassī nāma bhagavātiādikaṃ āyasmato mahāparivārakattherassa apadānaṃ. Ayampi purimajinavaresu",
  "atk-s0510a:2849_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2849_2": "bhagavato uppannasamaye yakkhayoniyaṃ nibbatto anekayakkhasatasahassaparivāro ekasmiṃ",
  "atk-s0510a:2849_3": "khuddakadīpe dibbasukhamanubhavanto viharati. Tasmiñca dīpe cetiyābhisobhito vihāro",
  "atk-s0510a:2849_4": "atthi, tattha bhagavā agamāsi. Atha so yakkhasenādhipati taṃ bhagavantaṃ tattha gatabhāvaṃ",
  "atk-s0510a:2849_5": "disvā dibbavatthāni gahetvā gantvā bhagavantaṃ vanditvā dibbavatthehi pūjesi, saparivāro",
  "atk-s0510a:2849_6": "saraṇamagamāsi. So tena puññakammena tato cuto devaloke nibbattitvā tattha cha kāmāvacarasukhamanubhavitvā",
  "atk-s0510a:2849_7": "tato cuto manussesu aggacakkavattiādisukhamanubhavitvā aparabhāge imasmiṃ buddhuppāde",
  "atk-s0510a:2849_8": "kulagehe nibbatto viññutaṃ patto satthari pasīditvā pabbajito nacirasseva arahā ahosi.",
  "atk-s0510a:2850_0": "1-2. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2850_1": "vipassī nāma bhagavātiādimāha. Tattha visesaṃ paramatthaṃ nibbānaṃ passatīti vipassī,",
  "atk-s0510a:2850_2": "vividhe satipaṭṭhānādayo sattatiṃsabodhipakkhiyadhamme passatīti vā vipassī, vividhe",
  "atk-s0510a:2850_3": "anekappakāre bodhaneyyasatte visuṃ visuṃ passatīti vā vipassī, so vipassī bhagavā",
  "atk-s0510a:2850_4": "dīpacetiyaṃ dīpe pūjanīyaṭṭhānaṃ vihāramagamāsīti attho. Sesaṃ sabbattha uttānamevāti.",
  "atk-s0510a:2851": "Mahāparivārakattheraapadānavaṇṇanā samattā.",
  "atk-s0510a:2852": "2. Sumaṅgalattheraapadānavaṇṇanā",
  "atk-s0510a:2853_0": "Atthadassī jinavarotiādikaṃ āyasmato sumaṅgalattherassa apadānaṃ. Ayampi purimabuddhesu",
  "atk-s0510a:2853_1": "katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2853_2": "bhagavato kāle ekasmiṃ taḷākasamīpe rukkhadevatā hutvā nibbatti. Tasmiṃ samaye bhagavā",
  "atk-s0510a:2853_3": "vihārato nikkhamitvā nahāyitukāmo tassa taḷākassa tīraṃ gantvā tattha nhatvā ekacīvaro",
  "atk-s0510a:2853_4": "jalamāno brahmā viya sūriyo viya suvaṇṇabimbaṃ viya aṭṭhāsi. Atha so devaputto somanassajāto",
  "atk-s0510a:2853_5": "pañjaliko thomanamakāsi, attano dibbagītatūriyehi upahārañca akāsi. So tena puññakammena",
  "atk-s0510a:2853_6": "devamanussesu sampattiyo anubhavitvā aparabhāge imasmiṃ buddhuppāde kulagehe nibbatto",
  "atk-s0510a:2853_7": "viññutaṃ patto satthari pasīditvā pabbajitvā nacirasseva arahā ahosi.",
  "atk-s0510a:2854_0": "11. So pacchā pubbakammaṃ saritvā somanassajāto pubbacaritāpadānaṃ pakāsento atthadassī",
  "atk-s0510a:2854_1": "jinavarotiādimāha. Tattha paramatthaṃ nibbānaṃ dakkhati passatīti atthadassī, atha",
  "atk-s0510a:2854_2": "vā sabbasattānaṃ caturāriyasaccasaṅkhātaṃ atthapayojanaṃ dassanasīloti atthadassī,",
  "atk-s0510a:2854_3": "kilese ajini jināti jinissatīti jino. Varitabbo patthetabbo sabbasattehīti varo,",
  "atk-s0510a:2854_4": "atthadassī jino ca so varo cāti atthadassī jinavaro. Lokajeṭṭhoti lujjati palujjatīti",
  "atk-s0510a:2854_5": "loko, lokīyati passīyati buddhādīhi pārappattoti vā loko, loko ca loko ca loko cāti",
  "atk-s0510a:2854_6": "loko. Ekasesasamāsavasena “lokā”ti vattabbe “loko”ti vutto. Lokassa jeṭṭho lokajeṭṭho,",
  "atk-s0510a:2854_7": "so lokajeṭṭho narāsabhoti attho. Sesaṃ sabbattha uttānamevāti.",
  "atk-s0510a:2855": "Sumaṅgalattheraapadānavaṇṇanā samattā.",
  "atk-s0510a:2856": "3. Saraṇagamaniyattheraapadānavaṇṇanā",
  "atk-s0510a:2857_0": "Ubhinnaṃ devarājūnantyādikaṃ āyasmato saraṇagamaniyattherassa apadānaṃ. Ayampi purimabuddhesu",
  "atk-s0510a:2857_1": "katādhikāro uppannuppannabhave vivaṭṭūpanissayāni puññāni upacinanto padumuttare",
  "atk-s0510a:2857_2": "bhagavati uppanne ayaṃ himavante devarājā hutvā nibbatti, tasmiṃ aparena yakkhadevaraññā",
  "atk-s0510a:2857_3": "saddhiṃ saṅgāmatthāya upaṭṭhite dve anekayakkhasahassaparivārā phalakāvudhādihatthā",
  "atk-s0510a:2857_4": "saṅgāmatthāya samupabyūḷhā ahesuṃ. Tadā padumuttaro bhagavā tesu sattesu kāruññaṃ",
  "atk-s0510a:2857_5": "uppādetvā ākāsena tattha gantvā saparivārānaṃ dvinnaṃ devarājūnaṃ dhammaṃ desesi.",
  "atk-s0510a:2857_6": "Tadā te sabbe phalakāvudhāni chaḍḍetvā bhagavantaṃ gāravabahumānena vanditvā saraṇamagamaṃsu.",
  "atk-s0510a:2857_7": "Tesaṃ ayaṃ paṭhamaṃ saraṇamagamāsi. So tena puññena devamanussesu saṃsaranto ubhayasampattiyo",
  "atk-s0510a:2857_8": "anubhavitvā imasmiṃ buddhuppāde kulagehe nibbatto vuddhimanvāya satthari pasanno",
  "atk-s0510a:2857_9": "pabbajitvā nacirasseva arahā ahosi.",
  "atk-s0510a:2858_0": "20. So aparabhāge pubbakusalaṃ saritvā somanassajāto pubbacaritāpadānaṃ pakāsento",
  "atk-s0510a:2858_1": "ubhinnaṃ devarājūnantiādimāha. Tattha sucilomakharalomaāḷavakakumbhīrakuverādayo",
  "atk-s0510a:2858_2": "viya nāmagottena apākaṭā dve yakkharājāno aññāpadesena dassento “ubhinnaṃ devarājūna”ntiādimāha.",
  "atk-s0510a:2858_3": "Saṅgāmo samupaṭṭhitoti saṃ suṭṭhu gāmo kalahatthāya upagamananti saṅgāmo, so saṅgāmo",
  "atk-s0510a:2858_4": "saṃ suṭṭhu upaṭṭhito, ekaṭṭhāne upagantvā ṭhitoti attho. Ahosi samupabyūḷhoti saṃ",
  "atk-s0510a:2858_5": "suṭṭhu upasamīpe rāsibhūtoti attho.",
  "atk-s0510a:2859_0": "21. Saṃvejesi mahājananti tesaṃ rāsibhūtānaṃ yakkhānaṃ ākāse nisinno bhagavā catusaccadhammadesanāya",
  "atk-s0510a:2859_1": "saṃ suṭṭhu vejesi, ādīnavadassanena gaṇhāpesi viññāpesi bodhesīti attho. Sesaṃ sabbattha uttānamevāti.",
  "atk-s0510a:2860": "Saraṇagamaniyattheraapadānavaṇṇanā samattā.",
  "atk-s0510a:2861": "4. Ekāsaniyattheraapadānavaṇṇanā",
  "atk-s0510a:2862_0": "Varuṇo nāma nāmenātiādikaṃ āyasmato ekāsaniyattherassa apadānaṃ. Ayampi purimabuddhesu",
  "atk-s0510a:2862_1": "katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2862_2": "bhagavato kāle varuṇo nāma devarājā hutvā nibbatti. So bhagavantaṃ disvā pasannamānaso",
  "atk-s0510a:2862_3": "gandhamālādīhi gītavāditehi ca upaṭṭhayamāno saparivāro pūjesi. Tato aparabhāge bhagavati",
  "atk-s0510a:2862_4": "parinibbute tassa mahābodhirukkhaṃ buddhadassanaṃ viya sabbatūriyatāḷāvacarehi saparivāro",
  "atk-s0510a:2862_5": "upahāramakāsi. So tena puññena tato kālaṅkatvā nimmānaratidevaloke uppajji. Evaṃ",
  "atk-s0510a:2862_6": "devasampattimanubhavitvā manussesu ca manussabhūto cakkavattisampattiṃ anubhavitvā",
  "atk-s0510a:2862_7": "imasmiṃ buddhuppāde kulagehe nibbatto viññutaṃ patvā satthu sāsane pabbajitvā nacirasseva arahā ahosi.",
  "atk-s0510a:2863_0": "31. So pacchā sakakammaṃ saritvā taṃ tathato ñatvā somanassajāto pubbacaritāpadānaṃ",
  "atk-s0510a:2863_1": "pakāsento varuṇo nāma nāmenātiādimāha. Tattha yadā ahaṃ sambodhanatthāya buddhaṃ",
  "atk-s0510a:2863_2": "bodhiñca pūjesiṃ, tadā varuṇo nāma devarājā ahosinti sambandho.",
  "atk-s0510a:2864_0": "34. Dharaṇīruhapādapanti ettha rukkhalatāpabbatasattharatanādayo dhāretīti dharaṇī,",
  "atk-s0510a:2864_1": "tasmiṃ ruhati patiṭṭhahatīti dharaṇīruho. Pādena pivatīti pādapo, siñcitasiñcitodakaṃ",
  "atk-s0510a:2864_2": "pādena mūlena pivati rukkhakkhandhasākhāviṭapehi āporasaṃ patthariyatīti attho, taṃ",
  "atk-s0510a:2864_3": "dharaṇīruhapādapaṃ bodhirukkhanti sambandho.",
  "atk-s0510a:2865": "35. Sakakammābhiraddhoti attano kusalakammena abhiraddho pasanno uttame bodhimhi pasannoti sambandho. Sesaṃ sabbattha uttānamevāti.",
  "atk-s0510a:2866": "Ekāsaniyattheraapadānavaṇṇanā samattā.",
  "atk-s0510a:2867": "5. Suvaṇṇapupphiyattheraapadānavaṇṇanā",
  "atk-s0510a:2868_0": "Vipassī nāma bhagavātiādikaṃ āyasmato suvaṇṇapupphiyattherassa apadānaṃ. Ayampi purimajinavaresu",
  "atk-s0510a:2868_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2868_2": "bhagavato kāle ekasmiṃ ṭhāne bhūmaṭṭhakadevaputto hutvā nibbatto tassa bhagavato",
  "atk-s0510a:2868_3": "dhammaṃ sutvā pasannamānaso catūhi suvaṇṇapupphehi pūjesi. Tāni pupphāni ākāse suvaṇṇavitānaṃ",
  "atk-s0510a:2868_4": "hutvā chādesuṃ, suvaṇṇapabhā ca buddhassa sarīrapabhā ca ekato hutvā mahāobhāso ahosi.",
  "atk-s0510a:2868_5": "So atirekataraṃ pasanno sakabhavanaṃ gatopi saratiyeva. So tena puññakammena tusitabhavanādisugatīsuyeva",
  "atk-s0510a:2868_6": "saṃsaranto dibbasampattiṃ anubhavitvā imasmiṃ buddhuppāde kulagehe nibbatto viññutaṃ",
  "atk-s0510a:2868_7": "patto satthu dhammadesanaṃ sutvā sāsane uraṃ datvā pabbajito nacirasseva arahā ahosi.",
  "atk-s0510a:2869": "40. So aparabhāge pubbakammaṃ saritvā somanassajāto attano pubbacaritāpadānaṃ pakāsento vipassī nāma bhagavātiādimāha. Taṃ heṭṭhā vuttatthameva.",
  "atk-s0510a:2870_0": "44. Pāmojjaṃ janayitvānāti balavapītiṃ uppādetvā “pāmojjaṃ āmodanā pamodanā hāso",
  "atk-s0510a:2870_1": "pahāso vitti odagyaṃ attamanatā cittassā”tiādīsu viya attamanatā sakabhāvaṃ uppādetvāti",
  "atk-s0510a:2870_2": "attho. Sesaṃ sabbattha uttānamevāti.",
  "atk-s0510a:2871": "Suvaṇṇapupphiyattheraapadānavaṇṇanā samattā.",
  "atk-s0510a:2872": "6. Citakapūjakattheraapadānavaṇṇanā",
  "atk-s0510a:2873_0": "Vasāmi rājāyatanetiādikaṃ āyasmato citakapūjakattherassa apadānaṃ. Ayampi purimabuddhesu",
  "atk-s0510a:2873_1": "katādhikāro tato paraṃ uppannuppannabhave vivaṭṭūpanissayāni puññāni upacinanto sikhissa",
  "atk-s0510a:2873_2": "bhagavato kāle rājāyatanarukkhadevatā hutvā nibbatto antarantarā devatāhi saddhiṃ",
  "atk-s0510a:2873_3": "dhammaṃ sutvā pasanno bhagavati parinibbute saparivāro gandhadīpadhūpapupphabheriādīni",
  "atk-s0510a:2873_4": "gāhāpetvā bhagavato āḷahanaṭṭhānaṃ gantvā dīpādīni pūjetvā anekehi tūriyehi anekehi",
  "atk-s0510a:2873_5": "vāditehi taṃ pūjesi. Tato paṭṭhāya sakabhavanaṃ upaviṭṭhopi bhagavantameva saritvā",
  "atk-s0510a:2873_6": "sammukhā viya vandati. So teneva puññena tena cittappasādena rājāyatanato kālaṃ kato",
  "atk-s0510a:2873_7": "tusitādīsu nibbatto dibbasampattiṃ anubhavitvā tato manussesu manussasampattiṃ anubhavitvā",
  "atk-s0510a:2873_8": "imasmiṃ buddhuppāde kulagehe nibbatto viññutaṃ patto bhagavati uppannacittappasādo",
  "atk-s0510a:2873_9": "bhagavato sāsane pabbajitvā nacirasseva arahā ahosi.",
  "atk-s0510a:2874_0": "49. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2874_1": "vasāmi rājāyatanetiādimāha. Rājāyataneti devarājūnaṃ āyatanaṃ rājāyatanaṃ, tassa",
  "atk-s0510a:2874_2": "rukkhassa nāmadheyyo vā. Parinibbute bhagavatīti parisamantato kiñci anavasesetvā",
  "atk-s0510a:2874_3": "khandhaparinibbānakāle parinibbānasamaye parinibbānappattassa sikhino lokabandhunoti sambandho.",
  "atk-s0510a:2875_0": "50. Citakaṃ agamāsahanti candanāgarudevadārukappūratakkolādisugandhadārūhi citaṃ",
  "atk-s0510a:2875_1": "rāsigatanti citaṃ, citameva citakaṃ, buddhagāravena citakaṃ pūjanatthāya citakassa",
  "atk-s0510a:2875_2": "samīpaṃ ahaṃ agamāsinti attho. Tattha gantvā katakiccaṃ dassento tūriyaṃ tattha vādetvātiādimāha.",
  "atk-s0510a:2875_3": "Taṃ sabbaṃ suviññeyyamevāti.",
  "atk-s0510a:2876": "Citakapūjakattheraapadānavaṇṇanā samattā.",
  "atk-s0510a:2877": "7. Buddhasaññakattheraapadānavaṇṇanā",
  "atk-s0510a:2878_0": "Yadā vipassī lokaggotiādikaṃ āyasmato buddhasaññakattherassa apadānaṃ. Ayampi purimabuddhesu",
  "atk-s0510a:2878_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2878_2": "bhagavato kāle ekasmiṃ bhūmaṭṭhakavimāne devaputto hutvā nibbatti. Tadā vipassī bhagavā",
  "atk-s0510a:2878_3": "āyusaṅkhāraṃ vossajji. Atha sakaladasasahassilokadhātu sasāgarapabbatā pakampittha.",
  "atk-s0510a:2878_4": "Tadā tassa devaputtassa bhavanampi kampittha. Tasmiṃ khaṇe so devaputto saṃsayajāto",
  "atk-s0510a:2878_5": "– “kiṃ nu kho pathavīkampāya nibbattī”ti cintetvā buddhassa āyusaṅkhāravossajjabhāvaṃ",
  "atk-s0510a:2878_6": "ñatvā mahāsokaṃ domanassaṃ uppādesi. Tadā vessavaṇo mahārājā āgantvā “mā cintayitthā”ti",
  "atk-s0510a:2878_7": "assāsesi. So devaputto tato cuto tena puññena devamanussesu saṃsaranto imasmiṃ buddhuppāde",
  "atk-s0510a:2878_8": "kulagehe nibbatto viññutaṃ patto gharāvāsaṃ pahāya pabbajitvā nacirasseva arahā ahosi.",
  "atk-s0510a:2879_0": "57. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2879_1": "yadā vipassī lokaggotiādimāha. Āyusaṅkhāramossajjīti ā samantato yunoti pāleti satteti",
  "atk-s0510a:2879_2": "āyu, āyussa saṅkhāro rāsibhāvo āyusaṅkhāro, taṃ āyusaṅkhāraṃ ossajji pariccaji jahāsīti",
  "atk-s0510a:2879_3": "attho. Tasmiṃ āyusaṅkhāravossajjane. Jalamekhalāsāgarodakamekhalāsahitā sakaladasasahassacakkavāḷapathavī",
  "atk-s0510a:2879_4": "kampitthāti sambandho.",
  "atk-s0510a:2880_0": "58. Otataṃ vitthataṃ mayhanti mayhaṃ bhavanaṃ otataṃ vitthataṃ cittaṃ vicittaṃ suci",
  "atk-s0510a:2880_1": "suparisuddhaṃ cittaṃ anekehi sattahi ratanehi vicittaṃ sobhamānaṃ pakampittha pakārena",
  "atk-s0510a:2880_2": "kampitthāti attho. Sesaṃ sabbattha uttānamevāti.",
  "atk-s0510a:2881": "Buddhasaññakattheraapadānavaṇṇanā samattā.",
  "atk-s0510a:2882": "8. Maggasaññakattheraapadānavaṇṇanā",
  "atk-s0510a:2883_0": "Padumuttarabuddhassātiādikaṃ āyasmato maggasaññakattherassa apadānaṃ. Ayampi purimabuddhesu",
  "atk-s0510a:2883_1": "katādhikāro tato oraṃ tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2883_2": "bhagavato kāle himavante devaputto hutvā nibbatto araññaṃ gantvā maggamūḷhānaṃ maggaṃ",
  "atk-s0510a:2883_3": "gavesantānaṃ tassa sāvakānaṃ bhojetvā maggaṃ ācikkhi. So tena puññena devamanussasampattimanubhavitvā",
  "atk-s0510a:2883_4": "uppannuppannabhave sabbattha amūḷho saññavā ahosi. Atha imasmiṃ buddhuppāde kulagehe",
  "atk-s0510a:2883_5": "nibbatto viññutaṃ patto gharāvāse anallīno pabbajitvā nacirasseva arahā ahosi.",
  "atk-s0510a:2884_0": "66. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2884_1": "padumuttarabuddhassātiādimāha. Sāvakā vanacārinoti bhagavato vuttavacanaṃ sammā ādarena",
  "atk-s0510a:2884_2": "suṇantīti sāvakā, atha vā bhagavato desanānusārena ñāṇaṃ pesetvā saddhammaṃ suṇantīti",
  "atk-s0510a:2884_3": "sāvakā. Vanacārino vane vicaraṇakā sāvakā vippanaṭṭhā maggamūḷhā mahāaraññe andhāva",
  "atk-s0510a:2884_4": "cakkhuvirahitāva anusuyyare vicarantīti sambandho. Sesaṃ sabbattha uttānamevāti.",
  "atk-s0510a:2885": "Maggasaññakattheraapadānavaṇṇanā samattā.",
  "atk-s0510a:2886": "9. Paccupaṭṭhānasaññakattheraapadānavaṇṇanā",
  "atk-s0510a:2887_0": "Atthadassimhi sugatetiādikaṃ āyasmato paccupaṭṭhānasaññakattherassa apadānaṃ. Ayampi",
  "atk-s0510a:2887_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2887_2": "atthadassissa bhagavato kāle yakkhayoniyaṃ nibbatto bhagavati dharamāne dassanassa",
  "atk-s0510a:2887_3": "aladdhattā pacchā parinibbute mahāsokappatto vihāsi. Tadā hissa bhagavato sāgato",
  "atk-s0510a:2887_4": "nāma aggasāvako anusāsanto bhagavato sārīrikadhātupūjā bhagavati dharamāne katapūjā",
  "atk-s0510a:2887_5": "viya cittappasādavasā mahapphalaṃ bhavatī”ti vatvā “thūpaṃ karohī”ti niyojito thūpaṃ",
  "atk-s0510a:2887_6": "kāresi, taṃ pūjetvā tato cuto devamanussesu sakkacakkavattisampattimanubhavitvā imasmiṃ",
  "atk-s0510a:2887_7": "buddhuppāde sāvatthiyaṃ ekasmiṃ kulagehe nibbatto viññutaṃ patto satthari pasīditvā",
  "atk-s0510a:2887_8": "pabbajitvā nacirasseva arahā ahosi.",
  "atk-s0510a:2888_0": "72. So aparabhāge attano puññakammaṃ saritvā somanassajāto pubbacaritāpadānaṃ pakāsento",
  "atk-s0510a:2888_1": "atthadassimhi sugatetiādimāha. Taṃ heṭṭhā vuttameva. Yakkhayoniṃ upapajjinti ettha",
  "atk-s0510a:2888_2": "pana attano sakāsaṃ sampattasampatte khādantā yanti gacchantīti yakkhā, yakkhānaṃ",
  "atk-s0510a:2888_3": "yoni jātīti yakkhayoni, yakkhayoniyaṃ nibbattoti attho.",
  "atk-s0510a:2889_0": "73. Dulladdhaṃ vata me āsīti me mayā laddhayasaṃ dulladdhaṃ, buddhabhūtassa satthuno",
  "atk-s0510a:2889_1": "sakkāraṃ akatattā virādhetvā laddhanti attho. Duppabhātanti duṭṭhu pabhātaṃ rattiyā",
  "atk-s0510a:2889_2": "pabhātakaraṇaṃ, mayhaṃ na suṭṭhuṃ pabhātanti attho. Duruṭṭhitanti duuṭṭhitaṃ, sūriyassa",
  "atk-s0510a:2889_3": "uggamanaṃ mayhaṃ duuggamananti attho. Sesaṃ sabbattha uttānamevāti.",
  "atk-s0510a:2890": "Paccupaṭṭhānasaññakattheraapadānavaṇṇanā samattā.",
  "atk-s0510a:2891": "10. Jātipūjakattheraapadānavaṇṇanā",
  "atk-s0510a:2892_0": "Jāyaṃ tassa vipassissātiādikaṃ āyasmato jātipūjakattherassa apadānaṃ. Ayampi purimabuddhesu",
  "atk-s0510a:2892_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2892_2": "bhagavato kāle kulagehe nibbatto viññutaṃ patto nakkhattapāṭhakehi vipassibodhisattassa",
  "atk-s0510a:2892_3": "vuttalakkhaṇanimittaṃ sutvā “ayaṃ kira kumāro buddho hutvā sakalalokassa aggo seṭṭho",
  "atk-s0510a:2892_4": "sutvā sabbasatte saṃsārato uddharissatī”ti sutvā taṃ bhagavantaṃ kumārakāleyeva buddhassa",
  "atk-s0510a:2892_5": "viya mahāpūjamakāsi. Pacchā kamena kumārakālaṃ rājakumārakālaṃ rajjakālanti kālattayamatikkamma",
  "atk-s0510a:2892_6": "buddhe jātepi mahāpūjaṃ katvā tato cuto tusitādīsu nibbatto dibbasukhamanubhavitvā",
  "atk-s0510a:2892_7": "pacchā manussesu cakkavattādimanussasukhamanubhavitvā imasmiṃ buddhuppāde kulagehe",
  "atk-s0510a:2892_8": "nibbatto sattaṭṭhavassakāleyeva bhagavati pasanno pabbajitvā vipassanaṃ vaḍḍhetvā",
  "atk-s0510a:2892_9": "nacirasseva arahā ahosi.",
  "atk-s0510a:2893": "82. So aparabhāge attano pubbakammaṃ saritvā somanassajāto pubbacaritāpadānaṃ pakāsento jāyaṃ tassa vipassissātiādimāha. Taṃ heṭṭhā vuttatthameva.",
  "atk-s0510a:2894_0": "84. Nemittānaṃ suṇitvānāti ettha nimittaṃ kāraṇaṃ sukhadukkhappattihetuṃ jānantīti",
  "atk-s0510a:2894_1": "nemittā, tesaṃ nemittānaṃ nakkhattapāṭhakānaṃ vacanaṃ suṇitvāti attho. Sesaṃ sabbattha uttānamevāti.",
  "atk-s0510a:2895": "Jātipūjakattheraapadānavaṇṇanā samattā.",
  "atk-s0510a:2896": "Dvādasamavaggavaṇṇanā samattā.",
  "atk-s0510a:2897": "13. Sereyyavaggo",
  "atk-s0510a:2898": "1. Sereyyakattheraapadānavaṇṇanā",
  "atk-s0510a:2899_0": "Ajjhāyako mantadharotiādikaṃ āyasmato sereyyakattherassa apadānaṃ. Ayampi purimajinavaresu",
  "atk-s0510a:2899_1": "katādhikāro tato paresu attabhāvasahassesu vivaṭṭūpanissayāni puññāni upacinanto",
  "atk-s0510a:2899_2": "vipassissa bhagavato kāle brāhmaṇakule nibbatto viññutaṃ patvā tiṇṇaṃ vedānaṃ pāraṃ",
  "atk-s0510a:2899_3": "gantvā itihāsādisakalabrāhmaṇadhammesu koṭippatto ekasmiṃ divase abbhokāse saparivāro",
  "atk-s0510a:2899_4": "ṭhito bhagavantaṃ disvā pasannamānaso sereyyapupphaṃ gahetvā ākāse khipanto pūjesi.",
  "atk-s0510a:2899_5": "Tāni pupphāni ākāse vitānaṃ hutvā sattāhaṃ ṭhatvā pacchā antaradhāyiṃsu. So taṃ acchariyaṃ",
  "atk-s0510a:2899_6": "disvā atīva pasannamānaso teneva pītisomanassena kālaṃ katvā tusitādīsu nibbatto",
  "atk-s0510a:2899_7": "tattha dibbasukhamanubhavitvā tato manussasukhamanubhavitvā imasmiṃ buddhuppāde ekasmiṃ",
  "atk-s0510a:2899_8": "kulagehe nibbatto viññutaṃ pāpuṇitvā pubbavāsanābalena satthari pasanno pabbajitvā",
  "atk-s0510a:2899_9": "nacirasseva arahā ahosi.",
  "atk-s0510a:2900": "1. So aparabhāge purākatakusalaṃ saritvā somanassajāto pubbacaritāpadānaṃ pakāsento ajjhāyako mantadharotiādimāha. Taṃ heṭṭhā vuttatthameva.",
  "atk-s0510a:2901_0": "3. Sereyyakaṃ gahetvānāti sirise bhavaṃ jātipupphaṃ sereyyaṃ, sereyyameva sereyyakaṃ,",
  "atk-s0510a:2901_1": "taṃ sereyyakaṃ gahetvānāti sambandho. Bhagavati pasanno jātisumanamakuḷacampakādīni",
  "atk-s0510a:2901_2": "pupphāni patiṭṭhapetvā pūjetuṃ kālaṃ natthitāya tattha sampattaṃ taṃ sereyyakaṃ pupphaṃ",
  "atk-s0510a:2901_3": "gahetvā pūjesinti attho. Sesaṃ sabbattha uttānamevāti.",
  "atk-s0510a:2902": "Sereyyakattheraapadānavaṇṇanā samattā.",
  "atk-s0510a:2903": "2. Pupphathūpiyattheraapadānavaṇṇanā",
  "atk-s0510a:2904_0": "Himavantassāvidūretiādikaṃ āyasmato pupphathūpiyattherassa apadānaṃ. Ayampi purimabuddhesu",
  "atk-s0510a:2904_1": "katādhikāro tattha tattha bhave vivaṭṭūpanissayāni puññāni upacinanto vipassibuddhassa",
  "atk-s0510a:2904_2": "bhagavato kāle brāhmaṇakule nibbatto viññutaṃ patvā sakasippe nipphattiṃ patto tattha",
  "atk-s0510a:2904_3": "sāraṃ apassanto gehaṃ pahāya himavantaṃ pavisitvā attanā sahagatehi pañcasissasahassehi",
  "atk-s0510a:2904_4": "saddhiṃ pañcābhiññā aṭṭha samāpattiyo nibbattetvā kukkuranāmapabbatasamīpe paṇṇasālaṃ",
  "atk-s0510a:2904_5": "kāretvā paṭivasati. Tadā buddhuppādabhāvaṃ sutvā sissehi saha buddhassa santikaṃ",
  "atk-s0510a:2904_6": "gantukāmo kenaci byādhinā pīḷito paṇṇasālaṃ pavisitvā sissasantikā buddhassānubhāvaṃ",
  "atk-s0510a:2904_7": "lakkhaṇañca sutvā pasannamānaso himavantato campakāsokatilakakeṭakādyaneke pupphe",
  "atk-s0510a:2904_8": "āharāpetvā thūpaṃ katvā buddhaṃ viya pūjetvā kālaṃ katvā brahmalokūpago ahosi. Atha",
  "atk-s0510a:2904_9": "te sissā tassa āḷahanaṃ katvā buddhasantikaṃ gantvā taṃ pavattiṃ ārocesuṃ. Atha bhagavā",
  "atk-s0510a:2904_10": "buddhacakkhunā oloketvā anāgataṃsañāṇena pākaṭīkaraṇamakāsi. So aparabhāge imasmiṃ",
  "atk-s0510a:2904_11": "buddhuppāde sāvatthiyaṃ kulagehe nibbatto viññutaṃ patto pubbavāsanābalena satthari",
  "atk-s0510a:2904_12": "pasanno pabbajitvā nacirasseva arahā ahosi.",
  "atk-s0510a:2905_0": "10. Atha so attano pubbakusalaṃ saritvā somanassajāto pubbacaritāpadānaṃ pakāsento",
  "atk-s0510a:2905_1": "himavantassāvidūretiādimāha. Taṃ heṭṭhā vuttatthameva. Kukkuro nāma pabbatoti pabbatassa",
  "atk-s0510a:2905_2": "sikharaṃ kukkurākārena sunakhākārena saṇṭhitattā “kukkurapabbato”ti saṅkhyaṃ gato,",
  "atk-s0510a:2905_3": "tassa samīpe paṇṇasālaṃ katvā pañcatāpasasahassehi saha vasamānoti attho. Nayānusārena",
  "atk-s0510a:2905_4": "sesaṃ sabbaṃ uttānatthamevāti.",
  "atk-s0510a:2906": "Pupphathūpiyattheraapadānavaṇṇanā samattā.",
  "atk-s0510a:2907": "3. Pāyasadāyakattheraapadānavaṇṇanā",
  "atk-s0510a:2908_0": "Suvaṇṇavaṇṇo sambuddhotiādikaṃ āyasmato pāyasadāyakattherassa apadānaṃ. Ayampi purimabuddhesu",
  "atk-s0510a:2908_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2908_2": "bhagavato kāle ekasmiṃ vibhavasampanne kulagehe nibbatto viññutaṃ patvā gharāvāsaṃ",
  "atk-s0510a:2908_3": "vasanto hatthiassadhanadhaññasattaratanādivibhavasampanno saddhāsampanno kammaphalaṃ",
  "atk-s0510a:2908_4": "saddahitvā sahassamattā suvaṇṇapātiyo kāretvā tasmiṃ khīrapāyasasahassassa pūretvā",
  "atk-s0510a:2908_5": "tā sabbā gāhāpetvā simbalivanaṃ agamāsi. Tasmiṃ samaye vipassī bhagavā chabbaṇṇaraṃsiyo",
  "atk-s0510a:2908_6": "vissajjetvā ākāse caṅkamaṃ māpetvā caṅkamati. So pana seṭṭhi taṃ acchariyaṃ disvā",
  "atk-s0510a:2908_7": "atīva pasanno pātiyo ṭhapetvā vanditvā ārocesi paṭiggahaṇāya. Atha bhagavā anukampaṃ",
  "atk-s0510a:2908_8": "upādāya paṭiggahesi, paṭiggahetvā ca pana tassa somanussuppādanatthaṃ sahassamattehi",
  "atk-s0510a:2908_9": "bhikkhusaṅghehi saddhiṃ paribhuñji, tadavasesaṃ anekasahassabhikkhū paribhuñjiṃsu.",
  "atk-s0510a:2908_10": "So tena puññena sugatīsuyeva saṃsaranto imasmiṃ buddhuppāde kulagehe nibbatto viññutaṃ",
  "atk-s0510a:2908_11": "patto saddhājāto pabbajitvā nacirasseva arahā ahosi.",
  "atk-s0510a:2909": "26. So aparabhāge attano kusalaṃ paccavekkhamāno taṃ saritvā somanassajāto pubbacaritāpadānaṃ pakāsento suvaṇṇavaṇṇo sambuddhotiādimāha. Taṃ heṭṭhā vuttameva.",
  "atk-s0510a:2910_0": "28. Caṅkamaṃ susamārūḷhoti cadinanto padavikkhepaṃ karonto kamati gacchatīti caṅkamaṃ,",
  "atk-s0510a:2910_1": "caṅkamassa padavikkhepassa ādhārabhūtapathavipadeso caṅkamaṃ nāmāti attho, etaṃ caṅkamaṃsu",
  "atk-s0510a:2910_2": "visesena ārūḷhoti sambandho. Ambare anilāyaneti varīyati chādiyati anenāti varaṃ,",
  "atk-s0510a:2910_3": "na baranti ambaraṃ, setavatthasadisaṃ ākāsanti attho. Natthi nilīyanaṃ gopanaṃ etthāti",
  "atk-s0510a:2910_4": "anilaṃ, ā samantato yanti gacchanti anena iddhimantoti āyanaṃ, anilañca taṃ āyanañceti",
  "atk-s0510a:2910_5": "anilāyanaṃ, tasmiṃ ambare anilāyane caṅkamaṃ māpayinti attho. Sesaṃ sabbattha uttānamevāti.",
  "atk-s0510a:2911": "Pāyasadāyakattheraapadānavaṇṇanā samattā.",
  "atk-s0510a:2912": "4. Gandhodakiyattheraapadānavaṇṇanā",
  "atk-s0510a:2913_0": "Nisajja pāsādavaretiādikaṃ āyasmato gandhodakiyattherassa apadānaṃ. Ayampi purimabuddhesu",
  "atk-s0510a:2913_1": "katādhikāro tattha tattha bhave nibbānūpanissayāni puññāni upacinanto vipassībhagavato",
  "atk-s0510a:2913_2": "kāle seṭṭhikule nibbatto viññutaṃ patvā mahaddhano mahābhogo dibbasukhamanubhavanto",
  "atk-s0510a:2913_3": "viya manussasukhamanubhavanto ekasmiṃ divase pāsādavare nisinno hoti. Tadā bhagavā",
  "atk-s0510a:2913_4": "suvaṇṇamahāmeru viya vīthiyā vicarati, taṃ vicaramānaṃ bhagavantaṃ disvā pasannamānaso",
  "atk-s0510a:2913_5": "gantvā vanditvā sugandhodakena bhagavantaṃ osiñcamāno pūjesi. So tena puññena devamanussesu",
  "atk-s0510a:2913_6": "saṃsaranto imasmiṃ buddhuppāde ekasmiṃ kulagehe nibbatto viññutaṃ patto gharāvāsena",
  "atk-s0510a:2913_7": "anallīno satthu santike pabbajitvā kammaṭṭhānaṃ gahetvā vipassanaṃ vaḍḍhetvā nacirasseva arahā ahosi.",
  "atk-s0510a:2914_0": "35. So aparabhāge attano pubbakusalaṃ saritvā somanassajāto pubbacaritāpadānaṃ pakāsento",
  "atk-s0510a:2914_1": "nisajja pāsādavaretiādimāha. Tattha pāsādoti pasādaṃ somanassaṃ janeti uppādetīti",
  "atk-s0510a:2914_2": "pāsādo, mālākammacittakammasuvaṇṇakammādyanekavicittaṃ disvā tattha paviṭṭhānaṃ janānaṃ",
  "atk-s0510a:2914_3": "pasādaṃ janayatīti attho. Pāsādo ca so patthetabbaṭṭhena varo cāti pāsādavaro, tasmiṃ",
  "atk-s0510a:2914_4": "pāsādavare nisajja nisīditvā vipassiṃ jinavaraṃ addasanti sambandho. Sesaṃ sabbattha uttānamevāti.",
  "atk-s0510a:2915": "Gandhodakiyattheraapadānavaṇṇanā samattā.",
  "atk-s0510a:2916": "5. Sammukhāthavikattheraapadānavaṇṇanā",
  "atk-s0510a:2917_0": "Jāyamāne vipassimhītiādikaṃ āyasmato sammukhāthavikattherassa apadānaṃ. Ayampi purimabuddhesu",
  "atk-s0510a:2917_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2917_2": "bhagavato kāle brāhmaṇakule nibbatto sattavassikakāleyeva sakasippe nipphattiṃ patto",
  "atk-s0510a:2917_3": "gharāvāsaṃ saṇṭhapetvā vasanto vipassimhi bodhisatte uppanne sabbabuddhānaṃ lakkhaṇāni",
  "atk-s0510a:2917_4": "vedattaye dissamānāni tāni rājappamukhassa janakāyassa vipassībodhisattassa lakkhaṇañca",
  "atk-s0510a:2917_5": "buddhabhāvañca byākaritvā janānaṃ mānasaṃ nibbāpesi, anekāni ca thutivacanāni nivedesi.",
  "atk-s0510a:2917_6": "So tena kusalakammena cha kāmāvacarasampattiyo anubhavitvā manussesu ca cakkavattisampattiyo",
  "atk-s0510a:2917_7": "anubhavitvā imasmiṃ buddhuppāde kulagehe nibbatto viññutaṃ patto saddhājāto pabbajitvā",
  "atk-s0510a:2917_8": "nacirasseva arahā ahosi. Katakusalanāmena sammukhāthavikattheroti pākaṭo.",
  "atk-s0510a:2918_0": "41. So attano pubbakammaṃ saritvā somanassajāto pubbacaritāpadānaṃ pakāsento jāyamāne",
  "atk-s0510a:2918_1": "vipassimhītiādimāha. Vipassimhi sammāsambuddhe jāyamāne uppajjamāne mātukucchito",
  "atk-s0510a:2918_2": "nikkhante ahaṃ pātubhūtaṃ nimittaṃ kāraṇaṃ buddhabhāvassa hetuṃ byākariṃ kathesiṃ,",
  "atk-s0510a:2918_3": "anekāni acchariyāni pākaṭāni akāsinti attho. Sesaṃ vuttanayānusārena suviññeyyamevāti.",
  "atk-s0510a:2919": "Sammukhāthavikattheraapadānavaṇṇanā samattā.",
  "atk-s0510a:2920": "6. Kusumāsaniyattheraapadānavaṇṇanā",
  "atk-s0510a:2921_0": "Nagare dhaññavatiyātiādikaṃ āyasmato kusumāsaniyattherassa apadānaṃ. Ayampi purimajinavaresu",
  "atk-s0510a:2921_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:2921_2": "bhagavato kāle brāhmaṇakule nibbatto viññutaṃ patto mahaddhano mahābhogo tiṇṇaṃ vedānaṃ",
  "atk-s0510a:2921_3": "pāraṃ gato brāhmaṇasippesu koṭippatto sakaparasamayakusalo mātāpitaro pūjetukāmo",
  "atk-s0510a:2921_4": "pañca uppalakalāpe attano samīpe ṭhapetvā nisinno bhikkhusaṅghaparivutaṃ vipassiṃ",
  "atk-s0510a:2921_5": "bhagavantaṃ āgacchantaṃ disvā nīlapītādighanabuddharasmiyo ca disvā pasannamānaso",
  "atk-s0510a:2921_6": "āsanaṃ paññāpetvā tattha tāni pupphāni santharitvā bhagavantaṃ tattha nisīdāpetvā",
  "atk-s0510a:2921_7": "sakaghare mātu atthāya paṭiyattāni sabbāni khādanīyabhojanīyāni gahetvā saparivāraṃ",
  "atk-s0510a:2921_8": "bhagavantaṃ sahatthena santappento bhojesi. Bhojanāvasāne ekaṃ uppalahatthaṃ adāsi.",
  "atk-s0510a:2921_9": "Tena somanassajāto patthanaṃ akāsi. Bhagavāpi anumodanaṃ katvā pakāmi. So tena puññena",
  "atk-s0510a:2921_10": "devamanussesu dve sampattiyo anubhavitvā imasmiṃ buddhuppāde sāvatthiyaṃ vibhavasampanne",
  "atk-s0510a:2921_11": "ekasmiṃ kule nibbatto viññutaṃ patto bhogayasehi vaḍḍhito kāmesu ādīnavaṃ disvā gharāvāsaṃ",
  "atk-s0510a:2921_12": "pahāya pabbajito nacirasseva arahā ahosi.",
  "atk-s0510a:2922_0": "65. So aparabhāge pubbe katakusalaṃ pubbenivāsañāṇena saritvā somanassappatto pubbacaritāpadānaṃ",
  "atk-s0510a:2922_1": "pakāsento nagare dhaññavatiyātiādimāha. Dhaññānaṃ puññavantānaṃ khattiyabrāhmaṇagahapatimahāsālānaṃ",
  "atk-s0510a:2922_2": "anekesaṃ kulānaṃ ākarattā dhaññavatī, atha vā muttāmaṇiādisattaratanānaṃ sattavidhadhaññānaṃ",
  "atk-s0510a:2922_3": "upabhogaparibhogānaṃ ākarattā dhaññavatī, atha vā dhaññānaṃ buddhapaccekabuddhakhīṇāsavānaṃ",
  "atk-s0510a:2922_4": "vasanaṭṭhānaṃ ārāmavihārādīnaṃ ākarattā dhaññavatī, tassā dhaññavatiyā. Nagaranti",
  "atk-s0510a:2922_5": "patthenti ettha upabhogaparibhogatthikā janāti nagaraṃ, na gacchatīti vā nagaṃ, rājayuvarājamahāmattādīnaṃ",
  "atk-s0510a:2922_6": "vasanaṭṭhānaṃ. Nagaṃ rāti ādadāti gaṇhātīti nagaraṃ, rājādīnaṃ vasanaṭṭhānasamūhabhūtaṃ",
  "atk-s0510a:2922_7": "pākāraparikhādīhi parikkhittaṃ paricchinnaṭṭhānaṃ nagaraṃ nāmāti attho. Nagare yadā",
  "atk-s0510a:2922_8": "ahaṃ vipassissa bhagavato santike byākaraṇaṃ alabhiṃ, tadā tasmiṃ dhaññavatiyā nagare",
  "atk-s0510a:2922_9": "brāhmaṇo ahosinti sambandho. Sesaṃ sabbattha uttānamevāti.",
  "atk-s0510a:2923": "Kusumāsaniyattheraapadānavaṇṇanā samattā.",
  "atk-s0510a:2924": "7. Phaladāyakattheraapadānavaṇṇanā",
  "atk-s0510a:2925_0": "Ajjhāyako mantadharotiādikaṃ āyasmato phaladāyakattherassa apadānaṃ. Ayampi purimabuddhesu",
  "atk-s0510a:2925_1": "katādhikāro anekesu bhavesu vivaṭṭūpanissayāni puññāni upacinanto padumuttarassa",
  "atk-s0510a:2925_2": "bhagavato kāle brāhmaṇakule nibbatto viññutaṃ patvā vedattayādisakasippesu pārappatto",
  "atk-s0510a:2925_3": "anekesaṃ brāhmaṇasahassāniṃ pāmokkho ācariyo sakasippānaṃ pariyosānaṃ adisvā tattha",
  "atk-s0510a:2925_4": "ca sāraṃ apassanto gharāvāsaṃ pahāya isipabbajjaṃ pabbajitvā himavantassa avidūre",
  "atk-s0510a:2925_5": "assamaṃ kāretvā saha sissehi vāsaṃ kappesi, tasmiṃ samaye padumuttaro bhagavā bhikkhāya",
  "atk-s0510a:2925_6": "caramāno tassānukampāya taṃ padesaṃ sampāpuṇi. Tāpaso bhagavantaṃ disvā pasannamānaso",
  "atk-s0510a:2925_7": "attano atthāya puṭake nikkhipitvā rukkhagge laggitāni madhurāni padumaphalāni madhunā",
  "atk-s0510a:2925_8": "saha adāsi. Bhagavā tassa somanassuppādanatthaṃ passantasseva paribhuñjitvā ākāse",
  "atk-s0510a:2925_9": "ṭhito phaladānānisaṃsaṃ kathetvā pakkāmi.",
  "atk-s0510a:2926_0": "75. So tena puññena devamanussesu saṃsaranto ubhayasampattiyo anubhavitvā imasmiṃ",
  "atk-s0510a:2926_1": "buddhuppāde vibhavasampanne ekasmiṃ kulagehe nibbatto sattavassikoyeva arahattaṃ",
  "atk-s0510a:2926_2": "patvā pubbe katakusalakammaṃ saritvā somanassajāto pubbacaritāpadānaṃ pakāsento ajjhāyako",
  "atk-s0510a:2926_3": "mantadharotiādimāha. Tattha ajjheti cintetīti ajjhāyi, ajjhāyiyeva ajjhāyako. Ettha",
  "atk-s0510a:2926_4": "hi akāro “paṭisedhe vuddhitabbhāve…pe… akāro virahappake”ti evaṃ vuttesu dasasu atthesu",
  "atk-s0510a:2926_5": "tabbhāve vattati. Sissānaṃ savanadhāraṇādivasena hitaṃ ajjheti cinteti sajjhāyaṃ",
  "atk-s0510a:2926_6": "karotīti ajjhāyako, cintakoti attho. Ācariyassa santike uggahitaṃ sabbaṃ mantaṃ manena",
  "atk-s0510a:2926_7": "dhāreti pavattetīti mantadharo. Tiṇṇaṃ vedāna pāragūti vedaṃ vuccati ñāṇaṃ, vedena",
  "atk-s0510a:2926_8": "veditabbā bujjhitabbāti vedā, iruvedayajuvedasāmavedasaṅkhātā tayo ganthā, tesaṃ",
  "atk-s0510a:2926_9": "vedānaṃ pāraṃ pariyosānaṃ koṭiṃ gato pattoti pāragū. Sesaṃ pākaṭamevāti",
  "atk-s0510a:2927": "Phaladāyakattheraapadānavaṇṇanā samattā.",
  "atk-s0510a:2928": "8. Ñāṇasaññikattheraapadānavaṇṇanā",
  "atk-s0510a:2929_0": "Pabbate himavantamhītiādikaṃ āyasmato ñāṇasaññikattherassa apadānaṃ. Ayampi purimabuddhesu",
  "atk-s0510a:2929_1": "katādhikāro tasmiṃ tasmiṃ uppannuppanne bhave vivaṭṭūpanissayāni puññāni upacinanto",
  "atk-s0510a:2929_2": "vipassissa bhagavato kāle kulagehe nibbatto vuddhippatto gharāvāsaṃ pahāya tāpasapabbajjaṃ",
  "atk-s0510a:2929_3": "pabbajitvā himavantassa avidūre pabbatantare paṇṇasālaṃ kāretvā pañcābhiññāaṭṭhasamāpattiyo",
  "atk-s0510a:2929_4": "nibbattetvā vasanto ekadivasaṃ parisuddhaṃ paṇḍaraṃ pulinatalaṃ disvā “īdisā parisuddhā",
  "atk-s0510a:2929_5": "buddhā, īdisaṃva parisuddhaṃ buddhañāṇa”nti buddhañca tassa ñāṇañca anussari thomesi ca.",
  "atk-s0510a:2930_0": "84. So tena puññena devamanussesu saṃsaranto ubhayasampattiyo anubhavitvā imasmiṃ",
  "atk-s0510a:2930_1": "buddhuppāde ekasmiṃ kulagehe nibbatto viññutaṃ patvā sāsane pabbajitvā nacirasseva",
  "atk-s0510a:2930_2": "arahattaṃ patto pubbe katapuññaṃ anussaritvā somanassajāto pubbacaritāpadānaṃ pakāsento",
  "atk-s0510a:2930_3": "“pabbate himavantamhī”tiādimāha. Pulinaṃ sobhanaṃ disvāti paripuṇṇakataṃ viya pulākārena",
  "atk-s0510a:2930_4": "parisodhitākārena pavattaṃ ṭhitanti pulinaṃ, sobhanaṃ vālukaṃ disvā seṭṭhaṃ buddhaṃ",
  "atk-s0510a:2930_5": "anussarinti attho. Sesaṃ suviññeyyamevāti.",
  "atk-s0510a:2931": "Ñāṇasaññikattheraapadānavaṇṇanā samattā.",
  "atk-s0510a:2932": "9. Gaṇṭhipupphiyattheraapadānavaṇṇanā",
  "atk-s0510a:2933_0": "Suvaṇṇavaṇṇo sambuddhotiādikaṃ āyasmato gaṇṭhipupphiyattherassa apadānaṃ. Ayampi",
  "atk-s0510a:2933_1": "purimabuddhesu katādhikāro anekāsu jātīsu katapuññasañcayo vipassissa bhagavato kāle",
  "atk-s0510a:2933_2": "ekasmiṃ kulagehe nibbatto upabhogaparibhogehi anūno ekadivasaṃ vipassiṃ bhagavantaṃ",
  "atk-s0510a:2933_3": "sagaṇaṃ disvā pasannamānaso lājāpañcamehi pupphehi pūjesi. So teneva cittappasādena",
  "atk-s0510a:2933_4": "yāvatāyukaṃ ṭhatvā tato devaloke nibbatto dibbasampattiṃ anubhavitvā aparabhāge manussesu",
  "atk-s0510a:2933_5": "manussasampattiṃ anubhavitvā imasmiṃ buddhuppāde ekasmiṃ kulagehe nibbatto saddhājāto",
  "atk-s0510a:2933_6": "pabbajitvā nacirasseva arahattaṃ pāpuṇi.",
  "atk-s0510a:2934_0": "91. So ekadivasaṃ pubbe katapuññaṃ saritvā somanassajāto “iminā kusalenāhaṃ nibbānaṃ",
  "atk-s0510a:2934_1": "patto”ti pubbacaritāpadānaṃ pakāsento suvaṇṇavaṇṇo sambuddhotiādimāha. Taṃ sabbaṃ",
  "atk-s0510a:2934_2": "heṭṭhā vuttanayattā uttānatthamevāti.",
  "atk-s0510a:2935": "Gaṇṭhipupphiyattheraapadānavaṇṇanā samattā.",
  "atk-s0510a:2936": "10. Padumapūjakattheraapadānavaṇṇanā",
  "atk-s0510a:2937_0": "Himavantassāvidūretiādikaṃ āyasmato padumapūjakattherassa apadānaṃ. Ayampi purimabuddhesu",
  "atk-s0510a:2937_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2937_2": "bhagavato kāle brāhmaṇakule nibbatto viññutaṃ patvā sakasippe nipphattiṃ patvā tattha",
  "atk-s0510a:2937_3": "sāraṃ apassanto buddhuppattito puretaraṃ uppannattā ovādānusāsanaṃ alabhitvā gharāvāsaṃ",
  "atk-s0510a:2937_4": "pahāya isipabbajjaṃ pabbajitvā himavantassa avidūre gotamakaṃ nāma pabbataṃ nissāya",
  "atk-s0510a:2937_5": "assamaṃ kāretvā pañcābhiññā aṭṭha samāpattiyo nibbattetvā jhānasukheneva vihāsi.",
  "atk-s0510a:2937_6": "Tadā padumuttaro bhagavā buddho hutvā satte saṃsārato uddharanto tassānukampāya himavantaṃ",
  "atk-s0510a:2937_7": "agamāsi. Tāpaso bhagavantaṃ disvā pasannamānaso sakasisse samānetvā tehi padumapupphāni",
  "atk-s0510a:2937_8": "āharāpetvā pūjesi. So tena puññena devamanussesu saṃsaranto ubhayasampattiyo anubhavitvā",
  "atk-s0510a:2937_9": "imasmiṃ buddhuppāde sāvatthiyaṃ kulagehe nibbatto saddho pasanno pabbajitvā nacirasseva arahā ahosi.",
  "atk-s0510a:2938_0": "97. So attano puññakammaṃ saritvā somanassajāto pubbacaritāpadānaṃ pakāsento himavantassāvidūretiādimāha.",
  "atk-s0510a:2938_1": "Gotamo nāma pabbatoti anekesaṃ yakkhadevatānaṃ āvāsabhāvena adhiṭṭhānavasena gotamassa",
  "atk-s0510a:2938_2": "bhavanattā gotamoti pākaṭo ahosi. Pavattati tiṭṭhatīti pabbato. Nāgarukkhehi sañchannoti",
  "atk-s0510a:2938_3": "ruhati tiṭṭhatīti rukkho. Atha vā pathaviṃ khananto uddhaṃ ruhatīti rukkho, nānā",
  "atk-s0510a:2938_4": "anekappakārā campakakappūranāgaagarucandanādayo rukkhāti nānārukkhā, tehi nānārukkhehi",
  "atk-s0510a:2938_5": "sañchanno parikiṇṇo gotamo pabbatoti sambandho. Mahābhūtagaṇālayoti bhavanti jāyanti",
  "atk-s0510a:2938_6": "uppajjanti vaḍḍhanti cāti bhūtā, mahantā ca te bhūtā cāti mahābhūtā, mahābhūtānaṃ",
  "atk-s0510a:2938_7": "gaṇo samūhoti mahābhūtagaṇo, mahābhūtagaṇassa ālayo patiṭṭhāti mahābhūtagaṇālayo.",
  "atk-s0510a:2939": "98. Vemajjhamhi ca tassāsīti tassa gotamassa pabbatassa vemajjhe abbhantare assamo abhinimmito nipphādito katoti attho. Sesaṃ uttānamevāti.",
  "atk-s0510a:2940": "Padumapūjakattheraapadānavaṇṇanā samattā.",
  "atk-s0510a:2941": "Terasamavaggavaṇṇanā samattā.",
  "atk-s0510a:2942": "14. Sobhitavaggo",
  "atk-s0510a:2943": "1. Sobhitattheraapadānavaṇṇanā",
  "atk-s0510a:2944_0": "Padumuttaro nāma jinotiādikaṃ āyasmato sobhitattherassa apadānaṃ. Ayampi purimabuddhesu",
  "atk-s0510a:2944_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:2944_2": "bhagavato kāle ekasmiṃ kulagehe nibbatto viññutaṃ patto gharāvāsaṃ saṇṭhapetvā ekadivasaṃ",
  "atk-s0510a:2944_3": "satthārā dhamme desiyamāne somanassena pasannamānaso nānappakārehi thomesi. So teneva",
  "atk-s0510a:2944_4": "somanassena kālaṃ katvā devesu nibbatto tattha dibbasukhaṃ anubhavitvā manussesu",
  "atk-s0510a:2944_5": "ca manussasukhaṃ anubhavitvā imasmiṃ buddhuppāde sāvatthiyaṃ kulagehe nibbatto sattavassikova",
  "atk-s0510a:2944_6": "pabbajitvā nacirasseva chaḷabhiñño arahā ahosi.",
  "atk-s0510a:2945": "1. So aparabhāge attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha. Taṃ sabbaṃ heṭṭhā vuttanayattā suviññeyyamevāti.",
  "atk-s0510a:2946": "Sobhitattheraapadānavaṇṇanā samattā.",
  "atk-s0510a:2947": "2. Sudassanattheraapadānavaṇṇanā",
  "atk-s0510a:2948_0": "Vitthatāya nadītīretiādikaṃ āyasmato sudassanattherassa apadānaṃ. Ayampi purimajinavaresu",
  "atk-s0510a:2948_1": "katādhikāro tattha tattha bhave katapuññūpacayo sikhissa bhagavato kāle kulagehe",
  "atk-s0510a:2948_2": "nibbatto vuddhippatto gharāvāsaṃ saṇṭhapetvā vasanto vitthatāya nāma gaṅgāya samīpe",
  "atk-s0510a:2948_3": "pilakkhuphalitaṃ pariyesanto tassā tīre nisinnaṃ jalamānaaggisikhaṃ iva sikhiṃ sammāsambuddhaṃ",
  "atk-s0510a:2948_4": "disvā pasannamānaso ketakīpupphaṃ vaṇṭeneva chinditvā pūjento evamāha – “bhante,",
  "atk-s0510a:2948_5": "yena ñāṇena tvaṃ evaṃ mahānubhāvo sabbaññubuddho jāto, taṃ ñāṇaṃ ahaṃ pūjemī”ti.",
  "atk-s0510a:2948_6": "Atha bhagavā anumodanamakāsi. So tena puññena devamanussesu jāto ubhayasampattiyo",
  "atk-s0510a:2948_7": "anubhavitvā imasmiṃ buddhuppāde ekasmiṃ kulagehe nibbatto satthari pasanno pabbajitvā",
  "atk-s0510a:2948_8": "nacirasseva arahā ahosi.",
  "atk-s0510a:2949_0": "10. So attano katakusalaṃ saritvā somanassajāto pubbacaritāpadānaṃ pakāsento vitthatāya",
  "atk-s0510a:2949_1": "nadītīretiādimāha. Tattha vitthatāyāti vittharati pattharati vitthiṇṇā hotīti vitthatā,",
  "atk-s0510a:2949_2": "nadanti saddaṃ karonti itā gatā pavattāti nadī, nadiṃ tarantā etaṃ patvā tiṇṇā nāma",
  "atk-s0510a:2949_3": "hontīti tīraṃ, tassā vitthatāya nadiyā tīre tīrasamīpeti attho. Ketakiṃ pupphitaṃ",
  "atk-s0510a:2949_4": "disvāti kucchitākārena gaṇhantānaṃ hatthaṃ kaṇḍako chindati vijjhatīti ketaṃ, ketassa",
  "atk-s0510a:2949_5": "esā ketakīpupphaṃ, taṃ disvā vaṇṭaṃ chinditvāti sambandho.",
  "atk-s0510a:2950_0": "11. Sikhino lokabandhunoti sikhī vuccati aggi, sikhīsadisā nīlapītādibhedā jalamānā",
  "atk-s0510a:2950_1": "chabbaṇṇaghanaraṃsiyo yassa so sikhī, lokassa sakalalokattayassa bandhu ñātakoti",
  "atk-s0510a:2950_2": "lokabandhu, tassa sikhino lokabandhuno ketakīpupphaṃ vaṇṭe chinditvā pūjesinti sambandho.",
  "atk-s0510a:2950_3": "Sesaṃ uttānatthamevāti.",
  "atk-s0510a:2951": "Sudassanattheraapadānavaṇṇanā samattā.",
  "atk-s0510a:2952": "3. Candanapūjanakattheraapadānavaṇṇanā",
  "atk-s0510a:2953_0": "Candabhāgānadītīretiādikaṃ āyasmato candanapūjanakattherassa apadānaṃ. Ayampi purimabuddhesu",
  "atk-s0510a:2953_1": "katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2953_2": "bhagavato kāle himavante candabhāgānadiyā samīpe kinnarayoniyaṃ nibbatto pupphabhakkho",
  "atk-s0510a:2953_3": "pupphanivasano candanaagaruādīsu gandhavibhūsito himavante bhummadevatā viya uyyānakīḷajalakīḷādianekasukhaṃ",
  "atk-s0510a:2953_4": "anubhavanto vāsaṃ kappesi. Tadā atthadassī bhagavā tassānukampāya himavantaṃ gantvā",
  "atk-s0510a:2953_5": "ākāsato oruyha saṅghāṭiṃ paññāpetvā nisīdi. So kinnaro taṃ bhagavantaṃ vijjotamānaṃ",
  "atk-s0510a:2953_6": "tattha nisinnaṃ disvā pasannamānaso sugandhacandanena pūjesi. Tassa bhagavā anumodanaṃ akāsi.",
  "atk-s0510a:2954_0": "17. So tena puññena tena somanassena yāvatāyukaṃ ṭhatvā tato cuto devaloke nibbatto",
  "atk-s0510a:2954_1": "aparāparaṃ cha kāmāvacarasampattiyo anubhavitvā manussesu cakkavattirajjapadesarajjasampattiyo",
  "atk-s0510a:2954_2": "anubhavitvā imasmiṃ buddhuppāde kulagehe nibbatto viññutaṃ patto pabbajitvā nacirasseva",
  "atk-s0510a:2954_3": "arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2954_4": "candabhāgānadītīretiādimāha. Tattha candaṃ manaṃ ruciṃ ajjhāsayaṃ ñatvā viya jātoti",
  "atk-s0510a:2954_5": "cando. Candamaṇḍalena pasannanimmalodakena ubhosu passesu muttādalasadisasantharadhavalapulinatalena",
  "atk-s0510a:2954_6": "ca samannāgatattā candena bhāgā sadisāti candabhāgā, tassā candabhāgāya nadiyā tīre",
  "atk-s0510a:2954_7": "samīpeti attho. Sesaṃ sabbaṃ heṭṭhā vuttanayattā suviññeyyamevāti.",
  "atk-s0510a:2955": "Candanapūjanakattheraapadānavaṇṇanā samattā.",
  "atk-s0510a:2956": "Aṭṭhamabhāṇavāravaṇṇanā samattā.",
  "atk-s0510a:2957": "4. Pupphacchadaniyattheraapadānavaṇṇanā",
  "atk-s0510a:2958_0": "Sunando nāma nāmenātiādikaṃ āyasmato pupphacchadaniyattherassa apadānaṃ. Ayampi purimabuddhesu",
  "atk-s0510a:2958_1": "katādhikāro anekesu bhavesu vivaṭṭūpanissayāni puññāni upacinanto padumuttarassa",
  "atk-s0510a:2958_2": "bhagavato kāle brāhmaṇakule nibbatto viññutaṃ patvā sakasippesu nipphattiṃ patto",
  "atk-s0510a:2958_3": "mahābhogo mahāyaso dānābhirato ahosi. Ekadivasaṃ so “sakalajambudīpe ime yācakā nāma",
  "atk-s0510a:2958_4": "‘ahaṃ dānaṃ na laddhosmī’ti vattuṃ mā labhantū”ti mahādānaṃ sajjesi. Tadā padumuttaro",
  "atk-s0510a:2958_5": "bhagavā saparivāro ākāsena gacchati. Brāhmaṇo taṃ disvā pasannacitto sakasisse pakkosāpetvā",
  "atk-s0510a:2958_6": "pupphāni āharāpetvā ākāse ukkhipitvā pūjesi. Tāni sakalanagaraṃ chādetvā satta divasāni aṭṭhaṃsu.",
  "atk-s0510a:2959_0": "26. So tena puññakammena devamanussesu sukhaṃ anubhavitvā imasmiṃ buddhuppāde sāvatthiyaṃ",
  "atk-s0510a:2959_1": "ekasmiṃ kulagehe nibbatto saddhājāto pabbajitvā khuraggeyeva arahattaṃ patvā attano",
  "atk-s0510a:2959_2": "pubbakammaṃ saritvā somanassajāto pubbacaritāpadānaṃ pakāsento sunando nāma nāmenātiādimāha.",
  "atk-s0510a:2959_3": "Taṃ heṭṭhā vuttanayattā suviññeyyamevāti.",
  "atk-s0510a:2960": "Pupphacchadaniyattheraapadānavaṇṇanā samattā.",
  "atk-s0510a:2961": "5. Rahosaññakattheraapadānavaṇṇanā",
  "atk-s0510a:2962_0": "Himavantassāvidūretiādikaṃ āyasmato rahosaññakattherassa apadānaṃ. Ayampi purimabuddhesu",
  "atk-s0510a:2962_1": "katādhikāro tattha tattha bhave vivaṭṭūpanissayāni puññāni upacinanto ekasmiṃ buddhasuññakāle",
  "atk-s0510a:2962_2": "majjhimadese brāhmaṇakule nibbatto vuddhimanvāya sakasippesu nipphattiṃ patvā tattha",
  "atk-s0510a:2962_3": "sāraṃ apassanto kevalaṃ udaraṃ pūretvā kodhamadamānādayo akusaleyeva disvā gharāvāsaṃ",
  "atk-s0510a:2962_4": "pahāya himavantaṃ pavisitvā isipabbajjaṃ pabbajitvā anekatāpasasataparivāro vasabhapabbatasamīpe",
  "atk-s0510a:2962_5": "assamaṃ māpetvā tīṇi vassasahassāni himavanteyeva vasamāno “ahaṃ ettakānaṃ sissānaṃ",
  "atk-s0510a:2962_6": "ācariyoti sammato garuṭṭhāniyo garukātabbo vandanīyo, ācariyo me natthī”ti domanassappatto",
  "atk-s0510a:2962_7": "te sabbe sisse sannipātetvā buddhānaṃ abhāve nibbānādhigamābhāvaṃ pakāsetvā sayaṃ",
  "atk-s0510a:2962_8": "ekako raho vivekaṭṭhāneva nisinno buddhassa sammukhā nisinno viya buddhasaññaṃ manasi",
  "atk-s0510a:2962_9": "karitvā buddhārammaṇaṃ pītiṃ uppādetvā sālāyaṃ pallaṅkaṃ ābhujitvā nisinno kālaṃ",
  "atk-s0510a:2962_10": "katvā brahmaloke nibbatti.",
  "atk-s0510a:2963_0": "34. So tattha jhānasukhena ciraṃ vasitvā imasmiṃ buddhuppāde kulagehe nibbatto kāmesu",
  "atk-s0510a:2963_1": "anallīno sattavassiko pabbajitvā khuraggeyeva arahattaṃ patvā chaḷabhiñño hutvā pubbenivāsañāṇena",
  "atk-s0510a:2963_2": "attano pubbakammaṃ saritvā sañjātasomanasso pubbacaritāpadānaṃ pakāsento himavantassāvidūretiādimāha.",
  "atk-s0510a:2963_3": "Vasabho nāma pabbatoti himavantapabbataṃ vinā sesapabbatānaṃ uccatarabhāvena seṭṭhatarabhāvena",
  "atk-s0510a:2963_4": "vasabhoti saṅkhaṃ gato pabbatoti attho. Sesaṃ sabbattha uttānatthamevāti.",
  "atk-s0510a:2964": "Rahosaññakattheraapadānavaṇṇanā samattā.",
  "atk-s0510a:2965": "6. Campakapupphiyattheraapadānavaṇṇanā",
  "atk-s0510a:2966_0": "Kaṇikāraṃva jotantantiādikaṃ āyasmato campakapupphiyattherassa apadānaṃ. Ayampi purimabuddhesu",
  "atk-s0510a:2966_1": "katādhikāro tattha tattha bhave vivaṭṭūpanissayāni puññāni upacinanto vessabhussa",
  "atk-s0510a:2966_2": "bhagavato kāle brāhmaṇakule nibbatto vuddhippatto sakasippesu nipphattiṃ patvā tattha",
  "atk-s0510a:2966_3": "sāraṃ apassanto gharāvāsaṃ pahāya tāpasapabbajjaṃ pabbajitvā vanantare vasanto vessabhuṃ",
  "atk-s0510a:2966_4": "bhagavantaṃ uddissa sissehi ānītehi campakapupphehi pūjesi. Bhagavā anumodanaṃ akāsi.",
  "atk-s0510a:2966_5": "So teneva kusalena devamanussesu saṃsaranto ubhayasampattiyo anubhavitvā imasmiṃ",
  "atk-s0510a:2966_6": "buddhuppāde kulagehe nibbatto viññutaṃ pāpuṇitvā pubbavāsanābalena gharāvāse anallīno",
  "atk-s0510a:2966_7": "pabbajitvā nacirasseva arahā ahosi.",
  "atk-s0510a:2967_0": "41. So aparabhāge attano pubbapuññakammaṃ saritvā somanassajāto pubbacaritāpadānaṃ",
  "atk-s0510a:2967_1": "pakāsento kaṇikāraṃva jotantantiādimāha. Tattha kaṇikāranti sakalapattapalāsāni paribhajja",
  "atk-s0510a:2967_2": "pātetvā pupphagahaṇasamaye kaṇṇikābaddho hutvā pupphamakuḷānaṃ gahaṇato kaṇṇikākārena",
  "atk-s0510a:2967_3": "pakatoti kaṇikāro, “kaṇṇikāro”ti vattabbe niruttinayena ekassa pubba ṇa-kārassa lopaṃ",
  "atk-s0510a:2967_4": "katvā “kaṇikāra”nti vuttanti daṭṭhabbaṃ. Taṃ pupphitaṃ kaṇikārarukkhaṃ iva jotantaṃ",
  "atk-s0510a:2967_5": "buddhaṃ addasanti attho. Sesaṃ uttānatthamevāti.",
  "atk-s0510a:2968": "Campakapupphiyattheraapadānavaṇṇanā samattā.",
  "atk-s0510a:2969": "7. Atthasandassakattheraapadānavaṇṇanā",
  "atk-s0510a:2970_0": "Visālamāḷe āsīnotiādikaṃ āyasmato atthasandassakattherassa apadānaṃ. Ayampi purimabuddhesu",
  "atk-s0510a:2970_1": "katādhikāro anekesu attabhāvesu katapuññūpacayo padumuttarassa bhagavato kāle brāhmaṇakule",
  "atk-s0510a:2970_2": "nibbatto vuddhimanvāya sakasippesu nipphattiṃ patto tattha sāraṃ apassanto gehaṃ",
  "atk-s0510a:2970_3": "pahāya himavantaṃ gantvā ramaṇīye ṭhāne paṇṇasālaṃ katvā paṭivasati, tadā sattānukampāya",
  "atk-s0510a:2970_4": "himavantamāgataṃ padumuttarabhagavantaṃ disvā pasannamānaso pañcaṅgasamannāgato vanditvā",
  "atk-s0510a:2970_5": "thutivacanehi thomesi. So tena puññena yāvatāyukaṃ katvā kālaṅkatvā brahmalokūpago",
  "atk-s0510a:2970_6": "ahosi. So aparabhāge imasmiṃ buddhuppāde kulagehe nibbatto viññutaṃ patto satthu",
  "atk-s0510a:2970_7": "dhammadesanaṃ sutvā paṭiladdhasaddho pabbajitvā arahattaṃ pāpuṇi.",
  "atk-s0510a:2971_0": "47. So attano pubbakammaṃ saritvā somanassajāto pubbacaritāpadānaṃ pakāsento visālamāḷe",
  "atk-s0510a:2971_1": "āsīnotiādimāha. Tattha visālamāḷeti visālaṃ patthaṭaṃ vitthiṇṇaṃ mahantaṃ māḷaṃ visālamāḷaṃ,",
  "atk-s0510a:2971_2": "tasmiṃ visālamāḷe āsīno nisinno ahaṃ lokanāyakaṃ addasanti sambandho. Tesaṃ suviññeyyamevāti.",
  "atk-s0510a:2972": "Atthasandassakattheraapadānavaṇṇanā samattā.",
  "atk-s0510a:2973": "8. Ekapasādaniyattheraapadānavaṇṇanā",
  "atk-s0510a:2974_0": "Nārado iti me nāmantiādikaṃ āyasmato ekapasādaniyattherassa apadānaṃ. Ayampi purimabuddhesu",
  "atk-s0510a:2974_1": "katādhikāro anekāsu jātīsu katakusalo atthadassissa bhagavato kāle brāhmaṇakule nibbatto",
  "atk-s0510a:2974_2": "kesavoti pākaṭo hutvā viññutaṃ patvā gharāvāsaṃ pahāya pabbajitvā vasanto ekadivasaṃ",
  "atk-s0510a:2974_3": "satthu dhammadesanaṃ sutvā pasannamānaso añjaliṃ paggayha ativiya pītisomanassajāto",
  "atk-s0510a:2974_4": "pakkāmi. So yāvatāyukaṃ ṭhatvā teneva somanassena kālaṃ katvā devesu nibbatto tattha",
  "atk-s0510a:2974_5": "dibbasampattiṃ anubhavitvā manussesu uppanno tattha sampattiyo anubhavitvā imasmiṃ",
  "atk-s0510a:2974_6": "buddhuppāde aññatarasmiṃ kulagehe nibbatto vuddhippatto satthari pasīditvā pabbajito",
  "atk-s0510a:2974_7": "nacirasseva arahā ahosi.",
  "atk-s0510a:2975_0": "55. So aparabhāge attano katakusalakammaṃ saritvā somanassajāto pubbacaritāpadānaṃ",
  "atk-s0510a:2975_1": "pakāsento nārado iti me nāmantiādimāha. Tattha nāradoti jātivasena suddhasarīrattā",
  "atk-s0510a:2975_2": "natthi rajo dhūli malaṃ etassāti nārado, ja-kārassa da-kāraṃ katvā nāradoti kuladattikaṃ",
  "atk-s0510a:2975_3": "nāmaṃ. Kesavoti kisavacchagotte jātattā kesavo nāradakesavo iti maṃ janā vidū jānantīti",
  "atk-s0510a:2975_4": "attho. Sesaṃ pākaṭamevāti.",
  "atk-s0510a:2976": "Ekapasādaniyattheraapadānavaṇṇanā samattā.",
  "atk-s0510a:2977": "9. Sālapupphadāyakattheraapadānavaṇṇanā",
  "atk-s0510a:2978_0": "Migarājā tadā āsintiādikaṃ āyasmato sālapupphadāyakattherassa apadānaṃ. Ayampi purimabuddhesu",
  "atk-s0510a:2978_1": "katādhikāro tattha tattha bhave katakusalasañcayo kenaci kammacchiddena himavante",
  "atk-s0510a:2978_2": "sīhayoniyaṃ nibbatto anekasīhaparivāro vihāsi. Tadā sikhī bhagavā tassānukampāya",
  "atk-s0510a:2978_3": "himavantaṃ agamāsi. Sīho taṃ upagataṃ disvā pasannamānaso sākhābhaṅgena sakaṇṇikasālapupphaṃ",
  "atk-s0510a:2978_4": "gahetvā pūjesi. Bhagavā tassa anumodanaṃ akāsi.",
  "atk-s0510a:2979_0": "60. So tena puññena devamanussesu saṃsaranto ubhayasampattiyo anubhavitvā imasmiṃ",
  "atk-s0510a:2979_1": "buddhuppāde ekasmiṃ kulagehe nibbatto viññutaṃ patvā satthari pasanno pabbajitvā",
  "atk-s0510a:2979_2": "arahattaṃ patto attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:2979_3": "migarājā tadā āsintiādimāha. Tattha maraṇaṃ gacchantīti migā, atha vā ghāsaṃ magganti",
  "atk-s0510a:2979_4": "gavesantīti migā, migānaṃ rājā migarājā. Sakalacatuppadānaṃ rājabhāve satipi gāthābandhasukhatthaṃ",
  "atk-s0510a:2979_5": "mige ādiṃ katvā migarājāti vuttaṃ. Yadā bhagavantaṃ disvā sapupphaṃ sālasākhaṃ bhañjitvā",
  "atk-s0510a:2979_6": "pūjesiṃ, tadā ahaṃ migarājā ahosinti attho.",
  "atk-s0510a:2980": "62. Sakosaṃ pupphamāharinti sakaṇṇikaṃ sālapupphaṃ āhariṃ pūjesinti attho. Sesaṃ uttānatthamevāti.",
  "atk-s0510a:2981": "Sālapupphadāyakattheraapadānavaṇṇanā samattā.",
  "atk-s0510a:2982": "10. Piyālaphaladāyakattheraapadānavaṇṇanā",
  "atk-s0510a:2983_0": "Parodhako tadā āsintiādikaṃ āyasmato piyālaphaladāyakattherassa apadānaṃ. Ayampi",
  "atk-s0510a:2983_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:2983_2": "sikhissa bhagavato kāle nesādakule nibbatto himavante ekasmiṃ pabbhāre mige vadhitvā",
  "atk-s0510a:2983_3": "jīvikaṃ kappetvā vasati. Tasmiṃ kāle tattha gataṃ sikhiṃ bhagavantaṃ disvā pasannamānaso",
  "atk-s0510a:2983_4": "sāyaṃ pātaṃ namassamāno kañci deyyadhammaṃ apassanto madhurāni piyālaphalāni uccinitvā",
  "atk-s0510a:2983_5": "adāsi. Bhagavā tāni paribhuñji. So nesādo buddhārammaṇāya pītiyā nirantaraṃ phuṭṭhasarīro",
  "atk-s0510a:2983_6": "pāpakamme virattacitto mūlaphalāhāro nacirasseva kālaṃ katvā devaloke nibbatti.",
  "atk-s0510a:2984_0": "66. So tattha dibbasampattiyo anubhavitvā manussesu ca anekavidhasampattiyo anubhavitvā",
  "atk-s0510a:2984_1": "imasmiṃ buddhuppāde gahapatikule nibbatto viññutaṃ patto gharāvāsaṃ saṇṭhapetvā tattha",
  "atk-s0510a:2984_2": "anabhirato gehaṃ pahāya satthu santike pabbajitvā vipassanaṃ vaḍḍhetvā nacirasseva",
  "atk-s0510a:2984_3": "arahattaṃ patto attano kataphaladānakammaṃ saritvā somanassajāto pubbacaritāpadānaṃ",
  "atk-s0510a:2984_4": "pakāsento parodhako tadā āsintiādimāha. Tattha yadā ahaṃ piyālaphalaṃ datvā cittaṃ",
  "atk-s0510a:2984_5": "pasādesiṃ, tadā ahaṃ parodhako āsinti sambandho. Parodhakoti parasattarodhako vihesako.",
  "atk-s0510a:2984_6": "“Pararodhako”ti vattabbe pubbassa ra-kārassa lopaṃ katvā “parodhako”ti vuttaṃ.",
  "atk-s0510a:2985": "69. Paricāriṃ vināyakanti taṃ nibbānapāpakaṃ satthāraṃ, “bhante, imaṃ phalaṃ paribhuñjathā”ti pavāriṃ nimantesiṃ ārādhesinti attho. Sesaṃ suviññeyyamevāti.",
  "atk-s0510a:2986": "Piyālaphaladāyakattheraapadānavaṇṇanā samattā.",
  "atk-s0510a:2987": "Cuddasamavaggavaṇṇanā samattā.",
  "atk-s0510a:2988": "15. Chattavaggo",
  "atk-s0510a:2989": "1. Atichattiyattheraapadānavaṇṇanā",
  "atk-s0510a:2990_0": "Parinibbute bhagavatītiādikaṃ āyasmato atichattiyattherassa apadānaṃ. Ayampi purimabuddhesu",
  "atk-s0510a:2990_1": "katādhikāro tattha tattha bhave vivaṭṭūpanissayāni puññāni upacinanto atthadassissa",
  "atk-s0510a:2990_2": "bhagavato kāle ekasmiṃ kulagehe nibbatto dharamānassa bhagavato adiṭṭhattā parinibbutakāle",
  "atk-s0510a:2990_3": "“aho mama parihānī”ti cintetvā “mama jātiṃ saphalaṃ karissāmī”ti katasanniṭṭhāno",
  "atk-s0510a:2990_4": "chattādhichattaṃ kāretvā tassa bhagavato sarīradhātuṃ nihitadhātugabbhaṃ pūjesi.",
  "atk-s0510a:2990_5": "Aparabhāge pupphacchattaṃ kāretvā tameva dhātugabbhaṃ pūjesi. So teneva puññena devamanussesu",
  "atk-s0510a:2990_6": "saṃsaranto ubhayasampattiyo anubhavitvā imasmiṃ buddhuppāde gahapatikule nibbatto",
  "atk-s0510a:2990_7": "viññutaṃ patto satthari pasanno pabbajitvā kammaṭṭhānaṃ gahetvā vāyamanto nacirasseva arahattaṃ pāpuṇi.",
  "atk-s0510a:2991_0": "1. So attano pubbakammaṃ saritvā somanassajāto pubbacaritāpadānaṃ pakāsento parinibbute",
  "atk-s0510a:2991_1": "bhagavatītiādimāha. Tattha chattātichattanti chādiyati saṃvariyati ātapādinti chattaṃ,",
  "atk-s0510a:2991_2": "chattassa atichattaṃ chattassa upari katachattaṃ chattātichattaṃ, chattassa uparūpari",
  "atk-s0510a:2991_3": "chattanti attho. Thūpamhi abhiropayinti thūpiyati rāsikarīyatīti thūpo, atha vā thūpati",
  "atk-s0510a:2991_4": "thirabhāvena vuddhiṃ virūḷhiṃ vepullaṃ āpajjamāno patiṭṭhātīti thūpo, tasmiṃ thūpamhi",
  "atk-s0510a:2991_5": "mayā kāritaṃ chattaṃ uparūpari ṭhapanavasena abhi visesena āropayiṃ pūjesinti attho.",
  "atk-s0510a:2992": "2. Pupphacchadanaṃ katvānāti vikasitehi sugandhehi anekehi phupphehi chadanaṃ chattupari vitānaṃ katvā pūjesinti attho. Sesaṃ sabbattha uttānatthamevāti.",
  "atk-s0510a:2993": "Atichattiyattheraapadānavaṇṇanā samattā.",
  "atk-s0510a:2994": "2. Thambhāropakattheraapadānavaṇṇanā",
  "atk-s0510a:2995_0": "Nibbute lokanāthamhītiādikaṃ āyasmato thambhāropakattherassa apadānaṃ. Ayampi purimabuddhesu",
  "atk-s0510a:2995_1": "katādhikāro tattha tattha bhave vivaṭṭūpanissayāni puññāni upacinanto dhammadassissa",
  "atk-s0510a:2995_2": "bhagavato kāle kulagehe nibbatto saddho pasanno parinibbute bhagavati tassa bhagavato",
  "atk-s0510a:2995_3": "dhātugabbhamāḷake thambhaṃ nikhanitvā dhajaṃ āropesi. Bahūni jātisumanapupphāni ganthitvā",
  "atk-s0510a:2995_4": "nisseṇiyā ārohitvā pūjesi.",
  "atk-s0510a:2996_0": "5. So yāvatāyukaṃ ṭhatvā kālaṃ katvā devamanussesu saṃsaranto ubhayasampattiyo anubhavitvā",
  "atk-s0510a:2996_1": "sabbattha pūjito imasmiṃ buddhuppāde ekasmiṃ kulagehe nibbatto daharakālato pabhuti",
  "atk-s0510a:2996_2": "pūjanīyo sāsane baddhasaddho pabbajitvā saha paṭisambhidāhi arahattaṃ patto attano",
  "atk-s0510a:2996_3": "pubbakammaṃ saritvā somanassajāto pubbacaritāpadānaṃ pakāsento nibbute lokanāthamhītiādimāha.",
  "atk-s0510a:2996_4": "Tattha nibbute lokanāthamhīti sakalalokassa nāthe padhānabhūte paṭisaraṇe ca satthari",
  "atk-s0510a:2996_5": "khandhaparinibbānena nibbute nibbutadīpasikhā viya adassanaṃ gateti attho. Dhammadassīnarāsabheti",
  "atk-s0510a:2996_6": "catusaccadhammaṃ passatīti dhammadassī, atha vā satipaṭṭhānādike sattatiṃsabodhipakkhiyadhamme",
  "atk-s0510a:2996_7": "dassanasīlo passanasīloti dhammadassī, narānaṃ āsabho pavaro uttamoti narāsabho,",
  "atk-s0510a:2996_8": "dhammadassī ca so narāsabho ceti dhammadassīnarāsabho, tasmiṃ dhammadassīnarāsabhe.",
  "atk-s0510a:2996_9": "Āropesiṃ dhajaṃ thambhanti cetiyamāḷake thambhaṃ nikhanitvā tattha dhajaṃ āropesiṃ",
  "atk-s0510a:2996_10": "bandhitvā ṭhapesinti attho.",
  "atk-s0510a:2997_0": "6. Nisseṇiṃ māpayitvānāti nissāya taṃ iṇanti gacchanti ārohanti uparīti nisseṇi,",
  "atk-s0510a:2997_1": "taṃ nisseṇiṃ māpayitvā kāretvā bandhitvā thūpaseṭṭhaṃ samāruhinti sambandho. Jātipupphaṃ",
  "atk-s0510a:2997_2": "gahetvānāti jāyamānameva janānaṃ sundaraṃ manaṃ karotīti jātisumanaṃ, jātisumanameva",
  "atk-s0510a:2997_3": "pupphaṃ “jātisumanapuppha”nti vattabbe gāthābandhasukhatthaṃ sumanasaddassa lopaṃ",
  "atk-s0510a:2997_4": "katvā “jātipuppha”nti vuttaṃ, taṃ jātisumanapupphaṃ gahetvā ganthitvā thūpamhi āropayiṃ,",
  "atk-s0510a:2997_5": "āropetvā pūjesinti attho. Sesaṃ suviññeyyamevāti.",
  "atk-s0510a:2998": "Thambhāropakattheraapadānavaṇṇanā samattā.",
  "atk-s0510a:2999": "3. Vedikārakattheraapadānavaṇṇanā",
  "atk-s0510a:3000_0": "Nibbute lokanāthamhītiādikaṃ āyasmato vedikārakattherassa apadānaṃ. Ayampi purimajinavaresu",
  "atk-s0510a:3000_1": "katādhikāro tattha tattha bhave vivaṭṭūpanissayāni puññāni upacinanto piyadassissa",
  "atk-s0510a:3000_2": "bhagavato kāle vibhavasampanne ekasmiṃ kule nibbatto viññutaṃ patvā gharāvāsaṃ saṇṭhapetvā",
  "atk-s0510a:3000_3": "nibbute satthari pasanno tassa cetiye valayaṃ kāresi, sattahi ratanehi paripūretvā",
  "atk-s0510a:3000_4": "mahāpūjaṃ kāresi. So tena puññena devamanussesu saṃsaranto anekesu jātisatasahassesu",
  "atk-s0510a:3000_5": "pūjanīyo mahaddhano mahābhogo ubhayasukhaṃ anubhavitvā imasmiṃ buddhuppāde kulagehe",
  "atk-s0510a:3000_6": "nibbatto vibhavasampanno pabbajitvā vāyamanto nacirasseva arahā ahosi.",
  "atk-s0510a:3001_0": "10. So ekadivasaṃ attano pubbe katakusalaṃ saritvā somanassajāto pubbacaritāpadānaṃ",
  "atk-s0510a:3001_1": "pakāsento nibbute lokanāthamhītiādimāha. Taṃ heṭṭhā vuttatthameva. Piyadassīnaruttameti",
  "atk-s0510a:3001_2": "piyaṃ somanassākāraṃ dassanaṃ yassa so piyadassī, ārohapariṇāhadvattiṃsamahāpurisalakkhaṇaasītānubyañjanabyāmappabhāmaṇḍalehi",
  "atk-s0510a:3001_3": "sādhu mahājanappasādaṃ janayanākāradassanoti attho. Narānaṃ uttamoti naruttamo, piyadassī",
  "atk-s0510a:3001_4": "ca so naruttamo ceti piyadassīnaruttamo, tasmiṃ piyadassīnaruttame nibbute dhātugabbhamhi",
  "atk-s0510a:3001_5": "muttavediṃ ahaṃ akāsinti sambandho. Pupphādhāratthāya pariyosāne vedikāvalayaṃ akāsinti attho.",
  "atk-s0510a:3002_0": "11. Maṇīhi parivāretvāti maṇati jotati pabhāsatīti maṇi, atha vā janānaṃ manaṃ pūrento",
  "atk-s0510a:3002_1": "somanassaṃ karonto ito gato pavattoti maṇi, jātiraṅgamaṇiveḷuriyamaṇiādīhi anekehi",
  "atk-s0510a:3002_2": "maṇīhi katavedikāvalayaṃ parivāretvā uttamaṃ mahāpūjaṃ akāsinti attho. Sesaṃ uttānatthamevāti.",
  "atk-s0510a:3003": "Vedikārakattheraapadānavaṇṇanā samattā.",
  "atk-s0510a:3004": "4. Saparivāriyattheraapadānavaṇṇanā",
  "atk-s0510a:3005_0": "Padumuttaro nāma jinotiādikaṃ āyasmato saparivāriyattherassa apadānaṃ. Ayampi purimabuddhesu",
  "atk-s0510a:3005_1": "katādhikāro anekāsu jātīsu vivaṭṭūpanissayāni puññāni upacinanto padumuttarassa bhagavato",
  "atk-s0510a:3005_2": "kāle kulagehe nibbatto viññutaṃ patto mahaddhano mahābhogo ahosi. Atha padumuttare",
  "atk-s0510a:3005_3": "bhagavati parinibbute mahājano tassa dhātuṃ nidahitvā mahantaṃ cetiyaṃ kāretvā pūjesi.",
  "atk-s0510a:3005_4": "Tasmiṃ kāle ayaṃ upāsako tassupari candanasārena cetiyagharaṃ karitvā mahāpūjaṃ akāsi.",
  "atk-s0510a:3005_5": "So teneva puññena devamanussesu saṃsaranto ubhayasampattiyo anubhavitvā imasmiṃ buddhuppāde",
  "atk-s0510a:3005_6": "ekasmiṃ kulagehe nibbatto vuddhimanvāya kusalaṃ katvā saddhāya sāsane pabbajitvā",
  "atk-s0510a:3005_7": "nacirasseva arahā ahosi.",
  "atk-s0510a:3006_0": "15-8. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:3006_1": "padumuttaro nāma jinotiādimāha. Tattha omattanti lāmakabhāvaṃ nīcabhāvaṃ dukkhitabhāvaṃ",
  "atk-s0510a:3006_2": "vā na passāmi na jānāmi, na diṭṭhapubbo mayā nīcabhāvoti attho. Sesaṃ pākaṭamevāti.",
  "atk-s0510a:3007": "Saparivāriyattheraapadānavaṇṇanā samattā.",
  "atk-s0510a:3008": "5. Umāpupphiyattheraapadānavaṇṇanā",
  "atk-s0510a:3009_0": "Nibbute lokamahitetiādikaṃ āyasmato umāpupphiyattherassa apadānaṃ. Ayampi purimabuddhesu",
  "atk-s0510a:3009_1": "katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a:3009_2": "bhagavato kāle kulagehe nibbatto vuddhippatto gharāvāsaṃ saṇṭhapetvā vasanto nibbutassa",
  "atk-s0510a:3009_3": "bhagavato cetiyamahe vattamāne indanīlamaṇivaṇṇaṃ umāpupphaṃ gahetvā pūjesi. So tena",
  "atk-s0510a:3009_4": "puññena sugatīsuyeva saṃsaranto dibbamānusasampattiyo anubhavitvā uppannuppannabhave",
  "atk-s0510a:3009_5": "bahulaṃ nīlavaṇṇo jātisampanno vibhavasampanno ahosi. So imasmiṃ buddhuppāde vibhavasampanne",
  "atk-s0510a:3009_6": "ekasmiṃ kulagehe nibbatto viññutaṃ patvā saddhājāto pabbajito nacirasseva arahattaṃ pāpuṇi.",
  "atk-s0510a:3010_0": "21. So pubbakammaṃ saritvā somanassajāto pubbacaritāpadānaṃ pakāsento nibbute lokamahitetiādi",
  "atk-s0510a:3010_1": "vuttaṃ. Tattha lokamahiteti lokehi mahito pūjitoti lokamahito, tasmiṃ lokamahite",
  "atk-s0510a:3010_2": "siddhatthamhi bhagavati parinibbuteti sambandho. Āhutīnaṃpaṭiggaheti āhutino vuccanti",
  "atk-s0510a:3010_3": "pūjāsakkārā, tesaṃ āhutīnaṃ paṭiggahetuṃ arahatīti āhutīnaṃpaṭiggaho, aluttakitantasamāso,",
  "atk-s0510a:3010_4": "tasmiṃ āhutīnaṃpaṭiggahe bhagavati parinibbuteti attho.",
  "atk-s0510a:3011": "22. Umāpupphanti uddhamuddhaṃ nīlapabhaṃ muñcamānaṃ pupphati vikasatīti umāpupphaṃ, taṃ umāpupphaṃ gahetvā cetiye pūjaṃ akāsinti attho. Sesaṃ uttānatthamevāti.",
  "atk-s0510a:3012": "Umāpupphiyattheraapadānavaṇṇanā samattā.",
  "atk-s0510a:3013": "6. Anulepadāyakattheraapadānavaṇṇanā",
  "atk-s0510a:3014_0": "Anomadassīmuninotiādikaṃ āyasmato anulepadāyakattherassa apadānaṃ. Ayampi purimabuddhesu",
  "atk-s0510a:3014_1": "katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a:3014_2": "bhagavato kāle kulagehe nibbatto mahaddhano mahābhogo tassa bhagavato bodhirukkhassa",
  "atk-s0510a:3014_3": "vedikāvalayaṃ kāretvā sudhākammañca kāretvā vālukasantharaṇaṃ daddaḷhamānaṃ rajatavimānamiva",
  "atk-s0510a:3014_4": "kāresi. So tena puññena sukhappatto uppannuppannabhave rajatavimānarajatageharajatapāsādesu",
  "atk-s0510a:3014_5": "sukhamanubhavitvā imasmiṃ buddhuppāde kulagehe nibbatto viññutaṃ patvā satthari pasanno",
  "atk-s0510a:3014_6": "pabbajitvā vipassanamanuyutto nacirasseva arahā ahosi.",
  "atk-s0510a:3015_0": "26. So aparabhāge “kiṃ nu kho kusalaṃ katvā mayā ayaṃ viseso adhigato”ti pubbenivāsānussatiñāṇena",
  "atk-s0510a:3015_1": "paṭipāṭiyā anussaritvā pubbe katakusalaṃ jānitvā somanassajāto pubbacaritāpadānaṃ",
  "atk-s0510a:3015_2": "pakāsento anomadassīmuninotiādimāha. Tattha anomaṃ alāmakaṃ dassanaṃ dassanīyaṃ sarīraṃ",
  "atk-s0510a:3015_3": "yassa so anomadassī, dvattiṃsamahāpurisalakkhaṇaasītānubyañjanabyāmappabhāsamujjalavirājitasarīrattā",
  "atk-s0510a:3015_4": "sundaradassanoti attho. Sudhāya piṇḍaṃ datvānāti bodhighare vedikāvalayaṃ kāretvā",
  "atk-s0510a:3015_5": "sakale bodhighare sudhālepanaṃ katvāti attho. Pāṇikammaṃ akāsahanti sārakaṭṭhena",
  "atk-s0510a:3015_6": "phalakapāṇiyo katvā tāhi pāṇīhi maṭṭhakammaṃ akāsinti attho. Sesaṃ suviññeyyamevāti.",
  "atk-s0510a:3016": "Anulepadāyakattheraapadānavaṇṇanā samattā.",
  "atk-s0510a:3017": "7. Maggadāyakattheraapadānavaṇṇanā",
  "atk-s0510a:3018_0": "Uttaritvāna nadikantiādikaṃ āyasmato maggadāyakattherassa apadānaṃ. Ayampi purimajinavaresu",
  "atk-s0510a:3018_1": "katādhikāro anekesu bhavesu nibbānādhigamatthāya puññāni upacinanto siddhatthassa",
  "atk-s0510a:3018_2": "bhagavato kāle lokasammate kule nibbatto vuddhimanvāya gharāvāsaṃ vasanto ekadivasaṃ",
  "atk-s0510a:3018_3": "bhagavantaṃ ekaṃ nadiṃ uttaritvā vanantaraṃ gacchantaṃ disvā pasannamānaso “idāni",
  "atk-s0510a:3018_4": "mayā bhagavato maggaṃ samaṃ kātuṃ vaṭṭatī”ti cintetvā kudālañca piṭakañca ādāya bhagavato",
  "atk-s0510a:3018_5": "gamanamaggaṃ samaṃ katvā vālukaṃ okiritvā bhagavato pāde vanditvā, “bhante, iminā",
  "atk-s0510a:3018_6": "maggālaṅkārakaraṇena nibbattanibbattaṭṭhāne pūjanīyo bhaveyyaṃ, nibbānañca pāpuṇeyya”nti",
  "atk-s0510a:3018_7": "patthanaṃ akāsi. Bhagavā “yathādhippāyaṃ samijjhatū”ti anumodanaṃ vatvā pakkāmi.",
  "atk-s0510a:3019_0": "32-3. So tena puññena devamanussesu saṃsaranto sabbattha pūjito ahosi. Imasmiṃ pana",
  "atk-s0510a:3019_1": "buddhuppāde pākaṭe ekasmiṃ kule nibbatto satthari pasanno pabbajitvā vipassanaṃ vaḍḍhetvā",
  "atk-s0510a:3019_2": "nacirasseva arahattaṃ patvā attano pubbakammaṃ paccakkhato ñatvā somanassajāto pubbacaritāpadānaṃ",
  "atk-s0510a:3019_3": "pakāsento uttaritvāna nadikantiādimāha. Tattha nadati saddaṃ karoti gacchatīti nadī,",
  "atk-s0510a:3019_4": "nadīyeva nadikā, taṃ nadikaṃ uttaritvā atikkamitvāti attho. Kudālapiṭakamādāyāti",
  "atk-s0510a:3019_5": "ku vuccati pathavī, taṃ vidālane padālane chindane alanti kudālaṃ, piṭakaṃ vuccati",
  "atk-s0510a:3019_6": "paṃsuvālikādivāhakaṃ, tālapaṇṇavettalatādīhi katabhājanaṃ, kudālañca piṭakañca kudālapiṭakaṃ,",
  "atk-s0510a:3019_7": "taṃ ādāya gahetvāti attho. Sesaṃ uttānatthamevāti.",
  "atk-s0510a:3020": "Maggadāyakattheraapadānavaṇṇanā samattā.",
  "atk-s0510a:3021": "8. Phalakadāyakattheraapadānavaṇṇanā",
  "atk-s0510a:3022_0": "Yānakāro pure āsintiādikaṃ āyasmato phalakadāyakattherassa apadānaṃ. Ayampi purimabuddhesu",
  "atk-s0510a:3022_1": "katādhikāro anekesu attabhāvesu katapuññasambhāro siddhatthassa bhagavato kāle vaḍḍhakikule",
  "atk-s0510a:3022_2": "nibbatto ratanattaye pasanno candanena ālambanaphalakaṃ katvā bhagavato adāsi. Bhagavā",
  "atk-s0510a:3022_3": "tassānumodanaṃ akāsi.",
  "atk-s0510a:3023_0": "37. So tena puññena devamanussesu saṃsaranto sabbattha kāle cittasukhapīṇito ubhayasampattiyo",
  "atk-s0510a:3023_1": "anubhavitvā imasmiṃ buddhuppāde kulagehe nibbatto viññutaṃ patvā satthu dhammadesanaṃ",
  "atk-s0510a:3023_2": "sutvā sañjātappasādo pabbajitvā vāyamanto nacirasseva saha paṭisambhidāhi arahattaṃ",
  "atk-s0510a:3023_3": "patvā attano pubbakammaṃ saritvā somanassajāto pubbacaritāpadānaṃ pakāsento yānakāro",
  "atk-s0510a:3023_4": "pure āsintiādimāha. Tattha yānakāroti yanti etena icchiticchitaṭṭhānanti yānaṃ, taṃ",
  "atk-s0510a:3023_5": "karotīti yānakāro, pure buddhadassanasamaye ahaṃ yānakāro āsiṃ ahosinti attho. Candanaṃ",
  "atk-s0510a:3023_6": "phalakaṃ katvāti candati pariḷāhaṃ vūpasametīti candanaṃ. Atha vā candanti sugandhavāsanatthaṃ",
  "atk-s0510a:3023_7": "sarīraṃ vilimpanti etenāti candanaṃ, taṃ ālambanaphalakaṃ katvā. Lokabandhunoti sakalalokassa",
  "atk-s0510a:3023_8": "bandhu ñātibhūtoti lokabandhu, tassa lokabandhuno satthussa adāsinti attho. Sesaṃ suviññeyyamevāti.",
  "atk-s0510a:3024": "Phalakadāyakattheraapadānavaṇṇanā samattā.",
  "atk-s0510a:3025": "9. Vaṭaṃsakiyattheraapadānavaṇṇanā",
  "atk-s0510a:3026_0": "Sumedho nāma nāmenātiādikaṃ āyasmato vaṭaṃsakiyattherassa apadānaṃ. Ayampi purimamunindesu",
  "atk-s0510a:3026_1": "katādhikāro tattha tattha bhave vivaṭṭūpanissayāni puññāni upacinanto sumedhassa",
  "atk-s0510a:3026_2": "bhagavato kāle kulagehe nibbatto viññutaṃ patto gharāvāsaṃ saṇṭhapetvā tattha ādīnavaṃ",
  "atk-s0510a:3026_3": "disvā gehaṃ pahāya tāpasapabbajjaṃ pabbajitvā mahāvane vihāsi. Tasmiṃ samaye sumedho",
  "atk-s0510a:3026_4": "bhagavā vivekakāmatāya taṃ vanaṃ sampāpuṇi. Atha so tāpaso bhagavantaṃ disvā pasannamānaso",
  "atk-s0510a:3026_5": "vikasitaṃ saḷalapupphaṃ gahetvā vaṭaṃsakākārena ganthetvā bhagavato pādamūle ṭhapetvā",
  "atk-s0510a:3026_6": "pūjesi. Bhagavā tassa cittappasādatthāya anumodanamakāsi. So tena puññena devamanussesu",
  "atk-s0510a:3026_7": "saṃsaranto ubhayasampattiyo anubhavitvā imasmiṃ buddhuppāde vibhavasampanne kule",
  "atk-s0510a:3026_8": "jāto vuddhimanvāya saddho pasanno pabbajitvā nacirasseva arahā ahosi.",
  "atk-s0510a:3027_0": "43. So aparabhāge pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:3027_1": "sumedho nāma nāmenātiādi vuttaṃ. Vivekamanubrūhantoti janākiṇṇataṃ pahāya janavivekaṃ",
  "atk-s0510a:3027_2": "cittavivekañca anubrūhanto vaḍḍhento bahulīkaronto mahāvanaṃ ajjhogāhi pāvisīti attho.",
  "atk-s0510a:3027_3": "Sesaṃ uttānatthamevāti.",
  "atk-s0510a:3028": "Vaṭaṃsakiyattheraapadānavaṇṇanā samattā.",
  "atk-s0510a:3029": "10. Pallaṅkadāyakattheraapadānavaṇṇanā",
  "atk-s0510a:3030_0": "Sumedhassa bhagavatotiādikaṃ āyasmato pallaṅkadāyakattherassa apadānaṃ. Ayampi purimabuddhesu",
  "atk-s0510a:3030_1": "katādhikāro anekesu bhavesu nibbānādhigamatthāya katapuññūpacayo sumedhassa bhagavato",
  "atk-s0510a:3030_2": "kāle gahapatikule nibbatto vuddhimanvāya mahābhogasampanno satthari pasīditvā dhammaṃ",
  "atk-s0510a:3030_3": "sutvā tassa satthuno sattaratanamayaṃ pallaṅkaṃ kāretvā mahantaṃ pūjaṃ akāsi. So",
  "atk-s0510a:3030_4": "tena puññena devamanussesu saṃsaranto sabbattha pūjito ahosi. So anukkamena imasmiṃ",
  "atk-s0510a:3030_5": "buddhuppāde vibhavasampanne ekasmiṃ kule nibbatto viññutaṃ patto gharāvāsaṃ saṇṭhapetvā",
  "atk-s0510a:3030_6": "satthu dhammadesanaṃ sutvā pasanno pabbajitvā nacirasseva arahattaṃ patvā pubbe katapuññanāmena",
  "atk-s0510a:3030_7": "pallaṅkadāyakattheroti pākaṭo ahosi. Heṭṭhā viya uparipi pubbe katapuññanāmena therānaṃ",
  "atk-s0510a:3030_8": "nāmāni evameva veditabbāni.",
  "atk-s0510a:3031_0": "47. So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:3031_1": "sumedhassa bhagavatotiādimāha. Pallaṅko hi mayā dinnoti pallaṅkaṃ ūrubaddhāsanaṃ",
  "atk-s0510a:3031_2": "katvā yattha upavīsanti nisīdanti, so pallaṅkoti vuccati, so pallaṅko sattaratanamayo",
  "atk-s0510a:3031_3": "mayā dinno pūjitoti attho. Sauttarasapacchadoti saha uttaracchadena saha pacchadena",
  "atk-s0510a:3031_4": "sauttarasapacchado, uparivitānaṃ bandhitvā āsanaṃ uttamavatthehi acchādetvāti attho. Sesaṃ pākaṭamevāti.",
  "atk-s0510a:3032": "Pallaṅkadāyakattheraapadānavaṇṇanā samattā.",
  "atk-s0510a:3033": "Pannarasamavaggavaṇṇanā samattā.",
  "atk-s0510a:3034": "16. Bandhujīvakavaggo",
  "atk-s0510a:3035": "1. Bandhujīvakattheraapadānavaṇṇanā",
  "atk-s0510a:3036_0": "Candaṃva vimalaṃ suddhantiādikaṃ āyasmato bandhujīvakattherassa apadānaṃ. Ayampāyasmā",
  "atk-s0510a:3036_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3036_2": "sikhissa bhagavato kāle kulagehe nibbatto viññutaṃ patto gharāvāsaṃ saṇṭhapetvā vasanto",
  "atk-s0510a:3036_3": "sikhissa bhagavato rūpakāyasampattiṃ disvā pasannamānaso bandhujīvakapupphāni gahetvā",
  "atk-s0510a:3036_4": "bhagavato pādamūle pūjesi. Bhagavā tassa cittappasādavaḍḍhanatthāya anumodanamakāsi.",
  "atk-s0510a:3036_5": "So yāvatāyutaṃ ṭhatvā teneva puññena devaloke nibbatto cha kāmāvacarasampattiyo anubhavitvā",
  "atk-s0510a:3036_6": "manussesu ca cakkavattiādisampattiyo anubhavitvā imassa amhākaṃ sammāsambuddhassa",
  "atk-s0510a:3036_7": "uppannakāle gahapatikule nibbatto rūpaggayasaggappatto satthu dhammadesanaṃ sutvā",
  "atk-s0510a:3036_8": "saddhājāto gehaṃ pahāya pabbajito arahattaṃ pāpuṇi.",
  "atk-s0510a:3037_0": "1. So pubbenivāsañāṇena pubbe katakusalakammaṃ anussaritvā somanassajāto pubbacaritāpadānaṃ",
  "atk-s0510a:3037_1": "pakāsento candaṃva vimalaṃ suddhantiādimāha. Tattha candaṃva vimalaṃ suddhanti abbhā,",
  "atk-s0510a:3037_2": "mahikā, dhumo, rajo, rāhūti imehi upakkilesamalehi vimuttaṃ candaṃ iva diyaḍḍhasahassupakkilesamalānaṃ",
  "atk-s0510a:3037_3": "pahīnattā vimalaṃ nikkilesattā suddhaṃ pasannaṃ sikhiṃ sambuddhanti sambandho. Kilesakaddamānaṃ",
  "atk-s0510a:3037_4": "abhāvena anāvilaṃ. Nandībhavasaṅkhātāya balavasnehāya parisamantato khīṇattā nandībhavaparikkhīṇaṃ.",
  "atk-s0510a:3037_5": "Tiṇṇaṃ loketi lokattayato tiṇṇaṃ uttiṇṇaṃ atikkantaṃ. Visattikanti visattikaṃ vuccati",
  "atk-s0510a:3037_6": "taṇhā, nittaṇhanti attho.",
  "atk-s0510a:3038_0": "2. Nibbāpayantaṃ janatanti dhammavassaṃ vassanto janataṃ janasamūhaṃ kilesapariḷāhābhāvena",
  "atk-s0510a:3038_1": "nibbāpayantaṃ vūpasamentaṃ. Sayaṃ saṃsārato tiṇṇaṃ, sabbasatte saṃsārato tārayantaṃ",
  "atk-s0510a:3038_2": "atikkamentaṃ catunnaṃ saccānaṃ munanato jānanato muniṃ sikhiṃ sambuddhanti sambandho.",
  "atk-s0510a:3038_3": "Vanasmiṃ jhāyamānanti ārammaṇūpanijjhānalakkhaṇūpanijjhānehi jhāyantaṃ cintentaṃ",
  "atk-s0510a:3038_4": "cittena bhāventaṃ vanamajjheti attho. Ekaggaṃ ekaggacittaṃ susamāhitaṃ suṭṭhu ārammaṇe",
  "atk-s0510a:3038_5": "āhitaṃ ṭhapitacittaṃ sikhiṃ muniṃ disvāti sambandho.",
  "atk-s0510a:3039_0": "3. Bandhujīvakapupphānīti bandhūnaṃ ñātīnaṃ jīvakaṃ jīvitanissayaṃ hadayamaṃsalohitaṃ",
  "atk-s0510a:3039_1": "bandhujīvakaṃ hadayamaṃsalohitasamānavaṇṇaṃ pupphaṃ bandhujīvakapupphaṃ gahetvā sikhino",
  "atk-s0510a:3039_2": "lokabandhuno pūjesinti attho. Sesaṃ uttānatthamevāti.",
  "atk-s0510a:3040": "Bandhujīvakattheraapadānavaṇṇanā samattā.",
  "atk-s0510a:3041": "2. Tambapupphiyattheraapadānavaṇṇanā",
  "atk-s0510a:3042_0": "Parakammāyane yuttotiādikaṃ āyasmato tambapupphiyattherassa apadānaṃ. Ayampi āyasmā",
  "atk-s0510a:3042_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3042_2": "piyadassissa bhagavato kāle kenaci pure katena akusalakammena duggatakule nibbatto",
  "atk-s0510a:3042_3": "vuddhippatto paresaṃ kammaṃ katvā bhatiyā jīvikaṃ kappesi. So evaṃ dukkhena vasanto",
  "atk-s0510a:3042_4": "paresaṃ aparādhaṃ katvā maraṇabhayena palāyitvā vanaṃ pāvisi. Tattha gataṭṭhāne pāṭalibodhiṃ",
  "atk-s0510a:3042_5": "disvā vanditvā sammajjitvā ekasmiṃ rukkhe tambavaṇṇaṃ pupphaṃ disvā taṃ sabbaṃ kaṇṇike",
  "atk-s0510a:3042_6": "ocinitvā bodhipūjaṃ akāsi. Tattha cittaṃ pasādetvā vanditvā pallaṅkamābhujitvā nisīdi.",
  "atk-s0510a:3042_7": "Tasmiṃ khaṇe te manussā padānupadikaṃ anubandhitvā tattha agamaṃsu. So te disvā bodhiṃ",
  "atk-s0510a:3042_8": "āvajjentova palāyitvā bhayānake gīriduggapapāte patitvā mari.",
  "atk-s0510a:3043_0": "7. So bodhipūjāya anussaritattā teneva pītisomanassena tāvatiṃsādīsu upapanno cha",
  "atk-s0510a:3043_1": "kāmāvacarasampattiṃ anubhavitvā manussesu ca cakkavattiādisampattiṃ anubhavitvā imasmiṃ",
  "atk-s0510a:3043_2": "buddhuppāde vibhavasampanne kule nibbatto vuddhippatto satthu dhammadesanaṃ sutvā",
  "atk-s0510a:3043_3": "pasannamānaso pabbajitvā nacirasseva arahā hutvā attano pubbakammaṃ saritvā somanassajāto",
  "atk-s0510a:3043_4": "pubbacaritāpadānaṃ pakāsento parakammāyane yuttotiādimāha. Tattha paresaṃ kammāni",
  "atk-s0510a:3043_5": "parakammāni, parakammānaṃ āyane karaṇe vāhane dhāraṇe yutto yojito ahosinti attho. Sesaṃ pākaṭamevāti.",
  "atk-s0510a:3044": "Tambapupphiyattheraapadānavaṇṇanā samattā.",
  "atk-s0510a:3045": "3. Vīthisammajjakattheraapadānavaṇṇanā",
  "atk-s0510a:3046_0": "Udentaṃ sataraṃsiṃ vātiādikaṃ āyasmato vīthisammajjakattherassa apadānaṃ. Ayampi",
  "atk-s0510a:3046_1": "purimabuddhesu katādhikāro anekesu jātisatesu katapuññasañcayo sikhissa bhagavato",
  "atk-s0510a:3046_2": "kāle kulagehe nibbatto gharāvāsaṃ vasanto nagaravāsīhi saddhiṃ vīthiṃ sajjetvā nīyamānaṃ",
  "atk-s0510a:3046_3": "bhagavantaṃ disvā pasannamānaso vīthiṃ samaṃ katvā dhajaṃ tattha ussāpesi.",
  "atk-s0510a:3047_0": "15. So teneva puññena devamanussesu saṃsaranto ubhayasampattiyo anubhavitvā imasmiṃ",
  "atk-s0510a:3047_1": "buddhuppāde ekasmiṃ kule nibbatto viññutaṃ patvā satthu dhammadesanaṃ sutvā paṭiladdhasaddho",
  "atk-s0510a:3047_2": "bahumānahadayo pabbajitvā laddhūpasampado nacirasseva arahā hutvā attano pubbakammaṃ",
  "atk-s0510a:3047_3": "anussaranto paccakkhato jānitvā pubbacaritāpadānaṃ pakāsento udentaṃ sataraṃsiṃ vātiādimāha.",
  "atk-s0510a:3047_4": "Tattha udentaṃ uggacchantaṃ sataraṃsiṃ satapabhaṃ. Sataraṃsīti desanāsīsamattaṃ,",
  "atk-s0510a:3047_5": "anekasatasahassapabhaṃ sūriyaṃ ivāti attho. Pītaraṃsiṃva bhāṇumanti pītaraṃsiṃ saṃkucitapabhaṃ",
  "atk-s0510a:3047_6": "bhāṇumaṃ pabhāvantaṃ candamaṇḍalaṃ iva sambuddhaṃ disvāti attho. Sesaṃ suviññeyyamevāti.",
  "atk-s0510a:3048": "Vīthisammajjakattheraapadānavaṇṇanā samattā.",
  "atk-s0510a:3049": "4. Kakkārupupphapūjakattheraapadānavaṇṇanā",
  "atk-s0510a:3050_0": "Devaputto ahaṃ santotiādikaṃ āyasmato kakkārupupphapūjakattherassa apadānaṃ. Ayampi",
  "atk-s0510a:3050_1": "purimabuddhesu katādhikāro tattha tattha bhave katapuññasañcayo sikhissa bhagavato",
  "atk-s0510a:3050_2": "kāle bhummaṭṭhakadevaputto hutvā nibbatto sikhiṃ sammāsambuddhaṃ disvā dibbakakkārupupphaṃ gahetvā pūjesi.",
  "atk-s0510a:3051_0": "21. So tena puññena devamanussesu saṃsaranto ekatiṃsakappabbhantare ubhayasukhaṃ",
  "atk-s0510a:3051_1": "anubhavitvā imasmiṃ buddhuppāde sāvatthiyaṃ kulagehe nibbatto vuddhimanvāya satthari",
  "atk-s0510a:3051_2": "pasanno pabbajitvā nacirasseva arahā hutvā attano pubbakammaṃ paccakkhato ñatvā somanassajāto",
  "atk-s0510a:3051_3": "pubbacaritāpadānaṃ pakāsento devaputto ahaṃ santotiādimāha. Tattha dibbanti kīḷanti",
  "atk-s0510a:3051_4": "pañcahi dibbehi kāmaguṇehīti devā, devānaṃ putto, devo eva vā putto devaputto, ahaṃ",
  "atk-s0510a:3051_5": "devaputto santo vijjamāno dibbaṃ kakkārupupphaṃ paggayha pakārena, gahetvā sikhissa",
  "atk-s0510a:3051_6": "bhagavato abhiropayiṃ pūjesinti attho. Sesaṃ uttānatthamevāti.",
  "atk-s0510a:3052": "Kakkārupupphapūjakattheraapadānavaṇṇanā samattā.",
  "atk-s0510a:3053": "5. Mandāravapupphapūjakattheraapadānavaṇṇanā",
  "atk-s0510a:3054_0": "Devaputto ahaṃ santotiādikaṃ āyasmato mandāravapupphapūjakattherassa apadānaṃ. Ayampi",
  "atk-s0510a:3054_1": "thero purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3054_2": "sikhissa bhagavato kāle bhummaṭṭhakadevaputto hutvā nibbatto sikhiṃ bhagavantaṃ disvā",
  "atk-s0510a:3054_3": "pasannamānaso dibbamandāravapupphehi pūjesi.",
  "atk-s0510a:3055": "25. So tena puññenātiādikaṃ sabbaṃ anantarattherassa apadānavaṇṇanāya vuttanayeneva veditabbanti.",
  "atk-s0510a:3056": "Mandāravapupphapūjakattheraapadānavaṇṇanā samattā.",
  "atk-s0510a:3057": "6. Kadambapupphiyattheraapadānavaṇṇanā",
  "atk-s0510a:3058_0": "Himavantassāvidūretiādikaṃ āyasmato kadambapupphiyattherassa apadānaṃ. Ayampi purimajinavaresu",
  "atk-s0510a:3058_1": "katādhikāro tattha tattha bhave vivaṭṭūpanissayāni puññāni upacinanto sammāsambuddhasuññe",
  "atk-s0510a:3058_2": "loke ekasmiṃ kule nibbatto vuddhimanvāya gharāvāsaṃ vasanto tattha ādīnavaṃ disvā",
  "atk-s0510a:3058_3": "gharāvāsaṃ pahāya tāpasapabbajjaṃ pabbajitvā himavantasamīpe kukkuṭe nāma pabbate",
  "atk-s0510a:3058_4": "assamaṃ katvā vihāsi. So tattha satta paccekabuddhe disvā pasannamānaso pupphitaṃ",
  "atk-s0510a:3058_5": "kadambapupphaṃ ocinitvā te paccekabuddhe pūjesi. Tepi “icchitaṃ patthita”ntiādinā anumodanaṃ akaṃsu.",
  "atk-s0510a:3059_0": "30. So tena puññena devamanussesu saṃsaranto ubhayasampattiyo anubhavitvā imasmiṃ",
  "atk-s0510a:3059_1": "buddhuppāde sāvatthiyaṃ kulagehe nibbatto vuddhimanvāya satthu dhammadesanaṃ sutvā",
  "atk-s0510a:3059_2": "paṭiladdhasaddho pabbajitvā nacirasseva arahā hutvā pubbakammaṃ saritvā somanassajāto",
  "atk-s0510a:3059_3": "pubbacaritāpadānaṃ pakāsento himavantassāvidūretiādimāha. Taṃ vuttatthameva. Kukkuṭo",
  "atk-s0510a:3059_4": "nāma pabbatoti tassa ubhosu passesu kukkuṭacūḷākārena pabbatakūṭānaṃ vijjamānattā",
  "atk-s0510a:3059_5": "kukkuṭoti saṅkhaṃ gato. Pakārena tiro hutvā patiṭṭhahatīti pabbato. Tamhi pabbatapādamhīti",
  "atk-s0510a:3059_6": "tasmiṃ pabbatasamīpe. Satta buddhā vasantīti satta paccekabuddhā tasmiṃ kukkuṭapabbatapāde",
  "atk-s0510a:3059_7": "paṇṇasālāyaṃ vasantīti attho.",
  "atk-s0510a:3060_0": "31. Dīparājaṃva uggatanti dīpānaṃ rājā dīparājā, sabbesaṃ dīpānaṃ jalamānānaṃ tārakānaṃ",
  "atk-s0510a:3060_1": "rājā candoti attho. Atha vā sabbesu jambudīpapubbavidehaaparagoyānauttarakurusaṅkhātesu",
  "atk-s0510a:3060_2": "catūsu dīpesu dvisahassaparittadīpesu ca rājā ālokapharaṇato cando dīparājāti vuccati,",
  "atk-s0510a:3060_3": "taṃ nabhe uggataṃ candaṃ iva pupphitaṃ phullitaṃ kadambarukkhaṃ disvā tato pupphaṃ",
  "atk-s0510a:3060_4": "ocinitvā ubhohi hatthehi paggayha pakārena gahetvā satta paccekabuddhe samokiriṃ",
  "atk-s0510a:3060_5": "suṭṭhu okiriṃ, ādarena pūjesinti attho. Sesaṃ uttānatthamevāti.",
  "atk-s0510a:3061": "Kadambapupphiyattheraapadānavaṇṇanā samattā.",
  "atk-s0510a:3062": "7. Tiṇasūlakattheraapadānavaṇṇanā",
  "atk-s0510a:3063_0": "Himavantassāvidūretiādikaṃ āyasmato tiṇasūlakattherassa apadānaṃ. Ayampi thero purimajinavaresu",
  "atk-s0510a:3063_1": "katapuññasambhāro uppannuppannabhave kusalāni upacinanto sikhissa bhagavato kāle",
  "atk-s0510a:3063_2": "kulagehe nibbatto gharāvāsaṃ saṇṭhapetvā tattha dosaṃ disvā taṃ pahāya tāpasapabbajjaṃ",
  "atk-s0510a:3063_3": "pabbajitvā vasanto himavantasamīpe bhūtagaṇe nāma pabbate vasantaṃ ekataṃ vivekamanubrūhantaṃ",
  "atk-s0510a:3063_4": "sikhiṃ sambuddhaṃ disvā pasannamānaso tiṇasūlapupphaṃ gahetvā pādamūle pūjesi. Buddhopi",
  "atk-s0510a:3063_5": "tassa anumodanaṃ akāsi.",
  "atk-s0510a:3064_0": "35. So tena puññena devamanussesu saṃsaranto ubhayasampattiyo anubhavitvā imasmiṃ",
  "atk-s0510a:3064_1": "buddhuppāde sāvatthiyaṃ vibhavasampanne ekasmiṃ kule nibbatto vuddhimanvāya sāsane",
  "atk-s0510a:3064_2": "pasanno pabbajitvā upanissayasampannattā nacirasseva arahattaṃ pāpuṇitvā pubbakammaṃ",
  "atk-s0510a:3064_3": "saritvā somanassappatto pubbacaritāpadānaṃ pakāsento himavantassāvidūretiādimāha.",
  "atk-s0510a:3064_4": "Bhūtagaṇo nāma pabbatoti bhūtagaṇānaṃ devayakkhasamūhānaṃ āvāsabhūtattā bhavanasadisattā",
  "atk-s0510a:3064_5": "avirūḷhabhāvena pavattattā ca bhūtagaṇo nāma pabbato, tasmiṃ eko adutiyo jino jitamāro",
  "atk-s0510a:3064_6": "buddho vasate dibbabrahmaariyairiyāpathavihārehi viharatīti attho.",
  "atk-s0510a:3065_0": "36. Ekūnasatasahassaṃ, kappaṃ na vinipātikoti tena tiṇasūlapupphapūjākaraṇaphalena",
  "atk-s0510a:3065_1": "nirantaraṃ ekūnasatasahassakappānaṃ avinipātako caturāpāyavinimutto saggasampattibhavameva",
  "atk-s0510a:3065_2": "upapannoti attho. Sesaṃ suviññeyyamevāti.",
  "atk-s0510a:3066": "Tiṇasūlakattheraapadānavaṇṇanā samattā.",
  "atk-s0510a:3067": "8. Nāgapupphiyattheraapadānavaṇṇanā",
  "atk-s0510a:3068_0": "Suvaccho nāma nāmenātiādikaṃ āyasmato nāgapupphiyattherassa apadānaṃ. Ayampi thero",
  "atk-s0510a:3068_1": "purimajinanisabhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3068_2": "padumuttarabhagavato kāle brāhmaṇakule nibbatto vuddhippatto vedattayādīsu sakasippesu",
  "atk-s0510a:3068_3": "nipphattiṃ patvā tattha sāraṃ adisvā himavantaṃ pavisitvā tāpasapabbajjaṃ pabbajitvā",
  "atk-s0510a:3068_4": "jhānasamāpattisukhena vītināmesi. Tasmiṃ samaye padumuttaro bhagavā tassānukampāya",
  "atk-s0510a:3068_5": "tattha agamāsi. So tāpaso taṃ bhagavantaṃ disvā lakkhaṇasatthesu chekattā bhagavato",
  "atk-s0510a:3068_6": "lakkhaṇarūpasampattiyā pasanno vanditvā añjaliṃ paggayha aṭṭhāsi. Ākāsato anotiṇṇattā",
  "atk-s0510a:3068_7": "pūjāsakkāre akateyeva ākāseneva pakkāmi. Atha so tāpaso sasisso nāgapupphaṃ ocinitvā",
  "atk-s0510a:3068_8": "tena pupphena bhagavato gatadisābhāgamaggaṃ pūjesi.",
  "atk-s0510a:3069_0": "39. So tena puññena devamanussesu saṃsaranto ubhayasampattiyo anubhavanto sabbattha",
  "atk-s0510a:3069_1": "pūjito imasmiṃ buddhuppāde sāvatthiyaṃ kulagehe nibbatto vuddhimanvāya saddhāsampanno",
  "atk-s0510a:3069_2": "pabbajitvā vattapaṭipattiyā sāsanaṃ sobhayamāno nacirasseva arahā hutvā “kena nu",
  "atk-s0510a:3069_3": "kho kusalakammena mayā ayaṃ lokuttarasampatti laddhā”ti atītakammaṃ saranto pubbakammaṃ",
  "atk-s0510a:3069_4": "paccakkhato ñatvā sañjātasomanasso pubbacaritāpadānaṃ pakāsento suvaccho nāma nāmenātiādimāha.",
  "atk-s0510a:3069_5": "Tattha vacchagotte jātattā vaccho, sundaro ca so vaccho ceti suvaccho. Nāmena suvaccho",
  "atk-s0510a:3069_6": "nāma brāhmaṇo mantapāragū vedattayādisakalamantasatthe koṭippattoti attho. Sesaṃ",
  "atk-s0510a:3069_7": "heṭṭhā vuttanayattā uttānatthamevāti.",
  "atk-s0510a:3070": "Nāgapupphiyattheraapadānavaṇṇanā samattā.",
  "atk-s0510a:3071": "9. Punnāgapupphiyattheraapadānavaṇṇanā",
  "atk-s0510a:3072_0": "Kānanaṃ vanamogayhātiādikaṃ āyasmato punnāgapupphiyattherassa apadānaṃ. Ayampi purimajinavaresu",
  "atk-s0510a:3072_1": "katādhikāro tattha tattha bhave vivaṭṭūpanissayāni puññāni upacinanto phussassa bhagavato",
  "atk-s0510a:3072_2": "kāle nesādakule nibbatto mahāvanaṃ paviṭṭho tattha supupphitapunnāgapupphaṃ disvā",
  "atk-s0510a:3072_3": "hetusampannattā buddhārammaṇapītivasena bhagavantaṃ saritvā taṃ pupphaṃ saha kaṇṇikāhi",
  "atk-s0510a:3072_4": "ocinitvā vālukāhi cetiyaṃ katvā pūjesi.",
  "atk-s0510a:3073_0": "46. So tena puññena dvenavutikappe nirantaraṃ devamanussasampattiyoyeva anubhavitvā",
  "atk-s0510a:3073_1": "imasmiṃ buddhuppāde sāvatthiyaṃ vibhavasampanne kule nibbatto vuddhimanvāya pubbavāsanābalena",
  "atk-s0510a:3073_2": "sāsane pasanno pabbajitvā vāyamanto nacirasseva arahā hutvā pubbe katakusalaṃ saritvā",
  "atk-s0510a:3073_3": "somanassajāto pubbacaritāpadānaṃ pakāsento kānanaṃ vanamogayhātiādimāha. Taṃ sabbaṃ",
  "atk-s0510a:3073_4": "heṭṭhā vuttattā uttānatthamevāti.",
  "atk-s0510a:3074": "Punnāgapupphiyattheraapadānavaṇṇanā samattā.",
  "atk-s0510a:3075": "10. Kumudadāyakattheraapadānavaṇṇanā",
  "atk-s0510a:3076_0": "Himavantassāvidūretiādikaṃ āyasmato kumudadāyakattherassa apadānaṃ. Ayampi thero",
  "atk-s0510a:3076_1": "purimabuddhesu katādhikāro anekesu bhavesu vivaṭṭūpanissayāni puññāni upacinanto",
  "atk-s0510a:3076_2": "padumuttarassa bhagavato kāle himavantassa āsanne mahante jātassare kukuttho nāma",
  "atk-s0510a:3076_3": "pakkhī hutvā nibbatto kenaci akusalena pakkhī samānopi pubbe katasambhārena buddhisampanno",
  "atk-s0510a:3076_4": "puññāpuññesu cheko sīlavā pāṇagocarato paṭivirato ahosi. Tasmiṃ samaye padumuttaro",
  "atk-s0510a:3076_5": "bhagavā ākāsenāgantvā tassa samīpe caṅkamati. Atha so sakuṇo bhagavantaṃ disvā pasannacitto",
  "atk-s0510a:3076_6": "kumudapupphaṃ ḍaṃsitvā bhagavato pādamūle pūjesi. Bhagavā tassa somanassuppādanatthaṃ",
  "atk-s0510a:3076_7": "paṭiggahetvā anumodanamakāsi.",
  "atk-s0510a:3077_0": "51. So tena puññena devamanussesu ubhayasampattisukhaṃ anubhavitvā imasmiṃ buddhuppāde",
  "atk-s0510a:3077_1": "sāvatthiyaṃ aññatarasmiṃ kule nibbatto vuddhimanvāya mahaddhano mahābhogo ratanattaye",
  "atk-s0510a:3077_2": "pasanno satthu dhammadesanaṃ sutvā paṭiladdhasaddho pabbajitvā nacirasseva arahā",
  "atk-s0510a:3077_3": "hutvā attano pubbakammaṃ paccakkhato ñatvā somanassajāto pubbacaritāpadānaṃ pakāsento",
  "atk-s0510a:3077_4": "himavantassāvidūretiādimāha. Padumuppalasañchannoti ettha satapattehi sampuṇṇo setapadumo",
  "atk-s0510a:3077_5": "ca tīṇi nīlarattasetuppalāni ca padumuppalāni tehi sañchanno gahanībhūto sampuṇṇo",
  "atk-s0510a:3077_6": "mahājātassaro ahūti sambandho. Puṇḍarīkasamotthaṭoti puṇḍarīkehi rattapadumehi otthaṭo",
  "atk-s0510a:3077_7": "sampuṇṇoti attho. Sesaṃ suviññeyyamevāti.",
  "atk-s0510a:3078": "Kumudadāyakattheraapadānavaṇṇanā samattā.",
  "atk-s0510a:3079": "Soḷasamavaggavaṇṇanā samattā.",
  "atk-s0510a:3080": "17. Supāricariyavaggo",
  "atk-s0510a:3081": "1. Supāricariyattheraapadānavaṇṇanā",
  "atk-s0510a:3082_0": "Padumo nāma nāmenātiādikaṃ āyasmato supāricariyattherassa apadānaṃ. Ayampi purimamunipuṅgavesu",
  "atk-s0510a:3082_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3082_2": "bhagavato kāle yakkhayoniyaṃ nibbatto himavati yakkhasamāgamaṃ gato bhagavato devayakkhagandhabbanāgānaṃ",
  "atk-s0510a:3082_3": "dhammadesanaṃ sutvā pasannamānaso ubho hatthe ābhujitvā apphoṭesi namassi ca. So",
  "atk-s0510a:3082_4": "tena puññena tato cuto upari devaloke uppanno tattha dibbasukhaṃ anubhavitvā manussesu",
  "atk-s0510a:3082_5": "ca cakkavatiādisampattiyo anubhavitvā imasmiṃ buddhuppāde sāvatthiyaṃ gahapatikule",
  "atk-s0510a:3082_6": "nibbatto aḍḍho mahaddhano mahābhogo ratanattaye pasanno satthu dhammadesanaṃ sutvā",
  "atk-s0510a:3082_7": "saddhājāto pabbajitvā nacirasseva arahattaṃ pāpuṇi.",
  "atk-s0510a:3083_0": "1. So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:3083_1": "padumo nāma nāmenātiādimāha. Tattha padumoti yassa pādanikkhepasamaye pathaviṃ bhinditvā",
  "atk-s0510a:3083_2": "padumaṃ uggantvā pādatalaṃ sampaṭicchati, tena saññāṇena so bhagavā padumoti saṅkhaṃ",
  "atk-s0510a:3083_3": "gato, idha padumuttaro bhagavā adhippeto. So bhagavā pavanā vasanavihārā abhinikkhamma",
  "atk-s0510a:3083_4": "vanamajjhaṃ pavisitvā dhammaṃ desetīti sambandho.",
  "atk-s0510a:3084": "Yakkhānaṃ samayoti devānaṃ samāgamo āsi ahosīti attho. Ajjhāpekkhiṃsu tāvadeti tasmiṃ desanākāle adhiapekkhiṃsu, visesena passanasīlā ahesunti attho. Sesaṃ pākaṭamevāti.",
  "atk-s0510a:3085": "Supāricariyattheraapadānavaṇṇanā samattā.",
  "atk-s0510a:3086": "2. Kaṇaverapupphiyattheraapadānavaṇṇanā",
  "atk-s0510a:3087_0": "Siddhattho nāma bhagavātiādikaṃ āyasmato kaṇaverapupphiyattherassa apadānaṃ. Ayampi",
  "atk-s0510a:3087_1": "purimabuddhesu katādhikāro siddhatthassa bhagavato kāle suddakule nibbatto vuddhimanvāya",
  "atk-s0510a:3087_2": "rañño antepurapālako ahosi. Tasmiṃ samaye siddhattho bhagavā bhikkhusaṅghaparivuto",
  "atk-s0510a:3087_3": "rājavīthiṃ paṭipajji. Atha so antepurapālako caramānaṃ bhagavantaṃ disvā pasannamānaso",
  "atk-s0510a:3087_4": "hutvā kaṇaverapupphena bhagavantaṃ pūjetvā namassamāno aṭṭhāsi. So tena puññena sugatisampattiyoyeva",
  "atk-s0510a:3087_5": "anubhavitvā imasmiṃ buddhuppāde ekasmiṃ kule nibbattitvā vuddhippatto satthu dhammadesanaṃ",
  "atk-s0510a:3087_6": "sutvā paṭiladdhasaddho pabbajitvā nacirasseva arahā ahosi.",
  "atk-s0510a:3088": "7. So pattaaggaphalo pubbe katakusalaṃ saritvā sañjātasomanasso pubbacaritāpadānaṃ pakāsento siddhattho nāma bhagavātiādimāha. Taṃ sabbaṃ heṭṭhā vuttattā uttānatthamevāti.",
  "atk-s0510a:3089": "Kaṇaverapupphiyattheraapadānavaṇṇanā samattā.",
  "atk-s0510a:3090": "3. Khajjakadāyakattheraapadānavaṇṇanā",
  "atk-s0510a:3091_0": "Tissassa kho bhagavatotiādikaṃ āyasmato khajjakadāyakattherassa apadānaṃ. Ayampi",
  "atk-s0510a:3091_1": "purimajinavaresu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3091_2": "tissassa bhagavato kāle suddakule nibbatto bhagavantaṃ disvā pasannamānaso ambajambuādimanekaṃ",
  "atk-s0510a:3091_3": "madhuraphalāphalaṃ nāḷikeraṃ pūvakhajjakañca adāsi. Bhagavā tassa pasādavaḍḍhanatthāya",
  "atk-s0510a:3091_4": "passantasseva paribhuñji. So tena puññena sugatisampattiyoyeva anubhavitvā imasmiṃ",
  "atk-s0510a:3091_5": "buddhuppāde sāvatthiyaṃ kulagehe nibbatto viññutaṃ patvā satthu dhammadesanaṃ sutvā",
  "atk-s0510a:3091_6": "sañjātasaddho pasādabahumāno pabbajitvā vattapaṭipattiyā sāsanaṃ sobhento sīlālaṅkārapaṭimaṇḍito",
  "atk-s0510a:3091_7": "nacirasseva arahattaṃ pāpuṇi.",
  "atk-s0510a:3092_0": "13. So pubbakammaṃ saranto “pubbe mayā sukhette kusalaṃ kataṃ sundara”nti somanassajāto",
  "atk-s0510a:3092_1": "pubbacaritāpadānaṃ pakāsento tissassa kho bhagavatotiādimāha. Tattha tissopi bhavasampattiyo",
  "atk-s0510a:3092_2": "dadamāno jātoti mātāpitūhi katanāmavasena tisso. Atha vā tīhi saraṇagamanehi assāsento",
  "atk-s0510a:3092_3": "ovadanto hetusampannapuggale saggamokkhadvaye patiṭṭhāpento buddho jātoti tisso.",
  "atk-s0510a:3092_4": "Samāpattiguṇādīhi bhagehi yuttoti bhagavā, tassa tissassa bhagavato pubbe ahaṃ phalaṃ",
  "atk-s0510a:3092_5": "adāsinti sambandho. Nāḷikerañca pādāsinti nāḷikākārena pavattaṃ phalaṃ nāḷikeraṃ,",
  "atk-s0510a:3092_6": "tañca phalaṃ adāsinti attho. Khajjakaṃ abhisammatanti khāditabbaṃ khajjakaṃ abhi",
  "atk-s0510a:3092_7": "visesena madhusakkarādīhi sammissaṃ katvā nipphāditaṃ sundaraṃ madhuranti sammataṃ",
  "atk-s0510a:3092_8": "ñātaṃ abhisammataṃ khajjakañca adāsinti attho. Sesaṃ suviññeyyamevāti.",
  "atk-s0510a:3093": "Khajjakadāyakattheraapadānavaṇṇanā samattā.",
  "atk-s0510a:3094": "4. Desapūjakattheraapadānavaṇṇanā",
  "atk-s0510a:3095_0": "Atthadassī tu bhagavātiādikaṃ āyasmato desapūjakattherassa apadānaṃ. Ayampi thero",
  "atk-s0510a:3095_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3095_2": "atthadassissa bhagavato kāle kulagehe nibbatto vuddhimanvāya saddho pasanno buddhamāmako",
  "atk-s0510a:3095_3": "dhammamāmako saṅghamāmako ahosi. Tadā atthadassī bhagavā bhikkhusaṅghaparivuto cando",
  "atk-s0510a:3095_4": "viya sūriyo viya ca ākāsena gacchati. So upāsako bhagavato gatadisābhāgaṃ gandhamālādīhi",
  "atk-s0510a:3095_5": "pūjento añjaliṃ paggayha namassamāno aṭṭhāsi.",
  "atk-s0510a:3096_0": "18. So tena puññena devaloke nibbatto saggasampattiṃ anubhavitvā manussesu ca manussasampattiṃ",
  "atk-s0510a:3096_1": "anubhavitvā imasmiṃ buddhuppāde ekasmiṃ kule nibbatto vuddhippatto upabhogaparibhogasampanno",
  "atk-s0510a:3096_2": "satthu dhammadesanaṃ sutvā pasannamānaso gharāvāse anallīno pabbajitvā vattasampanno",
  "atk-s0510a:3096_3": "nacirasseva arahā hutvā attano pubbakammaṃ saritvā somanassajāto pubbacaritāpadānaṃ",
  "atk-s0510a:3096_4": "pakāsento atthadassī tu bhagavātiādimāha. Taṃ heṭṭhā vuttatthameva. Anilañjaseti",
  "atk-s0510a:3096_5": "“maggo pantho patho pajjo, añjasaṃ vaṭumāyana”nti pariyāyassa vuttattā anilassa vātassa",
  "atk-s0510a:3096_6": "añjasaṃ gamanamaggoti anilañjasaṃ, tasmiṃ anilañjase, ākāseti attho. Sesaṃ uttānatthamevāti.",
  "atk-s0510a:3097": "Desapūjakattheraapadānavaṇṇanā samattā.",
  "atk-s0510a:3098": "5. Kaṇikārachattiyattheraapadānavaṇṇanā",
  "atk-s0510a:3099_0": "Vessabhū nāma sambuddhotiādikaṃ āyasmato kaṇikārachattiyattherassa apadānaṃ. Ayampi",
  "atk-s0510a:3099_1": "thero purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3099_2": "vessabhussa bhagavato kāle kulagehe nibbatto viññutaṃ patto saddhāsampanno ahosi.",
  "atk-s0510a:3099_3": "Tasmiṃ samaye vessabhū bhagavā vivekakāmo mahāvanaṃ pavisitvā nisīdi. Atha sopi upāsako",
  "atk-s0510a:3099_4": "kenacideva karaṇīyena tattha gantvā bhagavantaṃ aggikkhandhaṃ viya jalamānaṃ nisinnaṃ",
  "atk-s0510a:3099_5": "disvā pasannamānaso kaṇikārapupphaṃ ocinitvā chattaṃ katvā bhagavato nisinnaṭṭhāne",
  "atk-s0510a:3099_6": "vitānaṃ katvā pūjesi, taṃ bhagavato ānubhāvena sattāhaṃ amilātaṃ hutvā tatheva aṭṭhāsi.",
  "atk-s0510a:3099_7": "Bhagavāpi phalasamāpattiṃ nirodhasamāpattiñca samāpajjitvā vihāsi, so taṃ acchariyaṃ",
  "atk-s0510a:3099_8": "disvā somanassajāto bhagavantaṃ vanditvā añjaliṃ paggayha aṭṭhāsi. Bhagavā samāpattito",
  "atk-s0510a:3099_9": "vuṭṭhahitvā vihārameva agamāsi.",
  "atk-s0510a:3100_0": "23. So tena puññena devamanussesu sampattiyo anubhavitvā imasmiṃ buddhuppāde sāvatthiyaṃ",
  "atk-s0510a:3100_1": "kulagehe nibbatto vuddhimanvāya saddhāsampanno satthu dhammadesanaṃ sutvā gharāvāse",
  "atk-s0510a:3100_2": "anallīno pabbajitvā vattapaṭipattiyā jinasāsanaṃ sobhento nacirasseva arahā hutvā",
  "atk-s0510a:3100_3": "attano pubbakammaṃ saritvā somanassajāto pubbacaritāpadānaṃ pakāsento vessabhū nāma",
  "atk-s0510a:3100_4": "sambuddhotiādimāha. Tattha vessabhūti vesse vessajane bhunāti abhibhavatīti vessabhū.",
  "atk-s0510a:3100_5": "Atha vā vesse pañcavidhamāre abhibhunāti ajjhottharatīti vessabhū. Sāmaṃyeva bujjhitā",
  "atk-s0510a:3100_6": "saccānīti sambuddho, nāmena vessabhū nāma sambuddhoti attho. Divāvihārāya munīti",
  "atk-s0510a:3100_7": "dibbati pakāseti taṃ taṃ vatthuṃ pākaṭaṃ karotīti divā. Sūriyuggamanato paṭṭhāya",
  "atk-s0510a:3100_8": "yāva atthaṅgamo, tāva paricchinnakālo, viharaṇaṃ catūhi iriyāpathehi pavattanaṃ vihāro,",
  "atk-s0510a:3100_9": "divāya vihāro divāvihāro, tassa divāvihārāya lokajeṭṭho narāsabho buddhamuni mahāvanaṃ",
  "atk-s0510a:3100_10": "ogāhitvā pavisitvāti attho. Sesaṃ uttānatthamevāti.",
  "atk-s0510a:3101": "Kaṇikārachattiyattheraapadānavaṇṇanā samattā.",
  "atk-s0510a:3102": "6. Sappidāyakattheraapadānavaṇṇanā",
  "atk-s0510a:3103_0": "Phusso nāmātha bhagavātiādikaṃ āyasmato sappidāyakattherassa apadānaṃ. Ayampi purimabuddhesu",
  "atk-s0510a:3103_1": "katādhikāro anekesu bhavesu vivaṭṭūpanissayāni puññāni upacinanto phussassa bhagavato",
  "atk-s0510a:3103_2": "kāle kulagehe nibbatto ahosi. Tadā bhagavā bhikkhusaṅghaparivuto vīthiyaṃ caramāno",
  "atk-s0510a:3103_3": "tassa upāsakassa gehadvāraṃ sampāpuṇi. Atha so upāsako bhagavantaṃ disvā pasannamānaso",
  "atk-s0510a:3103_4": "vanditvā pattapūraṃ sappitelaṃ adāsi, bhagavā anumodanaṃ katvā pakkāmi. So teneva",
  "atk-s0510a:3103_5": "somanassena yāvatāyukaṃ ṭhatvā tato cuto tena puññena devaloke uppanno tattha dibbasukhaṃ",
  "atk-s0510a:3103_6": "anubhavitvā manussesu ca nibbatto uppannuppannabhave sappitelamadhuphāṇitādimadhurāhārasamaṅgī",
  "atk-s0510a:3103_7": "sukhaṃ anubhavitvā imasmiṃ buddhuppāde sāvatthiyaṃ ekasmiṃ kule nibbatto vuddhippatto",
  "atk-s0510a:3103_8": "saddho buddhisampanno satthu dhammadesanaṃ sutvā pasannamānaso pabbajitvā vattasampanno",
  "atk-s0510a:3103_9": "nacirasseva arahā ahosi.",
  "atk-s0510a:3104_0": "28. So attano pubbakammaṃ saritvā jātasomanasso pubbacaritāpadānaṃ pakāsento phusso",
  "atk-s0510a:3104_1": "nāmātha bhagavātiādimāha. Tattha phussoti phussanakkhattayogena jātattā mātāpitūhi",
  "atk-s0510a:3104_2": "katanāmadheyyena phusso. Atha vā nibbānaṃ phusi passi sacchi akāsīti phusso. Atha",
  "atk-s0510a:3104_3": "vā samatiṃsapāramitāsattatiṃsabodhipakkhiyadhamme sakale ca tepiṭake pariyattidhamme",
  "atk-s0510a:3104_4": "phusi passi aññāsīti phusso. Bhaggavā bhagyavā yuttotiādipuññakoṭṭhāsasamaṅgitāya",
  "atk-s0510a:3104_5": "bhagavā. Āhutīnaṃ paṭiggahoti āhutino vuccanti pūjāsakkārā, tesaṃ āhutīnaṃ paṭiggahetuṃ",
  "atk-s0510a:3104_6": "arahatīti āhutīnaṃ paṭiggaho. Mahājanaṃ nibbāpento vīro phusso nāma bhagavā vīthiyaṃ",
  "atk-s0510a:3104_7": "atha tadā gacchateti sambandho. Sesaṃ pākaṭamevāti.",
  "atk-s0510a:3105": "Sappidāyakattheraapadānavaṇṇanā samattā.",
  "atk-s0510a:3106": "7. Yūthikāpupphiyattheraapadānavaṇṇanā",
  "atk-s0510a:3107_0": "Candabhāgānadītīretiādikaṃ āyasmato yūthikāpupphiyattherassa apadānaṃ. Ayampi āyasmā",
  "atk-s0510a:3107_1": "purimamunindesu katādhikāro anekesu ca jātisatesu vivaṭṭūpanissayāni puññāni upacinanto",
  "atk-s0510a:3107_2": "phussasseva bhagavato kāle suddakule nibbatto vuddhippatto candabhāgāya nadiyā tīre",
  "atk-s0510a:3107_3": "kenacideva karaṇīyena anusotaṃ caramāno phussaṃ bhagavantaṃ nhāyitukāmaṃ aggikkhandhaṃ",
  "atk-s0510a:3107_4": "viya jalamānaṃ disvā somanassajāto tattha jātaṃ yūthikāpupphaṃ ocinitvā bhagavantaṃ",
  "atk-s0510a:3107_5": "pūjesi. Bhagavā tassa anumodanamakāsi.",
  "atk-s0510a:3108_0": "33. So tattha tena puññakoṭṭhāsena devamanussesu saṃsaranto ubhayasampattiyo anubhavitvā",
  "atk-s0510a:3108_1": "imasmiṃ buddhuppāde kulagehe nibbatto vuddhippatto bhagavato dhammadesanaṃ sutvā",
  "atk-s0510a:3108_2": "pasannamānaso pabbajitvā vattapaṭipattiyā sāsanaṃ sobhento nacirasseva arahā hutvā",
  "atk-s0510a:3108_3": "attano pubbakammaṃ saritvā somanassajāto pubbacaritāpadānaṃ pakāsento candabhāgānadītīretiādimāha.",
  "atk-s0510a:3108_4": "Taṃ sabbaṃ uttānatthamevāti.",
  "atk-s0510a:3109": "Yūthikāpupphiyattheraapadānavaṇṇanā samattā.",
  "atk-s0510a:3110": "8. Dussadāyakattheraapadānavaṇṇanā",
  "atk-s0510a:3111_0": "Tivarāyaṃ pure rammetiādikaṃ āyasmato dussadāyakattherassa apadānaṃ. Ayampāyasmā",
  "atk-s0510a:3111_1": "purimajinavaresu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3111_2": "siddhatthassa bhagavato kāle rājakule nibbatto vuddhippattakāle yuvarājabhāvaṃ patvā",
  "atk-s0510a:3111_3": "pākaṭo ekaṃ janapadaṃ labhitvā tatrādhipatibhūto sakalajanapadavāsino dānapiyavacanaatthacariyāsamānatthatāsaṅkhātehi",
  "atk-s0510a:3111_4": "catūhi saṅgahavatthūhi saṅgaṇhāti. Tasmiṃ samaye siddhattho bhagavā taṃ janapadaṃ",
  "atk-s0510a:3111_5": "sampāpuṇi. Atha so yuvarājā paṇṇākāraṃ labhitvā tattha sukhumavatthena bhagavantaṃ",
  "atk-s0510a:3111_6": "pūjesi. Bhagavā taṃ vatthaṃ hatthena parāmasitvā ākāsaṃ pakkhandi. Tampi vatthaṃ",
  "atk-s0510a:3111_7": "bhagavantameva anubandhi. Atha so yuvarājā taṃ acchariyaṃ disvā atīva pasanno añjaliṃ",
  "atk-s0510a:3111_8": "paggayha aṭṭhāsi. Bhagavato sampattasampattaṭṭhāne sabbe janā taṃ acchariyaṃ disvā",
  "atk-s0510a:3111_9": "acchariyabbhutacittā añjaliṃ paggayha aṭṭhaṃsu. Bhagavā vihārameva agamāsi. Yuvarājā",
  "atk-s0510a:3111_10": "teneva kusalakammena tato cuto devaloke uppanno tattha dibbasampattiṃ anubhavitvā",
  "atk-s0510a:3111_11": "manussesu cakkavattiādisampattiyo anubhavitvā imasmiṃ buddhuppāde vibhavasampanne",
  "atk-s0510a:3111_12": "ekasmiṃ kule nibbatto viññutaṃ patto gharāvāsaṃ saṇṭhapetvā ratanattaye pasanno bhagavato",
  "atk-s0510a:3111_13": "dhammadesanaṃ sutvā paṭiladdhasaddho pabbajitvā vāyamanto nacirasseva arahā ahosi.",
  "atk-s0510a:3112_0": "38. So ekadivasaṃ attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:3112_1": "tivarāyaṃ pure rammetiādimāha. Tattha tivaranāmake nagare ramaṇīye ahaṃ rājaputto",
  "atk-s0510a:3112_2": "hutvā siddhatthaṃ bhagavantaṃ vatthena pūjesinti attho. Sesaṃ suviññeyyamevāti.",
  "atk-s0510a:3113": "Dussadāyakattheraapadānavaṇṇanā samattā.",
  "atk-s0510a:3114": "9. Samādapakattheraapadānavaṇṇanā",
  "atk-s0510a:3115_0": "Nagare bandhumatiyātiādikaṃ āyasmato samādapakattherassa apadānaṃ. Ayampi thero purimabuddhānaṃ",
  "atk-s0510a:3115_1": "santike katakusalasambhāro anekesu bhavesu vivaṭṭūpanissayāni puññāni upacinanto",
  "atk-s0510a:3115_2": "vipassissa bhagavato kāle kulagehe nibbatto vuddhimanvāya gharāvāsaṃ saṇṭhapetvā",
  "atk-s0510a:3115_3": "puññāni karonto vasamāno saddho pasanno bahū upāsake sannipātetvā gaṇajeṭṭhako hutvā",
  "atk-s0510a:3115_4": "“māḷakaṃ karissāmā”ti te sabbe samādapetvā ekaṃ māḷakaṃ samaṃ kāretvā paṇḍarapulinaṃ",
  "atk-s0510a:3115_5": "okiritvā bhagavato niyyādesi. So tena puññena devaloke uppanno cha kāmāvacarasampattiyo",
  "atk-s0510a:3115_6": "anubhavitvā manussesu ca cakkavattiādisampattiyo anubhavitvā imasmiṃ buddhuppāde",
  "atk-s0510a:3115_7": "kulagehe nibbatto viññutaṃ patto bhagavati pasanno dhammaṃ sutvā pasannamānaso saddhājāto",
  "atk-s0510a:3115_8": "pabbajitvā sīlasampanno vattasampanno nacirasseva arahattaṃ pāpuṇi.",
  "atk-s0510a:3116_0": "44. So aparabhāge attano katakusalaṃ saritvā sañjātasomanasso pubbacaritāpadānaṃ",
  "atk-s0510a:3116_1": "pakāsento nagare bandhumatiyātiādimāha. Tattha bandhanti ñātigottādivasena ekasambandhā",
  "atk-s0510a:3116_2": "honti sakalanagaravāsinoti bandhū, bandhū etasmiṃ vijjantīti bandhumatī, tassā bandhumatiyā",
  "atk-s0510a:3116_3": "nāma nagare mahāpūgagaṇo upāsakasamūho ahosīti attho. Māḷaṃ kassāma saṅghassāti ettha",
  "atk-s0510a:3116_4": "māti gaṇhāti sampattasampattajanānaṃ cittanti māḷaṃ, atha vā sampattayatigaṇānaṃ",
  "atk-s0510a:3116_5": "cittassa vivekakaraṇe alanti māḷaṃ, māḷameva māḷakaṃ, bhikkhusaṅghassa phāsuvihāratthāya",
  "atk-s0510a:3116_6": "māḷakaṃ karissāmāti attho. Sesaṃ pākaṭamevāti.",
  "atk-s0510a:3117": "Samādapakattheraapadānavaṇṇanā samattā.",
  "atk-s0510a:3118": "10. Pañcaṅguliyattheraapadānavaṇṇanā",
  "atk-s0510a:3119_0": "Tisso nāmāsi bhagavātiādikaṃ āyasmato pañcaṅguliyattherassa apadānaṃ. Ayampi purimabuddhesu",
  "atk-s0510a:3119_1": "katādhikāre tattha tattha bhave vivaṭṭūpanissayāni puññāni upacinanto tissassa bhagavato",
  "atk-s0510a:3119_2": "kāle ekasmiṃ kule nibbatto vuddhimanvāya gharāvāsaṃ saṇṭhapetvā vibhavasampanno saddho",
  "atk-s0510a:3119_3": "pasanno vīthito vihāraṃ paṭipannaṃ bhagavantaṃ disvā jātisumanādianekāni sugandhapupphāni",
  "atk-s0510a:3119_4": "candanādīni ca vilepanāni gāhāpetvā vihāraṃ gato pupphehi bhagavantaṃ pūjetvā vilepanehi",
  "atk-s0510a:3119_5": "bhagavato sarīre pañcaṅgulikaṃ katvā vanditvā pakkāmi.",
  "atk-s0510a:3120_0": "50. So tena puññena devamanussesu ubhayasampattiyo anubhavitvā imasmiṃ buddhuppāde",
  "atk-s0510a:3120_1": "vibhavasampanne ekasmiṃ kule nibbattitvā vuddhimanvāya satthu dhammadesanaṃ sutvā",
  "atk-s0510a:3120_2": "pasannamānaso pabbajitvā vipassanaṃ vaḍḍhetvā nacirasseva arahā hutvā pubbakammaṃ",
  "atk-s0510a:3120_3": "saranto paccakkhato ñatvā “imaṃ nāma kusalakammaṃ katvā īdisaṃ lokuttarasampattiṃ",
  "atk-s0510a:3120_4": "pattomhī”ti pubbacaritāpadānaṃ pakāsento tisso nāmāsi bhagavātiādimāha. Taṃ sabbaṃ uttānatthamevāti.",
  "atk-s0510a:3121": "Pañcaṅguliyattheraapadānavaṇṇanā samattā.",
  "atk-s0510a:3122": "Sattarasamavaggavaṇṇanā samattā.",
  "atk-s0510a:3123": "18. Kumudavaggo",
  "atk-s0510a:3124": "1. Kumudamāliyattheraapadānavaṇṇanā",
  "atk-s0510a:3125_0": "Pabbate himavantamhītiādikaṃ āyasmato kumudamāliyattherassa apadānaṃ. Ayampi thero",
  "atk-s0510a:3125_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3125_2": "atthadassissa bhagavato kāle himavantapabbatasamīpe jātassarassa āsanne rakkhaso",
  "atk-s0510a:3125_3": "hutvā nibbatto atthadassiṃ bhagavantaṃ tattha upagataṃ disvā pasannamānaso kumudapupphāni",
  "atk-s0510a:3125_4": "ocinitvā bhagavantaṃ pūjesi. Bhagavā anumodanaṃ katvā pakkāmi.",
  "atk-s0510a:3126_0": "1. So tena puññena tato cavitvā devalokaṃ upapanno cha kāmāvacarasampattiyo anubhavitvā",
  "atk-s0510a:3126_1": "manussesu ca cakkavattiādisampattiyo anubhavitvā imasmiṃ buddhuppāde kulagehe nibbatto",
  "atk-s0510a:3126_2": "vuddhippatto ratanattaye pasanno pabbajitvā vāyamanto brahmacariyapariyosānaṃ arahattaṃ",
  "atk-s0510a:3126_3": "patvā attano pubbakammaṃ saritvā somanassajāto pubbacaritāpadānaṃ pakāsento pabbate",
  "atk-s0510a:3126_4": "himavantamhītiādimāha. Tattha tatthajo rakkhaso āsinti tasmiṃ jātassarasamīpe jāto",
  "atk-s0510a:3126_5": "nibbatto rakkhaso pararudhiramaṃsakhādako niddayo ghorarūpo bhayānakasabhāvo mahābalo",
  "atk-s0510a:3126_6": "mahāthāmo kakkhaḷo yakkho āsiṃ ahosinti attho.",
  "atk-s0510a:3127_0": "Kumudaṃ pupphate tatthāti tasmiṃ mahāsare sūriyaraṃsiyā abhāve sati sāyanhe makuḷitaṃ",
  "atk-s0510a:3127_1": "kuñcitākārena nippabhaṃ avaṇṇaṃ hotīti “kumuda”nti laddhanāmaṃ pupphaṃ pupphate vikasatīti",
  "atk-s0510a:3127_2": "attho. Cakkamattāni jāyareti tāni pupphāni rathacakkapamāṇāni hutvā jāyantīti attho.",
  "atk-s0510a:3127_3": "Sesaṃ suviññeyyamevāti.",
  "atk-s0510a:3128": "Kumudamāliyattheraapadānavaṇṇanā samattā.",
  "atk-s0510a:3129": "2. Nisseṇidāyakattheraapadānavaṇṇanā",
  "atk-s0510a:3130_0": "Koṇḍaññassa bhagavatotiādikaṃ āyasmato nisseṇidāyakattherassa apadānaṃ. Ayampi purimajinavaresu",
  "atk-s0510a:3130_1": "katādhikāro anekāsu jātīsu vivaṭṭūpanissayāni puññāni upacinanto koṇḍaññassa bhagavato",
  "atk-s0510a:3130_2": "kāle vaḍḍhakikule nibbatto saddho pasanno bhagavato dhammadesanaṃ sutvā pasannamānaso",
  "atk-s0510a:3130_3": "bhagavato vasanapāsādassārohanatthāya sārakaṭṭhamayaṃ nisseṇiṃ katvā ussāpetvā ṭhapesi.",
  "atk-s0510a:3130_4": "Bhagavā tassa pasādasaṃvaḍḍhanatthāya passantasseva uparipāsādaṃ āruhi. So atīva",
  "atk-s0510a:3130_5": "pasanno teneva pītisomanassena kālaṃ katvā devaloke nibbatto tattha dibbasampattiṃ",
  "atk-s0510a:3130_6": "anubhavitvā manussesu jāyamāno nisseṇidānanissandena uccakule nibbatto manussasukhaṃ",
  "atk-s0510a:3130_7": "anubhavitvā imasmiṃ buddhuppāde ekasmiṃ kule nibbatto satthu dhammadesanaṃ sutvā",
  "atk-s0510a:3130_8": "saddhājāto pabbajito nacirasseva arahā ahosi.",
  "atk-s0510a:3131_0": "9. So attano pubbakammaṃ saritvā somanassajāto pubbacaritāpadānaṃ pakāsento koṇḍaññassa",
  "atk-s0510a:3131_1": "bhagavatotiādimāha. Tattha koṇḍaññassāti kucchito hutvā ḍeti pavattatīti koṇḍo, lāmakasatto,",
  "atk-s0510a:3131_2": "koṇḍato aññoti koṇḍañño, alāmako uttamapurisoti attho. Atha vā brāhmaṇagottesu koṇḍaññagotte",
  "atk-s0510a:3131_3": "uppannattā “koṇḍañño”ti gottavasena tassa nāmaṃ, tassa koṇḍaññassa. Sesaṃ pākaṭamevāti.",
  "atk-s0510a:3132": "Nisseṇidāyakattheraapadānavaṇṇanā samattā.",
  "atk-s0510a:3133": "3. Rattipupphiyattheraapadānavaṇṇanā",
  "atk-s0510a:3134_0": "Migaluddo pure āsintiādikaṃ āyasmato rattipupphiyattherassa apadānaṃ. Ayampi purimabuddhesu",
  "atk-s0510a:3134_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:3134_2": "bhagavato kāle nesādakule uppanno migavadhāya araññe vicaramāno tassa kāruññena araññe",
  "atk-s0510a:3134_3": "caramānaṃ vipassiṃ bhagavantaṃ disvā pasannamānaso pupphitaṃ rattikaṃ nāma pupphaṃ",
  "atk-s0510a:3134_4": "kuṭajapupphañca saha vaṇṭena ocinitvā somanassacittena pūjesi. Bhagavā anumodanaṃ katvā pakkāmi.",
  "atk-s0510a:3135_0": "13. So teneva puññena devamanussesu saṃsaranto ubhayasampattiyo anubhavitvā imasmiṃ",
  "atk-s0510a:3135_1": "buddhuppāde kulagehe nibbatto viññutaṃ patto ratanattaye pasanno satthu dhammadesanaṃ",
  "atk-s0510a:3135_2": "sutvā kāmesu ādīnavaṃ disvā pabbajitvā nacirasseva arahattaṃ patto attano pubbakammaṃ",
  "atk-s0510a:3135_3": "saritvā “nesādabhūtena mayā katakusalaṃ sundara”nti somanassajāto pubbacaritāpadānaṃ",
  "atk-s0510a:3135_4": "pakāsento migaluddo pure āsintiādimāha. Tattha migānaṃ luddo sāhasiko mārakoti migaluddo,",
  "atk-s0510a:3135_5": "migesu vā luddo lobhīti migaluddo, nesādo āsiṃ pureti attho.",
  "atk-s0510a:3136_0": "14. Rattikaṃ pupphitaṃ disvāti padumapupphādīni anekāni pupphāni sūriyaraṃsisamphassena",
  "atk-s0510a:3136_1": "divā pupphanti rattiyaṃ makuḷitāni honti. Jātisumanamallikādīni anekāni pupphāni",
  "atk-s0510a:3136_2": "pana rattiyaṃ pupphanti no divā. Tasmā rattiyaṃ pupphanato rattipupphanāmakāni anekāni",
  "atk-s0510a:3136_3": "sugandhapupphāni ca kuṭajapupphāni ca gahetvā pūjesinti attho. Sesaṃ uttānatthamevāti.",
  "atk-s0510a:3137": "Rattipupphiyattheraapadānavaṇṇanā samattā.",
  "atk-s0510a:3138": "4. Udapānadāyakattheraapadānavaṇṇanā",
  "atk-s0510a:3139_0": "Vipassino bhagavatotiādikaṃ āyasmato udapānadāyakattherassa apadānaṃ. Ayampi thero",
  "atk-s0510a:3139_1": "purimamunivaresu katādhikāro anekesu bhavesu katapuññasañcayo vipassissa bhagavato",
  "atk-s0510a:3139_2": "kāle kulagehe nibbatto vuddhippatto “pānīyadānaṃ mayā dātabbaṃ, tañca nirantaraṃ",
  "atk-s0510a:3139_3": "katvā pavattetuṃ vaṭṭatī”ti cintetvā ekaṃ kūpaṃ khanāpetvā udakasampattakāle iṭṭhakāhi",
  "atk-s0510a:3139_4": "cināpetvā thiraṃ katvā tattha uṭṭhitena udakena puṇṇaṃ taṃ udapānaṃ vipassissa bhagavato",
  "atk-s0510a:3139_5": "niyyādesi. Bhagavā pānīyadānānisaṃsadīpakaṃ anumodanaṃ akāsi. So tena puññena devamanussesu",
  "atk-s0510a:3139_6": "saṃsaranto nibbattanibbattaṭṭhāne pokkharaṇīudapānapānīyādisampanno sukhamanubhavitvā",
  "atk-s0510a:3139_7": "imasmiṃ buddhuppāde ekasmiṃ kule nibbatto vuddhimanvāya saddho pasanno pabbajitvā",
  "atk-s0510a:3139_8": "nacirasseva arahā ahosi.",
  "atk-s0510a:3140_0": "18. So aparabhāge attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:3140_1": "vipassino bhagavatotiādimāha. Tattha udapāno kato mayāti udakaṃ pivanti etthāti udapāno,",
  "atk-s0510a:3140_2": "kūpapokkharaṇītaḷākānametaṃ adhivacanaṃ. So udapāno kūpo vipassissa bhagavato atthāya",
  "atk-s0510a:3140_3": "kato khanitoti attho. Sesaṃ uttānatthamevāti.",
  "atk-s0510a:3141": "Udapānadāyakattheraapadānavaṇṇanā samattā.",
  "atk-s0510a:3142": "5. Sīhāsanadāyakattheraapadānavaṇṇanā",
  "atk-s0510a:3143_0": "Nibbute lokanāthamhītiādikaṃ āyasmato sīhāsanadāyakattherassa apadānaṃ. Ayampi purimabuddhesu",
  "atk-s0510a:3143_1": "katādhikāro tattha tattha bhave nibbānādhigamatthāya katapuññūpacayo padumuttarassa",
  "atk-s0510a:3143_2": "bhagavato kāle gahapatikule nibbatto viññutaṃ patto satthu dhammadesanaṃ sutvā ratanattaye",
  "atk-s0510a:3143_3": "pasanno tasmiṃ bhagavati parinibbute sattahi ratanehi khacitaṃ sīhāsanaṃ kārāpetvā",
  "atk-s0510a:3143_4": "bodhirukkhaṃ pūjesi, bahūhi mālāgandhadhūpehi ca pūjesi.",
  "atk-s0510a:3144_0": "21. So tena puññena devamanussesu saṃsaranto ubhayasampattiyo anubhavitvā sabbattha",
  "atk-s0510a:3144_1": "pūjito imasmiṃ buddhuppāde sāvatthiyaṃ kulagehe nibbatto vuddhippatto gharāvāsaṃ",
  "atk-s0510a:3144_2": "vasanto satthu dhammadesanaṃ sutvā pasannamānaso ñātivaggaṃ pahāya pabbajito nacirasseva",
  "atk-s0510a:3144_3": "arahā hutvā pubbūpacitakusalasambhāraṃ saritvā sañjātasomanasso pubbacaritāpadānaṃ",
  "atk-s0510a:3144_4": "pakāsento nibbute lokanāthamhītiādimāha. Tattha sīhāsanamadāsahanti sīharūpahiraññasuvaṇṇaratanehi",
  "atk-s0510a:3144_5": "khacitaṃ āsanaṃ sīhāsanaṃ, sīhassa vā abhītassa bhagavato nisinnārahaṃ, sīhaṃ vā",
  "atk-s0510a:3144_6": "seṭṭhaṃ uttamaṃ āsananti sīhāsanaṃ, taṃ ahaṃ adāsiṃ, bodhirukkhaṃ pūjesinti attho.",
  "atk-s0510a:3144_7": "Sesaṃ suviññeyyamevāti.",
  "atk-s0510a:3145": "Sīhāsanadāyakattheraapadānavaṇṇanā samattā.",
  "atk-s0510a:3146": "6. Maggadattikattheraapadānavaṇṇanā",
  "atk-s0510a:3147_0": "Anomadassī bhagavātiādikaṃ āyasmato maggadattikattherassa apadānaṃ. Ayampāyasmā purimabuddhesu",
  "atk-s0510a:3147_1": "katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a:3147_2": "bhagavato kāle kulagehe nibbatto vuddhimanvāya gharāvāsaṃ saṇṭhapetvā vasanto anomadassiṃ",
  "atk-s0510a:3147_3": "bhagavantaṃ ākāse caṅkamantaṃ pāduddhāre pāduddhāracaṅkamanaṭṭhāne pupphānaṃ vikiraṇaṃ",
  "atk-s0510a:3147_4": "acchariyañca disvā pasannamānaso pupphāni ākāse ukkhipi, tāni vitānaṃ hutvā aṭṭhaṃsu.",
  "atk-s0510a:3148_0": "26. So tena puññena sugatīsuyeva saṃsaranto sabbattha pūjito sukhaṃ anubhavitvā imasmiṃ",
  "atk-s0510a:3148_1": "buddhuppāde ekasmiṃ kule nibbatto kamena yobbaññaṃ pāpuṇitvā saddhājāto pabbajitvā",
  "atk-s0510a:3148_2": "vattasampanno nacirasseva arahattaṃ patto caṅkamanassa pūjitattā maggadattikattheroti",
  "atk-s0510a:3148_3": "pākaṭo. So pubbakammaṃ saritvā somanassajāto pubbacaritāpadānaṃ pakāsento anomadassī",
  "atk-s0510a:3148_4": "bhagavātiādimāha. Diṭṭhadhammasukhatthāyāti imasmiṃ attabhāve caṅkamanena sarīrasallahukādisukhaṃ",
  "atk-s0510a:3148_5": "paṭiccāti attho. Abbhokāsamhi caṅkamīti abbhokāse aṅgaṇaṭṭhāne caṅkami, padavikkhepaṃ",
  "atk-s0510a:3148_6": "padasañcāraṃ akāsīti attho.",
  "atk-s0510a:3149_0": "Uddhate pāde pupphānīti caṅkamantena pāde uddhate padumuppalādīni pupphāni pathavito",
  "atk-s0510a:3149_1": "uggantvā caṅkame vikiriṃsūti attho. Sobhaṃ muddhani tiṭṭhareti buddhassa muddhani",
  "atk-s0510a:3149_2": "sīse sobhayamānā tāni tiṭṭhantīti attho. Sesaṃ suviññeyyamevāti.",
  "atk-s0510a:3150": "Maggadattikattheraapadānavaṇṇanā samattā.",
  "atk-s0510a:3151": "7. Ekadīpiyattheraapadānavaṇṇanā",
  "atk-s0510a:3152_0": "Padumuttarassa muninotiādikaṃ āyasmato ekadīpiyattherassa apadānaṃ. Ayampāyasmā purimajinaseṭṭhesu",
  "atk-s0510a:3152_1": "katakusalasambhāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3152_2": "bhagavato kāle gahapatikule nibbatto vuddhippatto saddho pasanno bhagavato salalamahābodhimhi",
  "atk-s0510a:3152_3": "ekapadīpaṃ pūjesi, thāvaraṃ katvā niccamekapadīpapūjanatthāya telavaṭṭaṃ paṭṭhapesi.",
  "atk-s0510a:3152_4": "So tena puññena devamanussesu saṃsaranto sabbattha jalamāno pasannacakkhuko ubhayasukhamanubhavitvā",
  "atk-s0510a:3152_5": "imasmiṃ buddhuppāde sāvatthiyaṃ vibhavasampanne ekasmiṃ kule nibbatto viññutaṃ patto",
  "atk-s0510a:3152_6": "ratanattaye pasanno pabbajitvā nacirasseva arahattaṃ patto dīpapūjāya laddhavisesādhigamattā",
  "atk-s0510a:3152_7": "ekadīpiyattheroti pākaṭo.",
  "atk-s0510a:3153": "30. So aparabhāge attano pubbakammaṃ saritvā somanassajāto pubbacaritāpadānaṃ pakāsento padumuttarassa muninotiādimāha. Taṃ sabbaṃ uttānatthamevāti.",
  "atk-s0510a:3154": "Ekadīpiyattheraapadānavaṇṇanā samattā.",
  "atk-s0510a:3155": "8. Maṇipūjakattheraapadānavaṇṇanā",
  "atk-s0510a:3156_0": "Orena himavantassātiādikaṃ āyasmato maṇipūjakattherassa apadānaṃ. Ayampi thero purimabuddhesu",
  "atk-s0510a:3156_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3156_2": "bhagavato kāle ekasmiṃ kule nibbatto gharāvāsaṃ saṇṭhapetvā tatthādīnavaṃ disvā gharāvāsaṃ",
  "atk-s0510a:3156_3": "pahāya tāpasapabbajjaṃ pabbajitvā himavantaorabhāge ekissā nadiyā samīpe paṇṇasālaṃ",
  "atk-s0510a:3156_4": "kāretvā vasanto vivekakāmatāya tassānukampāya ca tattha upagataṃ padumuttaraṃ bhagavantaṃ",
  "atk-s0510a:3156_5": "disvā pasannamānaso maṇipallaṅkaṃ bhagavato pūjesi. Bhagavā tassa pasādavaḍḍhanatthāya",
  "atk-s0510a:3156_6": "tattha nisīdi. So bhiyyosomattāya pasanno nibbānādhigamatthāya patthanaṃ akāsi. Bhagavā",
  "atk-s0510a:3156_7": "anumodanaṃ vatvā pakkāmi. So tena puññena devamanussesu saṃsaranto sabbattha pūjito",
  "atk-s0510a:3156_8": "sukhaṃ anubhavitvā imasmiṃ buddhuppāde sāvatthiyaṃ vibhavasampanne kule nibbatto",
  "atk-s0510a:3156_9": "gharāvāsaṃ vasanto ekadivasaṃ satthu dhammadesanaṃ sutvā paṭiladdhasaddho pabbajitvā",
  "atk-s0510a:3156_10": "nacirasseva arahā ahosi.",
  "atk-s0510a:3157_0": "34. So ekadivasaṃ attanā katakusalaṃ saritvā sañjātasomanasso pubbacaritāpadānaṃ",
  "atk-s0510a:3157_1": "pakāsento orena himavantassātiādimāha. Tattha orenāti himavantassa aparaṃ bhāgaṃ",
  "atk-s0510a:3157_2": "vihāya orena, bhummatthe karaṇavacanaṃ, orasmiṃ disābhāgeti attho. Nadikā sampavattathāti",
  "atk-s0510a:3157_3": "apākaṭanāmadheyyā ekā nadī saṃsuṭṭhu pavattānī vahānī sandamānā ahosīti attho. Tassā",
  "atk-s0510a:3157_4": "cānupakhettamhīti tassā nadiyā anupakhettamhi tīrasamīpeti attho. Sayambhū vasate",
  "atk-s0510a:3157_5": "tadāti yadā ahaṃ maṇipallaṅkaṃ pūjesiṃ, tadā anācariyako hutvā sayameva buddhabhūto",
  "atk-s0510a:3157_6": "bhagavā vasate viharatīti attho.",
  "atk-s0510a:3158_0": "35. Maṇiṃ paggayha pallaṅkanti maṇinti cittaṃ ārādheti somanassaṃ karotīti maṇi,",
  "atk-s0510a:3158_1": "atha vā māti pamāṇaṃ karoti ābharaṇanti maṇi, atha vā marantāpi rājayuvarājādayo",
  "atk-s0510a:3158_2": "taṃ na pariccajanti tadatthāya saṅgāmaṃ karontīti maṇi, taṃ maṇiṃ maṇimayaṃ pallaṅkaṃ",
  "atk-s0510a:3158_3": "manoramaṃ sādhu cittaṃ suṭṭhu vicittaṃ paggayha gahetvā buddhaseṭṭhassa abhiropayiṃ",
  "atk-s0510a:3158_4": "pūjesinti attho. Sesaṃ sabbaṃ uttānatthamevāti.",
  "atk-s0510a:3159": "Maṇipūjakattheraapadānavaṇṇanā samattā.",
  "atk-s0510a:3160": "9. Tikicchakattheraapadānavaṇṇanā",
  "atk-s0510a:3161_0": "Nagare bandhumatiyātiādikaṃ āyasmato tikicchakattherassa apadānaṃ. Ayampāyasmā purimajinavaresu",
  "atk-s0510a:3161_1": "katādhikāro tattha tattha bhave vivaṭṭūpanissayāni puññāni upacinanto vipassissa",
  "atk-s0510a:3161_2": "bhagavato kāle bandhumatīnagare vejjakule nibbatto bahussuto susikkhito vejjakamme",
  "atk-s0510a:3161_3": "cheko bahū rogino tikicchanto vipassissa bhagavato upaṭṭhākassa asokanāmattherassa",
  "atk-s0510a:3161_4": "rogaṃ tikicchi. So tena puññena devamanussesu aparāparaṃ sukhaṃ anubhavanto nibbattanibbattabhave",
  "atk-s0510a:3161_5": "arogo dīghāyuko suvaṇṇavaṇṇasarīro ahosi.",
  "atk-s0510a:3162_0": "39. So imasmiṃ buddhuppāde sāvatthiyaṃ gahapatikule nibbatto vuddhimanvāya sabbasippesu",
  "atk-s0510a:3162_1": "nipphattiṃ patto arogo sukhito vibhavasampanno ratanattaye pasanno satthu dhammadesanaṃ",
  "atk-s0510a:3162_2": "sutvā paṭiladdhasaddho gharāvāsaṃ pahāya pabbajitvā nacirasseva arahā hutvā pubbakammaṃ",
  "atk-s0510a:3162_3": "saritvā somanassajāto pubbacaritāpadānaṃ pakāsento nagare bandhumatiyātiādimāha.",
  "atk-s0510a:3162_4": "Taṃ sabbaṃ heṭṭhā vuttanayattā uttānatthamevāti.",
  "atk-s0510a:3163": "Tikicchakattheraapadānavaṇṇanā samattā.",
  "atk-s0510a:3164": "10. Saṅghupaṭṭhākattheraapadānavaṇṇanā",
  "atk-s0510a:3165_0": "Vessabhumhi bhagavatītiādikaṃ āyasmato saṅghupaṭṭhākattherassa apadānaṃ. Ayampi thero",
  "atk-s0510a:3165_1": "purimabuddhesu katakusalasambhāro anekesu bhavesu vivaṭṭūpanissayāni puññāni upacinanto",
  "atk-s0510a:3165_2": "vessabhussa bhagavato kāle tassārāmikassa putto hutvā nibbatto viññutaṃ patvā saddho",
  "atk-s0510a:3165_3": "pasanno vihāresu ārāmikakammaṃ karonto sakkaccaṃ saṅghaṃ upaṭṭhāsi. So teneva kusalakammena",
  "atk-s0510a:3165_4": "devamanussesu saṃsaranto ubhayasampattiyo anubhavitvā imasmiṃ buddhuppāde sāvatthiyaṃ",
  "atk-s0510a:3165_5": "gahapatikule nibbatto vuddhippatto vibhavasampanno sukhappatto pākaṭo satthu dhammadesanaṃ",
  "atk-s0510a:3165_6": "sutvā sāsane pasanno pabbajitvā vattasampanno sāsanaṃ sobhayamāno vipassanaṃ vaḍḍhento",
  "atk-s0510a:3165_7": "nacirasseva saha paṭisambhidāhi arahattaṃ patto chaḷabhiñño pubbe katakusalakammavasena",
  "atk-s0510a:3165_8": "saṅghupaṭṭhākattheroti pākaṭo ahosi.",
  "atk-s0510a:3166_0": "45. So ekadivasaṃ “pubbe mayā kiṃ nāma kammaṃ katvā ayaṃ lokuttarasampatti laddhā”ti",
  "atk-s0510a:3166_1": "attano pubbakammaṃ saritvā paccakkhato jānitvā somanassajāto pubbacaritāpadānaṃ pākaṭaṃ",
  "atk-s0510a:3166_2": "karonto vessabhumhi bhagavatītiādimāha. Tattha ahosārāmiko ahanti ahaṃ vessabhussa",
  "atk-s0510a:3166_3": "bhagavato sāsane ārāmiko ahosinti attho. Sesaṃ heṭṭhā vuttanayattā uttānatthattā",
  "atk-s0510a:3166_4": "ca suviññeyyamevāti.",
  "atk-s0510a:3167": "Saṅghupaṭṭhākattheraapadānavaṇṇanā samattā.",
  "atk-s0510a:3168": "Aṭṭhārasamavaggavaṇṇanā samattā.",
  "atk-s0510a:3169": "19. Kuṭajapupphiyavaggo",
  "atk-s0510a:3170": "1-10. Kuṭajapupphiyattheraapadānādivaṇṇanā",
  "atk-s0510a:3171_0": "Ito parampi ekūnavīsatimavagge āgatānaṃ imesaṃ kuṭajapupphiyattherādīnaṃ dasannaṃ",
  "atk-s0510a:3171_1": "therānaṃ apubbaṃ natthi. Tesañhi therānaṃ purimabuddhānaṃ santike katapuññasambhārānaṃ",
  "atk-s0510a:3171_2": "vasena pākaṭanāmāni ceva nivāsanagarādīni ca heṭṭhā vuttanayeneva veditabbānīti taṃ",
  "atk-s0510a:3171_3": "sabbaṃ apadānaṃ suviññeyyamevāti.",
  "atk-s0510a:3172": "Ekūnavīsatimavaggavaṇṇanā samattā.",
  "atk-s0510a:3173": "20. Tamālapupphiyavaggo",
  "atk-s0510a:3174": "1-10. Tamālapupphiyattheraapadānādivaṇṇanā",
  "atk-s0510a:3175": "Vīsatime vagge paṭhamattherāpadānaṃ uttānameva.",
  "atk-s0510a:3176_0": "6. Dutiyattherāpadāne yaṃ dāyavāsiko isīti isipabbajjaṃ pabbajitvā vane vasanabhāvena",
  "atk-s0510a:3176_1": "dāyavāsiko isīti saṅkhaṃ gato, attano anukampāya taṃ vanaṃ upagatassa siddhatthassa",
  "atk-s0510a:3176_2": "satthuno vasanamaṇḍapacchādanatthāya yaṃ tiṇaṃ, taṃ lāyati chindatīti attho. Dabbachadanaṃ",
  "atk-s0510a:3176_3": "katvā anekehi khuddakadaṇḍakehi maṇḍapaṃ katvā taṃ tiṇena chādetvā siddhatthassa",
  "atk-s0510a:3176_4": "bhagavato ahaṃ adāsiṃ pūjesinti attho.",
  "atk-s0510a:3177": "8. Sattāhaṃ dhārayuṃ tatthāti taṃ maṇḍapaṃ tattha ṭhitā devamanussā sattāhaṃ nirodhasamāpattiṃ samāpajjitvā nisinnassa satthuno dhārayuṃ dhāresunti attho. Sesaṃ uttānatthamevāti.",
  "atk-s0510a:3178_0": "Tatiyattherassa apadāne khaṇḍaphulliyattheroti ettha khaṇḍanti kaṭṭhānaṃ jiṇṇattā",
  "atk-s0510a:3178_1": "chinnabhinnaṭṭhānaṃ, phullanti kaṭṭhānaṃ jiṇṇaṭṭhāne kaṇṇakitamahicchattakādipupphanaṃ,",
  "atk-s0510a:3178_2": "khaṇḍañca phullañca khaṇḍaphullāni, khaṇḍaphullānaṃ paṭisaṅkharaṇaṃ punappunaṃ thirakaraṇanti",
  "atk-s0510a:3178_3": "khaṇḍaphullapaṭisaṅkharaṇaṃ. Imassa pana therassa sambhārapūraṇakāle phussassa bhagavato",
  "atk-s0510a:3178_4": "cetiye chinnabhinnaṭṭhāne sudhāpiṇḍaṃ makkhetvā thirakaraṇaṃ khaṇḍaphullapaṭisaṅkharaṇaṃ",
  "atk-s0510a:3178_5": "nāma. Tasmā so khaṇḍaphulliyo theroti pākaṭo ahosi. Tatiyaṃ.",
  "atk-s0510a:3179": "17. Catutthattherassāpadāne rañño baddhacaro ahanti rañño paricārako kammakārako ahosinti attho.",
  "atk-s0510a:3180": "19. Jalajuttamanāminoti jale udake jātaṃ jalajaṃ, kiṃ taṃ padumaṃ, padumena samānanāmattā padumuttarassa bhagavatoti attho. Uttamapadumanāmassa bhagavatoti vā attho. Catutthaṃ.",
  "atk-s0510a:3181": "Pañcamaṃ uttānatthameva.",
  "atk-s0510a:3182_0": "28. Chaṭṭhe nagare dvāravatiyāti mahādvāravātapānakavāṭaphalakāhi vatipākāraṭṭālagopurakaddamodakaparikhāhi",
  "atk-s0510a:3182_1": "ca sampannaṃ nagaranti dvāravatīnagaraṃ, dvāraṃ vatiñca padhānaṃ katvā nagarassa",
  "atk-s0510a:3182_2": "upalakkhitattā “dvāravatī nagara”nti voharantīti nagare dvāravatiyāti vuttaṃ. Mālāvaccho",
  "atk-s0510a:3182_3": "pupphārāmo mama ahosīti attho.",
  "atk-s0510a:3183": "31. Te kisalayāti te asokapallavā. Chaṭṭhaṃ.",
  "atk-s0510a:3184": "Sattamaṭṭhamanavamāni uttānatthāneva. Dasamepi apubbaṃ natthīti.",
  "atk-s0510a:3185": "Vīsatimavaṇṇanā samattā.",
  "atk-s0510a:3186": "21-23. Kaṇikārapupphiyādivaggo",
  "atk-s0510a:3187": "1-30. Kaṇikārapupphiyattheraapadānādivaṇṇanā",
  "atk-s0510a:3188_0": "Ito paraṃ sabbattha anuttānapadavaṇṇanaṃ karissāma. Ekavīsatime bāvīsatime tevīsatime",
  "atk-s0510a:3188_1": "ca vagge sabbesaṃ therānaṃ sayaṃkatena puññena laddhanāmāni, katapuññānañca nānattaṃ",
  "atk-s0510a:3188_2": "tesaṃ byākaraṇadāyakānaṃ buddhānaṃ nāmāni vasitanagarāni ca heṭṭhā vuttanayattā sabbānipi",
  "atk-s0510a:3188_3": "uttānāneva. Apadānagāthānamattho ca nayānuyogena suviññeyyoyevāti.",
  "atk-s0510a:3189": "24. Udakāsanavaggo",
  "atk-s0510a:3190": "1-10.Udakāsanadāyakattheraapadānādivaṇṇanā",
  "atk-s0510a:3191": "Catuvīsatime vagge paṭhamadutiyāpadānāni uttānāneva.",
  "atk-s0510a:3192_0": "9. Tatiyāpadāne aruṇavatiyā nagareti ā samantato ālokaṃ karonto uṇati uggacchatīti",
  "atk-s0510a:3192_1": "aruṇo, so tasmiṃ vijjatīti aruṇavatī, tasmiṃ nagare ālokaṃ karonto sūriyo uggacchatīti",
  "atk-s0510a:3192_2": "attho. Sesanagaresupi sūriyuggamane vijjamānepi visesavacanaṃ sabbacatuppadānaṃ mahiyaṃ",
  "atk-s0510a:3192_3": "sayanepi sati mahiyaṃ sayatīti mahiṃsoti vacanaṃ viya rūḷhivasena vuttanti veditabbaṃ.",
  "atk-s0510a:3192_4": "Atha vā pākārapāsādahammiyādīsu suvaṇṇarajatamaṇimuttādisattaratanapabhāhi aruṇuggamanaṃ",
  "atk-s0510a:3192_5": "viya pabhāvatī aruṇavatī nāma, tasmiṃ aruṇavatiyā nagare, pūpiko pūpavikkayena jīvikaṃ",
  "atk-s0510a:3192_6": "kappento ahosinti attho.",
  "atk-s0510a:3193_0": "14. Catutthāpadāne tivarāyaṃ pure rammeti tīhi pākārehi parivāritā parikkhittāti",
  "atk-s0510a:3193_1": "tivarā, khajjabhojjādiupabhogavatthābharaṇādinaccagītādīhi ramaṇīyanti rammaṃ, tasmiṃ",
  "atk-s0510a:3193_2": "tivarāyaṃ pure nagare ramme naḷakāro ahaṃ ahosinti sambandho.",
  "atk-s0510a:3194": "Pañcamāpadānaṃ uttānatthameva.",
  "atk-s0510a:3195_0": "23. Chaṭṭhāpadāne vaṇṇakāro ahaṃ tadāti nīlapītarattādivaṇṇavasena vatthāni karoti",
  "atk-s0510a:3195_1": "rañjetīti vaṇṇakāro. Vattharajako hutvā cetiye vatthehi acchādanasamaye nānāvaṇṇehi",
  "atk-s0510a:3195_2": "dussāni rañjesinti attho.",
  "atk-s0510a:3196_0": "27. Sattamāpadāne piyālaṃ pupphitaṃ disvāti supupphitaṃ piyālarukkhaṃ disvā. Gatamagge",
  "atk-s0510a:3196_1": "khipiṃ ahanti ahaṃ migaluddo nesādo hutvā piyālapupphaṃ ocinitvā buddhassa gatamagge",
  "atk-s0510a:3196_2": "khipiṃ pūjesinti attho.",
  "atk-s0510a:3197_0": "30. Aṭṭhamāpadāne sake sippe apatthaddhoti attano takkabyākaraṇādisippasmiṃ apatthaddho",
  "atk-s0510a:3197_1": "patiṭṭhito cheko ahaṃ kānanaṃ agamaṃ gato sambuddhaṃ yantaṃ disvānāti vanantare gacchantaṃ",
  "atk-s0510a:3197_2": "vipassiṃ sambuddhaṃ passitvā. Ambayāgaṃ adāsahanti ahaṃ ambadānaṃ adāsinti attho.",
  "atk-s0510a:3198": "33. Navamāpadāne jagatī kāritā mayhanti atthadassissa bhagavato sarīradhātunidhāpitacetiye jagati chinnabhinnaālindapupphādhānasaṅkhātā jagati mayā kāritā kārāpitāti attho.",
  "atk-s0510a:3199": "Dasamāpadānaṃ uttānatthamevāti.",
  "atk-s0510a:3200": "Catuvīsatimavaggavaṇṇanā samattā.",
  "atk-s0510a:3201": "25. Tuvaradāyakavaggo",
  "atk-s0510a:3202": "1-10. Tuvaradāyakattheraapadānādivaṇṇanā",
  "atk-s0510a:3203_0": "1. Pañcavīsatime vagge paṭhamāpadāne bharitvā tuvaramādāyāti tuvaraaṭṭhiṃ muggakalayasadisaṃ",
  "atk-s0510a:3203_1": "tuvaraṭṭhiṃ bhajjitvā pupphetvā bhājanena ādāya saṅghassa vanamajjhogāhakassa adadiṃ adāsinti attho.",
  "atk-s0510a:3204_0": "4-5. Dutiyāpadāne dhanuṃ advejjhaṃ katvānāti migādīnaṃ māraṇatthāya dhanuṃ sannayhitvā",
  "atk-s0510a:3204_1": "caramāno kesaraṃ ogataṃ disvāti supupphitaṃ khuddakasaraṃ disvā buddhassa abhiropesinti",
  "atk-s0510a:3204_2": "ahaṃ cittaṃ pasādetvā vanaṃ sampattassa tissassa bhagavato abhiropayiṃ pūjesinti attho.",
  "atk-s0510a:3205_0": "9-10. Tatiyāpadāne jalakukkuṭoti jātassare caramānakukkuṭo. Tuṇḍena kesariṃ gayhāti",
  "atk-s0510a:3205_1": "padumapupphaṃ mukhatuṇḍena ḍaṃsitvā ākāsena gacchantassa tissassa bhagavato abhiropesiṃ pūjesinti attho.",
  "atk-s0510a:3206_0": "14. Catutthāpadāne viravapupphamādāyāti vividhaṃ ravati saddaṃ karotīti viravaṃ,",
  "atk-s0510a:3206_1": "saddakaraṇavelāyaṃ vikasanato “virava”nti laddhanāmaṃ pupphasamūhaṃ ādāya gahetvā",
  "atk-s0510a:3206_2": "siddhatthassa buddhassa abhiropayiṃ pūjesinti attho.",
  "atk-s0510a:3207_0": "17. Pañcamāpadāne kuṭigopakoti senāsanapālako. Kālena kālaṃ dhūpesinti sampattasampattakālānukāle",
  "atk-s0510a:3207_1": "dhūpesiṃ, dhūpena sugandhaṃ akāsinti attho. Siddhatthassa bhagavato gandhakuṭikālānusāridhūpena",
  "atk-s0510a:3207_2": "dhūpesiṃ vāsesinti attho.",
  "atk-s0510a:3208": "Chaṭṭhasattamāpadānāni uttānatthāneva.",
  "atk-s0510a:3209": "27. Aṭṭhamāpadāne satta sattalipupphānīti sattalisaṅkhātāni, satta pupphāni sīsenādāya vessabhussa bhagavato abhiropesiṃ pūjesinti attho.",
  "atk-s0510a:3210": "31. Navamāpadāne bimbijālakapupphānīti rattaṅkuravakapupphāni siddhatthassa bhagavato pūjesinti attho.",
  "atk-s0510a:3211": "35. Dasamāpadāne uddālakaṃ gahetvānāti jātassare vihaṅgasobbhe jātaṃ uddālakapupphaṃ ocinitvā kakusandhassa bhagavato pūjesinti attho. Sesaṃ suviññeyyamevāti.",
  "atk-s0510a:3212": "Pañcavīsatimavaggavaṇṇanā samattā.",
  "atk-s0510a:3213": "26. Thomakavaggo",
  "atk-s0510a:3214": "1-10. Thomakattheraapadānādivaṇṇanā",
  "atk-s0510a:3215": "Chabbīsatime vagge paṭhamāpadānaṃ uttānameva.",
  "atk-s0510a:3216_0": "5-6. Dutiyāpadāne vijahitvā devavaṇṇanti devatā sarīraṃ vijahitvā chaḍḍetvā, manussasarīraṃ",
  "atk-s0510a:3216_1": "nimminitvāti attho. Adhikāraṃ kattukāmoti adhikakiriyaṃ puññasambhāraṃ kattukāmo",
  "atk-s0510a:3216_2": "devaro nāma ahaṃ devarājā bhariyāya saha buddhaseṭṭhassa sāsane sādaratāya idha imasmiṃ",
  "atk-s0510a:3216_3": "manussaloke āgamiṃ āgatoti attho. Tassa bhikkhā mayā dinnāti padumuttarassa bhagavato",
  "atk-s0510a:3216_4": "yo nāmena devalo nāma sāvako ahosi, tassa sāvakassa mayā vippasannena cetasā bhikkhā",
  "atk-s0510a:3216_5": "dinnā piṇḍapāto dinnoti attho.",
  "atk-s0510a:3217_0": "9-10. Tatiyāpadāne ānando nāma sambuddhoti ānandaṃ tuṭṭhiṃ jananato ānando nāma paccekabuddhoti",
  "atk-s0510a:3217_1": "attho. Amanussamhi kānaneti amanussapariggahe kānane mahāaraññe parinibbāyi anupādisesanibbānadhātuyā",
  "atk-s0510a:3217_2": "antaradhāyi, adassanaṃ agamāsīti attho. Sarīraṃ tattha jhāpesinti ahaṃ devalokā idhāgantvā",
  "atk-s0510a:3217_3": "tassa bhagavato sarīraṃ tattha araññe jhāpesiṃ dahanaṃ akāsinti attho.",
  "atk-s0510a:3218": "Catutthapañcamāpadānāni uttānāneva.",
  "atk-s0510a:3219_0": "20. Chaṭṭhāpadāne ahosiṃ candano nāmāti nāmena paṇṇattivasena candano nāma. Sambuddhassatrajoti",
  "atk-s0510a:3219_1": "paccekasambuddhabhūtato pubbe tassa atrajo putto ahaṃ. Ekopāhano mayā dinnoti ekaṃ",
  "atk-s0510a:3219_2": "upāhanayugaṃ mayā dinnaṃ. Bodhiṃ sampajja me tuvanti tena upāhanayugena me mayhaṃ",
  "atk-s0510a:3219_3": "sāvakabodhiṃ tuvaṃ sampajja nipphādehīti attho.",
  "atk-s0510a:3220_0": "23-24. Sattamāpadāne mañjarikaṃ karitvānāti mañjeṭṭhipupphaṃ haritacaṅkoṭakaṃ gahetvā",
  "atk-s0510a:3220_1": "rathiyaṃ vīthiyā paṭipajjiṃ ahaṃ tathā paṭipannova bhikkhusaṅghapurakkhataṃ bhikkhusaṅghena",
  "atk-s0510a:3220_2": "parivutaṃ samaṇānaggaṃ samaṇānaṃ bhikkhūnaṃ aggaṃ seṭṭhaṃ sammāsambuddhaṃ addasanti",
  "atk-s0510a:3220_3": "sambandho. Buddhassa abhiropayinti disvā ca pana taṃ pupphaṃ ubhohi hatthehi paggayha",
  "atk-s0510a:3220_4": "ukkhipitvā buddhassa phussassa bhagavato abhiropayiṃ pūjesinti attho.",
  "atk-s0510a:3221_0": "28-29. Aṭṭhamāpadāne aloṇapaṇṇabhakkhomhīti khīrapaṇṇādīni uñchācariyāya āharitvā",
  "atk-s0510a:3221_1": "loṇavirahitāni paṇṇāni pacitvā bhakkhāmi, aloṇapaṇṇabhakkho amhi bhavāmīti attho.",
  "atk-s0510a:3221_2": "Niyamesu ca saṃvutoti niyamasaññitesu pāṇātipātāveramaṇiādīsu niccapañcasīlesu saṃvuto",
  "atk-s0510a:3221_3": "pihitoti attho. Pātarāse anuppatteti purebhattakāle anuppatte. Siddhattho upagacchi",
  "atk-s0510a:3221_4": "manti mama samīpaṃ siddhattho bhagavā upagañchi sampāpuṇi. Tāhaṃ buddhassa pādāsinti",
  "atk-s0510a:3221_5": "ahaṃ taṃ aloṇapaṇṇaṃ tassa buddhassa adāsinti attho.",
  "atk-s0510a:3222": "Navamāpadānaṃ uttānameva.",
  "atk-s0510a:3223_0": "37-38. Dasamāpadāne sikhinaṃ sikhinaṃ yathāti sarīrato nikkhantachabbaṇṇaraṃsīhi",
  "atk-s0510a:3223_1": "obhāsayantaṃ jalantaṃ sikhīnaṃ sikhībhagavantaṃ sikhīnaṃ yathā jalamānaaggikkhandhaṃ",
  "atk-s0510a:3223_2": "viya. Aggajaṃ pupphamādāyāti aggajanāmakaṃ pupphaṃ gahetvā buddhassa sikhissa bhagavato",
  "atk-s0510a:3223_3": "abhiropayiṃ pūjesinti attho.",
  "atk-s0510a:3224": "Chabbīsatimavaggavaṇṇanā samattā.",
  "atk-s0510a:3225": "27. Padumukkhipavaggo",
  "atk-s0510a:3226": "1-10. Ākāsukkhipiyattheraapadānādivaṇṇanā",
  "atk-s0510a:3227_0": "1-2. Sattavīsatime vagge paṭhamāpadāne jalajagge duve gayhāti jale udake jāte agge",
  "atk-s0510a:3227_1": "uppalādayo dve pupphe gahetvā buddhassa samīpaṃ gantvā ekaṃ pupphaṃ pādesu nikkhipiṃ",
  "atk-s0510a:3227_2": "pūjesiṃ, ekaṃ pupphaṃ ākāse khipinti attho.",
  "atk-s0510a:3228": "Dutiyāpadānaṃ pākaṭameva.",
  "atk-s0510a:3229_0": "10. Tatiyāpadāne bodhiyā pādaputtameti uttame bodhipādape. Aḍḍhacandaṃ mayā dinnanti",
  "atk-s0510a:3229_1": "tasmiṃ bodhimūle aḍḍhacandākārena mayā anekapupphāni pūjitānīti attho. Dharaṇīruhapādapeti",
  "atk-s0510a:3229_2": "rukkhapabbataratanādayo dhāretīti dharaṇī, pathavī, dharaṇiyā ruhati patiṭṭhahatīti",
  "atk-s0510a:3229_3": "dharaṇīruho, pādasaṅkhātena mūlena udakaṃ pivati khandhaviṭapādīsu patthariyatīti",
  "atk-s0510a:3229_4": "pādapo, dharaṇīruho ca so pādapo ceti dharaṇīruhapādapo, tasmiṃ dharaṇīruhapādape",
  "atk-s0510a:3229_5": "pupphaṃ mayā pūjitanti attho.",
  "atk-s0510a:3230": "Catutthāpadānaṃ uttānatthameva.",
  "atk-s0510a:3231_0": "18-19. Pañcamāpadāne himavantassāvidūreti himavantassa āsanne. Romaso nāma pabbatoti",
  "atk-s0510a:3231_1": "rukkhalatāgumbābhāvā kevalaṃ dabbatiṇādisañchannattā romaso nāma pabbato ahosi. Tamhi",
  "atk-s0510a:3231_2": "pabbatapādamhīti tasmiṃ pabbatapariyante. Samaṇo bhāvitindriyoti samitapāpo vūpasantakileso",
  "atk-s0510a:3231_3": "samaṇo vaḍḍhitaindriyo, rakkhitacakkhundriyādiindriyoti attho. Atha vā vaḍḍhitaindriyo",
  "atk-s0510a:3231_4": "vaḍḍhitasaddhindriyādiindriyoti attho. Tassa samaṇassa ahaṃ biḷāliāluve gahetvā adāsinti attho.",
  "atk-s0510a:3232": "Chaṭṭhasattamaṭṭhamanavamadasamāpadānāni uttānatthānevāti.",
  "atk-s0510a:3233": "Sattavīsatimavaggavaṇṇanā samattā.",
  "atk-s0510a:3234": "28. Suvaṇṇabibbohanavaggo",
  "atk-s0510a:3235": "1-10. Suvaṇṇabibbohaniyattheraapadānādivaṇṇanā",
  "atk-s0510a:3236": "Aṭṭhavīsatime vagge paṭhamāpadānaṃ uttānameva.",
  "atk-s0510a:3237": "5. Dutiyāpadāne manomayena kāyenāti yathā cittavasena pavattakāyenāti attho.",
  "atk-s0510a:3238_0": "10. Tatiyāpadāne mahāsamuddaṃ nissāyāti mahāsāgarāsanne ṭhitassa pabbatassa antare",
  "atk-s0510a:3238_1": "pabbataleṇeti attho. Siddhattho bhagavā vivekakāmatāya vasati paṭivasatīti attho.",
  "atk-s0510a:3238_2": "Paccuggantvānakāsahanti ahaṃ tassa bhagavato paṭiuggantvā samīpaṃ gantvā vandanādipuññaṃ",
  "atk-s0510a:3238_3": "akāsinti attho. Caṅkoṭakamadāsahanti siddhatthassa bhagavato ahaṃ pupphabharitaṃ",
  "atk-s0510a:3238_4": "caṅkoṭakaṃ kadambaṃ adāsiṃ pūjesinti attho.",
  "atk-s0510a:3239": "14. Catutthāpadāne akakkasacittassāthāti apharusacittassa, atha-saddo padapūraṇe.",
  "atk-s0510a:3240_0": "19. Pañcamāpadāne udumbare vasantassāti udumbararukkhamūle rukkhacchāyāya vasantassa",
  "atk-s0510a:3240_1": "tissassa bhagavato. Niyate paṇṇasanthareti niyāmite paṭibaddhe paṇṇasanthare sākhābhaṅgāsane",
  "atk-s0510a:3240_2": "nisinnassa. Vutthokāso mayā dinnoti vivittokāse maṇḍapadvārādīhi pihitokāso mayā",
  "atk-s0510a:3240_3": "dinno sampāditoti attho.",
  "atk-s0510a:3241_0": "24. Chaṭṭhāpadāne potthadānaṃ mayā dinnanti potthavaṭṭiṃ potthachalliṃ tāḷetvā kataṃ",
  "atk-s0510a:3241_1": "sāṭakaṃ visamaṃ gophāsukena ghaṃsitvā nimmitaṃ suttaṃ gahetvā kantitvā tena suttena",
  "atk-s0510a:3241_2": "nisīdanatthāya vā bhūmattharaṇatthāya vā sāṭakaṃ vāyāpetvā taṃ sāṭakaṃ mayā ratanattayassa dinnanti attho.",
  "atk-s0510a:3242_0": "27. Sattamāpadāne candabhāgānadītīreti candabhāgāya nāma nadiyā tīrato, nissakke",
  "atk-s0510a:3242_1": "bhummavacanaṃ. Anusotanti sotassa anu heṭṭhāgaṅgaṃ vajāmi gacchāmi ahanti attho.",
  "atk-s0510a:3242_2": "Satta māluvapupphāni, citamāropayiṃ ahanti ahaṃ māluvapupphāni satta pattāni gahetvā",
  "atk-s0510a:3242_3": "citake vālukarāsimhi vālukāhi thūpaṃ katvā pūjesinti attho.",
  "atk-s0510a:3243_0": "31-32. Aṭṭhamāpadāne mahāsindhu sudassanāti sundaradassanasundarodakadhavalapulinopasobhitattā",
  "atk-s0510a:3243_1": "suṭṭhu manoharā mahāsindhu nāma vārinadī ahosi. Tattha tissaṃ sindhuvārinadiyaṃ sappabhāsaṃ",
  "atk-s0510a:3243_2": "pabhāya sahitaṃ sudassanaṃ sundararūpaṃ paramopasame yuttaṃ uttame upasame yuttaṃ",
  "atk-s0510a:3243_3": "samaṅgībhūtaṃ vītarāgaṃ ahaṃ addasanti attho. Disvāhaṃ vimhitāsayoti “evarūpaṃ bhayānakaṃ",
  "atk-s0510a:3243_4": "himavantaṃ kathaṃ sampatto”ti vimhitaajjhāsayo acchariyabbhutacittoti attho. Āluvaṃ",
  "atk-s0510a:3243_5": "tassa pādāsinti tassa arahato ahaṃ pasannamānaso āluvakandaṃ pādāsiṃ ādarena adāsinti attho.",
  "atk-s0510a:3244": "Navamadasamāpadānāni uttānānevāti.",
  "atk-s0510a:3245": "Aṭṭhavīsatimavaggavaṇṇanā samattā.",
  "atk-s0510a:3246": "29. Paṇṇadāyakavaggo",
  "atk-s0510a:3247": "1-10. Paṇṇadāyakattheraapadānādivaṇṇanā",
  "atk-s0510a:3248_0": "1-2. Ekūnatiṃsatime vagge paṭhamāpadāne paṇṇabhojanabhojanoti khīrapaṇṇādibhojanassa",
  "atk-s0510a:3248_1": "bhuñjanatthāya paṇṇasālāya nisinno amhi bhavāmīti attho. Upaviṭṭhañca maṃ santanti",
  "atk-s0510a:3248_2": "paṇṇasālāyaṃ upaviṭṭhaṃ santaṃ vijjamānaṃ maṃ. Upāgacchi mahāisīti mahante sīlādikhandhe",
  "atk-s0510a:3248_3": "esanato mahāisi. Lokapajjoto lokapadīpo siddhattho bhagavā upagacchi, mama samīpaṃ",
  "atk-s0510a:3248_4": "agamāsīti attho. Nisinnassa paṇṇasanthareti upagantvā paṇṇasanthare nisinnassa khādanatthāya",
  "atk-s0510a:3248_5": "seditaṃ paṇṇaṃ mayā dinnanti sambandho.",
  "atk-s0510a:3249_0": "5-7. Dutiyāpadāne sinerusamasantoso dharaṇīsamasādiso siddhattho bhagavāti sambandho.",
  "atk-s0510a:3249_1": "Vuṭṭhahitvā samādhimhāti nirodhasamāpattito vuṭṭhahitvā visuṃ hutvāti attho. Bhikkhāya",
  "atk-s0510a:3249_2": "mamupaṭṭhitoti bhikkhācāravelāya “ajja mama yo koci kiñci dānaṃ dadāti, tassa mahapphala”nti",
  "atk-s0510a:3249_3": "cintetvā nisinnassa mama santikaṃ samīpaṃ upaṭṭhito samīpamāgatoti attho. Harītakaṃ…pe…",
  "atk-s0510a:3249_4": "phārusakaphalāni cāti evaṃ sabbaṃ taṃ phalaṃ sabbalokānukampino tassa siddhatthassa",
  "atk-s0510a:3249_5": "mahesissa mayā vippasannena cetasā dinnanti attho.",
  "atk-s0510a:3250_0": "11-12. Tatiyāpadāne sīhaṃ yathā vanacaranti vane caramānaṃ sīharājaṃ iva caramānaṃ",
  "atk-s0510a:3250_1": "siddhatthaṃ bhagavantanti sambandho. Nisabhājāniyaṃ yathāti vasabho, nisabho, visabho,",
  "atk-s0510a:3250_2": "āsabhoti cattāro gavajeṭṭhakā. Tesu gavasatassa jeṭṭhako vasabho, gavasahassassa",
  "atk-s0510a:3250_3": "jeṭṭhako nisabho, gavasatasahassassa jeṭṭhako visabho, gavakoṭisatasahassassa jeṭṭhako",
  "atk-s0510a:3250_4": "āsabho. Idha pana āsabho “nisabho”ti vutto, ājānīyaṃ abhītaṃ niccalaṃ usabharājaṃ",
  "atk-s0510a:3250_5": "ivāti attho. Kakudhaṃ vilasantaṃvāti pupphapallavehi sobhamānaṃ kakudharukkhaṃ iva",
  "atk-s0510a:3250_6": "narāsabhaṃ narānaṃ āsabhaṃ uttamaṃ āgacchantaṃ siddhatthaṃ bhagavantaṃ disvā saddhāya",
  "atk-s0510a:3250_7": "sampayuttattā vippasannena cetasā paccuggamanaṃ akāsinti attho.",
  "atk-s0510a:3251": "Catutthāpadānādīni dasamāvasānāni suviññeyyānevāti.",
  "atk-s0510a:3252": "Ekūnatiṃsatimavaggavaṇṇanā samattā.",
  "atk-s0510a:3253": "30. Citakapūjakavaggo",
  "atk-s0510a:3254": "1-10. Citakapūjakattheraapadānādivaṇṇanā",
  "atk-s0510a:3255_0": "1-2. Tiṃsatime vagge paṭhamāpadāne āhutiṃ yiṭṭhukāmohanti pūjāsakkāraṃ kāretukāmo",
  "atk-s0510a:3255_1": "ahaṃ. Nānāpupphaṃ samānayinti nānā anekavidhaṃ campakasalalādipupphaṃ saṃ suṭṭhu",
  "atk-s0510a:3255_2": "ānayiṃ, rāsiṃ akāsinti attho. Sikhino lokabandhunoti sakalalokattayabandhussa ñātakassa",
  "atk-s0510a:3255_3": "sikhissa bhagavato parinibbutassa citakaṃ āḷāhanacitakaṃ dārurāsiṃ jalantaṃ ādittaṃ",
  "atk-s0510a:3255_4": "disvā tañca mayā rāsīkataṃ pupphaṃ okiriṃ pūjesinti attho.",
  "atk-s0510a:3256_0": "6-7. Dutiyāpadāne ajinuttaravāsanoti ajinamigacammaṃ uttarāsaṅgaṃ katvā nivāsino",
  "atk-s0510a:3256_1": "acchādanoti attho. Abhiññā pañca nibbattāti iddhividhādayo pañca abhiññāyo pañca",
  "atk-s0510a:3256_2": "ñāṇāni nibbattā uppāditā nipphāditā. Candassa parimajjakoti candamaṇḍalassa samantato",
  "atk-s0510a:3256_3": "majjako, phuṭṭho ahosinti attho. Vipassiṃ lokapajjotanti sakalalokattaye padīpasadisaṃ",
  "atk-s0510a:3256_4": "vipassiṃ bhagavantaṃ mama santikaṃ abhigataṃ visesena sampattaṃ āgataṃ. Disvā pāricchattakapupphānīti",
  "atk-s0510a:3256_5": "devalokato pāricchattakapupphāni āharitvā vipassissa satthuno matthake chattākārena",
  "atk-s0510a:3256_6": "ahaṃ dhāresinti attho.",
  "atk-s0510a:3257_0": "11-13. Tatiyāpadāne putto mama pabbajitoti mayhaṃ putto saddhāya pabbajito. Kāsāyavasano",
  "atk-s0510a:3257_1": "tadāti tasmiṃ pabbajitakāle kāsāyanivattho, na bāhirakapabbajjāya pabbajitoti attho.",
  "atk-s0510a:3257_2": "So ca buddhattaṃ sampattoti so mayhaṃ putto catūsu buddhesu sāvakabuddhabhāvaṃ saṃ",
  "atk-s0510a:3257_3": "suṭṭhu patto, arahattaṃ pattoti attho. Nibbuto lokapūjitoti sakalalokehi katasakkāro",
  "atk-s0510a:3257_4": "khandhaparinibbānena parinibbutoti attho. Vicinanto sakaṃ puttanti ahaṃ tassa gatadesaṃ",
  "atk-s0510a:3257_5": "pucchitvā sakaṃ puttaṃ vicinanto pacchato agamaṃ, anugato asmīti attho. Nibbutassa",
  "atk-s0510a:3257_6": "mahantassāti mahantehi sīlakkhandhādīhi yuttattā mahantassa tassa mama puttassa arahato",
  "atk-s0510a:3257_7": "ādahanaṭṭhāne citakaṃ citakaṭṭhānaṃ ahaṃ agamāsinti attho. Paggayha añjaliṃ tatthāti",
  "atk-s0510a:3257_8": "tasmiṃ ādahanaṭṭhāne añjaliṃ dasaṅgulisamodhānaṃ paggahetvā sirasi katvā ahaṃ citakaṃ",
  "atk-s0510a:3257_9": "dahanadārurāsiṃ vanditvā paṇāmaṃ katvā setacchattañca paggayhāti na kevalameva vanditvā",
  "atk-s0510a:3257_10": "dhavalacchattañca paggayha ukkhipitvā ahaṃ āropesiṃ patiṭṭhapesinti attho.",
  "atk-s0510a:3258_0": "17-18. Catutthāpadāne anuggatamhi ādicceti sūriye anuggate anuṭṭhite paccūsakāleti",
  "atk-s0510a:3258_1": "attho. Pasādo vipulo ahūti rogapīḷitassa mayhaṃ cittappasādo vipulo atireko buddhānussaraṇena",
  "atk-s0510a:3258_2": "ahu ahosi. Mahesino buddhaseṭṭhassa lokamhi pātubhāvo pākaṭabhāvo ahosīti sambandho.",
  "atk-s0510a:3258_3": "Ghosamassosahaṃ tatthāti tasmiṃ pātubhāve sati “ahaṃ gilāno buddho uppanno”ti ghosaṃ",
  "atk-s0510a:3258_4": "assosiṃ. Na ca passāmi taṃ jinanti taṃ jitapañcamāraṃ sammāsambuddhaṃ na passāmi,",
  "atk-s0510a:3258_5": "bāḷhagilānattā gantvā passituṃ na sakkomīti attho. Maraṇañca anuppattoti maraṇāsannakālaṃ",
  "atk-s0510a:3258_6": "anuppatto, āsannamaraṇo hutvāti attho. Buddhasaññamanussarinti buddhotināmaṃ anussariṃ,",
  "atk-s0510a:3258_7": "buddhārammaṇaṃ manasi akāsinti attho.",
  "atk-s0510a:3259_0": "21-23. Pañcamāpadāne ārāmadvārā nikkhammāti ārāmadvārato saṅghassa nikkhamanadvāramaggehi",
  "atk-s0510a:3259_1": "attho. Gosīsaṃ santhataṃ mayāti tasmiṃ nikkhamanadvāramagge “bhagavato bhikkhusaṅghassa",
  "atk-s0510a:3259_2": "ca pādā mā kaddamaṃ akkamantū”ti akkamanatthāya gosīsaṭṭhiṃ mayā santharitanti attho.",
  "atk-s0510a:3259_3": "Anubhomi sakaṃ kammanti attano gosīsaattharaṇakammassa balena ājānīyā vātajavā sindhavā",
  "atk-s0510a:3259_4": "sīghavāhanādīni vipākaphalāni anubhomīti attho. Aho kāraṃ paramakāranti sukhette",
  "atk-s0510a:3259_5": "saṅghe mayā suṭṭhu kataṃ kāraṃ appakampi kiccaṃ mahapphaladānato paramakāraṃ uttamakiccaṃ",
  "atk-s0510a:3259_6": "aho vimhayanti attho. Yathā tiṇadosādivirahitesu khettesu vappitaṃ sālibījaṃ mahapphalaṃ",
  "atk-s0510a:3259_7": "deti, evameva rāgadosādidosarahite parisuddhakāyavacīsamācāre saṅghakhette gosīsaattharaṇakammaṃ",
  "atk-s0510a:3259_8": "mayā kataṃ, idaṃ mahapphalaṃ detīti vuttaṃ hoti. Na aññaṃ kalamagghatīti aññaṃ bāhirasāsane",
  "atk-s0510a:3259_9": "kataṃ kammaṃ saṅghe katassa kārassa pūjāsakkārassa kalaṃ soḷasiṃ kalaṃ koṭṭhāsaṃ",
  "atk-s0510a:3259_10": "na agghatīti sambandho.",
  "atk-s0510a:3260": "Chaṭṭhasattamaṭṭhamanavamadasamāpadānāni uttānānevāti.",
  "atk-s0510a:3261": "Tiṃsatimavaggavaṇṇanā samattā.",
  "atk-s0510a:3262": "31. Padumakesaravaggo",
  "atk-s0510a:3263": "1-10. Padumakesariyattheraapadānādivaṇṇanā",
  "atk-s0510a:3264_0": "1-2. Ekatiṃsatime vagge paṭhamāpadāne isisaṅghe ahaṃ pubbeti ahaṃ pubbe bodhisambhārapūraṇakāle",
  "atk-s0510a:3264_1": "isisaṅghe paccekabuddhaisisamūhe tesaṃ samīpe himavantapabbate mātaṅgahatthikule",
  "atk-s0510a:3264_2": "vāraṇo caṇḍahatthī ahosinti sambandho. Manussādayo vāretīti vāraṇo, atha vā vācāya",
  "atk-s0510a:3264_3": "ravati koñcanādaṃ nadatīti vāraṇo. Mahesīnaṃ pasādenāti paccekabuddhamahesīnaṃ pasādena.",
  "atk-s0510a:3264_4": "Paccekajinaseṭṭhesu, dhutarāgesu tādisūti lokadhammehi niccalesu paccekabuddhesu",
  "atk-s0510a:3264_5": "padmakesaraṃ padumareṇuṃ okiriṃ avasiñcinti sambandho.",
  "atk-s0510a:3265": "Dutiyatatiyāpadānāni uttānāni.",
  "atk-s0510a:3266_0": "13-16. Catutthāpadāne mahābodhimaho ahūti vipassissa bhagavato catumaggañāṇādhārabhāvato",
  "atk-s0510a:3266_1": "“bodhī”ti laddhanāmassa rukkhassa pūjā ahosīti attho. Rukkhaṭṭhasseva sambuddhoti",
  "atk-s0510a:3266_2": "assa bodhipūjāsamaye sannipatitassa mahājanassa sambuddho lokajeṭṭho narāsabho rukkhaṭṭho",
  "atk-s0510a:3266_3": "iva rukkhe ṭhito viya paññāyatīti attho. Bhagavā tamhi samayeti tasmiṃ bodhipūjākaraṇakāle",
  "atk-s0510a:3266_4": "bhagavā bhikkhusaṅghapurakkhato bhikkhusaṅghena parivuto. Vācāsabhimudīrayanti mudusiliṭṭhamadhurauttamaghosaṃ",
  "atk-s0510a:3266_5": "udīrayaṃ kathayanto nicchārento catusaccaṃ pakāsesi, desesīti attho. Saṃkhittena",
  "atk-s0510a:3266_6": "ca desentoti veneyyapuggalajjhāsayānurūpena desento saṃkhittena ca vitthārena ca",
  "atk-s0510a:3266_7": "desayīti attho. Vivaṭṭacchadoti rāgo chadanaṃ, doso chadanaṃ, moho chadanaṃ, sabbakilesā",
  "atk-s0510a:3266_8": "chadanā”ti evaṃ vuttā chadanā vivaṭā ugghāṭitā viddhaṃsitā anenāti vivaṭṭacchado,",
  "atk-s0510a:3266_9": "sambuddho. Taṃ mahājanaṃ desanāvasena nibbāpesi pariḷāhaṃ vūpasamesīti attho. Tassāhaṃ",
  "atk-s0510a:3266_10": "dhammaṃ sutvānāti tassa bhagavato desentassa dhammaṃ sutvā.",
  "atk-s0510a:3267": "20. Pañcamāpadāne phalahattho apekkhavāti vipassiṃ bhagavantaṃ disvā madhurāni phalāni gahetvā apekkhavā aturito saṇikaṃ assamaṃ gañchinti attho.",
  "atk-s0510a:3268": "Chaṭṭhasattamāpadānāni uttānāneva.",
  "atk-s0510a:3269": "40. Aṭṭhamāpadāne niṭṭhite navakamme cāti sīmāya navakamme niṭṭhaṃ gate sati. Anulepamadāsahanti anupacchā sudhālepaṃ adāsiṃ, sudhāya lepāpesinti attho.",
  "atk-s0510a:3270": "Navamadasamāpadānāni uttānāniyevāti.",
  "atk-s0510a:3271": "Ekatiṃsamavaggavaṇṇanā samattā.",
  "atk-s0510a:3272": "32. Ārakkhadāyakavaggo",
  "atk-s0510a:3273": "1-10. Ārakkhadāyakattheraapadānādivaṇṇanā",
  "atk-s0510a:3274": "Bāttiṃsatimavagge paṭhamadutiyatatiyāpadānāni suviññeyyāneva.",
  "atk-s0510a:3275": "16. Catutthāpadāne jalajaggehi okirinti jalajehi uttamehi uppalapadumādīhi pupphehi okiriṃ pūjesinti attho.",
  "atk-s0510a:3276": "Pañcamāpadānaṃ uttānameva.",
  "atk-s0510a:3277_0": "26-27. Chaṭṭhāpadāne cetiyaṃ uttamaṃ nāma, sikhino lokabandhunoti sakalalokattayassa",
  "atk-s0510a:3277_1": "bandhuno ñātakassa sikhissa bhagavato uttamaṃ cetiyaṃ. Irīṇe janasañcaravirahite",
  "atk-s0510a:3277_2": "vane manussānaṃ kolāhalavirahite mahāaraññe ahosīti sambandho. Andhāhiṇḍāmahaṃ tadāti",
  "atk-s0510a:3277_3": "tasmiṃ kāle vane maggamūḷhabhāvena andho, na cakkhunā andho, ahaṃ āhiṇḍāmi maggaṃ",
  "atk-s0510a:3277_4": "pariyesāmīti attho. Pavanā nikkhamantenāti mahāvanato nikkhamantena mayā sīhāsanaṃ",
  "atk-s0510a:3277_5": "uttamāsanaṃ, sīhassa vā bhagavato āsanaṃ diṭṭhanti attho. Ekaṃsaṃ añjaliṃ katvāti",
  "atk-s0510a:3277_6": "ekaṃsaṃ uttarāsaṅgaṃ katvā sirasi añjaliṃ ṭhapetvāti attho. Santhaviṃ lokanāyakanti",
  "atk-s0510a:3277_7": "sakalalokattayanayaṃ taṃ nibbānaṃ pāpentaṃ thomitaṃ thutiṃ akāsinti attho.",
  "atk-s0510a:3278_0": "34. Sattamāpadāne sudassano mahāvīroti sundaradassano dvattiṃsamahāpurisalakkhaṇasampannasarīrattā",
  "atk-s0510a:3278_1": "manoharadassano mahāvīriyo siddhattho bhagavāti sambandho. Vasatigharamuttameti uttame",
  "atk-s0510a:3278_2": "vihāre vasatīti attho.",
  "atk-s0510a:3279": "Aṭṭhamanavamadasamāpadānāni uttānānevāti.",
  "atk-s0510a:3280": "Bāttiṃsatimavaggavaṇṇanā samattā.",
  "atk-s0510a:3281": "33. Umāpupphiyavaggo",
  "atk-s0510a:3282": "1-10. Umāpupphiyattheraapadānādivaṇṇanā",
  "atk-s0510a:3283": "Tettiṃsatime vagge paṭhamadutiyatatiyacatutthapañcamachaṭṭhāpadānāni uttānāniyeva.",
  "atk-s0510a:3284": "55. Sattamāpadāne samayaṃ agamāsahanti samūhaṃ samāgamaṭṭhānaṃ ahaṃ agamāsinti attho.",
  "atk-s0510a:3285_0": "62. Abbudanirabbudānīti “pakoṭisatasahassānaṃ sataṃ abbudaṃ, abbudasatasahassānaṃ",
  "atk-s0510a:3285_1": "sataṃ nirabbuda”nti vuttattā āyunā abbudanirabbudāni gatamahāāyuvantā manujādhipā",
  "atk-s0510a:3285_2": "cakkavattino khattiyā aṭṭha aṭṭha hutvā kappānaṃ pañcavīsasahassamhi āsiṃsu ahesunti",
  "atk-s0510a:3285_3": "attho. Aṭṭhamanavamadasamāpadānāni pākaṭānevāti.",
  "atk-s0510a:3286": "Tettiṃsatimavaggavaṇṇanā samattā.",
  "atk-s0510a:3287": "34-38. Gandhodakādivaggo",
  "atk-s0510a:3288": "1-50. Gandhadhūpiyattheraapadānādivaṇṇanā",
  "atk-s0510a:3289": "Catutiṃsatimavaggapañcatiṃsatimavaggachattiṃsatimavaggasattatiṃsatimavaggaaṭṭhatiṃsatimavaggā uttānatthāyeva.",
  "atk-s0510a:3290": "Ekūnacattālīsamavaggepi paṭhamāpadānādīni aṭṭhamāpadānantāni uttānānevāti.",
  "atk-s0510a:3291": "39. Avaṭaphalavaggo",
  "atk-s0510a:3292": "9. Soṇakoṭivīsattheraapadānavaṇṇanā",
  "atk-s0510a:3293_0": "Navamāpadāne pana vipassino pāvacanetiādikaṃ āyasmato soṇassa koṭivīsattherassa apadānaṃ.",
  "atk-s0510a:3293_1": "Ayampi thero purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3293_2": "upacinanto vipassissa bhagavato kāle mahāvibhave seṭṭhikule nibbatto vuddhippatto",
  "atk-s0510a:3293_3": "seṭṭhi hutvā upāsakehi saddhiṃ vihāraṃ gantvā satthu dhammadesanaṃ sutvā pasannamānaso",
  "atk-s0510a:3293_4": "bhagavato caṅkamanaṭṭhāne sudhāya parikammaṃ kāretvā ekañca leṇaṃ kāretvā nānāvirāgavatthehi",
  "atk-s0510a:3293_5": "leṇabhūmiyā santharitvā upari vitānañca katvā cātuddisassa saṅghassa niyyādetvā sattāhaṃ",
  "atk-s0510a:3293_6": "mahādānaṃ datvā paṇidhānaṃ akāsi. Satthā anumodanaṃ akāsi. So tena kusalakammena",
  "atk-s0510a:3293_7": "devamanussesu saṃsaranto ubhayasampattiyo anubhavitvā imasmiṃ kappe parinibbute kassapadasabale",
  "atk-s0510a:3293_8": "anuppanne amhākaṃ bhagavati bārāṇasiyaṃ kulagehe nibbattitvā viññutaṃ patto gaṅgātīre",
  "atk-s0510a:3293_9": "paṇṇasālaṃ karitvā vasantaṃ ekaṃ paccekabuddhaṃ temāsaṃ catūhi paccayehi sakkaccaṃ",
  "atk-s0510a:3293_10": "upaṭṭhahi. Paccekabuddho vuṭṭhavasso paripuṇṇaparikkhāro gandhamādanameva agamāsi.",
  "atk-s0510a:3293_11": "Sopi kulaputto yāvajīvaṃ tattha puññāni katvā tato cavitvā devamanussesu saṃsaranto",
  "atk-s0510a:3293_12": "amhākaṃ bhagavato kāle campānagare aggaseṭṭhissa gehe paṭisandhiṃ gaṇhi. Tassa paṭisandhiggahaṇakālato",
  "atk-s0510a:3293_13": "paṭṭhāya seṭṭhissa mahābhogakkhandho abhivaḍḍhi. Tassa mātukucchito nikkhamanadivase",
  "atk-s0510a:3293_14": "sakalanagare mahālābhasakkārasammāno ahosi, tassa pubbe paccekabuddhassa satasahassagghanikarattakambalapariccāgena",
  "atk-s0510a:3293_15": "suvaṇṇavaṇṇo sukhumālataro ca attabhāvo ahosi, tenassa soṇoti nāmaṃ akaṃsu. So mahatā",
  "atk-s0510a:3293_16": "parivārena abhivaḍḍhi. Tassa hatthapādatalāni bandhujīvakapupphavaṇṇāni ahesuṃ, tesaṃ",
  "atk-s0510a:3293_17": "satavāraṃ vihatakappāsaṃ viya mudusamphasso ahosi. Pādatalesu maṇikuṇḍalāvaṭṭavaṇṇalomāni",
  "atk-s0510a:3293_18": "jāyiṃsu. Vayappattassa tassa tiṇṇaṃ utūnaṃ anucchavike tayo pāsāde kārāpetvā nāṭakitthiyo",
  "atk-s0510a:3293_19": "upaṭṭhāpesuṃ. So tattha mahatiṃ sampattiṃ anubhavanto devakumāro viya paṭivasati.",
  "atk-s0510a:3294_0": "Atha amhākaṃ bhagavati sabbaññutaṃ patvā pavattitavaradhammacakke rājagahaṃ upanissāya",
  "atk-s0510a:3294_1": "viharante bimbisāraraññā pakkosāpito tehi asītiyā gāmikasahassehi saddhiṃ rājagahaṃ",
  "atk-s0510a:3294_2": "āgato satthu santikaṃ gantvā dhammaṃ sutvā paṭiladdhasaddho mātāpitaro anujānāpetvā",
  "atk-s0510a:3294_3": "bhagavato santike pabbajitvā laddhūpasampado satthu santike kammaṭṭhānaṃ gahetvā",
  "atk-s0510a:3294_4": "janasaṃsaggapariharaṇatthaṃ sītavane vihāsi. So tattha vasanto “mama sarīraṃ sukhumālaṃ,",
  "atk-s0510a:3294_5": "na ca sakkā sukheneva sukhaṃ adhigantuṃ, kāyaṃ kilametvāpi samaṇadhammaṃ kātuṃ vaṭṭatī”ti",
  "atk-s0510a:3294_6": "cintetvā ṭhānacaṅkamameva adhiṭṭhāya padhānamanuyuñjanto pādatalesu phoṭesu uṭṭhitesupi",
  "atk-s0510a:3294_7": "vedanaṃ ajjhupekkhitvā daḷhaṃ vīriyaṃ karonto accāraddhavīriyatāya visesaṃ nibbattetuṃ",
  "atk-s0510a:3294_8": "asakkonto “evaṃ ahaṃ vāyamantopi maggaphalāni nibbattetuṃ na sakkomi, kiṃ me pabbajjāya,",
  "atk-s0510a:3294_9": "hīnāyāvattitvā bhoge ca bhuñjāmi, puññāni ca karissāmī”ti cintesi. Atha satthā tassa",
  "atk-s0510a:3294_10": "cittācāraṃ ñatvā tattha gantvā vīṇopamovādena ovaditvā vīriyasamatāyojanavidhiṃ dassento",
  "atk-s0510a:3294_11": "kammaṭṭhānaṃ sodhetvā gijjhakūṭaṃ gato. Soṇopi kho satthu santikā ovādaṃ labhitvā",
  "atk-s0510a:3294_12": "vīriyasamataṃ yojetvā vipassanaṃ ussukkāpetvā arahatte patiṭṭhāsi.",
  "atk-s0510a:3295_0": "49. So arahā hutvā attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:3295_1": "vipassino pāvacanetiādimāha. Tattha vipassīti visesena, vividhaṃ vā passatīti vipassī.",
  "atk-s0510a:3295_2": "Pāvacaneti pakārena vuccatīti pāvacanaṃ, piṭakattayaṃ. Tassa vipassino tasmiṃ pāvacaneti",
  "atk-s0510a:3295_3": "attho. Leṇanti linante nilīyante etthāti leṇaṃ vihāraṃ. Bandhumārājadhāniyāti bandhanti",
  "atk-s0510a:3295_4": "kulaparamparāya vasena aññamaññaṃ sambajjhantīti bandhū, ñātakā. Te ettha paṭivasantīti",
  "atk-s0510a:3295_5": "bandhumā, bandhu assa atthīti vā bandhumā. Rājūnaṃ vasanaṭṭhānanti rājadhānī, bandhumā",
  "atk-s0510a:3295_6": "ca sā rājadhānī ceti bandhumārājadhānī, tassā bandhumārājadhāniyā, leṇaṃ mayā katanti",
  "atk-s0510a:3295_7": "sambandho. Sesamettha uttānatthamevāti.",
  "atk-s0510a:3296": "Soṇakoṭivīsattheraapadānavaṇṇanā samattā.",
  "atk-s0510a:3297": "10. Pubbakammapilotikabuddhaapadānavaṇṇanā",
  "atk-s0510a:3298_0": "64. Dasamāpadāne anotattasarāsanneti pabbatakūṭehi paṭicchannattā candimasūriyānaṃ",
  "atk-s0510a:3298_1": "santāpehi otattaṃ uṇhaṃ udakaṃ ettha natthīti anotatto. Saranti gacchanti pabhavanti",
  "atk-s0510a:3298_2": "sandanti etasmā mahānadiyoti saro. Sīhamukhādīhi nikkhantā mahānadiyo tikkhattuṃ",
  "atk-s0510a:3298_3": "tikkhattuṃ padakkhiṇaṃ katvā nikkhantanikkhantadisābhāgena saranti gacchantīti attho.",
  "atk-s0510a:3298_4": "Anotatto ca so saro cāti anotattasaro. Tassa āsannaṃ samīpaṭṭhānanti anotattasarāsannaṃ,",
  "atk-s0510a:3298_5": "tasmiṃ anotattasarāsanne, samīpeti attho. Ramaṇīyeti devadānavagandhabbakinnaroragabuddhapaccekabuddhādīhi",
  "atk-s0510a:3298_6": "ramitabbaṃ allīyitabbanti ramaṇīyaṃ, tasmiṃ ramaṇīye. Silātaleti ekagghanapabbatasilātaleti",
  "atk-s0510a:3298_7": "attho. Nānāratanapajjoteti padumarāgaveḷuriyādinānāanekehi ratanehi pajjote pakārena",
  "atk-s0510a:3298_8": "jotamāne. Nānāgandhavanantareti nānappakārehi candanāgarukappūratamālatilakāsokanāgapunnāgaketakādīhi",
  "atk-s0510a:3298_9": "anekehi sugandhapupphehi gahanībhūtavanantare silātaleti sambandho.",
  "atk-s0510a:3299_0": "65. Guṇamahantatāya saṅkhyāmahantatāya ca mahatā bhikkhusaṅghena, pareto parivuto",
  "atk-s0510a:3299_1": "lokanāyako lokattayasāmisammāsambuddho tattha silāsane nisinno attano pubbāni kammāni",
  "atk-s0510a:3299_2": "byākarī visesena pākaṭamakāsīti attho. Sesamettha heṭṭhā buddhāpadāne vuttattā uttānatthattā",
  "atk-s0510a:3299_3": "ca suviññeyyameva. Buddhāpadāne antogadhampi idhāpadāne kusalākusalaṃ kammasaṃsūcakattā",
  "atk-s0510a:3299_4": "vaggasaṅgahavasena dhammasaṅgāhakattherā saṅgāyiṃsūti.",
  "atk-s0510a:3300": "Pubbakammapilotikabuddhaapadānavaṇṇanā samattā.",
  "atk-s0510a:3301": "Ekūnacattālīsamavaggavaṇṇanā samattā.",
  "atk-s0510a:3302": "40. Pilindavacchavaggo",
  "atk-s0510a:3303": "1. Pilindavacchattheraapadānavaṇṇanā",
  "atk-s0510a:3304_0": "Cattālīsamavagge apadāne nagare haṃsavatiyātiādikaṃ āyasmato pilindavacchattherassa",
  "atk-s0510a:3304_1": "apadānaṃ. Ayampi purimabuddhesu katādhikāro tattha tattha bhave vivaṭṭūpanissayāni",
  "atk-s0510a:3304_2": "puññāni upacinanto padumuttarassa bhagavato kāle haṃsavatīnagare dovārikakule nibbatto",
  "atk-s0510a:3304_3": "mahaddhano mahābhogo ahosi. So koṭisannicitadhanarāsiṃ oloketvā raho nisinno “imaṃ",
  "atk-s0510a:3304_4": "sabbadhanaṃ mayā sammā gahetvā gantuṃ vaṭṭatī”ti cintetvā “buddhappamukhassa bhikkhusaṅghassa",
  "atk-s0510a:3304_5": "sabbaparikkhāradānaṃ dātuṃ vaṭṭatī”ti sanniṭṭhānaṃ katvā chattasatasahassaṃ ādiṃ",
  "atk-s0510a:3304_6": "katvā sabbaparibhogaparikkhārānipi satasahassavasena kāretvā padumuttaraṃ bhagavantaṃ",
  "atk-s0510a:3304_7": "nimantetvā buddhappamukhassa bhikkhusaṅghassa mahādānaṃ adāsi. Evaṃ sattāhaṃ dānaṃ",
  "atk-s0510a:3304_8": "datvā pariyosānadivase nibbānādhigamaṃ patthetvā yāvajīvaṃ puññāni katvā jīvitapariyosāne",
  "atk-s0510a:3304_9": "devaloke nibbatto cha kāmāvacare dibbasampattiyo anubhavitvā manussesu ca cakkavattiādisampattiyo",
  "atk-s0510a:3304_10": "anubhavitvā imasmiṃ buddhuppāde brāhmaṇakule nibbatto sabbasippesu nipphattiṃ patto",
  "atk-s0510a:3304_11": "gottavasena pilindavacchoti pākaṭo ahosi.",
  "atk-s0510a:3305_0": "1. So ekadivasaṃ satthu santike dhammadesanaṃ sutvā paṭiladdhasaddho pabbajitvā nacirasseva",
  "atk-s0510a:3305_1": "arahā hutvā attano pubbakammaṃ saritvā somanassajāto udānavasena taṃ pakāsento nagare",
  "atk-s0510a:3305_2": "haṃsavatiyātiādimāha. Tassattho heṭṭhā vuttova. Āsiṃ dovāriko ahanti ahaṃ haṃsavatīnagare",
  "atk-s0510a:3305_3": "rañño gehadvāre dvārapālako āsiṃ ahosinti attho. Akkhobhaṃ amitaṃ bhoganti rañño",
  "atk-s0510a:3305_4": "vallabhattā aññehi khobhetuṃ cāletuṃ asakkuṇeyyaṃ amitaṃ aparimāṇabhogaṃ dhanaṃ mama",
  "atk-s0510a:3305_5": "ghare sannicitaṃ rāsīkataṃ ahosīti attho.",
  "atk-s0510a:3306_0": "3. Bahū medhigatā bhogāti anekā bhogā me mayā adhigatā pattā paṭiladdhāti attho.",
  "atk-s0510a:3306_1": "Satthavāsiādīnaṃ parikkhārānaṃ nāmāni nayānuyogena suviññeyyāni. Parikkhāradānānisaṃsāni",
  "atk-s0510a:3306_2": "ca suviññeyyānevāti.",
  "atk-s0510a:3307": "Pilindavacchattheraapadānavaṇṇanā samattā.",
  "atk-s0510a:3308": "Dutiyatatiyacatutthapañcamāpadānāni uttānānevāti.",
  "atk-s0510a:3309": "6. Bākulattheraapadānavaṇṇanā",
  "atk-s0510a:3310_0": "Chaṭṭhāpadāne himavantassāvidūretiādikaṃ bākulattherassa apadānaṃ. Ayaṃ kira thero",
  "atk-s0510a:3310_1": "atīte ito kappasatasahassādhikassa asaṅkhyeyyassa matthake anomadassissa bhagavato",
  "atk-s0510a:3310_2": "uppattito puretarameva brāhmaṇakule nibbattitvā vayappatto tayo vede uggaṇhitvā tattha",
  "atk-s0510a:3310_3": "sāraṃ apassanto “samparāyikatthaṃ gavesissāmī”ti isipabbajjaṃ pabbajitvā pabbatapāde",
  "atk-s0510a:3310_4": "viharanto pañcābhiññāaṭṭhasamāpattīnaṃ lābhī hutvā viharanto buddhuppādaṃ sutvā satthu",
  "atk-s0510a:3310_5": "santikaṃ gantvā dhammaṃ sutvā saraṇesu patiṭṭhito satthu vātābādhe uppanne araññato",
  "atk-s0510a:3310_6": "bhesajjāni ānetvā taṃ vūpasametvā taṃ puññaṃ ārogyatthāya pariṇāmetvā tato cuto brahmaloke",
  "atk-s0510a:3310_7": "nibbatto ekaṃ asaṅkhyeyyaṃ devamanussesu saṃsaranto padumuttarabuddhakāle haṃsavatīnagare",
  "atk-s0510a:3310_8": "ekasmiṃ kule nibbatto viññutaṃ patvā satthu dhammadesanaṃ sutvā satthāraṃ ekaṃ bhikkhuṃ",
  "atk-s0510a:3310_9": "appābādhānaṃ aggaṭṭhāne ṭhapentaṃ disvā sayaṃ taṃ ṭhānantaraṃ ākaṅkhanto paṇidhānaṃ",
  "atk-s0510a:3310_10": "katvā yāvajīvaṃ kusalakammaṃ upacinitvā sugatīsuyeva saṃsaranto vipassissa bhagavato",
  "atk-s0510a:3310_11": "uppattito puretarameva bandhumatīnagare brāhmaṇakule nibbatto sabbasippesu nipphattiṃ",
  "atk-s0510a:3310_12": "patto tattha sāraṃ apassanto isipabbajjaṃ pabbajitvā jhānābhiññālābhī hutvā pabbatapāde",
  "atk-s0510a:3310_13": "vasanto buddhuppādaṃ sutvā satthu santikaṃ gantvā saraṇesu patiṭṭhāya bhikkhūnaṃ",
  "atk-s0510a:3310_14": "tiṇapupphakaroge uppanne taṃ vūpasametvā tattha yāvatāyukaṃ ṭhatvā tato cuto brahmaloke",
  "atk-s0510a:3310_15": "nibbattitvā tato ekanavutikappe devamanussesu saṃsaranto kassapassa bhagavato kāle",
  "atk-s0510a:3310_16": "bārāṇasiyaṃ kulagehe nibbattitvā gharāvāsaṃ vasanto ekaṃ jiṇṇaṃ vinassamānaṃ mahāvihāraṃ",
  "atk-s0510a:3310_17": "disvā tattha uposathāgārādikaṃ sabbaṃ āvasathaṃ kārāpetvā tattha bhikkhusaṅghassa",
  "atk-s0510a:3310_18": "sabbaṃ bhesajjaṃ paṭiyādetvā yāvajīvaṃ kusalaṃ katvā ekaṃ buddhantaraṃ devamanussesu",
  "atk-s0510a:3310_19": "saṃsaranto amhākaṃ bhagavato uppattito puretarameva kosambiyaṃ seṭṭhikule nibbatti.",
  "atk-s0510a:3311_0": "So mātukucchito nikkhamitvā dhātīhi arogabhāvāya yamunāyaṃ nhāpiyamāno tāsaṃ hatthato",
  "atk-s0510a:3311_1": "muccitvā macchena gilito ahosi. Kevaṭṭā taṃ macchaṃ jālāya gahetvā bārāṇasiyaṃ seṭṭhibhariyāya",
  "atk-s0510a:3311_2": "vikkiṇiṃsu. Sā taṃ gahetvā phālayamānā pubbe katapuññaphalena arogaṃ dārakaṃ disvā",
  "atk-s0510a:3311_3": "“putto me laddho”ti gahetvā posesi. So janakehi mātāpitūhi taṃ pavattiṃ sutvā āgantvā",
  "atk-s0510a:3311_4": "“ayaṃ amhākaṃ putto, detha no putta”nti anuyoge kate raññā “ubhayesampi sādhāraṇo",
  "atk-s0510a:3311_5": "hotū”ti dvinnaṃ kulānaṃ dāyādabhāvena vinicchayaṃ katvā ṭhapitattā bākuloti laddhanāmo",
  "atk-s0510a:3311_6": "vayappatto mahāsampattiṃ anubhavanto dvīsu seṭṭhikulesu ekekasmiṃ chamāsaṃ chamāsaṃ",
  "atk-s0510a:3311_7": "vasati. Te attano vāre sampatte nāvāsaṅghāṭaṃ bandhitvā tatrūpari ratanamaṇḍapaṃ",
  "atk-s0510a:3311_8": "kāretvā pañcaṅgikatūriye nipphādetvā kumāraṃ tattha nisīdāpetvā ubhayanagaramajjhaṭṭhānaṃ",
  "atk-s0510a:3311_9": "gaṅgāya āgacchanti, aparaseṭṭhimanussāpi evameva sajjetvā taṃ ṭhānaṃ gantvā kumāraṃ",
  "atk-s0510a:3311_10": "tattha āropetvā gacchanti. So evaṃ vaḍḍhamāno āsītiko hutvā ubhayaseṭṭhiputtoti pākaṭo.",
  "atk-s0510a:3311_11": "Satthu santikaṃ gantvā dhammaṃ sutvā paṭiladdhasaddho pabbajitvā sattāhaṃ vāyamanto",
  "atk-s0510a:3311_12": "aṭṭhame divase saha paṭisambhidāya arahattaṃ pāpuṇi.",
  "atk-s0510a:3312_0": "386. So arahā hutvā attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:3312_1": "himavantassāvidūretiādimāha. Tassattho heṭṭhā vuttova. Apadānapāḷiatthopi suviññeyyova.",
  "atk-s0510a:3312_2": "So arahattaṃ patvā vimuttisukhena viharanto saṭṭhivassasatāyuko hutvā parinibbāyīti.",
  "atk-s0510a:3313": "Bākulattheraapadānavaṇṇanā samattā.",
  "atk-s0510a:3314": "7. Girimānandattheraapadānavaṇṇanā",
  "atk-s0510a:3315_0": "Sattamāpadāne bhariyā me kālaṅkatātiādikaṃ āyasmato girimānandattherassa apadānaṃ.",
  "atk-s0510a:3315_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3315_2": "upacinanto sumedhassa bhagavato kāle kulagehe nibbatto vayappatto gharāvāsaṃ saṇṭhapetvā",
  "atk-s0510a:3315_3": "vasanto attano bhariyāya ca putte ca kālaṅkate sokasallasamappito araññaṃ pavisitvā",
  "atk-s0510a:3315_4": "pavattaphalabhojano rukkhamūle vihāsi. Tadā sumedho bhagavā tassānukampāya tattha",
  "atk-s0510a:3315_5": "gantvā dhammaṃ desetvā sokasallaṃ abbūḷhesi. So dhammaṃ sutvā pasannamānaso sugandhapupphehi",
  "atk-s0510a:3315_6": "bhagavantaṃ pūjetvā pañcapatiṭṭhitena vanditvā sirasi añjaliṃ katvā abhitthavi.",
  "atk-s0510a:3316_0": "So tena puññena devamanussesu saṃsaranto ubhayattha sukhaṃ anubhavitvā imasmiṃ buddhuppāde",
  "atk-s0510a:3316_1": "rājagahe bimbisārarañño purohitassa putto hutvā nibbatti, girimānandotissa nāmaṃ",
  "atk-s0510a:3316_2": "ahosi. So viññutaṃ patvā satthu rājagahāgamane buddhānubhāvaṃ disvā paṭiladdhasaddho",
  "atk-s0510a:3316_3": "pabbajitvā samaṇadhammaṃ karonto katipayaṃ divasaṃ gāmakāvāse vasitvā satthāraṃ vandituṃ",
  "atk-s0510a:3316_4": "rājagahaṃ agamāsi. Bimbisāramahārājā tassa āgamanaṃ sutvā taṃ upasaṅkamitvā “idheva,",
  "atk-s0510a:3316_5": "bhante, vasatha, ahaṃ catūhi paccayehi upaṭṭhahāmī”ti sampavāretvā gatopi bahukiccattā",
  "atk-s0510a:3316_6": "taṃ na sari. “Thero abbhokāseyeva vasatī”ti. Devatā therassa temanabhayena vassadhāraṃ",
  "atk-s0510a:3316_7": "vāresuṃ. Rājā avassanakāraṇaṃ upadhāretvā ñatvā therassa kuṭikaṃ kārāpesi. Thero",
  "atk-s0510a:3316_8": "kuṭikāyaṃ vasanto senāsanasappāyalābhena cittasamādhānaṃ labhitvā vīriyasamataṃ yojetvā",
  "atk-s0510a:3316_9": "vipassanaṃ ussukkāpetvā arahattaṃ pāpuṇi.",
  "atk-s0510a:3317_0": "419. So arahattaṃ patvā attano pubbakammaṃ saritvā sañjātasomanasso pubbacaritāpadānaṃ",
  "atk-s0510a:3317_1": "pakāsento bhariyā me kālaṅkatātiādimāha. Taṃ bhagavato nivedanañca bhagavatā katānusāsanañca",
  "atk-s0510a:3317_2": "maggaṃ phalādhigamāpadānañca pāṭhānusārena suviññeyyamevāti.",
  "atk-s0510a:3318": "Girimānandattheraapadānavaṇṇanā samattā.",
  "atk-s0510a:3319": "Aṭṭhamanavamadasamāpadānāni uttānatthānevāti.",
  "atk-s0510a:3320": "Cattālīsamavaggavaṇṇanā samattā.",
  "atk-s0510a:3321": "41. Metteyyavaggo",
  "atk-s0510a:3322": "1. Tissametteyyattheraapadānavaṇṇanā",
  "atk-s0510a:3323_0": "1. Ekacattālīsame vagge paṭhamāpadāne pabbhārakūṭaṃ nissāyātiādikaṃ tissametteyyattherassa",
  "atk-s0510a:3323_1": "apadānaṃ. Tattha tāpasapabbajjaṃ pabbajitvā padumuttarassa bhagavato ajinacammaṃ",
  "atk-s0510a:3323_2": "nisīdanatthāya dinnameva nānaṃ. Sesaṃ apadānapāḷiyā suviññeyyamevāti.",
  "atk-s0510a:3324": "2. Puṇṇakattheraapadānavaṇṇanā",
  "atk-s0510a:3325_0": "29. Dutiyāpadāne pabbhārakūṭaṃ nissāyātiādikaṃ āyasmato puṇṇakattherassa apadānaṃ.",
  "atk-s0510a:3325_1": "Tattha himavante yakkhasenāpati hutvā parinibbutassa paccekabuddhassa āḷahanakaraṇameva",
  "atk-s0510a:3325_2": "nānattaṃ. Sesaṃ pāṭhānusārena suviññeyyameva.",
  "atk-s0510a:3326_0": "45. Tatiyāpadāne himavantassāvidūretiādikaṃ āyasmato mettaguttherassa apadānaṃ. Tattha",
  "atk-s0510a:3326_1": "himavantasamīpe asokapabbate so tāpaso hutvā paṇṇasālāyaṃ vasanto sumedhasambuddhaṃ",
  "atk-s0510a:3326_2": "disvā pattaṃ gahetvā sappipūraṇaṃ viseso. Sesaṃ puññaphalāni ca suviññeyyāneva. Apadānagāthānaṃ",
  "atk-s0510a:3326_3": "attho ca pākaṭoyeva.",
  "atk-s0510a:3327_0": "72. Catutthāpadāne gaṅgā bhāgīrathī nāmātiādikaṃ āyasmato dhotakattherassa apadānaṃ.",
  "atk-s0510a:3327_1": "Tatrāpi brāhmaṇo hutvā bhāgīrathīgaṅgāya taramāne bhikkhū disvā pasannamānaso setuṃ",
  "atk-s0510a:3327_2": "kārāpetvā buddhappamukhassa bhikkhusaṅghassa niyyāditabhāvoyeva viseso. Puññaphalaparidīpanagāthānaṃ",
  "atk-s0510a:3327_3": "attho nayānusārena suviññeyyova.",
  "atk-s0510a:3328_0": "100. Pañcamāpadāne himavantassāvidūretiādikaṃ āyasmato upasivattherassa apadānaṃ.",
  "atk-s0510a:3328_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3328_2": "upacinanto padumuttarassa bhagavato kāle kulagehe nibbatto viññutaṃ patto gharāvāsaṃ",
  "atk-s0510a:3328_3": "pahāya isipabbajjaṃ pabbajitvā himavante padumuttaraṃ bhagavantaṃ disvā tiṇasantharaṃ",
  "atk-s0510a:3328_4": "santharitvā tattha nisinnassa bhagavato sālapupphapūjaṃ akāsīti ayaṃ viseso, sesamuttānameva.",
  "atk-s0510a:3329_0": "161. Chaṭṭhāpadāne migaluddo pure āsintiādikaṃ āyasmato nandakattherassa apadānaṃ.",
  "atk-s0510a:3329_1": "Ayaṃ kira padumuttarassa bhagavato kāle karavikasakuṇo hutvā madhurakūjitaṃ karonto",
  "atk-s0510a:3329_2": "satthāraṃ padakkhiṇaṃ akāsi. Aparabhāge mayūro hutvā aññatarassa paccekabuddhassa",
  "atk-s0510a:3329_3": "vasanaguhādvāre pasannamānaso divasassa tikkhattuṃ madhurena vassitaṃ vassi. Evaṃ",
  "atk-s0510a:3329_4": "tattha tattha bhave puññāni katvā amhākaṃ bhagavato kāle sāvatthiyaṃ kulagehe nibbatto",
  "atk-s0510a:3329_5": "nandakoti laddhanāmo satthu santike dhammaṃ sutvā pabbajitvā vipassanaṃ vaḍḍhetvā",
  "atk-s0510a:3329_6": "arahattaṃ pāpuṇi. So aparabhāge attano pubbakammaṃ saritvā somanassajāto pubbacaritāpadānaṃ",
  "atk-s0510a:3329_7": "pakāsento migaluddo pure āsintiādimāha. Tattha paccekabuddhassa maṇḍapaṃ katvā padumapupphehi chadanameva viseso.",
  "atk-s0510a:3330_0": "183. Sattamāpadāne pabbhārakūṭaṃ nissāyātiādikaṃ āyasmato hemakattherassa apadānaṃ.",
  "atk-s0510a:3330_1": "Tatthāpi isipabbajjaṃ pabbajitvā himavante vasanto piyadassiṃ bhagavantaṃ upagataṃ",
  "atk-s0510a:3330_2": "disvā ratanamayaṃ pīṭhaṃ attharitvā aṭṭhāsi. Tattha nisinnassa kumbhamattaṃ jambuphalaṃ",
  "atk-s0510a:3330_3": "āharitvā adāsi. Bhagavā tassa cittappasādatthāya taṃ phalaṃ paribhuñji. Ettakameva viseso.",
  "atk-s0510a:3331_0": "224. Aṭṭhamāpadāne rājāsi vijayo nāmātiādikaṃ āyasmato todeyyattherassa apadānaṃ.",
  "atk-s0510a:3331_1": "Tattha rājāsi vijayo nāmāti daharakālato paṭṭhāya sabbasaṅgāmesu jinato, catūhi saṅgahavatthūhi",
  "atk-s0510a:3331_2": "janaṃ rañjanato allīyanato vijayo nāma rājā ahosīti attho. Ketumatīpuruttameti ketu",
  "atk-s0510a:3331_3": "vuccanti dhajapaṭākā. Atha vā nagarasobhanatthāya nagaramajjhe ussāpitaratanatoraṇāni,",
  "atk-s0510a:3331_4": "te ketū niccaṃ ussāpitā sobhayamānā assā atthīti ketumatī. Pūreti dhanadhaññehi sabbajanānaṃ",
  "atk-s0510a:3331_5": "mananti puraṃ. Ketumatī ca sā purañca seṭṭhaṭṭhena uttamañceti ketumatīpuruttamaṃ,",
  "atk-s0510a:3331_6": "tasmiṃ ketumatīpuruttame. Sūro vikkamasampannoti abhīto vīriyasampanno vijayo nāma",
  "atk-s0510a:3331_7": "rājā ajjhāvasīti sambandho. Itthaṃ bhūtaṃ purañca sabbavatthuvāhanañca chaḍḍetvā",
  "atk-s0510a:3331_8": "himavantaṃ pavisitvā isipabbajjaṃ pabbajitvā vasanto sumedhabhagavantaṃ disvā somanassaṃ",
  "atk-s0510a:3331_9": "uppādetvā candanena pūjākaraṇameva viseso.",
  "atk-s0510a:3332_0": "276. Navamāpadāne nagare haṃsavatiyātiādikaṃ āyasmato jatukaṇṇittherassa apadānaṃ.",
  "atk-s0510a:3332_1": "Tattha seṭṭhiputto hutvā suvaṇṇapāsāde vasanabhāvo ca pañcahi kāmaguṇehi samaṅgī",
  "atk-s0510a:3332_2": "hutvā vasanabhāvo ca sabbadesavāsīnaṃ sabbasippaviññūnañca āgantvā sevanabhāvo ca viseso.",
  "atk-s0510a:3333_0": "330. Dasamāpadāne himavantassāvidūretiādikaṃ āyasmato udenattherassa apadānaṃ. Tattha",
  "atk-s0510a:3333_1": "himavantasamīpe padumapabbataṃ nissāya tāpasapabbajjaṃ pabbajitvā vasantena padumuttarassa",
  "atk-s0510a:3333_2": "bhagavato padumapupphaṃ gahetvā pūjitabhāvova viseso. Sesaṃ sabbattha uttānamevāti.",
  "atk-s0510a:3334": "Ekacattālīsamavaggavaṇṇanā samattā.",
  "atk-s0510a:3335": "42. Bhaddālivaggo",
  "atk-s0510a:3336": "1-10. Bhaddālittheraapadānādivaṇṇanā",
  "atk-s0510a:3337": "Bācattālīsamavagge paṭhamāpadānañca dutiyāpadānañca tatiyāpadānañca nayānusārena suviññeyyameva.",
  "atk-s0510a:3338_0": "106. Catutthāpadāne nagare bandhumatiyātiādikaṃ āyasmato madhumaṃsadāyakattherassa",
  "atk-s0510a:3338_1": "apadānaṃ. Tattha sūkarikoti sūkaramaṃsaṃ vikkiṇitvā jīvikaṃ kappento. Ukkoṭakaṃ randhayitvāti",
  "atk-s0510a:3338_2": "pihakapapphāsamaṃsaṃ pacitvā madhumaṃsamhi okiriṃ pakkhipiṃ. Tena maṃsena pattaṃ",
  "atk-s0510a:3338_3": "pūretvā bhikkhusaṅghassa datvā tena puññakammena imasmiṃ buddhuppāde arahattaṃ pāpuṇinti attho.",
  "atk-s0510a:3339_0": "Nāgapallavattherassa pañcamāpadānampi ekadīpiyattherassa chaṭṭhāpadānampi ucchaṅgapupphiyattherassa",
  "atk-s0510a:3339_1": "sattamāpadānampi yāgudāyakattherassa aṭṭhamāpadānampi patthodanadāyakattherassa navamāpadānampi",
  "atk-s0510a:3339_2": "mañcadāyakattherassa dasamāpadānampi sabbaṃ suviññeyyamevāti.",
  "atk-s0510a:3340": "Bācattālīsamavaggavaṇṇanā samattā.",
  "atk-s0510a:3341": "43-48. Sakiṃsammajjakādivaggo",
  "atk-s0510a:3342": "1-60. Sakiṃsammajjakattheraapadānādivaṇṇanā",
  "atk-s0510a:3343": "Tecattālīsamavagge sabbatherāpadānāni uttānāneva. Kevalaṃ therānaṃ nāmanānattaṃ puññanānattañca viseso.",
  "atk-s0510a:3344": "Catucattālīsame vaggepi sabbāni apadānāni pākaṭāneva. Kevalaṃ puññanānattaṃ phalanānattañca viseso.",
  "atk-s0510a:3345": "1. Pañcacattālīsamavagge paṭhamāpadāne kakusandho mahāvīrotiādikaṃ āyasmato vibhīṭakamiñjiyattherassa apadānaṃ.",
  "atk-s0510a:3346_0": "2. Tattha bījamiñjamadāsahanti vibhīṭakaphalāni phāletvā bījāni miñjāni gahetvā madhusakkarāhi",
  "atk-s0510a:3346_1": "yojetvā kakusandhassa bhagavato adāsinti attho. Dutiyāpadānādīni sabbāni suviññeyyāneva,",
  "atk-s0510a:3346_2": "therānaṃ nāmanānattādīnipi pāṭhānusārena veditabbāni.",
  "atk-s0510a:3347": "1. Chacattālīsame vagge paṭhamāpadāne jagatiṃ kārayiṃ ahanti uttamabodhirukkhassa samantato āḷindaṃ ahaṃ kārayinti attho. Sesāni dutiyāpadānādīni sabbānipi uttānāneva.",
  "atk-s0510a:3348": "Sattacattālīsame vagge paṭhamāpadānādīni pāḷianusārena suviññeyyāneva.",
  "atk-s0510a:3349": "Aṭṭhacattālīsame vagge paṭhamadutiyāpadānāni uttānāneva.",
  "atk-s0510a:3350_0": "30. Tatiyāpadāne kosiyo nāma bhagavāti kosiyagotte jātattā kosiyo nāma paccekabuddhoti",
  "atk-s0510a:3350_1": "attho. Cittakūṭeti cittakūṭakelāsakūṭasānukūṭādīsu anotattadahaṃ paṭicchādetvā ṭhitapabbatakūṭesu",
  "atk-s0510a:3350_2": "nānāratanaosadhādīhi vicitte cittakūṭapabbate so paccekabuddho vasīti attho.",
  "atk-s0510a:3351": "Catutthapañcamāpadānāni uttānāneva.",
  "atk-s0510a:3352": "56. Chaṭṭhāpadāne kusaṭṭhakamadāsahanti pakkhikabhattauposathikabhattadhurabhattasalākabhattādīsu kusapaṇṇavasena dātabbaṃ aṭṭhasalākabhattaṃ ahaṃ adāsinti attho.",
  "atk-s0510a:3353": "61. Sattamāpadāne sobhito nāma sambuddhoti ārohapariṇāhadvattiṃsamahāpurisalakkhaṇabyāmappabhādīhi sobhamānasarīrattā sobhito nāma sammāsambuddhoti attho.",
  "atk-s0510a:3354": "66. Aṭṭhamāpadāne takkarāyaṃ vasī tadāti taṃ dasapuññakiriyavatthuṃ karontā janā paṭivasanti etthāti takkarā, rājadhānī. Tissaṃ takkarāyaṃ, tadā vasīti attho.",
  "atk-s0510a:3355": "72. Navamāpadāne pānadhiṃ sukataṃ gayhāti upāhanayugaṃ sundarākārena nipphāditaṃ gahetvāti attho. Dasamāpadānaṃ suviññeyyamevāti.",
  "atk-s0510a:3356": "Aṭṭhacattālīsamavaggavaṇṇanā niṭṭhitā.",
  "atk-s0510a:3357": "49. Paṃsukūlavaggo",
  "atk-s0510a:3358": "1-10. Paṃsukūlasaññakattheraapadānādivaṇṇanā",
  "atk-s0510a:3359": "Ekūnapaññāsamavagge paṭhamāpadānaṃ suviññeyyameva.",
  "atk-s0510a:3360": "14. Dutiyāpadāne adhiccuppattikā buddhāti adhiccena akāraṇena uppattikā sayambhūtā, aññehi devabrahmamārādīhi upadesadāyakehi rahitā sayambhūñāṇena uppannā jātā pātubhūtāti attho.",
  "atk-s0510a:3361_0": "16. Odumbarikapupphaṃ vāti udumbararukkhe pupphaṃ dullabhaṃ dullabhuppattikaṃ iva.",
  "atk-s0510a:3361_1": "Candamhi sasakaṃ yathāti candamaṇḍale sasalekhāya rūpaṃ dullabhaṃ yathā. Vāyasānaṃ",
  "atk-s0510a:3361_2": "yathā khīranti kākānaṃ niccaṃ rattindivaṃ khuddāpīḷitabhāvena khīraṃ dullabhaṃ yathā,",
  "atk-s0510a:3361_3": "evaṃ dullabhaṃ lokanāyakaṃ caturāsaṅkhyeyyaṃ vā aṭṭhāsaṅkhyeyyaṃ vā soḷasāsaṅkhyeyyaṃ",
  "atk-s0510a:3361_4": "vā kappasatasahassaṃ pāramiyo pūretvā buddhabhāvato dullabho lokanāyakoti attho.",
  "atk-s0510a:3362_0": "30. Tatiyāpadāne madhuṃ bhisehi savatīti pokkharamadhupadumakesarehi savati paggharati.",
  "atk-s0510a:3362_1": "Khīraṃ sappiṃ muḷālibhīti khīrañca sappirasañca padumamuḷālehi savati paggharati.",
  "atk-s0510a:3362_2": "Tasmā tadubhayaṃ mama santakaṃ buddho paṭiggaṇhatūti attho.",
  "atk-s0510a:3363": "Catutthapañcamachaṭṭhāpadānāni uttānāneva.",
  "atk-s0510a:3364_0": "119. Sattamāpadāne cattālīsadijāpi cāti dvikkhattuṃ jātāti dijā. Kumāravaye uṭṭhitadantānaṃ",
  "atk-s0510a:3364_1": "patitattā puna uṭṭhitadantā dijā, te ca dantā. Byākaraṇañca heṭṭhā nidānakathāyaṃ vuttameva.",
  "atk-s0510a:3365": "Aṭṭhamāpadānaṃ uttānamevāti.",
  "atk-s0510a:3366_0": "171. Navamāpadāne tadāhaṃ māṇavo āsinti yadā sumedhapaṇḍito dīpaṅkarabhagavato santikā",
  "atk-s0510a:3366_1": "byākaraṇaṃ labhi, tadā ahaṃ megho nāma brāhmaṇamāṇavo hutvā sumedhatāpasena saha",
  "atk-s0510a:3366_2": "isipabbajjaṃ pabbajitvā sikkhāpadesu sikkhito kenaci pāpasahāyena saṃsaṭṭho saṃsaggadosena",
  "atk-s0510a:3366_3": "pāpavitakkādivasaṃ gato mātughātakammavasena narake aggijālādidukkhamanubhavitvā",
  "atk-s0510a:3366_4": "tato cuto samudde timiṅgalamahāmaccho hutvā nibbatto, samuddamajjhe gacchantaṃ mahānāvaṃ",
  "atk-s0510a:3366_5": "gilitukāmo gato. Disvā maṃ vāṇijā bhītā “aho gotamo bhagavā”ti saddamakaṃsu. Atha",
  "atk-s0510a:3366_6": "mahāmaccho pubbavāsanāvasena buddhagāravaṃ uppādetvā tato cuto sāvatthiyaṃ vibhavasampanne",
  "atk-s0510a:3366_7": "brāhmaṇakule nibbatto saddho pasanno satthu dhammadesanaṃ sutvā pabbajitvā saha paṭisambhidāhi",
  "atk-s0510a:3366_8": "arahattaṃ pāpuṇitvā divasassa tikkhattuṃ upaṭṭhānaṃ gantvā saramāno vandati. Tadā",
  "atk-s0510a:3366_9": "bhagavā “ciraṃ dhammarucī”ti maṃ āha.",
  "atk-s0510a:3367_0": "184. Atha so thero “suciraṃ satapuññalakkhaṇa”ntiādīhi gāthāhi thomesi. Bhante, satapuññalakkhaṇadhara",
  "atk-s0510a:3367_1": "gotama. Patipubbena visuddhapaccayanti pubbe dīpaṅkarapādamūle paripuṇṇapāramīpaccayasambhāro",
  "atk-s0510a:3367_2": "suṭṭhu ciraṃ kālaṃ mayā na diṭṭho asīti attho. Ahamajjasupekkhananti ajja imasmiṃ",
  "atk-s0510a:3367_3": "divase ahaṃ supekkhanaṃ sundaradassanaṃ, sundaradiṭṭhaṃ vā nirupamaṃ viggahaṃ upamārahitasarīraṃ",
  "atk-s0510a:3367_4": "gotamaṃ vata ekantena passāmi dakkhāmīti attho.",
  "atk-s0510a:3368_0": "185-186. Suciraṃ vihatatamo mayāti visesena hatatamo viddhaṃsitamoho tvaṃ mayāpi",
  "atk-s0510a:3368_1": "suṭṭhu ciraṃ thomitoti attho. Sucirakkhena nadī visositāti esā taṇhānadī sundararakkhena",
  "atk-s0510a:3368_2": "gopanena visesena sositā, abhabbuppattikatā tayāti attho. Suciraṃ amalaṃ visodhitanti",
  "atk-s0510a:3368_3": "suṭṭhu ciraṃ dīghena addhunā amalaṃ nibbānaṃ visesena sodhitaṃ, suṭṭhu kataṃ adhigataṃ",
  "atk-s0510a:3368_4": "tayāti attho. Nayanaṃ ñāṇamayaṃ mahāmune. Cirakālasamaṅgitoti mahāmune mahāsamaṇa",
  "atk-s0510a:3368_5": "ñāṇamayaṃ nayanaṃ dibbacakkhuṃ cirakālaṃ samadhigato sampatto tvanti attho. Avinaṭṭho",
  "atk-s0510a:3368_6": "punarantaranti ahaṃ puna antaraṃ antarābhave majjhe parinaṭṭho parihīno ahosinti",
  "atk-s0510a:3368_7": "attho. Punarajjasamāgato tayāti ajja imasmiṃ kāle tayā saddhiṃ punapi samāgato ekībhūto",
  "atk-s0510a:3368_8": "saha vasāmīti attho. Na hi nassanti katāni gotamāti gotama sabbaññubuddha, tayā saddhiṃ",
  "atk-s0510a:3368_9": "katāni samāgamādīni na hi nassanti yāva khandhaparinibbānā na vinā bhavissantīti",
  "atk-s0510a:3368_10": "attho. Sesaṃ uttānamevāti.",
  "atk-s0510a:3369": "Dhammaruciyattheraapadānavaṇṇanā samattā.",
  "atk-s0510a:3370": "Dasamāpadānaṃ suviññeyyamevāti.",
  "atk-s0510a:3371": "Ekūnapaññāsamavaggavaṇṇanā samattā.",
  "atk-s0510a:3372": "50-53. Kiṅkaṇipupphādivaggo",
  "atk-s0510a:3373": "1-40. Kiṅkaṇipupphiyattheraapadānādivaṇṇanā",
  "atk-s0510a:3374": "Paññāsamavagge ca ekapaññāsamavagge ca dvepaññāsamavagge ca tepaññāsamavagge ca sabbāni apadānāni uttānānevāti.",
  "atk-s0510a:3375": "54. Kaccāyanavaggo",
  "atk-s0510a:3376": "1. Mahākaccāyanattheraapadānavaṇṇanā",
  "atk-s0510a:3377_0": "Catupaññāsamavagge paṭhamāpadāne padumuttaro nāma jinotiādikaṃ āyasmato mahākaccāyanattherassa",
  "atk-s0510a:3377_1": "apadānaṃ. Ayampi purimabuddhesu katādhikāro tattha tattha bhave vivaṭṭūpanissayāni",
  "atk-s0510a:3377_2": "puññāni upacinanto padumuttarassa bhagavato kāle gahapatimahāsālakule nibbattitvā",
  "atk-s0510a:3377_3": "vuddhippatto ekadivasaṃ satthu santike dhammaṃ suṇanto satthārā saṃkhittena bhāsitassa",
  "atk-s0510a:3377_4": "vitthārena atthaṃ vibhajantānaṃ aggaṭṭhāne ṭhapiyamānaṃ ekaṃ bhikkhuṃ disvā sayampi",
  "atk-s0510a:3377_5": "taṃ ṭhānantaraṃ patthento paṇidhānaṃ katvā dānādīni puññāni katvā devamanussesu saṃsaranto",
  "atk-s0510a:3377_6": "sumedhassa bhagavato kāle vijjādharo hutvā ākāsena gacchanto ekasmiṃ vanasaṇḍe nisinnaṃ",
  "atk-s0510a:3377_7": "bhagavantaṃ disvā pasannamānaso kaṇikārapupphehi pūjaṃ akāsi.",
  "atk-s0510a:3378_0": "So tena puññena aparāparaṃ sugatīsuyeva parivattento kassapadasabalassa kāle bārāṇasiyaṃ",
  "atk-s0510a:3378_1": "kulagehe nibbattitvā parinibbute bhagavati suvaṇṇacetiyakammaṭṭhāne satasahassagghanikāya",
  "atk-s0510a:3378_2": "suvaṇṇiṭṭhakāya pūjaṃ katvā “imassa nissandena nibbattanibbattaṭṭhāne sarīraṃ me",
  "atk-s0510a:3378_3": "suvaṇṇavaṇṇaṃ hotū”ti patthanaṃ akāsi. Tato yāvajīvaṃ kusalakammaṃ katvā ekaṃ buddhantaraṃ",
  "atk-s0510a:3378_4": "devamanussesu saṃsaritvā imasmiṃ buddhuppāde ujjeniyaṃ rañño caṇḍapajjotassa purohitagehe",
  "atk-s0510a:3378_5": "nibbatti, tassa nāmaggahaṇadivase mātā “mayhaṃ putto suvaṇṇavaṇṇo, attano nāmaṃ gahetvā",
  "atk-s0510a:3378_6": "āgato”ti kañcanamāṇavotveva nāmaṃ akāsi. So vuddhimanvāya tayo vede uggaṇhitvā pitu",
  "atk-s0510a:3378_7": "accayena purohitaṭṭhānaṃ labhi. So gottavasena kaccāyanoti paññāyittha. Atha rājā",
  "atk-s0510a:3378_8": "caṇḍapajjoto buddhuppādaṃ sutvā, “ācariya, tumhe tattha gantvā satthāraṃ idhānethā”ti",
  "atk-s0510a:3378_9": "pesesi. So attaṭṭhamo satthu santikaṃ upagato tassa satthā dhammaṃ desesi, desanāpariyosāne",
  "atk-s0510a:3378_10": "sattahi janehi saddhiṃ saha paṭisambhidāhi arahatte patiṭṭhāsi.",
  "atk-s0510a:3379_0": "1. So evaṃ pattaarahattaphalo attano pubbakammaṃ saritvā somanassajāto pubbacaritāpadānaṃ",
  "atk-s0510a:3379_1": "pakāsento padumuttaro nāma jinotiādimāha. Taṃ heṭṭhā vuttatthameva. Atha satthā “etha,",
  "atk-s0510a:3379_2": "bhikkhavo”ti hatthaṃ pasāresi. Te tāvadeva dvaṅgulamattakesamassuiddhimayapattacīvaradharā",
  "atk-s0510a:3379_3": "vassasaṭṭhikattherā viya ahesuṃ. Evaṃ thero sadatthaṃ nipphādetvā, “bhante, rājā",
  "atk-s0510a:3379_4": "pajjoto tumhākaṃ pāde vandituṃ dhammañca sotuṃ icchatī”ti ārocesi. Satthā “tvaṃyeva,",
  "atk-s0510a:3379_5": "kaccāna, tattha gaccha, tayi gate rājā pasīdissatī”ti āha. Thero satthu āṇāya attaṭṭhamo",
  "atk-s0510a:3379_6": "tattha gantvā rājānaṃ pasādetvā avantīsu sāsanaṃ patiṭṭhāpetvā puna satthu santikameva",
  "atk-s0510a:3379_7": "āgato. Attano pubbapatthanāvasena kaccāyanappakaraṇaṃ mahāniruttippakaraṇaṃ nettippakaraṇanti",
  "atk-s0510a:3379_8": "pakaraṇattayaṃ saṅghamajjhe byākāsi. Atha santuṭṭhena bhagavatā “etadaggaṃ, bhikkhave,",
  "atk-s0510a:3379_9": "mama sāvakānaṃ saṃkhittena bhāsitassa vitthārena atthaṃ vibhajantānaṃ yadidaṃ mahākaccāno”ti",
  "atk-s0510a:3379_10": "etadaggaṭṭhāne ṭhapito aggaphalasukhena vihāsīti.",
  "atk-s0510a:3380": "Mahākaccāyanattheraapadānavaṇṇanā samattā.",
  "atk-s0510a:3381": "2. Vakkalittheraapadānavaṇṇanā",
  "atk-s0510a:3382_0": "Dutiyāpadāne ito satasahassamhītiādikaṃ āyasmato vakkalittherassa apadānaṃ. Ayampi",
  "atk-s0510a:3382_1": "thero purimajinavaresu katādhikāro tattha tattha bhave vivaṭṭūpanissayāni puññāni",
  "atk-s0510a:3382_2": "upacinanto padumuttarassa bhagavato kāle haṃsavatīnagare kulagehe nibbatto viññutaṃ",
  "atk-s0510a:3382_3": "patto satthu santikaṃ gacchantehi upāsakehi saddhiṃ vihāraṃ gantvā parisapariyante",
  "atk-s0510a:3382_4": "ṭhito dhammaṃ suṇanto satthārā ekaṃ bhikkhuṃ saddhādhimuttānaṃ aggaṭṭhāne ṭhapitaṃ",
  "atk-s0510a:3382_5": "disvā sayampi taṃ ṭhānantaraṃ patthento sattāhaṃ buddhappamukhassa bhikkhusaṅghassa",
  "atk-s0510a:3382_6": "mahādānaṃ datvā paṇidhānaṃ akāsi. Satthā tassa anantarāyaṃ disvā byākari.",
  "atk-s0510a:3383_0": "So yāvajīvaṃ kusalaṃ katvā devamanussesu saṃsaranto amhākaṃ bhagavato kāle sāvatthiyaṃ",
  "atk-s0510a:3383_1": "brāhmaṇakule nibbatti, tassa vakkalīti nāmaṃ kariṃsu. Tattha kalīti aparādhatilakāḷakādidosassa",
  "atk-s0510a:3383_2": "adhivacanaṃ. Niddhantasuvaṇṇapiṇḍasadisatāya apagato byapagato kali doso assāti va-kārāgamaṃ",
  "atk-s0510a:3383_3": "katvā vakkalīti vuccati. So vuddhippatto tayo vede uggaṇhitvā brāhmaṇasippesu nipphattiṃ",
  "atk-s0510a:3383_4": "gato, satthāraṃ disvā rūpakāyasampattidassanena atitto satthārā saddhiṃyeva vicarati.",
  "atk-s0510a:3383_5": "“Agāramajjhe vasanto niccakālaṃ satthu dassanaṃ na labhissāmī”ti satthu santike pabbajitvā",
  "atk-s0510a:3383_6": "ṭhapetvā bhojanakālaṃ sarīrakiccakālañca sesakāle yattha ṭhitena sakkā dasabalaṃ",
  "atk-s0510a:3383_7": "passituṃ, tattha ṭhito aññaṃ kiccaṃ pahāya bhagavantaṃ olokentoyeva viharati. Satthā",
  "atk-s0510a:3383_8": "tassa ñāṇaparipākaṃ āgamento bahukālaṃ tasmiṃ rūpadassaneneva vicarante kiñci avatvā",
  "atk-s0510a:3383_9": "punekadivasaṃ – “kiṃ te, vakkali, iminā pūtikāyena diṭṭhena? Yo kho, vakkali, dhammaṃ",
  "atk-s0510a:3383_10": "passati, so maṃ passati; yo maṃ passati, so dhammaṃ passati. Dhammañhi, vakkali,",
  "atk-s0510a:3383_11": "passanto maṃ passatī”ti āha. Satthari evaṃ vadantepi thero satthu dassanaṃ pahāya",
  "atk-s0510a:3383_12": "aññattha gantuṃ na sakkoti. Tato satthā, “nāyaṃ bhikkhu saṃvegaṃ alabhitvā bujjhissatī”ti",
  "atk-s0510a:3383_13": "vassūpanāyikadivase – “apehi, vakkalī”ti theraṃ paṇāmesi. So satthārā paṇāmito satthu",
  "atk-s0510a:3383_14": "sammukhe ṭhātuṃ asakkonto – “kiṃ mayhaṃ jīvitena, yohaṃ satthāraṃ daṭṭhuṃ na labhāmī”ti",
  "atk-s0510a:3383_15": "gijjhakūṭe pabbate papātaṭṭhānaṃ abhiruhi? Satthā tassa taṃ pavattiṃ ñatvā – “ayaṃ",
  "atk-s0510a:3383_16": "bhikkhu mama santikā assāsaṃ alabhanto maggaphalānaṃ upanissayaṃ nāseyyā”ti attānaṃ",
  "atk-s0510a:3383_17": "dassetvā obhāsaṃ vissajjento –",
  "atk-s0510a:3384": "“Pāmojjabahulo bhikkhu, pasanno buddhasāsane;",
  "atk-s0510a:3385": "Adhigacche padaṃ santaṃ, saṅkhārūpasamaṃ sukha”nti. –",
  "atk-s0510a:3386_0": "Gāthaṃ vatvā “ehi, vakkalī”ti hatthaṃ pasāresi. Thero “dasabalo me diṭṭho, ‘ehī’ti",
  "atk-s0510a:3386_1": "avhāyanampi laddha”nti balavapītisomanassaṃ uppādetvā “kuto gacchāmī”ti attano gamanabhāvaṃ",
  "atk-s0510a:3386_2": "ajānitvāva satthu sammukhe ākāse pakkhanditvā paṭhamena pādena pabbate ṭhitoyeva",
  "atk-s0510a:3386_3": "satthārā vuttagāthāyo āvajjento ākāseyeva pītiṃ vikkhambhetvā saha paṭisambhidāhi",
  "atk-s0510a:3386_4": "arahattaṃ pāpuṇīti aṅguttaraṭṭhakathāyaṃ dhammapadavaṇṇanāyañca āgataṃ.",
  "atk-s0510a:3387_0": "Idha pana evaṃ veditabbaṃ – “kiṃ te, vakkalī”tiādinā satthārā ovadito gijjhakūṭe",
  "atk-s0510a:3387_1": "viharanto vipassanaṃ paṭṭhapesi, tassa saddhāya balavabhāvato eva vipassanā vīthiṃ",
  "atk-s0510a:3387_2": "na otarati? Bhagavā taṃ ñatvā kammaṭṭhānaṃ sodhetvā adāsi. So puna vipassanaṃ matthakaṃ",
  "atk-s0510a:3387_3": "pāpetuṃ nāsakkhiyeva. Athassa āhāravekallena vātābādho uppajji, taṃ vātābādhena pīḷiyamānaṃ",
  "atk-s0510a:3387_4": "ñatvā bhagavā tattha gantvā pucchanto –",
  "atk-s0510a:3388": "“Vātarogābhinīto tvaṃ, viharaṃ kānane vane;",
  "atk-s0510a:3389": "Paviddhagocare lūkhe, kathaṃ bhikkhu karissasī”ti. –",
  "atk-s0510a:3390": "Āha. Taṃ sutvā thero –",
  "atk-s0510a:3391": "“Pītisukhena vipulena, pharamāno samussayaṃ;",
  "atk-s0510a:3392": "Lūkhampi abhisambhonto, viharissāmi kānane.",
  "atk-s0510a:3393": "“Bhāvento satipaṭṭhāne, indriyāni balāni ca;",
  "atk-s0510a:3394": "Bojjhaṅgāni ca bhāvento, viharissāmi kānane.",
  "atk-s0510a:3395": "“Āraddhavīriye pahitatte, niccaṃ daḷhaparakkame;",
  "atk-s0510a:3396": "Samagge sahite disvā, viharissāmi kānane.",
  "atk-s0510a:3397": "“Anussaranto sambuddhaṃ, aggaṃ dantaṃ samāhitaṃ;",
  "atk-s0510a:3398": "Atandito rattindivaṃ, viharissāmi kānane”ti. –",
  "atk-s0510a:3399": "Catasso gāthāyo abhāsi. Tāsaṃ attho theragāthāvaṇṇanāyaṃ vuttoyeva. Evaṃ thero vipassanaṃ ussukkāpetvā arahattaṃ pāpuṇi.",
  "atk-s0510a:3400_0": "28. So arahattaṃ patvā attano pubbakammaṃ saritvā somanassajāto pubbacaritāpadānaṃ",
  "atk-s0510a:3400_1": "pakāsento ito satasahassamhītiādimāha. Tattha itoti kakusandhādīnaṃ uppannabhaddakappato",
  "atk-s0510a:3400_2": "heṭṭhā kappasatasahassamatthaketi attho.",
  "atk-s0510a:3401": "29. Padumākāravadanoti supupphitapadumasassirīkamukho. Padumapattakkhoti setapadumapupphapaṇṇasadisaakkhīti attho.",
  "atk-s0510a:3402": "30. Padumuttaragandhovāti padumagandhamukhoti attho.",
  "atk-s0510a:3403_0": "31. Andhānaṃ nayanūpamoti cakkhuvirahitānaṃ sattānaṃ nayanasadiso, dhammadesanāya",
  "atk-s0510a:3403_1": "sabbasattānaṃ paññācakkhādicakkhudāyakoti attho. Santavesoti santasabhāvo santairiyāpatho.",
  "atk-s0510a:3403_2": "Guṇanidhīti guṇānaṃ nidhi, sabbaguṇagaṇānaṃ nidhānaṭṭhānabhūtoti attho. Karuṇāmatiākaroti",
  "atk-s0510a:3403_3": "sādhūnaṃ cittakampanasaṅkhātāya karuṇāya ca atthānatthaminanaparicchinnamatiyā ca ākaro ādhārabhūto.",
  "atk-s0510a:3404": "32. Brahmāsurasuraccitoti brahmehi ca asurehi ca devehi ca accito pūjitoti attho.",
  "atk-s0510a:3405_0": "33. Madhurena rutena cāti karavīkarutamadhurena saddena sakalaṃ janaṃ rañjayantīti",
  "atk-s0510a:3405_1": "sambandho. Santhavī sāvakaṃ sakanti attano sāvakaṃ madhuradhammadesanāya santhavī,",
  "atk-s0510a:3405_2": "thutiṃ akāsīti attho.",
  "atk-s0510a:3406": "34. Saddhādhimuttoti saddahanasaddhāya sāsane adhimutto patiṭṭhitoti attho. Mama dassanalālasoti mayhaṃ dassane byāvaṭo tapparo.",
  "atk-s0510a:3407": "35. Taṃ ṭhānamabhirocayinti taṃ saddhādhimuttaṭṭhānantaraṃ abhirocayiṃ, icchiṃ patthesinti attho.",
  "atk-s0510a:3408": "40. Pītamaṭṭhanivāsananti siliṭṭhasuvaṇṇavaṇṇavatthe nivatthanti attho. Hemayaññopacitaṅganti suvaṇṇapāmaṅgalaggitagattanti attho.",
  "atk-s0510a:3409_0": "47-48. Nonītasukhumālaṃ manti navanītamiva mudutaluṇahatthapādaṃ. Jātapallavakomalanti",
  "atk-s0510a:3409_1": "asokapallavapattakomalamiva mudukanti attho. Pisācībhayatajjitāti tadā evaṃbhūtaṃ",
  "atk-s0510a:3409_2": "kumāraṃ maṃ aññā pisācī ekā rakkhasī bhayena tajjesi bhiṃsāpesīti attho. Tadā mahesissa",
  "atk-s0510a:3409_3": "sammāsambuddhassa pādamūle maṃ sāyesuṃ nipajjāpesuṃ. Dīnamānasā bhītacittā mama mātāpitaro",
  "atk-s0510a:3409_4": "imaṃ dārakaṃ te dadāma, imassa saraṇaṃ patiṭṭhā hotu nātha nāyakāti sambandho.",
  "atk-s0510a:3410_0": "49. Tadā paṭiggahi so manti so bhagavā tadā tasmiṃ mama mātuyā dinnakāle jālinā jālayuttena",
  "atk-s0510a:3410_1": "saṅkhālakena cakkalakkhaṇādīhi lakkhitena mudukomalapāṇinā mudukena visuddhena hatthatalena",
  "atk-s0510a:3410_2": "maṃ aggahesīti attho.",
  "atk-s0510a:3411_0": "52. Sabbapāramisambhūtanti sabbehi dānapāramitādīhi sambhūtaṃ jātaṃ. Nīlakkhinayanaṃ",
  "atk-s0510a:3411_1": "varaṃ puññasambhārajaṃ uttamanīlaakkhivantaṃ. Sabbasubhākiṇṇaṃ sabbena subhena vaṇṇena",
  "atk-s0510a:3411_2": "saṇṭhānena ākiṇṇaṃ gahanībhūtaṃ rūpaṃ bhagavato hatthapādasīsādirūpaṃ disvāti attho,",
  "atk-s0510a:3411_3": "tittiṃ apatto viharāmi ahanti sambandho.",
  "atk-s0510a:3412_0": "61. Tadā maṃ caraṇantagoti tasmiṃ mayhaṃ arahattaṃ pattakāle sīlādipannarasannaṃ",
  "atk-s0510a:3412_1": "caraṇadhammānaṃ antago, pariyosānappatto paripūrakārīti attho. “Maraṇantago”tipi",
  "atk-s0510a:3412_2": "pāṭho. Tassa maraṇassa antaṃ nibbānaṃ pattoti attho. Saddhādhimuttānaṃ aggaṃ paññapesīti",
  "atk-s0510a:3412_3": "sambandho. Atha satthā bhikkhusaṅghamajjhe nisinno “etadaggaṃ, bhikkhave, mama sāvakānaṃ",
  "atk-s0510a:3412_4": "saddhādhimuttānaṃ yadidaṃ, vakkalī”ti maṃ etadaggaṭṭhāne ṭhapesīti vuttaṃ hoti. Sesaṃ suviññeyyamevāti.",
  "atk-s0510a:3413": "Vakkalittheraapadānavaṇṇanā samattā.",
  "atk-s0510a:3414": "3. Mahākappinattheraapadānavaṇṇanā",
  "atk-s0510a:3415_0": "Padumuttaro nāma jinotiādikaṃ āyasmato kappinattherassa apadānaṃ. Ayampi purimabuddhesu",
  "atk-s0510a:3415_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a:3415_2": "bhagavato kāle haṃsavatīnagare kulagehe nibbatto viññutaṃ patvā satthu santike dhammadesanaṃ",
  "atk-s0510a:3415_3": "suṇanto satthārā ekaṃ bhikkhuṃ ovādakānaṃ aggaṭṭhāne ṭhapitaṃ disvā adhikārakammaṃ",
  "atk-s0510a:3415_4": "katvā taṃ ṭhānantaraṃ patthesi.",
  "atk-s0510a:3416_0": "So tattha yāvajīvaṃ kusalaṃ katvā devamanussesu saṃsaranto bārāṇasito avidūre ekasmiṃ",
  "atk-s0510a:3416_1": "pesakāragāme jeṭṭhapesakāragehe nibbatto tadā sahassamattā paccekabuddhā himavante",
  "atk-s0510a:3416_2": "aṭṭha māse vasitvā vassike cattāro māse janapade vasanti. Te ekavāraṃ bārāṇasiyā",
  "atk-s0510a:3416_3": "avidūre otaritvā “senāsanaṃ karaṇatthāya hatthakammaṃ yācathā”ti rañño santikaṃ aṭṭha",
  "atk-s0510a:3416_4": "paccekabuddhe pahiṇiṃsu. Tadā pana rañño vappamaṅgalaṃ ahosi. So “paccekabuddhā kira",
  "atk-s0510a:3416_5": "āgatā”ti sutvā nikkhamitvā āgatakāraṇaṃ pucchitvā “ajja, bhante, okāso natthi sve",
  "atk-s0510a:3416_6": "amhākaṃ vappamaṅgalaṃ, tatiyadivase karissāmā”ti vatvā paccekabuddhe animantetvāva",
  "atk-s0510a:3416_7": "pāvisi. Paccekabuddhā “aññaṃ gāmaṃ pavisissāmā”ti pakkamiṃsu.",
  "atk-s0510a:3417_0": "Tasmiṃ samaye jeṭṭhapesakārassa bhariyā kenacideva karaṇīyena bārāṇasiṃ gacchantī",
  "atk-s0510a:3417_1": "te paccekabuddhe disvā vanditvā, “kiṃ, bhante, avelāya ayyā āgatā”ti pucchi. Te ādito",
  "atk-s0510a:3417_2": "paṭṭhāya kathesuṃ. Taṃ sutvā saddhāsampannā buddhisampannā itthī “sve, bhante, amhākaṃ",
  "atk-s0510a:3417_3": "bhikkhaṃ gaṇhathā”ti nimantesi. “Bahukā mayaṃ, bhaginī”ti. “Kittakā, bhante”ti? “Sahassamattā,",
  "atk-s0510a:3417_4": "bhaginī”ti. “Bhante, imasmiṃ no gāme sahassamattā vasimhā, ekeko ekekassa bhikkhaṃ",
  "atk-s0510a:3417_5": "dassati, bhikkhaṃ adhivāsetha, ahameva vo vasanaṭṭhānaṃ kārāpessāmī”ti āha. Paccekabuddhā adhivāsesuṃ.",
  "atk-s0510a:3418_0": "Sā gāmaṃ pavisitvā ugghosesi – “ammatātā, ahaṃ sahassamatte paccekabuddhe disvā nimantesiṃ,",
  "atk-s0510a:3418_1": "ayyānaṃ nisīdanaṭṭhānaṃ saṃvidahatha, yāgubhattādīni sampādethā”ti gāmamajjhe maṇḍapaṃ",
  "atk-s0510a:3418_2": "kārāpetvā āsanāni paññāpetvā punadivase paccekabuddhe nisīdāpetvā paṇītena khādanīyena",
  "atk-s0510a:3418_3": "bhojanīyena parivisitvā bhattakiccapariyosāne tasmiṃ gāme sabbā itthiyo ādāya tāhi",
  "atk-s0510a:3418_4": "saddhiṃ paccekabuddhe vanditvā temāsaṃ vasanatthāya paṭiññaṃ gaṇhitvā puna gāme ugghosesi",
  "atk-s0510a:3418_5": "– “ammatātā, ekekakulato ekekapuriso vāsipharasuādīni gahetvā araññaṃ pavisitvā dabbasambhāre",
  "atk-s0510a:3418_6": "āharitvā ayyānaṃ vasanaṭṭhānaṃ karotū”ti. Gāmavāsino tassāyeva vacanaṃ sutvā ekeko",
  "atk-s0510a:3418_7": "ekekaṃ katvā saddhiṃ rattidivāṭṭhānehi paṇṇasālasahassaṃ niṭṭhāpetvā attano attano",
  "atk-s0510a:3418_8": "paṇṇasālāyaṃ upagataṃ paccekabuddhaṃ “ahaṃ sakkaccaṃ upaṭṭhahissāmi, ahaṃ sakkaccaṃ",
  "atk-s0510a:3418_9": "upaṭṭhahissāmī”ti vatvā upaṭṭhahiṃsu. Sā vassaṃvuṭṭhakāle “attano attano paṇṇasālāya",
  "atk-s0510a:3418_10": "vassaṃvuṭṭhānaṃ paccekabuddhānaṃ cīvarasāṭake sajjethā”ti samādapetvā ekekassa sahassa",
  "atk-s0510a:3418_11": "sahassamūlaṃ cīvaraṃ dāpesi. Paccekabuddhā vuṭṭhavassā anumodanaṃ katvā pakkamiṃsu.",
  "atk-s0510a:3418_12": "Gāmavāsinopi idaṃ puññakammaṃ katvā tato cuto tāvatiṃsadevaloke nibbattitvā gaṇadevatā nāma ahesuṃ.",
  "atk-s0510a:3419_0": "Te tattha dibbasampattiṃ anubhavitvā kassapasammāsambuddhakāle kuṭumbikagehesu nibbattiṃsu.",
  "atk-s0510a:3419_1": "Pubbe jeṭṭhakapesakāro jeṭṭhakakuṭumbikassa putto ahosi. Bhariyāpissa ekassa jeṭṭhakakuṭumbikassa",
  "atk-s0510a:3419_2": "dhītā ahosi. Sesānaṃ bhariyāyo sesakuṭumbikānaṃ dhītaro ahesuṃ, tā sabbāpi vayappattā",
  "atk-s0510a:3419_3": "parakulaṃ gacchantiyo tesaṃ tesaṃyeva gehāni agamaṃsu. Athekadivasaṃ vihāre dhammassavane",
  "atk-s0510a:3419_4": "saṅghuṭṭhe “satthā dhammaṃ desessatī”ti sutvā te sabbepi kuṭumbikā “dhammaṃ sossāmā”ti",
  "atk-s0510a:3419_5": "bhariyāhi saddhiṃ vihāraṃ agamaṃsu. Tesaṃ vihāramajjhaṃ paviṭṭhakkhaṇe vassaṃ vassi.",
  "atk-s0510a:3419_6": "Yesaṃ kulūpakā vā ñātisāmaṇerādayo vā atthi, te tesaṃ pariveṇādīni pavisiṃsu. Te",
  "atk-s0510a:3419_7": "pana tathārūpānaṃ natthitāya katthaci pavisituṃ avisahantā vihāramajjheyeva aṭṭhaṃsu.",
  "atk-s0510a:3419_8": "Atha ne jeṭṭhakakuṭumbiko āha – “passatha, bho, amhākaṃ vippakāraṃ, kulaputtehi nāma",
  "atk-s0510a:3419_9": "ettakena lajjituṃ yutta”nti. “Ayya, kiṃ karomā”ti? “Mayaṃ vissāsikaṭṭhānassa abhāvena",
  "atk-s0510a:3419_10": "imaṃ vippakāraṃ pattā, sabbe dhanaṃ saṃharitvā pariveṇaṃ karissāmā”ti. “Sādhu, ayyā”ti",
  "atk-s0510a:3419_11": "jeṭṭhako sahassaṃ adāsi. Sesā pañca pañca satāni. Itthiyo aḍḍhateyyāni aḍḍhateyyāni",
  "atk-s0510a:3419_12": "satāni. Te taṃ dhanaṃ āharitvā sahassakūṭāgāraparivāraṃ satthu vasanatthāya mahāpariveṇaṃ",
  "atk-s0510a:3419_13": "nāma kārāpesuṃ. Navakammassa mahantatāya dhane appahonte pubbe dinnadhanato puna",
  "atk-s0510a:3419_14": "upaḍḍhūpaḍḍhaṃ adaṃsu. Niṭṭhite pariveṇe vihāramahaṃ karontā buddhappamukhassa bhikkhusaṅghassa",
  "atk-s0510a:3419_15": "sattāhaṃ mahādānaṃ datvā vīsatiyā bhikkhusahassānaṃ cīvarāni sajjayiṃsu.",
  "atk-s0510a:3420_0": "Jeṭṭhakakuṭumbikassa pana bhariyā attano paññāya ṭhitā ahaṃ tehi samakaṃ akatvā atirekataraṃ",
  "atk-s0510a:3420_1": "katvā “satthāraṃ pūjessāmī”ti anojapupphavaṇṇena sahassamūlena sāṭakena saddhiṃ anojapupphacaṅkoṭakaṃ",
  "atk-s0510a:3420_2": "gahetvā satthāraṃ anojapupphehi pūjetvā taṃ sāṭakaṃ satthu pādamūle ṭhapetvā, “bhante,",
  "atk-s0510a:3420_3": "nibbattanibbattaṭṭhāne anojapupphavaṇṇaṃyeva me sarīraṃ hotu, anojātveva ca nāmaṃ",
  "atk-s0510a:3420_4": "hotū”ti patthanaṃ akāsi. Satthā “evaṃ hotū”ti anumodanaṃ akāsi. Te sabbepi yāvatāyukaṃ",
  "atk-s0510a:3420_5": "ṭhatvā tato cutā devaloke nibbattiṃsu. Te imasmiṃ buddhuppāde devalokā cavitvā jeṭṭhako",
  "atk-s0510a:3420_6": "kukkuṭavatīnagare rājakule nibbattitvā viññutaṃ patto mahākappinarājā nāma ahosi.",
  "atk-s0510a:3420_7": "Sesā amaccakulesu nibbattiṃsu. Jeṭṭhakassa bhariyā maddaraṭṭhe sākalanagare rājakule",
  "atk-s0510a:3420_8": "nibbatti anojapupphavaṇṇamevassā sarīraṃ ahosi, tena anojātvevassā nāmaṃ akaṃsu,",
  "atk-s0510a:3420_9": "sā vayappattā mahākappinarañño gehaṃ gantvā anojādevīti pākaṭā ahosi.",
  "atk-s0510a:3421_0": "Sesitthiyopi amaccakulesu nibbattitvā vayappattā tesaṃyeva amaccaputtānaṃ gehāni",
  "atk-s0510a:3421_1": "agamaṃsu. Te sabbepi rañño sampattisadisaṃ sampattiṃ anubhaviṃsu. Yadā hi rājā alaṅkārapaṭimaṇḍito",
  "atk-s0510a:3421_2": "hatthiṃ abhiruhitvā vicarati, tadāpi te tatheva vicaranti. Tasmiṃ assena vā rathena",
  "atk-s0510a:3421_3": "vā vicarante tepi tatheva vicaranti. Evaṃ te ekato hutvā katānaṃ puññānaṃ balena",
  "atk-s0510a:3421_4": "ekatova sampattiṃ anubhaviṃsu. Rañño pana vālo, vālavāhano, puppho, pupphavāhano,",
  "atk-s0510a:3421_5": "supattoti pañceva assā honti. Tesu rājā supattaṃ assaṃ sayaṃ ārohati, itare cattāro",
  "atk-s0510a:3421_6": "asse assārohānaṃ sāsanāharaṇatthāya adāsi. Rājā te pātova bhojetvā “gacchatha, bhaṇe,",
  "atk-s0510a:3421_7": "dve vā tīṇi vā yojanāni āhiṇḍitvā buddhassa vā dhammassa vā saṅghassa vā uppannabhāvaṃ",
  "atk-s0510a:3421_8": "sutvā mayhaṃ sukhasāsanaṃ ārocethā”ti pesesi. Te catūhi dvārehi nikkhamitvā dve tīṇi",
  "atk-s0510a:3421_9": "yojanāni āhiṇḍitvā kiñci sāsanaṃ alabhitvāva paccāgamiṃsu.",
  "atk-s0510a:3422_0": "Athekadivasaṃ rājā supattaṃ āruhitvā amaccasahassaparivuto uyyānaṃ gacchanto kilantarūpe",
  "atk-s0510a:3422_1": "pañcasatamatte vāṇijake nagaraṃ pavisante disvā “ime addhānakilantā, addho imesaṃ",
  "atk-s0510a:3422_2": "santikā ekaṃ bhaddakaṃ sāsanaṃ sossāmī”ti te pakkosāpetvā “kuto āgatatthā”ti pucchi.",
  "atk-s0510a:3422_3": "“Atthi, deva, ito vīsatiyojanasatamatthake sāvatthi nāma nagaraṃ, tato āgatamhā”ti.",
  "atk-s0510a:3422_4": "“Atthi pana vo dese kiñci sāsanaṃ uppanna”nti. “Deva, aññaṃ kiñci natthi, sammāsambuddho",
  "atk-s0510a:3422_5": "uppanno”ti. Rājā tāvadeva balavapītiyā phuṭṭhasarīro kiñci sallakkhetuṃ asakkonto",
  "atk-s0510a:3422_6": "muhuttaṃ vītināmetvā pana, “tātā, kiṃ vadethā”ti pucchi. “Buddho, deva, uppanno”ti.",
  "atk-s0510a:3422_7": "Rājā dutiyampi tatiyampi tatheva vītināmetvā catutthavāre “kiṃ vadetha, tātā”ti pucchitvā",
  "atk-s0510a:3422_8": "“buddho uppanno”ti vutte, “tātā, sukhasāsanasavanāya satasahassaṃ vo dammī”ti vatvā",
  "atk-s0510a:3422_9": "“aparampi kiñci sāsanaṃ atthi, tātā”ti pucchi. “Atthi, deva, dhammo uppanno”ti. Rājā",
  "atk-s0510a:3422_10": "tampi sutvā purimanayeneva tayo vāre vītināmetvā catutthavāre “dhammo uppanno”ti",
  "atk-s0510a:3422_11": "vutte – “idhāpi vo satasahassaṃ dammī”ti vatvā “aparampi kiñci sāsanaṃ atthi, tātā”ti",
  "atk-s0510a:3422_12": "pucchi. “Atthi, deva, saṅgho uppanno”ti. Rājā tampi sutvā tatheva tayo vāre vītināmetvā",
  "atk-s0510a:3422_13": "catutthavāre “saṅgho uppanno”ti vutte – “idhāpi vo satasahassaṃ dammī”ti vatvā amaccasahassaṃ",
  "atk-s0510a:3422_14": "oloketvā, “tātā, kiṃ karissāmā”ti pucchi. “Deva, tumhe kiṃ karissathā”ti? “Ahaṃ,",
  "atk-s0510a:3422_15": "tātā, ‘buddho uppanno dhammo uppanno saṅgho uppanno’ti sutvā na puna nivattissāmi,",
  "atk-s0510a:3422_16": "bhagavantaṃ uddissa gantvā tassa santike pabbajissāmī”ti. “Mayampi, deva, tumhehi",
  "atk-s0510a:3422_17": "saddhiṃ pabbajissāmā”ti. Rājā suvaṇṇapaṭṭe akkharāni likhāpetvā vāṇijakānaṃ datvā",
  "atk-s0510a:3422_18": "“imaṃ anojāya nāma deviyā detha, sā tumhākaṃ tīṇi satasahassāni dassati, evañca pana",
  "atk-s0510a:3422_19": "naṃ vadeyyātha ‘raññā kira te issariyaṃ vissaṭṭhaṃ, yathāsukhaṃ sampattiṃ paribhuñjāhī’ti,",
  "atk-s0510a:3422_20": "sace pana ‘vo rājā kaha’nti pucchati, ‘satthāraṃ uddissa pabbajissāmī’ti vatvā gatoti",
  "atk-s0510a:3422_21": "āroceyyāthā”ti āha. Amaccāpi attano attano bhariyānaṃ tatheva sāsanaṃ pahiṇiṃsu.",
  "atk-s0510a:3422_22": "Rājā vāṇijake uyyojetvā assaṃ abhiruyha amaccasahassaparivuto taṃkhaṇaññeva nikkhami.",
  "atk-s0510a:3423_0": "Satthāpi taṃdivasaṃ paccūsakāle lokaṃ volokento mahākappinarājānaṃ saparivāraṃ disvā",
  "atk-s0510a:3423_1": "“ayaṃ mahākappino vāṇijakānaṃ santikā tiṇṇaṃ ratanānaṃ uppannabhāvaṃ sutvā tesaṃ",
  "atk-s0510a:3423_2": "vacanaṃ tīhi satasahassehi pūjetvā rajjaṃ pahāya amaccasahassaparivuto maṃ uddissa",
  "atk-s0510a:3423_3": "pabbajitukāmo sve nikkhamissati, so saparivāro saha paṭisambhidāhi arahattaṃ pāpuṇissati,",
  "atk-s0510a:3423_4": "paccuggamanaṃ karissāmī”ti punadivase cakkavattī viya khuddakagāmabhojakaṃ rājānaṃ",
  "atk-s0510a:3423_5": "paccuggacchanto sayameva pattacīvaramādāya vīsayojanasataṃ maggaṃ paccuggantvā candabhāgāya",
  "atk-s0510a:3423_6": "nadiyā tīre nigrodharukkhamūle chabbaṇṇabuddharasmiyo vissajjetvā nisīdi. Rājāpi",
  "atk-s0510a:3423_7": "āgacchanto ekaṃ nadiṃ patvā “kā nāmāya”nti pucchi. “Aparacchā nāma, devā”ti. “Kimassā",
  "atk-s0510a:3423_8": "parimāṇaṃ, tātā”ti? “Gambhīrato gāvutaṃ, puthulato dve gāvutāni, devā”ti. “Atthi",
  "atk-s0510a:3423_9": "panettha nāvā vā uḷumpo vā”ti? “Natthi, devā”ti. “Nāvādīni olokente amhe jāti jaraṃ",
  "atk-s0510a:3423_10": "upaneti, jarā maraṇaṃ. Ahaṃ nibbematiko hutvā tīṇi ratanāni uddissa nikkhanto, tesaṃ",
  "atk-s0510a:3423_11": "me ānubhāvena ‘idaṃ udakaṃ udakaṃ viya mā hotū’ti ratanattayassa guṇaṃ āvajjetvā",
  "atk-s0510a:3423_12": "‘itipi so bhagavā arahaṃ sammāsambuddho”’ti buddhaguṇaṃ anussaranto saparivāro assasahassena",
  "atk-s0510a:3423_13": "udakapiṭṭhe pakkhandi. Sindhavā piṭṭhipāsāṇe viya pakkhandiṃsu. Khurānaṃ aggaṭṭhāneva temiṃsu.",
  "atk-s0510a:3424_0": "So taṃ uttaritvā purato gacchanto aparampi nadiṃ disvā “ayaṃ kā nāmā”ti pucchi. “Nīlavāhā",
  "atk-s0510a:3424_1": "nāma, devā”ti. “Kimassā parimāṇa”nti? “Gambhīratopi puthulatopi aḍḍhayojanaṃ, devā”ti.",
  "atk-s0510a:3424_2": "Sesaṃ purimasadisameva. Taṃ pana nadiṃ disvā “svākkhāto bhagavatā dhammo”ti dhammānussatiṃ",
  "atk-s0510a:3424_3": "anussaranto pakkhandi. Tampi atikkamitvā gacchanto aparampi nadiṃ disvā “ayaṃ kā",
  "atk-s0510a:3424_4": "nāmā”ti pucchi. “Candabhāgā nāma, devā”ti. “Kimassā parimāṇa”nti? “Gambhīratopi puthulatopi",
  "atk-s0510a:3424_5": "yojanaṃ, devā”ti. Sesaṃ purimasadisameva. Taṃ pana nadiṃ disvā “suppaṭipanno bhagavato",
  "atk-s0510a:3424_6": "sāvakasaṅgho”ti saṅghānussatiṃ anussaranto pakkhandi. Tampi nadiṃ atikkamitvā gacchanto",
  "atk-s0510a:3424_7": "satthu sarīrato nikkhantā chabbaṇṇabuddharasmiyo nigrodharukkhassa sākhāviṭapapalāsāni",
  "atk-s0510a:3424_8": "obhāsayamānā disvā cintesi – “ayaṃ obhāso neva candassa, na sūriyassa, na devamārabrāhmaṇasupaṇṇanāgānaṃ",
  "atk-s0510a:3424_9": "aññatarassa, addhā ahaṃ satthāraṃ uddissa āgacchanto sammāsambuddhena diṭṭho bhavissāmī”ti.",
  "atk-s0510a:3424_10": "So tāvadeva assapiṭṭhito otaritvā onatasarīro rasmiyānusārena satthāraṃ upasaṅkamitvā",
  "atk-s0510a:3424_11": "manosilārase nimujjanto viya buddharasmīnaṃ anto pāvisi. So satthāraṃ vanditvā ekamantaṃ",
  "atk-s0510a:3424_12": "nisīdi saddhiṃ amaccasahassena. Satthā tesaṃ anupubbiṃ kathaṃ kathesi. Desanāpariyosāne",
  "atk-s0510a:3424_13": "saparivāro rājā sotāpattiphale patiṭṭhahi.",
  "atk-s0510a:3425_0": "Atha sabbe uṭṭhahitvā pabbajjaṃ yāciṃsu. Satthā “āgamissati nu kho imesaṃ kulaputtānaṃ",
  "atk-s0510a:3425_1": "iddhimayapattacīvara”nti upadhārento “ime kulaputtā paccekabuddhasahassānaṃ cīvarasahassaṃ",
  "atk-s0510a:3425_2": "adaṃsu, kassapabuddhakāle vīsatiyā bhikkhusahassānaṃ vīsaticīvarasahassānipi adaṃsu,",
  "atk-s0510a:3425_3": "anacchariyaṃ imesaṃ kulaputtānaṃ iddhimayapattacīvarāgamana”nti ñatvā dakkhiṇahatthaṃ",
  "atk-s0510a:3425_4": "pasāretvā “etha, bhikkhavo, caratha brahmacariyaṃ sammā dukkhassa antakiriyāyā”ti",
  "atk-s0510a:3425_5": "āha. Te tāvadeva aṭṭhaparikkhāradharā vassasaṭṭhikattherā viya hutvā vehāsaṃ abbhuggantvā",
  "atk-s0510a:3425_6": "paccorohitvā satthāraṃ vanditvā ekamantaṃ nisīdiṃsu.",
  "atk-s0510a:3426_0": "Te pana vāṇijakā rājagehaṃ gantvā deviyā raññā pahitasāsanaṃ ārocetvā deviyā “āgacchantū”ti",
  "atk-s0510a:3426_1": "vutte pavisitvā ekamantaṃ aṭṭhaṃsu. Atha ne devī pucchi – “tātā, kiṃkāraṇā āgatatthā”ti?",
  "atk-s0510a:3426_2": "“Mayaṃ raññā tumhākaṃ santikaṃ pesitā, tīṇi kira no satasahassāni dethā”ti. “Bahuṃ,",
  "atk-s0510a:3426_3": "bhaṇe, bhaṇatha, kiṃ tumhehi rañño santike kataṃ, kismiṃ vo rājā pasanno ettakaṃ",
  "atk-s0510a:3426_4": "dhanaṃ dāpetī”ti? “Devi, na aññaṃ kiñci kataṃ, ekaṃ pana sāsanaṃ ārocayimhā”ti. “Sakkā",
  "atk-s0510a:3426_5": "pana, tātā, mayhampi taṃ ārocetu”nti. “Sakkā, devī”ti suvaṇṇabhiṅgārena mukhaṃ vikkhāletvā",
  "atk-s0510a:3426_6": "“devi, buddho loke uppanno”ti. Sāpi taṃ sutvā pītiyā phuṭṭhasarīrā tikkhattuṃ kiñci",
  "atk-s0510a:3426_7": "asallakkhetvā catutthavāre “buddho uppanno”ti sutvā “kiṃ, tātā, imasmiṃ pade raññā",
  "atk-s0510a:3426_8": "dinna”nti? “Satasahassaṃ, devī”ti. “Tātā, ananucchavikaṃ raññā kataṃ evarūpaṃ sāsanaṃ",
  "atk-s0510a:3426_9": "sutvā tumhākaṃ satasahassadadamānena, ahaṃ vo mama duggatapaṇṇākāre tīṇi satasahassāni",
  "atk-s0510a:3426_10": "dammi. Aparaṃ kiñci tumhehi ārocita”nti? Te idañca idañcāti itarānipi dve sāsanāni",
  "atk-s0510a:3426_11": "ārocesuṃ. Devī purimanayeneva tayo tayo vāre asallakkhetvā catutthacatutthavāre tīṇi",
  "atk-s0510a:3426_12": "tīṇi satasahassāni adāsi. Evaṃ te sabbāni dvādasasatasahassāni labhiṃsu.",
  "atk-s0510a:3427_0": "Atha ne devī pucchi – “rājā kahaṃ, tātā”ti? “Devi, rājā ‘satthāraṃ uddissa pabbajissāmī’ti",
  "atk-s0510a:3427_1": "vatvā gato”ti. “Mayhaṃ tena kiṃ sāsanaṃ dinna”nti? “Sabbaṃ kira issariyaṃ tumhākaṃ",
  "atk-s0510a:3427_2": "vissaṭṭhaṃ, ‘tumhe kira yathāsukhaṃ sampattiṃ anubhavathā”’ti. “Amaccā pana kuhiṃ,",
  "atk-s0510a:3427_3": "tātā”ti? “Tepi raññā saddhiṃ ‘pabbajissāmā’ti gatā, devī”ti. Sā tesaṃ bhariyāyo pakkosāpetvā,",
  "atk-s0510a:3427_4": "“ammā, tumhākaṃ sāmikā raññā saddhiṃ ‘pabbajissāmā’ti gatā, tumhe kiṃ karissathā”ti?",
  "atk-s0510a:3427_5": "“Kiṃ pana tehi amhākaṃ sāsanaṃ pahitaṃ, devī”ti? “Tehi kira attano sampatti tumhākaṃ",
  "atk-s0510a:3427_6": "vissaṭṭhā ‘tumhe kira sampattiṃ yathāsukhaṃ paribhuñjathā”’ti. “Tumhe pana, devi,",
  "atk-s0510a:3427_7": "kiṃ karissathā”ti? “Amhākaṃ so tāva rājā magge ṭhito tīhi satasahassehi tīṇi ratanāni",
  "atk-s0510a:3427_8": "pūjetvā kheḷapiṇḍaṃ viya sampattiṃ pahāya ‘pabbajissāmī’ti nikkhanto, mayāpi tiṇṇaṃ",
  "atk-s0510a:3427_9": "ratanānaṃ sāsanaṃ sutvā tāni navahi satasahassehi pūjitāni, na kho panesā sampatti",
  "atk-s0510a:3427_10": "nāma raññoyeva dukkhā, mayhampi dukkhā eva. Ko raññā chaḍḍitakheḷapiṇḍaṃ jaṇṇukehi",
  "atk-s0510a:3427_11": "bhūmiyaṃ patiṭṭhahitvā mukhena gaṇhissati, na mayhaṃ sampattiyā attho, satthāraṃ",
  "atk-s0510a:3427_12": "uddissa pabbajissāmī”ti. “Devi, mayampi tumhehi saddhiṃ pabbajissāmā”ti. “Sace sakkotha,",
  "atk-s0510a:3427_13": "sādhū”ti. “Sakkoma, devī”ti. Tena hi “ethā”ti rathasahassaṃ yojāpetvā rathaṃ āruyha",
  "atk-s0510a:3427_14": "tāhi saddhiṃ nikkhamitvā antarāmagge paṭhamaṃ nadiṃ disvā yathā raññā paṭhamaṃ pucchitā,",
  "atk-s0510a:3427_15": "tatheva pucchitvā sabbaṃ pavattiṃ sutvā “raññā gatamaggaṃ olokethā”ti vatvā “sindhavānaṃ",
  "atk-s0510a:3427_16": "padavalañjaṃ na passāmā”ti vutte rājā “tīṇi ratanāni uddissa nikkhantosmī”ti saccakiriyaṃ",
  "atk-s0510a:3427_17": "karitvā tiṇṇaṃ ratanānaṃ guṇe anussaritvā gato bhavissati, ahampi tīṇi ratanāni uddissa",
  "atk-s0510a:3427_18": "nikkhantā, tesaṃ me ānubhāvena “idaṃ udakaṃ udakaṃ viya mā hotū”ti tiṇṇaṃ ratanānaṃ",
  "atk-s0510a:3427_19": "guṇe anussarantī rathasahassaṃ pesesi. Udakaṃ piṭṭhipāsāṇasadisaṃ ahosi, cakkānaṃ",
  "atk-s0510a:3427_20": "aggaṭṭhāneva temiṃsu. Eteneva upāyena itarā dvepi nadiyo uttariṃsu.",
  "atk-s0510a:3428_0": "Satthā tāsaṃ āgatabhāvaṃ ñatvā yathā tā attano santike nisinne sāmike bhikkhū na",
  "atk-s0510a:3428_1": "passanti, tathā adhiṭṭhāsi. Devīpi āgacchantī satthu sarīrato nikkhantā rasmiyo disvā",
  "atk-s0510a:3428_2": "tatheva cintetvā satthāraṃ upasaṅkamitvā, vanditvā ekamantaṃ ṭhitā pucchi – “bhante,",
  "atk-s0510a:3428_3": "mahākappino rājā tumhe uddissa nikkhamitvā gato, kahaṃ nu kho so, amhākaṃ taṃ dassethā”ti.",
  "atk-s0510a:3428_4": "“Nisīdatha tāva, idheva naṃ passissathā”ti. Tā sabbāpi haṭṭhatuṭṭhā “idheva kira",
  "atk-s0510a:3428_5": "nisinnā sāmike no passissāmā”ti nisīdiṃsu. Satthā anupubbiṃ kathaṃ kathesi. Anojādevī",
  "atk-s0510a:3428_6": "desanāpariyosāne tāhi saddhiṃ sotāpattiphalaṃ pāpuṇi. Mahākappino thero tāsaṃ desiyamānaṃ",
  "atk-s0510a:3428_7": "dhammadesanaṃ sutvā saparivāro saha paṭisambhidāhi arahattaṃ pāpuṇi. Tasmiṃ khaṇe",
  "atk-s0510a:3428_8": "satthā tāsaṃ te bhikkhū dassesi. Tāsañhi āgatakkhaṇeyeva attano sāmike kāsāvadhare",
  "atk-s0510a:3428_9": "muṇḍasīse disvā cittaṃ ekaggaṃ na bhaveyya, maggaphalaṃ nibbattetuṃ sakkā na bhaveyya.",
  "atk-s0510a:3428_10": "Tasmā acalasaddhāya patiṭṭhitakālato paṭṭhāya tāsaṃ te bhikkhū arahattappatte dassesi.",
  "atk-s0510a:3428_11": "Tāpi te disvā pañcapatiṭṭhitena vanditvā, “bhante, tumhākaṃ pabbajitakiccaṃ matthakappatta”nti",
  "atk-s0510a:3428_12": "vatvā satthāraṃ vanditvā ekamantaṃ ṭhatvā pabbajjaṃ yāciṃsu.",
  "atk-s0510a:3429_0": "Evaṃ vutte satthā uppalavaṇṇāya theriyā āgamanaṃ cintesi. Sā satthu cintitakkhaṇeyeva",
  "atk-s0510a:3429_1": "ākāsenāgantvā tā sabbā itthiyo gahetvā ākāsena bhikkhunupassayaṃ netvā pabbājesi.",
  "atk-s0510a:3429_2": "Tā sabbā nacirasseva arahattaṃ pāpuṇiṃsu. Satthā bhikkhusahassaṃ ādāya ākāsena jetavanaṃ",
  "atk-s0510a:3429_3": "agamāsi. Tatra sudaṃ āyasmā mahākappino rattiṭṭhānādīsu “aho sukhaṃ, aho sukha”nti",
  "atk-s0510a:3429_4": "udānaṃ udānento vicarati. Bhikkhū bhagavato ārocesuṃ – “bhante, mahākappino ‘aho",
  "atk-s0510a:3429_5": "sukhaṃ, aho sukha’nti udānaṃ udānento vicarati, attano rajjasukhaṃ ārabbha udāneti",
  "atk-s0510a:3429_6": "maññe”ti. Satthā taṃ pakkosāpetvā – “saccaṃ kira tvaṃ, kappina, kāmasukhaṃ ārabbha",
  "atk-s0510a:3429_7": "udānaṃ udānesī”ti? “Bhagavā me, bhante, taṃ ārabbha udānabhāvaṃ vā aññaṃ ārabbha",
  "atk-s0510a:3429_8": "udānabhāvaṃ vā jānātī”ti. Atha satthā – “na, bhikkhave, mama putto kāmasukhaṃ rajjasukhaṃ",
  "atk-s0510a:3429_9": "ārabbha udānaṃ udāneti, puttassa pana me dhammaṃ carato dhammapīti nāma uppajjati,",
  "atk-s0510a:3429_10": "so amatamahānibbānaṃ ārabbha evaṃ udānaṃ udānesī”ti anusandhiṃ ghaṭetvā dhammaṃ desento imaṃ gāthamāha –",
  "atk-s0510a:3430": "“Dhammapīti sukhaṃ seti, vippasannena cetasā;",
  "atk-s0510a:3431": "Ariyappavedite dhamme, sadā ramati paṇḍito”ti. ;",
  "atk-s0510a:3432_0": "Athekadivasaṃ satthā bhikkhū āmantesi – “kacci, bhikkhave, kappino bhikkhūnaṃ dhammaṃ",
  "atk-s0510a:3432_1": "desetī”ti? “Appossukko, bhante, diṭṭhadhammasukhavihāraṃ anuyutto viharati, ovādamattampi",
  "atk-s0510a:3432_2": "na detī”ti. Satthā theraṃ pakkosāpetvā – “saccaṃ kira tvaṃ, kappina, antevāsikānaṃ",
  "atk-s0510a:3432_3": "ovādamattampi na desī”ti? “Saccaṃ, bhagavā”ti. “Brāhmaṇa, mā evaṃ akāsi, ajja paṭṭhāya",
  "atk-s0510a:3432_4": "upagatānaṃ bhikkhūnaṃ dhammaṃ desehī”ti. “Sādhu, bhante”ti thero bhagavato vacanaṃ",
  "atk-s0510a:3432_5": "sirasā sampaṭicchitvā ekovādeneva samaṇasahassaṃ arahatte patiṭṭhāpesi. Tena naṃ",
  "atk-s0510a:3432_6": "satthā paṭipāṭiyā attano sāvake ṭhānantare ṭhapento “etadaggaṃ, bhikkhave, mama sāvakānaṃ",
  "atk-s0510a:3432_7": "bhikkhuovādakānaṃ yadidaṃ mahākappino”ti etadagge ṭhapesi.",
  "atk-s0510a:3433_0": "66. Evaṃ thero pattaarahattaphalo attano pubbakammaṃ saritvā somanassajāto pubbacaritāpadānaṃ",
  "atk-s0510a:3433_1": "pakāsento padumuttaro nāma jinotiādimāha. Udito ajaṭākāseti sakalākāse udito uṭṭhito",
  "atk-s0510a:3433_2": "pākaṭabhūto. Saradambare saradakāle ākāse ravīva sūriyo ivāti attho.",
  "atk-s0510a:3434": "70. Akkhadasso tadā āsinti tasmiṃ padumuttarassa bhagavato kāle sāradassī hitadassī ācariyo pākaṭo ahosinti attho.",
  "atk-s0510a:3435_0": "71. Sāvakassa katāvinoti tassa bhagavato me manaṃ mama cittaṃ, tappayantassa tosayantassa",
  "atk-s0510a:3435_1": "sāvakassa ovādakassa guṇaṃ pakāsayato aggaṭṭhāne ṭhapentassa katāvino sātaccakiccayuttassa",
  "atk-s0510a:3435_2": "vacanaṃ sutvāti sambandho.",
  "atk-s0510a:3436": "73. Haṃsasamabhāgoti haṃsasadisagāmi. Haṃsadundubhinissanoti haṃsaravo dundubhibherisaddasadisavacano “etaṃ mahāmattaṃ passatha, bhikkhavo”ti āhāti sambandho.",
  "atk-s0510a:3437_0": "74. Samuggatatanūruhanti suṭṭhu uggatalomaṃ uddhaggalomaṃ, udagyamanaṃ vā. Jīmūtavaṇṇanti",
  "atk-s0510a:3437_1": "muttaphalasamānavaṇṇaṃ sundarasarīrapabhanti attho. Pīṇaṃsanti paripuṇṇaṃ aṃsaṃ.",
  "atk-s0510a:3437_2": "Pasannanayanānananti pasannaakkhipasannamukhanti attho.",
  "atk-s0510a:3438": "75. Katāvinoti katādhikārassa etadagge ṭhitassa bhikkhuno ṭhānaṃ so eso muditāya pahaṭṭhacittatāya patthetīti sambandho.",
  "atk-s0510a:3439_0": "81. Sataso anusāsiyāti dhammena samena vacanena kāraṇavasena anusāsitvāti attho.",
  "atk-s0510a:3439_1": "Bārāṇasiyamāsanneti bārāṇasiyā samīpe pesakāragāme. Jāto keniyajātiyanti tantavāyajātiyā",
  "atk-s0510a:3439_2": "pesakārakule jātoti attho. Sesaṃ suviññeyyamevāti.",
  "atk-s0510a:3440": "Mahākappinattheraapadānavaṇṇanā samattā.",
  "atk-s0510a:3441": "4. Dabbamallaputtattheraapadānavaṇṇanā",
  "atk-s0510a:3442_0": "Catutthāpadāne padumuttaro nāma jinotiādikaṃ āyasmato dabbamallaputtattherassa apadānaṃ.",
  "atk-s0510a:3442_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3442_2": "upacinanto padumuttarassa bhagavato kāle haṃsavatīnagare seṭṭhiputto hutvā jāto vibhavasampanno",
  "atk-s0510a:3442_3": "ahosi, satthari pasanno satthu dhammadesanaṃ suṇanto satthāraṃ ekaṃ bhikkhuṃ senāsanapaññāpakānaṃ",
  "atk-s0510a:3442_4": "aggaṭṭhāne ṭhapentaṃ disvā pasannamānaso buddhappamukhaṃ bhikkhusaṅghaṃ nimantetvā",
  "atk-s0510a:3442_5": "sattāhaṃ mahādānaṃ datvā sattāhaccayena bhagavato pādamūle nipatitvā taṃ ṭhānaṃ patthesi.",
  "atk-s0510a:3442_6": "Bhagavāpissa samijjhanabhāvaṃ ñatvā byākāsi. So yāvajīvaṃ kusalaṃ katvā tato cuto",
  "atk-s0510a:3442_7": "tusitādīsu devesu dibbasampattiṃ anubhavitvā tato cuto vipassissa bhagavato kāle",
  "atk-s0510a:3442_8": "ekasmiṃ kule nibbatto asappurisasaṃsaggena tassa sāvakaṃ bhikkhuṃ arahāti jānantopi",
  "atk-s0510a:3442_9": "abbhūtena abbhācikkhi. Tasseva sāvakānaṃ khīrasalākabhattaṃ adāsi. So yāvatāyukaṃ",
  "atk-s0510a:3442_10": "puññāni katvā devamanussesu saṃsaranto ubhayasampattiyo anubhavitvā kassapadasabalassa",
  "atk-s0510a:3442_11": "kāle kulagehe nibbatto osānakāle sāsane pabbajito parinibbute bhagavati sakalaloke",
  "atk-s0510a:3442_12": "kolāhale jāte satta bhikkhavo pabbajito paccantajanapade vanamajjhe ekaṃ pabbataṃ",
  "atk-s0510a:3442_13": "abhiruhitvā “jīvitāsā orohantu nirālayā nisīdantū”ti nisseṇiṃ pātesuṃ. Tesaṃ ovādadāyako",
  "atk-s0510a:3442_14": "jeṭṭhakatthero satthāhabbhantare arahā ahosi. Tadanantaratthero anāgāmī, itare pañca",
  "atk-s0510a:3442_15": "parisuddhasīlā tato cutā devaloke nibbattā. Tattha ekaṃ buddhantaraṃ dibbasukhaṃ",
  "atk-s0510a:3442_16": "anubhavitvā imasmiṃ buddhuppāde pukkusāti, sabhiyo, bāhiyo, kumārakassapoti ime cattāro",
  "atk-s0510a:3442_17": "tattha tattha nibbattiṃsu. Ayaṃ pana mallaraṭṭhe anupiyanagare nibbatti. Tasmiṃ mātukucchito",
  "atk-s0510a:3442_18": "anikkhanteyeva mātā kālamakāsi, atheko tassā sarīraṃ jhāpanatthāya citakasmiṃ āropetvā",
  "atk-s0510a:3442_19": "kumāraṃ dabbantare patitaṃ gahetvā jaggāpesi. Dabbe patitattā dabbo mallaputtoti",
  "atk-s0510a:3442_20": "pākaṭo ahosi. Aparabhāge pubbasambhāravasena pabbaji, so kammaṭṭhānamanuyutto nacirasseva",
  "atk-s0510a:3442_21": "saha paṭisambhidāhi arahattaṃ pāpuṇi.",
  "atk-s0510a:3443_0": "Atha naṃ satthā majjhattabhāvena ānubhāvasampannabhāvena ca bhikkhūnaṃ senāsanaṃ",
  "atk-s0510a:3443_1": "paññāpane bhattuddesane ca niyojesi. Sabbo ca bhikkhusaṅgho taṃ samannesi. Taṃ vinayakhandhake",
  "atk-s0510a:3443_2": "āgatameva. Aparabhāge thero ekassa varasalākadāyakassa salākabhattaṃ mettiyabhūmajakānaṃ",
  "atk-s0510a:3443_3": "bhikkhūnaṃ uddisi. Te haṭṭhatuṭṭhā “sve mayhaṃ muggaghatamadhumissakabhattaṃ bhuñjissāmā”ti",
  "atk-s0510a:3443_4": "ussāhajātā ahesuṃ. So pana upāsako tesaṃ vārappattabhāvaṃ sutvā dāsiṃ āṇāpesi – “ye,",
  "atk-s0510a:3443_5": "je, bhikkhū sve idha āgamissanti, te kaṇājakena bilaṅgadutiyena parivisāhī”ti. Sāpi",
  "atk-s0510a:3443_6": "tatheva te bhikkhū āgate koṭṭhakapamukhe nisīdāpetvā bhojesi. Te bhikkhū anattamanā",
  "atk-s0510a:3443_7": "kopena taṭataṭāyantā there āghātaṃ bandhitvā “madhurabhattadāyakaṃ amhākaṃ amadhurabhattaṃ",
  "atk-s0510a:3443_8": "dāpetuṃ esova niyojesī”ti dukkhī dummanā nisīdiṃsu. Atha te mettiyā nāma bhikkhunī",
  "atk-s0510a:3443_9": "“kiṃ, bhante, dummanā”ti pucchi. Te, “bhagini, kiṃ amhe dabbena mallaputtena viheṭhiyamāne",
  "atk-s0510a:3443_10": "ajjhupekkhasī”ti āhaṃsu. “Kiṃ, bhante, mayā sakkā kātu”nti? “Tassa dosaṃ āropehī”ti.",
  "atk-s0510a:3443_11": "Sā tattha tattha therassa abhūtāropanaṃ akāsi. Taṃ sutvā bhikkhū bhagavato ārocesuṃ.",
  "atk-s0510a:3443_12": "Atha bhagavā dabbaṃ mallaputtaṃ pakkosāpetvā – “saccaṃ kira tvaṃ, dabba, mettiyāya",
  "atk-s0510a:3443_13": "bhikkhuniyā vippakāramakāsī”ti pucchi. “Yathā maṃ, bhante, bhagavā jānātī”ti. “Na",
  "atk-s0510a:3443_14": "kho, dabba, dabbā evaṃ nibbeṭhenti, kārakabhāvaṃ vā akārakabhāvaṃ vā vadehī”ti. “Akārako",
  "atk-s0510a:3443_15": "ahaṃ, bhante”ti. Bhagavā – “mettiyaṃ bhikkhuniṃ nāsetvā te bhikkhū anuyuñjathā”ti",
  "atk-s0510a:3443_16": "āha. Upālittherappamukhā bhikkhū taṃ bhikkhuniṃ uppabbājetvā mettiyabhūmajake bhikkhū",
  "atk-s0510a:3443_17": "anuyuñjitvā tehi “amhehi niyojitā sā bhikkhunī”ti vutte bhagavato ekamatthaṃ ārocesuṃ.",
  "atk-s0510a:3443_18": "Bhagavā mettiyabhūmajakānaṃ bhikkhūnaṃ amūlakasaṅghādisesaṃ paññapesi.",
  "atk-s0510a:3444_0": "Tena ca samayena dabbatthero bhikkhūnaṃ senāsanaṃ paññāpento veḷuvanavihārassa sāmantā",
  "atk-s0510a:3444_1": "aṭṭhārasamahāvihāre sabhāge bhikkhū pesento rattibhāge andhakāre aṅguliyā padīpaṃ",
  "atk-s0510a:3444_2": "jāletvā tenevālokena aniddhimante bhikkhū pesesi. Evaṃ therassa senāsanapaññāpanabhattuddesanakicce",
  "atk-s0510a:3444_3": "pākaṭe jāte satthā ariyagaṇamajjhe dabbattheraṃ ṭhānantare ṭhapento “etadaggaṃ, bhikkhave,",
  "atk-s0510a:3444_4": "mama sāvakānaṃ bhikkhūnaṃ senāsanapaññāpakānaṃ yadidaṃ dabbo mallaputto”ti etadagge ṭhapesi.",
  "atk-s0510a:3445_0": "108. Thero attano pubbakammaṃ saritvā somanassajāto pubbacaritāpadānaṃ pakāsento",
  "atk-s0510a:3445_1": "padumuttaro nāma jinotiādimāha. Taṃ sabbaṃ heṭṭhā vuttatthameva. Ito ekanavute kappe",
  "atk-s0510a:3445_2": "vipassī nāma nāyako loke uppajjīti sambandho.",
  "atk-s0510a:3446_0": "125. Duṭṭhacittoti dūsitacitto asādhusaṅgamena apasannacittoti attho. Upavadiṃ sāvakaṃ",
  "atk-s0510a:3446_1": "tassāti tassa bhagavato khīṇāsavaṃ sāvakaṃ upavadiṃ, upari abhūtaṃ vacanaṃ āropesiṃ,",
  "atk-s0510a:3446_2": "abbhakkhānaṃ akāsinti attho.",
  "atk-s0510a:3447_0": "132. Dundubhiyoti dunduṃ iti saddāyanato dundubhisaṅkhātā bheriyo. Nādayiṃsūti saddaṃ",
  "atk-s0510a:3447_1": "kariṃsu. Samantato asaniyoti sabbadisābhāgato asane vināsane niyuttoti asaniyo, devadaṇḍā",
  "atk-s0510a:3447_2": "bhayāvahā phaliṃsūti sambandho.",
  "atk-s0510a:3448": "133. Ukkā patiṃsu nabhasāti ākāsato aggikkhandhā ca patiṃsūti attho. Dhūmaketu ca dissatīti dhūmarājisahito aggikkhandho ca dissati paññāyatīti attho. Sesaṃ suviññeyyamevāti.",
  "atk-s0510a:3449": "Dabbamallaputtattheraapadānavaṇṇanā samattā.",
  "atk-s0510a:3450": "5. Kumārakassapattheraapadānavaṇṇanā",
  "atk-s0510a:3451_0": "Pañcamāpadāne ito satasahassamhītiādikaṃ āyasmato kumārakassapattherassa apadānaṃ.",
  "atk-s0510a:3451_1": "Ayaṃ kira padumuttarassa bhagavato kāle brāhmaṇakule nibbatto viññutaṃ patvā ekadivasaṃ",
  "atk-s0510a:3451_2": "satthu santike dhammaṃ suṇanto satthāraṃ ekaṃ bhikkhuṃ cittakathikānaṃ aggaṭṭhāne",
  "atk-s0510a:3451_3": "ṭhapentaṃ disvā sayampi taṃ ṭhānantaraṃ patthento paṇidhānaṃ katvā tadanurūpāni puññāni",
  "atk-s0510a:3451_4": "karonto yāvatāyukaṃ ṭhatvā tato cuto devamanussesu saṃsaranto ubhayasampattiyo anubhavitvā",
  "atk-s0510a:3451_5": "kassapassa bhagavato kāle kulagehe nibbatto tassa bhagavato sāsane pabbajitvā samaṇadhammaṃ",
  "atk-s0510a:3451_6": "katvā sugatīsuyeva saṃsaranto dibbasukhaṃ mānusasukhañca anubhavitvā imasmiṃ buddhuppāde",
  "atk-s0510a:3451_7": "rājagahe ekissā seṭṭhidhītāya kucchimhi nibbatto. Sā kira kumārikākāleyeva pabbajitukāmā",
  "atk-s0510a:3451_8": "mātāpitaro yācitvā pabbajjaṃ alabhamānā patikulaṃ gantvā gabbhaṃ gaṇhitvā taṃ ajānitvā",
  "atk-s0510a:3451_9": "“sāmikaṃ ārādhetvā pabbajjaṃ anujānāpessāmī”ti cintesi. Sā sāmikaṃ ārādhentī, ayyaputta –",
  "atk-s0510a:3452": "“Sace imassa kāyassa, anto bāhirako siyā;",
  "atk-s0510a:3453": "Daṇḍaṃ nūna gahetvāna, kāke soṇe nivāraye”ti. –",
  "atk-s0510a:3454": "Ādinā sarīrassa dosaṃ dassentī taṃ ārādhesi.",
  "atk-s0510a:3455_0": "Sā sāmikena anuññātā gabbhinibhāvaṃ ajānantī devadattapakkhiyāsu bhikkhunīsu pabbaji.",
  "atk-s0510a:3455_1": "Tassā gabbhinibhāvaṃ disvā bhikkhuniyo devadattaṃ pucchiṃsu. So “assamaṇī”ti āha.",
  "atk-s0510a:3455_2": "Sā “nāhaṃ devadattaṃ uddissa pabbajitā, bhagavantaṃ uddissa pabbajitā”ti bhagavato",
  "atk-s0510a:3455_3": "santikaṃ gantvā dasabalaṃ pucchi. Satthā upālittheraṃ paṭicchāpesi. Thero sāvatthinagaravāsīni",
  "atk-s0510a:3455_4": "kulāni visākhañca upāsikaṃ pakkosāpetvā sarājikāya parisāya taṃ vinicchinanto “pure",
  "atk-s0510a:3455_5": "laddho gabbho, arogā pabbajjā”ti āha. Taṃ sutvā satthā “sādhu suvinicchitaṃ upālinā",
  "atk-s0510a:3455_6": "adhikaraṇa”nti therassa sādhukāraṃ adāsi.",
  "atk-s0510a:3456_0": "Sā bhikkhunī suvaṇṇabimbasadisaṃ puttaṃ vijāyi. Taṃ rājā pasenadi kosalo “dārakapariharaṇaṃ",
  "atk-s0510a:3456_1": "bhikkhunīnaṃ palibodho”ti dhātīnaṃ dāpetvā posāpesi, kassapotissa nāmaṃ kariṃsu.",
  "atk-s0510a:3456_2": "Aparabhāge alaṅkaritvā satthu santikaṃ netvā pabbājesi. Kumārakāle pabbajitattā pana",
  "atk-s0510a:3456_3": "bhagavatā “kassapaṃ pakkosatha, idaṃ phalaṃ vā khādanīyaṃ vā kassapassa dethā”ti",
  "atk-s0510a:3456_4": "vutte “katarakassapassā”ti “kumārakassapassā”ti evaṃ gahitanāmattā raññā posāvanīyaputtattā",
  "atk-s0510a:3456_5": "ca vuddhakālepi kumārakassapotveva paññāyittha.",
  "atk-s0510a:3457_0": "So pabbajitakālato paṭṭhāya vipassanāya kammaṃ karoti, buddhavacanañca uggaṇhāti.",
  "atk-s0510a:3457_1": "Atha tena saddhiṃ pabbatamatthake samaṇadhammaṃ katvā anāgāmī hutvā suddhāvāse nibbattamahābrahmā",
  "atk-s0510a:3457_2": "“vipassanāya mukhaṃ dassetvā maggaphaluppattiyā upāyaṃ karissāmī”ti pañcadasapañhe",
  "atk-s0510a:3457_3": "abhisaṅkharitvā andhavane vasantassa therassa “ime pañhe satthāraṃ puccheyyāsī”ti",
  "atk-s0510a:3457_4": "ācikkhi. Tato so te pañhe bhagavantaṃ pucchi. Bhagavāpissa vissajjesi. Thero bhagavatā",
  "atk-s0510a:3457_5": "kathitaniyāmeneva te uggaṇhitvā vipassanaṃ gabbhaṃ gāhāpetvā arahattaṃ pāpuṇi.",
  "atk-s0510a:3458_0": "150. So arahattaṃ patvā attano pubbakammaṃ saritvā somanassajāto pubbacaritāpadānaṃ",
  "atk-s0510a:3458_1": "pakāsento ito satasahassamhītiādimāha. Tattha yaṃ heṭṭhā vuttanayañca uttānatthañca,",
  "atk-s0510a:3458_2": "taṃ sabbaṃ na vaṇṇayissāma. Anuttānapadameva vaṇṇayissāma.",
  "atk-s0510a:3459": "169. Āpannasattā me mātāti mayhaṃ mātā garugabbhā gabbhinī pasutāsannagabbhāti attho.",
  "atk-s0510a:3460_0": "173. Vammikasadisaṃ kāyanti sarīraṃ nāma vammikasadisaṃ yathā vammiko ito cito ca",
  "atk-s0510a:3460_1": "chiddāvachiddo gharagoḷikaupacikādīnaṃ āsayo, evameva ayaṃ kāyo navachiddo dhuvassavoti",
  "atk-s0510a:3460_2": "buddhena bhagavatā desitaṃ pakāsitaṃ taṃ sutvā me cittaṃ āsave aggahetvā asesetvā",
  "atk-s0510a:3460_3": "kilesato vimucci, arahatte patiṭṭhāsīti attho. Aparabhāge tattha tattha bhikkhūnaṃ",
  "atk-s0510a:3460_4": "vicittadhammakathikabhāvaṃ sutvā satthā “etadaggaṃ, bhikkhave, mama sāvakānaṃ bhikkhūnaṃ",
  "atk-s0510a:3460_5": "cittakathikānaṃ yadidaṃ kumārakassapo”ti etadagge ṭhapesīti.",
  "atk-s0510a:3461": "Kumārakassapattheraapadānavaṇṇanā samattā.",
  "atk-s0510a:3462": "6. Bāhiyattheraapadānavaṇṇanā",
  "atk-s0510a:3463_0": "Chaṭṭhāpadāne ito satasahassamhītiādikaṃ āyasmato bāhiyassa dārucīriyattherassa apadānaṃ.",
  "atk-s0510a:3463_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3463_2": "upacinanto padumuttarassa bhagavato kāle brāhmaṇakule nibbatto brāhmaṇasippesu nipphattiṃ",
  "atk-s0510a:3463_3": "gantvā vedaṅgesu anavayo ekadivasaṃ satthu santikaṃ gantvā dhammaṃ suṇanto pasannamānaso",
  "atk-s0510a:3463_4": "satthāraṃ ekaṃ bhikkhuṃ khippābhiññānaṃ aggaṭṭhāne ṭhapentaṃ disvā taṃ ṭhānaṃ pattukāmo",
  "atk-s0510a:3463_5": "sattāhaṃ buddhappamukhassa bhikkhusaṅghassa mahādānaṃ datvā sattāhassa accayena bhagavato",
  "atk-s0510a:3463_6": "pādamūle nipanno “bhagavā, bhante, ito sattame divase yaṃ bhikkhuṃ khippābhiññānaṃ",
  "atk-s0510a:3463_7": "aggaṭṭhāne ṭhapesi, so viya ahampi anāgate ekassa buddhassa sāsane khippābhiññānaṃ",
  "atk-s0510a:3463_8": "aggo bhaveyya”nti patthanaṃ akāsi. Bhagavā anāgataṃsañāṇena oloketvā samijjhanabhāvaṃ",
  "atk-s0510a:3463_9": "ñatvā “anāgate gotamassa bhagavato sāsane pabbajitvā khippābhiññānaṃ aggo bhavissatī”ti",
  "atk-s0510a:3463_10": "byākāsi. So yāvatāyukaṃ puññāni katvā tato cuto devaloke nibbatto tattha cha kāmāvacarasampattiyo",
  "atk-s0510a:3463_11": "anubhavitvā puna manussesu cakkavattiādisampattiyo anekakappakoṭisatesu anubhavitvā",
  "atk-s0510a:3463_12": "kassapassa bhagavato kāle ekasmiṃ kule nibbatto, bhagavati parinibbute pabbajito",
  "atk-s0510a:3463_13": "yadā sāsane osakkamāne satta bhikkhū catunnaṃ parisānaṃ ajjhācāraṃ disvā saṃvegappattā",
  "atk-s0510a:3463_14": "araññaṃ pavisitvā “yāva sāsanassa antaradhānaṃ na hoti, tāva attano patiṭṭhaṃ karissāmā”ti",
  "atk-s0510a:3463_15": "suvaṇṇacetiyaṃ vanditvā tattha araññe ekaṃ pabbataṃ disvā “jīvitasālayā nivattantu,",
  "atk-s0510a:3463_16": "nirālayā imaṃ pabbataṃ abhiruhantū”ti nisseṇiṃ bandhitvā sabbe taṃ pabbataṃ abhiruyha",
  "atk-s0510a:3463_17": "nisseṇiṃ pātetvā samaṇadhammaṃ kariṃsu. Tesu saṅghatthero ekarattātikkamena arahattaṃ",
  "atk-s0510a:3463_18": "pāpuṇi. So anotattadahe nāgalatādantakaṭṭhaṃ khāditvā mukhaṃ dhovitvā uttarakuruto",
  "atk-s0510a:3463_19": "piṇḍapātaṃ āharitvā te bhikkhū āha – “āvuso, imaṃ piṇḍapātaṃ bhuñjathā”ti. Te āhaṃsu",
  "atk-s0510a:3463_20": "– “kiṃ, bhante, amhehi evaṃ katikā katā ‘yo paṭhamaṃ arahattaṃ pāpuṇāti, tenābhataṃ",
  "atk-s0510a:3463_21": "piṇḍapātaṃ avasesā paribhuñjantū”’ti? “No hetaṃ, āvuso”ti. “Tena hi sace mayampi",
  "atk-s0510a:3463_22": "tumhe viya visesaṃ nibbattessāma, sayaṃ āharitvā bhuñjissāmā”ti na icchiṃsu.",
  "atk-s0510a:3464_0": "Dutiyadivase dutiyatthero anāgāmī hutvā tatheva piṇḍapātaṃ āharitvā itare nimantesi.",
  "atk-s0510a:3464_1": "Te evamāhaṃsu – “kiṃ panāvuso, katikā katā, ‘mahātherena ābhataṃ piṇḍapātaṃ abhuñjitvā",
  "atk-s0510a:3464_2": "anutherena ābhataṃ bhuñjissāmā”’ti? “No hetaṃ, āvuso”ti. “Evaṃ sante tumhe viya mayampi",
  "atk-s0510a:3464_3": "visesaṃ nibbattetvā attano attano purisakārena bhuñjituṃ sakkontā bhuñjissāmā”ti",
  "atk-s0510a:3464_4": "na icchiṃsu. Tesu arahattappattatthero parinibbāyi, dutiyo anāgāmī brahmaloke nibbatti,",
  "atk-s0510a:3464_5": "itare pañca visesaṃ nibbattetuṃ asakkontā sussitvā sattame divase kālaṃ katvā devaloke",
  "atk-s0510a:3464_6": "nibbattiṃsu. Tattha dibbasukhaṃ anubhavitvā imasmiṃ buddhuppāde tato cavitvā manussesu",
  "atk-s0510a:3464_7": "nibbattiṃsu. Tesu eko pukkusāti rājā ahosi, eko gandhāraraṭṭhe takkasilāyaṃ kumārakassapo,",
  "atk-s0510a:3464_8": "eko bāhiyo dārucīriyo, eko dabbo mallaputto, eko sabhiyo paribbājakoti. Tesu ayaṃ",
  "atk-s0510a:3464_9": "bāhiyo dārucīriyo suppārakapaṭṭane vāṇijakule nibbatto vāṇijakamme nipphattiṃ gato",
  "atk-s0510a:3464_10": "mahaddhano mahābhogo, so suvaṇṇabhūmiṃ gacchantehi vāṇijehi saddhiṃ nāvamāruyha videsaṃ",
  "atk-s0510a:3464_11": "gacchanto katipāhaṃ gantvā bhinnāya nāvāya sesesu macchakacchapabhakkhesu jātesu",
  "atk-s0510a:3464_12": "ekoyeva avasiṭṭho ekaṃ phalakaṃ gahetvā vāyamanto sattame divase suppārakapaṭṭanatīraṃ",
  "atk-s0510a:3464_13": "okkami. Tassa nivāsanapārupanaṃ natthi, so aññaṃ kiñci apassanto sukkhakaṭṭhadaṇḍake",
  "atk-s0510a:3464_14": "vākehi paliveṭhetvā nivāsetvā pārupitvā ca devakulato kapālaṃ gahetvā suppārakapaṭṭanaṃ",
  "atk-s0510a:3464_15": "agamāsi. Manussā taṃ disvā yāgubhattādīni datvā “ayaṃ eko arahā”ti sambhāvesuṃ. So",
  "atk-s0510a:3464_16": "vatthesu upanītesu “sacāhaṃ nivāsemi, pārupāmi vā, lābhasakkāro me parihāyissatī”ti",
  "atk-s0510a:3464_17": "tāni paṭikkhipitvā dārucīrāneva parihari.",
  "atk-s0510a:3465_0": "Athassa “arahā, arahā”ti bahūhi sambhāviyamānassa evaṃ cetaso parivitakko udapādi",
  "atk-s0510a:3465_1": "“ye keci loke arahanto vā arahattamaggaṃ vā samāpannā, ahaṃ tesaṃ aññataro”ti so",
  "atk-s0510a:3465_2": "tena niyāmena kuhanakammena jīvikaṃ kappeti.",
  "atk-s0510a:3466_0": "Kassapadasabalassa sāsane sattasu janesu pabbataṃ āruyha samaṇadhammaṃ karontesu",
  "atk-s0510a:3466_1": "eko anāgāmī hutvā suddhāvāsabrahmaloke nibbattitvā attano brahmasampattiṃ olokento",
  "atk-s0510a:3466_2": "āgataṭṭhānaṃ āvajjento pabbatamāruyha samaṇadhammaṃ karaṇaṭṭhānaṃ disvā sesānaṃ nibbattanaṭṭhānaṃ",
  "atk-s0510a:3466_3": "āvajjento ekassa parinibbutabhāvaṃ itaresañca pañcannaṃ kāmāvacaradevaloke nibbattabhāvaṃ",
  "atk-s0510a:3466_4": "ñatvā te kālānukālaṃ āvajjesi “imasmiṃ pana kāle kahaṃ nu kho te”ti āvajjento dārucīriyaṃ",
  "atk-s0510a:3466_5": "suppārakapaṭṭanaṃ nissāya kuhanakammena jīvitaṃ kappentaṃ disvā “naṭṭho vatāyaṃ bālo,",
  "atk-s0510a:3466_6": "pubbe samaṇadhammaṃ karonto atiukkaṭṭhabhāvena arahatāpi ābhataṃ piṇḍapātaṃ aparibhuñjitvā",
  "atk-s0510a:3466_7": "idāni udarahetu anārahāva samāno arahattaṃ paṭijānitvā lokaṃ vañcento vicarati, dasabalassa",
  "atk-s0510a:3466_8": "uppannabhāvaṃ na jānāti, gacchāmi naṃ saṃvejetvā buddhuppādaṃ jānāpessāmī”ti khaṇeneva",
  "atk-s0510a:3466_9": "brahmalokato otaritvā suppārakapaṭṭane rattibhāgasamanantare dārucīriyassa sammukhe",
  "atk-s0510a:3466_10": "pāturahosi. So attano vasanaṭṭhāne obhāsaṃ disvā bahi nikkhamitvā mahābrahmānaṃ disvā",
  "atk-s0510a:3466_11": "añjaliṃ paggayha “ke tumhe”ti pucchi. “Ahaṃ tumhākaṃ porāṇakasahāyo anāgāmiphalaṃ",
  "atk-s0510a:3466_12": "patvā brahmaloke nibbatto, amhākaṃ sabbajeṭṭhako arahā hutvā parinibbuto, tumhe pana",
  "atk-s0510a:3466_13": "pañcajanā devaloke nibbattā. Svāhaṃ dāni taṃ imasmiṃ ṭhāne kuhanakammena jīvikaṃ",
  "atk-s0510a:3466_14": "kappentaṃ disvā damituṃ āgato”ti vatvā idaṃ kāraṇaṃ āha – “neva kho tvaṃ, bāhiya,",
  "atk-s0510a:3466_15": "arahā nāpi arahattamaggaṃ vā samāpanno, sāpi te paṭipadā natthi, yāya tvaṃ arahā",
  "atk-s0510a:3466_16": "vā assa arahattamaggaṃ vā samāpanno”ti. Athassa satthu uppannabhāvaṃ sāvatthiyaṃ",
  "atk-s0510a:3466_17": "vasanabhāvañca ācikkhitvā “satthu santikaṃ gacchā”ti taṃ uyyojetvā brahmalokameva agamāsi.",
  "atk-s0510a:3467_0": "Bāhiyo pana ākāse ṭhatvā kathentaṃ mahābrahmānaṃ oloketvā cintesi – “aho bhāriyaṃ",
  "atk-s0510a:3467_1": "kammaṃ mayā kataṃ, anarahaṃ arahā ahanti cintesiṃ, ayañca maṃ ‘na tvaṃ arahā, nāpi",
  "atk-s0510a:3467_2": "arahattamaggaṃ vā samāpannāsī’ti vadati, atthi nu kho loke añño arahā”ti. Atha naṃ",
  "atk-s0510a:3467_3": "pucchi – “atha ke carahi sadevake loke arahanto vā arahattamaggaṃ vā samāpannā”ti.",
  "atk-s0510a:3467_4": "Athassa devatā ācikkhi – “atthi, bāhiya, uttaresu janapadesu sāvatthi nāma nagaraṃ,",
  "atk-s0510a:3467_5": "tattha so bhagavā etarahi viharati arahaṃ sammāsambuddho. So hi, bāhiya, bhagavā",
  "atk-s0510a:3467_6": "arahā ceva arahattāya ca dhammaṃ desesī”ti. Bāhiyo rattibhāge devatāya kathaṃ sutvā",
  "atk-s0510a:3467_7": "saṃviggamānaso taṃkhaṇaṃyeva suppārakā nikkhamitvā ekarattivāsena sāvatthiṃ agamāsi,",
  "atk-s0510a:3467_8": "gacchanto ca pana devatānubhāvena buddhānubhāvena ca vīsayojanasatikaṃ maggaṃ atikkamitvā",
  "atk-s0510a:3467_9": "sāvatthiṃ anuppatto, tasmiṃ khaṇe satthā sāvatthiyaṃ piṇḍāya paviṭṭho hoti. So jetavanaṃ",
  "atk-s0510a:3467_10": "pavisitvā abbhokāse caṅkamante sambahule bhikkhū pucchi – “kuhiṃ etarahi satthā”ti?",
  "atk-s0510a:3467_11": "Bhikkhū “sāvatthiyaṃ piṇḍāya paviṭṭho”ti vatvā “tvaṃ pana kuto āgatosī”ti pucchiṃsu.",
  "atk-s0510a:3467_12": "“Suppārakā āgatomhī”ti. “Kadā nikkhantosī”ti? “Hiyyo sāyanhasamaye nikkhantomhī”ti.",
  "atk-s0510a:3467_13": "“Dūratopi āgato, nisīda tāva pāde dhovitvā telena makkhetvā thokaṃ vissamāhi, āgatakāle",
  "atk-s0510a:3467_14": "satthāraṃ dakkhissatī”ti āhaṃsu. “Ahaṃ, bhante, satthu vā attano vā jīvitantarāyaṃ",
  "atk-s0510a:3467_15": "na jānāmi, katthaci aṭṭhatvā anisīditvā ekaratteneva vīsayojanasatikaṃ maggaṃ āgato,",
  "atk-s0510a:3467_16": "satthāraṃ passitvāva vissamissāmī”ti āha. So evaṃ vatvā taramānarūpo sāvatthiṃ pavisitvā",
  "atk-s0510a:3467_17": "bhagavantaṃ anopamāya buddhasiriyā carantaṃ disvā “cirassaṃ vata me gotamo sammāsambuddho",
  "atk-s0510a:3467_18": "diṭṭho”ti diṭṭhaṭṭhānato paṭṭhāya onatasarīro gantvā antaravīthiyaṃ pañcapatiṭṭhitena",
  "atk-s0510a:3467_19": "vanditvā gopphakesu daḷhaṃ gahetvā evamāha – “desetu, bhante bhagavā, dhammaṃ, desetu",
  "atk-s0510a:3467_20": "sugato dhammaṃ, yaṃ mamassa dīgharattaṃ hitāya sukhāyā”ti. Atha naṃ satthā “akālo",
  "atk-s0510a:3467_21": "kho tāva, bāhiya, antaragharaṃ paviṭṭhamhā piṇḍāyā”ti paṭikkhipi.",
  "atk-s0510a:3468_0": "Taṃ sutvā bāhiyo, “bhante, saṃsāre saṃsarantena kabaḷīkārāhāro na aladdhapubbo, tumhākaṃ",
  "atk-s0510a:3468_1": "vā mayhaṃ vā jīvitantarāyaṃ na jānāmi, desetu me, bhante bhagavā, dhammaṃ, desetu",
  "atk-s0510a:3468_2": "sugato dhamma”nti puna yāci. Satthā dutiyampi tatheva paṭikkhipi. Evaṃ kirassa ahosi",
  "atk-s0510a:3468_3": "– “imassa diṭṭhakālato paṭṭhāya sakalasarīraṃ pītiyā nirantaraṃ ajjhotthaṭaṃ hoti,",
  "atk-s0510a:3468_4": "balavapītivego dhammaṃ sutvāpi na sakkhissati paṭivijjhituṃ, majjhattupekkhāya tāva",
  "atk-s0510a:3468_5": "tiṭṭhatu, ekaratteneva vīsayojanasatikaṃ maggaṃ āgatassapi cassa daratho balavā sopi",
  "atk-s0510a:3468_6": "tāva paṭippassambhatū”ti. Tasmā dvikkhattuṃ paṭikkhipitvā tatiyaṃ yācito antaravīthiyaṃ",
  "atk-s0510a:3468_7": "ṭhitova “tasmātiha te, bāhiya, evaṃ sikkhitabbaṃ, diṭṭhe diṭṭhamattaṃ bhavissatī”tiādinā",
  "atk-s0510a:3468_8": "nayena anekapariyāyena dhammaṃ desesi. So satthu dhammaṃ suṇantoyeva sabbāsave khepetvā",
  "atk-s0510a:3468_9": "saha paṭisambhidāhi arahattaṃ pāpuṇi.",
  "atk-s0510a:3469_0": "178. So arahattaṃ pattakkhaṇeyeva pubbakammaṃ saritvā sañjātasomanasso pubbacaritāpadānaṃ",
  "atk-s0510a:3469_1": "pakāsento ito satasahassamhītiādimāha. Taṃ heṭṭhā vuttanayattā uttānatthameva. Anuttānapadavaṇṇanameva karissāma.",
  "atk-s0510a:3470": "181. Hasanaṃ paccavekkhaṇanti paripuṇṇasomanassajātaṃ paccavekkhaṇaṃ, komāravaṇṇaṃ atikomalanti attho.",
  "atk-s0510a:3471_0": "182. Hemayaññopacitaṅganti suvaṇṇasuttayaññopacitasuttaavayavaṃ sarīraṃ dehanti attho.",
  "atk-s0510a:3471_1": "Palambabimbatamboṭṭhanti olambitabimbaphalasadisaṃ rattavaṇṇaṃ oṭṭhadvayasamannāgatanti",
  "atk-s0510a:3471_2": "attho. Setatiṇhasamaṃ dijanti sunisitatikhiṇaayalohaghaṃsanena ghaṃsitvā samaṃ kataṃ",
  "atk-s0510a:3471_3": "viya samadantanti attho.",
  "atk-s0510a:3472": "183. Pītisamphullitānananti pītiyā suṭṭhu phullitaṃ vikasitaṃ ānanaṃ mukhaṃ ādāsatalasadisamukhavantanti attho.",
  "atk-s0510a:3473": "184. Khippābhiññassa bhikkhunoti khippaṃ desanāya samugghāṭitakkhaṇeyeva abhivisesena ñātuṃ samatthassa bhikkhunoti attho.",
  "atk-s0510a:3474": "186. Saggaṃ agaṃ sabhavanaṃ yathāti attano gehaṃ viya saggaṃ lokaṃ agamāsinti attho.",
  "atk-s0510a:3475": "196. Na tvaṃ upāyamaggaññūti tvaṃ nibbānādhigamūpāyabhūtamaggaññū na ahosīti attho.",
  "atk-s0510a:3476_0": "200. Satthuno sadā jinanti sadā sabbakālaṃ jinaṃ jinanto parājitakopo satthuno sammāsambuddhassa",
  "atk-s0510a:3476_1": "vimalānanaṃ ādāsatalasadisamukhaṃ passissāmi passituṃ nikkhamāmīti yojanā. Dije apucchiṃ",
  "atk-s0510a:3476_2": "kuhiṃ lokanandanoti kuhiṃ ṭhāne lokapasādakaro satthāti dije brāhmaṇe ahaṃ bhikkhū apucchinti attho.",
  "atk-s0510a:3477": "201. Sasova khippaṃ munidassanussukoti munidassane tathāgatadassane ussuko ussāhajāto saso iva khippaṃ pāpuṇātīti attho.",
  "atk-s0510a:3478": "202. Tuvaṭaṃ gantvāti sīghaṃ gantvā. Piṇḍatthaṃ apihāgidhanti piṇḍapātaṃ paṭicca apihaṃ apagatapihaṃ agidhaṃ nittaṇhaṃ.",
  "atk-s0510a:3479_0": "203. Alolakkhanti ito cito ca anolokayamānaṃ uttame sāvatthinagare piṇḍāya vicarantaṃ",
  "atk-s0510a:3479_1": "adakkhinti sambandho. Sirīnilayasaṅkāsanti siriyā lakkhaṇānubyañjanasobhāya nilayaṃ",
  "atk-s0510a:3479_2": "saṅkāsaṃ jalamānatoraṇasadisaṃ. Ravidittiharānananti vijjotamānasūriyamaṇḍalaṃ viya",
  "atk-s0510a:3479_3": "vijjotamānamukhamaṇḍalaṃ.",
  "atk-s0510a:3480": "204. Kupathe vippanaṭṭhassāti kucchitapathe sopaddavamagge mūḷhassa micchāpaṭipannassa me saraṇaṃ hohi patiṭṭhā hohi. Gotamāti bhagavantaṃ gottena ālapati.",
  "atk-s0510a:3481_0": "218. Na tattha sukkā jotantīti sukkapabhāsampannā jotamānaosadhitārakādayo na jotanti",
  "atk-s0510a:3481_1": "nappabhāsanti. Sesaṃ uttānatthameva. So evaṃ pubbacaritāpadānaṃ pakāsetvā tāvadeva",
  "atk-s0510a:3481_2": "ca bhagavantaṃ pabbajjaṃ yāci. “Paripuṇṇaṃ te pattacīvara”nti ca puṭṭho “na paripuṇṇa”nti",
  "atk-s0510a:3481_3": "āha. Atha naṃ satthā “tena hi pattacīvaraṃ pariyesāhī”ti vatvā pakkāmi. So kira vīsativassasahassāni",
  "atk-s0510a:3481_4": "samaṇadhammaṃ karonto “bhikkhunā nāma attanā paccaye labhitvā aññaṃ anoloketvā sayameva",
  "atk-s0510a:3481_5": "paribhuñjituṃ vaṭṭatī”ti vatvā ekabhikkhussāpi pattena vā cīvarena vā saṅgahaṃ nākāsi,",
  "atk-s0510a:3481_6": "“na tenassa iddhimayaṃ pattacīvaraṃ uppajjissatī”ti ñatvā bhagavā ehibhikkhubhāvena",
  "atk-s0510a:3481_7": "pabbajjaṃ nādāsi. Tampi pattacīvaraṃ pariyesamānameva saṅkāraṭṭhānato coḷakkhaṇḍāni",
  "atk-s0510a:3481_8": "saṃkaḍḍhentaṃ pubbaveriko amanusso ekissā taruṇavacchāya gāviyā sarīre adhimuccitvā",
  "atk-s0510a:3481_9": "vāmaūrumhi paharitvā jīvitakkhayaṃ pāpesi. Satthā piṇḍāya caritvā katabhattakicco",
  "atk-s0510a:3481_10": "sambahulehi bhikkhūhi saddhiṃ nikkhamanto bāhiyassa sarīraṃ saṅkāraṭṭhāne patitaṃ",
  "atk-s0510a:3481_11": "disvā “gaṇhatha, bhikkhave, etaṃ bāhiyaṃ dārucīriyanti ekasmiṃ gehadvāre ṭhatvā mañcakaṃ",
  "atk-s0510a:3481_12": "āharāpetvā imaṃ sarīraṃ nagaradvārato nīharitvā jhāpetvā dhātuyo gahetvā thūpaṃ karothā”ti bhikkhū āṇāpesi.",
  "atk-s0510a:3482_0": "Te bhikkhū dhātuṃ mahāpathe thūpaṃ kāretvā satthāraṃ upasaṅkamitvā attano katakammaṃ",
  "atk-s0510a:3482_1": "ārocesuṃ. Tato saṅghamajjhe kathā udapādi – “tathāgato bhikkhusaṅghena sarīrajhāpanakiccaṃ",
  "atk-s0510a:3482_2": "kāresi, dhātuyo ca gāhāpetvā cetiyaṃ kārāpesi, kataramaggo nu kho tena samadhigato,",
  "atk-s0510a:3482_3": "sāmaṇero nu kho so, bhikkhu nu kho”ti. Satthā taṃ aṭṭhuppattiṃ katvā “patiṭṭhito,",
  "atk-s0510a:3482_4": "bhikkhave, bāhiyo dārucīriyo arahatto”ti upari dhammadesanaṃ vaḍḍheti. Tassa parinibbutabhāvañca",
  "atk-s0510a:3482_5": "ācikkhitvā “etadaggaṃ, bhikkhave, mama sāvakānaṃ bhikkhūnaṃ khippābhiññānaṃ yadidaṃ",
  "atk-s0510a:3482_6": "bāhiyo dārucīriyo”ti etadagge ṭhapesi.",
  "atk-s0510a:3483_0": "Atha naṃ bhikkhū pucchiṃsu – “tumhe, bhante, ‘bāhiyo dārucīriyo arahattaṃ patto’ti",
  "atk-s0510a:3483_1": "vadetha, kadā so arahattaṃ patto”ti? “Mama dhammaṃ sutakāle, bhikkhave”ti. “Kadā",
  "atk-s0510a:3483_2": "panassa, bhante, tumhehi dhammo kathito”ti? “Bhikkhāya carantena antaravīthiyaṃ ṭhitenā”ti.",
  "atk-s0510a:3483_3": "“Appamattako, bhante, tumhehi antaravīthiyaṃ ṭhatvā kathitadhammo; kathaṃ so tāvattakena",
  "atk-s0510a:3483_4": "visesaṃ nibbattesī”ti? Atha ne satthā, “bhikkhave, mama dhammaṃ ‘appaṃ’ vā ‘bahuṃ",
  "atk-s0510a:3483_5": "vā’ti mā cintayittha. Anekānipi hi anatthapadasaṃhitāni gāthāsahassāni na seyyo,",
  "atk-s0510a:3483_6": "atthanissitaṃ pana ekampi gāthāpadaṃ seyyo”ti vatvā anusandhiṃ ghaṭetvā dhammaṃ desento imaṃ gāthamāha –",
  "atk-s0510a:3484": "“Sahassamapi ce gāthā, anatthapadasaṃhitā;",
  "atk-s0510a:3485": "Ekaṃ gāthāpadaṃ seyyo, yaṃ sutvā upasammatī”ti. –",
  "atk-s0510a:3486": "Desanāpariyosāne caturāsītiyā pāṇasahassānaṃ dhammābhisamayo ahosīti.",
  "atk-s0510a:3487": "Bāhiyattheraapadānavaṇṇanā samattā.",
  "atk-s0510a:3488": "7. Mahākoṭṭhikattheraapadānavaṇṇanā",
  "atk-s0510a:3489_0": "Sattamāpadāne padumuttaro nāma jinotiādikaṃ āyasmato mahākoṭṭhikattherassa apadānaṃ.",
  "atk-s0510a:3489_1": "Kā uppatti? Ayampi purimabuddhesu katādhikāro tattha tattha bhave vivaṭṭūpanissayāni",
  "atk-s0510a:3489_2": "puññāni upacinanto padumuttarassa bhagavato kāle haṃsavatīnagare mahābhogakule nibbattitvā",
  "atk-s0510a:3489_3": "viññutaṃ patto mātāpitūnaṃ accayena kuṭumbaṃ saṇṭhapetvā gharāvāsaṃ vasanto ekadivasaṃ",
  "atk-s0510a:3489_4": "padumuttarassa bhagavato dhammadesanākāle haṃsavatīnagaravāsino gandhamālādihatthe",
  "atk-s0510a:3489_5": "yena buddho yena dhammo yena saṅgho, tanninne tappoṇe tappabbhāre gacchante disvā",
  "atk-s0510a:3489_6": "tehi saddhiṃ bhagavantaṃ upasaṅkamitvā, satthāraṃ ekaṃ bhikkhuṃ paṭisambhidāppattānaṃ",
  "atk-s0510a:3489_7": "aggaṭṭhāne ṭhapentaṃ disvā “ayaṃ imasmiṃ sāsane paṭisambhidāppattānaṃ aggo, yaṃnūnāhampi",
  "atk-s0510a:3489_8": "ekassa buddhassa sāsane ayaṃ viya paṭisambhidāppattānaṃ aggo bhaveyya”nti cintetvā",
  "atk-s0510a:3489_9": "satthu desanāpariyosāne vuṭṭhitāya parisāya bhagavantaṃ upasaṅkamitvā, “bhante, sve",
  "atk-s0510a:3489_10": "mayhaṃ gehe bhikkhaṃ gaṇhathā”ti nimantesi. Satthā adhivāsesi. So bhagavantaṃ abhivādetvā",
  "atk-s0510a:3489_11": "padakkhiṇaṃ katvā sakanivesanaṃ gantvā sabbarattiṃ buddhassa ca bhikkhusaṅghassa",
  "atk-s0510a:3489_12": "ca nisajjaṭṭhānaṃ gandhamālādīhi alaṅkaritvā khādanīyabhojanīyaṃ paṭiyādāpetvā tassā",
  "atk-s0510a:3489_13": "rattiyā accayena sakanivesane bhikkhusatasahassaparivāraṃ satthāraṃ vividhayāgukhajjakaparivāraṃ",
  "atk-s0510a:3489_14": "sasūpabyañjanaṃ gandhasālibhojanaṃ bhojāpetvā bhattakiccapariyosāne cintesi – “mahantaṃ",
  "atk-s0510a:3489_15": "kho ahaṃ ṭhānantaraṃ patthemi, na pana yuttaṃ mayā ekadivasameva dānaṃ datvā taṃ",
  "atk-s0510a:3489_16": "ṭhānantaraṃ patthetuṃ, anupaṭipāṭiyā sattāhaṃ dānaṃ datvā patthessāmī”ti. So teneva",
  "atk-s0510a:3489_17": "niyāmena sattāhaṃ mahādānaṃ datvā bhattakiccapariyosāne dussakoṭṭhāgāraṃ vivarāpetvā",
  "atk-s0510a:3489_18": "uttamaṃ ticīvarappahonakaṃ sukhumavatthaṃ buddhassa pādamūle ṭhapetvā bhikkhusatasahassassa",
  "atk-s0510a:3489_19": "ca ticīvaraṃ datvā tathāgataṃ upasaṅkamitvā, “bhante, yo so bhikkhu tumhehi ito sattame",
  "atk-s0510a:3489_20": "divasamatthake paṭisambhidāppattānaṃ aggaṭṭhāne ṭhapito, ahampi so bhikkhu viya anāgate",
  "atk-s0510a:3489_21": "uppajjanakassa buddhassa sāsane pabbajitvā paṭisambhidāppattānaṃ aggo bhaveyya”nti",
  "atk-s0510a:3489_22": "satthu pādamūle nipajjitvā patthanaṃ akāsi. Satthā tassa samijjhanabhāvaṃ ñatvā “anāgate",
  "atk-s0510a:3489_23": "ito kappasatasahassamatthake gotamo nāma buddho loke uppajjissati, tassa sāsane tava",
  "atk-s0510a:3489_24": "patthanā samijjhissatī”ti byākāsi. So tattha yāvatāyukaṃ puññāni katvā tato cuto",
  "atk-s0510a:3489_25": "devasampattiṃ anubhavitvā aparāparaṃ devamanussesu paribbhami.",
  "atk-s0510a:3490_0": "Evaṃ so devamanussesu saṃsaranto tattha tattha bhave puññañāṇasambhāre sambharanto",
  "atk-s0510a:3490_1": "imasmiṃ buddhuppāde sāvatthiyaṃ brāhmaṇamahāsālakule nibbatti, koṭṭhikotissa nāmaṃ",
  "atk-s0510a:3490_2": "akaṃsu. Kasmā mātuyā vā ayyakapayyakādīnaṃ vā nāmaṃ aggahetvā evaṃ nāmaṃ kariṃsūti",
  "atk-s0510a:3490_3": "ce? Attano paññavantatāya vedaṅgesu satakkaparatakkesu sanighaṇḍukeṭubhesu sākkharappabhedesu",
  "atk-s0510a:3490_4": "sakalabyākaraṇesu ca chekabhāvena ca diṭṭhadiṭṭhe jane mukhasattīhi koṭṭhento pakkoṭṭhento",
  "atk-s0510a:3490_5": "vitudanto vicaratīti anvatthanāmaṃ kariṃsūti veditabbaṃ. So vayappatto tayo vede",
  "atk-s0510a:3490_6": "uggahetvā brāhmaṇasippe nipphattiṃ patto ekadivasaṃ satthu santikaṃ gantvā dhammaṃ",
  "atk-s0510a:3490_7": "sutvā paṭiladdhasaddho pabbajitvā upasampannakālato paṭṭhāya vipassanāya kammaṃ karonto",
  "atk-s0510a:3490_8": "saha paṭisambhidāhi arahattaṃ patvā paṭisambhidāsu ciṇṇavasī hutvā abhīto mahāthere",
  "atk-s0510a:3490_9": "upasaṅkamitvā pañhaṃ pucchantopi dasabalaṃ upasaṅkamitvā paṭisambhidāsuyeva pañhaṃ",
  "atk-s0510a:3490_10": "pucchi. Evamayaṃ thero tattha katādhikāratāya tattha ciṇṇavasībhāvena ca paṭisambhidāppattānaṃ",
  "atk-s0510a:3490_11": "aggo jāto. Atha naṃ satthā mahāvedallasuttaṃ aṭṭhuppattiṃ katvā paṭisambhidāppattānaṃ",
  "atk-s0510a:3490_12": "aggaṭṭhāne ṭhapesi, “etadaggaṃ, bhikkhave, mama sāvakānaṃ bhikkhūnaṃ paṭisambhidāppattānaṃ",
  "atk-s0510a:3490_13": "yadidaṃ mahākoṭṭhiko”ti.",
  "atk-s0510a:3491_0": "221. So aparena samayena vimuttisukhaṃ paṭisaṃvedento somanassajāto attano pubbacaritāpadānaṃ",
  "atk-s0510a:3491_1": "pakāsento padumuttaro nāma jinotiādimāha. Taṃ sabbaṃ heṭṭhā vuttanayattā uttānatthameva.",
  "atk-s0510a:3492": "Itthaṃ sudamāyasmā mahākoṭṭhikoti ettha sudanti nidassane nipāto. Āyasmāti gāravādhivacanaṃ, yathā taṃ āyasmā mahāmoggallānoti.",
  "atk-s0510a:3493": "Mahākoṭṭhikattheraapadānavaṇṇanā samattā.",
  "atk-s0510a:3494": "8. Uruvelakassapattheraapadānavaṇṇanā",
  "atk-s0510a:3495_0": "Aṭṭhamāpadāne padumuttaro nāma jinotiādikaṃ āyasmato uruvelakassapattherassa apadānaṃ.",
  "atk-s0510a:3495_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3495_2": "upacinanto padumuttarassa bhagavato kāle kulagehe nibbatto vayappatto satthu santike",
  "atk-s0510a:3495_3": "dhammaṃ sutvā satthāraṃ ekaṃ bhikkhuṃ mahāparivārānaṃ aggaṭṭhāne ṭhapentaṃ disvā",
  "atk-s0510a:3495_4": "sayampi taṃ ṭhānantaraṃ patthento mahādānaṃ datvā paṇidhānaṃ akāsi. Bhagavā cassa",
  "atk-s0510a:3495_5": "anantarāyataṃ disvā “anāgate gotamabuddhassa sāsane mahāparivārānaṃ aggo bhavissatī”ti",
  "atk-s0510a:3495_6": "byākāsi. So tattha yāvatāyukaṃ puññāni katvā tato cavitvā devamanussesu saṃsaranto",
  "atk-s0510a:3495_7": "ito dvenavutikappamatthake phussassa bhagavato vemātikakaniṭṭhabhātā hutvā nibbatto,",
  "atk-s0510a:3495_8": "aññepissa dve kaniṭṭhabhātaro ahesuṃ. Te tayo buddhappamukhabhikkhusaṅghaṃ nimantetvā",
  "atk-s0510a:3495_9": "paramāya pūjāya pūjetvā yāvajīvaṃ kusalaṃ katvā devamanussesu saṃsaranto amhākaṃ",
  "atk-s0510a:3495_10": "bhagavato uppattito puretarameva bārāṇasiyaṃ brāhmaṇakule tayo bhātaro hutvā nibbattā",
  "atk-s0510a:3495_11": "gottavasena tayopi kassapāti evaṃ nāmakā ahesuṃ. Te tayo vayappattā tayo vede uggaṇhiṃsu.",
  "atk-s0510a:3495_12": "Tesaṃ jeṭṭhabhātikassa pañcamāṇavakasatāni parivārā, majjhimassa tīṇi, kaniṭṭhassa",
  "atk-s0510a:3495_13": "dve, te attano ganthesu sāraṃ olokentā diṭṭhadhammikameva atthaṃ disvā pabbajjaṃ",
  "atk-s0510a:3495_14": "rocesuṃ. Tesu jeṭṭhabhātā attano parivārena saddhiṃ uruvelaṃ gantvā isipabbajjaṃ",
  "atk-s0510a:3495_15": "pabbajitvā uruvelakassapo nāma jāto, majjhimo gaṅgānadīvaṅke pabbajito nadīkassapo",
  "atk-s0510a:3495_16": "nāma jāto, kaniṭṭho gayāsīse pabbajito gayākassapo nāma jāto. Evaṃ tesu isipabbajjaṃ",
  "atk-s0510a:3495_17": "pabbajitvā tattha tattha vasantesu bahūnaṃ divasānaṃ accayena amhākaṃ bodhisatto",
  "atk-s0510a:3495_18": "mahābhinikkhamanaṃ nikkhamitvā paṭividdhasabbaññutaññāṇo anukkamena dhammacakkaṃ",
  "atk-s0510a:3495_19": "pavattetvā pañcavaggiyatthere arahatte patiṭṭhāpetvā yasakulaputtappamukhe pañcapaññāsajane",
  "atk-s0510a:3495_20": "sahāyake vinetvā saṭṭhi arahante “caratha, bhikkhave, cārika”nti vissajjetvā tiṃsabhaddavaggiye",
  "atk-s0510a:3495_21": "vinetvā uruvelakassapassa vasanaṭṭhānaṃ gantvā vasanatthāya agyāgāraṃ pavisitvā tattha",
  "atk-s0510a:3495_22": "gatanāgadamanādīhi aḍḍhuḍḍhasahassehi pāṭihāriyehi uruvelakassapaṃ saparivāraṃ vinetvā",
  "atk-s0510a:3495_23": "pabbājesi. Tassa pabbajjāvidhānañca iddhipāṭihāriyakaraṇañca sabbaṃ nadīkassapassa",
  "atk-s0510a:3495_24": "apadānaṭṭhakathāyaṃ āvi bhavissati. Tassa pabbajitabhāvaṃ sutvā itarepi dve bhātaro",
  "atk-s0510a:3495_25": "saparisā āgantvā satthu santike pabbajiṃsu. Sabbeva te iddhimayapattacīvaradharā",
  "atk-s0510a:3495_26": "ehibhikkhukā ahesuṃ. Satthā taṃ samaṇasahassaṃ ādāya gayāsīsaṃ gantvā piṭṭhipāsāṇe",
  "atk-s0510a:3495_27": "nisinno ādittapariyāyadesanāya te sabbe arahatte patiṭṭhāpesi.",
  "atk-s0510a:3496": "251. So evaṃ arahattaṃ patvā somanassajāto attano pubbacaritāpadānaṃ pakāsento padumuttaro nāma jinotiādimāha. Anuttānapadameva vaṇṇayissāma.",
  "atk-s0510a:3497_0": "268. So ca sabbaṃ tamaṃ hantvāti so phusso bhagavā rāgadosamohādikilesandhakāraṃ",
  "atk-s0510a:3497_1": "viddhaṃsetvā. Vijaṭetvā mahājaṭanti taṇhāmānādīhi diyaḍḍhasahassehi kilesagaṇehi",
  "atk-s0510a:3497_2": "mahābyākulaṃ jaṭaṃ vijaṭetvā padāletvā phāletvāti attho. Sadevakaṃ devalokasahitaṃ",
  "atk-s0510a:3497_3": "sakalaṃ lokasannivāsaṃtappayanto santappayanto pīṇento amataṃ vuṭṭhiṃ mahānibbānavuṭṭhidhāraṃ",
  "atk-s0510a:3497_4": "vassate paggharāpetīti yojanā.",
  "atk-s0510a:3498_0": "269. Tadā hi bārāṇasiyanti “bārasa manussā”tiādīsu viya bārasa dvādasarāsī hutvā",
  "atk-s0510a:3498_1": "purā, himavantato isayo ca paccekamunisaṅkhātā isayo ca gandhamādanato ākāsenāgantvā",
  "atk-s0510a:3498_2": "ettha gacchanti otaranti pavisantīti bārāṇasī, atha vā sammāsambuddhasaṅkhātānaṃ",
  "atk-s0510a:3498_3": "anekasatasahassānaṃ dhammacakkapavattanatthāya otaraṭṭhānaṃ nagaraṃ liṅgavipallāsaṃ",
  "atk-s0510a:3498_4": "katvā itthiliṅgavasena bārāṇasīti vuccati, tissaṃ bārāṇasiyaṃ.",
  "atk-s0510a:3499_0": "273. Nikkhittasatthaṃ paccantanti chaḍḍitasatthaṃ pātitaāvudhaṃ paccantajanapadaṃ",
  "atk-s0510a:3499_1": "nibbisevanaṃ katvā punarupaccatanti punarapi taṃ nagaraṃ upecca upagamma sampattāti",
  "atk-s0510a:3499_2": "attho. Sesaṃ suviññeyyamevāti.",
  "atk-s0510a:3500": "Uruvelakassapattheraapadānavaṇṇanā samattā.",
  "atk-s0510a:3501": "9. Rādhattheraapadānavaṇṇanā",
  "atk-s0510a:3502": "296. Navamāpadāne padumuttaro nāma jinotiādikaṃ āyasmato rādhattherassa apadānaṃ. Taṃ sabbaṃ pāṭhānusārena nayānucintanena viññūhi suviññeyyameva. Kevalaṃ puññanānattamevāti.",
  "atk-s0510a:3503": "Rādhattheraapadānavaṇṇanā samattā.",
  "atk-s0510a:3504": "Dasamaṃ mogharājattheraapadānaṃ suviññeyyamevāti.",
  "atk-s0510a:3505": "Catupaññāsamavaggavaṇṇanā samattā.",
  "atk-s0510a:3506": "55. Bhaddiyavaggo",
  "atk-s0510a:3507": "1. Lakuṇḍakabhaddiyattheraapadānavaṇṇanā",
  "atk-s0510a:3508_0": "Pañcapaññāsamavagge paṭhamāpadāne padumuttaro nāma jinotiādikaṃ āyasmato lakuṇḍakabhaddiyattherassa",
  "atk-s0510a:3508_1": "apadānaṃ. Ayampi purimabuddhesu katādhikāro tattha tattha bhave vivaṭṭūpanissayāni",
  "atk-s0510a:3508_2": "puññāni upacinanto padumuttarassa bhagavato kāle haṃsavatīnagare mahābhogakule nibbattitvā",
  "atk-s0510a:3508_3": "viññutaṃ patto satthu dhammaṃ suṇanto nisinno satthāraṃ ekaṃ bhikkhuṃ mañjussarānaṃ",
  "atk-s0510a:3508_4": "aggaṭṭhāne ṭhapentaṃ disvā sayampi taṃ ṭhānantaraṃ patthento buddhappamukhassa bhikkhusaṅghassa",
  "atk-s0510a:3508_5": "sappisakkharādimadhurarasasammissaṃ mahādānaṃ datvā “ahampi, bhante, anāgate ayaṃ",
  "atk-s0510a:3508_6": "bhikkhu viya ekassa buddhassa sāsane mañjussarānaṃ aggo bhaveyya”nti paṇidhānaṃ akāsi.",
  "atk-s0510a:3508_7": "Bhagavā tassa anantarāyaṃ disvā byākaritvā pakkāmi.",
  "atk-s0510a:3509_0": "So yāvatāyukaṃ puññāni katvā devamanussesu saṃsaranto ubhayasampattiyo anubhavitvā",
  "atk-s0510a:3509_1": "phussabhagavato kāle citrakokilo hutvā nibbatto rājuyyānato madhuraṃ ambaphalaṃ tuṇḍenādāya",
  "atk-s0510a:3509_2": "gacchanto satthāraṃ disvā pasannamānaso “dassāmi buddhassā”ti cittaṃ uppādesi. Satthā",
  "atk-s0510a:3509_3": "tassa cittācāraṃ ñatvā pattaṃ gahetvā nisīdi. Kokilo dasabalassa patte ambapakkaṃ",
  "atk-s0510a:3509_4": "ṭhapesi. Satthā tassa somanassuppādanatthaṃ tassa passantasseva taṃ paribhuñji. Atha",
  "atk-s0510a:3509_5": "so kokilo pasannamānaso teneva pītisukhena sattāhaṃ vītināmesi. Teneva puññakammena",
  "atk-s0510a:3509_6": "uppannuppannabhave mañjussaro ahosi. Kassapasammāsambuddhakāle vaḍḍhakikule nibbattetvā",
  "atk-s0510a:3509_7": "jeṭṭhakavaḍḍhakī hutvā pākaṭo ahosi. Parinibbute bhagavati tassa sarīradhātuyo nidahituṃ",
  "atk-s0510a:3509_8": "sattayojanappamāṇe thūpe āraddhe so āha – “yojanāvaṭṭaṃ yojanubbedhaṃ karomā”ti.",
  "atk-s0510a:3509_9": "Te sabbe tassa vacane aṭṭhaṃsu. Iti appamāṇassa buddhassa orappamāṇaṃ cetiyaṃ kāresi,",
  "atk-s0510a:3509_10": "tena kammena nibbattaṭṭhāne aññehi hīnappamāṇo ahosi. So amhākaṃ bhagavato kāle kulagehe",
  "atk-s0510a:3509_11": "nibbattitvā atirassatāya ca suvaṇṇapaṭimā viya sundarasarīratāya ca lakuṇḍakabhaddiyoti",
  "atk-s0510a:3509_12": "paññāyittha. So aparabhāge satthu dhammadesanaṃ sutvā paṭiladdhasaddho pabbajitvā",
  "atk-s0510a:3509_13": "bahussuto dhammakathiko hutvā madhurena sarena paresaṃ dhammaṃ kathesi.",
  "atk-s0510a:3510_0": "Athekasmiṃ ussavadivase ekena brāhmaṇena saddhiṃ rathena gacchantī ekā gaṇikā theraṃ",
  "atk-s0510a:3510_1": "disvā dantavidaṃsakaṃ hasi. Thero tassā dantaṭṭhike nimittaṃ gahetvā jhānaṃ uppādetvā",
  "atk-s0510a:3510_2": "taṃ pādakaṃ katvā vipassanaṃ vaḍḍhetvā anāgāmī ahosi, so abhiṇhaṃ kāyagatāya satiyā",
  "atk-s0510a:3510_3": "viharanto ekadivasaṃ āyasmatā dhammasenāpatinā ovadiyamāno anusāsiyamāno arahatte",
  "atk-s0510a:3510_4": "patiṭṭhahi. Ekacce bhikkhū ca sāmaṇerā ca tassa arahattappattabhāvaṃ ajānanto kaṇṇesu",
  "atk-s0510a:3510_5": "gahetvā kaḍḍhanti, sīse bāhāya hatthapādādīsu vā gahetvā cāletvā kīḷantā viheṭhesuṃ.",
  "atk-s0510a:3510_6": "Atha bhagavā sutvā – “mā, bhikkhave, mama puttaṃ viheṭhethā”ti āha. Tato paṭṭhāya",
  "atk-s0510a:3510_7": "taṃ “arahā”ti jānitvā na viheṭhesuṃ.",
  "atk-s0510a:3511_0": "12. So arahā hutvā sañjātasomanasso attano pubbacaritāpadānaṃ pakāsento padumuttaro",
  "atk-s0510a:3511_1": "nāma jinotiādimāha. Mañjunābhinikūjahanti madhurena pemaniyena sarena abhinikūjiṃ",
  "atk-s0510a:3511_2": "saddaṃ nicchāresiṃ ahanti attho. Sesamettha suviññeyyamevāti.",
  "atk-s0510a:3512": "Lakuṇḍakabhaddiyattheraapadānavaṇṇanā samattā.",
  "atk-s0510a:3513": "2. Kaṅkhārevatattheraapadānavaṇṇanā",
  "atk-s0510a:3514_0": "34. Dutiyāpadāne padumuttaro nāma jinotiādikaṃ āyasmato kaṅkhārevatattherassa apadānaṃ.",
  "atk-s0510a:3514_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3514_2": "upacinanto padumuttarassa bhagavato kāle brāhmaṇakule nibbatto, taṃ sabbaṃ pāṭhānusārena suviññeyyamevāti.",
  "atk-s0510a:3515": "Kaṅkhārevatattheraapadānavaṇṇanā samattā.",
  "atk-s0510a:3516": "3. Sīvalittheraapadānavaṇṇanā",
  "atk-s0510a:3517_0": "Tatiyāpadāne padumuttaro nāma jinotiādikaṃ āyasmato sīvalittherassa apadānaṃ. Ayampi",
  "atk-s0510a:3517_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3517_2": "padumuttarassa bhagavato kāle kulagehe nibbatto heṭṭhā vuttanayena vihāraṃ gantvā",
  "atk-s0510a:3517_3": "parisāya pariyante ṭhito dhammaṃ suṇanto satthāraṃ ekaṃ bhikkhuṃ lābhīnaṃ aggaṭṭhāne",
  "atk-s0510a:3517_4": "ṭhapentaṃ disvā “mayāpi anāgate evarūpena bhavituṃ vaṭṭatī”ti dasabalaṃ nimantetvā",
  "atk-s0510a:3517_5": "sattāhaṃ buddhappamukhassa bhikkhasaṅghassa mahādānaṃ datvā, “bhante, iminā adhikārakammena",
  "atk-s0510a:3517_6": "na aññaṃ sampattiṃ patthemi, anāgate pana ekassa buddhassa sāsane ahampi tumhehi",
  "atk-s0510a:3517_7": "so etadagge ṭhapitabhikkhu viya lābhīnaṃ aggo bhaveyya”nti patthanaṃ akāsi. Satthā",
  "atk-s0510a:3517_8": "tassa anantarāyataṃ disvā “ayaṃ te patthanā anāgate gotamassa buddhassa santike samijjhissatī”ti",
  "atk-s0510a:3517_9": "byākaritvā pakkāmi. So kulaputto yāvajīvaṃ kusalaṃ katvā devamanussesu ubhayasampattiyo",
  "atk-s0510a:3517_10": "anubhavitvā vipassissa bhagavato kāle bandhumatīnagarato avidūre ekasmiṃ gāmake nibbatti,",
  "atk-s0510a:3517_11": "tasmiṃ samaye bandhumatīnagaravāsino raññā saddhiṃ sākacchitvā dasabalassa dānaṃ adaṃsu.",
  "atk-s0510a:3518_0": "Ekadivasaṃ sabbe ekato hutvā dānaṃ dentā “kiṃ nu kho amhākaṃ dānagge natthī”ti olokentā",
  "atk-s0510a:3518_1": "madhuñca guḷadadhiñca nāddasaṃsu. Te “yato kutoci āharissāmā”ti janapadato nagarapavisanamaggesu",
  "atk-s0510a:3518_2": "purise ṭhapesuṃ. Tadā esa kulaputto attano gāmato guḷadadhivārakaṃ gahetvā “kiñcideva",
  "atk-s0510a:3518_3": "āharissāmī”ti nagaraṃ gacchanto “mukhaṃ dhovitvā dhotahatthapādo pavisissāmī”ti phāsukaṭṭhānaṃ",
  "atk-s0510a:3518_4": "olokento naṅgalasīsappamāṇaṃ nimmakkhikadaṇḍakamadhuṃ disvā “puññena me idaṃ uppanna”nti",
  "atk-s0510a:3518_5": "gahetvā nagaraṃ pāvisi. Nāgarehi ṭhapitapuriso taṃ disvā, “mārisa, kassa imaṃ harasī”ti",
  "atk-s0510a:3518_6": "pucchi. “Na kassaci, sāmi, vikkāyikaṃ me ida”nti. “Tena hi imaṃ kahāpaṇaṃ gahetvā",
  "atk-s0510a:3518_7": "etaṃ madhuñca guḷadadhiñca dehī”ti.",
  "atk-s0510a:3519_0": "So cintesi – “idaṃ me na bahuṃ agghati, ayañca ekappahāreneva bahuṃ deti, vīmaṃsissāmī”ti.",
  "atk-s0510a:3519_1": "Tato naṃ āha – “nāhaṃ ekakahāpaṇena demī”ti. “Yadi evaṃ dve kahāpaṇe gahetvā dehī”ti.",
  "atk-s0510a:3519_2": "“Dvīhipi na demī”ti. Etenupāyena vaḍḍhetvā yāva sahassaṃ pāpuṇi, so cintesi – “atiañchituṃ",
  "atk-s0510a:3519_3": "na vaṭṭati, hotu tāva iminā kattabbakammaṃ pucchissāmī”ti. Atha naṃ āha – “na idaṃ",
  "atk-s0510a:3519_4": "bahuagghanakaṃ, tvaṃ pana bahuṃ desi, kena kammena idaṃ gaṇhasī”ti. “Idha, bho, nagaravāsino",
  "atk-s0510a:3519_5": "raññā saddhiṃ paṭivirujjhitvā vipassisammāsambuddhassa dānaṃ dentā idaṃ dvayaṃ dānagge",
  "atk-s0510a:3519_6": "apassantā maṃ pariyesāpenti. Sace idaṃ dvayaṃ na labhissanti, nāgarānaṃ parājayo",
  "atk-s0510a:3519_7": "bhavissati. Tasmā sahassaṃ datvā gaṇhāmī”ti. “Kiṃ panetaṃ nāgarānaṃ eva vaṭṭati,",
  "atk-s0510a:3519_8": "udāhu aññesampi dātuṃ vaṭṭatī”ti? “Yassa kassaci dātuṃ avāritameta”nti. “Atthi pana",
  "atk-s0510a:3519_9": "koci nāgarānaṃ dāne ekadivasaṃ sahassaṃ dātā”ti? “Natthi, sammā”ti. “Imesaṃ me dvinnaṃ",
  "atk-s0510a:3519_10": "sahassagghanakabhāvaṃ jānāsī”ti? “Āma, jānāmī”ti. “Tena hi gaccha, nāgarānaṃ ārocehi",
  "atk-s0510a:3519_11": "– ‘eko puriso imāni dve mūlena na deti, tumhehi saddhiṃ sahattheneva dātukāmo, tumhe",
  "atk-s0510a:3519_12": "imesaṃ dvinnaṃ kāraṇā nibbitakkā hothā”ti. “Tvaṃ imasmiṃ dāne jeṭṭhakabhāgassa kāyasakkhī",
  "atk-s0510a:3519_13": "hohī”ti vatvā gato. So pana kulaputto gāmato paribbayatthaṃ gahitakahāpaṇena pañcakaṭukaṃ",
  "atk-s0510a:3519_14": "gahetvā cuṇṇaṃ katvā dadhito kañciyaṃ vāhetvā tattha madhupaṭalaṃ pīḷetvā pañcakaṭukacuṇṇena",
  "atk-s0510a:3519_15": "yojetvā paduminipatte pakkhipitvā taṃ saṃvidahitvā ādāya dasabalassa avidūre nisīdi.",
  "atk-s0510a:3519_16": "Mahājanehi āhariyamānassa sakkārassa antare attano pattavāraṃ olokento okāsaṃ ñatvā",
  "atk-s0510a:3519_17": "satthu santikaṃ gantvā, “bhante, ayaṃ me duggatasakkāro, imaṃ me anukampaṃ paṭicca",
  "atk-s0510a:3519_18": "paṭiggaṇhathā”ti. Satthā tassānukampaṃ paṭicca catumahārājehi dattiyena selamayapattena",
  "atk-s0510a:3519_19": "taṃ paṭiggahetvā yathā aṭṭhasaṭṭhiyā bhikkhusatasahassassa diyyamānaṃ na khīyati, evaṃ adhiṭṭhāsi.",
  "atk-s0510a:3520_0": "So kulaputto niṭṭhitabhattakiccaṃ bhagavantaṃ vanditvā ekamantaṃ nisinno āha – “diṭṭho",
  "atk-s0510a:3520_1": "me, bhante bhagavā, ajja bandhumatīnagaravāsīhi tumhākaṃ sakkāro āhariyamāno, ahampi",
  "atk-s0510a:3520_2": "imassa nissandena nibbattanibbattabhave lābhaggayasaggappatto bhaveyya”nti. Satthā",
  "atk-s0510a:3520_3": "“evaṃ hotu kulaputtā”ti vatvā tassa ca nagaravāsīnañca bhattānumodanaṃ katvā pakkāmi.",
  "atk-s0510a:3520_4": "So kulaputto yāvajīvaṃ kusalaṃ katvā devamanussesu saṃsaranto imasmiṃ buddhuppāde",
  "atk-s0510a:3520_5": "suppavāsāya rājadhītuyā kucchimhi paṭisandhiṃ gaṇhi. Tassa paṭisandhiggahaṇakālato",
  "atk-s0510a:3520_6": "paṭṭhāya sāyaṃ pātañca pañcapaṇṇākārasatāni suppavāsāya upanīyanti. Athassa sā puññavīmaṃsanatthaṃ",
  "atk-s0510a:3520_7": "hatthena bījapacchiṃ phusāpentī aṭṭhāsi. Ekekabījato salākasataṃ salākasahassampi",
  "atk-s0510a:3520_8": "niggacchati, ekekakarīsakhettato paṇṇāsampi saṭṭhipi sakaṭapamāṇāni uppajjanti. Koṭṭhapūraṇakālepissā",
  "atk-s0510a:3520_9": "koṭṭhadvāraṃ hatthena phusantiyā rājadhītāya puññena gaṇhantānaṃ gahitagahitaṃ puna",
  "atk-s0510a:3520_10": "pūrati. Paripuṇṇabhattakumbhitopi “rājadhītāya puñña”nti vatvā yassa kassaci dentā",
  "atk-s0510a:3520_11": "naṃ yāva na ukkaḍḍhanti, na tāva bhattaṃ khīyati. Dārake kucchigateyeva satta vassāni atikkamiṃsu.",
  "atk-s0510a:3521_0": "Gabbhe pana paripakke sattāhaṃ mahādukkhaṃ anubhosi. Sā sāmikaṃ āmantetvā – “pure",
  "atk-s0510a:3521_1": "maraṇā jīvamānā dānaṃ dassāmī”ti satthu santikaṃ pesesi – “gaccha, sāmi, imaṃ pavattiṃ",
  "atk-s0510a:3521_2": "satthu ārocetvā satthāraṃ nimantehi, yañca satthā vadati, taṃ sādhukaṃ upalakkhetvā",
  "atk-s0510a:3521_3": "āgantvā mayhaṃ kathehī”ti. So gantvā tassā sāsanaṃ satthu ārocesi – “satthu bhante,",
  "atk-s0510a:3521_4": "koḷiyadhītā pāde vandatī”ti. Satthā tassā anukampaṃ paṭicca – “sukhinī hotu suppavāsā",
  "atk-s0510a:3521_5": "koḷiyadhītā arogā, arogaṃ puttaṃ vijāyatū”ti āha. So taṃ sutvā bhagavantaṃ vanditvā",
  "atk-s0510a:3521_6": "attano gāmābhimukho pāyāsi. Tassa pure āgamanāyeva suppavāsāya kucchito dhammakaraṇato",
  "atk-s0510a:3521_7": "udakaṃ viya gabbho nikkhami, parivāretvā nisinnajano assumukho rodituṃ āraddho haṭṭhatuṭṭhova",
  "atk-s0510a:3521_8": "tassā sāmikassa tuṭṭhisāsanaṃ ārocetuṃ agamāsi. So tesaṃ iṅgitaṃ disvā – “dasabalena",
  "atk-s0510a:3521_9": "kathitakathā nipphannā bhavissati maññe”ti cintesi. So āgantvā satthu kathaṃ rājadhītāya",
  "atk-s0510a:3521_10": "kathesi. Rājadhītā tayā nimantitaṃ jīvabhattameva maṅgalabhattaṃ bhavissati, gaccha",
  "atk-s0510a:3521_11": "sattāhaṃ dasabalaṃ nimantehīti. So tathā akāsi. Sattāhaṃ buddhappamukhassa bhikkhusaṅghassa",
  "atk-s0510a:3521_12": "mahādānaṃ pavattayiṃsu. So dārako ñātīnaṃ santattacittaṃ nibbāpento sītalabhāvaṃ",
  "atk-s0510a:3521_13": "kurumāno jātoti, sīvalitveva nāmaṃ kariṃsu. So satta vassāni gabbhe vasitattā jātakālato",
  "atk-s0510a:3521_14": "paṭṭhāya sabbakammakkhamo ahosi. Dhammasenāpati sāriputtatthero sattame divase tena",
  "atk-s0510a:3521_15": "saddhiṃ kathāsallāpamakāsi. Satthāpi imaṃ gāthaṃ abhāsi –",
  "atk-s0510a:3522": "“Yomaṃ palipathaṃ duggaṃ, saṃsāraṃ mohamaccagā;",
  "atk-s0510a:3523": "Tiṇṇo pāraṅgato jhāyī, anejo akathaṃkathī;",
  "atk-s0510a:3524": "Anupādāya nibbuto, tamahaṃ brūmi brāhmaṇa”nti. ;",
  "atk-s0510a:3525_0": "Atha naṃ thero evamāha – “kiṃ pana tayā evarūpaṃ dukkhaṃ anubhavitvā pabbajituṃ na",
  "atk-s0510a:3525_1": "vaṭṭatī”ti? “Labhanto pabbajeyyaṃ, bhante”ti. Suppavāsā taṃ therena saddhiṃ kathentaṃ",
  "atk-s0510a:3525_2": "disvā – “kiṃ nu kho me putto dhammasenāpatinā kathetī”ti theraṃ upasaṅkamitvā pucchi",
  "atk-s0510a:3525_3": "– “mayhaṃ putto tumhehi saddhiṃ kiṃ katheti, bhante”ti? Attanā anubhuttagabbhavāsadukkhaṃ",
  "atk-s0510a:3525_4": "kathetvā – “tumhehi anuññāto pabbajissāmī”ti vadatīti. “Sādhu bhante, pabbājetha",
  "atk-s0510a:3525_5": "na”nti. Thero taṃ vihāraṃ netvā tacapañcakakammaṭṭhānaṃ datvā pabbājento, “sīvali,",
  "atk-s0510a:3525_6": "tuyhaṃ aññena ovādena kammaṃ natthi, tayā satta vassāni anubhuttadukkhameva paccavekkhāhī”ti.",
  "atk-s0510a:3525_7": "“Bhante, pabbajjāyeva tumhākaṃ bhāro, yaṃ pana mayā sakkā kātuṃ, tamahaṃ jānissāmī”ti.",
  "atk-s0510a:3525_8": "So pana paṭhamakesavaṭṭiyā oropitakkhaṇeyeva sotāpattiphale patiṭṭhāsi, dutiyāya",
  "atk-s0510a:3525_9": "oropitakkhaṇe sakadāgāmiphale, tatiyāya anāgāmiphale patiṭṭhāsi. Sabbesaṃyeva kesānaṃ",
  "atk-s0510a:3525_10": "oropanañca arahattaphalasacchikiriyā ca apure apacchā ahosi.",
  "atk-s0510a:3526_0": "Atha bhikkhusaṅghe kathā udapādi – “aho evaṃ puññavāpi thero sattamāsādhikāni satta",
  "atk-s0510a:3526_1": "saṃvaccharāni mātugabbhe vasitvā satta divasāni mūḷhagabbhe vasī”ti. Satthā āgantvā",
  "atk-s0510a:3526_2": "– “kāya nuttha, bhikkhave, etarahi kathāya sannisinnā”ti pucchitvā – “imāya nāmā”ti",
  "atk-s0510a:3526_3": "vutte – “na, bhikkhave, iminā kulaputtena imāya jātiyā katakamma”nti vatvā atītaṃ",
  "atk-s0510a:3526_4": "āharitvā atīte, bhikkhave, buddhuppādato puretarameva esa kulaputto bārāṇasiyaṃ rājakule",
  "atk-s0510a:3526_5": "nibbatto, pitu accayena rajje patiṭṭhāya vibhavasampanno pākaṭo ahosi. Tadā eko paccantarājā",
  "atk-s0510a:3526_6": "“rajjaṃ gaṇhissāmī”ti āgantvā nagaraṃ uparundhitvā khandhāvāraṃ kāretvā vihāsi. Atha",
  "atk-s0510a:3526_7": "rājā mātuyā saddhiṃ samānacchando hutvā sattāhaṃ khandhāvāranagare catūsu disāsu",
  "atk-s0510a:3526_8": "dvāraṃ pidhāpesi, nikkhamantānaṃ pavisantānañca dvāramūḷhaṃ ahosi. Atha migadāyavihāre",
  "atk-s0510a:3526_9": "paccekabuddhā ugghosesuṃ. Rājā sutvā dvāraṃ vivarāpesīti. Paccantarājāpi palāyi.",
  "atk-s0510a:3526_10": "So tena kammavipākena narakādīsu dukkhamanubhavitvā imasmiṃ buddhuppāde rājakule",
  "atk-s0510a:3526_11": "nibbattopi mātuyā saddhiṃ imaṃ evarūpaṃ dukkhamanubhavi. Tassa pana pabbajitakālato",
  "atk-s0510a:3526_12": "paṭṭhāya bhikkhusaṅghassa cattāro paccayā yadicchakaṃ uppajjanti. Evaṃ ettha vatthu samuṭṭhitaṃ.",
  "atk-s0510a:3527_0": "Aparabhāge satthā sāvatthiṃ agamāsi. Thero bhagavantaṃ abhivādetvā, “bhante, mayhaṃ",
  "atk-s0510a:3527_1": "puññabalaṃ vīmaṃsissāmi, pañcabhikkhusatāni dethā”ti. “Gaṇha, sīvalī”ti. So pañcasate",
  "atk-s0510a:3527_2": "bhikkhū gahetvā himavantābhimukhaṃ gacchanto aṭavimaggaṃ gacchati. Tassa paṭhamaṃ",
  "atk-s0510a:3527_3": "diṭṭhanigrodhe adhivatthā devatā satta divasāni dānaṃ adāsi. Iti so –",
  "atk-s0510a:3528": "“Nigrodhaṃ paṭhamaṃ passi, dutiyaṃ paṇḍavapabbataṃ;",
  "atk-s0510a:3529": "Tatiyaṃ aciravatiyaṃ, catutthaṃ varasāgaraṃ.",
  "atk-s0510a:3530": "“Pañcamaṃ himavantaṃ so, chaṭṭhaṃ chaddantupāgami;",
  "atk-s0510a:3531": "Sattamaṃ gandhamādanaṃ, aṭṭhamaṃ atha revata”nti. –",
  "atk-s0510a:3532_0": "Sabbaṭṭhānesu satta satta divasāneva dānaṃ adaṃsu. Gandhamādanapabbate pana nāgadattadevarājā",
  "atk-s0510a:3532_1": "sattasu divasesu ekadivasaṃ khīrapiṇḍapātaṃ adāsi, ekadivasaṃ sappipiṇḍapātaṃ adāsi.",
  "atk-s0510a:3532_2": "Atha naṃ bhikkhusaṅgho āha – “āvuso, imassa devarañño neva dhenuyo duyhamānā paññāyanti,",
  "atk-s0510a:3532_3": "na dadhinimmathanaṃ, kuto te, devarāja, idaṃ uppajjatī”ti? “Bhante, kassapadasabalassa",
  "atk-s0510a:3532_4": "kāle khīrasalākabhattadānassetaṃ phala”nti devarājā āha.",
  "atk-s0510a:3533_0": "Aparabhāge satthā khadiravaniyarevatattherassa paccuggamanaṃ akāsi. Kathaṃ? Athāyasmā",
  "atk-s0510a:3533_1": "sāriputto satthāraṃ āha – “bhante, mayhaṃ kira kaniṭṭhabhātā revato pabbajito, so",
  "atk-s0510a:3533_2": "abhirameyya vā na vā, gantvā naṃ passissāmī”ti. Bhagavā revatassa āraddhavipassakabhāvaṃ",
  "atk-s0510a:3533_3": "ñatvā dve vāre paṭikkhipitvā tatiyavāre yācito arahattappattabhāvaṃ ñatvā – sāriputta,",
  "atk-s0510a:3533_4": "ahampi gamissāmi bhikkhūnaṃ ārocehīti. Thero bhikkhū sannipātāpetvā – “āvuso, satthā",
  "atk-s0510a:3533_5": "cārikaṃ caritukāmo, gantukāmā āgacchantū”ti sabbesaṃyeva ārocesi. Dasabalassa cārikatthāya",
  "atk-s0510a:3533_6": "gamanakāle ohiyyamānakabhikkhū nāma appakā honti, “satthu suvaṇṇavaṇṇaṃ sarīraṃ passissāma,",
  "atk-s0510a:3533_7": "madhuradhammakathaṃ vā suṇissāmā”ti yebhuyyena gantukāmā bahutarāva honti. Iti satthā",
  "atk-s0510a:3533_8": "mahābhikkhusaṅghaparivāro “revataṃ passissāmā”ti nikkhanto.",
  "atk-s0510a:3534_0": "Athekasmiṃ padese ānandatthero dvedhāpathaṃ patvā bhagavantaṃ pucchi – “bhante, imasmiṃ",
  "atk-s0510a:3534_1": "ṭhāne dvedhāpatho, kataramaggena bhikkhusaṅgho gacchatū”ti? “Kataramaggo, ānanda,",
  "atk-s0510a:3534_2": "ujuko”ti? “Bhante, ujumaggo tiṃsayojaniko amanussapatho. Parihāramaggo pana saṭṭhiyojaniko",
  "atk-s0510a:3534_3": "khemo subhikkho”ti. “Ānanda, sīvali, amhehi saddhiṃ āgato”ti? “Āma, bhante, āgato”ti.",
  "atk-s0510a:3534_4": "“Tena hi saṅgho ujumaggameva gacchatu, sīvalissa puññaṃ vīmaṃsissāmā”ti. Satthā bhikkhusaṅghaparivāro",
  "atk-s0510a:3534_5": "sīvalittherassa puññavīmaṃsanatthaṃ tiṃsayojanamaggaṃ abhiruhi.",
  "atk-s0510a:3535_0": "Maggaṃ abhiruhanaṭṭhānato paṭṭhāya devasaṅgho yojane yojane ṭhāne nagaraṃ māpetvā",
  "atk-s0510a:3535_1": "buddhappamukhassa bhikkhusaṅghassa vasanatthāya vihāre paṭiyādesi. Devaputtā raññā",
  "atk-s0510a:3535_2": "pesitakammakārā viya hutvā yāgukhajjakādīni gahetvā – “kahaṃ, ayyo sīvalī”ti pucchantā",
  "atk-s0510a:3535_3": "gacchanti. Thero sakkārasammānaṃ gāhāpetvā satthu santikaṃ gacchati. Satthā bhikkhusaṅghena",
  "atk-s0510a:3535_4": "saddhiṃ paribhuñji. Imināva niyāmena satthā sakkāraṃ anubhavanto devasikaṃ yojanaparamaṃ",
  "atk-s0510a:3535_5": "gantvā tiṃsayojanikaṃ kantāraṃ atikkamma khadiravaniyarevatattherassa vasanaṭṭhānaṃ",
  "atk-s0510a:3535_6": "patto, thero satthu āgamanaṃ ñatvā attano vasanaṭṭhāne buddhappamukhassa bhikkhusaṅghassa",
  "atk-s0510a:3535_7": "pahonakavihāre dasabalassa gandhakuṭiṃ rattiṭṭhānadivāṭṭhānāni ca iddhiyā māpetvā",
  "atk-s0510a:3535_8": "tathāgatassa paccuggamanaṃ gato. Satthā alaṅkatapaṭiyattena maggena vihāraṃ pāvisi.",
  "atk-s0510a:3535_9": "Atha tathāgate gandhakuṭiṃ paviṭṭhe bhikkhū vassaggena pattasenāsanāni pavisiṃsu.",
  "atk-s0510a:3535_10": "Devatā “akālo āhārassā”ti aṭṭhavidhaṃ pānakaṃ āhariṃsu. Satthā saṅghena saddhiṃ pānakaṃ",
  "atk-s0510a:3535_11": "pivi. Iminā niyāmeneva tathāgatassa sakkārasammānaṃ anubhavantasseva addhamāso atikkanto.",
  "atk-s0510a:3536_0": "Athekacce ukkaṇṭhitabhikkhū ekasmiṃ ṭhāne nisīditvā kathaṃ uppādayiṃsu – “dasabalo",
  "atk-s0510a:3536_1": "‘mayhaṃ aggasāvakassa kaniṭṭhabhātā’ti vatvā evarūpaṃ navakammikaṃ bhikkhuṃ passituṃ",
  "atk-s0510a:3536_2": "āgato, imassa vihārassa santike jetavanavihāro vā veḷuvanavihārādayo vā kiṃ karissanti?",
  "atk-s0510a:3536_3": "Ayampi bhikkhu evarūpassa navakammassa kārako, kiṃ nāma samaṇadhammaṃ karissatī”ti?",
  "atk-s0510a:3536_4": "Atha satthā cintesi – “mayi idha ciraṃ vasante idaṃ ṭhānaṃ ākiṇṇaṃ bhavissati, āraññakā",
  "atk-s0510a:3536_5": "nāma bhikkhū pavivekatthikā honti, revatassa phāsuvihāro na bhavissatī”ti. Tato therassa",
  "atk-s0510a:3536_6": "divāṭṭhānaṃ gato. Theropi ekakova caṅkamanakoṭiyaṃ ālambanaphalakaṃ nissāya pāsāṇaphalake",
  "atk-s0510a:3536_7": "nisinno satthāraṃ dūratova āgacchantaṃ disvā paccuggantvā vandi.",
  "atk-s0510a:3537_0": "Atha naṃ satthā pucchi – “revata, idaṃ vāḷamigaṭṭhānaṃ, caṇḍānaṃ hatthiassādīnaṃ",
  "atk-s0510a:3537_1": "saddaṃ sutvā kiṃ karosī”ti? “Tesaṃ me, bhante, saddaṃ suṇato araññapīti nāma uppannā”ti.",
  "atk-s0510a:3537_2": "Satthā imasmiṃ ṭhāne revatattherassa pañcahi gāthāsatehi araññānisaṃsaṃ nāma kathetvā",
  "atk-s0510a:3537_3": "punadivase avidūraṭṭhāne piṇḍāya caritvā revatattheraṃ āmantetvā yehi bhikkhūhi therassa",
  "atk-s0510a:3537_4": "avaṇṇo kathito, tesaṃ kattarayaṭṭhiupāhanatelanāḷichattānaṃ pamussanabhāvamakāsi.",
  "atk-s0510a:3537_5": "Te attano parikkhāratthāya nivattā āgatamaggeneva gacchantāpi taṃ ṭhānaṃ sallakkhetuṃ",
  "atk-s0510a:3537_6": "na sakkonti. Paṭhamañhi te alaṅkatapaṭiyattena maggena gantvā, taṃdivasaṃ pana visamamaggena",
  "atk-s0510a:3537_7": "gacchantā tasmiṃ tasmiṃ ṭhāne ukkuṭikaṃ nisīdantā jaṇṇukehi gacchanti. Te gumbe ca",
  "atk-s0510a:3537_8": "gacche ca kaṇḍake ca maddantā attanā vasitasabhāgaṭṭhānaṃ gantvā tasmiṃ tasmiṃ khadirakhāṇuke",
  "atk-s0510a:3537_9": "laggitaṃ attano chattaṃ sañjānanti, upāhanaṃ kattarayaṭṭhiṃ telanāḷiñca sañjānanti.",
  "atk-s0510a:3537_10": "Te tasmiṃ samaye “iddhimā ayaṃ bhikkhū”ti ñatvā attano parikkhāramādāya “dasabalassa",
  "atk-s0510a:3537_11": "paṭiyattasakkāro nāma evarūpo hotī”ti vadantā agamaṃsu.",
  "atk-s0510a:3538_0": "Purato āgate bhikkhū, visākhā upāsikā, attano gehe nisinnakāle pucchi – “manāpaṃ",
  "atk-s0510a:3538_1": "nu kho, bhante, revatassa vasanaṭṭhāna”nti? “Manāpaṃ, upāsike, nandavanacittalatāvanapaṭibhāgaṃ",
  "atk-s0510a:3538_2": "taṃ senāsana”nti. Atha tesaṃ pacchato āgate bhikkhū pucchi – “manāpaṃ, ayyā, revatassa",
  "atk-s0510a:3538_3": "vasanaṭṭhāna”nti? “Mā puccha, upāsike, kathetuṃ ayuttaṭṭhānaṃ, etaṃ ujjaṅgalasakkharapāsāṇavisamakhadiravanaṃ",
  "atk-s0510a:3538_4": "eva, tattha so bhikkhu vasatī”ti.",
  "atk-s0510a:3539_0": "Visākhā purimānaṃ pacchimānañca bhikkhūnaṃ kathaṃ sutvā, “kesaṃ nu kho kathā saccā”ti",
  "atk-s0510a:3539_1": "pacchābhattaṃ gandhamālaṃ ādāya dasabalassa upaṭṭhānaṃ gantvā vanditvā ekamantaṃ",
  "atk-s0510a:3539_2": "nisinnā satthāraṃ pucchi – “bhante, revatattherassa vasanaṭṭhānaṃ ekacce ayyā vaṇṇenti,",
  "atk-s0510a:3539_3": "ekacce nindanti, kimetaṃ, bhante”ti? “Visākhe, ramaṇiyaṃ vā hotu mā vā, yasmiṃ ṭhāne",
  "atk-s0510a:3539_4": "ariyānaṃ cittaṃ ramati, tadeva ṭhānaṃ ramaṇiyaṃ nāmā”ti vatvā imaṃ gāthamāha –",
  "atk-s0510a:3540": "“Gāme vā yadi vāraññe, ninne vā yadi vā thale;",
  "atk-s0510a:3541": "Yattha arahanto viharanti, taṃ bhūmirāmaṇeyyaka”nti. ;",
  "atk-s0510a:3542": "Aparabhāge bhagavā ariyagaṇamajjhe nisinno theraṃ “etadaggaṃ, bhikkhave, mama sāvakānaṃ bhikkhūnaṃ lābhīnaṃ yadidaṃ, sīvalī”ti etadagge ṭhapesi.",
  "atk-s0510a:3543_0": "54. Athāyasmā sīvalitthero arahattaṃ patvā pattaetadaggaṭṭhāno attano pubbakammaṃ",
  "atk-s0510a:3543_1": "saritvā somanassajāto pubbacaritāpadānaṃ pakāsento padumuttaro nāma jinotiādimāha.",
  "atk-s0510a:3543_2": "Anuttānatthapadavaṇṇanameva karissāma.",
  "atk-s0510a:3544": "55. Sīlaṃ tassa asaṅkheyyanti tassa padumuttarassa bhagavato sīlaṃ asaṅkheyyaṃ.",
  "atk-s0510a:3545": "“Nava koṭisahassāni, asītisatakoṭiyo;",
  "atk-s0510a:3546": "Paññāsasatasahassāni, chattiṃsā ca punāpare.",
  "atk-s0510a:3547": "“Ete saṃvaravinayā, sambuddhena pakāsitā;",
  "atk-s0510a:3548": "Peyyālamukhena niddiṭṭhā, sikkhāvinayasaṃvare”ti. –",
  "atk-s0510a:3549_0": "Evaṃ vuttasikkhāpadāni bhikkhūnaṃ sāvakapaññattivasena vuttāni. Bhagavato pana sīlaṃ",
  "atk-s0510a:3549_1": "asaṅkheyyameva saṃkhātuṃ gaṇetuṃ asakkuṇeyyanti attho. Samādhivajirūpamo yathā vajiraṃ",
  "atk-s0510a:3549_2": "indanīlamaṇiveḷuriyamaṇiphalikamasāragallādīni ratanāni vijjhati chiddāvachiddaṃ",
  "atk-s0510a:3549_3": "karoti, evameva padumuttarassa bhagavato lokuttaramaggasamādhi paṭipakkhapaccanīkadhamme",
  "atk-s0510a:3549_4": "vijjhati bhindati samucchindatīti attho. Asaṅkheyyaṃ ñāṇavaraṃ tassa buddhassa cattāri",
  "atk-s0510a:3549_5": "saccāni sattatiṃsabodhipakkhiyadhamme saṅkhatāsaṅkhatadhamme ca jānituṃ paṭivijjhituṃ",
  "atk-s0510a:3549_6": "samatthaṃ sayambhūñāṇasabbaññutaññāṇādiñāṇasamūhaṃ asaṅkheyyaṃ, atītānāgatapaccuppannādibhedena",
  "atk-s0510a:3549_7": "saṃkhāvirahitanti attho. Vimutti ca anopamāti saṃkilesehi vimuttattā sotāpattiphalādikā",
  "atk-s0510a:3549_8": "catasso vimuttiyo anupamā upamārahitā “imā viya bhūtā”ti upametuṃ na sakkāti attho.",
  "atk-s0510a:3549_9": "Sesaṃ uttānatthamevāti.",
  "atk-s0510a:3550": "Sīvalittheraapadānavaṇṇanā samattā.",
  "atk-s0510a:3551": "4. Vaṅgīsattheraapadānavaṇṇanā",
  "atk-s0510a:3552_0": "Catutthāpadāne padumuttaro nāma jinotiādikaṃ āyasmato vaṅgīsattherassa apadānaṃ.",
  "atk-s0510a:3552_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3552_2": "upacinanto padumuttarassa bhagavato kāle haṃsavatīnagare mahābhogakule nibbatto vuddhippatto",
  "atk-s0510a:3552_3": "dhammaṃ sotuṃ gacchantehi nagaravāsīhi saddhiṃ vihāraṃ gantvā dhammaṃ suṇanto satthāraṃ",
  "atk-s0510a:3552_4": "ekabhikkhuṃ paṭibhānavantānaṃ aggaṭṭhāne ṭhapentaṃ disvā satthu adhikārakammaṃ katvā",
  "atk-s0510a:3552_5": "– “ahampi anāgate paṭibhānavantānaṃ aggo bhaveyya”nti patthanaṃ katvā satthārā byākato",
  "atk-s0510a:3552_6": "yāvajīvaṃ kusalaṃ katvā devamanussesu ubhayasampattiyo anubhavitvā imasmiṃ buddhuppāde",
  "atk-s0510a:3552_7": "sāvatthiyaṃ brāhmaṇakule nibbattitvā mātu paribbājikābhāvena aparabhāge paribbājakoti",
  "atk-s0510a:3552_8": "pākaṭo vaṅgīsoti ca laddhanāmo tayo vede uggaṇhitvā tato ācariyaṃ ārādhetvā chavasīsajānanamantaṃ",
  "atk-s0510a:3552_9": "nāma sikkhitvā chavasīsaṃ nakhena ākoṭetvā – “ayaṃ satto asukayoniyaṃ nibbatto”ti jānāti.",
  "atk-s0510a:3553_0": "Brāhmaṇā “ayaṃ amhākaṃ jivikāya maggo”ti vaṅgīsaṃ gahetvā gāmanigamarājadhāniyo vicariṃsu.",
  "atk-s0510a:3553_1": "Vaṅgīso tivassamatthake matānampi sīsaṃ āharāpetvā nakhena ākoṭetvā – “ayaṃ satto",
  "atk-s0510a:3553_2": "asukayoniyaṃ nibbatto”ti vatvā mahājanassa kaṅkhācchedanatthaṃ te te jane āvāhetvā",
  "atk-s0510a:3553_3": "attano attano gatiṃ kathāpeti. Tena tasmiṃ mahājano abhippasīdati. So taṃ nissāya",
  "atk-s0510a:3553_4": "mahājanassa hatthato satampi sahassampi labhati. Brāhmaṇā vaṅgīsaṃ ādāya yathāruci",
  "atk-s0510a:3553_5": "vicariṃsu. Vaṅgīso satthu guṇe sutvā satthāraṃ upasaṅkamitukāmo ahosi. Brāhmaṇā “samaṇo",
  "atk-s0510a:3553_6": "gotamo māyāya taṃ āvaṭṭessatī”ti paṭikkhipiṃsu.",
  "atk-s0510a:3554_0": "Vaṅgīso tesaṃ vacanaṃ anādiyitvā, satthu santikaṃ gantvā, paṭisanthāraṃ katvā, ekamantaṃ",
  "atk-s0510a:3554_1": "nisīdi. Satthā taṃ pucchi – “vaṅgīsa, kiñci sippaṃ jānātī”ti? “Āma, bho gotama, chavasīsamantaṃ",
  "atk-s0510a:3554_2": "nāmekaṃ jānāmi, tena tivassamatthake matānampi sīsaṃ nakhena ākoṭetvā nibbattaṭṭhānaṃ",
  "atk-s0510a:3554_3": "jānāmī”ti. Atha satthā tassa ekaṃ niraye nibbattassa sīsaṃ, ekaṃ manussesu, ekaṃ",
  "atk-s0510a:3554_4": "devesu, ekaṃ parinibbutassa sīsaṃ āharāpetvā dassesi. So paṭhamasīsaṃ ākoṭetvā, “bho",
  "atk-s0510a:3554_5": "gotama, ayaṃ satto niraye nibbatto”ti āha. Sādhu vaṅgīsa, suṭṭhu tayā diṭṭhaṃ, “ayaṃ",
  "atk-s0510a:3554_6": "satto kuhiṃ nibbatto”ti pucchi. “Manussaloke”ti. “Ayaṃ kuhi”nti? “Devaloke”ti. Tiṇṇannampi",
  "atk-s0510a:3554_7": "nibbattaṭṭhānaṃ kathesi. Parinibbutassa pana sīsaṃ nakhena ākoṭento neva antaṃ na",
  "atk-s0510a:3554_8": "koṭiṃ passi. Atha naṃ satthā “na sakkosi, vaṅgīsā”ti pucchi. “Passatha, bho gotama,",
  "atk-s0510a:3554_9": "upaparikkhāmi tāvāti punappunaṃ parivattetvāpi bāhirakamantena khīṇāsavassa sīsaṃ",
  "atk-s0510a:3554_10": "jānituṃ na sakkoti. Athassa matthakato sedo mucci. So lajjitvā tuṇhī ahosi”. Atha",
  "atk-s0510a:3554_11": "naṃ satthā “kilamasi, vaṅgīsā”ti āha. “Āma, bho gotama, imassa nibbattaṭṭhānaṃ jānituṃ",
  "atk-s0510a:3554_12": "na sakkomi. Sace tumhe jānātha, kathethā”ti. “Vaṅgīsa, ahaṃ etampi jānāmi, ito uttaripi jānāmī”ti vatvā –",
  "atk-s0510a:3555": "“Cutiṃ yo vedi sattānaṃ, upapattiñca sabbaso;",
  "atk-s0510a:3556": "Asattaṃ sugataṃ buddhaṃ, tamahaṃ brūmi brāhmaṇaṃ.",
  "atk-s0510a:3557": "“Yassa gatiṃ na jānanti, devā gandhabbamānusā;",
  "atk-s0510a:3558": "Khīṇāsavaṃ arahantaṃ, tamahaṃ brūmi brāhmaṇa”nti. –",
  "atk-s0510a:3559_0": "Imā dve gāthāyo abhāsi. So tena hi, bho gotama, taṃ vijjaṃ me dethāti apacitiṃ dassetvā",
  "atk-s0510a:3559_1": "satthu santike nisīdi. Satthā “amhehi samānaliṅgassa demā”ti āha. Vaṅgīso “yaṃ kiñci",
  "atk-s0510a:3559_2": "katvā mayā imaṃ mantaṃ gahetuṃ vaṭṭatī”ti brāhmaṇe upagantvā āha – “tumhe mayi pabbajante",
  "atk-s0510a:3559_3": "mā cintayittha, ahaṃ mantaṃ uggaṇhitvā sakalajambudīpe jeṭṭhako bhavissāmi, tumhākampi",
  "atk-s0510a:3559_4": "tena bhaddameva bhavissatī”ti so mantatthāya satthu santikaṃ upasaṅkamitvā pabbajjaṃ",
  "atk-s0510a:3559_5": "yāci. Tadā ca thero nigrodhakappo bhagavato santike ṭhito hoti, taṃ bhagavā āṇāpesi",
  "atk-s0510a:3559_6": "– “nigrodhakappa, imaṃ pabbājehī”ti. Thero satthu āṇāya taṃ pabbājetvā “mantaparivāraṃ",
  "atk-s0510a:3559_7": "tāva uggaṇhāhī”ti dvattiṃsākārakammaṭṭhānaṃ vipassanākammaṭṭhānañca ācikkhi. So dvattiṃsākārakammaṭṭhānaṃ",
  "atk-s0510a:3559_8": "sajjhāyantova vipassanāya kammaṭṭhānaṃ paṭṭhapesi. Brāhmaṇā taṃ upasaṅkamitvā – “kiṃ,",
  "atk-s0510a:3559_9": "bho vaṅgīsa, samaṇassa gotamassa santike sippaṃ uggahita”nti pucchiṃsu. “Āma sikkhitaṃ”.",
  "atk-s0510a:3559_10": "“Tena hi ehi gamissāmā”ti. “Kiṃ sippasikkhanena, gacchatha tumhe na mayhaṃ tumhehi",
  "atk-s0510a:3559_11": "kattabbakicca”nti. Brāhmaṇā “tvampi dāni samaṇassa gotamassa vasaṃ āpanno, māyāya",
  "atk-s0510a:3559_12": "āvaṭṭito, kiṃ mayaṃ tava santike karissāmā”ti āgatamaggeneva pakkamiṃsu. Vaṅgīso",
  "atk-s0510a:3559_13": "vipassanaṃ vaḍḍhetvā arahattaṃ sacchākāsi.",
  "atk-s0510a:3560": "96. Evaṃ thero arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha. Anuttānatthameva vaṇṇayissāma.",
  "atk-s0510a:3561_0": "99. Pabhāhi anurañjantoti so padumuttaro bhagavā nīlapītādichabbaṇṇapabhāhi raṃsīhi",
  "atk-s0510a:3561_1": "anurañjanto jalanto sobhayamāno vijjotamānoti attho. Veneyyapadumāni soti padumuttarasūriyo",
  "atk-s0510a:3561_2": "attano vacanasaṅkhātena sūriyaraṃsiyā veneyyajanasaṅkhātapadumāni visesena bodhento",
  "atk-s0510a:3561_3": "pabodhento arahattamaggādhigamena phullitāni karotīti attho.",
  "atk-s0510a:3562": "100. Vesārajjehi sampannoti –",
  "atk-s0510a:3563": "“Antarāye ca niyyāne, buddhatte āsavakkhaye;",
  "atk-s0510a:3564": "Etesu catuṭṭhānesu, buddho suṭṭhu visārado”ti. –",
  "atk-s0510a:3565": "Evaṃ vuttacatuvesārajjañāṇehi sampanno samaṅgībhūto samannāgatoti attho.",
  "atk-s0510a:3566_0": "105. Vāgīso vādisūdanoti vādīnaṃ paṇḍitajanānaṃ īso padhāno “vādīso”ti vattabbe da-kārassa",
  "atk-s0510a:3566_1": "ga-kāraṃ katvā evaṃ vuttanti daṭṭhabbaṃ. Sakatthaparatthavādaṃ sūdati paggharāpeti",
  "atk-s0510a:3566_2": "pākaṭaṃ karotīti vādisūdano.",
  "atk-s0510a:3567_0": "110. Māramasanāti khandhamārādayo pañcamāre masati parāmasati viddhaṃsetīti māramasano.",
  "atk-s0510a:3567_1": "Diṭṭhisūdanāti vohāraparamatthasaṅkhātaṃ diṭṭhidassanaṃ sūdati paggharaṃ dīpetīti diṭṭhisūdano.",
  "atk-s0510a:3568": "111. Vissāmabhūmi santānanti sakalasaṃsārasāgare santānaṃ kilamantānaṃ sotāpattimaggādiadhigamāpanena vissamabhūmi vissamaṭṭhānaṃ vūpasamanaṭṭhānanti attho.",
  "atk-s0510a:3569_0": "132. Tatohaṃ vihatārambhoti tato paccekabuddhassa sarīradassanena ahaṃ vihatārambho",
  "atk-s0510a:3569_1": "vinaṭṭhasārambho, vinaṭṭhamāno nimmado hutvā pabbajjaṃ saṃ suṭṭhu yāciṃ saṃyāciṃ",
  "atk-s0510a:3569_2": "ārocesinti attho. Sesaṃ suviññeyyamevāti.",
  "atk-s0510a:3570": "Vaṅgīsattheraapadānavaṇṇanā samattā.",
  "atk-s0510a:3571": "5. Nandakattheraapadānavaṇṇanā",
  "atk-s0510a:3572": "Pañcamāpadāne padumuttaro nāma jinotiādikaṃ āyasmato nandakattherassa apadānaṃ. Ayampi purimabuddhesu katādhikārotiādi sabbaṃ pāṭhānusārena suviññeyyamevāti.",
  "atk-s0510a:3573": "Nandakattheraapadānavaṇṇanā samattā.",
  "atk-s0510a:3574": "6. Kāḷudāyittheraapadānavaṇṇanā",
  "atk-s0510a:3575_0": "Chaṭṭhāpadāne padumuttaro nāma jinotiādikaṃ āyasmato kāḷudāyittherassa apadānaṃ.",
  "atk-s0510a:3575_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3575_2": "upacinanto padumuttarassa bhagavato kāle haṃsavatīnagare kulagehe nibbatto viññutaṃ",
  "atk-s0510a:3575_3": "patto satthu dhammadesanaṃ suṇanto satthāraṃ ekaṃ bhikkhuṃ kulappasādakānaṃ aggaṭṭhāne",
  "atk-s0510a:3575_4": "ṭhapentaṃ disvā tajjaṃ abhinīhārakammaṃ katvā taṃ ṭhānantaraṃ patthesi. Satthāpi",
  "atk-s0510a:3575_5": "byākāsi. So yāvajīvaṃ kusalaṃ katvā devamanussesu saṃsaranto amhākaṃ bodhisattassa",
  "atk-s0510a:3575_6": "mātukucchiyaṃ paṭisandhiggahaṇadivase devalokato cavitvā kapilavatthusmiṃyeva amaccakule",
  "atk-s0510a:3575_7": "paṭisandhiṃ gaṇhi. Bodhisattena saha ekadivaseyeva jāto, taṃdivasaṃyeva naṃ dukūlacumbaṭakena",
  "atk-s0510a:3575_8": "nipajjāpetvā bodhisattassa upaṭṭhānaṃ nayiṃsu. Bodhisattena hi saddhiṃ bodhirukkho,",
  "atk-s0510a:3575_9": "rāhulamātā, cattāro nidhī, ārohaniyahatthī, kaṇḍako, channo, kāḷudāyīti ime satta",
  "atk-s0510a:3575_10": "ekadivase jātattā sahajātā nāma ahesuṃ. Athassa nāmaggahaṇadivase sakalanagarassa",
  "atk-s0510a:3575_11": "udaggacittadivase jātattā udāyītveva nāmaṃ kariṃsu. Thokaṃ kāḷadhātukattā pana kāḷudāyīti",
  "atk-s0510a:3575_12": "paññāyittha. So bodhisattena saddhiṃ kumārakīḷaṃ kīḷanto vuddhiṃ agamāsi.",
  "atk-s0510a:3576_0": "Aparabhāge lokanāthe mahābhinikkhamanaṃ nikkhamitvā anukkamena sabbaññutaṃ patvā",
  "atk-s0510a:3576_1": "pavattitavaradhammacakke rājagahaṃ upanissāya veḷuvane viharante suddhodanamahārājā",
  "atk-s0510a:3576_2": "taṃ pavattiṃ sutvā purisasahassaparivāraṃ ekaṃ amaccaṃ “puttaṃ me idhānehī”ti pesesi.",
  "atk-s0510a:3576_3": "So satthu dhammadesanāvelāyaṃ satthu santikaṃ gantvā parisapariyante ṭhito dhammaṃ",
  "atk-s0510a:3576_4": "sutvā saparivāro arahattaṃ pāpuṇi. Atha ne satthā “etha, bhikkhavo”ti hatthaṃ pasāresi.",
  "atk-s0510a:3576_5": "Sabbe taṃkhaṇaṃyeva iddhimayapattacīvaradharā vassasaṭṭhikattherā viya ahesuṃ. Arahattappattato",
  "atk-s0510a:3576_6": "paṭṭhāya ariyā nāma majjhattāva honti, tasmā raññā pesitasāsanaṃ dasabalassa nārocesi.",
  "atk-s0510a:3576_7": "Rājā neva gato āgacchati, na sāsanaṃ suyyatīti aparampi amaccaṃ purisasahassaparivāraṃ",
  "atk-s0510a:3576_8": "pesesi. Tasmimpi tathā paṭipanne aparampīti etena nayena navapurisasahassaparivāre",
  "atk-s0510a:3576_9": "nava amacce pesesi. Sabbe gantvā arahattaṃ patvā tuṇhībhūtā ahesuṃ.",
  "atk-s0510a:3577_0": "Atha rājā cintesi – “ettakā janā mayi sinehābhāvena dasabalassa idhāgamanatthāya",
  "atk-s0510a:3577_1": "na kiñci kathayiṃsu, ayaṃ kho pana udāyī dasabalena samavayo sahapaṃsukīḷiko, mayi",
  "atk-s0510a:3577_2": "ca sinehavā, imaṃ pesessāmī”ti. Atha taṃ pakkosāpetvā, “tāta, tvaṃ purisasahassaparivāro",
  "atk-s0510a:3577_3": "gantvā dasabalaṃ idhānehī”ti vatvā pesesi. So pana gacchanto “sacāhaṃ, deva, pabbajituṃ",
  "atk-s0510a:3577_4": "labhissāmi, evāhaṃ bhagavantaṃ idhānessāmī”ti vatvā raññā “pabbajitopi mama puttaṃ",
  "atk-s0510a:3577_5": "dassehī”ti vutto rājagahaṃ gantvā satthu dhammadesanāvelāya parisapariyante ṭhito",
  "atk-s0510a:3577_6": "dhammaṃ sutvā saparivāro arahattaṃ patvā ehibhikkhubhāve patiṭṭhāsi. So arahattaṃ",
  "atk-s0510a:3577_7": "patvā – “na tāvāyaṃ dasabalassa kulanagaraṃ gantuṃ kālo, vassante pana upagate pabbatesu",
  "atk-s0510a:3577_8": "vanasaṇḍesu haritatiṇasañchannāya bhūmiyā gamanakālo bhavissatī”ti gamanakālaṃ āgamento",
  "atk-s0510a:3577_9": "vassante sampatte satthu kulanagaraṃ gantuṃ gamanavaṇṇaṃ saṃvaṇṇesi. Vuttañcetaṃ theragāthāya –",
  "atk-s0510a:3578": "“Aṅgārino dāni dumā bhadante, phalesino chadanaṃ vippahāya;",
  "atk-s0510a:3579": "Te accimantova pabhāsayanti, samayo mahāvīra bhāgī rasānaṃ.",
  "atk-s0510a:3580": "“Dumāni phullāni manoramāni, samantato sabbadisā pavanti;",
  "atk-s0510a:3581": "Pattaṃ pahāya phalamāsasānā, kālo ito pakkamanāya vīra.",
  "atk-s0510a:3582": "“Nevātisītaṃ na panātiuṇhaṃ, sukhā utu addhaniyā bhadante;",
  "atk-s0510a:3583": "Passantu taṃ sākiyā koḷiyā ca, pacchāmukhaṃ rohiniyaṃ tarantaṃ.",
  "atk-s0510a:3584": "“Āsāya kasate khettaṃ, bījaṃ āsāya vappati;",
  "atk-s0510a:3585": "Āsāya vāṇijā yanti, samuddaṃ dhanahārakā;",
  "atk-s0510a:3586": "Yāya āsāya tiṭṭhāmi, sā me āsā samijjhatu.",
  "atk-s0510a:3587": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0510a:3588": "Saddalā haritā bhūmi, esa kālo mahāmuni. ;",
  "atk-s0510a:3589": "“Punappunañceva vapanti bījaṃ, punappunaṃ vassati devarājā;",
  "atk-s0510a:3590": "Punappunaṃ khettaṃ kasanti kassakā, punappunaṃ dhaññamupeti raṭṭhaṃ.",
  "atk-s0510a:3591": "“Punappunaṃ yācanakā caranti, punappunaṃ dānapatī dadanti;",
  "atk-s0510a:3592": "Punappunaṃ dānapatī daditvā, punappunaṃ saggamupenti ṭhānaṃ.",
  "atk-s0510a:3593": "“Vīro have sattayugaṃ puneti; Yasmiṃ kule jāyati bhūripañño;",
  "atk-s0510a:3594": "Maññāmahaṃ sakkati devadevo, tayā hi jāto muni saccanāmo.",
  "atk-s0510a:3595": "“Suddhodano nāma pitā mahesino, buddhassa mātā pana māyanāmā;",
  "atk-s0510a:3596": "Yā bodhisattaṃ parihariya kucchinā, kāyassa bhedā tidivamhi modati.",
  "atk-s0510a:3597": "“Sā gotamī kālakatā ito cutā, dibbehi kāmehi samaṅgibhūtā;",
  "atk-s0510a:3598": "Sā modati kāmaguṇehi pañcahi, parivāritā devagaṇehi tehi.",
  "atk-s0510a:3599": "“Buddhassa puttomhi asayhasāhino, aṅgīrasassappaṭimassa tādino;",
  "atk-s0510a:3600": "Pitupitā mayhaṃ tuvaṃsi sakka, dhammena me gotama ayyakosī”ti. ;",
  "atk-s0510a:3601": "“Ambā panasā kapiṭṭhā ca, pupphapallavalaṅkatā;",
  "atk-s0510a:3602": "Dhuvapphalāni savanti, khuddāmadhukakūpamā;",
  "atk-s0510a:3603": "Sevamāno ubho passe, gantukālo mahāyassa.",
  "atk-s0510a:3604": "“Jambū sumadhurā nīpā, madhugaṇḍidivapphalā;",
  "atk-s0510a:3605": "Tā ubhosu pajjotanti, gantukālo mahāyasa.",
  "atk-s0510a:3606": "“Tiṇḍukāni piyālāni, soṇṇavaṇṇā manoramā;",
  "atk-s0510a:3607": "Khuddakappaphalā niccaṃ, gantukālo mahāyasa.",
  "atk-s0510a:3608": "“Kadalī pañcamocci ca, supakkaphalabhūsitā;",
  "atk-s0510a:3609": "Ubhopassesu lambanti, gantukālo mahāyasa.",
  "atk-s0510a:3610": "“Madhupphaladharā niccaṃ, morarukkhā manoramā;",
  "atk-s0510a:3611": "Khuddakappaphalā niccaṃ, gantukālo mahāyasa.",
  "atk-s0510a:3612": "“Hintālatālapantī ca, rajatakkhandhova jotare;",
  "atk-s0510a:3613": "Supakkaphalasañchannā, khuddakappā madhussavā;",
  "atk-s0510a:3614": "Phalāni tāni khādante, gantukālo mahāyasa.",
  "atk-s0510a:3615": "“Udumbarāruṇāvaṇṇā, sadāsumadhurapphalā;",
  "atk-s0510a:3616": "Ubhopassesu lambanti, gantukālo mahāyasa.",
  "atk-s0510a:3617": "“Itthambhūtā anekā te, nānāphaladharā dumā;",
  "atk-s0510a:3618": "Ubhopassesu lambanti, gantukālo mahāyasa.",
  "atk-s0510a:3619": "“Campakā salaḷā nāgā, sugandhā māluteritā;",
  "atk-s0510a:3620": "Supupphitaggā jotanti, sugandhenābhipūjayuṃ;",
  "atk-s0510a:3621": "Sādarā vinatāneva, gantukālo mahāyasa.",
  "atk-s0510a:3622": "“Punnāgā giripunnāgā, pupphitā dharaṇīruhā;",
  "atk-s0510a:3623": "Supupphitaggā jotanti, sugandhenābhipūjayuṃ;",
  "atk-s0510a:3624": "Sādarā vinatuggaggā, gantukālo mahāyasa.",
  "atk-s0510a:3625": "“Asokā koviḷārā ca, somanassakarā varā;",
  "atk-s0510a:3626": "Sugandhā kaṇṇikā bandhā, rattavaṇṇehi bhūsitā;",
  "atk-s0510a:3627": "Sādarā vinatuggaggā, samayo te mahāyasa.",
  "atk-s0510a:3628": "“Kaṇṇikārā phullitā niccaṃ, sovaṇṇaraṃsijotakā;",
  "atk-s0510a:3629": "Dibbagandhā pavāyanti, disā sabbāni sobhayaṃ;",
  "atk-s0510a:3630": "Sādarā vinatāneva, samayo te mahāyasa.",
  "atk-s0510a:3631": "“Supattā gandhasampannā, ketakī dhanuketakī;",
  "atk-s0510a:3632": "Sugandhā sampavāyanti, disā sabbābhigandhino;",
  "atk-s0510a:3633": "Sādarā pūjayantāva, samayo te mahāyasa.",
  "atk-s0510a:3634": "“Mallikā jātisumanā, sugandhā khuddamallikā;",
  "atk-s0510a:3635": "Disā sabbā pavāyanti, ubho magge pasobhayaṃ;",
  "atk-s0510a:3636": "Sādarā te palambanti, samayo te mahāyasa.",
  "atk-s0510a:3637": "“Sindhuvārā sītagandhā, sugandhā māluteritā;",
  "atk-s0510a:3638": "Disā sabbābhipūjentā, ubho magge pasobhayaṃ;",
  "atk-s0510a:3639": "Sādarā vinatuggaggā, samayo te mahāyasa.",
  "atk-s0510a:3640": "“Sīhā kesarasīhā ca, catuppadanisevitā;",
  "atk-s0510a:3641": "Acchambhītā surāpāne, migarājā patāpino.",
  "atk-s0510a:3642": "“Sīhanādena pūjenti, sādarā te migābhibhū;",
  "atk-s0510a:3643": "Maggamhi ubhato vūḷhā, samayo te mahāyasa.",
  "atk-s0510a:3644": "“Byagghā sindhavā nakulā, sādhurūpā bhayānakā;",
  "atk-s0510a:3645": "Ākāse sampatantāva, nibbhītā yena kenaci;",
  "atk-s0510a:3646": "Tehi te sādarā natā, samayo te mahāyasa.",
  "atk-s0510a:3647": "“Tidhā pabhinnā chaddantā, surūpā sussarā subhā;",
  "atk-s0510a:3648": "Sattappatiṭṭhitaṅgā te, ubho maggesu kūjino;",
  "atk-s0510a:3649": "Sādarā hāsamānāva, samayo te mahāyasa.",
  "atk-s0510a:3650": "“Migā varāhā pasadā, citrāsāvayavā subhā;",
  "atk-s0510a:3651": "Ārohapariṇāhena, surūpā aṅgasaṃyutā;",
  "atk-s0510a:3652": "Ubho magge gāyamānāva, samayo te mahāyasa.",
  "atk-s0510a:3653": "“Gokaṇṇā sarabhā rurū, ārohapariṇāhino;",
  "atk-s0510a:3654": "Surūpā aṅgasampannā, sevamānāva accharuṃ;",
  "atk-s0510a:3655": "Sevamānā tehi tadā, samayo te mahāyasa.",
  "atk-s0510a:3656": "“Dīpī acchā taracchā ca, tudarā varuṇā sadā;",
  "atk-s0510a:3657": "Te dāni sikkhitā sabbe, mettāya tava tādino;",
  "atk-s0510a:3658": "Te paccasevakā addhā, samayo te mahāyasa.",
  "atk-s0510a:3659": "“Sasā siṅgālā nakulā, kalandakāḷakā bahū;",
  "atk-s0510a:3660": "Kasturā sūrā gandhā te, kevalā gāyamānāva.",
  "atk-s0510a:3661": "Samayo te mahāyasa;",
  "atk-s0510a:3662": "“Mayūrā nīlagīvā te, susikhā subhapakkhikā;",
  "atk-s0510a:3663": "Supiñchā te sunādā ca, veḷuriyamaṇisannibhā;",
  "atk-s0510a:3664": "Nādaṃ karontā pūjenti, kālo te pitudassane.",
  "atk-s0510a:3665": "“Suvaṇṇacitrahaṃsā ca, javahaṃsā vihācarā;",
  "atk-s0510a:3666": "Te sabbe āsayā chuddhā, jinadassanabyāvaṭā;",
  "atk-s0510a:3667": "Madhurassarena kūjanti, kālo te pitudassane.",
  "atk-s0510a:3668": "“Haṃsā koñcā sunadā te, cakkavākā nadīcarā;",
  "atk-s0510a:3669": "Bakā balākā rucirā, jalakākā sarakukkuṭā;",
  "atk-s0510a:3670": "Sādarābhinādino ete, kālo te pitudassane.",
  "atk-s0510a:3671": "“Citrā surūpā sussarā, sāḷikā suvataṇḍikā;",
  "atk-s0510a:3672": "Rukkhaggā sampatantā te, ubho maggesu kūjino;",
  "atk-s0510a:3673": "Tesu tesu nikūjanti, kālo te pitudassane.",
  "atk-s0510a:3674": "“Kokilā sakalā citrā, sadā mañjussarā varā;",
  "atk-s0510a:3675": "Vimhāpitā te janataṃ, saddhimittādike surā;",
  "atk-s0510a:3676": "Sarehi pūjayantāva, kālo te pitudassane.",
  "atk-s0510a:3677": "“Bhiṅkā kurarā sārā, pūritā kānane sadā;",
  "atk-s0510a:3678": "Ninnādayantā pavanaṃ, aññamaññasamaṅgino;",
  "atk-s0510a:3679": "Gāyamānā sareneva, kālo te pitudassane.",
  "atk-s0510a:3680": "“Tittirā susarā sārā, susarā vanakukkuṭā;",
  "atk-s0510a:3681": "Mañjussarā rāmaṇeyyā, kālo te pitudassane.",
  "atk-s0510a:3682": "“Setavālukasañchannā, supatitthā manoramā;",
  "atk-s0510a:3683": "Madhurodakasampuṇṇā, sarā jotanti te sadā;",
  "atk-s0510a:3684": "Tattha nhatvā pivitvā ca, samayo te ñātidassane.",
  "atk-s0510a:3685": "“Kumbhīrāmakarākiṇṇā, valayā muñjarohitā;",
  "atk-s0510a:3686": "Macchakacchapabyāviddhā, sarā sītodakā subhā;",
  "atk-s0510a:3687": "Tattha nhatvā pivitvā ca, samayo te ñātidassane.",
  "atk-s0510a:3688": "“Nīluppalasamākiṇṇā, tathā rattuppalehi ca;",
  "atk-s0510a:3689": "Kumuduppalasaṃkiṇṇā, sarā sobhantinekadhā;",
  "atk-s0510a:3690": "Tattha sītalakā toyā, samayo te ñātidassane.",
  "atk-s0510a:3691": "“Puṇḍarīkehi sañchannā, padumehi samohatā;",
  "atk-s0510a:3692": "Ubho maggesu sobhanti, pokkharañño tahiṃ tahiṃ;",
  "atk-s0510a:3693": "Tatthodakāni nhāyanti, samayo te ñātidassane.",
  "atk-s0510a:3694": "“Setapulinasaṃkiṇṇā, supatitthā manoramā;",
  "atk-s0510a:3695": "Sītodakamahoghehi, sampuṇṇā tā nadī subhā;",
  "atk-s0510a:3696": "Ubho maggehi sandanti, samayo te ñātidassane.",
  "atk-s0510a:3697": "“Maggassa ubhatopasse, gāmanigamasamākulā;",
  "atk-s0510a:3698": "Saddhā pasannā janatā, ratanattayamāmakā;",
  "atk-s0510a:3699": "Tesaṃ sampuṇṇasaṅkappo, samayo te ñātidassane.",
  "atk-s0510a:3700": "“Tesu tesu padesesu, devā mānussakā ubho;",
  "atk-s0510a:3701": "Gandhamālābhipūjenti, samayo te ñātidassane”ti.",
  "atk-s0510a:3702_0": "Evaṃ thero saṭṭhimattāhi gāthāhi satthu gamanavaṇṇaṃ saṃvaṇṇesi. Atha kho bhagavā",
  "atk-s0510a:3702_1": "“kāḷudāyī mama gamanaṃ pattheti, pūressāmissa saṅkappa”nti tattha gamane bahūnaṃ",
  "atk-s0510a:3702_2": "visesādhigamaṃ disvā vīsatisahassakhīṇāsavaparivuto rājagahato aturitacārikāvasena",
  "atk-s0510a:3702_3": "vuttappakāraphalāphale anubhavanto dvipadacatuppadādisamūhānaṃ sevanapūjāya pūjiyamāno",
  "atk-s0510a:3702_4": "vuttappakārasugandhapupphagandhehi gandhiyamāno gāmanigamavāsīnaṃ saṅgahaṃ kurumāno",
  "atk-s0510a:3702_5": "kapilavatthugāmimaggaṃ paṭipajji. Thero iddhiyā kapilavatthuṃ gantvā rañño purato",
  "atk-s0510a:3702_6": "ākāse ṭhito adiṭṭhapubbaṃ vesaṃ disvā, raññā – “kosi tva”nti pucchito “sace amaccaputtaṃ",
  "atk-s0510a:3702_7": "tayā bhagavato santike pesitaṃ na jānāsi, evaṃ jānāhī”ti vadanto –",
  "atk-s0510a:3703": "“Buddhassa puttomhi asayhasāhino, aṅgīrasassappaṭimassa tādino;",
  "atk-s0510a:3704": "Pitupitā mayhaṃ tuvaṃsi sakka, dhammena me gotama ayyakosī”ti. – gāthamāha;",
  "atk-s0510a:3705_0": "Tattha buddhassa puttomhīti sabbaññubuddhassa ure vāyāmajanitāhi dhammadesanāhi jātatāya",
  "atk-s0510a:3705_1": "orasaputto amhi. Asayhasāhinoti abhisambodhito pubbe ṭhapetvā mahābodhisattaṃ aññehi",
  "atk-s0510a:3705_2": "sahituṃ asakkuṇeyyattā asayhassa sakalabodhisambhārassa, mahākaruṇākarassa ca sahanato",
  "atk-s0510a:3705_3": "tato parampi aññehi sahituṃ abhibhavituṃ asakkuṇeyyattā asayhānaṃ pañcannaṃ mārānaṃ",
  "atk-s0510a:3705_4": "sahanato abhibhavanato āsayānusayacaritādhimuttiādivibhāgāvabodhena yathārahaṃ veneyyānaṃ",
  "atk-s0510a:3705_5": "diṭṭhadhammikasamparāyikaparamatthehi anusāsanīsaṅkhātassa aññehi asayhassa buddhakiccassa",
  "atk-s0510a:3705_6": "sahanato tattha vā sādhukārībhāvato asayhasāhino. Aṅgīrasassāti aṅgīkatasīlādisampattikassa.",
  "atk-s0510a:3705_7": "“Aṅgamaṅgehi niccharaṇakaobhāsassā”ti apare. Keci pana “aṅgīraso siddhatthoti imāni",
  "atk-s0510a:3705_8": "dve nāmāni pitarāyeva gahitānī”ti vadanti. Appaṭimassāti anupamassa iṭṭhādīsu tādilakhaṇasampattiyā",
  "atk-s0510a:3705_9": "tādino. Pitupitā mayhaṃ tuvaṃsīti ariyajātivasena mayhaṃ pitu sammāsambuddhassa lokavohāravasena",
  "atk-s0510a:3705_10": "tvaṃ pitā asi. Sakkāti vaṃsena rājānaṃ ālapati. Dhammenāti sabhāvena ariyajātilokiyajātīhi",
  "atk-s0510a:3705_11": "dvinnaṃ jātīnaṃ sabhāvasamodhānena. Gotamāti gottena rājānaṃ ālapati. Ayyakosīti",
  "atk-s0510a:3705_12": "pitāmaho ahosi. Ettha ca “buddhassa puttomhī”tiādiṃ vadanto thero aññaṃ byākāsi.",
  "atk-s0510a:3706_0": "Evaṃ pana attānaṃ jānāpetvā haṭṭhatuṭṭhena raññā mahārahe pallaṅke nisīdāpetvā attano",
  "atk-s0510a:3706_1": "paṭiyāditassa nānaggarasabhojanassa pattaṃ pūretvā patte dinne gamanākāraṃ dassesi.",
  "atk-s0510a:3706_2": "“Kasmā gantukāmattha, bhuñjathā”ti vutte, satthu santikaṃ gantvā bhuñjissāmīti. Kahaṃ",
  "atk-s0510a:3706_3": "pana satthāti? Vīsatisahassabhikkhuparivāro tumhākaṃ dassanatthāya maggaṃ paṭipannoti.",
  "atk-s0510a:3706_4": "Tumhe imaṃ piṇḍapātaṃ bhuñjatha, aññaṃ bhagavato haratha. Yāva ca mama putto imaṃ",
  "atk-s0510a:3706_5": "nagaraṃ pāpuṇāti, tāvassa itoyeva piṇḍapātaṃ harathāti. Thero bhattakiccaṃ katvā",
  "atk-s0510a:3706_6": "rañño ca parisāya ca dhammaṃ desetvā satthu āgamanato puretarameva rājanivesanaṃ",
  "atk-s0510a:3706_7": "ratanattayaguṇesu abhippasannaṃ karonto sabbesaṃ passantānaṃyeva satthu āharitabbabhattapuṇṇaṃ",
  "atk-s0510a:3706_8": "pattaṃ ākāse vissajjetvā sayampi vehāsaṃ abbhuggantvā piṇḍapātaṃ upanetvā satthu",
  "atk-s0510a:3706_9": "hatthe ṭhapesi. Satthāpi taṃ piṇḍapātaṃ paribhuñji. Evaṃ saṭṭhiyojanaṃ maggaṃ divase",
  "atk-s0510a:3706_10": "divase yojanaṃ gacchantassa bhagavato rājagehato bhattaṃ āharitvā adāsi. Bhagavā",
  "atk-s0510a:3706_11": "kamena kapilavatthunagaraṃ patvā punadivase rājavīthiyaṃ piṇḍāya carati. Taṃ sutvā",
  "atk-s0510a:3706_12": "suddhodanamahārājā tattha gantvā, “mā evaṃ kattabbaṃ maññi, nayidaṃ rājavaṃsappaveṇī”ti.",
  "atk-s0510a:3706_13": "“Ayaṃ tumhākaṃ, mahārāja, vaṃso, īdiso amhākaṃ pana buddhavaṃso”ti vatvā –",
  "atk-s0510a:3707": "“Uttiṭṭhe nappamajjeyya, dhammaṃ sucaritaṃ care;",
  "atk-s0510a:3708": "Dhammacārī sukhaṃ seti, asmiṃ loke paramhi ca.",
  "atk-s0510a:3709": "“Dhammaṃ care sucaritaṃ, na naṃ duccaritaṃ care;",
  "atk-s0510a:3710": "Dhammacārī sukhaṃ seti, asmiṃ loke paramhi cā”ti. –",
  "atk-s0510a:3711_0": "Dhammaṃ desesi. Rājā sotāpattiphale patiṭṭhahi. Tato rājā buddhappamukhaṃ bhikkhusaṅghaṃ",
  "atk-s0510a:3711_1": "nimantetvā sakamandire bhojetvā sampavāretvā bhojanāvasāne dhammapālajātakaṃ sutvā",
  "atk-s0510a:3711_2": "sapariso anāgāmiphale patiṭṭhahi. Aparabhāge setacchattassa heṭṭhā nipannova arahattaṃ patvā parinibbāyi.",
  "atk-s0510a:3712_0": "Tato bhagavā rāhulamātuyā bimbādeviyā pāsādaṃ gantvā tassā dhammaṃ desetvā sokaṃ",
  "atk-s0510a:3712_1": "vinodetvā candakinnarījātakadesanāya pasādaṃ janetvā nigrodhārāmaṃ agamāsi. Atha",
  "atk-s0510a:3712_2": "bimbādevī puttaṃ rāhulakumāraṃ āha – “gaccha, tava pitu santakaṃ dhanaṃ yācāhī”ti.",
  "atk-s0510a:3712_3": "Kumāro “dāyajjaṃ, me samaṇa, dehī”ti vatvā bhagavantaṃ anubandhitvā, “sukhā, te samaṇa,",
  "atk-s0510a:3712_4": "chāyā”ti vadanto gacchati. Taṃ bhagavā nigrodhārāmaṃ netvā “lokutaradāyajjaṃ gaṇhāhī”ti",
  "atk-s0510a:3712_5": "vatvā pabbājesi. Atha bhagavā ariyagaṇamajjhe nisinno “etadaggaṃ, bhikkhave, mama",
  "atk-s0510a:3712_6": "sāvakānaṃ bhikkhūnaṃ kulappasādakānaṃ yadidaṃ kāḷudāyī”ti theraṃ etadagge ṭhapesi.",
  "atk-s0510a:3713": "165. Thero pattaetadaggaṭṭhāno attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādigāthāyo abhāsi. Tattha anuttānapadameva vaṇṇayissāma.",
  "atk-s0510a:3714_0": "166. Guṇāguṇavidūti guṇañca aguṇañca guṇāguṇaṃ, vaṇṇāvaṇṇaṃ, kusalākusalaṃ vā taṃ",
  "atk-s0510a:3714_1": "jānātīti guṇāguṇavidū. Kataññūti aññehi kataguṇaṃ jānātīti kataññū, ekadivasampi",
  "atk-s0510a:3714_2": "bhattadānādinā katūpakārassa rajjampi dātuṃ samatthattā kataññū. Katavedīti kataṃ",
  "atk-s0510a:3714_3": "vindati anubhavati sampaṭicchatīti katavedī. Titthe yojeti pāṇineti sabbasatte nibbānapavesanupāye",
  "atk-s0510a:3714_4": "kusalapathe magge dhammadesanāya yojeti sampayojeti patiṭṭhāpetīti attho. Sesaṃ uttānatthameva.",
  "atk-s0510a:3714_5": "Gamanavaṇṇanagāthānamattho theragāthāyaṃ vuttoyevāti.",
  "atk-s0510a:3715": "Kāḷudāyittheraapadānavaṇṇanā samattā.",
  "atk-s0510a:3716": "7. Abhayattheraapadānavaṇṇanā",
  "atk-s0510a:3717_0": "Sattamāpadāne padumuttaro nāma jinotiādikaṃ āyasmato abhayattherassa apadānaṃ. Ayampi",
  "atk-s0510a:3717_1": "purimajinavaresu katādhikāro tattha tattha bhave vipaṭṭūpanissayāni puññāni upacinanto",
  "atk-s0510a:3717_2": "padumuttarassa bhagavato kāle haṃsavatīnagare brāhmaṇakule nibbatto. So vuddhimanvāya",
  "atk-s0510a:3717_3": "vedaṅgapārago sakaparasamayakusalo ekadivasaṃ satthu dhammadesanaṃ sutvā pasannamānaso",
  "atk-s0510a:3717_4": "bhagavantaṃ gāthāhi thomesi. So tattha yāvatāyukaṃ ṭhatvā puññāni katvā tato cuto",
  "atk-s0510a:3717_5": "devaloke nibbatto aparāparaṃ sugatīsuyevaṃ saṃsaranto imasmiṃ buddhuppāde rājagahe",
  "atk-s0510a:3717_6": "bimbisārarañño putto hutvā nibbatti, abhayotvevassa nāmaṃ kariṃsu. So vayappatto",
  "atk-s0510a:3717_7": "nigaṇṭhehi saddhiṃ vissāsiko hutvā caranto ekadivasaṃ nigaṇṭhena nāṭaputtena satthu",
  "atk-s0510a:3717_8": "vādāropanatthāya pesito nipuṇapañhaṃ pucchitvā nipuṇabyākaraṇaṃ sutvā pasanno satthu",
  "atk-s0510a:3717_9": "santike pabbajitvā kammaṭṭhānānurūpaṃ ñāṇaṃ pesetvā nacirasseva arahattaṃ pāpuṇi.",
  "atk-s0510a:3718": "195. So arahattaṃ patvā attano pubbakammaṃ saritvā somanassajāto pubbacaritāpadānaṃ pakāsento padumuttaro nāma jinotiādimāha. Taṃ sabbaṃ suviññeyyamevāti.",
  "atk-s0510a:3719": "Abhayattheraapadānavaṇṇanā samattā.",
  "atk-s0510a:3720": "8. Lomasakaṅgiyattheraapadānavaṇṇanā",
  "atk-s0510a:3721_0": "Aṭṭhamāpadāne imamhi bhaddake kappetiādikaṃ āyasmato lomasakaṅgiyattherassa apadānaṃ.",
  "atk-s0510a:3721_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3721_2": "upacinanto kassapassa bhagavato kāle brāhmaṇakule nibbatto saddho pasanno ahosi.",
  "atk-s0510a:3721_3": "Aparo candano nāma tassa sahāyo cāsi. Te dvepi satthu santike dhammaṃ sutvā pasannamānasā",
  "atk-s0510a:3721_4": "pabbajitvā yāvajīvaṃ sīlaṃ rakkhitvā suparisuddhasīlā tato cutā devaloke nibbattitvā",
  "atk-s0510a:3721_5": "ekaṃ buddhantaraṃ dibbasukhaṃ anubhaviṃsu. Tesu ayaṃ imasmiṃ buddhuppāde sākiyakule",
  "atk-s0510a:3721_6": "nibbattitvā aparo candano devaputto hutvā tāvatiṃsabhavane nibbatti. Atha so sakyakulappasādakena",
  "atk-s0510a:3721_7": "kāḷudāyinā ārādhitena bhagavatā sakyarājūnaṃ mānamaddanāya kataṃ vessantaradhammadesanāyaṃ",
  "atk-s0510a:3721_8": "pokkharavassaiddhipāṭihāriyaṃ disvā pasannamānaso pabbajitvā majjhimanikāye vuttaṃ",
  "atk-s0510a:3721_9": "bhaddekarattasuttantadesanaṃ sutvā araññavāsaṃ vasanto bhaddekarattasuttantadesanānusāsanaṃ",
  "atk-s0510a:3721_10": "saritvā tadanusārena ñāṇaṃ pesetvā kammaṭṭhānaṃ manasi karitvā arahattaṃ pāpuṇi.",
  "atk-s0510a:3722_0": "225. Arahattaṃ patvā attano pubbakammaṃ saritvā sañjātasomanasso pubbacaritāpadānaṃ",
  "atk-s0510a:3722_1": "pakāsento imamhi bhaddake kappetiādimāha. Tattha kappo tāva catubbidho – sārakappo,",
  "atk-s0510a:3722_2": "varakappo, maṇḍakappo, bhaddakappoti. Tesu yasmiṃ kappe eko buddho uppajjati, ayaṃ",
  "atk-s0510a:3722_3": "sārakappo nāma. Yasmiṃ dve vā tayo vā buddhā uppajjanti, ayaṃ varakappo nāma. Yasmiṃ",
  "atk-s0510a:3722_4": "cattāro buddhā uppajjanti, ayaṃ maṇḍakappo nāma. Yasmiṃ pañca buddhā uppajjanti,",
  "atk-s0510a:3722_5": "ayaṃ bhaddakappo nāma. Aññattha pana –",
  "atk-s0510a:3723": "“Sārakappo maṇḍakappo, sāramaṇḍakappo tathā;",
  "atk-s0510a:3724": "Varakappo bhaddakappo, kappā pañcavidhā siyuṃ.",
  "atk-s0510a:3725": "“Eko dve tayo cattāro, pañca buddhā yathākkamaṃ;",
  "atk-s0510a:3726": "Etesu pañcakappesu, uppajjanti vināyakā”ti. –",
  "atk-s0510a:3727": "Evaṃ pañca kappā vuttā. Tesu ayaṃ kappo “kakusandho koṇāgamano kassapo gotamo metteyyo”ti pañcabuddhapaṭimaṇḍitattā bhaddakappo nāma jāto.",
  "atk-s0510a:3728": "Tasmā imasmiṃ bhaddakappamhi kassapo nāyako uppajjīti sambandho. Sesaṃ uttānatthamevāti.",
  "atk-s0510a:3729": "Lomasakaṅgiyattheraapadānavaṇṇanā samattā.",
  "atk-s0510a:3730": "9. Vanavacchattheraapadānavaṇṇanā",
  "atk-s0510a:3731_0": "Navamāpadāne imamhi bhaddake kappetiādikaṃ āyasmato vanavacchattherassa apadānaṃ.",
  "atk-s0510a:3731_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3731_2": "upacinanto kassapassa bhagavato kāle kulagehe nibbatto viññutaṃ patvā satthu dhammadesanaṃ",
  "atk-s0510a:3731_3": "sutvā saddhājāto pabbajitvā parisuddhaṃ brahmacariyaṃ caritvā tato cuto devaloke",
  "atk-s0510a:3731_4": "nibbatto, tato cuto araññāyatane bhikkhūnaṃ samīpe kapotayoniyaṃ nibbatto. Tesu mettacitto",
  "atk-s0510a:3731_5": "dhammaṃ sutvā tato cuto devamanussesu saṃsaranto imasmiṃ buddhuppāde kapilavatthusmiṃ",
  "atk-s0510a:3731_6": "brāhmaṇakule nibbatti. Tassa mātukucchigatakāleyeva mātu dohaḷo udapādi vane vasituṃ",
  "atk-s0510a:3731_7": "vane vijāyituṃ. Tato icchānurūpavasena vane vasantiyā gabbhavuṭṭhānaṃ ahosi. Gabbhato",
  "atk-s0510a:3731_8": "nikkhantañca naṃ kāsāvakhaṇḍena paṭiggahesuṃ. Tadā bodhisattassa uppannakālo, rājā",
  "atk-s0510a:3731_9": "taṃ kumāraṃ āharāpetvā saheva posesi. Atha bodhisatto mahābhinikkhamanaṃ nikkhamitvā",
  "atk-s0510a:3731_10": "pabbajitvā chabbasāni dukkarakārikaṃ katvā buddhe jāte so mahākassapassa santikaṃ",
  "atk-s0510a:3731_11": "gantvā tassovāde pasanno tassa santikā buddhuppādabhāvaṃ sutvā satthu santikaṃ gantvā",
  "atk-s0510a:3731_12": "dhammaṃ sutvā pabbajitvā nacirasseva chaḷabhiñño arahā ahosi.",
  "atk-s0510a:3732_0": "251. So arahattaṃ patvā attano pubbakammaṃ saritvā somanassajāto pubbacaritāpadānaṃ",
  "atk-s0510a:3732_1": "pakāsento imamhi bhaddake kappetiādimāha. Tattha brahmabandhu mahāyasoti ettha brāhmaṇānaṃ",
  "atk-s0510a:3732_2": "bandhu ñātakoti brāhmaṇabandhūti vattabbe gāthābandhasukhatthaṃ “brahmabandhū”ti",
  "atk-s0510a:3732_3": "vuttanti veditabbaṃ. Lokattayabyāpakayasattā mahāyaso. Sesaṃ sabbaṃ suviññeyyamevāti.",
  "atk-s0510a:3733": "Vanavacchattheraapadānavaṇṇanā samattā.",
  "atk-s0510a:3734": "10. Cūḷasugandhattheraapadānavaṇṇanā",
  "atk-s0510a:3735_0": "Dasamāpadāne imamhi bhaddake kappetiādikaṃ āyasmato sugandhattherassa apadānaṃ. Ayampi",
  "atk-s0510a:3735_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3735_2": "kassapasammāsambuddhakāle bārāṇasiyaṃ vibhavasampanne kule nibbatto viññutaṃ patvā",
  "atk-s0510a:3735_3": "satthu santike dhammaṃ sutvā sabbadā namassamāno mahādānaṃ dadamāno māsassa sattakkhattuṃ",
  "atk-s0510a:3735_4": "bhagavato gandhakuṭiyā catujjātigandhena vilimpesi. “Mama nibbattanibbattaṭṭhāne",
  "atk-s0510a:3735_5": "sarīrato sugandhagandho nibbattatū”ti patthanaṃ akāsi. Bhagavā taṃ byākāsi. So yāvatāyukaṃ",
  "atk-s0510a:3735_6": "ṭhatvā puññāni karonto tato cuto devaloke nibbatto kāmāvacaralokaṃ sarīragandhena",
  "atk-s0510a:3735_7": "sugandhaṃ kurumāno sugandhadevaputtoti pākaṭo ahosi. So devalokasampattiyo anubhavitvā",
  "atk-s0510a:3735_8": "tato cuto imasmiṃ buddhuppāde mahābhogakule nibbatti, tassa mātukucchigatasseva mātuyā",
  "atk-s0510a:3735_9": "sarīragandhena sakalagehaṃ sakalanagarañca sugandhena ekagandhaṃ ahosi, jātakkhaṇe",
  "atk-s0510a:3735_10": "sakalaṃ sāvatthinagaraṃ sugandhakaraṇḍako viya ahosi, tenassa sugandhoti nāmaṃ kariṃsu.",
  "atk-s0510a:3735_11": "So vuddhiṃ agamāsi. Tadā satthā sāvatthiyaṃ patvā jetavanamahāvihāraṃ paṭiggahesi,",
  "atk-s0510a:3735_12": "taṃ disvā pasannamānaso bhagavato santike pabbajitvā nacirasseva saha paṭisambhidāhi",
  "atk-s0510a:3735_13": "arahattaṃ pāpuṇi. Tassa uppannadivasato paṭṭhāya yāva parinibbānā etthantare nipannaṭṭhānādīsu",
  "atk-s0510a:3735_14": "sugandhameva vāyi. Devāpi dibbacuṇṇadibbagandhapupphāni okiranti.",
  "atk-s0510a:3736_0": "272. Sopi thero arahattaṃ patvā attano pubbakammaṃ saritvā somanassajāto pubbacaritāpadānaṃ",
  "atk-s0510a:3736_1": "pakāsento imamhi bhaddake kappetiādimāha. Taṃ sabbaṃ heṭṭhā vuttanayattā uttānatthattā",
  "atk-s0510a:3736_2": "ca suviññeyyameva, kevalaṃ puññanānattaṃ nāmanānattañca viseso.",
  "atk-s0510a:3737": "Cūḷasugandhattheraapadānavaṇṇanā samattā.",
  "atk-s0510a:3738": "Pañcapaññāsamavaggavaṇṇanā samattā.",
  "atk-s0510a:3739": "56. Yasavaggo",
  "atk-s0510a:3740": "1. Yasattheraapadānavaṇṇanā",
  "atk-s0510a:3741_0": "Chappaññāsame vagge paṭhamāpadāne mahāsamuddaṃ oggayhātiādikaṃ āyasmato yasattherassa",
  "atk-s0510a:3741_1": "apadānaṃ. Ayampi purimabuddhesu katādhikāro tattha tattha bhave vivaṭṭūpanissayāni",
  "atk-s0510a:3741_2": "puññāni upacinanto sumedhassa bhagavato kāle mahānubhāvo nāgarājā hutvā buddhappamukhaṃ",
  "atk-s0510a:3741_3": "bhikkhusaṅghaṃ attano bhavanaṃ netvā mahādānaṃ pavattesi, bhagavantaṃ mahagghena",
  "atk-s0510a:3741_4": "ticīvarena acchādesi, ekekañca bhikkhuṃ mahaggheneva paccekadussayugena sabbena ca",
  "atk-s0510a:3741_5": "samaṇaparikkhārena. So tena puññakammena devamanussesu saṃsaranto siddhatthassa bhagavato",
  "atk-s0510a:3741_6": "kāle seṭṭhiputto hutvā mahābodhimaṇḍalaṃ sattahi ratanehi pūjesi. Kassapassa bhagavato",
  "atk-s0510a:3741_7": "kāle sāsane pabbajitvā samaṇadhammaṃ akāsi. Evaṃ so sugatīsuyeva saṃsaranto amhākaṃ",
  "atk-s0510a:3741_8": "bhagavato kāle bārāṇasiyaṃ mahāvibhavassa seṭṭhino putto hutvā sujātāya bhagavato",
  "atk-s0510a:3741_9": "khīrapāyāsaṃ dinnāya seṭṭhidhītāya kucchimhi nibbatti, yaso nāma nāmena paramasukhumālo.",
  "atk-s0510a:3741_10": "Tassa tayo pāsādā honti – eko hemantiko, eko gimhiko, eko vassikoti. So vassike pāsāde",
  "atk-s0510a:3741_11": "vassike cattāro māse nippurisehi tūriyehi paricārayamāno vasati, heṭṭhāpāsādaṃ na",
  "atk-s0510a:3741_12": "otarati. Hemantike pāsāde cattāro māse suphusitavātapānakavāṭe tattheva paṭivasati.",
  "atk-s0510a:3741_13": "Gimhike pāsāde bahukavāṭavātapānajālāhi sampanne tattheva vasati. Hatthapādānaṃ sukhumālatāya",
  "atk-s0510a:3741_14": "bhūmiyaṃ nisajjādikiccaṃ natthi. Simbalitulādipuṇṇasabhāve attharitvā tattha upadhānāni",
  "atk-s0510a:3741_15": "kiccāni karoti. Evaṃ devaloke devakumāro viya pañcahi kāmaguṇehi samappitassa samaṅgībhūtassa",
  "atk-s0510a:3741_16": "paricārayamānassa paṭikacceva niddā okkami, parijanassāpi niddā okkami, sabbarattiyo",
  "atk-s0510a:3741_17": "ca telapadīpo jhāyati. Atha kho yaso kulaputto paṭikacceva pabujjhitvā addasa sakaṃ",
  "atk-s0510a:3741_18": "parijanaṃ supantaṃ aññissā kacche vīṇaṃ, aññissā kaṇṭhe mudiṅgaṃ, aññissā kacche",
  "atk-s0510a:3741_19": "āḷambaraṃ, aññaṃ vikesikaṃ, vikkheḷikaṃ, aññā vippalapantiyo hatthapattaṃ susānaṃ",
  "atk-s0510a:3741_20": "maññe, disvānassa ādīnavo pāturahosi, nibbidāya cittaṃ saṇṭhāsi. Atha kho yaso kulaputto",
  "atk-s0510a:3741_21": "udānaṃ udānesi – “upaddutaṃ vata bho, upassaṭṭhaṃ vata bho”ti.",
  "atk-s0510a:3742_0": "Atha kho yaso kulaputto suvaṇṇapādukāyo ārohitvā yena nivesanadvāraṃ tenupasaṅkami,",
  "atk-s0510a:3742_1": "amanussā dvāraṃ vivariṃsu – “mā yasassa kulaputtassa koci antarāyamakāsi agārasmā",
  "atk-s0510a:3742_2": "anagāriyaṃ pabbajjāyā”ti. Atha kho yaso kulaputto yena nagaradvāraṃ tenupasaṅkami,",
  "atk-s0510a:3742_3": "amanussā dvāraṃ vivariṃsu – “mā yasassa kulaputtassa koci antarāyamakāsi agārasmā",
  "atk-s0510a:3742_4": "anagāriyaṃ pabbajjāyā”ti. Atha kho yaso kulaputto yena isipatanaṃ migadāyo tenupasaṅkami.",
  "atk-s0510a:3743_0": "Tena kho pana samayena bhagavā rattiyā paccūsasamayaṃ paccuṭṭhāya ajjhokāse caṅkamati,",
  "atk-s0510a:3743_1": "addasā kho bhagavā yasaṃ kulaputtaṃ dūratova āgacchantaṃ, disvāna caṅkamā orohitvā",
  "atk-s0510a:3743_2": "paññatte āsane nisīdi. Atha kho yaso kulaputto bhagavato avidūre udānaṃ udānesi –",
  "atk-s0510a:3743_3": "“upaddutaṃ vata bho, upassaṭṭhaṃ vata bho”ti. Atha kho bhagavā yasaṃ kulaputtaṃ etadavoca",
  "atk-s0510a:3743_4": "– “idaṃ kho, yasa, anupaddutaṃ, idaṃ anupassaṭṭhaṃ, ehi, yasa, nisīda, dhammaṃ te",
  "atk-s0510a:3743_5": "desessāmī”ti. Atha kho yaso kulaputto, “idaṃ kira anupaddutaṃ, idaṃ anupassaṭṭha”nti",
  "atk-s0510a:3743_6": "haṭṭho udaggo suvaṇṇapādukāhi orohitvā yena bhagavā tenupasaṅkami, upasaṅkamitvā",
  "atk-s0510a:3743_7": "bhagavantaṃ abhivādetvā ekamantaṃ nisīdi, ekamantaṃ nisinnassa kho yasassa kulaputtassa",
  "atk-s0510a:3743_8": "bhagavā anupubbiṃ kathaṃ kathesi, seyyathidaṃ, dānakathaṃ sīlakathaṃ saggakathaṃ",
  "atk-s0510a:3743_9": "kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsesi. Yadā bhagavā aññāsi",
  "atk-s0510a:3743_10": "yasaṃ kulaputtaṃ kallacittaṃ muducittaṃ vinīvaraṇacittaṃ udaggacittaṃ pasannacittaṃ,",
  "atk-s0510a:3743_11": "atha yā buddhānaṃ sāmukkaṃsikā dhammadesanā, taṃ pakāsesi dukkhaṃ samudayaṃ nirodhaṃ",
  "atk-s0510a:3743_12": "maggaṃ. Seyyathāpi nāma suddhaṃ vatthaṃ apagatakāḷakaṃ sammadeva rajanaṃ paṭiggaṇheyya,",
  "atk-s0510a:3743_13": "evameva yasassa kulaputtassa tasmiṃyeva āsane virajaṃ vītamalaṃ dhammacakkhuṃ udapādi",
  "atk-s0510a:3743_14": "– “yaṃ kiñci samudayadhammaṃ, sabbaṃ taṃ nirodhadhamma”nti.",
  "atk-s0510a:3744_0": "Atha kho yasassa kulaputtassa mātā pāsādaṃ abhiruhitvā yasaṃ kulaputtaṃ apassantī",
  "atk-s0510a:3744_1": "yena seṭṭhi gahapati tenupasaṅkami; upasaṅkamitvā seṭṭhiṃ gahapatiṃ etadavoca – “putto",
  "atk-s0510a:3744_2": "te gahapati yaso na dissatī”ti. Atha kho, seṭṭhi gahapati, catuddisā assadūte uyyojetvā",
  "atk-s0510a:3744_3": "sāmaṃyeva yena isipatanaṃ migadāyo tenupasaṅkami. Addasā kho, seṭṭhi gahapati, suvaṇṇapādukānaṃ",
  "atk-s0510a:3744_4": "nikkhepaṃ, disvāna taṃyeva anugamāsi. Addasā kho bhagavā seṭṭhiṃ gahapatiṃ dūratova",
  "atk-s0510a:3744_5": "āgacchantaṃ, disvāna bhagavato etadahosi – “yaṃnūnāhaṃ tathārūpaṃ iddhābhisaṅkhāraṃ",
  "atk-s0510a:3744_6": "abhisaṅkhareyyaṃ, yathā seṭṭhi gahapati idha nisinno idha nisinnaṃ yasaṃ kulaputtaṃ",
  "atk-s0510a:3744_7": "na passeyyā”ti. Atha kho bhagavā tathārūpaṃ iddhābhisaṅkhāraṃ abhisaṅkharesi. Atha",
  "atk-s0510a:3744_8": "kho seṭṭhi gahapati yena bhagavā tenupasaṅkami; upasaṅkamitvā bhagavantaṃ etadavoca",
  "atk-s0510a:3744_9": "– “api, bhante, bhagavā yasaṃ kulaputtaṃ passeyyā”ti. Tena hi gahapati nisīda, appeva",
  "atk-s0510a:3744_10": "nāma idha nisinno idha nisinnaṃ yasaṃ kulaputtaṃ passeyyāsīti. Atha kho seṭṭhi gahapati",
  "atk-s0510a:3744_11": "“idheva kirāhaṃ nisinno idha nisinnaṃ yasaṃ kulaputtaṃ passissāmī”ti haṭṭho udaggo",
  "atk-s0510a:3744_12": "bhagavantaṃ abhivādetvā ekamantaṃ nisīdi, ekamantaṃ nisinnassa kho seṭṭhissa gahapatissa",
  "atk-s0510a:3744_13": "bhagavā anupubbiṃ kathaṃ kathesi…pe… aparappaccayo atthu sāsane bhagavantaṃ etadavoca",
  "atk-s0510a:3744_14": "– “abhikkantaṃ bhante, abhikkantaṃ bhante, seyyathāpi, bhante, nikkujjitaṃ vā ukkujjeyya,",
  "atk-s0510a:3744_15": "paṭicchannaṃ vā vivareyya mūḷhassa vā maggaṃ ācikkheyya, andhakāre vā telapajjotaṃ",
  "atk-s0510a:3744_16": "dhāreyya ‘cakkhumanto rūpāni dakkhantī’ti, evamevaṃ bhagavatā anekapariyāyena dhammo",
  "atk-s0510a:3744_17": "pakāsito. Esāhaṃ, bhante, bhagavantaṃ saraṇaṃ gacchāmi dhammañca bhikkhusaṅghañca,",
  "atk-s0510a:3744_18": "upāsakaṃ maṃ bhagavā dhāretu ajjatagge pāṇupetaṃ saraṇaṃ gata”nti. Sova loke paṭhamaṃ",
  "atk-s0510a:3744_19": "upāsako ahosi tevāciko.",
  "atk-s0510a:3745_0": "Atha kho yasassa kulaputtassa pituno dhamme desiyamāne yathādiṭṭhaṃ yathāviditaṃ",
  "atk-s0510a:3745_1": "bhūmiṃ paccavekkhantassa anupādāya āyavehi cittaṃ vimucci. Atha kho bhagavato etadahosi",
  "atk-s0510a:3745_2": "– “yasassa kho kulaputtassa pituno dhamme desiyamāne yathādiṭṭhaṃ yathāviditaṃ bhūmiṃ",
  "atk-s0510a:3745_3": "paccavekkhantassa anupādāya āsavehi cittaṃ vimuttaṃ, abhabbo kho yaso kulaputto hīnāyāvattitvā",
  "atk-s0510a:3745_4": "kāme paribhuñjituṃ, seyyathāpi pubbe agārikabhūto, yaṃnūnāhaṃ taṃ iddhābhisaṅkhāraṃ",
  "atk-s0510a:3745_5": "paṭippassambheyya”nti. Atha kho bhagavā taṃ iddhābhisaṅkhāraṃ paṭippassambhesi. Addasā",
  "atk-s0510a:3745_6": "kho seṭṭhi gahapati yasaṃ kulaputtaṃ nisinnaṃ, disvāna yasaṃ kulaputtaṃ etadavoca",
  "atk-s0510a:3745_7": "– “mātā te tāta, yasa, paridevasokasamāpannā, dehi mātuyā jīvita”nti. Atha kho yaso",
  "atk-s0510a:3745_8": "kulaputto bhagavantaṃ ullokesi. Atha kho bhagavā seṭṭhiṃ gahapatiṃ etadavoca – “taṃ",
  "atk-s0510a:3745_9": "kiṃ maññasi, gahapati, yassa sekkhena ñāṇena sekkhena dassanena dhammo diṭṭho vidito",
  "atk-s0510a:3745_10": "seyyathāpi tayā, tassa yathādiṭṭhaṃ yathāviditaṃ bhūmiṃ paccavekkhantassa anupādāya",
  "atk-s0510a:3745_11": "āsavehi cittaṃ vimuttaṃ, bhabbo nu kho so, gahapati, hīnāyāvattitvā kāme paribhuñjituṃ",
  "atk-s0510a:3745_12": "seyyathāpi pubbe agārikabhūto”ti? “No hetaṃ, bhante”. “Yasassa kho, gahapati, kulaputtassa",
  "atk-s0510a:3745_13": "sekkhena ñāṇena sekkhena dassanena dhammo diṭṭho vidito seyyathāpi tayā, tassa yathādiṭṭhaṃ",
  "atk-s0510a:3745_14": "yathāviditaṃ bhūmiṃ paccavekkhantassa anupādāya āsavehi cittaṃ vimuttaṃ, abhabbo",
  "atk-s0510a:3745_15": "kho, gahapati, yaso kulaputto hīnāyāvattitvā kāme paribhuñjituṃ seyyathāpi pubbe",
  "atk-s0510a:3745_16": "agārikabhūto”ti. “Lābhā, bhante, yasassa kulaputtassa, suladdhaṃ, bhante, yasassa",
  "atk-s0510a:3745_17": "kulaputtassa, yathā yasassa kulaputtassa anupādāya āsavehi cittaṃ vimuttaṃ, adhivāsetu",
  "atk-s0510a:3745_18": "me, bhante bhagavā, ajjatanāya bhattaṃ yasena kulaputtena pacchāsamaṇenā”ti. “Adhivāsesi",
  "atk-s0510a:3745_19": "bhagavā tuṇhībhāvena”. Atha kho seṭṭhi gahapati, bhagavato adhivāsanaṃ viditvā uṭṭhāyāsanā",
  "atk-s0510a:3745_20": "bhagavantaṃ abhivādetvā padakkhiṇaṃ katvā pakkāmi. Atha kho yaso kulaputto acirapakkante",
  "atk-s0510a:3745_21": "seṭṭhimhi gahapatimhi bhagavantaṃ etadavoca – “labheyyāhaṃ, bhante, bhagavato santike",
  "atk-s0510a:3745_22": "pabbajjaṃ, labheyyaṃ upasampada”nti. “Ehi bhikkhū”ti bhagavā avoca – “svākkhāto dhammo,",
  "atk-s0510a:3745_23": "cara brahmacariyaṃ sammā dukkhassa antakiriyāyā”ti, sāva tassa āyasmato upasampadā ahosi.",
  "atk-s0510a:3746_0": "1. Arahā pana hutvā somanassajāto attano pubbacaritāpadānaṃ pakāsento mahāsamuddaṃ",
  "atk-s0510a:3746_1": "oggayhātiādimāha. Tattha samuddanti aṅgulimuddāya saṃ suṭṭhu dassetabbato samuddo,",
  "atk-s0510a:3746_2": "atha vā saṃ suṭṭhu udiyati khobhiyati pasodhiyati ghosanaṃ karonto āluḷiyatīti samuddo,",
  "atk-s0510a:3746_3": "mahanto ca so samuddo cāti mahāsamuddo, taṃ mahāsamuddaṃ. Oggayhāti ajjhogāhetvā",
  "atk-s0510a:3746_4": "abbhantaraṃ pavisitvā tassa mahāsamuddassa anto pavisitvā, sāmyatthe cetaṃ upayogavacananti",
  "atk-s0510a:3746_5": "daṭṭhabbaṃ. Bhavanaṃ me sumāpitanti ettha bhavanti nibbattanti nivasanti catūhi iriyāpathehi",
  "atk-s0510a:3746_6": "vāsaṃ kappenti etthāti bhavanaṃ, mayhaṃ taṃ bhavanaṃ taṃ vimānaṃ taṃ pāsādaṃ pañcapākārakūṭāgārehi",
  "atk-s0510a:3746_7": "saṃ suṭṭhu māpitaṃ nagaraṃ, attano balena suṭṭhu nimmitanti attho. Sunimmitā pokkharaṇīti",
  "atk-s0510a:3746_8": "sumahantā hutvā bhūtā itā gatā pavattā khaṇitā katāti pokkharaṇī, macchakacchapapupphapulinatitthamadhurodakādīhi",
  "atk-s0510a:3746_9": "suṭṭhu nibbattā nimmitāti attho. Cakkavākūpakūjitāti cakkavākakukkuṭahaṃsādīhi kūjitā",
  "atk-s0510a:3746_10": "ghositā nāditā sā pokkharaṇīti sambandho. Ito paraṃ nadīvanadvipadacatuppadapādapapakkhīnaṃ",
  "atk-s0510a:3746_11": "vaṇṇañca sumedhassa bhagavato dassanañca nimantetvā sumedhassa bhagavato dānakkamañca suviññeyyameva.",
  "atk-s0510a:3747_0": "Lokāhutipaṭiggahanti ettha loke āhuti lokāhuti, kāmarūpārūpasaṅkhātassa lokassa āhutiṃ",
  "atk-s0510a:3747_1": "pūjāsakkāraṃ paṭiggaṇhātīti lokāhutipaṭiggahaṃ, sumedhaṃ bhagavantanti attho. Sesaṃ",
  "atk-s0510a:3747_2": "byākaraṇadānañca arahattappattaphalañca suviññeyyamevāti.",
  "atk-s0510a:3748": "Yasattheraapadānavaṇṇanā samattā.",
  "atk-s0510a:3749": "2. Nadīkassapattheraapadānavaṇṇanā",
  "atk-s0510a:3750_0": "Dutiyāpadāne padumuttarassa bhagavatotiādikaṃ āyasmato nadīkassapattherassa apadānaṃ.",
  "atk-s0510a:3750_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3750_2": "upacinanto padumuttarassa bhagavato kāle kulagehe nibbattitvā viññutaṃ patto ekadivasaṃ",
  "atk-s0510a:3750_3": "satthāraṃ piṇḍāya carantaṃ disvā pasannamānaso attanā ropitassa ambarukkhassa paṭhamuppannaṃ",
  "atk-s0510a:3750_4": "manosilāvaṇṇaṃ ekaṃ ambaphalaṃ adāsi. So tena puññakammena devamanussesu saṃsaranto",
  "atk-s0510a:3750_5": "imasmiṃ buddhuppāde magadharaṭṭhe brāhmaṇakule uruvelakassapassa bhātā hutvā nibbatto",
  "atk-s0510a:3750_6": "vayappatto nissaraṇajjhāsayatāya gharāvāsaṃ anicchanto tāpasapabbajjaṃ pabbajitvā",
  "atk-s0510a:3750_7": "tīhi tāpasasatehi saddhiṃ nerañjarāya nadiyā tīre assamaṃ māpetvā viharati. Nadītīre",
  "atk-s0510a:3750_8": "vasanato kassapagottatāya ca nadīkassapoti samaññā ahosi. Tassa bhagavā saparisassa",
  "atk-s0510a:3750_9": "ehibhikkhubhāvena upasampadaṃ adāsi. So bhagavato gayāsīse ādittapariyāya desanāya",
  "atk-s0510a:3750_10": "arahatte patiṭṭhāsi.",
  "atk-s0510a:3751_0": "Tatrāyaṃ anupubbikathā – satthā yasaṃ kulaputtaṃ pabbājetvā uruvelāyaṃ tayo bhātikajaṭile",
  "atk-s0510a:3751_1": "dametuṃ yena uruvelā tadavasari. Tena kho pana samayena uruvelāyaṃ tayo jaṭilā paṭivasanti",
  "atk-s0510a:3751_2": "uruvelakassapo nadīkassapo gayākassapoti, tesu uruvelakassapo jaṭilo pañcannaṃ jaṭilasatānaṃ",
  "atk-s0510a:3751_3": "nāyako hoti vināyako aggo pamukho pāmokkho, nadīkassapo jaṭilo tiṇṇaṃ jaṭilasatānaṃ",
  "atk-s0510a:3751_4": "nāyako hoti vināyako aggo pamukho pāmokkho, gayākassapo jaṭilo dvinnaṃ jaṭilasatānaṃ",
  "atk-s0510a:3751_5": "nāyako hoti vināyako aggo pamukho pāmokkho. Atha kho bhagavā yena uruvelakassapassa",
  "atk-s0510a:3751_6": "jaṭilassa assamo tenupasaṅkami; upasaṅkamitvā uruvelakassapaṃ jaṭilaṃ etadavoca –",
  "atk-s0510a:3751_7": "“sace te, kassapa, agaru, vaseyyāma ekarattaṃ agyāgāre”ti. Na kho me, mahāsamaṇa,",
  "atk-s0510a:3751_8": "garu, caṇḍettha nāgarājā iddhimā āsiviso ghoraviso, so taṃ mā viheṭhesīti. Dutiyampi",
  "atk-s0510a:3751_9": "kho bhagavā uruvelakassapaṃ jaṭilaṃ etadavoca…pe… tatiyampi…pe… so taṃ mā viheṭhesīti.",
  "atk-s0510a:3751_10": "Appeva maṃ na viheṭheyya, iṅgha tvaṃ, kassapa, anujānāhi agyāgāranti. Vihara, mahāsamaṇa,",
  "atk-s0510a:3751_11": "yathāsukhanti. Atha kho bhagavā agyāgāraṃ pavisitvā tiṇasanthārakaṃ paññapetvā nisīdi",
  "atk-s0510a:3751_12": "pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā.",
  "atk-s0510a:3752_0": "Addasā kho so nāgo bhagavantaṃ paviṭṭhaṃ, disvā dummano padhūpāyi. Atha kho bhagavato",
  "atk-s0510a:3752_1": "etadahosi – “yaṃnūnāhaṃ imassa nāgassa anupahacca chaviñca cammañca maṃsañca nhāruñca",
  "atk-s0510a:3752_2": "aṭṭhiñca aṭṭhimiñjañca tejasā tejaṃ pariyādiyeyya”nti. Atha kho bhagavā tathārūpaṃ",
  "atk-s0510a:3752_3": "iddhābhisaṅkhāraṃ abhisaṅkharitvā padhūpāyi. Atha kho so nāgo makkhaṃ asahamāno pajjali.",
  "atk-s0510a:3752_4": "Bhagavāpi tejodhātuṃ samāpajjitvā pajjali. Ubhinnaṃ sajotibhūtānaṃ agyāgāraṃ ādittaṃ",
  "atk-s0510a:3752_5": "viya hoti sampajjalitaṃ sajotibhūtaṃ. Atha kho te jaṭilā agyāgāraṃ parivāretvā evamāhaṃsu",
  "atk-s0510a:3752_6": "– “abhirūpo vata, bho, mahāsamaṇo nāgena viheṭhiyatī”ti. Atha kho bhagavā tassā rattiyā",
  "atk-s0510a:3752_7": "accayena tassa nāgassa anupahacca chaviñca cammañca maṃsañca nhāruñca aṭṭhiñca aṭṭhimiñjañca",
  "atk-s0510a:3752_8": "tejasā tejaṃ pariyādiyitvā patte pakkhipitvā uruvelakassapassa jaṭilassa dassesi",
  "atk-s0510a:3752_9": "– “ayaṃ te, kassapa, nāgo pariyādinno assa tejasā tejo”ti. Atha kho uruvelakassapassa",
  "atk-s0510a:3752_10": "jaṭilassa etadahosi – “mahiddhiko kho mahāsamaṇo mahānubhāvo, yatra hi nāma caṇḍassa",
  "atk-s0510a:3752_11": "nāgarājassa iddhimato āsivisassa ghoravisassa tejasā tejaṃ pariyādiyissati, na tveva",
  "atk-s0510a:3752_12": "kho arahā yathā aha”nti.",
  "atk-s0510a:3753": "“Nerañjarāyaṃ bhagavā, uruvelakassapaṃ jaṭilaṃ avoca;",
  "atk-s0510a:3754": "Sace te kassapa agaru, viharemu ajjaṇho aggisālamhī”ti.",
  "atk-s0510a:3755": "“Na kho me mahāsamaṇa garu, phāsukāmova taṃ nivāremi;",
  "atk-s0510a:3756": "Caṇḍettha nāgarājā, iddhimā āsiviso ghoraviso;",
  "atk-s0510a:3757": "So taṃ mā viheṭhesī”ti.",
  "atk-s0510a:3758": "“Appeva maṃ na viheṭheyya, iṅgha tvaṃ kassapa anujānāhi agyāgāranti;",
  "atk-s0510a:3759": "Dinnanti naṃ viditvā, abhīto pāvisi bhayamatīto.",
  "atk-s0510a:3760": "“Disvā isiṃ paviṭṭhaṃ, ahināgo dummano padhūpāyi;",
  "atk-s0510a:3761": "Sumanamanaso adhimano, manussanāgopi tattha padhūpāyi.",
  "atk-s0510a:3762": "“Makkhañca asahamāno, ahināgo pāvakova pajjali;",
  "atk-s0510a:3763": "Tejodhātusukusalo, manussanāgopi tattha pajjali.",
  "atk-s0510a:3764": "“Ubhinnaṃ sajotibhūtānaṃ,",
  "atk-s0510a:3765": "Agyāgāraṃ ādittaṃ hoti sampajjalitaṃ sajotibhūtaṃ;",
  "atk-s0510a:3766": "Udicchare jaṭilā, abhirūpo vata bho mahāsamaṇo;",
  "atk-s0510a:3767": "Nāgena viheṭhiyatīti bhaṇanti.",
  "atk-s0510a:3768": "“Atha tassā rattiyā accayena, hatā nāgassa acciyo honti;",
  "atk-s0510a:3769": "Iddhimato pana ṭhitā, anekavaṇṇā acciyo honti.",
  "atk-s0510a:3770": "“Nīlā atha lohitikā, mañjiṭṭhā pītakā phalikavaṇṇāyo;",
  "atk-s0510a:3771": "Aṅgīrasassa kāye, anekavaṇṇā acciyo honti.",
  "atk-s0510a:3772": "“Pattamhi odahitvā, ahināgaṃ brāhmaṇassa dassesi;",
  "atk-s0510a:3773": "Ayaṃ te kassapa nāgo, pariyādinno assa tejasā tejo”ti.",
  "atk-s0510a:3774": "Atha kho uruvelakassapo jaṭilo bhagavato iminā iddhipāṭihāriyena abhippasanno bhagavantaṃ etadavoca – “idheva, mahāsamaṇa, vihara, ahaṃ te dhuvabhattenā”ti.",
  "atk-s0510a:3775": "Paṭhamaṃ pāṭihāriyaṃ.",
  "atk-s0510a:3776_0": "Atha kho bhagavā uruvelakassapassa jaṭilassa assamassa avidūre aññatarasmiṃ vanasaṇḍe",
  "atk-s0510a:3776_1": "vihāsi. Atha kho cattāro mahārājāno abhikkantāya rattiyā abhikkantavaṇṇā kevalakappaṃ",
  "atk-s0510a:3776_2": "vanasaṇḍaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā",
  "atk-s0510a:3776_3": "catuddisā aṭṭhaṃsu seyyathāpi mahantā aggikkhandhā. Atha kho uruvelakassapo jaṭilo",
  "atk-s0510a:3776_4": "tassā rattiyā accayena yena bhagavā tenupasaṅkami; upasaṅkamitvā bhagavantaṃ etadavoca",
  "atk-s0510a:3776_5": "– “kālo, mahāsamaṇa, niṭṭhitaṃ bhattaṃ, te nu kho te, mahāsamaṇa, abhikkantāya rattiyā",
  "atk-s0510a:3776_6": "abhikkantavaṇṇā kevalakappaṃ vanasaṇḍaṃ obhāsetvā yena tvaṃ tenupasaṅkamiṃsu; upasaṅkamitvā",
  "atk-s0510a:3776_7": "taṃ abhivādetvā catuddisā aṭṭhaṃsu seyyathāpi mahantā aggikkhandhā”ti. Ete kho, kassapa,",
  "atk-s0510a:3776_8": "cattāro mahārājāno yenāhaṃ tenupasaṅkamiṃsu dhammassavanāyāti. Atha kho uruvelakassapassa",
  "atk-s0510a:3776_9": "jaṭilassa etadahosi – “mahiddhiko kho mahāsamaṇo mahānubhāvo, yatra hi nāma cattāropi",
  "atk-s0510a:3776_10": "mahārājāno upasaṅkamissanti dhammassavanāya, na tveva ca kho arahā yathā aha”nti.",
  "atk-s0510a:3776_11": "Atha kho bhagavā uruvelakassapassa jaṭilassa bhattaṃ bhuñjitvā tasmiṃyeva vanasaṇḍe vihāsi.",
  "atk-s0510a:3777": "Dutiyaṃ pāṭihāriyaṃ.",
  "atk-s0510a:3778_0": "Atha kho sakko devānamindo abhikkantāya rattiyā abhikkantavaṇṇo kevalakappaṃ vanasaṇḍaṃ",
  "atk-s0510a:3778_1": "obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ",
  "atk-s0510a:3778_2": "aṭṭhāsi seyyathāpi mahāaggikkhandho purimāhi vaṇṇanibhāhi abhikkantataro ca paṇītataro",
  "atk-s0510a:3778_3": "ca. Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3778_4": "upasaṅkamitvā bhagavantaṃ etadavoca – “kālo, mahāsamaṇa, niṭṭhitaṃ bhattaṃ, ko nu",
  "atk-s0510a:3778_5": "kho so, mahāsamaṇa, abhikkantāya rattiyā abhikkantavaṇṇo kevalakappaṃ vanasaṇḍaṃ",
  "atk-s0510a:3778_6": "obhāsetvā yena tvaṃ tenupasaṅkami; upasaṅkamitvā taṃ abhivādetvā ekamantaṃ aṭṭhāsi",
  "atk-s0510a:3778_7": "seyyathāpi mahāaggikkhandho purimāhi vaṇṇanibhāhi abhikkantataro ca paṇītataro cā”ti.",
  "atk-s0510a:3778_8": "Eso kho, kassapa, sakko devānamindo yenāhaṃ tenupasaṅkami dhammassavanāyāti. Atha",
  "atk-s0510a:3778_9": "kho uruvelakassapassa jaṭilassa etadahosi – “mahiddhiko kho mahāsamaṇo mahānubhāvo,",
  "atk-s0510a:3778_10": "yatra hi nāma sakkopi devānamindo upasaṅkamissati dhammassavanāya, na tveva ca kho",
  "atk-s0510a:3778_11": "arahā yathā aha”nti. Atha kho bhagavā uruvelakassapassa jaṭilassa bhattaṃ bhuñjitvā",
  "atk-s0510a:3778_12": "tasmiṃyeva vanasaṇḍe vihāsi.",
  "atk-s0510a:3779": "Tatiyaṃ pāṭihāriyaṃ.",
  "atk-s0510a:3780_0": "Atha kho brahmā sahampati abhikkantāya rattiyā abhikkantavaṇṇo kevalakappaṃ vanasaṇḍaṃ",
  "atk-s0510a:3780_1": "obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ",
  "atk-s0510a:3780_2": "aṭṭhāsi seyyathāpi mahāaggikkhandho purimāhi vaṇṇanibhāhi abhikkantataro ca paṇītataro",
  "atk-s0510a:3780_3": "ca. Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3780_4": "upasaṅkamitvā bhagavantaṃ etadavoca – “kālo, mahāsamaṇa, niṭṭhitaṃ bhattaṃ, ko nu",
  "atk-s0510a:3780_5": "kho so, mahāsamaṇa, abhikkantāya rattiyā abhikkantavaṇṇo kevalakappaṃ vanasaṇḍaṃ",
  "atk-s0510a:3780_6": "obhāsetvā yena tvaṃ tenupasaṅkami; upasaṅkamitvā taṃ abhivādetvā ekamantaṃ aṭṭhāsi",
  "atk-s0510a:3780_7": "seyyathāpi mahāaggikkhandho purimāhi vaṇṇanibhāhi abhikkantataro ca paṇītataro cā”ti.",
  "atk-s0510a:3780_8": "Eso kho, kassapa, brahmā sahampati yenāhaṃ tenupasaṅkami dhammassavanāyāti. Atha",
  "atk-s0510a:3780_9": "kho uruvelakassapassa jaṭilassa etadahosi – “mahiddhiko kho mahāsamaṇo mahānubhāvo,",
  "atk-s0510a:3780_10": "yatra hi nāma brahmāpi sahampati upasaṅkamissati dhammassavanāya, na tveva ca kho",
  "atk-s0510a:3780_11": "arahā yathā aha”nti. Atha kho bhagavā uruvelakassapassa jaṭilassa bhattaṃ bhuñjitvā",
  "atk-s0510a:3780_12": "tasmiṃyeva vanasaṇḍe vihāsi.",
  "atk-s0510a:3781": "Catutthaṃ pāṭihāriyaṃ.",
  "atk-s0510a:3782_0": "Tena kho pana samayena uruvelakassapassa jaṭilassa mahāyañño paccupaṭṭhito hoti,",
  "atk-s0510a:3782_1": "kevalakappā ca aṅgamagadhā pahūtaṃ khādanīyaṃ bhojanīyaṃ ādāya abhikkamitukāmā honti.",
  "atk-s0510a:3782_2": "Atha kho uruvelakassapassa jaṭilassa etadahosi – “etarahi kho me mahāyañño paccupaṭṭhito,",
  "atk-s0510a:3782_3": "kevalakappā ca aṅgamagadhā pahūtaṃ khādanīyaṃ bhojanīyaṃ ādāya abhikkamissanti, sace",
  "atk-s0510a:3782_4": "mahāsamaṇo mahājanakāye iddhipāṭihāriyaṃ karissati, mahāsamaṇassa lābhasakkāro abhivaḍḍhissati,",
  "atk-s0510a:3782_5": "mama lābhasakkāro parihāyissati, aho nūna mahāsamaṇo svātanāya nāgaccheyyā”ti. Atha",
  "atk-s0510a:3782_6": "kho bhagavā uruvelakassapassa jaṭilassa cetasā cetoparivitakkamaññāya uttarakuruṃ",
  "atk-s0510a:3782_7": "gantvā tato piṇḍapātaṃ āharitvā anotattadahe paribhuñjitvā tattheva divāvihāraṃ akāsi.",
  "atk-s0510a:3782_8": "Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3782_9": "upasaṅkamitvā bhagavantaṃ etadavoca – “kālo, mahāsamaṇa, niṭṭhitaṃ bhattaṃ, kiṃ nu",
  "atk-s0510a:3782_10": "kho, mahāsamaṇa, hiyyo nāgamāsi, apica mayaṃ taṃ sarāma, ‘kiṃ nu kho mahāsamaṇo nāgacchatī’ti,",
  "atk-s0510a:3782_11": "khādanīyassa ca bhojanīyassa ca te paṭivīso ṭhapito”ti. Nanu te, kassapa, etadahosi",
  "atk-s0510a:3782_12": "– “etarahi kho me mahāyañño paccupaṭṭhito kevalakappā ca aṅgamagadhā pahūtaṃ khādanīyaṃ",
  "atk-s0510a:3782_13": "bhojanīyaṃ ādāya abhikkamissanti, sace mahāsamaṇo mahājanakāye iddhipāṭihāriyaṃ karissati,",
  "atk-s0510a:3782_14": "mahāsamaṇassa lābhasakkāro abhivaḍḍhissati, mama lābhasakkāro parihāyissati, aho",
  "atk-s0510a:3782_15": "nūna mahāsamaṇo svātanāya nāgaccheyyā”ti, so kho ahaṃ, kassapa, tava cetasā cetoparivitakkamaññāya",
  "atk-s0510a:3782_16": "uttarakuruṃ gantvā tato piṇḍapātaṃ āharitvā anotattadahe paribhuñjitvā tattheva divāvihāraṃ",
  "atk-s0510a:3782_17": "akāsinti. Atha kho uruvelakassapassa jaṭilassa etadahosi – “mahiddhiko kho mahāsamaṇo",
  "atk-s0510a:3782_18": "mahānubhāvo, yatra hi nāma cetasāpi cittaṃ pajānissati, na tveva ca kho arahā yathā",
  "atk-s0510a:3782_19": "aha”nti. Atha kho bhagavā uruvelakassapassa jaṭilassa bhattaṃ bhuñjitvā tasmiṃyeva vanasaṇḍe vihāsi.",
  "atk-s0510a:3783": "Pañcamaṃ pāṭihāriyaṃ.",
  "atk-s0510a:3784_0": "Tena kho pana samayena bhagavato paṃsukūlaṃ uppannaṃ hoti. Atha kho bhagavato etadahosi",
  "atk-s0510a:3784_1": "– “kattha nu kho ahaṃ paṃsukūlaṃ dhoveyya”nti? Atha kho sakko devānamindo bhagavato",
  "atk-s0510a:3784_2": "cetasā cetoparivitakkamaññāya pāṇinā pokkharaṇiṃ khaṇitvā bhagavantaṃ etadavoca –",
  "atk-s0510a:3784_3": "“idha, bhante bhagavā, paṃsukūlaṃ dhovatū”ti. Atha kho bhagavato etadahosi – “kimhi",
  "atk-s0510a:3784_4": "nu kho ahaṃ paṃsukūlaṃ parimaddeyya”nti? Atha kho sakko devānamindo bhagavato cetasā",
  "atk-s0510a:3784_5": "cetoparivitakkamaññāya mahatiṃ silaṃ upanikkhipi – “idha, bhante bhagavā, paṃsukūlaṃ",
  "atk-s0510a:3784_6": "parimaddatū”ti. Atha kho bhagavato etadahosi – “kimhi nu kho ahaṃ ālambitvā uttareyya”nti?",
  "atk-s0510a:3784_7": "Atha kho kakudhe adhivatthā devatā bhagavato cetasā cetoparivitakkamaññāya sākhaṃ",
  "atk-s0510a:3784_8": "onāmesi – “idha, bhante bhagavā, ālambitvā uttaratū”ti. Atha kho bhagavato etadahosi",
  "atk-s0510a:3784_9": "– “kimhi nu kho ahaṃ paṃsukūlaṃ vissajjeyya”nti? Atha kho sakko devānamindo bhagavato",
  "atk-s0510a:3784_10": "cetasā cetoparivitakkamaññāya mahatiṃ silaṃ upanikkhipi – “idha, bhante bhagavā,",
  "atk-s0510a:3784_11": "paṃsukūlaṃ vissajjetū”ti. Atha kho uruvelakassapo jaṭilo tassā rattiyā accayena yena",
  "atk-s0510a:3784_12": "bhagavā tenupasaṅkami; upasaṅkamitvā bhagavantaṃ etadavoca – “kālo, mahāsamaṇa, niṭṭhitaṃ",
  "atk-s0510a:3784_13": "bhattaṃ, kiṃ nu kho, mahāsamaṇa, nāyaṃ pubbe idha pokkharaṇī sāyaṃ idha pokkharaṇī,",
  "atk-s0510a:3784_14": "nayimā silā pubbe upanikkhittā, kenimā silā upanikkhittā, nayimassa kakudhassa pubbe",
  "atk-s0510a:3784_15": "sākhā onatā, sāyaṃ sākhā onatā”ti? Idha me, kassapa, paṃsukūlaṃ uppannaṃ ahosi, tassa",
  "atk-s0510a:3784_16": "mayhaṃ, kassapa, etadahosi – “kattha nu kho ahaṃ paṃsukūlaṃ dhoveyya”nti? Atha kho,",
  "atk-s0510a:3784_17": "kassapa, sakko devānamindo mama cetasā cetoparivitakkamaññāya pāṇinā pokkharaṇiṃ",
  "atk-s0510a:3784_18": "khaṇitvā maṃ etadavoca – “idha, bhante bhagavā, paṃsukūlaṃ dhovatū”ti. Sāyaṃ, kassapa,",
  "atk-s0510a:3784_19": "amanussena pāṇinā khaṇitā pokkharaṇī. Tassa mayhaṃ, kassapa, etadahosi – “kimhi nu",
  "atk-s0510a:3784_20": "kho ahaṃ paṃsukūlaṃ parimaddeyya”nti? Atha kho, kassapa, sakko devānamindo mama cetasā",
  "atk-s0510a:3784_21": "cetoparivitakkamaññāya mahatiṃ silaṃ upanikkhipi – “idha, bhante bhagavā, paṃsukūlaṃ",
  "atk-s0510a:3784_22": "parimaddatū”ti? Sāyaṃ, kassapa, amanussena upanikkhittā silā. Tassa mayhaṃ, kassapa,",
  "atk-s0510a:3784_23": "etadahosi – “kimhi nu kho ahaṃ ālambitvā uttareyya”nti? Atha kho, kassapa, kakudhe",
  "atk-s0510a:3784_24": "adhivatthā devatā mama cetasā cetoparivitakkamaññāya sākhaṃ onāmesi – “idha, bhante",
  "atk-s0510a:3784_25": "bhagavā, ālambitvā uttaratū”ti? Svāyaṃ āharahattho kakudho. Tassa mayhaṃ, kassapa,",
  "atk-s0510a:3784_26": "etadahosi – “kimhi nu kho ahaṃ paṃsukūlaṃ vissajjeyya”nti? Atha kho, kassapa, sakko",
  "atk-s0510a:3784_27": "devānamindo mama cetasā cetoparivitakkamaññāya mahatiṃ silaṃ upanikkhipi – “idha,",
  "atk-s0510a:3784_28": "bhante bhagavā, paṃsukūlaṃ vissajjetū”ti? Sāyaṃ, kassapa, amanussena upanikkhittā",
  "atk-s0510a:3784_29": "silāti. Atha kho uruvelakassapassa etadahosi – “mahiddhiko mahāsamaṇo mahānubhāvo,",
  "atk-s0510a:3784_30": "yatra hi nāma sakkopi devānamindo veyyāvaccaṃ karissati, na tveva ca kho arahā yathā",
  "atk-s0510a:3784_31": "aha”nti. Atha kho bhagavā uruvelakassapassa jaṭilassa bhattaṃ bhuñjitvā tasmiṃyeva vanasaṇḍe vihāsi.",
  "atk-s0510a:3785_0": "Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3785_1": "upasaṅkamitvā bhagavato kālaṃ ārocesi – “kālo, mahāsamaṇa, niṭṭhitaṃ bhatta”nti.",
  "atk-s0510a:3785_2": "“Gaccha tvaṃ, kassapa, āyāmaha”nti uruvelakassapaṃ jaṭilaṃ uyyojetvā yāya jambuyā",
  "atk-s0510a:3785_3": "jambudīpo paññāyati, tato phalaṃ gahetvā paṭhamataraṃ āgantvā agyāgāre nisīdi. Addasā",
  "atk-s0510a:3785_4": "kho uruvelakassapo jaṭilo bhagavantaṃ agyāgāre nisinnaṃ, disvāna bhagavantaṃ etadavoca",
  "atk-s0510a:3785_5": "– “katamena tvaṃ, mahāsamaṇa, maggena āgato, ahaṃ tayā paṭhamataraṃ pakkanto, so",
  "atk-s0510a:3785_6": "tvaṃ paṭhamataraṃ āgantvā agyāgāre nisinno”ti? “Idhāhaṃ, kassapa, taṃ uyyojetvā yāya",
  "atk-s0510a:3785_7": "jambuyā jambudīpo paññāyati, tato phalaṃ gahetvā paṭhamataraṃ āgantvā agyāgāre nisinno.",
  "atk-s0510a:3785_8": "Idaṃ kho, kassapa, jambuphalaṃ vaṇṇasampannaṃ gandhasampannaṃ rasasampannaṃ, sace",
  "atk-s0510a:3785_9": "ākaṅkhasi paribhuñjā”ti. “Alaṃ, mahāsamaṇa, tvaṃyeva taṃ arahasi, tvaṃyeva taṃ paribhuñjā”ti.",
  "atk-s0510a:3785_10": "Atha kho uruvelakassapassa jaṭilassa etadahosi – “mahiddhiko kho mahāsamaṇo mahānubhāvo,",
  "atk-s0510a:3785_11": "yatra hi nāma maṃ paṭhamataraṃ uyyojetvā yāya jambuyā jambudīpo paññāyati, tato phalaṃ",
  "atk-s0510a:3785_12": "gahetvā paṭhamataraṃ āgantvā agyāgāre nisīdissati, na tveva ca kho arahā yathā aha”nti.",
  "atk-s0510a:3785_13": "Atha kho bhagavā uruvelakassapassa jaṭilassa bhattaṃ bhuñjitvā tasmiṃyeva vanasaṇḍe vihāsi.",
  "atk-s0510a:3786_0": "Atha kho uruvelakassapo jaṭilo tassā rattiyā accayena yena bhagavā tenupasaṅkami;",
  "atk-s0510a:3786_1": "upasaṅkamitvā bhagavato kālaṃ ārocesi – “kālo, mahāsamaṇa, niṭṭhitaṃ bhatta”nti.",
  "atk-s0510a:3786_2": "“Gaccha tvaṃ, kassapa, āyāmaha”nti uruvelakassapaṃ jaṭilaṃ uyyojetvā yāya jambuyā",
  "atk-s0510a:3786_3": "jambudīpo paññāyati, tassā avidūre ambo…pe… tassā avidūre āmalakī…pe… tassā avidūre",
  "atk-s0510a:3786_4": "harītakī…pe… tāvatiṃsaṃ gantvā pāricchattakapupphaṃ gahetvā paṭhamataraṃ āgantvā",
  "atk-s0510a:3786_5": "agyāgāre nisīdi. Addasā kho uruvelakassapo jaṭilo bhagavantaṃ agyāgāre nisinnaṃ,",
  "atk-s0510a:3786_6": "disvāna bhagavantaṃ etadavoca – “katamena tvaṃ, mahāsamaṇa, maggena āgato, ahaṃ tayā",
  "atk-s0510a:3786_7": "paṭhamataraṃ pakkanto, so tvaṃ paṭhamataraṃ āgantvā agyāgāre nisinno”ti? “Idhāhaṃ,",
  "atk-s0510a:3786_8": "kassapa, taṃ uyyojetvā tāvatiṃsaṃ gantvā pāricchattakapupphaṃ gahetvā paṭhamataraṃ",
  "atk-s0510a:3786_9": "āgantvā agyāgāre nisinno. Idaṃ kho, kassapa, pāricchattakapupphaṃ vaṇṇasampannaṃ",
  "atk-s0510a:3786_10": "gandhasampannaṃ, sace ākaṅkhasi gaṇhā”ti. “Alaṃ, mahāsamaṇa, tvaṃyeva taṃ arahasi,",
  "atk-s0510a:3786_11": "tvaṃyeva taṃ gaṇhā”ti. Atha kho uruvelakassapassa jaṭilassa etadahosi – “mahiddhiko",
  "atk-s0510a:3786_12": "kho mahāsamaṇo mahānubhāvo, yatra hi nāma maṃ paṭhamataraṃ uyyojetvā tāvatiṃsaṃ gantvā",
  "atk-s0510a:3786_13": "pāricchattakapupphaṃ gahetvā paṭhamataraṃ āgantvā agyāgāre nisīdissati, na tveva",
  "atk-s0510a:3786_14": "ca kho arahā yathā aha”nti.",
  "atk-s0510a:3787_0": "Tena kho pana samayena te jaṭilā aggiṃ paricaritukāmā na sakkonti kaṭṭhāni phāletuṃ.",
  "atk-s0510a:3787_1": "Atha kho tesaṃ jaṭilānaṃ etadahosi – “nissaṃsayaṃ kho mahāsamaṇassa iddhānubhāvo",
  "atk-s0510a:3787_2": "yathā mayaṃ na sakkoma kaṭṭhāni phāletu”nti. Atha kho bhagavā uruvelakassapaṃ jaṭilaṃ",
  "atk-s0510a:3787_3": "etadavoca – “phāliyantu, kassapa, kaṭṭhānī”ti. “Phāliyantu, mahāsamaṇā”ti. Sakideva",
  "atk-s0510a:3787_4": "pañca kaṭṭhasatāni phāliyiṃsu. Atha kho uruvelakassapassa jaṭilassa etadahosi – “mahiddhiko",
  "atk-s0510a:3787_5": "kho mahāsamaṇo mahānubhāvo, yatra hi nāma kaṭṭhānipi phāliyissanti, na tveva ca kho",
  "atk-s0510a:3787_6": "arahā yathā aha”nti.",
  "atk-s0510a:3788_0": "Tena kho pana samayena te jaṭilā aggiṃ paricaritukāmā na sakkonti aggiṃ ujjaletuṃ.",
  "atk-s0510a:3788_1": "Atha kho tesaṃ jaṭilānaṃ etadahosi – “nissaṃsayaṃ kho mahāsamaṇassa iddhānubhāvo",
  "atk-s0510a:3788_2": "yathā mayaṃ na sakkoma aggiṃ ujjaletu”nti. Atha kho bhagavā uruvelakassapaṃ jaṭilaṃ",
  "atk-s0510a:3788_3": "etadavoca – “ujjaliyantu, kassapa, aggī”ti. “Ujjaliyantu, mahāsamaṇā”ti. Sakideva",
  "atk-s0510a:3788_4": "pañca aggisatāni ujjaliyiṃsu. Atha kho uruvelakassapassa jaṭilassa etadahosi – “mahiddhiko",
  "atk-s0510a:3788_5": "kho mahāsamaṇo mahānubhāvo, yatra hi nāma aggīpi ujjaliyissanti, na tveva ca kho",
  "atk-s0510a:3788_6": "arahā yathā aha”nti.",
  "atk-s0510a:3789_0": "Tena kho pana samayena te jaṭilā aggiṃ paricaritvā na sakkonti aggiṃ vijjhāpetuṃ.",
  "atk-s0510a:3789_1": "Atha kho tesaṃ jaṭilānaṃ etadahosi – “nissaṃsayaṃ kho mahāsamaṇassa iddhānubhāvo",
  "atk-s0510a:3789_2": "yathā mayaṃ na sakkoma aggiṃ vijjhāpetu”nti. Atha kho bhagavā uruvelakassapaṃ jaṭilaṃ",
  "atk-s0510a:3789_3": "etadavoca – “vijjhāyantu, kassapa, aggī”ti. “Vijjhāyantu, mahāsamaṇā”ti. Sakideva",
  "atk-s0510a:3789_4": "pañca aggisatāni vijjhāyiṃsu. Atha kho uruvelakassapassa jaṭilassa etadahosi – “mahiddhiko",
  "atk-s0510a:3789_5": "kho mahāsamaṇo mahānubhāvo, yatra hi nāma aggīpi vijjhāyissanti, na tveva ca kho",
  "atk-s0510a:3789_6": "arahā yathā aha”nti.",
  "atk-s0510a:3790_0": "Tena kho pana samayena te jaṭilā sītāsu hemantikāsu rattīsu antaraṭṭhakāsu himapātasamaye",
  "atk-s0510a:3790_1": "najjā nerañjarāya ummujjantipi nimujjantipi ummujjananimujjanampi karonti. Atha kho",
  "atk-s0510a:3790_2": "bhagavā pañcamattāni mandāmukhisatāni abhinimmini yattha te jaṭilā uttaritvā visibbesuṃ.",
  "atk-s0510a:3790_3": "Atha kho tesaṃ jaṭilānaṃ etadahosi – “nissaṃsayaṃ kho mahāsamaṇassa iddhānubhāvo",
  "atk-s0510a:3790_4": "yathayimā mandāmukhiyo nimmitā”ti. Atha kho uruvelakassapassa jaṭilassa etadahosi",
  "atk-s0510a:3790_5": "– “mahiddhiko kho mahāsamaṇo mahānubhāvo, yatra hi nāma tāva bahū mandāmukhiyopi",
  "atk-s0510a:3790_6": "abhinimminissati, na tveva ca kho arahā yathā aha”nti.",
  "atk-s0510a:3791_0": "Tena kho pana samayena mahā akālamegho pāvassi, mahā udakavāhako sañjāyi, yasmiṃ",
  "atk-s0510a:3791_1": "padese bhagavā viharati so padeso udakena na otthaṭo hoti. Atha kho bhagavato etadahosi",
  "atk-s0510a:3791_2": "– “yaṃnūnāhaṃ samantā udakaṃ ussāretvā majjhe reṇuhatāya bhūmiyā caṅkameyya”nti.",
  "atk-s0510a:3791_3": "Atha kho bhagavā samantā udakaṃ ussāretvā majjhe reṇuhatāya bhūmiyā caṅkami. Atha",
  "atk-s0510a:3791_4": "kho uruvelakassapo jaṭilo “māheva kho mahāsamaṇo udakena vūḷho ahosī”ti nāvāya sambahulehi",
  "atk-s0510a:3791_5": "jaṭilehi saddhiṃ yasmiṃ padese bhagavā viharati, taṃ padesaṃ agamāsi. Addasā kho",
  "atk-s0510a:3791_6": "uruvelakassapo jaṭilo bhagavantaṃ samantā udakaṃ ussāretvā majjhe reṇuhatāya bhūmiyā",
  "atk-s0510a:3791_7": "caṅkamantaṃ, disvāna bhagavantaṃ etadavoca – “idaṃ nu tvaṃ, mahāsamaṇā”ti. “Ayamahamasmi,",
  "atk-s0510a:3791_8": "kassapā”ti bhagavā vehāsaṃ abbhuggantvā nāvāya paccuṭṭhāsi. Atha kho uruvelakassapassa",
  "atk-s0510a:3791_9": "jaṭilassa etadahosi – “mahiddhiko kho mahāsamaṇo mahānubhāvo, yatra hi nāma udakampi",
  "atk-s0510a:3791_10": "na pavāhissati, na tveva ca kho arahā yathā aha”nti.",
  "atk-s0510a:3792_0": "Atha kho bhagavato etadahosi – “cirampi kho imassa moghapurisassa evaṃ bhavissati",
  "atk-s0510a:3792_1": "‘mahiddhiko kho mahāsamaṇo mahānubhāvo, na tveva ca kho arahā yathā aha’nti, yaṃnūnāhaṃ",
  "atk-s0510a:3792_2": "imaṃ jaṭilaṃ saṃvejeyya”nti. Atha kho bhagavā uruvelakassapaṃ jaṭilaṃ etadavoca –",
  "atk-s0510a:3792_3": "“neva ca kho tvaṃ, kassapa, arahā, nāpi arahattamaggasamāpanno, sāpi te paṭipadā",
  "atk-s0510a:3792_4": "natthi, yāya tvaṃ arahā vā assasi arahattamaggaṃ vā samāpanno”ti. Atha kho uruvelakassapo",
  "atk-s0510a:3792_5": "jaṭilo bhagavato pādesu sirasā nipatitvā bhagavantaṃ etadavoca – “labheyyāhaṃ, bhante,",
  "atk-s0510a:3792_6": "bhagavato santike pabbajjaṃ, labheyyaṃ upasampada”nti. “Tvaṃ khosi, kassapa, pañcannaṃ",
  "atk-s0510a:3792_7": "jaṭilasatānaṃ nāyako vināyako aggo pamukho pāmokkho, tepi tāva apalokehi, yathā te",
  "atk-s0510a:3792_8": "maññissanti, tathā te karissantī”ti. Atha kho uruvelakassapo jaṭilo yena te jaṭilā",
  "atk-s0510a:3792_9": "tenupasaṅkami; upasaṅkamitvā te jaṭile etadavoca – “icchāmahaṃ, bho, mahāsamaṇe brahmacariyaṃ",
  "atk-s0510a:3792_10": "carituṃ, yathā bhavanto maññanti tathā karontū”ti. “Cirapaṭikā mayaṃ, bho, mahāsamaṇe",
  "atk-s0510a:3792_11": "abhippasannā, sace bhavaṃ mahāsamaṇe brahmacariyaṃ carissati, sabbeva mayaṃ mahāsamaṇe",
  "atk-s0510a:3792_12": "brahmacariyaṃ carissāmā”ti. Atha kho te jaṭilā kesamissaṃ jaṭāmissaṃ khārikājamissaṃ",
  "atk-s0510a:3792_13": "aggihutamissaṃ udake pavāhetvā yena bhagavā tenupasaṅkamiṃsu; upasaṅkamitvā bhagavato",
  "atk-s0510a:3792_14": "pādesu sirasā nipatitvā bhagavantaṃ etadavocuṃ – “labheyyāma mayaṃ, bhante, bhagavato",
  "atk-s0510a:3792_15": "santike pabbajjaṃ, labheyyāma upasampada”nti. “Etha, bhikkhavo”ti bhagavā avoca –",
  "atk-s0510a:3792_16": "“svākkhāto dhammo, caratha brahmacariyaṃ sammā dukkhassa antakiriyāyā”ti. Sāva tesaṃ",
  "atk-s0510a:3792_17": "āyasmantānaṃ upasampadā ahosi.",
  "atk-s0510a:3793_0": "Addasā kho nadīkassapo jaṭilo kesamissaṃ jaṭāmissaṃ khārikājamissaṃ aggihutamissaṃ",
  "atk-s0510a:3793_1": "udake vuyhamāne, disvānassa etadahosi – “māheva me bhātuno upasaggo ahosī”ti, jaṭile",
  "atk-s0510a:3793_2": "pāhesi – “gacchatha me bhātaraṃ jānāthā”ti, sāmañca tīhi jaṭilasatehi saddhiṃ yenāyasmā",
  "atk-s0510a:3793_3": "uruvelakassapo tenupasaṅkami; upasaṅkamitvā āyasmantaṃ uruvelakassapaṃ etadavoca",
  "atk-s0510a:3793_4": "– “idaṃ nu kho, kassapa, seyyo”ti? “Āmāvuso, idaṃ seyyo”ti. Atha kho te jaṭilā kesamissaṃ",
  "atk-s0510a:3793_5": "jaṭāmissaṃ khārikājamissaṃ aggihutamissaṃ udake pavāhetvā yena bhagavā tenupasaṅkamiṃsu;",
  "atk-s0510a:3793_6": "upasaṅkamitvā bhagavato pādesu sirasā nipatitvā bhagavantaṃ etadavocuṃ – “labheyyāma",
  "atk-s0510a:3793_7": "mayaṃ, bhante, bhagavato santike pabbajjaṃ, labheyyāma upasampada”nti. “Etha, bhikkhavo”ti",
  "atk-s0510a:3793_8": "bhagavā avoca – “svākkhāto dhammo, caratha brahmacariyaṃ sammā dukkhassa antakiriyāyā”ti.",
  "atk-s0510a:3793_9": "Sāva tesaṃ āyasmantānaṃ upasampadā ahosi.",
  "atk-s0510a:3794_0": "Addasā kho gayākassapo jaṭilo kesamissaṃ jaṭāmissaṃ khārikājamissaṃ aggihutamissaṃ",
  "atk-s0510a:3794_1": "udake vuyhamāne, disvānassa etadahosi – “māheva me bhātūnaṃ upasaggo ahosī”ti, jaṭile",
  "atk-s0510a:3794_2": "pāhesi – “gacchatha me bhātaro jānāthā”ti, sāmañca dvīhi jaṭilasatehi saddhiṃ yenāyasmā",
  "atk-s0510a:3794_3": "uruvelakassapo tenupasaṅkami; upasaṅkamitvā āyasmantaṃ uruvelakassapaṃ etadavoca",
  "atk-s0510a:3794_4": "– “idaṃ nu kho, kassapa, seyyo”ti? “Āmāvuso, idaṃ seyyo”ti. Atha kho te jaṭilā kesamissaṃ",
  "atk-s0510a:3794_5": "jaṭāmissaṃ khārikājamissaṃ aggihutamissaṃ udake pavāhetvā yena bhagavā tenupasaṅkamiṃsu;",
  "atk-s0510a:3794_6": "upasaṅkamitvā bhagavato pādesu sirasā nipatitvā bhagavantaṃ etadavocuṃ – “labheyyāma",
  "atk-s0510a:3794_7": "mayaṃ, bhante, bhagavato santike pabbajjaṃ, labheyyāma upasampada”nti. “Etha, bhikkhavo”ti,",
  "atk-s0510a:3794_8": "bhagavā avoca – “svākkhāto dhammo, caratha brahmacariyaṃ sammā dukkhassa antakiriyāyā”ti.",
  "atk-s0510a:3794_9": "Sāva tesaṃ āyasmantānaṃ upasampadā ahosi.",
  "atk-s0510a:3795_0": "“Bhagavato adhiṭṭhānena pañca kaṭṭhasatāni na phāliyiṃsu, phāliyiṃsu, aggī na ujjaliyiṃsu,",
  "atk-s0510a:3795_1": "ujjaliyiṃsu, na vijjhāyiṃsu, vijjhāyiṃsu, pañca mandāmukhisatāni abhinimmini, etena",
  "atk-s0510a:3795_2": "nayena aḍḍhuḍḍhapāṭihāriyasahassāni honti.",
  "atk-s0510a:3796_0": "“Atha kho bhagavā uruvelāyaṃ yathābhirantaṃ viharitvā yena gayāsīsaṃ tena cārikaṃ",
  "atk-s0510a:3796_1": "pakkāmi mahatā bhikkhusaṅghena saddhiṃ sahassena sabbeheva purāṇajaṭilehi. Tatra",
  "atk-s0510a:3796_2": "sudaṃ bhagavā gayāyaṃ viharati gayāsīse saddhiṃ bhikkhusahassena. Tatra kho bhagavā",
  "atk-s0510a:3796_3": "bhikkhu āmantesi – ‘sabbaṃ, bhikkhave, ādittaṃ, kiñca, bhikkhave, sabbaṃ ādittaṃ,",
  "atk-s0510a:3796_4": "cakkhu, bhikkhave, ādittaṃ, rūpā ādittā, cakkhuviññāṇaṃ ādittaṃ, cakkhusamphasso",
  "atk-s0510a:3796_5": "āditto, yamidaṃ cakkhusamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ",
  "atk-s0510a:3796_6": "vā tampi ādittaṃ. Kena ādittaṃ, rāgagginā dosagginā mohagginā ādittaṃ, jātiyā jarāya",
  "atk-s0510a:3796_7": "maraṇena sokehi paridevehi dukkhehi domanassehi upāyāsehi ādittanti vadāmi? Sotaṃ",
  "atk-s0510a:3796_8": "ādittaṃ, saddā ādittā…pe… ghānaṃ ādittaṃ, gandhā ādittā…pe… jivhā ādittā, rasā ādittā…pe…",
  "atk-s0510a:3796_9": "kāyo āditto, phoṭṭhabbā ādittā…pe… mano āditto, dhammā ādittā, manoviññāṇaṃ ādittaṃ,",
  "atk-s0510a:3796_10": "manosamphasso āditto, yamidaṃ manosamphassapaccayā uppajjati vedayitaṃ sukhaṃ vā",
  "atk-s0510a:3796_11": "dukkhaṃ vā adukkhamasukhaṃ vā tampi ādittaṃ. Kena ādittaṃ, rāgagginā dosagginā mohagginā",
  "atk-s0510a:3796_12": "ādittaṃ, jātiyā jarāya maraṇena sokehi paridevehi dukkhehi domanassehi upāyāsehi āditta”’nti vadāmi.",
  "atk-s0510a:3797_0": "“Evaṃ passaṃ, bhikkhave, sutavā ariyasāvako cakkhusmimpi nibbindati, rūpesupi nibbindati,",
  "atk-s0510a:3797_1": "cakkhuviññāṇepi nibbindati, cakkhusamphassepi nibbindati, yamidaṃ cakkhusamphassapaccayā",
  "atk-s0510a:3797_2": "uppajjati vedayitaṃ sukhaṃ vā dukkhaṃ vā adukkhamasukhaṃ vā tasmimpi nibbindati.",
  "atk-s0510a:3797_3": "Sotasmimpi nibbindati, saddesupi nibbindati…pe… ghānasmimpi nibbindati, gandhesupi",
  "atk-s0510a:3797_4": "nibbindati…pe… jivhāyapi nibbindati, rasesupi nibbindati…pe… kāyasmimpi nibbindati,",
  "atk-s0510a:3797_5": "phoṭṭhabbesupi nibbindati…pe… manasmimpi nibbindati, dhammesupi nibbindati, manoviññāṇepi",
  "atk-s0510a:3797_6": "nibbindati, manosamphassepi nibbindati, yamidaṃ manosamphassapaccayā uppajjati vedayitaṃ",
  "atk-s0510a:3797_7": "sukhaṃ vā dukkhaṃ vā adukkhamasukhaṃ vā tasmimpi nibbindati. Nibbindaṃ virajjati,",
  "atk-s0510a:3797_8": "virāgā vimuccati, vimuttasmiṃ vimuttamiti ñāṇaṃ hoti, ‘khīṇā jāti, vusitaṃ brahmacariyaṃ,",
  "atk-s0510a:3797_9": "kataṃ karaṇīyaṃ, nāparaṃ itthattāyā’ti pajānātī”ti.",
  "atk-s0510a:3798": "Imasmiñca pana veyyākaraṇasmiṃ bhaññamāne tassa bhikkhusahassassa anupādāya āsavehi cittāni vimucciṃsu.",
  "atk-s0510a:3799_0": "29. Evaṃ ādittapariyāyadesanaṃ sutvā saha paṭisambhidāhi arahattaṃ sampatto nadīkassapo",
  "atk-s0510a:3799_1": "thero somanassajāto attano pubbacaritāpadānaṃ pakāsento padumuttarassa bhagavatotiādimāha.",
  "atk-s0510a:3799_2": "Tattha aggaphalanti uttamaphalaṃ, attanā ropitaambarukkhassa ādimhi gahitaphalaṃ",
  "atk-s0510a:3799_3": "vā. Sesaṃ suviññeyyamevāti.",
  "atk-s0510a:3800": "Nadīkassapattheraapadānavaṇṇanā samattā.",
  "atk-s0510a:3801": "3. Gayākassapattheraapadānavaṇṇanā",
  "atk-s0510a:3802_0": "Tatiyāpadāne ajinacammavatthohantiādikaṃ āyasmato gayākassapattherassa apadānaṃ.",
  "atk-s0510a:3802_1": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto",
  "atk-s0510a:3802_2": "ito ekatiṃsakappe sikhissa bhagavato kāle kulagehe nibbatto viññutaṃ patto nissaraṇajjhāsayatāya",
  "atk-s0510a:3802_3": "gharāvāsaṃ pahāya tāpasapabbajjaṃ pabbajitvā araññāyatane assamaṃ māpetvā vanamūlaphalāhāro",
  "atk-s0510a:3802_4": "vasati. Tena ca samayena bhagavā eko adutiyo tassa assamasamīpenāgacchi, so bhagavantaṃ",
  "atk-s0510a:3802_5": "disvā pasannamānaso upasaṅkamitvā vanditvā ekamantaṃ ṭhito velaṃ olokento manoharāni",
  "atk-s0510a:3802_6": "kolaphalāni satthu upanesi. So tena puññakammena devamanussesu saṃsaranto imasmiṃ",
  "atk-s0510a:3802_7": "buddhuppāde brāhmaṇakule nibbattitvā vayappatto nissaraṇajjhāsayatāya gharāvāsaṃ",
  "atk-s0510a:3802_8": "pahāya tāpasapabbajjaṃ pabbajitvā dvīhi tāpasasatehi saddhiṃ gayāya viharati. Gayāya",
  "atk-s0510a:3802_9": "vasanato hissa kassapagottatāya ca gayākassapoti samaññā ahosi. So bhagavato saddhiṃ",
  "atk-s0510a:3802_10": "parisāya ehibhikkhūpasampadaṃ datvā nadīkassapassa vuttanayena ādittapariyāya desanāya",
  "atk-s0510a:3802_11": "ovadiyamāno arahatte patiṭṭhāsi.",
  "atk-s0510a:3803_0": "35. So arahattaṃ patvā somanassajāto attano pubbacaritāpadānaṃ pakāsento ajinacammavatthohantiādimāha.",
  "atk-s0510a:3803_1": "Tattha ajinacammavatthoti tāpasapabbajitattā ajinacammanivāsanapāvuraṇoti attho.",
  "atk-s0510a:3803_2": "Khāribhāradharoti tāpasakāle tāpasaparikkhāraparipuṇṇakājadharoti attho. Khārikatāpasaparikkhāre",
  "atk-s0510a:3803_3": "pūretvā. Kolaṃ ahāsi assamanti kolaphalaṃ assame pūretvā assame nisinnoti attho.",
  "atk-s0510a:3803_4": "Agopayinti pāṭhe kolaphalaṃ pariyesitvā assamaṃ gopesiṃ rakkhinti attho. Sesaṃ sabbaṃ uttānatthamevāti.",
  "atk-s0510a:3804": "Gayākassapattheraapadānavaṇṇanā samattā.",
  "atk-s0510a:3805": "4. Kimilattheraapadānavaṇṇanā",
  "atk-s0510a:3806_0": "Catutthāpadāne nibbute kakusandhamhītiādikaṃ āyasmato kimilattherassa apadānaṃ. Ayampi",
  "atk-s0510a:3806_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3806_2": "kakusandhassa bhagavato kāle kulagehe nibbattitvā viññutaṃ patto parinibbute satthari",
  "atk-s0510a:3806_3": "tassa dhātuyo uddissa salalamālāhi maṇḍapaṃ kāretvā pūjaṃ akāsi. So tena puññakammena",
  "atk-s0510a:3806_4": "tāvatiṃsesu uppajjitvā aparāparaṃ devamanussesu saṃsaranto imasmiṃ buddhuppāde kapilavatthunagare",
  "atk-s0510a:3806_5": "sakyarājakule nibbattitvā kimiloti tassa nāmaṃ akāsi. So vayappatto bhogasampattiyā",
  "atk-s0510a:3806_6": "pamatto viharati. Tassa ñāṇaparipākaṃ ñatvā saṃvegajananatthaṃ anupiyāyaṃ viharanto",
  "atk-s0510a:3806_7": "satthā paṭhamayobbane ṭhitaṃ ramaṇīyaṃ itthirūpaṃ abhinimminitvā purato dassetvā",
  "atk-s0510a:3806_8": "puna anukkamena yathā jarārogavipattīhi abhibhūtā dissati, tathā akāsi. Taṃ disvā",
  "atk-s0510a:3806_9": "kimilakumāro ativiya saṃvegajāto attano saṃvegaṃ pakāsento bhagavato pākaṭaṃ katvā",
  "atk-s0510a:3806_10": "laddhānusāsano arahattaṃ pāpuṇi.",
  "atk-s0510a:3807_0": "42. So arahattaṃ patvā somanassajāto attano pubbacaritāpadānaṃ pakāsento nibbute",
  "atk-s0510a:3807_1": "kakusandhamhītiādimāha. Brāhmaṇamhi vusīmatīti pañcahi vasitāhi vasippattamhi bhagavati.",
  "atk-s0510a:3807_2": "Brāhmaṇassa sabbaguṇagaṇehi maṇḍitattā abhivūḷhītattā brāhmaṇamhi kakusandhe bhagavati",
  "atk-s0510a:3807_3": "parinibbuteti attho. Sesaṃ sabbaṃ uttānamevāti.",
  "atk-s0510a:3808": "Kimilattheraapadānavaṇṇanā samattā.",
  "atk-s0510a:3809": "5. Vajjiputtattheraapadānavaṇṇanā",
  "atk-s0510a:3810_0": "Sahassaraṃsī bhagavātiādikaṃ āyasmato vajjiputtattherassa apadānaṃ. Ayampi purimabuddhesu",
  "atk-s0510a:3810_1": "katādhikāro tattha tattha bhave vivaṭṭūpanissayaṃ puññaṃ upacinanto ito catunavutikappe",
  "atk-s0510a:3810_2": "ekaṃ paccekabuddhaṃ bhikkhāya gacchantaṃ disvā pasannamānaso kadaliphalāni adāsi.",
  "atk-s0510a:3810_3": "So tena puññakammena devamanussesu saṃsaranto imasmiṃ buddhuppāde vesāliyaṃ licchavirājakumāro",
  "atk-s0510a:3810_4": "hutvā nibbatti, vajjirājaputtattā vajjiputtotvevassa samaññā. So daharo hutvā hatthisippādisikkhanakālepi",
  "atk-s0510a:3810_5": "hetusampannatāya nissaraṇajjhāsayova hutvā vicaranto satthu dhammadesanaṃ sutvā paṭiladdhasaddho",
  "atk-s0510a:3810_6": "satthu santike pabbajitvā vipassanāya kammaṃ katvā nacirasseva chaḷabhiñño ahosi.",
  "atk-s0510a:3810_7": "Chaḷabhiñño pana hutvā aparabhāge aciraparinibbute satthari dhammaṃ saṅgāyituṃ saṅketaṃ",
  "atk-s0510a:3810_8": "katvā mahātheresu tattha tattha viharantesu ekadivasaṃ āyasmantaṃ ānandaṃ sekhaṃyeva",
  "atk-s0510a:3810_9": "samānaṃ mahatiyā parisāya parivutaṃ dhammaṃ desentaṃ disvā tassa uparimaggādhigamāya ussāhaṃ janento –",
  "atk-s0510a:3811": "“Rukkhamūlagahanaṃ pasakkiya, nibbānaṃ hadayasmiṃ opiya;",
  "atk-s0510a:3812": "Jhāya gotama mā ca pamādo, kiṃ te biḷibiḷikā karissatī”ti. – gāthaṃ abhāsi;",
  "atk-s0510a:3813_0": "Tattha rukkhamūlagahananti rukkhamūlabhūtaṃ gahanaṃ, gahanañhi atthi, na rukkhamūlaṃ,",
  "atk-s0510a:3813_1": "rukkhamūlañca atthi, na gahanaṃ, tesu rukkhamūlaggahaṇena ṭhānassa chāyāya sampannatāya",
  "atk-s0510a:3813_2": "vātātapaparissayābhāvaṃ dīpeti, gahanaggahaṇena nivātabhāvena vātaparissayābhāvaṃ",
  "atk-s0510a:3813_3": "janasambādhābhāvañca dasseti, tadubhayena ca bhāvanāyogyataṃ. Pasakkiyāti upagantvā.",
  "atk-s0510a:3813_4": "Nibbānaṃ hadayasmiṃ opiyāti “evaṃ mayā paṭipajjitvā nibbānaṃ adhigantabba”nti nibbutiṃ",
  "atk-s0510a:3813_5": "hadaye ṭhapetvā citte katvā. Jhāyāti tilakkhaṇūpanijjhānena jhāya, vipassanābhāvanāsahitaṃ",
  "atk-s0510a:3813_6": "maggabhāvanaṃ bhāvehi. Gotamāti dhammabhaṇḍāgārikaṃ gottenālapati. Mā ca pamādoti",
  "atk-s0510a:3813_7": "adhikusalesu dhammesu mā pamādaṃ āpajji. Idāni yādiso therassa pamādo, taṃ paṭikkhepavasena",
  "atk-s0510a:3813_8": "dassento “kiṃ te biḷibiḷikā karissatī”ti āha. Tattha biḷibiḷikāti biḷibiḷikiriyā,",
  "atk-s0510a:3813_9": "biḷibiḷitisaddapavatti yathā niratthakā, evaṃ biḷibiḷikāsadisā janapaññatti. Kiṃ",
  "atk-s0510a:3813_10": "te karissatīti kīdisaṃ atthaṃ tuyhaṃ sādhessati, tasmā janapaññattiṃ pahāya sadatthapasuto",
  "atk-s0510a:3813_11": "hohīti ovādaṃ adāsi.",
  "atk-s0510a:3814_0": "Taṃ sutvā aññehi vuttena vissagandhavāyanavacanena saṃvegajāto bahudeva rattiṃ caṅkamena",
  "atk-s0510a:3814_1": "vītināmento vipassanaṃ ussukkāpetvā senāsanaṃ pavisitvā mañcake nisinnamattova “kiñci",
  "atk-s0510a:3814_2": "sayāmī”ti sīsaṃ bimbohanamasampattaṃ pādaṃ bhūmito uggataṃ sarīrassa ākāsagatakkhaṇeyeva arahattaṃ pāpuṇi.",
  "atk-s0510a:3815_0": "49. Vajjiputtatthero aparabhāge somanassajāto attano pubbacaritāpadānaṃ pakāsento",
  "atk-s0510a:3815_1": "sahassaraṃsī bhagavātiādimāha. Tattha sahassaraṃsīti ettha “anekasatasahassaraṃsī”ti",
  "atk-s0510a:3815_2": "vattabbe gāthābandhasukhatthaṃ “sahassaraṃsī”ti vuttanti veditabbaṃ. Sesaṃ suviññeyyamevāti.",
  "atk-s0510a:3816": "Vajjiputtattheraapadānavaṇṇanā samattā.",
  "atk-s0510a:3817": "6. Uttarattheraapadānavaṇṇanā",
  "atk-s0510a:3818_0": "Chaṭṭhāpadāne sumedho nāma sambuddhotiādikaṃ āyasmato uttarasāmaṇerassa apadānaṃ.",
  "atk-s0510a:3818_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3818_2": "upacinanto sumedhassa bhagavato kāle vijjādharo hutvā ākāsena vicarati. Tena ca samayena",
  "atk-s0510a:3818_3": "satthā tasseva anuggaṇhanatthaṃ vanantare aññatarasmiṃ rukkhamūle nisīdi chabbaṇṇabuddharaṃsiyo",
  "atk-s0510a:3818_4": "vissajjento. So antalikkhena gacchanto bhagavantaṃ disvā pasannamānaso ākāsato oruyha",
  "atk-s0510a:3818_5": "suvisuddhehi vipulehi kaṇikārapupphehi bhagavantaṃ pūjesi, pupphāni buddhānubhāvena",
  "atk-s0510a:3818_6": "satthu upari chattākārena aṭṭhaṃsu, so tena bhiyyosomattāya pasannacitto hutvā aparabhāge",
  "atk-s0510a:3818_7": "kālaṃ katvā tāvatiṃsesu nibbattitvā dibbasampattiṃ anubhavanto yāvatāyukaṃ tattha",
  "atk-s0510a:3818_8": "ṭhatvā tato cuto devamanussesu saṃsaranto imasmiṃ buddhuppāde rājagahe brāhmaṇamahāsālassa",
  "atk-s0510a:3818_9": "putto hutvā nibbatti, uttarotissa nāmaṃ ahosi. So viññutaṃ patto brāhmaṇavijjāsu",
  "atk-s0510a:3818_10": "nipphattiṃ gantvā jātiyā rūpena vijjāya vayena sīlācārena ca lokassa sambhāvanīyo jāto.",
  "atk-s0510a:3819_0": "Tassa taṃ sampattiṃ disvā vassakāro magadhamahāmatto attano dhītaraṃ dātukāmo hutvā",
  "atk-s0510a:3819_1": "attano adhippāyaṃ pavedesi. So nissaraṇajjhāsayatāya taṃ paṭikkhipitvā kālena kālaṃ",
  "atk-s0510a:3819_2": "dhammasenāpatiṃ payirupāsanto tassa santike dhammaṃ sutvā paṭiladdhasaddho pabbajitvā",
  "atk-s0510a:3819_3": "vattasampanno hutvā theraṃ upaṭṭhahati.",
  "atk-s0510a:3820_0": "Tena ca samayena therassa aññataro ābādho uppanno, tassa bhesajjatthāya uttaro sāmaṇero",
  "atk-s0510a:3820_1": "pātova pattacīvaramādāya vihārato nikkhanto antarāmagge taḷākassa samīpe pattaṃ ṭhapetvā",
  "atk-s0510a:3820_2": "udakasamīpaṃ gantvā mukhaṃ dhovati. Atha aññataro umaṅgacoro katakammo ārakkhapurisehi",
  "atk-s0510a:3820_3": "anubaddho aggamaggena nagarato nikkhamitvā palāyanto attanā gahitaṃ ratanabhaṇḍitaṃ",
  "atk-s0510a:3820_4": "sāmaṇerassa patte pakkhipitvā palāyi. Sāmaṇeropi pattasamīpaṃ upagato. Coraṃ anubandhantā",
  "atk-s0510a:3820_5": "rājapurisā sāmaṇerassa patte bhaṇḍikaṃ disvā “ayaṃ coro, iminā coriyaṃ kata”nti sāmaṇeraṃ",
  "atk-s0510a:3820_6": "pacchābāhaṃ bandhitvā vassakārassa brāhmaṇassa dassesuṃ. Vassakāro ca tadā rañño",
  "atk-s0510a:3820_7": "vinicchaye niyutto hutvā chejjabhejjaṃ anusāsati, so “pubbe mama vacanaṃ nādiyi,",
  "atk-s0510a:3820_8": "suddhapāsaṇḍiyesu pabbajī”ti kammaṃ asodhetvā ghātukāmattāva jīvantameva taṃ sūle uttāsesi.",
  "atk-s0510a:3821_0": "Athassa bhagavā ñāṇaparipākaṃ oloketvā taṃ ṭhānaṃ gantvā vipphurantahatthanakhamaṇimayūkhasambhinnasitābhatāya",
  "atk-s0510a:3821_1": "paggharantajātihiṅgulakasuvaṇṇarasadhāraṃ viya jālāguṇṭhitamudutalunadīghaṅgulihatthaṃ",
  "atk-s0510a:3821_2": "uttarassa sīse ṭhapetvā “uttara, idaṃ te purimakammassa phalaṃ uppannaṃ, tattha tayā",
  "atk-s0510a:3821_3": "paccavekkhaṇabalena adhivāsanā kātabbā”ti vatvā ajjhāsayānurūpaṃ dhammaṃ desesi.",
  "atk-s0510a:3821_4": "Uttaro amatābhisekasadisena satthu hatthasamphassena sañjātappasādasomanassatāya",
  "atk-s0510a:3821_5": "uḷārapītipāmojjaṃ paṭilabhitvā yathāparicitaṃ vipassanāmaggaṃ samārūḷho ñāṇassa paripākaṃ",
  "atk-s0510a:3821_6": "gatattā satthu ca desanāvilāsena tāvadeva maggapaṭipāṭiyā sabbe kilese khepetvā chaḷabhiñño",
  "atk-s0510a:3821_7": "ahosi. Chaḷabhiñño pana hutvā sūlato uṭṭhahitvā parānuddayāya ākāse ṭhatvā pāṭihāriyaṃ",
  "atk-s0510a:3821_8": "dassesi. Mahājano acchariyabbhutacittajāto ahosi. Tāvadevassa vaṇo saṃrūḷhi, so bhikkhūhi,",
  "atk-s0510a:3821_9": "“āvuso, tādisadukkhaṃ anubhavanto kathaṃ tvaṃ vipassanaṃ anuyuñjituṃ asakkhī”ti puṭṭho,",
  "atk-s0510a:3821_10": "“pageva me, āvuso, saṃsāre ādīnavo, saṅkhārānañca sabhāvo sudiṭṭho, evāhaṃ tādisaṃ",
  "atk-s0510a:3821_11": "dukkhaṃ anubhavantopi asakkhiṃ vipassanaṃ vaḍḍhetvā visesaṃ adhigantu”nti āha. “Pubbajātiyā",
  "atk-s0510a:3821_12": "daharakāle makkhikaṃ gahetvā nimbasūlakaṃ gahetvā sūlāropanakīḷaṃ paṭicca evaṃ anekajātisatesu",
  "atk-s0510a:3821_13": "sūlāropanadukkhamanubhavitvā imāya pariyosānajātiyā evarūpaṃ dukkhamanubhūta”nti āha.",
  "atk-s0510a:3822": "55. Atha aparabhāge pubbakammaṃ saritvā somanassajāto pubbacaritāpadānaṃ pakāsento sumedho nāma sambuddhotiādimāha. Tattha anuttānapadavaṇṇanameva karissāma.",
  "atk-s0510a:3823_0": "57. Vijjādharo tadā āsinti bāhirakamantādivijjāsiddhiyā ākāsagāmisamattho hutvā caraṇavasena",
  "atk-s0510a:3823_1": "taṃ vijjaṃ rakkhitvā avināsetvā pariharaṇavasena vijjādharayoni āsiṃ ahosinti attho.",
  "atk-s0510a:3823_2": "Antalikkhacaro ahanti antaṃ pariyosānaṃ koṭiṃ likhate saṃkarissatīti antalikkhaṃ.",
  "atk-s0510a:3823_3": "Atha vā antaṃ pariyosānaṃ likhyate olokiyate etenāti antalikkhaṃ, tasmiṃ antalikkhe,",
  "atk-s0510a:3823_4": "ākāse caraṇasīlo ahanti attho. Tisūlaṃ sukataṃ gayhāti tikhiṇaṃ sūlaṃ, aggaṃ āvudhaṃ.",
  "atk-s0510a:3823_5": "Tisūlaṃ sundaraṃ kataṃ, koṭṭanaghaṃsanamaddanapaharaṇavasena suṭṭhu kataṃ sūlāvudhaṃ",
  "atk-s0510a:3823_6": "gayha gahetvā ambarato gacchāmīti attho. Sesaṃ sabbaṃ heṭṭhā vuttanayattāva nayānuyogena suviññeyyamevāti.",
  "atk-s0510a:3824": "Uttarattheraapadānavaṇṇanā samattā.",
  "atk-s0510a:3825": "7. Aparauttarattheraapadānavaṇṇanā",
  "atk-s0510a:3826_0": "Sattamāpadāne nibbute lokanāthamhītiādikaṃ āyasmato aparassa uttarattherassa apadānaṃ.",
  "atk-s0510a:3826_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3826_2": "upacinanto ito catunnavutikappe siddhatthassa bhagavato kāle kulagehe nibbattitvā",
  "atk-s0510a:3826_3": "vayappatto viññutaṃ patvā sāsane laddhappasādo hutvā upāsakattaṃ nivedesi. So satthari",
  "atk-s0510a:3826_4": "parinibbute attano ñātake sannipātetvā bahupūjāsakkāraṃ saṃharitvā dhātupūjaṃ akāsi.",
  "atk-s0510a:3826_5": "So tena puññakammena devamanussesu saṃsaranto imasmiṃ buddhuppāde sākete brāhmaṇakule",
  "atk-s0510a:3826_6": "nibbattitvā uttaroti laddhanāmo vayappatto kenacideva karaṇīyena sāvatthiṃ gato kaṇḍambamūle",
  "atk-s0510a:3826_7": "kataṃ yamakapāṭihāriyaṃ disvā pasīditvā puna kāḷakārāmasuttadesanāya abhivaḍḍhamānasaddho",
  "atk-s0510a:3826_8": "pabbajitvā satthārā saddhiṃ rājagahaṃ gantvā upasampadaṃ labhitvā tatheva caranto",
  "atk-s0510a:3826_9": "vipassanaṃ paṭṭhapetvā nacirasseva chaḷabhiñño ahosi. Chaḷabhiñño pana hutvā satthari",
  "atk-s0510a:3826_10": "sāvatthiyaṃ viharante buddhupaṭṭhānatthaṃ rājagahato sāvatthiṃ upagato bhikkhūhi",
  "atk-s0510a:3826_11": "– “kiṃ, āvuso, pabbajjākiccaṃ tayā matthakaṃ pāpita”nti puṭṭho aññaṃ byākāsi.",
  "atk-s0510a:3827": "93. Arahattaṃ pana patvā somanassajāto attano pubbacaritāpadānaṃ pakāsento nibbute lokanāthamhītiādimāha. Taṃ sabbaṃ heṭṭhā vuttanayattā uttānatthamevāti.",
  "atk-s0510a:3828": "Aparauttarattheraapadānavaṇṇanā samattā.",
  "atk-s0510a:3829": "8. Bhaddajittheraapadānavaṇṇanā",
  "atk-s0510a:3830_0": "Aṭṭhamāpadāne ogayhāhaṃ pokkharaṇintiādikaṃ āyasmato bhaddajittherassa apadānaṃ.",
  "atk-s0510a:3830_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3830_2": "upacinanto padumuttarassa bhagavato kāle brāhmaṇakule nibbattitvā viññutaṃ patto",
  "atk-s0510a:3830_3": "brāhmaṇānaṃ vijjāsippesu pāraṃ gantvā kāme pahāya tāpasapabbajjaṃ pabbajitvā araññāyatane",
  "atk-s0510a:3830_4": "assamaṃ kāretvā vasanto ekadivasaṃ satthāraṃ ākāsena gacchantaṃ disvā pasannamānaso",
  "atk-s0510a:3830_5": "añjaliṃ paggayha aṭṭhāsi. Satthā tassa ajjhāsayaṃ disvā ākāsato otari. Otiṇṇassa",
  "atk-s0510a:3830_6": "pana bhagavato madhuñca bhisamuḷālañca sappikhīrañca upanāmesi, tassa taṃ bhagavā",
  "atk-s0510a:3830_7": "anukammaṃ upādāya paṭiggahetvā anumodanaṃ katvā pakkāmi. So tena puññakammena tusitesu",
  "atk-s0510a:3830_8": "nibbatto tattha yāvatāyukaṃ ṭhatvā tato cuto aparāparaṃ sugatīsuyeva saṃsaranto vipassissa",
  "atk-s0510a:3830_9": "bhagavato kāle mahaddhano seṭṭhi hutvā aṭṭhasaṭṭhibhikkhusatasahassaṃ bhojetvā ticīvarena acchādesi.",
  "atk-s0510a:3831_0": "Evaṃ bahuṃ kusalaṃ katvā devaloke nibbatti. Tattha yāvatāyukaṃ ṭhatvā tato cavitvā",
  "atk-s0510a:3831_1": "manussalokesu uppanno buddhasuññe loke pañca paccekabuddhasatāni catūhi paccayehi",
  "atk-s0510a:3831_2": "upaṭṭhahitvā tato cuto rājakule nibbattitvā rajjaṃ anusāsanto attano puttaṃ paccekabodhiṃ",
  "atk-s0510a:3831_3": "adhigantvā ṭhitaṃ upaṭṭhahitvā tassa parinibbutassa dhātuyo gahetvā cetiyaṃ katvā",
  "atk-s0510a:3831_4": "pūjesi. Evaṃ tattha tattha tāni tāni puññāni katvā imasmiṃ buddhuppāde bhaddiyanagare",
  "atk-s0510a:3831_5": "asītikoṭivibhavassa bhaddiyaseṭṭhissa ekaputtako hutvā nibbatti, bhaddajītissa nāmaṃ",
  "atk-s0510a:3831_6": "ahosi. Tassa kira issariyabhogaparivārasampatti carimabhave bodhisattassa viya ahosi.",
  "atk-s0510a:3832_0": "Tadā satthā sāvatthiyaṃ vasitvā bhaddajikumāraṃ saṅgaṇhanatthāya mahatā bhikkhusaṅghena",
  "atk-s0510a:3832_1": "saddhiṃ bhaddiyanagaraṃ gantvā jātiyāvane vasi tassa ñāṇaparipākaṃ āgamayamāno. Sopi",
  "atk-s0510a:3832_2": "uparipāsāde nisinno sīhapañjaraṃ vivaritvā olokento bhagavato santike dhammaṃ sotuṃ",
  "atk-s0510a:3832_3": "gacchantaṃ mahājanaṃ disvā, “katthāyaṃ mahājano gacchatī”ti pucchitvā taṃ kāraṇaṃ",
  "atk-s0510a:3832_4": "sutvā sayampi mahatā parivārena satthu santikaṃ gantvā dhammaṃ suṇanto sabbābharaṇapaṭimaṇḍitova",
  "atk-s0510a:3832_5": "sabbakilese khepetvā arahattaṃ pāpuṇi. Arahatte pana tena adhigate satthā bhaddiyaseṭṭhiṃ",
  "atk-s0510a:3832_6": "āmantesi – “tava putto alaṅkatapaṭiyatto dhammaṃ suṇanto arahatte patiṭṭhāsi, tenassa",
  "atk-s0510a:3832_7": "idāneva pabbajituṃ yuttaṃ, no ce pabbajissati, parinibbāyissatī”ti. Seṭṭhi “na mayhaṃ",
  "atk-s0510a:3832_8": "puttassa daharasseva sato parinibbānena kiccaṃ atthi, pabbājetha na”nti āha. Taṃ",
  "atk-s0510a:3832_9": "satthā pabbājetvā upasampādetvā tattha sattāhaṃ vasitvā koṭigāmaṃ pāpuṇi, so ca gāmo",
  "atk-s0510a:3832_10": "gaṅgātīre ahosi. Koṭigāmavāsino ca buddhappamukhassa bhikkhusaṅghassa mahādānaṃ pavattesuṃ.",
  "atk-s0510a:3832_11": "Bhaddajitthero satthārā anumodanāya āraddhamattāya bahigāmaṃ gantvā “gaṅgātīre maggasamīpe",
  "atk-s0510a:3832_12": "satthu āgatakāle vuṭṭhahissāmī”ti kālaparicchedaṃ katvā aññatarasmiṃ rukkhamūle samāpattiṃ",
  "atk-s0510a:3832_13": "samāpajjitvā nisīdi. Mahātheresu āgacchantesupi avuṭṭhahitvā satthu āgatakāleyeva",
  "atk-s0510a:3832_14": "vuṭṭhāsi. Puthujjanā bhikkhū – “ayaṃ adhunā pabbajito, mahātheresu āgacchantesu mānathaddho",
  "atk-s0510a:3832_15": "hutvā na vuṭṭhāsī”ti ujjhāyiṃsu.",
  "atk-s0510a:3833_0": "Koṭigāmavāsino satthu bhikkhusaṅghassa ca bahū nāvāsaṅghāṭe bandhiṃsu. Satthā “bhaddajissānubhāvaṃ",
  "atk-s0510a:3833_1": "pakāsemī”ti nāvāya ṭhatvā “kahaṃ bhaddajī”ti pucchi. Bhaddajitthero – “sohaṃ, bhante”ti",
  "atk-s0510a:3833_2": "satthāraṃ upasaṅkamitvā añjaliṃ katvā aṭṭhāsi. Satthā “ehi, bhaddaji, amhehi saddhiṃ",
  "atk-s0510a:3833_3": "ekanāvaṃ abhiruhā”ti. So uppatitvā satthu ṭhitanāvāyaṃ aṭṭhāsi. Satthā gaṅgāya majjhe",
  "atk-s0510a:3833_4": "gatakāle, “bhaddaji, tayā mahāpanādakāle ajjhāvuṭṭharatanapāsādo kaha”nti āha. “Imasmiṃ",
  "atk-s0510a:3833_5": "ṭhāne nimuggo, bhante”ti. “Tena hi, bhaddaji, sabrahmacārīnaṃ kaṅkhaṃ chindā”ti.",
  "atk-s0510a:3833_6": "Tasmiṃ khaṇe thero satthāraṃ vanditvā iddhibalena gantvā pāsādathūpikaṃ pādaṅgulantarena",
  "atk-s0510a:3833_7": "sannirujjhitvā pañcavīsatiyojanaṃ pāsādaṃ gahetvā ākāse uppati, uppatanto ca paññāsayojanāni",
  "atk-s0510a:3833_8": "ukkhipi. Athassa purimabhave ñātakā pāsādagatena lobhena macchakacchapamaṇḍūkā hutvā",
  "atk-s0510a:3833_9": "nibbattā tasmiṃ pāsāde uṭṭhahante parivattitvā patiṃsu. Satthā te sampatante disvā",
  "atk-s0510a:3833_10": "“ñātakā te, bhaddaji, kilamantī”ti āha. Thero satthu vacanena pāsādaṃ vissajjesi.",
  "atk-s0510a:3833_11": "Pāsādo yathāṭhāneyeva patiṭṭhahi. Satthā pāraṅgato bhikkhūhi – “kadā, bhante, bhaddajittherena",
  "atk-s0510a:3833_12": "ayaṃ pāsādo ajjhāvuṭṭho”ti puṭṭho mahāpanādajātakaṃ kathetvā bahujanaṃ dhammāmataṃ pāyesi.",
  "atk-s0510a:3834_0": "98. Thero pana arahattaṃ patto pubbasambhāraṃ saritvā somanassajāto pubbacaritāpadānaṃ",
  "atk-s0510a:3834_1": "pakāsetuṃ ogayhāhaṃ pokkharaṇintiādimāha. Tattha ogayhāhaṃ pokkharaṇinti puthunānāanekamahoghehi",
  "atk-s0510a:3834_2": "khaṇitattā “pokkharaṇī”ti laddhanāmaṃ jalāsayaṃ ogayha ogahetvā pavisitvā ajjhogāhetvā",
  "atk-s0510a:3834_3": "ghāsahetukhādanatthāya tattha pokkharaṇiyaṃ pavisitvā bhisaṃ padumapuṇḍarīkamūlaṃ",
  "atk-s0510a:3834_4": "uddharāmīti attho. Sesaṃ heṭṭhā vuttanayattā uttānapadatthattā ca nayānusārena suviññeyyamevāti.",
  "atk-s0510a:3835": "Bhaddajittheraapadānavaṇṇanā samattā.",
  "atk-s0510a:3836": "9. Sivakattheraapadānavaṇṇanā",
  "atk-s0510a:3837_0": "Navamāpadāne esanāya carantassātiādikaṃ āyasmato sivakattherassa apadānaṃ. Ayampi",
  "atk-s0510a:3837_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3837_2": "vipassissa bhagavato kāle kulagehe nibbattitvā viññutaṃ patto ekadivasaṃ bhagavantaṃ",
  "atk-s0510a:3837_3": "piṇḍāya carantaṃ disvā pasannamānaso pattaṃ ādāya kummāsassa pūretvā adāsi. So tena",
  "atk-s0510a:3837_4": "puññakammena devamanussesu saṃsaranto imasmiṃ buddhuppāde rājagahe brāhmaṇakulagehe",
  "atk-s0510a:3837_5": "nibbattitvā sivakotissa nāmaṃ ahosi. So vayappatto vijjāsippesu nipphattiṃ gato nekkhammajjhāsayatāya",
  "atk-s0510a:3837_6": "kāme pahāya tāpasapabbajjaṃ pabbajitvā vicaranto satthāraṃ upasaṅkamitvā dhammaṃ",
  "atk-s0510a:3837_7": "sutvā paṭiladdhasaddho pabbajitvā vipassanāya kammaṃ karonto nacirasseva arahattaṃ pāpuṇi.",
  "atk-s0510a:3838": "117. Arahattaṃ patvā somanassajāto attano pubbacaritāpadānaṃ pakāsento esanāya carantassātiādimāha. Taṃ sabbaṃ suviññeyyamevāti.",
  "atk-s0510a:3839": "Sivakattheraapadānavaṇṇanā samattā.",
  "atk-s0510a:3840": "10. Upavānattheraapadānavaṇṇanā",
  "atk-s0510a:3841_0": "Dasamāpadāne padumuttaro nāma jinotiādikaṃ āyasmato upavānattherassa apadānaṃ. Ayaṃ",
  "atk-s0510a:3841_1": "kira purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a:3841_2": "kenaci kammacchiddena padumuttarassa bhagavato kāle dalliddakule nibbattitvā viññutaṃ",
  "atk-s0510a:3841_3": "patto bhagavati parinibbute tassa dhātuṃ gahetvā manussadevanāgagaruḷayakkhakumbhaṇḍagandhabbehi",
  "atk-s0510a:3841_4": "sattaratanamaye sattayojanike thūpe kate tattha sudhotaṃ attano uttarāsaṅgaṃ veḷagge",
  "atk-s0510a:3841_5": "ābandhitvā dhajaṃ katvā pūjaṃ akāsi. Taṃ gahetvā abhisammatako nāma yakkhasenāpati",
  "atk-s0510a:3841_6": "devehi cetiyapūjārakkhaṇatthaṃ ṭhapito adissamānakāyo ākāse dhārento cetiyaṃ tikkhattuṃ",
  "atk-s0510a:3841_7": "padakkhiṇaṃ akāsi. Taṃ disvā bhiyyosomattāya pasannamānaso ahosi. So tena puññakammena",
  "atk-s0510a:3841_8": "devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā",
  "atk-s0510a:3841_9": "upavānoti laddhanāmo vayappatto jetavanapaṭiggahaṇe buddhānubhāvaṃ disvā paṭiladdhasaddho",
  "atk-s0510a:3841_10": "pabbajitvā vipassanāya kammaṃ karonto chaḷabhiñño ahosi. Athāyasmā upavāno bhagavato",
  "atk-s0510a:3841_11": "upaṭṭhāko ahosi. Tena ca samayena bhagavato vātābādho uppajji. Therassa gihisahāyo",
  "atk-s0510a:3841_12": "devahito nāma brāhmaṇo sāvatthiyaṃ paṭivasati. So theraṃ catūhi paccayehi pavāresi.",
  "atk-s0510a:3841_13": "Athāyasmā upavāno nivāsetvā pattacīvaraṃ gahetvā tassa brāhmaṇassa nivesanaṃ upagañchi.",
  "atk-s0510a:3841_14": "Brāhmaṇo “kenaci maññe payojanena thero āgato bhavissatī”ti ñatvā “vadeyyātha, bhante,",
  "atk-s0510a:3841_15": "kenattho”ti āha. Thero tassa brāhmaṇassa payojanaṃ ācikkhanto –",
  "atk-s0510a:3842": "“Arahaṃ sugato loke, vātehābādhiko muni;",
  "atk-s0510a:3843": "Sace uṇhodakaṃ atthi, munino dehi brāhmaṇa.",
  "atk-s0510a:3844": "“Pūjito pūjaneyyānaṃ, sakkareyyāna sakkato;",
  "atk-s0510a:3845": "Apacitopaceyyānaṃ, tassa icchāmi hātave”ti. –",
  "atk-s0510a:3846": "Gāthādvayaṃ abhāsi.",
  "atk-s0510a:3847_0": "Tassattho – yo imasmiṃ loke pūjaneyyānaṃ pūjetabbehi sakkādīhi devehi mahābrahmādīhi",
  "atk-s0510a:3847_1": "ca brahmehi pūjito, sakkareyyānaṃ sakkātabbehi bimbisārakosalarājādīhi sakkato, apaceyyānaṃ",
  "atk-s0510a:3847_2": "apacāyitabbehi mahesīhi khīṇāsavehi apacito, kilesehi ārakattādinā arahaṃ, sobhanagamanādinā",
  "atk-s0510a:3847_3": "sugato sabbaññū muni mayhaṃ satthā devadevo sakkānaṃ atisakko brahmānaṃ atibrahmā,",
  "atk-s0510a:3847_4": "so dāni vātehi vātahetu vātakkhobhanimittaṃ ābādhiko jāto. Sace, brāhmaṇa, uṇhodakaṃ",
  "atk-s0510a:3847_5": "atthi, tassa vātābādhavūpasamanatthaṃ taṃ hātave upanetuṃ icchāmīti.",
  "atk-s0510a:3848": "Taṃ sutvā brāhmaṇo uṇhodakaṃ tadanurūpaṃ vātaharañca bhesajjaṃ bhagavato upanāmesi. Tena ca satthu rogo vūpasami. Tassa bhagavā anumodanaṃ akāsi.",
  "atk-s0510a:3849_0": "122. Athāyasmā upavāno aparabhāge attano pubbakammaṃ saritvā somanassajāto pubbacaritāpadānaṃ",
  "atk-s0510a:3849_1": "pakāsento padumuttaro nāma jinotiādimāha. Tattha padumuttarotiādīni pubbe vuttatthāneva.",
  "atk-s0510a:3850": "123. Mahājanā samāgammāti sakalajambudīpavāsino rāsibhūtāti attho. Citakaṃ katvāti yojanubbedhaṃ candanarāsicitakaṃ katvā bhagavato sarīraṃ tattha abhiropayiṃsūti sambandho.",
  "atk-s0510a:3851": "124. Sarīrakiccaṃ katvānāti ādahanāti agginā dahanakiccaṃ katvāti attho.",
  "atk-s0510a:3852": "127-28. Jaṅghā maṇimayā āsīti manussehi katathūpe jaṅghā pupphavāhatthaṃ caritaṭṭhānaṃ maṇimayā indanīlamaṇinā katāti attho. Mayampīti sabbe devā thūpaṃ karissāmāti attho.",
  "atk-s0510a:3853_0": "129. Dhātu āveṇikā natthīti devamanussehi visuṃ visuṃ cetiyaṃ kātuṃ āveṇikā visuṃ",
  "atk-s0510a:3853_1": "dhātu natthi, taṃ dassento sarīraṃ ekapiṇḍitanti āha. Adhiṭṭhānabalena sakalasarīradhātu",
  "atk-s0510a:3853_2": "ekaghanasilāmayapaṭimā viya ekameva ahosīti attho. Imamhi buddhathūpamhīti sakalajambudīpavāsīhi",
  "atk-s0510a:3853_3": "katamhi imamhi suvaṇṇathūpamhi mayaṃ sabbe samāgantvā kañcukathūpaṃ karissāmāti attho.",
  "atk-s0510a:3854_0": "133. Indanīlaṃ mahānīlanti indīvarapupphavaṇṇābhaṃ maṇi indanīlamaṇi. Tato adhikavaṇṇatā",
  "atk-s0510a:3854_1": "mahāmaṇi indanīlamaṇayo ca mahānīlamaṇayo ca jotirasamaṇijātiraṅgamaṇayo ca ekato",
  "atk-s0510a:3854_2": "sannipātetvā rāsī katvā suvaṇṇathūpe kañcukathūpaṃ katvā achādayunti sambandho.",
  "atk-s0510a:3855": "144. Paccekaṃ buddhaseṭṭhassāti buddhuttamassa pati ekaṃ visuṃ uparichadanena thūpaṃ akaṃsūti attho.",
  "atk-s0510a:3856_0": "147. Kumbhaṇḍā guyhakā tathāti kumbhamattāni aṇḍāni yesaṃ devānaṃ te kumbhaṇḍā, paṭicchādetvā",
  "atk-s0510a:3856_1": "niguhitvā paṭicchādanato garuḷā guyhakā nāma jātā, te kumbhaṇḍā guyhakāpi thūpaṃ akaṃsūti attho.",
  "atk-s0510a:3857": "151. Atibhonti na tassābhāti tassa cetiyassa pabhaṃ candasūriyatārakānaṃ pabhā na atibhonti, na ajjhottharantīti attho.",
  "atk-s0510a:3858": "158. Ahampi kāraṃ kassāmīti tādino lokanāthassa thūpasmiṃ ahampi kāraṃ puññakiriyaṃ kusalakammaṃ dhajapaṭākapūjaṃ karissāmīti attho.",
  "atk-s0510a:3859": "Upavānattheraapadānavaṇṇanā samattā.",
  "atk-s0510a:3860": "11. Raṭṭhapālattheraapadānavaṇṇanā",
  "atk-s0510a:3861_0": "Ekādasamāpadāne padumuttarassa bhagavatotiādikaṃ āyasmato raṭṭhapālattherassa apadānaṃ.",
  "atk-s0510a:3861_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni",
  "atk-s0510a:3861_2": "upacinanto padumuttarassa bhagavato kāle tassa uppattito puretarameva haṃsavatīnagare",
  "atk-s0510a:3861_3": "gahapatimahāsālakule nibbattitvā vayappatto pitu accayena gharāvāse patiṭṭhito ratanakoṭṭhāgārakammikena",
  "atk-s0510a:3861_4": "dassitaṃ aparimāṇaṃ kulavaṃsānugataṃ dhanaṃ disvā “imaṃ ettakaṃ dhanarāsiṃ mayhaṃ",
  "atk-s0510a:3861_5": "ayyakapayyakādayo attanā saddhiṃ gahetvā gantuṃ nāsakkhiṃsu, mayā pana gahetvā gantuṃ",
  "atk-s0510a:3861_6": "vaṭṭatī”ti cintetvā kapaṇaddhikādīnaṃ mahādānaṃ deti. So abhiññālābhiṃ ekaṃ tāpasaṃ",
  "atk-s0510a:3861_7": "upaṭṭhahanto tena devalokādhipacce uyyojito yāvajīvaṃ puññāni katvā tato cuto devo",
  "atk-s0510a:3861_8": "hutvā nibbatti. So tattha devaloke devarajjaṃ karonto yāvatāyukaṃ ṭhatvā tato cuto",
  "atk-s0510a:3861_9": "manussaloke bhinnaṃ raṭṭhaṃ sandhāretuṃ samatthassa kulassa ekaputto hutvā nibbatti.",
  "atk-s0510a:3861_10": "Tena ca samayena padumuttaro nāma bhagavā loke uppajjitvā pavattitavaradhammacakko",
  "atk-s0510a:3861_11": "veneyyasattaṃ nibbānamahānagarasaṅkhātakhemantabhūmiṃ sampāpesi. Atha so kulaputto",
  "atk-s0510a:3861_12": "anukkamena viññutaṃ patto ekadivasaṃ upāsakehi saddhiṃ vihāraṃ gato satthāraṃ dhammaṃ",
  "atk-s0510a:3861_13": "desentaṃ disvā pasannacitto parisapariyante nisīdi.",
  "atk-s0510a:3862_0": "Tena ca samayena satthā ekaṃ bhikkhuṃ saddhāpabbajitānaṃ aggaṭṭhāne ṭhapesi, taṃ",
  "atk-s0510a:3862_1": "disvā pasannamānaso tadatthāya cittaṃ ṭhapetvā satasahassabhikkhuparivārassa bhagavato",
  "atk-s0510a:3862_2": "mahatā sakkārena sattāhaṃ mahādānaṃ pavattetvā paṇidhānaṃ akāsi. Satthā tassa anantarāyena",
  "atk-s0510a:3862_3": "ijjhanabhāvaṃ disvā “anāgate gotamassa nāma sammāsambuddhassa sāsane saddhāpabbajitānaṃ",
  "atk-s0510a:3862_4": "aggo bhavissatī”ti byākāsi. So satthāraṃ bhikkhusaṅghañca vanditvā uṭṭhāyāsanā pakkāmi.",
  "atk-s0510a:3862_5": "So tattha yāvatāyukaṃ puññāni katvā tato cavitvā devamanussesu saṃsaranto ito dvānavutikappe",
  "atk-s0510a:3862_6": "phussassa bhagavato kāle satthu vemātikabhātikesu tīsu rājaputtesu satthāraṃ upaṭṭhahantesu",
  "atk-s0510a:3862_7": "tesaṃ puññakiriyāya sahāyakiccaṃ akāsi. Evaṃ tattha tattha bhave taṃ taṃ bahuṃ kusalaṃ",
  "atk-s0510a:3862_8": "upacinitvā sugatīsuyeva saṃsaranto imasmiṃ buddhuppāde kururaṭṭhe thullakoṭṭhikanigame",
  "atk-s0510a:3862_9": "raṭṭhapālaseṭṭhigehe nibbatti, tassa bhinnaṃ raṭṭhaṃ sandhāretuṃ samatthe kule nibbattattā",
  "atk-s0510a:3862_10": "raṭṭhapāloti vaṃsānugatameva nāmaṃ ahosi. So mahatā parivārena vaḍḍhanto anukkamena",
  "atk-s0510a:3862_11": "yobbanaṃ patto mātāpitūhi patirūpena dārena saṃyojetvā mahante ca yase patiṭṭhāpito",
  "atk-s0510a:3862_12": "dibbasampattisadisaṃ sampattiṃ paccanubhoti. Atha bhagavā kururaṭṭhe janapadacārikaṃ",
  "atk-s0510a:3862_13": "caranto thullakoṭṭhikaṃ anupāpuṇi. Taṃ sutvā raṭṭhapālo kulaputto satthāraṃ upasaṅkamitvā",
  "atk-s0510a:3862_14": "satthu santike dhammaṃ sutvā paṭiladdhasaddho sattavāre bhattacchede katvā kicchena",
  "atk-s0510a:3862_15": "kasirena mātāpitaro anujānāpetvā satthāraṃ upasaṅkamitvā pabbajjaṃ yācitvā satthu",
  "atk-s0510a:3862_16": "āṇattiyā aññatarassa therassa santike pabbajitvā yonisomanasikārena kammaṃ karonto",
  "atk-s0510a:3862_17": "vipassanaṃ vaḍḍhetvā arahattaṃ pāpuṇi.",
  "atk-s0510a:3863_0": "179-180. Athāyasmā aparabhāge attano pubbakammaṃ saritvā somanassajāto pubbacaritāpadānaṃ",
  "atk-s0510a:3863_1": "pakāsento padumuttarassa bhagavatotiādimāha. Sunāgo so mayā dinnoti tadā mahādhanaseṭṭhi",
  "atk-s0510a:3863_2": "hutvā sabbaṃ sāpateyyaṃ dānamukhe vissajjanasamaye sattappatiṭṭho sundaro nāgo hatthirājā",
  "atk-s0510a:3863_3": "mayā dinno ahosi. Taṃ dassento īsādantotiādimāha. Īsādanto rathaīsappamāṇadanto,",
  "atk-s0510a:3863_4": "so mayā dinno hatthināgo. Urūḷhavāti rājāvahanayoggasamattho, rājāraho vā. Setacchattoti",
  "atk-s0510a:3863_5": "alaṅkāratthāya upaṭṭhahanasetacchattasahitoti attho. Pasobhitoti ārohapariṇāhavā",
  "atk-s0510a:3863_6": "rūpasobhāhi sampannoti attho. Sakappano sahatthipoti hatthialaṅkārasahito hatthigopakasahitoti",
  "atk-s0510a:3863_7": "attho. Itthambhūto hatthināgo padumuttarassa bhagavato mayā dinnoti attho.",
  "atk-s0510a:3864": "181. Mayā bhattaṃ kāretvānāti mayā kārāpitavihāre vasantānaṃ koṭisaṅkhānaṃ bhikkhūnaṃ niccabhattaṃ paṭṭhapetvā mahesino niyyādesinti sambandho.",
  "atk-s0510a:3865": "183. Jalajuttamanāmakoti jalato jāto jalajo, kiṃ taṃ? Padumaṃ, padumena samānanāmattā uttamattā ca padumuttaro nāma bhagavāti attho. Sesaṃ sabbattha uttānatthamevāti.",
  "atk-s0510a:3866": "Raṭṭhapālattheraapadānavaṇṇanā samattā.",
  "atk-s0510a:3867": "Chappaññāsamamahāvaggavaṇṇanā samattā.",
  "atk-s0510a:3868": "Iti visuddhajanavilāsiniyā apadāna-aṭṭhakathāya",
  "atk-s0510a:3869": "Ettāvatā buddhapaccekabuddhasāvakattherāpadāna-aṭṭhakathā samattā.",
  "atk-s0510a:3870": "Nigamanakathā",
  "atk-s0510a:3871_0": "Sīhaḷadīpake appicchatādiguṇavantānaṃ theravaṃsappadīpānaṃ ānandattherādīnaṃ sabbasattānaṃ",
  "atk-s0510a:3871_1": "taṇhāmānadiṭṭhādayo chedananiggahavivecanādyatthaṃ sattahi māsehi ativiya ārādhanena",
  "atk-s0510a:3871_2": "laddhakosallena bodhisambhāraṃ gavesantena satidhitigativīriyaparakkamantena mahāsamantaguṇasobhanena",
  "atk-s0510a:3871_3": "tipiṭakadharena paṇḍitena ābhataṃ imaṃ apadāna-aṭṭhakathaṃ sabbo sadevaloko jānātūti.",
  "atk-s0510a:3872": "Anena lobhādimalā pajānaṃ, cakkhādirogā vividhā ca dukkhā;",
  "atk-s0510a:3873": "Kalahādibhayā dukkhitā jātā, corādayonatthakarā ca loke.",
  "atk-s0510a:3874": "Nassantu me pañca verā ca pāpā, nassantu gimhe yathā vuṭṭhivātā;",
  "atk-s0510a:3875": "Aṭṭhaṅgikamaggavarena patvā, nibbānapuraṃ paṭipādayāmi.",
  "atk-s0510a:3876": "Sabbadiṭṭhiñca maddanto, rāgadosādipāpake;",
  "atk-s0510a:3877": "Saṃsāravaṭṭaṃ chinditvā, upemi saggamokkhake.",
  "atk-s0510a:3878": "Āṇākhettamhi sabbattha, avīcimhi bhavaggato;",
  "atk-s0510a:3879": "Sabbe dhammānuyāyantu, tayo lokā utupi cāti.",
  "atk-s0510a:3880": "Apadāna-aṭṭhakathā samattā."
}