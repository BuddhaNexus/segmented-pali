{
  "atk-vin01a0:0": "Namo tassa bhagavato arahato sammāsambuddhassa",
  "atk-vin01a0:1": "Vinayapiṭake",
  "atk-vin01a0:2": "Pārājikakaṇḍa-aṭṭhakathā (paṭhamo bhāgo)",
  "atk-vin01a0:3": "Ganthārambhakathā",
  "atk-vin01a0:4": "Yo kappakoṭīhipi appameyyaṃ;",
  "atk-vin01a0:5": "Kālaṃ karonto atidukkarāni;",
  "atk-vin01a0:6": "Khedaṃ gato lokahitāya nātho;",
  "atk-vin01a0:7": "Namo mahākāruṇikassa tassa.",
  "atk-vin01a0:8": "Asambudhaṃ buddhanisevitaṃ yaṃ;",
  "atk-vin01a0:9": "Bhavābhavaṃ gacchati jīvaloko;",
  "atk-vin01a0:10": "Namo avijjādikilesajāla-",
  "atk-vin01a0:11": "Viddhaṃsino dhammavarassa tassa.",
  "atk-vin01a0:12": "Guṇehi yo sīlasamādhipaññā-",
  "atk-vin01a0:13": "Vimuttiñāṇappabhutīhi yutto;",
  "atk-vin01a0:14": "Khettaṃ janānaṃ kusalatthikānaṃ;",
  "atk-vin01a0:15": "Tamariyasaṅghaṃ sirasā namāmi.",
  "atk-vin01a0:16": "Iccevamaccantanamassaneyyaṃ;",
  "atk-vin01a0:17": "Namassamāno ratanattayaṃ yaṃ;",
  "atk-vin01a0:18": "Puññābhisandaṃ vipulaṃ alatthaṃ;",
  "atk-vin01a0:19": "Tassānubhāvena hatantarāyo.",
  "atk-vin01a0:20": "Yasmiṃ ṭhite sāsanamaṭṭhitassa;",
  "atk-vin01a0:21": "Patiṭṭhitaṃ hoti susaṇṭhitassa;",
  "atk-vin01a0:22": "Taṃ vaṇṇayissaṃ vinayaṃ amissaṃ;",
  "atk-vin01a0:23": "Nissāya pubbācariyānubhāvaṃ.",
  "atk-vin01a0:24": "Kāmañca pubbācariyāsabhehi;",
  "atk-vin01a0:25": "Ñāṇambuniddhotamalāsavehi;",
  "atk-vin01a0:26": "Visuddhavijjāpaṭisambhidehi;",
  "atk-vin01a0:27": "Saddhammasaṃvaṇṇanakovidehi.",
  "atk-vin01a0:28": "Sallekhiye nosulabhūpamehi;",
  "atk-vin01a0:29": "Mahāvihārassa dhajūpamehi;",
  "atk-vin01a0:30": "Saṃvaṇṇitoyaṃ vinayo nayehi;",
  "atk-vin01a0:31": "Cittehi sambuddhavaranvayehi.",
  "atk-vin01a0:32": "Saṃvaṇṇanā sīhaḷadīpakena;",
  "atk-vin01a0:33": "Vākyena esā pana saṅkhatattā;",
  "atk-vin01a0:34": "Na kiñci atthaṃ abhisambhuṇāti;",
  "atk-vin01a0:35": "Dīpantare bhikkhujanassa yasmā.",
  "atk-vin01a0:36": "Tasmā imaṃ pāḷinayānurūpaṃ;",
  "atk-vin01a0:37": "Saṃvaṇṇanaṃ dāni samārabhissaṃ;",
  "atk-vin01a0:38": "Ajjhesanaṃ buddhasirivhayassa;",
  "atk-vin01a0:39": "Therassa sammā samanussaranto.",
  "atk-vin01a0:40": "Saṃvaṇṇanaṃ tañca samārabhanto;",
  "atk-vin01a0:41": "Tassā mahāaṭṭhakathaṃ sarīraṃ;",
  "atk-vin01a0:42": "Katvā mahāpaccariyaṃ tatheva;",
  "atk-vin01a0:43": "Kurundināmādisu vissutāsu.",
  "atk-vin01a0:44": "Vinicchayo aṭṭhakathāsu vutto;",
  "atk-vin01a0:45": "Yo yuttamatthaṃ apariccajanto;",
  "atk-vin01a0:46": "Tatopi antogadhatheravādaṃ;",
  "atk-vin01a0:47": "Saṃvaṇṇanaṃ samma samārabhissaṃ.",
  "atk-vin01a0:48": "Taṃ me nisāmentu pasannacittā;",
  "atk-vin01a0:49": "Therā ca bhikkhū navamajjhimā ca;",
  "atk-vin01a0:50": "Dhammappadīpassa tathāgatassa;",
  "atk-vin01a0:51": "Sakkacca dhammaṃ patimānayantā.",
  "atk-vin01a0:52": "Buddhena dhammo vinayo ca vutto;",
  "atk-vin01a0:53": "Yo tassa puttehi tatheva ñāto;",
  "atk-vin01a0:54": "So yehi tesaṃ matimaccajantā;",
  "atk-vin01a0:55": "Yasmā pure aṭṭhakathā akaṃsu.",
  "atk-vin01a0:56": "Tasmā hi yaṃ aṭṭhakathāsu vuttaṃ;",
  "atk-vin01a0:57": "Taṃ vajjayitvāna pamādalekhaṃ;",
  "atk-vin01a0:58": "Sabbampi sikkhāsu sagāravānaṃ;",
  "atk-vin01a0:59": "Yasmā pamāṇaṃ idha paṇḍitānaṃ.",
  "atk-vin01a0:60": "Tato ca bhāsantarameva hitvā;",
  "atk-vin01a0:61": "Vitthāramaggañca samāsayitvā;",
  "atk-vin01a0:62": "Vinicchayaṃ sabbamasesayitvā;",
  "atk-vin01a0:63": "Tantikkamaṃ kiñci avokkamitvā.",
  "atk-vin01a0:64": "Suttantikānaṃ vacanānamatthaṃ;",
  "atk-vin01a0:65": "Suttānurūpaṃ paridīpayantī;",
  "atk-vin01a0:66": "Yasmā ayaṃ hessati vaṇṇanāpi;",
  "atk-vin01a0:67": "Sakkacca tasmā anusikkhitabbāti.",
  "atk-vin01a0:68": "Bāhiranidānakathā",
  "atk-vin01a0:69_0": "Tattha taṃ vaṇṇayissaṃ vinayanti vuttattā vinayo tāva vavatthapetabbo. Tenetaṃ vuccati",
  "atk-vin01a0:69_1": "– “vinayo nāma idha sakalaṃ vinayapiṭakaṃ adhippeta”nti. Saṃvaṇṇanatthaṃ panassa ayaṃ mātikā –",
  "atk-vin01a0:70": "Vuttaṃ yena yadā yasmā, dhāritaṃ yena cābhataṃ;",
  "atk-vin01a0:71": "Yatthappatiṭṭhitacetametaṃ vatvā vidhiṃ tato.",
  "atk-vin01a0:72": "Tenātiādipāṭhassa, atthaṃ nānappakārato;",
  "atk-vin01a0:73": "Dassayanto karissāmi, vinayassatthavaṇṇananti.",
  "atk-vin01a0:74_0": "Tattha vuttaṃ yena yadā yasmāti idaṃ tāva vacanaṃ “tena samayena buddho bhagavā verañjāyaṃ",
  "atk-vin01a0:74_1": "viharatī”ti evamādivacanaṃ sandhāya vuttaṃ. Idañhi buddhassa bhagavato attapaccakkhavacanaṃ",
  "atk-vin01a0:74_2": "na hoti, tasmā vattabbametaṃ “idaṃ vacanaṃ kena vuttaṃ, kadā vuttaṃ, kasmā ca vutta”nti?",
  "atk-vin01a0:74_3": "Āyasmatā upālittherena vuttaṃ, tañca pana paṭhamamahāsaṅgītikāle.",
  "atk-vin01a0:75": "Paṭhamamahāsaṅgītikathā",
  "atk-vin01a0:76_0": "Paṭhamamahāsaṅgīti nāma cesā kiñcāpi pañcasatikasaṅgītikkhandhake vuttā, nidānakosallatthaṃ",
  "atk-vin01a0:76_1": "pana idhāpi iminā nayena veditabbā. Dhammacakkappavattanañhi ādiṃ katvā yāva subhaddaparibbājakavinayanā",
  "atk-vin01a0:76_2": "katabuddhakicce kusinārāyaṃ upavattane mallānaṃ sālavane yamakasālānamantare visākhapuṇṇamadivase",
  "atk-vin01a0:76_3": "paccūsasamaye anupādisesāya nibbānadhātuyā parinibbute bhagavati lokanāthe, bhagavato",
  "atk-vin01a0:76_4": "parinibbāne sannipatitānaṃ sattannaṃ bhikkhusatasahassānaṃ saṅghatthero āyasmā mahākassapo",
  "atk-vin01a0:76_5": "sattāhaparinibbute bhagavati, subhaddena vuḍḍhapabbajitena “alaṃ, āvuso, mā socittha,",
  "atk-vin01a0:76_6": "mā paridevittha, sumuttā mayaṃ tena mahāsamaṇena; upaddutā ca homa – ‘idaṃ vo kappati,",
  "atk-vin01a0:76_7": "idaṃ vo na kappatī’ti! Idāni pana mayaṃ yaṃ icchissāma taṃ karissāma, yaṃ na icchissāma",
  "atk-vin01a0:76_8": "na taṃ karissāmā”ti vuttavacanamanussaranto “ṭhānaṃ kho panetaṃ vijjati yaṃ pāpabhikkhū",
  "atk-vin01a0:76_9": "atītasatthukaṃ pāvacananti maññamānā pakkhaṃ labhitvā nacirasseva saddhammaṃ antaradhāpeyyuṃ,",
  "atk-vin01a0:76_10": "yāva ca dhammavinayo tiṭṭhati tāva anatītasatthukameva pāvacanaṃ hoti. Vuttañhetaṃ bhagavatā –",
  "atk-vin01a0:77": "‘Yo vo, ānanda, mayā dhammo ca vinayo ca desito paññatto, so vo mamaccayena satthā’ti.",
  "atk-vin01a0:78": "“Yaṃnūnāhaṃ dhammañca vinayañca saṅgāyeyyaṃ, yathayidaṃ sāsanaṃ addhaniyaṃ assa ciraṭṭhitikaṃ.",
  "atk-vin01a0:79": "Yaṃ cāhaṃ bhagavatā –",
  "atk-vin01a0:80": "‘Dhāressasi pana me tvaṃ, kassapa, sāṇāni paṃsukūlāni nibbasanānī’ti vatvā cīvare sādhāraṇaparibhogena ceva,",
  "atk-vin01a0:81_0": "‘Ahaṃ, bhikkhave, yāvade ākaṅkhāmi vivicceva kāmehi…pe… paṭhamaṃ jhānaṃ upasampajja",
  "atk-vin01a0:81_1": "viharāmi; kassapopi, bhikkhave, yāvade ākaṅkhati vivicceva kāmehi…pe… paṭhamaṃ jhānaṃ",
  "atk-vin01a0:81_2": "upasampajja viharatī’ti –",
  "atk-vin01a0:82_0": "Evamādinā nayena navānupubbavihārachaḷabhiññāppabhede uttarimanussadhamme attanā",
  "atk-vin01a0:82_1": "samasamaṭṭhapanena ca anuggahito, tassa kimaññaṃ āṇaṇyaṃ bhavissati; nanu maṃ bhagavā",
  "atk-vin01a0:82_2": "rājā viya sakakavacaissariyānuppadānena attano kulavaṃsappatiṭṭhāpakaṃ puttaṃ ‘saddhammavaṃsappatiṭṭhāpako",
  "atk-vin01a0:82_3": "me ayaṃ bhavissatī’ti mantvā iminā asādhāraṇena anuggahena anuggahesī”ti cintayanto",
  "atk-vin01a0:82_4": "dhammavinayasaṅgāyanatthaṃ bhikkhūnaṃ ussāhaṃ janesi. Yathāha –",
  "atk-vin01a0:83_0": "“Atha kho āyasmā mahākassapo bhikkhū āmantesi – ‘ekamidāhaṃ, āvuso, samayaṃ pāvāya",
  "atk-vin01a0:83_1": "kusināraṃ addhānamaggappaṭipanno mahatā bhikkhusaṅghena saddhiṃ pañcamattehi bhikkhusatehī”ti",
  "atk-vin01a0:83_2": "sabbaṃ subhaddakaṇḍaṃ vitthārato veditabbaṃ.",
  "atk-vin01a0:84": "Tato paraṃ āha –",
  "atk-vin01a0:85_0": "“Handa mayaṃ, āvuso, dhammañca vinayañca saṅgāyeyyāma. Pure adhammo dippati, dhammo",
  "atk-vin01a0:85_1": "paṭibāhiyyati; avinayo dippati, vinayo paṭibāhiyyati. Pure adhammavādino balavanto",
  "atk-vin01a0:85_2": "honti, dhammavādino dubbalā honti; avinayavādino balavanto honti, vinayavādino dubbalā hontī”ti.",
  "atk-vin01a0:86_0": "Bhikkhū āhaṃsu – “tena hi, bhante, thero bhikkhū uccinatū”ti. Thero sakalanavaṅgasatthusāsanapariyattidhare",
  "atk-vin01a0:86_1": "puthujjana-sotāpanna-sakadāgāmi-anāgāmi-sukkhavipassakakhīṇāsavabhikkhū anekasate",
  "atk-vin01a0:86_2": "anekasahasse ca vajjetvā tipiṭakasabbapariyattippabhedadhare paṭisambhidāppatte mahānubhāve",
  "atk-vin01a0:86_3": "yebhuyyena bhagavatā etadaggaṃ āropite tevijjādibhede khīṇāsavabhikkhūyeva ekūnapañcasate",
  "atk-vin01a0:86_4": "pariggahesi. Ye sandhāya idaṃ vuttaṃ – “atha kho āyasmā mahākassapo ekenūnāpañcaarahantasatāni uccinī”ti.",
  "atk-vin01a0:87_0": "Kissa pana thero ekenūnamakāsīti? Āyasmato ānandattherassa okāsakaraṇatthaṃ. Tena",
  "atk-vin01a0:87_1": "hāyasmatā sahāpi vināpi na sakkā dhammasaṅgīti kātuṃ, so hāyasmā sekkho sakaraṇīyo,",
  "atk-vin01a0:87_2": "tasmā sahāpi na sakkā; yasmā panassa kiñci dasabaladesitaṃ suttageyyādikaṃ bhagavato",
  "atk-vin01a0:87_3": "asammukhā paṭiggahitaṃ nāma natthi, tasmā vināpi na sakkā. Yadi evaṃ sekkhopi samāno",
  "atk-vin01a0:87_4": "dhammasaṅgītiyā bahukārattā therena uccinitabbo assa. Atha kasmā na uccinitoti? Parūpavādavivajjanato.",
  "atk-vin01a0:87_5": "Thero hi āyasmante ānande ativiya vissattho ahosi, tathā hi naṃ sirasmiṃ palitesu",
  "atk-vin01a0:87_6": "jātesupi “na vāyaṃ kumārako mattamaññāsī”ti kumārakavādena ovadati. Sakyakulappasuto",
  "atk-vin01a0:87_7": "cāyaṃ āyasmā tathāgatassa bhātā cūḷapituputto. Tatra hi bhikkhū chandāgamanaṃ viya",
  "atk-vin01a0:87_8": "maññamānā “bahū asekkhapaṭisambhidāppatte bhikkhū ṭhapetvā ānandaṃ sekkhapaṭisambhidāppattaṃ",
  "atk-vin01a0:87_9": "thero uccinī”ti upavadeyyuṃ, taṃ parūpavādaṃ parivajjento “ānandaṃ vinā saṅgīti na",
  "atk-vin01a0:87_10": "sakkā kātuṃ, bhikkhūnaṃyeva anumatiyā gahessāmī”ti na uccini.",
  "atk-vin01a0:88": "Atha sayameva bhikkhū ānandassatthāya theraṃ yāciṃsu. Yathāha –",
  "atk-vin01a0:89_0": "“Bhikkhū āyasmantaṃ mahākassapaṃ etadavocuṃ – ‘ayaṃ, bhante, āyasmā ānando kiñcāpi",
  "atk-vin01a0:89_1": "sekkho abhabbo chandā dosā mohā bhayā agatiṃ gantuṃ, bahu cānena bhagavato santike",
  "atk-vin01a0:89_2": "dhammo ca vinayo ca pariyatto; tena hi, bhante, thero āyasmantampi ānandaṃ uccinatū’ti.",
  "atk-vin01a0:89_3": "Atha kho āyasmā mahākassapo āyasmantampi ānandaṃ uccinī”ti.",
  "atk-vin01a0:90": "Evaṃ bhikkhūnaṃ anumatiyā uccinitena tenāyasmatā saddhiṃ pañca therasatāni ahesuṃ.",
  "atk-vin01a0:91_0": "Atha kho therānaṃ bhikkhūnaṃ etadahosi – “kattha nu kho mayaṃ dhammañca vinayañca",
  "atk-vin01a0:91_1": "saṅgāyeyyāmā”ti. Atha kho therānaṃ bhikkhūnaṃ etadahosi – “rājagahaṃ kho mahāgocaraṃ",
  "atk-vin01a0:91_2": "pahūtasenāsanaṃ, yaṃnūna mayaṃ rājagahe vassaṃ vasantā dhammañca vinayañca saṅgāyeyyāma,",
  "atk-vin01a0:91_3": "na aññe bhikkhū rājagahe vassaṃ upagaccheyyu”nti. Kasmā pana nesaṃ etadahosi? Idaṃ",
  "atk-vin01a0:91_4": "amhākaṃ thāvarakammaṃ, koci visabhāgapuggalo saṅghamajjhaṃ pavisitvā ukkoṭeyyāti.",
  "atk-vin01a0:91_5": "Athāyasmā mahākassapo ñattidutiyena kammena sāvesi, taṃ saṅgītikkhandhake vuttanayeneva ñātabbaṃ.",
  "atk-vin01a0:92_0": "Atha tathāgatassa parinibbānato sattasu sādhukīḷanadivasesu sattasu ca dhātupūjādivasesu",
  "atk-vin01a0:92_1": "vītivattesu “aḍḍhamāso atikkanto, idāni gimhānaṃ diyaḍḍho māso seso, upakaṭṭhā vassūpanāyikā”ti",
  "atk-vin01a0:92_2": "mantvā mahākassapatthero “rājagahaṃ, āvuso, gacchāmā”ti upaḍḍhaṃ bhikkhusaṅghaṃ gahetvā",
  "atk-vin01a0:92_3": "ekaṃ maggaṃ gato. Anuruddhattheropi upaḍḍhaṃ gahetvā ekaṃ maggaṃ gato. Ānandatthero",
  "atk-vin01a0:92_4": "pana bhagavato pattacīvaraṃ gahetvā bhikkhusaṅghaparivuto sāvatthiṃ gantvā rājagahaṃ",
  "atk-vin01a0:92_5": "gantukāmo yena sāvatthi tena cārikaṃ pakkāmi. Ānandattherena gatagataṭṭhāne mahāparidevo",
  "atk-vin01a0:92_6": "ahosi – “bhante ānanda, kuhiṃ satthāraṃ ṭhapetvā āgatosī”ti. Anupubbena pana sāvatthiṃ",
  "atk-vin01a0:92_7": "anuppatte there bhagavato parinibbānadivase viya mahāparidevo ahosi.",
  "atk-vin01a0:93_0": "Tatra sudaṃ āyasmā ānando aniccatādipaṭisaṃyuttāya dhammiyā kathāya taṃ mahājanaṃ",
  "atk-vin01a0:93_1": "saññāpetvā jetavanaṃ pavisitvā dasabalena vasitagandhakuṭiyā dvāraṃ vivaritvā mañcapīṭhaṃ",
  "atk-vin01a0:93_2": "nīharitvā papphoṭetvā gandhakuṭiṃ sammajjitvā milātamālākacavaraṃ chaḍḍetvā mañcapīṭhaṃ",
  "atk-vin01a0:93_3": "atiharitvā puna yathāṭhāne ṭhapetvā bhagavato ṭhitakāle karaṇīyaṃ vattaṃ sabbamakāsi.",
  "atk-vin01a0:93_4": "Atha thero bhagavato parinibbānato pabhuti ṭhānanisajjabahulattā ussannadhātukaṃ",
  "atk-vin01a0:93_5": "kāyaṃ samassāsetuṃ dutiyadivase khīravirecanaṃ pivitvā vihāreyeva nisīdi. Yaṃ sandhāya",
  "atk-vin01a0:93_6": "subhena māṇavena pahitaṃ māṇavakaṃ etadavoca –",
  "atk-vin01a0:94": "“Akālo kho, māṇavaka, atthi me ajja bhesajjamattā pītā, appeva nāma svepi upasaṅkameyyāmā”ti.",
  "atk-vin01a0:95": "Dutiyadivase cetakattherena pacchāsamaṇena gantvā subhena māṇavena puṭṭho dīghanikāye subhasuttaṃnāma dasamaṃ suttamabhāsi.",
  "atk-vin01a0:96_0": "Atha thero jetavanavihāre khaṇḍaphullappaṭisaṅkharaṇaṃ kārāpetvā upakaṭṭhāya vassūpanāyikāya",
  "atk-vin01a0:96_1": "rājagahaṃ gato. Tathā mahākassapatthero anuruddhatthero ca sabbaṃ bhikkhusaṅghaṃ",
  "atk-vin01a0:96_2": "gahetvā rājagahameva gato.",
  "atk-vin01a0:97_0": "Tena kho pana samayena rājagahe aṭṭhārasa mahāvihārā honti. Te sabbepi chaḍḍitapatitauklāpā",
  "atk-vin01a0:97_1": "ahesuṃ. Bhagavato hi parinibbāne sabbe bhikkhū attano attano pattacīvaraṃ gahetvā",
  "atk-vin01a0:97_2": "vihāre ca pariveṇe ca chaḍḍetvā agamaṃsu. Tattha therā bhagavato vacanapūjanatthaṃ",
  "atk-vin01a0:97_3": "titthiyavādaparimocanatthañca “paṭhamaṃ māsaṃ khaṇḍaphullappaṭisaṅkharaṇaṃ karomā”ti",
  "atk-vin01a0:97_4": "cintesuṃ. Titthiyā hi evaṃ vadeyyuṃ – “samaṇassa gotamassa sāvakā satthari ṭhiteyeva",
  "atk-vin01a0:97_5": "vihāre paṭijaggiṃsu, parinibbute chaḍḍesu”nti. Tesaṃ vādaparimocanatthañca cintesunti",
  "atk-vin01a0:97_6": "vuttaṃ hoti. Vuttampi hetaṃ –",
  "atk-vin01a0:98_0": "“Atha kho therānaṃ bhikkhūnaṃ etadahosi – ‘bhagavatā kho, āvuso, khaṇḍaphullappaṭisaṅkharaṇaṃ",
  "atk-vin01a0:98_1": "vaṇṇitaṃ. Handa mayaṃ, āvuso, paṭhamaṃ māsaṃ khaṇḍaphullappaṭisaṅkharaṇaṃ karoma,",
  "atk-vin01a0:98_2": "majjhimaṃ māsaṃ sannipatitvā dhammañca vinayañca saṅgāyissāmā”ti.",
  "atk-vin01a0:99_0": "Te dutiyadivase gantvā rājadvāre aṭṭhaṃsu. Ajātasattu rājā āgantvā vanditvā “kiṃ,",
  "atk-vin01a0:99_1": "bhante, āgatatthā”ti attanā kattabbakiccaṃ paṭipucchi. Therā aṭṭhārasa mahāvihārapaṭisaṅkharaṇatthāya",
  "atk-vin01a0:99_2": "hatthakammaṃ paṭivedesuṃ. “Sādhu, bhante”ti rājā hatthakammakārake manusse adāsi.",
  "atk-vin01a0:99_3": "Therā paṭhamaṃ māsaṃ sabbavihāre paṭisaṅkharāpetvā rañño ārocesuṃ – “niṭṭhitaṃ, mahārāja,",
  "atk-vin01a0:99_4": "vihārapaṭisaṅkharaṇaṃ. Idāni dhammavinayasaṅgahaṃ karomā”ti. “Sādhu, bhante, vissatthā",
  "atk-vin01a0:99_5": "karotha. Mayhaṃ āṇācakkaṃ, tumhākaṃ dhammacakkaṃ hotu. Āṇāpetha, bhante, kiṃ karomī”ti?",
  "atk-vin01a0:99_6": "“Saṅgahaṃ karontānaṃ bhikkhūnaṃ sannisajjaṭṭhānaṃ, mahārājā”ti. “Kattha karomi, bhante”ti?",
  "atk-vin01a0:99_7": "“Vebhārapabbatapasse sattapaṇṇiguhādvāre kātuṃ yuttaṃ, mahārājā”ti. “Sādhu, bhante”ti",
  "atk-vin01a0:99_8": "kho rājā ajātasattu vissakammunā nimmitasadisaṃ suvibhattabhittitthambhasopānaṃ nānāvidhamālākammalataākammavicittaṃ",
  "atk-vin01a0:99_9": "abhibhavantamiva rājabhavanavibhūtiṃ avahasantamiva devavimānasiriṃ siriyā niketamiva",
  "atk-vin01a0:99_10": "ekanipātatitthamiva ca devamanussanayanavihaṅgānaṃ lokarāmaṇeyyakamiva sampiṇḍitaṃ",
  "atk-vin01a0:99_11": "daṭṭhabbasāramaṇḍaṃ maṇḍapaṃ kārāpetvā vividhakusumadāma-olambaka-viniggalantacāruvitānaṃ",
  "atk-vin01a0:99_12": "ratanavicittamaṇikoṭṭimatalamiva ca naṃ nānāpupphūpahāravicittasupariniṭṭhitabhūmikammaṃ",
  "atk-vin01a0:99_13": "brahmavimānasadisaṃ alaṅkaritvā tasmiṃ mahāmaṇḍape pañcasatānaṃ bhikkhūnaṃ anagghāni",
  "atk-vin01a0:99_14": "pañca kappiyapaccattharaṇasatāni paññāpetvā dakkhiṇabhāgaṃ nissāya uttarābhimukhaṃ",
  "atk-vin01a0:99_15": "therāsanaṃ maṇḍapamajjhe puratthābhimukhaṃ buddhassa bhagavato āsanārahaṃ dhammāsanaṃ",
  "atk-vin01a0:99_16": "paññāpetvā dantakhacitaṃ bījaniñcettha ṭhapetvā bhikkhusaṅghassa ārocāpesi – “niṭṭhitaṃ,",
  "atk-vin01a0:99_17": "bhante, mama kicca”nti.",
  "atk-vin01a0:100_0": "Tasmiṃ kho pana samaye ekacce bhikkhū āyasmantaṃ ānandaṃ sandhāya evamāhaṃsu – “imasmiṃ",
  "atk-vin01a0:100_1": "bhikkhusaṅghe eko bhikkhu vissagandhaṃ vāyanto vicaratī”ti. Thero taṃ sutvā “imasmiṃ",
  "atk-vin01a0:100_2": "bhikkhusaṅghe añño vissagandhaṃ vāyanto vicaraṇakabhikkhu nāma natthi, addhā ete",
  "atk-vin01a0:100_3": "maṃ sandhāya vadantī”ti saṃvegaṃ āpajji. Ekacce bhikkhū āyasmantaṃ ānandaṃ āhaṃsu",
  "atk-vin01a0:100_4": "– “sve, āvuso, sannipāto tvañca sekkho sakaraṇīyo, tena te na yuttaṃ sannipātaṃ gantuṃ, appamatto hohī”ti.",
  "atk-vin01a0:101_0": "Atha kho āyasmā ānando – “sve sannipāto, na kho pana metaṃ patirūpaṃ yvāhaṃ sekkho",
  "atk-vin01a0:101_1": "samāno sannipātaṃ gaccheyya”nti bahudeva rattiṃ kāyagatāyasatiyā vītināmetvā rattiyā",
  "atk-vin01a0:101_2": "paccūsasamayaṃ caṅkamā orohitvā vihāraṃ pavisitvā “nipajjissāmī”ti kāyaṃ āvajjesi.",
  "atk-vin01a0:101_3": "Dve pādā bhūmito muttā, appattañca sīsaṃ bimbohanaṃ, etasmiṃ antare anupādāya āsavehi",
  "atk-vin01a0:101_4": "cittaṃ vimucci. Ayañhi āyasmā caṅkamena bahi vītināmetvā visesaṃ nibbattetuṃ asakkonto",
  "atk-vin01a0:101_5": "cintesi – “nanu maṃ bhagavā etadavoca – ‘katapuññosi tvaṃ, ānanda, padhānamanuyuñja;",
  "atk-vin01a0:101_6": "khippaṃ hohisi anāsavo’ti. Buddhānañca kathādoso nāma natthi. Mama accāraddhaṃ vīriyaṃ",
  "atk-vin01a0:101_7": "tena me cittaṃ uddhaccāya saṃvattati. Handāhaṃ vīriyasamathaṃ yojemī”ti caṅkamā orohitvā",
  "atk-vin01a0:101_8": "pādadhovanaṭṭhāne ṭhatvā pāde dhovitvā vihāraṃ pavisitvā mañcake nisīditvā “thokaṃ",
  "atk-vin01a0:101_9": "vissamissāmī”ti kāyaṃ mañcake upanāmesi. Dve pādā bhūmito muttā, sīsañca bimbohanaṃ",
  "atk-vin01a0:101_10": "asampattaṃ. Etasmiṃ antare anupādāya āsavehi cittaṃ vimuttaṃ, catuiriyāpathavirahitaṃ",
  "atk-vin01a0:101_11": "therassa arahattaṃ ahosi. Tena imasmiṃ sāsane anipanno anisinno aṭṭhito acaṅkamanto",
  "atk-vin01a0:101_12": "“ko bhikkhu arahattaṃ patto”ti vutte “ānandatthero”ti vattuṃ vaṭṭati.",
  "atk-vin01a0:102_0": "Atha kho therā bhikkhū dutiyadivase katabhattakiccā pattacīvaraṃ paṭisāmetvā dhammasabhāyaṃ",
  "atk-vin01a0:102_1": "sannipatitā. Ānandatthero pana attano arahattappattiṃ ñāpetukāmo bhikkhūhi saddhiṃ",
  "atk-vin01a0:102_2": "na gato. Bhikkhū yathāvuḍḍhaṃ attano attano pattāsane nisīdantā ānandattherassa āsanaṃ",
  "atk-vin01a0:102_3": "ṭhapetvā nisinnā. Tattha kehici “etamāsanaṃ kassā”ti vutte “ānandattherassā”ti. “Ānando",
  "atk-vin01a0:102_4": "pana kuhiṃ gato”ti? Tasmiṃ samaye thero cintesi – “idāni mayhaṃ gamanakālo”ti. Tato",
  "atk-vin01a0:102_5": "attano ānubhāvaṃ dassento pathaviyaṃ nimujjitvā attano āsaneyeva attānaṃ dassesi.",
  "atk-vin01a0:102_6": "Ākāsenāgantvā nisīdītipi eke.",
  "atk-vin01a0:103_0": "Evaṃ nisinne tasmiṃ āyasmante mahākassapatthero bhikkhū āmantesi – “āvuso, kiṃ paṭhamaṃ",
  "atk-vin01a0:103_1": "saṅgāyāma, dhammaṃ vā vinayaṃ vā”ti? Bhikkhū āhaṃsu – “bhante mahākassapa, vinayo",
  "atk-vin01a0:103_2": "nāma buddhasāsanassa āyu, vinaye ṭhite sāsanaṃ ṭhitaṃ hoti; tasmā paṭhamaṃ vinayaṃ",
  "atk-vin01a0:103_3": "saṅgāyāmā”ti,. “Kaṃ dhuraṃ katvā”ti? “Āyasmantaṃ upāli”nti. “Kiṃ ānando nappahotī”ti?",
  "atk-vin01a0:103_4": "“No nappahoti; api ca kho pana sammāsambuddho dharamānoyeva vinayapariyattiṃ nissāya",
  "atk-vin01a0:103_5": "āyasmantaṃ upāliṃ etadagge ṭhapesi – ‘etadaggaṃ, bhikkhave, mama sāvakānaṃ bhikkhūnaṃ",
  "atk-vin01a0:103_6": "vinayadharānaṃ yadidaṃ upālī’ti. Tasmā upālittheraṃ pucchitvā vinayaṃ saṅgāyāmā”ti.",
  "atk-vin01a0:103_7": "Tato thero vinayaṃ pucchanatthāya attanāva attānaṃ sammanni. Upālittheropi vissajjanatthāya",
  "atk-vin01a0:103_8": "sammanni. Tatrāyaṃ pāḷi –",
  "atk-vin01a0:104": "“Atha kho āyasmā mahākassapo saṅghaṃ ñāpesi –",
  "atk-vin01a0:105": "“Suṇātu me, āvuso, saṅgho. Yadi saṅghassa pattakallaṃ, ahaṃ upāliṃ vinayaṃ puccheyya’nti.",
  "atk-vin01a0:106": "“Āyasmāpi upāli saṅghaṃ ñāpesi –",
  "atk-vin01a0:107": "“Suṇātu me, bhante, saṅgho. Yadi saṅghassa pattakallaṃ, ahaṃ āyasmatā mahākassapena vinayaṃ puṭṭho vissajjeyya”nti.",
  "atk-vin01a0:108_0": "Evaṃ attanāva attānaṃ sammannitvā āyasmā upāli uṭṭhāyāsanā ekaṃsaṃ cīvaraṃ katvā",
  "atk-vin01a0:108_1": "there bhikkhū vanditvā dhammāsane nisīdi, dantakhacitaṃ bījaniṃ gahetvā. Tato āyasmā",
  "atk-vin01a0:108_2": "mahākassapo therāsane nisīditvā āyasmantaṃ upāliṃ vinayaṃ pucchi – “paṭhamaṃ, āvuso",
  "atk-vin01a0:108_3": "upāli, pārājikaṃ kattha paññatta”nti? “Vesāliyaṃ, bhante”ti. “Kaṃ ārabbhā”ti? “Sudinnaṃ",
  "atk-vin01a0:108_4": "kalandaputtaṃ ārabbhā”ti. “Kismiṃ vatthusmi”nti? “Methunadhamme”ti.",
  "atk-vin01a0:109_0": "Atha kho āyasmā mahākassapo āyasmantaṃ upāliṃ paṭhamassa pārājikassa vatthumpi pucchi,",
  "atk-vin01a0:109_1": "nidānampi pucchi, puggalampi pucchi, paññattimpi pucchi, anupaññattimpi pucchi, āpattimpi",
  "atk-vin01a0:109_2": "pucchi, anāpattimpi pucchi; yathā ca paṭhamassa tathā dutiyassa tathā tatiyassa tathā",
  "atk-vin01a0:109_3": "catutthassa pārājikassa vatthumpi pucchi…pe… anāpattimpi pucchi. Puṭṭho puṭṭho upālitthero",
  "atk-vin01a0:109_4": "vissajjesi. Tato imāni cattāri pārājikāni “pārājikakaṇḍaṃ nāma ida”nti saṅgahaṃ āropetvā",
  "atk-vin01a0:109_5": "ṭhapesuṃ. Terasa saṅghādisesāni “terasaka”nti ṭhapesuṃ. Dve sikkhāpadāni “aniyatānī”ti",
  "atk-vin01a0:109_6": "ṭhapesuṃ. Tiṃsa sikkhāpadāni “nissaggiyapācittiyānī”ti ṭhapesuṃ. Dvenavuti sikkhāpadāni",
  "atk-vin01a0:109_7": "“pācittiyānī”ti ṭhapesuṃ. Cattāri sikkhāpadāni “pāṭidesanīyānī”ti ṭhapesuṃ. Pañcasattati",
  "atk-vin01a0:109_8": "sikkhāpadāni “sekhiyānī”ti ṭhapesuṃ. Satta dhamme “adhikaraṇasamathā”ti ṭhapesuṃ.",
  "atk-vin01a0:110_0": "Evaṃ mahāvibhaṅgaṃ saṅgahaṃ āropetvā bhikkhunīvibhaṅge aṭṭha sikkhāpadāni “pārājikakaṇḍaṃ",
  "atk-vin01a0:110_1": "nāma ida”nti ṭhapesuṃ. Sattarasa sikkhāpadāni “sattarasaka”nti ṭhapesuṃ. Tiṃsa sikkhāpadāni",
  "atk-vin01a0:110_2": "“nissaggiyapācittiyānī”ti ṭhapesuṃ. Chasaṭṭhisatasikkhāpadāni “pācittiyānī”ti ṭhapesuṃ.",
  "atk-vin01a0:110_3": "Aṭṭha sikkhāpadāni “pāṭidesanīyānī”ti ṭhapesuṃ. Pañcasattati sikkhāpadāni “sekhiyānī”ti",
  "atk-vin01a0:110_4": "ṭhapesuṃ. Satta dhamme “adhikaraṇasamathā”ti ṭhapesuṃ. Evaṃ bhikkhunīvibhaṅgaṃ saṅgahaṃ",
  "atk-vin01a0:110_5": "āropetvā eteneva upāyena khandhakaparivārepi āropesuṃ. Evametaṃ saubhatovibhaṅgakhandhakaparivāraṃ",
  "atk-vin01a0:110_6": "vinayapiṭakaṃ saṅgahamārūḷhaṃ sabbaṃ mahākassapatthero pucchi, upālitthero vissajjesi.",
  "atk-vin01a0:110_7": "Pucchāvissajjanapariyosāne pañca arahantasatāni saṅgahaṃ āropitanayeneva gaṇasajjhāyamakaṃsu.",
  "atk-vin01a0:110_8": "Vinayasaṅgahāvasāne upālitthero dantakhacitaṃ bījaniṃ nikkhipitvā dhammāsanā orohitvā",
  "atk-vin01a0:110_9": "vuḍḍhe bhikkhū vanditvā attano pattāsane nisīdi.",
  "atk-vin01a0:111_0": "Vinayaṃ saṅgāyitvā dhammaṃ saṅgāyitukāmo āyasmā mahākassapo bhikkhū pucchi – “dhammaṃ",
  "atk-vin01a0:111_1": "saṅgāyantehi kaṃ puggalaṃ dhuraṃ katvā dhammo saṅgāyitabbo”ti? Bhikkhū “ānandattheraṃ",
  "atk-vin01a0:111_2": "dhuraṃ katvā”ti āhaṃsu.",
  "atk-vin01a0:112": "Atha kho āyasmā mahākassapo saṅghaṃ ñāpesi –",
  "atk-vin01a0:113": "“Suṇātu me, āvuso, saṅgho. Yadi saṅghassa pattakallaṃ, ahaṃ ānandaṃ dhammaṃ puccheyya”nti.",
  "atk-vin01a0:114": "Atha kho āyasmā ānando saṅghaṃ ñāpesi –",
  "atk-vin01a0:115": "“Suṇātu me, bhante, saṅgho yadi saṅghassa pattakallaṃ, ahaṃ āyasmatā mahākassapena dhammaṃ puṭṭho vissajjeyya”nti.",
  "atk-vin01a0:116_0": "Atha kho āyasmā ānando uṭṭhāyāsanā ekaṃsaṃ cīvaraṃ katvā there bhikkhū vanditvā dhammāsane",
  "atk-vin01a0:116_1": "nisīdi dantakhacitaṃ bījaniṃ gahetvā. Atha mahākassapatthero ānandattheraṃ dhammaṃ",
  "atk-vin01a0:116_2": "pucchi – “brahmajālaṃ, āvuso ānanda, kattha bhāsita”nti? “Antarā ca, bhante, rājagahaṃ",
  "atk-vin01a0:116_3": "antarā ca nāḷandaṃ rājāgārake ambalaṭṭhikāya”nti. “Kaṃ ārabbhā”ti? “Suppiyañca paribbājakaṃ,",
  "atk-vin01a0:116_4": "brahmadattañca māṇava”nti. “Kismiṃ vatthusmi”nti? “Vaṇṇāvaṇṇe”ti. Atha kho āyasmā",
  "atk-vin01a0:116_5": "mahākassapo āyasmantaṃ ānandaṃ brahmajālassa nidānampi pucchi, puggalampi pucchi,",
  "atk-vin01a0:116_6": "vatthumpi pucchi. “Sāmaññaphalaṃ panāvuso ānanda, kattha bhāsita”nti? ‘Rājagahe,",
  "atk-vin01a0:116_7": "bhante, jīvakambavane”ti. “Kena saddhi”nti? “Ajātasattunā vedehiputtena saddhi”nti.",
  "atk-vin01a0:116_8": "Atha kho āyasmā mahākassapo āyasmantaṃ ānandaṃ sāmaññaphalassa nidānampi pucchi,",
  "atk-vin01a0:116_9": "puggalampi pucchi. Eteneva upāyena pañca nikāye pucchi.",
  "atk-vin01a0:117_0": "Pañcanikāyā nāma – dīghanikāyo, majjhimanikāyo, saṃyuttanikāyo, aṅguttaranikāyo,",
  "atk-vin01a0:117_1": "khuddakanikāyoti. Tattha khuddakanikāyo nāma – cattāro nikāye ṭhapetvā, avasesaṃ",
  "atk-vin01a0:117_2": "buddhavacanaṃ. Tattha vinayo āyasmatā upālittherena vissajjito, sesakhuddakanikāyo",
  "atk-vin01a0:117_3": "cattāro ca nikāyā ānandattherena. Tadetaṃ sabbampi buddhavacanaṃ rasavasena ekavidhaṃ,",
  "atk-vin01a0:117_4": "dhammavinayavasena duvidhaṃ, paṭhamamajjhimapacchimavasena tividhaṃ; tathā piṭakavasena,",
  "atk-vin01a0:117_5": "nikāyavasena pañcavidhaṃ, aṅgavasena navavidhaṃ, dhammakkhandhavasena caturāsītisahassavidhanti veditabbaṃ.",
  "atk-vin01a0:118_0": "Kathaṃ rasavasena ekavidhaṃ? Yañhi bhagavatā anuttaraṃ sammāsambodhiṃ abhisambujjhitvā",
  "atk-vin01a0:118_1": "yāva anupādisesāya nibbānadhātuyā parinibbāyati, etthantare pañcacattālīsavassāni",
  "atk-vin01a0:118_2": "devamanussanāgayakkhādayo anusāsantena paccavekkhantena vā vuttaṃ, sabbaṃ taṃ ekarasaṃ",
  "atk-vin01a0:118_3": "vimuttirasameva hoti. Evaṃ rasavasena ekavidhaṃ.",
  "atk-vin01a0:119_0": "Kathaṃ dhammavinayavasena duvidhaṃ? Sabbameva cetaṃ dhammo ceva vinayo cāti saṅkhyaṃ",
  "atk-vin01a0:119_1": "gacchati. Tattha vinayapiṭakaṃ vinayo, avasesaṃ buddhavacanaṃ dhammo; tenevāha –",
  "atk-vin01a0:119_2": "“yaṃnūna mayaṃ, āvuso, dhammañca vinayañca saṅgāyeyyāmā”ti. “Ahaṃ upāliṃ vinayaṃ",
  "atk-vin01a0:119_3": "puccheyyaṃ, ānandaṃ dhammaṃ puccheyya”nti ca evaṃ dhammavinayavasena duvidhaṃ.",
  "atk-vin01a0:120": "Kathaṃ paṭhamamajjhimapacchimavasena tividhaṃ? Sabbameva hidaṃ paṭhamabuddhavacanaṃ, majjhimabuddhavacanaṃ, pacchimabuddhavacananti tippabhedaṃ hoti. Tattha –",
  "atk-vin01a0:121": "“Anekajātisaṃsāraṃ, sandhāvissaṃ anibbisaṃ;",
  "atk-vin01a0:122": "Gahakāraṃ gavesanto, dukkhā jāti punappunaṃ.",
  "atk-vin01a0:123": "“Gahakāraka diṭṭhosi, puna gehaṃ na kāhasi;",
  "atk-vin01a0:124": "Sabbā te phāsukā bhaggā, gahakūṭaṃ visaṅkhataṃ;",
  "atk-vin01a0:125": "Visaṅkhāragataṃ cittaṃ, taṇhānaṃ khayamajjhagā”ti. ;",
  "atk-vin01a0:126": "Idaṃ paṭhamabuddhavacanaṃ.",
  "atk-vin01a0:127_0": "Keci “yadā have pātubhavanti dhammā”ti khandhake udānagāthaṃ āhu. Esā pana pāṭipadadivase",
  "atk-vin01a0:127_1": "sabbaññubhāvappattassa somanassamayañāṇena paccayākāraṃ paccavekkhantassa uppannā",
  "atk-vin01a0:127_2": "udānagāthāti veditabbā.",
  "atk-vin01a0:128": "Yaṃ pana parinibbānakāle abhāsi – “handa dāni, bhikkhave, āmantayāmi vo, vayadhammā saṅkhārā, appamādena sampādethā”ti idaṃ pacchimabuddhavacanaṃ.",
  "atk-vin01a0:129": "Ubhinnamantare yaṃ vuttaṃ etaṃ majjhimabuddhavacananti. Evaṃ paṭhamamajjhimapacchimavasena tividhaṃ.",
  "atk-vin01a0:130_0": "Kathaṃ piṭakavasena tividhaṃ? Sabbampi hetaṃ vinayapiṭakaṃ suttantapiṭakaṃ abhidhammapiṭakanti",
  "atk-vin01a0:130_1": "tippabhedameva hoti. Tattha paṭhamasaṅgītiyaṃ saṅgītañca asaṅgītañca sabbampi samodhānetvā",
  "atk-vin01a0:130_2": "ubhayāni pātimokkhāni, dve vibhaṅgāni, dvāvīsati khandhakāni, soḷasaparivārāti idaṃ vinayapiṭakaṃ nāma.",
  "atk-vin01a0:131_0": "Brahmajālādi catuttiṃsasuttasaṅgaho dīghanikāyo, mūlapariyāyasuttādi diyaḍḍhasatadvesuttasaṅgaho",
  "atk-vin01a0:131_1": "majjhimanikāyo, oghataraṇasuttādi sattasuttasahassa sattasata dvāsaṭṭhisuttasaṅgaho",
  "atk-vin01a0:131_2": "saṃyuttanikāyo, cittapariyādānasuttādi navasuttasahassa pañcasata sattapaññāsasuttasaṅgaho",
  "atk-vin01a0:131_3": "aṅguttaranikāyo, khuddakapāṭha-dhammapada-udāna-itivuttaka-suttanipāta-vimānavatthu-petavatthu-theragāthā-therīgāthā-jātakaniddesa-paṭisambhidā-apadāna-buddhavaṃsa-cariyāpiṭakavasena",
  "atk-vin01a0:131_4": "pannarasappabhedo khuddakanikāyoti idaṃ suttantapiṭakaṃ nāma.",
  "atk-vin01a0:132": "Dhammasaṅgaho, vibhaṅgo, dhātukathā, puggalapaññatti, kathāvatthu, yamakaṃ, paṭṭhānanti idaṃ abhidhammapiṭakaṃ nāma. Tattha –",
  "atk-vin01a0:133": "Vividhavisesanayattā, vinayanato ceva kāyavācānaṃ;",
  "atk-vin01a0:134": "Vinayatthavidūhi ayaṃ, vinayo vinayoti akkhāto.",
  "atk-vin01a0:135_0": "Vividhā hi ettha pañcavidha pātimokkhuddesa pārājikādi sattaāpattikkhandhamātikā",
  "atk-vin01a0:135_1": "vibhaṅgādippabhedā nayā, visesabhūtā ca daḷhīkammasithilakaraṇappayojanā anupaññattinayā,",
  "atk-vin01a0:135_2": "kāyikavācasikaajjhācāranisedhanato cesa kāyaṃ vācañca vineti, tasmā vividhanayattā",
  "atk-vin01a0:135_3": "visesanayattā kāyavācānañca vinayanato “vinayo”ti akkhāto. Tenetametassa vacanatthakosallatthaṃ vuttaṃ –",
  "atk-vin01a0:136": "“Vividhavisesanayattā, vinayanato ceva kāyavācānaṃ;",
  "atk-vin01a0:137": "Vinayatthavidūhi ayaṃ, vinayo vinayoti akkhāto”ti.",
  "atk-vin01a0:138": "Itaraṃ pana –",
  "atk-vin01a0:139": "Atthānaṃ sūcanato, suvuttato savanatotha sūdanato;",
  "atk-vin01a0:140": "Suttāṇā suttasabhāgato ca, suttanti akkhātaṃ.",
  "atk-vin01a0:141_0": "Tañhi attatthaparatthādibhede atthe sūceti, suvuttā cettha atthā veneyyajjhāsayānulomena",
  "atk-vin01a0:141_1": "vuttattā. Savati cetaṃ atthe sassamiva phalaṃ pasavatīti vuttaṃ hoti. Sūdati cetaṃ",
  "atk-vin01a0:141_2": "dhenuviya khīraṃ, paggharatīti vuttaṃ hoti. Suṭṭhu ca ne tāyati rakkhatīti vuttaṃ",
  "atk-vin01a0:141_3": "hoti. Suttasabhāgañcetaṃ, yathā hi tacchakānaṃ suttaṃ pamāṇaṃ hoti; evametampi viññūnaṃ.",
  "atk-vin01a0:141_4": "Yathā ca suttena saṅgahitāni pupphāni na vikiriyanti na viddhaṃsiyanti; evametena",
  "atk-vin01a0:141_5": "saṅgahitā atthā. Tenetametassa vacanatthakosallatthaṃ vuttaṃ –",
  "atk-vin01a0:142": "“Atthānaṃ sūcanato, suvuttato savanatotha sūdanato;",
  "atk-vin01a0:143": "Suttāṇā suttasabhāgato ca, suttanti akkhāta”nti.",
  "atk-vin01a0:144": "Itaro pana –",
  "atk-vin01a0:145": "Yaṃ ettha vuḍḍhimanto, salakkhaṇā pūjitā paricchinnā;",
  "atk-vin01a0:146": "Vuttādhikā ca dhammā, abhidhammo tena akkhāto.",
  "atk-vin01a0:147_0": "Ayañhi abhisaddo vuḍḍhilakkhaṇapūjitaparicchinnādhikesu dissati. Tathāhesa – “bāḷhā",
  "atk-vin01a0:147_1": "me āvuso dukkhā vedanā abhikkamanti no paṭikkamantī”tiādīsu vuḍḍhiyaṃ āgato. “Yā",
  "atk-vin01a0:147_2": "tā rattiyo abhiññātā abhilakkhitā”tiādīsu lakkhaṇe. “Rājābhirājā manujindo”tiādīsu",
  "atk-vin01a0:147_3": "pūjite. “Paṭibalo vinetuṃ abhidhamme abhivinaye”tiādīsu paricchinne. Aññamaññasaṅkaravirahite",
  "atk-vin01a0:147_4": "dhamme ca vinaye cāti vuttaṃ hoti. “Abhikkantena vaṇṇenā”tiādīsu adhike.",
  "atk-vin01a0:148_0": "Ettha ca “rūpūpapattiyā maggaṃ bhāveti, mettāsahagatena cetasā ekaṃ disaṃ pharitvā",
  "atk-vin01a0:148_1": "viharatī”tiādinā nayena vuḍḍhimantopi dhammā vuttā. “Rūpārammaṇaṃ vā saddārammaṇaṃ",
  "atk-vin01a0:148_2": "vā”tiādinā nayena ārammaṇādīhi lakkhaṇīyattā salakkhaṇāpi. “Sekkhā dhammā, asekkhā",
  "atk-vin01a0:148_3": "dhammā, lokuttarā dhammā”tiādinā nayena pūjitāpi pūjārahāti adhippāyo. “Phasso hoti",
  "atk-vin01a0:148_4": "vedanā hotī”tiādinā nayena sabhāvaparicchinnattā paricchinnāpi. “Mahaggatā dhammā,",
  "atk-vin01a0:148_5": "appamāṇā dhammā, anuttarā dhammā”tiādinā nayena adhikāpi dhammā vuttā. Tenetametassa",
  "atk-vin01a0:148_6": "vacanatthakosallatthaṃ vuttaṃ –",
  "atk-vin01a0:149": "“Yaṃ ettha vuḍḍhimanto, salakkhaṇā pūjitā paricchinnā;",
  "atk-vin01a0:150": "Vuttādhikā ca dhammā, abhidhammo tena akkhāto”ti.",
  "atk-vin01a0:151": "Yaṃ panettha avisiṭṭhaṃ, taṃ –",
  "atk-vin01a0:152": "Piṭakaṃ piṭakatthavidū, pariyattibbhājanatthato āhu;",
  "atk-vin01a0:153": "Tena samodhānetvā, tayopi vinayādayo ñeyyā.",
  "atk-vin01a0:154_0": "Pariyattipi hi “mā piṭakasampadānenā”tiādīsu piṭakanti vuccati. “Atha puriso āgaccheyya",
  "atk-vin01a0:154_1": "kudālapiṭakaṃ ādāyā”tiādīsu yaṃ kiñci bhājanampi. Tasmā piṭakaṃ piṭakatthavidū, pariyattibbhājanatthato āhu.",
  "atk-vin01a0:155_0": "Idāni tena samodhānetvā tayopi vinayādayo ñeyyāti. Tena evaṃ duvidhatthena piṭakasaddena",
  "atk-vin01a0:155_1": "saha samāsaṃ katvā vinayo ca so piṭakañca pariyattibhāvato tassa tassa atthassa bhājanato",
  "atk-vin01a0:155_2": "cāti vinayapiṭakaṃ, yathāvutteneva nayena suttantañca taṃ piṭakañcāti suttantapiṭakaṃ,",
  "atk-vin01a0:155_3": "abhidhammo ca so piṭakañcāti abhidhammapiṭakanti evamete tayopi vinayādayo ñeyyā.",
  "atk-vin01a0:156": "Evaṃ ñatvā ca punapi tesveva piṭakesu nānappakārakosallatthaṃ –",
  "atk-vin01a0:157": "Desanāsāsanakathā, bhedaṃ tesu yathārahaṃ;",
  "atk-vin01a0:158": "Sikkhāpahānagambhīra, bhāvañca paridīpaye.",
  "atk-vin01a0:159": "Pariyattibhedaṃ sampattiṃ, vipattiṃ cāpi yaṃ yahiṃ;",
  "atk-vin01a0:160": "Pāpuṇāti yathā bhikkhu, tampi sabbaṃ vibhāvaye.",
  "atk-vin01a0:161_0": "Tatrāyaṃ paridīpanā vibhāvanā ca, etāni hi tīṇi piṭakāni yathākkamaṃ āṇā vohāra paramatthadesanā",
  "atk-vin01a0:161_1": "yathāparādha-yathānuloma-yathādhammasāsanāni, saṃvarāsaṃvaradiṭṭhiviniveṭhanāmarūpaparicchedakathāti ca vuccanti.",
  "atk-vin01a0:162_0": "Ettha hi vinayapiṭakaṃ āṇārahena bhagavatā āṇābāhullato desitattā āṇādesanā, suttantapiṭakaṃ",
  "atk-vin01a0:162_1": "vohārakusalena bhagavatā vohārabāhullato desitattā vohāradesanā, abhidhammapiṭakaṃ",
  "atk-vin01a0:162_2": "paramatthakusalena bhagavatā paramatthabāhullato desitattā paramatthadesanāti vuccati.",
  "atk-vin01a0:163_0": "Tathā paṭhamaṃ ye te pacurāparādhā sattā te yathāparādhaṃ ettha sāsitāti yathāparādhasāsanaṃ,",
  "atk-vin01a0:163_1": "dutiyaṃ anekajjhāsayānusayacariyādhimuttikā sattā yathānulomaṃ ettha sāsitāti yathānulomasāsanaṃ,",
  "atk-vin01a0:163_2": "tatiyaṃ dhammapuñjamatte “ahaṃ mamā”ti saññino sattā yathādhammaṃ ettha sāsitāti",
  "atk-vin01a0:163_3": "yathādhammasāsananti vuccati.",
  "atk-vin01a0:164_0": "Tathā paṭhamaṃ ajjhācārapaṭipakkhabhūto saṃvarāsaṃvaro ettha kathitoti saṃvarāsaṃvarakathā,",
  "atk-vin01a0:164_1": "dutiyaṃ dvāsaṭṭhidiṭṭhipaṭipakkhabhūtā diṭṭhiviniveṭhanā ettha kathitāti diṭṭhiviniveṭhanakathā,",
  "atk-vin01a0:164_2": "tatiyaṃ rāgādipaṭipakkhabhūto nāmarūpaparicchedo ettha kathitoti nāmarūpaparicchedakathāti vuccati.",
  "atk-vin01a0:165_0": "Tīsupi ca cetesu tisso sikkhā, tīṇi pahānāni, catubbidho ca gambhīrabhāvo veditabbo.",
  "atk-vin01a0:165_1": "Tathā hi – vinayapiṭake visesena adhisīlasikkhā vuttā, suttantapiṭake adhicittasikkhā,",
  "atk-vin01a0:165_2": "abhidhammapiṭake adhipaññāsikkhā.",
  "atk-vin01a0:166_0": "Vinayapiṭake ca vītikkamappahānaṃ kilesānaṃ, vītikkamapaṭipakkhattā sīlassa. Suttantapiṭake",
  "atk-vin01a0:166_1": "pariyuṭṭhānappahānaṃ, pariyuṭṭhānapaṭipakkhattā samādhissa. Abhidhammapiṭake anusayappahānaṃ",
  "atk-vin01a0:166_2": "anusayapaṭipakkhattā paññāya.",
  "atk-vin01a0:167": "Paṭhame ca tadaṅgappahānaṃ kilesānaṃ, itaresu vikkhambhanasamucchedappahānāni. Paṭhame ca duccaritasaṃkilesassa pahānaṃ, itaresu taṇhādiṭṭhisaṃkilesānaṃ.",
  "atk-vin01a0:168_0": "Ekamekasmiñcettha catubbidhopi dhammatthadesanāpaṭivedhagambhīrabhāvo veditabbo.",
  "atk-vin01a0:168_1": "Tattha dhammoti pāḷi. Atthoti tassāyevattho. Desanāti tassā manasāvavatthāpitāya",
  "atk-vin01a0:168_2": "pāḷiyā desanā. Paṭivedhoti pāḷiyā pāḷiatthassa ca yathābhūtāvabodho. Tīsupi cetesu",
  "atk-vin01a0:168_3": "ete dhammatthadesanāpaṭivedhā yasmā sasādīhi viya mahāsamuddo mandabuddhīhi dukkhogāhā",
  "atk-vin01a0:168_4": "alabbhaneyyapatiṭṭhā ca, tasmā gambhīrā. Evaṃ ekamekasmiṃ ettha catubbidhopi gambhīrabhāvo veditabbo.",
  "atk-vin01a0:169_0": "Aparo nayo – dhammoti hetu. Vuttaṃ hetaṃ – “hetumhi ñāṇaṃ dhammapaṭisambhidā”ti.",
  "atk-vin01a0:169_1": "Atthoti hetuphalaṃ. Vuttaṃ hetaṃ – “hetuphale ñāṇaṃ atthapaṭisambhidā”ti. Desanāti",
  "atk-vin01a0:169_2": "paññatti, yathādhammaṃ dhammābhilāpoti adhippāyo. Paṭivedhoti abhisamayo, so ca lokiyalokuttaro",
  "atk-vin01a0:169_3": "visayato asammohato ca atthānurūpaṃ dhammesu, dhammānurūpaṃ atthesu, paññattipathānurūpaṃ",
  "atk-vin01a0:169_4": "paññattīsu avabodho.",
  "atk-vin01a0:170_0": "Idāni yasmā etesu piṭakesu yaṃ yaṃ dhammajātaṃ vā atthajātaṃ vā, yā cāyaṃ yathā yathā",
  "atk-vin01a0:170_1": "ñāpetabbo attho sotūnaṃ ñāṇassa abhimukho hoti, tathā tathā tadatthajotikā desanā,",
  "atk-vin01a0:170_2": "yo cettha aviparītāvabodhasaṅkhāto paṭivedho sabbametaṃ anupacitakusalasambhārehi",
  "atk-vin01a0:170_3": "duppaññehi sasādīhi viya mahāsamuddo dukkhogāhaṃ alabbhaneyyapatiṭṭhañca, tasmā gambhīraṃ.",
  "atk-vin01a0:170_4": "Evampi ekamekasmiṃ ettha catubbidhopi gambhīrabhāvo veditabbo.",
  "atk-vin01a0:171": "Ettāvatā ca –",
  "atk-vin01a0:172": "“Desanā-sāsanakathā, bhedaṃ tesu yathārahaṃ;",
  "atk-vin01a0:173": "Sikkhāpahānagambhīrabhāvañca paridīpaye”ti.",
  "atk-vin01a0:174": "Ayaṃ gāthā vuttatthā hoti.",
  "atk-vin01a0:175": "“Pariyattibhedaṃ sampattiṃ, vipattiñcāpi yaṃ yahiṃ;",
  "atk-vin01a0:176": "Pāpuṇāti yathā bhikkhu, tampi sabbaṃ vibhāvaye”ti.",
  "atk-vin01a0:177": "Ettha pana tīsu piṭakesu tividho pariyattibhedo daṭṭhabbo. Tisso hi pariyattiyo – alagaddūpamā, nissaraṇatthā, bhaṇḍāgārikapariyattīti.",
  "atk-vin01a0:178_0": "Tattha yā duggahitā upārambhādihetu pariyāpuṭā, ayaṃ alagaddūpamā. Yaṃ sandhāya vuttaṃ",
  "atk-vin01a0:178_1": "– “seyyathāpi, bhikkhave, puriso alagaddatthiko alagaddagavesī alagaddapariyesanaṃ",
  "atk-vin01a0:178_2": "caramāno, so passeyya mahantaṃ alagaddaṃ. Tamenaṃ bhoge vā naṅguṭṭhe vā gaṇheyya.",
  "atk-vin01a0:178_3": "Tassa so alagaddo paṭiparivattitvā hatthe vā bāhāya vā aññatarasmiṃ vā aṅgapaccaṅge",
  "atk-vin01a0:178_4": "ḍaṃseyya. So tatonidānaṃ maraṇaṃ vā nigaccheyya, maraṇamattaṃ vā dukkhaṃ. Taṃ kissa",
  "atk-vin01a0:178_5": "hetu? Duggahitattā, bhikkhave, alagaddassa. Evameva kho, bhikkhave, idhekacce moghapurisā",
  "atk-vin01a0:178_6": "dhammaṃ pariyāpuṇanti suttaṃ…pe… vedallaṃ. Te taṃ dhammaṃ pariyāpuṇitvā tesaṃ dhammānaṃ",
  "atk-vin01a0:178_7": "paññāya atthaṃ na upaparikkhanti. Tesaṃ te dhammā paññāya atthaṃ anupaparikkhataṃ",
  "atk-vin01a0:178_8": "na nijjhānaṃ khamanti. Te upārambhānisaṃsā ceva dhammaṃ pariyāpuṇanti itivādappamokkhānisaṃsā",
  "atk-vin01a0:178_9": "ca. Yassa catthāya dhammaṃ pariyāpuṇanti, tañcassa atthaṃ nānubhonti. Tesaṃ te dhammā",
  "atk-vin01a0:178_10": "duggahitā dīgharattaṃ ahitāya dukkhāya saṃvattanti. Taṃ kissa hetu? Duggahitattā,",
  "atk-vin01a0:178_11": "bhikkhave, dhammāna”nti.",
  "atk-vin01a0:179_0": "Yā pana suggahitā sīlakkhandhādipāripūriṃyeva ākaṅkhamānena pariyāpuṭā na upārambhādi",
  "atk-vin01a0:179_1": "hetu, ayaṃ nissaraṇatthā. Yaṃ sandhāya vuttaṃ – “tesaṃ te dhammā suggahitā dīgharattaṃ",
  "atk-vin01a0:179_2": "hitāya sukhāya saṃvattanti. Taṃ kissa hetu? Suggahitattā, bhikkhave, dhammāna”nti.",
  "atk-vin01a0:180_0": "Yaṃ pana pariññātakkhandho pahīnakileso bhāvitamaggo paṭividdhākuppo sacchikatanirodho",
  "atk-vin01a0:180_1": "khīṇāsavo kevalaṃ paveṇīpālanatthāya vaṃsānurakkhaṇatthāya pariyāpuṇāti, ayaṃ bhaṇḍāgārikapaayattīti.",
  "atk-vin01a0:181_0": "Vinaye pana suppaṭipanno bhikkhu sīlasampattiṃ nissāya tisso vijjā pāpuṇāti, tāsaṃyeva",
  "atk-vin01a0:181_1": "ca tattha pabhedavacanato. Sutte suppaṭipanno samādhisampadaṃ nissāya cha abhiññā",
  "atk-vin01a0:181_2": "pāpuṇāti, tāsaṃyeva ca tattha pabhedavacanato. Abhidhamme suppaṭipanno paññāsampadaṃ",
  "atk-vin01a0:181_3": "nissāya catasso paṭisambhidā pāpuṇāti, tāsañca tattheva pabhedavacanato. Evametesu",
  "atk-vin01a0:181_4": "suppaṭipanno yathākkamena imaṃ vijjāttayachaḷabhiññācatupaṭisambhidābhedaṃ sampattiṃ pāpuṇāti.",
  "atk-vin01a0:182_0": "Vinaye pana duppaṭipanno anuññātasukhasamphassaattharaṇapāvuraṇādiphassasāmaññato",
  "atk-vin01a0:182_1": "paṭikkhittesu upādinnaphassādīsu anavajjasaññī hoti. Vuttampi hetaṃ – “tathāhaṃ bhagavatā",
  "atk-vin01a0:182_2": "dhammaṃ desitaṃ ājānāmi, yathā yeme antarāyikā dhammā vuttā bhagavatā, te paṭisevato",
  "atk-vin01a0:182_3": "nālaṃ antarāyāyā”ti tato dussīlabhāvaṃ pāpuṇāti. Sutte duppaṭipanno “cattārome, bhikkhave,",
  "atk-vin01a0:182_4": "puggalā santo saṃvijjamānā”tiādīsu adhippāyaṃ ajānanto duggahitaṃ gaṇhāti. Yaṃ sandhāya",
  "atk-vin01a0:182_5": "vuttaṃ – “attanā duggahitena amhe ceva abbhācikkhati, attānañca khanati, bahuñca",
  "atk-vin01a0:182_6": "apuññaṃ pasavatī”ti tato micchādiṭṭhitaṃ pāpuṇāti. Abhidhamme duppaṭipanno dhammacintaṃ",
  "atk-vin01a0:182_7": "atidhāvanto acinteyyānipi cinteti, tato cittakkhepaṃ pāpuṇāti. Vuttaṃ hetaṃ – “cattārimāni,",
  "atk-vin01a0:182_8": "bhikkhave, acinteyyāni na cintetabbāni, yāni cintento ummādassa vighātassa bhāgī",
  "atk-vin01a0:182_9": "assā”ti. Evametesu duppaṭipanno yathākkamena imaṃ dussīlabhāvamicchādiṭṭhitā cittakkhepabhedaṃ",
  "atk-vin01a0:182_10": "vipattiṃ pāpuṇātīti.",
  "atk-vin01a0:183": "Ettāvatā ca –",
  "atk-vin01a0:184": "“Pariyattibhedaṃ sampattiṃ, vipattiṃ cāpi yaṃ yahiṃ;",
  "atk-vin01a0:185": "Pāpuṇāti yathā bhikkhu, tampi sabbaṃ vibhāvaye”ti.",
  "atk-vin01a0:186": "Ayampi gāthā vuttatthā hoti. Evaṃ nānappakārato piṭakāni ñatvā tesaṃ vasenetaṃ buddhavacanaṃ tividhanti ñātabbaṃ.",
  "atk-vin01a0:187_0": "Kathaṃ nikāyavasena pañcavidhaṃ? Sabbameva cetaṃ dīghanikāyo, majjhimanikāyo, saṃyuttanikāyo,",
  "atk-vin01a0:187_1": "aṅguttaranikāyo, khuddakanikāyoti pañcappabhedaṃ hoti. Tattha katamo dīghanikāyo?",
  "atk-vin01a0:187_2": "Tivaggasaṅgahāni brahmajālādīni catuttiṃsa suttāni.",
  "atk-vin01a0:188": "Catuttiṃseva suttantā, tivaggo yassa saṅgaho;",
  "atk-vin01a0:189": "Esa dīghanikāyoti, paṭhamo anulomiko.",
  "atk-vin01a0:190_0": "Kasmā panesa dīghanikāyoti vuccati? Dīghappamāṇānaṃ suttānaṃ samūhato nivāsato ca,",
  "atk-vin01a0:190_1": "samūhanivāsā hi nikāyoti vuccanti. “Nāhaṃ, bhikkhave, aññaṃ ekanikāyampi samanupassāmi",
  "atk-vin01a0:190_2": "evaṃ cittaṃ; yathayidaṃ, bhikkhave, tiracchānagatā pāṇā; poṇikanikāyo, cikkhallikanikāyo”ti",
  "atk-vin01a0:190_3": "evamādīni cettha sādhakāni sāsanato ca lokato ca. Evaṃ sesānampi nikāyabhāve vacanattho veditabbo.",
  "atk-vin01a0:191": "Katamo majjhimanikāyo? Majjhimappamāṇāni pañcadasavaggasaṅgahāni mūlapariyāyasuttādīni diyaḍḍhasataṃ dve ca suttāni.",
  "atk-vin01a0:192": "Diyaḍḍhasataṃ suttantā, dve ca suttāni yattha so;",
  "atk-vin01a0:193": "Nikāyo majjhimo pañca-dasavaggapariggaho.",
  "atk-vin01a0:194": "Katamo saṃyuttanikāyo? Devatāsaṃyuttādivasena ṭhitāni oghataraṇādīni satta suttasahassāni satta ca suttasatāni dvāsaṭṭhi ca suttāni.",
  "atk-vin01a0:195": "Satta suttasahassāni, satta suttasatāni ca;",
  "atk-vin01a0:196": "Dvāsaṭṭhi ceva suttantā, eso saṃyuttasaṅgaho.",
  "atk-vin01a0:197": "Katamo aṅguttaranikāyo? Ekekaaṅgātirekavasena ṭhitāni cittapariyādānādīni nava suttasahassāni pañca suttasatāni sattapaññāsañca suttāni.",
  "atk-vin01a0:198": "Nava suttasahassāni, pañca suttasatāni ca;",
  "atk-vin01a0:199": "Sattapaññāsa suttāni, saṅkhyā aṅguttare ayaṃ.",
  "atk-vin01a0:200": "Katamo khuddakanikāyo? Sakalaṃ vinayapiṭakaṃ abhidhammapiṭakaṃ khuddakapāṭhādayo ca pubbe nidassitā pannarasabhedā ṭhapetvā cattāro nikāye avasesaṃ buddhavacananti.",
  "atk-vin01a0:201": "Ṭhapetvā caturopete, nikāye dīghaādike;",
  "atk-vin01a0:202": "Tadaññaṃ buddhavacanaṃ, nikāyo khuddako matoti.",
  "atk-vin01a0:203": "Evaṃ nikāyavasena pañcavidhaṃ.",
  "atk-vin01a0:204_0": "Kathaṃ aṅgavasena navavidhaṃ? Sabbameva hidaṃ suttaṃ, geyyaṃ, veyyākaraṇaṃ, gāthā,",
  "atk-vin01a0:204_1": "udānaṃ, itivuttakaṃ, jātakaṃ, abbhutadhammaṃ, vedallanti navappabhedaṃ hoti. Tattha",
  "atk-vin01a0:204_2": "ubhatovibhaṅganiddesakhandhakaparivārā suttanipāte maṅgalasutta-ratanasutta-nālakasutta-tuvaṭṭakasuttāni",
  "atk-vin01a0:204_3": "aññampi ca suttanāmakaṃ tathāgatavacanaṃ suttanti veditabbaṃ. Sabbampi sagāthakaṃ",
  "atk-vin01a0:204_4": "suttaṃ geyyanti veditabbaṃ. Visesena saṃyuttake sakalopi sagāthāvaggo, sakalaṃ abhidhammapiṭakaṃ,",
  "atk-vin01a0:204_5": "niggāthakaṃ suttaṃ, yañca aññampi aṭṭhahi aṅgehi asaṅgahitaṃ buddhavacanaṃ taṃ veyyākaraṇanti",
  "atk-vin01a0:204_6": "veditabbaṃ. Dhammapadaṃ, theragāthā, therīgāthā, suttanipāte nosuttanāmikā suddhikagāthā",
  "atk-vin01a0:204_7": "ca gāthāti veditabbā. Somanassañāṇamayikagāthāpaṭisaṃyuttā dvāsīti suttantā udānanti",
  "atk-vin01a0:204_8": "veditabbaṃ. “Vuttañhetaṃ bhagavatā”tiādinayappavattā dasuttarasatasuttantā itivuttakanti",
  "atk-vin01a0:204_9": "veditabbaṃ. Apaṇṇakajātakādīni paññāsādhikāni pañca jātakasatāni jātakanti veditabbaṃ.",
  "atk-vin01a0:204_10": "“Cattārome, bhikkhave, acchariyā abbhutā dhammā ānande”ti -ādinayappavattā sabbepi",
  "atk-vin01a0:204_11": "acchariyaabbhutadhammapaṭisaṃyuttā suttantā abbhutadhammanti veditabbaṃ. Cūḷavedalla-mahāvedalla-sammādiṭṭhi-sakkapañha-saṅkhārabhājaniya-mahāpuṇṇamasuttādayo",
  "atk-vin01a0:204_12": "sabbepi vedañca tuṭṭhiñca laddhā laddhā pucchitasuttantā vedallanti veditabbaṃ. Evaṃ",
  "atk-vin01a0:204_13": "aṅgavasena navavidhaṃ.",
  "atk-vin01a0:205": "Kathaṃ dhammakkhandhavasena caturāsītisahassavidhaṃ? Sabbameva cetaṃ buddhavacanaṃ –",
  "atk-vin01a0:206": "“Dvāsīti buddhato gaṇhiṃ, dve sahassāni bhikkhuto;",
  "atk-vin01a0:207": "Caturāsīti sahassāni, ye me dhammā pavattino”ti. ;",
  "atk-vin01a0:208_0": "Evaṃ paridīpitadhammakkhandhavasena caturāsītisahassappabhedaṃ hoti. Tattha ekānusandhikaṃ",
  "atk-vin01a0:208_1": "suttaṃ eko dhammakkhandho. Yaṃ anekānusandhikaṃ tattha anusandhivasena dhammakkhandhagaṇanā.",
  "atk-vin01a0:208_2": "Gāthābandhesu pañhāpucchanaṃ eko dhammakkhandho, vissajjanaṃ eko. Abhidhamme ekamekaṃ",
  "atk-vin01a0:208_3": "tika-duka-bhājanaṃ, ekamekañca cittavārabhājanaṃ, eko dhammakkhandho. Vinaye atthi",
  "atk-vin01a0:208_4": "vatthu, atthi mātikā, atthi padabhājanīyaṃ, atthi antarāpatti, atthi āpatti, atthi",
  "atk-vin01a0:208_5": "anāpatti, atthi paricchedo; tattha ekameko koṭṭhāso, ekameko dhammakkhandhoti veditabbo.",
  "atk-vin01a0:208_6": "Evaṃ dhammakkhandhavasena caturāsītisahassavidhaṃ.",
  "atk-vin01a0:209_0": "Evametaṃ abhedato rasavasena ekavidhaṃ, bhedato dhammavinayādivasena duvidhādibhedaṃ",
  "atk-vin01a0:209_1": "buddhavacanaṃ saṅgāyantena mahākassapappamukhena vasīgaṇena “ayaṃ dhammo, ayaṃ vinayo;",
  "atk-vin01a0:209_2": "idaṃ paṭhamabuddhavacanaṃ, idaṃ majjhimabuddhavacanaṃ, idaṃ pacchimabuddhavacanaṃ;",
  "atk-vin01a0:209_3": "idaṃ vinayapiṭakaṃ, idaṃ suttantapiṭakaṃ, idaṃ abhidhammapiṭakaṃ; ayaṃ dīghanikāyo…pe…",
  "atk-vin01a0:209_4": "ayaṃ khuddakanikāyo; imāni suttādīni navaṅgāni, imāni caturāsītidhammakkhandhasahassānī”ti",
  "atk-vin01a0:209_5": "imaṃ pabhedaṃ vavatthapetvāva saṅgītaṃ. Na kevalañca ettakameva, aññampi uddānasaṅgaha-vaggasaṅgahapeyyālasaṅgaha-ekakanipāta-dukanipātādinipātasaṅgaha-saṃyuttasaṅgaha-paṇṇāsasaṅgahādianekavidhaṃ",
  "atk-vin01a0:209_6": "tīsu piṭakesu sandissamānaṃ saṅgahappabhedaṃ vavatthapetvāeva sattahi māsehi saṅgītaṃ.",
  "atk-vin01a0:209_7": "Saṅgītipariyosāne cassa – “idaṃ mahākassapattherena dasabalassa sāsanaṃ pañcavassasahassaparimāṇaṃ",
  "atk-vin01a0:209_8": "kālaṃ pavattanasamatthaṃ kata”nti sañjātappamodā sādhukāraṃ viya dadamānā ayaṃ mahāpathavī",
  "atk-vin01a0:209_9": "udakapariyantaṃ katvā anekappakāraṃ kampi saṅkampi sampakampi sampavedhi, anekāni",
  "atk-vin01a0:209_10": "ca acchariyāni pāturahesunti ayaṃ paṭhamamahāsaṅgītināma. Yā loke –",
  "atk-vin01a0:210": "Satehi pañcahi katā, tena pañcasatāti ca;",
  "atk-vin01a0:211": "Thereheva katattā ca, therikāti pavuccatīti.",
  "atk-vin01a0:212_0": "Imissā pana paṭhamamahāsaṅgītiyā pavattamānāya vinayaṃ pucchantena āyasmatā mahākassapena",
  "atk-vin01a0:212_1": "“paṭhamaṃ, āvuso upāli, pārājikaṃ kattha paññatta”nti evamādivacanapariyosāne “vatthumpi",
  "atk-vin01a0:212_2": "pucchi, nidānampi pucchi, puggalampi pucchī”ti ettha nidāne pucchite taṃ nidānaṃ",
  "atk-vin01a0:212_3": "ādito pabhuti vitthāretvā yena ca paññattaṃ, yasmā ca paññattaṃ, sabbametaṃ kathetukāmena",
  "atk-vin01a0:212_4": "āyasmatā upālittherena vuttaṃ “tena samayena buddho bhagavā verañjāyaṃ viharatī”ti",
  "atk-vin01a0:212_5": "sabbaṃ vattabbaṃ. Evamidaṃ āyasmatā upālittherena vuttaṃ, tañca pana “paṭhamamahāsaṅgītikāle",
  "atk-vin01a0:212_6": "vutta”nti veditabbaṃ. Ettāvatā ca “idaṃ vacanaṃ kena vuttaṃ, kadā vutta”nti etesaṃ",
  "atk-vin01a0:212_7": "padānaṃ attho pakāsito hoti.",
  "atk-vin01a0:213_0": "Idāni kasmā vuttanti ettha vuccate, yasmā ayamāyasmatā mahākassapattherena nidānaṃ",
  "atk-vin01a0:213_1": "puṭṭho tasmānena taṃ nidānaṃ ādito pabhuti vitthāretuṃ vuttanti. Evamidaṃ āyasmatā",
  "atk-vin01a0:213_2": "upālittherena paṭhamamahāsaṅgītikāle vadantenāpi iminā kāraṇena vuttanti veditabbaṃ.",
  "atk-vin01a0:213_3": "Ettāvatā ca vuttaṃ yena yadā yasmāti imesaṃ mātikāpadānaṃ attho pakāsito hoti.",
  "atk-vin01a0:214_0": "Idāni dhāritaṃ yena cābhataṃ, yatthappatiṭṭhitaṃ cetametaṃ vatvā vidhiṃ tatoti etesaṃ",
  "atk-vin01a0:214_1": "atthappakāsanatthaṃ idaṃ vuccati. Taṃ panetaṃ “tena samayena buddho bhagavā verañjāyaṃ",
  "atk-vin01a0:214_2": "viharatī”ti evamādivacanapaṭimaṇḍitanidānaṃ vinayapiṭakaṃ kena dhāritaṃ, kenābhataṃ,",
  "atk-vin01a0:214_3": "kattha patiṭṭhitanti? Vuccate – ādito tāva idaṃ bhagavato sammukhā āyasmatā upālittherena",
  "atk-vin01a0:214_4": "dhāritaṃ, tassa sammukhato aparinibbute tathāgate chaḷabhiññādibhedehi anekehi bhikkhusahassehi",
  "atk-vin01a0:214_5": "parinibbute tathāgate mahākassapappamukhehi dhammasaṅgāhakattherehi. Kenābhatanti?",
  "atk-vin01a0:214_6": "Jambudīpe tāva upālittheramādiṃ katvā ācariyaparamparāya yāva tatiyasaṅgīti tāva",
  "atk-vin01a0:214_7": "ābhataṃ. Tatrāyaṃ ācariyaparamparā –",
  "atk-vin01a0:215": "Upāli dāsako ceva, soṇako siggavo tathā;",
  "atk-vin01a0:216": "Tisso moggaliputto ca, pañcete vijitāvino.",
  "atk-vin01a0:217": "Paramparāya vinayaṃ, dīpe jambusirivhaye;",
  "atk-vin01a0:218": "Acchijjamānamānesuṃ, tatiyo yāva saṅgaho.",
  "atk-vin01a0:219": "Āyasmā hi upāli imaṃ vinayavaṃsaṃ vinayatantiṃ vinayapaveṇiṃ bhagavato",
  "atk-vin01a0:220_0": "Sammukhā uggahetvā bahūnaṃ bhikkhūnaṃ hadaye patiṭṭhāpesi. Tassa hāyasmato santike",
  "atk-vin01a0:220_1": "vinayavaṃsaṃ uggahetvā vinaye pakataññutaṃ pattesu puggalesu puthujjana-sotāpanna-sakadāgāmi-anāgāmino",
  "atk-vin01a0:220_2": "gaṇanapathaṃ vītivattā, khīṇāsavānaṃ sahassamekaṃ ahosi. Dāsakattheropi tasseva saddhivihāriko",
  "atk-vin01a0:220_3": "ahosi, so upālittherassa sammukhā uggahetvā tatheva vinayaṃ vācesi. Tassāpi āyasmato",
  "atk-vin01a0:220_4": "santike uggahetvā vinaye pakataññutaṃ pattā puthujjanādayo gaṇanapathaṃ vītivattā,",
  "atk-vin01a0:220_5": "khīṇāsavānaṃ sahassameva ahosi. Soṇakattheropi dāsakattherassa saddhivihāriko ahosi,",
  "atk-vin01a0:220_6": "sopi attano upajjhāyassa dāsakattherassa sammukhā uggahetvā tatheva vinayaṃ vācesi.",
  "atk-vin01a0:220_7": "Tassāpi āyasmato santike uggahetvā vinaye pakataññutaṃ pattā puthujjanādayo gaṇanapathaṃ",
  "atk-vin01a0:220_8": "vītivattā, khīṇāsavānaṃ sahassameva ahosi. Siggavattheropi soṇakattherassa saddhivihāriko",
  "atk-vin01a0:220_9": "ahosi, sopi attano upajjhāyassa soṇakattherassa santike vinayaṃ uggahetvā arahantasahassassa",
  "atk-vin01a0:220_10": "dhuraggāho ahosi. Tassa panāyasmato santike uggahetvā vinaye pakataññutaṃ pattā puthujjana-sotāpannasakadāgāmi-anāgāminopi",
  "atk-vin01a0:220_11": "khīṇāsavāpi ettakāni satānīti vā ettakāni sahassānīti vā aparicchinnā ahesuṃ. Tadā",
  "atk-vin01a0:220_12": "kira jambudīpe atimahābhikkhusamudāyo ahosi. Moggaliputtatissattherassa pana ānubhāvo",
  "atk-vin01a0:220_13": "tatiyasaṅgītiyaṃ pākaṭo bhavissati. Evamidaṃ vinayapiṭakaṃ jambudīpe tāva imāya ācariyaparamparāya",
  "atk-vin01a0:220_14": "yāva tatiyasaṅgīti tāva ābhatanti veditabbaṃ.",
  "atk-vin01a0:221": "Paṭhamamahāsaṅgītikathā niṭṭhitā.",
  "atk-vin01a0:222": "Dutiyasaṅgītikathā",
  "atk-vin01a0:223": "Dutiyasaṅgītivijānanatthaṃ pana ayamanukkamo veditabbo. Yadā hi –",
  "atk-vin01a0:224": "Saṅgāyitvāna saddhammaṃ, jotayitvā ca sabbadhi;",
  "atk-vin01a0:225": "Yāva jīvitapariyantaṃ, ṭhatvā pañcasatāpi te.",
  "atk-vin01a0:226": "Khīṇāsavā jutīmanto, therā kassapaādayo;",
  "atk-vin01a0:227": "Khīṇasnehapadīpāva, nibbāyiṃsu anālayā.",
  "atk-vin01a0:228_0": "Athānukkamena gacchantesu rattindivesu vassasataparinibbute bhagavati vesālikā vajjiputtakā",
  "atk-vin01a0:228_1": "bhikkhū vesāliyaṃ “kappati siṅgīloṇakappo, kappati dvaṅgulakappo, kappati gāmantarakappo,",
  "atk-vin01a0:228_2": "kappati āvāsakappo, kappati anumatikappo, kappati āciṇṇakappo, kappati amathitakappo,",
  "atk-vin01a0:228_3": "kappati jaḷogiṃ pātuṃ, kappati adasakaṃ nisīdanaṃ, kappati jātarūparajata”nti imāni",
  "atk-vin01a0:228_4": "dasa vatthūni dīpesuṃ. Tesaṃ susunāgaputto kāḷāsoko nāma rājā pakkho ahosi.",
  "atk-vin01a0:229_0": "Tena kho pana samayena āyasmā yaso kākaṇḍakaputto vajjīsu cārikaṃ caramāno “vesālikā",
  "atk-vin01a0:229_1": "kira vajjiputtakā bhikkhū vesāliyaṃ dasa vatthūni dīpentī”ti sutvā “na kho panetaṃ",
  "atk-vin01a0:229_2": "patirūpaṃ yvāhaṃ dasabalassa sāsanavipattiṃ sutvā appossukko bhaveyyaṃ. Handāhaṃ",
  "atk-vin01a0:229_3": "adhammavādino niggahetvā dhammaṃ dīpemī”ti cintento yena vesālī tadavasari. Tatra",
  "atk-vin01a0:229_4": "sudaṃ āyasmā yaso kākaṇḍakaputto vesāliyaṃ viharati mahāvane kūṭāgārasālāyaṃ.",
  "atk-vin01a0:230_0": "Tena kho pana samayena vesālikā vajjiputtakā bhikkhū tadahuposathe kaṃsapātiṃ udakena",
  "atk-vin01a0:230_1": "pūretvā majjhe bhikkhusaṅghassa ṭhapetvā āgatāgate vesālike upāsake evaṃ vadanti",
  "atk-vin01a0:230_2": "– “dethāvuso, saṅghassa kahāpaṇampi aḍḍhampi pādampi māsakarūpampi, bhavissati saṅghassa",
  "atk-vin01a0:230_3": "parikkhārena karaṇīya”nti sabbaṃ tāva vattabbaṃ, yāva “imāya pana vinayasaṅgītiyā",
  "atk-vin01a0:230_4": "satta bhikkhusatāni anūnāni anadhikāni ahesuṃ, tasmā ayaṃ dutiyasaṅgīti sattasatikāti vuccatī”ti.",
  "atk-vin01a0:231_0": "Evaṃ tasmiñca sannipāte dvādasa bhikkhusatasahassāni sannipatiṃsu āyasmatā yasena",
  "atk-vin01a0:231_1": "samussāhitā. Tesaṃ majjhe āyasmatā revatena puṭṭhena sabbakāmittherena vinayaṃ vissajjentena",
  "atk-vin01a0:231_2": "tāni dasa vatthūni vinicchitāni, adhikaraṇaṃ vūpasamitaṃ. Atha therā “puna dhammañca",
  "atk-vin01a0:231_3": "vinayañca saṅgāyissāmā”ti tipiṭakadhare pattapaṭisambhide sattasate bhikkhū uccinitvā",
  "atk-vin01a0:231_4": "vesāliyaṃ vālikārāme sannipatitvā mahākassapattherena saṅgāyitasadisameva sabbaṃ",
  "atk-vin01a0:231_5": "sāsanamalaṃ sodhetvā puna piṭakavasena nikāyavasena aṅgavasena dhammakkhandhavasena",
  "atk-vin01a0:231_6": "ca sabbaṃ dhammañca vinayañca saṅgāyiṃsu. Ayaṃ saṅgīti aṭṭhahi māsehi niṭṭhitā. Yā loke –",
  "atk-vin01a0:232": "Satehi sattahi katā, tena sattasatāti ca;",
  "atk-vin01a0:233": "Pubbe kataṃ upādāya, dutiyāti ca vuccatīti.",
  "atk-vin01a0:234": "Sā panāyaṃ –",
  "atk-vin01a0:235": "Yehi therehi saṅgītā, saṅgīti tesu vissutā;",
  "atk-vin01a0:236": "Sabbakāmī ca sāḷho ca, revato khujjasobhito.",
  "atk-vin01a0:237": "Yaso ca sāṇasambhūto, ete saddhivihārikā;",
  "atk-vin01a0:238": "Therā ānandatherassa, diṭṭhapubbā tathāgataṃ.",
  "atk-vin01a0:239": "Sumano vāsabhagāmī ca, ñeyyā saddhivihārikā;",
  "atk-vin01a0:240": "Dve ime anuruddhassa, diṭṭhapubbā tathāgataṃ.",
  "atk-vin01a0:241": "Dutiyo pana saṅgīto, yehi therehi saṅgaho;",
  "atk-vin01a0:242": "Sabbepi pannabhārā te, katakiccā anāsavāti.",
  "atk-vin01a0:243": "Ayaṃ dutiyasaṅgīti.",
  "atk-vin01a0:244_0": "Evamimaṃ dutiyasaṅgītiṃ saṅgāyitvā therā “uppajjissati nu kho anāgatepi sāsanassa",
  "atk-vin01a0:244_1": "evarūpaṃ abbuda”nti olokayamānā imaṃ addasaṃsu – “ito vassasatassa upari aṭṭhārasame",
  "atk-vin01a0:244_2": "vasse pāṭaliputte dhammāsoko nāma rājā uppajjitvā sakalajambudīpe rajjaṃ kāressati.",
  "atk-vin01a0:244_3": "So buddhasāsane pasīditvā mahantaṃ lābhasakkāraṃ pavattayissati. Tato titthiyā lābhasakkāraṃ",
  "atk-vin01a0:244_4": "patthayamānā sāsane pabbajitvā sakaṃ sakaṃ diṭṭhiṃ paridīpessanti. Evaṃ sāsane mahantaṃ",
  "atk-vin01a0:244_5": "abbudaṃ uppajjissatī”ti. Atha nesaṃ etadahosi – “kinnu kho mayaṃ etasmiṃ abbude uppanne",
  "atk-vin01a0:244_6": "sammukhā bhavissāma, na bhavissāmā”ti. Atha te sabbeva tadā attano asammukhabhāvaṃ",
  "atk-vin01a0:244_7": "ñatvā “ko nu kho taṃ adhikaraṇaṃ vūpasametuṃ samattho bhavissatī”ti sakalaṃ manussalokaṃ",
  "atk-vin01a0:244_8": "chakāmāvacaradevalokañca olokentā na kañci disvā brahmaloke tissaṃ nāma mahābrahmānaṃ",
  "atk-vin01a0:244_9": "addasaṃsu parittāyukaṃ uparibrahmalokūpapattiyā bhāvitamaggaṃ. Disvāna nesaṃ etadahosi",
  "atk-vin01a0:244_10": "– “sace mayaṃ etassa brahmuno manussaloke nibbattanatthāya ussāhaṃ kareyyāma, addhā",
  "atk-vin01a0:244_11": "esa moggalibrāhmaṇassa gehe paṭisandhiṃ gahessati. Tato ca mantehi palobhito nikkhamitvā",
  "atk-vin01a0:244_12": "pabbajissati. So evaṃ pabbajitvā sakalaṃ buddhavacanaṃ uggahetvā adhigatapaṭisambhido",
  "atk-vin01a0:244_13": "hutvā titthiye madditvā taṃ adhikaraṇaṃ vinicchitvā sāsanaṃ paggaṇhissatī”ti.",
  "atk-vin01a0:245_0": "Te brahmalokaṃ gantvā tissaṃ mahābrahmānaṃ etadavocuṃ – “ito vassasatassa upari aṭṭhārasame",
  "atk-vin01a0:245_1": "vasse sāsane mahantaṃ abbudaṃ uppajjissati. Mayañca sakalaṃ manussalokaṃ chakāmāvacaradevalokañca",
  "atk-vin01a0:245_2": "olokayamānā kañci sāsanaṃ paggahetuṃ samatthaṃ adisvā brahmalokaṃ vicinantā bhavantameva",
  "atk-vin01a0:245_3": "addasāma. Sādhu, sappurisa, manussaloke nibbattitvā dasabalassa sāsanaṃ paggaṇhituṃ paṭiññaṃ dehī”ti.",
  "atk-vin01a0:246_0": "Evaṃ vutte mahābrahmā, “ahaṃ kira sāsane uppannaṃ abbudaṃ sodhetvā sāsanaṃ paggahetuṃ",
  "atk-vin01a0:246_1": "samattho bhavissāmī”ti haṭṭhapahaṭṭho udaggudaggo hutvā, “sādhū”ti paṭissuṇitvā paṭiññaṃ",
  "atk-vin01a0:246_2": "adāsi. Therā brahmaloke taṃ karaṇīyaṃ tīretvā puna paccāgamiṃsu.",
  "atk-vin01a0:247_0": "Tena kho pana samayena siggavatthero ca caṇḍavajjitthero ca dvepi navakā honti daharabhikkhū",
  "atk-vin01a0:247_1": "tipiṭakadharā pattapaṭisambhidā khīṇāsavā, te taṃ adhikaraṇaṃ na sampāpuṇiṃsu. Therā",
  "atk-vin01a0:247_2": "“tumhe, āvuso, amhākaṃ imasmiṃ adhikaraṇe no sahāyakā ahuvattha, tena vo idaṃ daṇḍakammaṃ",
  "atk-vin01a0:247_3": "hotu – ‘tisso nāma brahmā moggalibrāhmaṇassa gehe paṭisandhiṃ gaṇhissati, taṃ tumhākaṃ",
  "atk-vin01a0:247_4": "eko nīharitvā pabbājetu, eko buddhavacanaṃ uggaṇhāpetū”’ti vatvā sabbepi yāvatāyukaṃ ṭhatvā –",
  "atk-vin01a0:248": "Sabbakāmippabhutayo, tepi therā mahiddhikā;",
  "atk-vin01a0:249": "Aggikkhandhāva lokamhi, jalitvā parinibbutā.",
  "atk-vin01a0:250": "Dutiyaṃ saṅgahaṃ katvā, visodhetvāna sāsanaṃ;",
  "atk-vin01a0:251": "Anāgatepi katvāna, hetuṃ saddhammasuddhiyā.",
  "atk-vin01a0:252": "Khīṇāsavā vasippatthā, pabhinnapaṭisambhidā;",
  "atk-vin01a0:253": "Aniccatāvasaṃ therā, tepi nāma upāgatā.",
  "atk-vin01a0:254": "Evaṃ aniccataṃ jammiṃ, ñatvā durabhisambhavaṃ;",
  "atk-vin01a0:255": "Taṃ pattuṃ vāyame dhīro, yaṃ niccaṃ amataṃ padanti.",
  "atk-vin01a0:256": "Ettāvatā sabbākārena dutiyasaṅgītivaṇṇanā niṭṭhitā hoti.",
  "atk-vin01a0:257": "Dutiyasaṅgītikathā niṭṭhitā",
  "atk-vin01a0:258": "Tatiyasaṅgītikathā",
  "atk-vin01a0:259_0": "Tissopi kho mahābrahmā brahmalokato cavitvā moggalibrāhmaṇassa gehe paṭisandhiṃ aggahesi.",
  "atk-vin01a0:259_1": "Siggavattheropi tassa paṭisandhiggahaṇato pabhuti satta vassāni brāhmaṇassa gehaṃ",
  "atk-vin01a0:259_2": "piṇḍāya pāvisi. Ekadivasampi uḷuṅkamattaṃ vā yāguṃ kaṭacchumattaṃ vā bhattaṃ nālattha.",
  "atk-vin01a0:259_3": "Sattannaṃ pana vassānaṃ accayena ekadivasaṃ “aticchatha, bhante”ti vacanamattaṃ alattha.",
  "atk-vin01a0:259_4": "Taṃdivasameva brāhmaṇopi bahiddhā kiñci karaṇīyaṃ katvā āgacchanto paṭipathe theraṃ",
  "atk-vin01a0:259_5": "disvā, “bho pabbajita, amhākaṃ gehaṃ agamitthā”ti āha. “Āma, brāhmaṇa, agamimhā”ti.",
  "atk-vin01a0:259_6": "“Api kiñci labhitthā”ti? “Āma, brāhmaṇa, labhimhā”ti. So gehaṃ gantvā pucchi – “tassa",
  "atk-vin01a0:259_7": "pabbajitassa kiñci adatthā”ti? “Na kiñci adamhā”ti. Brāhmaṇo dutiyadivase gharadvāreyeva",
  "atk-vin01a0:259_8": "nisīdi “ajja pabbajitaṃ musāvādena niggahessāmī”ti. Thero dutiyadivase brāhmaṇassa",
  "atk-vin01a0:259_9": "gharadvāraṃ sampatto. Brāhmaṇo theraṃ disvāva evamāha – “tumhe hiyyo amhākaṃ gehe",
  "atk-vin01a0:259_10": "kiñci aladdhāyeva ‘labhimhā’ti avocuttha. Vaṭṭati nu kho tumhākaṃ musāvādo”ti! Thero",
  "atk-vin01a0:259_11": "āha – “mayaṃ, brāhmaṇa, tumhākaṃ gehe satta vassāni ‘aticchathā’ti vacanamattampi",
  "atk-vin01a0:259_12": "alabhitvā hiyyo ‘aticchathā’ti vacanamattaṃ labhimha; athetaṃ paṭisanthāraṃ upādāya evamavocumhā”ti.",
  "atk-vin01a0:260_0": "Brāhmaṇo cintesi – “ime paṭisanthāramattampi labhitvā ‘labhimhā’ti pasaṃsanti, aññaṃ",
  "atk-vin01a0:260_1": "kiñci khādanīyaṃ bhojanīyaṃ labhitvā kasmā na pasaṃsantī”ti pasīditvā attano atthāya",
  "atk-vin01a0:260_2": "paṭiyāditabhattato kaṭacchumattaṃ bhikkhaṃ tadupiyañca byañjanaṃ dāpetvā “imaṃ bhikkhaṃ",
  "atk-vin01a0:260_3": "sabbakālaṃ tumhe labhissathā”ti āha. So punadivasato pabhuti upasaṅkamantassa therassa",
  "atk-vin01a0:260_4": "upasamaṃ disvā bhiyyosomattāya pasīditvā theraṃ niccakālaṃ attano ghare bhattavissaggakaraṇatthāya",
  "atk-vin01a0:260_5": "yāci. Thero adhivāsetvā divase divase bhattakiccaṃ katvā gacchanto thokaṃ thokaṃ",
  "atk-vin01a0:260_6": "buddhavacanaṃ kathetvā gacchati. Sopi kho māṇavako soḷasavassuddesikoyeva tiṇṇaṃ",
  "atk-vin01a0:260_7": "vedānaṃ pāragū ahosi. Brahmalokato āgatasuddhasattassa āsane vā sayane vā añño koci",
  "atk-vin01a0:260_8": "nisajjitā vā nipajjitā vā natthi. So yadā ācariyagharaṃ gacchati, tadāssa mañcapīṭhaṃ",
  "atk-vin01a0:260_9": "setena vatthena paṭicchādetvā laggetvā ṭhapenti. Thero cintesi – “samayo dāni māṇavakaṃ",
  "atk-vin01a0:260_10": "pabbājetuṃ, cirañca me idhāgacchantassa, na ca kāci māṇavakena saddhiṃ kathā uppajjati.",
  "atk-vin01a0:260_11": "Handa dāni iminā upāyena pallaṅkaṃ nissāya uppajjissatī”ti gehaṃ gantvā yathā tasmiṃ",
  "atk-vin01a0:260_12": "gehe ṭhapetvā māṇavakassa pallaṅkaṃ aññaṃ na kiñci āsanaṃ dissati tathā adhiṭṭhāsi.",
  "atk-vin01a0:260_13": "Brāhmaṇassa gehajano theraṃ disvā aññaṃ kiñci āsanaṃ apassanto māṇavakassa pallaṅkaṃ",
  "atk-vin01a0:260_14": "attharitvā therassa adāsi. Nisīdi thero pallaṅke. Māṇavakopi kho taṅkhaṇaññeva ācariyagharā",
  "atk-vin01a0:260_15": "āgamma theraṃ attano pallaṅke nisinnaṃ disvā kupito anattamano “ko mama pallaṅkaṃ",
  "atk-vin01a0:260_16": "samaṇassa paññapesī”ti āha.",
  "atk-vin01a0:261_0": "Thero bhattakiccaṃ katvā vūpasante māṇavakassa caṇḍikkabhāve evamāha – “kiṃ pana",
  "atk-vin01a0:261_1": "tvaṃ, māṇavaka, kiñci mantaṃ jānāsī”ti? Māṇavako “bho pabbajita, mayi dāni mante",
  "atk-vin01a0:261_2": "ajānante aññe ke jānissantī”ti vatvā, theraṃ pucchi – “tumhe pana mantaṃ jānāthā”ti?",
  "atk-vin01a0:261_3": "“Puccha, māṇavaka, pucchitvā sakkā jānitu”nti. Atha kho māṇavako tīsu vedesu sanighaṇḍukeṭubhesu",
  "atk-vin01a0:261_4": "sākkharappabhedesu itihāsapañcamesu yāni yāni gaṇṭhiṭṭhānāni, yesaṃ yesaṃ nayaṃ neva",
  "atk-vin01a0:261_5": "attanā passati nāpissa ācariyo addasa, tesu tesu theraṃ pucchi. Thero “pakatiyāpi",
  "atk-vin01a0:261_6": "tiṇṇaṃ vedānaṃ pāragū, idāni pana paṭisambhidāppatto, tenassa natthi tesaṃ pañhānaṃ",
  "atk-vin01a0:261_7": "vissajjane bhāro”ti tāvadeva te pañhe vissajjetvā māṇavakaṃ āha – “māṇavaka, ahaṃ",
  "atk-vin01a0:261_8": "tayā bahuṃ pucchito; ahampi dāni taṃ ekaṃ pañhaṃ pucchāmi, byākarissasi me”ti? “Āma,",
  "atk-vin01a0:261_9": "bho pabbajita, puccha byākarissāmī”ti. Thero cittayamake imaṃ pañhaṃ pucchi –",
  "atk-vin01a0:262": "“Yassa cittaṃ uppajjati na nirujjhati tassa cittaṃ nirujjhissati nuppajjissati; yassa vā pana cittaṃ nirujjhissati nuppajjissati tassa cittaṃ uppajjati na nirujjhatī”ti?",
  "atk-vin01a0:263_0": "Māṇavo uddhaṃ vā adho vā harituṃ asakkonto “kiṃ nāma, bho pabbajita, ida”nti āha.",
  "atk-vin01a0:263_1": "“Buddhamanto nāmāyaṃ, māṇavā”ti. “Sakkā panāyaṃ, bho, mayhampi dātu”nti. “Sakkā māṇava,",
  "atk-vin01a0:263_2": "amhehi gahitapabbajjaṃ gaṇhantassa dātu”nti. Tato māṇavo mātāpitaro upasaṅkamitvā",
  "atk-vin01a0:263_3": "āha – “ayaṃ pabbajito buddhamantaṃ nāma jānāti, na ca attano santike apabbajitassa",
  "atk-vin01a0:263_4": "deti, ahaṃ etassa santike pabbajitvā mantaṃ uggaṇhissāmī”ti.",
  "atk-vin01a0:264_0": "Athassa mātāpitaro “pabbajitvāpi no putto mante gaṇhatu, gahetvā punāgamissatī”ti",
  "atk-vin01a0:264_1": "maññamānā “uggaṇha, puttā”ti anujāniṃsu. Thero dārakaṃ pabbājetvā dvattiṃsākārakammaṭṭhānaṃ",
  "atk-vin01a0:264_2": "tāva ācikkhi. So tattha parikammaṃ karonto nacirasseva sotāpattiphale patiṭṭhahi.",
  "atk-vin01a0:264_3": "Tato thero cintesi – “sāmaṇero sotāpattiphale patiṭṭhito, abhabbo dāni sāsanato nivattituṃ.",
  "atk-vin01a0:264_4": "Sace panassāhaṃ kammaṭṭhānaṃ vaḍḍhetvā katheyyaṃ, arahattaṃ pāpuṇeyya, appossukko",
  "atk-vin01a0:264_5": "bhaveyya buddhavacanaṃ gahetuṃ, samayo dāni naṃ caṇḍavajjittherassa santikaṃ pesetu”nti.",
  "atk-vin01a0:264_6": "Tato āha – “ehi tvaṃ, sāmaṇera, therassa santikaṃ gantvā buddhavacanaṃ uggaṇha. Mama",
  "atk-vin01a0:264_7": "vacanena tañca ārogyaṃ puccha; evañca vadehi – ‘upajjhāyo maṃ, bhante, tumhākaṃ santikaṃ",
  "atk-vin01a0:264_8": "pahiṇī’ti. ‘Ko nāma te upajjhāyo’ti ca vutte ‘siggavatthero nāma, bhante’ti vadeyyāsi.",
  "atk-vin01a0:264_9": "‘Ahaṃ ko nāmā’ti vutte evaṃ vadeyyāsi – ‘mama upajjhāyo, bhante, tumhākaṃ nāmaṃ jānātī”’ti.",
  "atk-vin01a0:265_0": "“Evaṃ, bhante”ti kho tisso sāmaṇero theraṃ abhivādetvā padakkhiṇaṃ katvā anupubbena",
  "atk-vin01a0:265_1": "caṇḍavajjittherassa santikaṃ gantvā vanditvā ekamantaṃ aṭṭhāsi. Thero sāmaṇeraṃ pucchi",
  "atk-vin01a0:265_2": "– “kuto āgatosī”ti? “Upajjhāyo maṃ, bhante, tumhākaṃ santikaṃ pahiṇī”ti. “Ko nāma",
  "atk-vin01a0:265_3": "te upajjhāyo”ti? “Siggavatthero nāma, bhante”ti. “Ahaṃ ko nāmā”ti? “Mama upajjhāyo,",
  "atk-vin01a0:265_4": "bhante, tumhākaṃ nāmaṃ jānātī”ti. “Pattacīvaraṃ dāni paṭisāmehī”ti. “Sādhu, bhante”ti",
  "atk-vin01a0:265_5": "sāmaṇero pattacīvaraṃ paṭisāmetvā punadivase pariveṇaṃ sammajjitvā udakadantaponaṃ",
  "atk-vin01a0:265_6": "upaṭṭhāpesi. Thero tassa sammajjitaṭṭhānaṃ puna sammajji. Taṃ udakaṃ chaḍḍetvā aññaṃ",
  "atk-vin01a0:265_7": "udakaṃ āhari. Tañca dantakaṭṭhaṃ apanetvā aññaṃ dantakaṭṭhaṃ gaṇhi. Evaṃ satta divasāni",
  "atk-vin01a0:265_8": "katvā sattame divase puna pucchi. Sāmaṇero punapi pubbe kathitasadisameva kathesi.",
  "atk-vin01a0:265_9": "Thero “so vatāyaṃ brāhmaṇo”ti sañjānitvā “kimatthaṃ āgatosī”ti āha. “Buddhavacanaṃ",
  "atk-vin01a0:265_10": "uggaṇhatthāya, bhante”ti. Thero “uggaṇha dāni, sāmaṇerā”ti vatvā puna divasato pabhuti",
  "atk-vin01a0:265_11": "buddhavacanaṃ paṭṭhapesi. Tisso sāmaṇerova hutvā, ṭhapetvā vinayapiṭakaṃ sabbaṃ buddhavacanaṃ",
  "atk-vin01a0:265_12": "uggaṇhi saddhiṃ aṭṭhakathāya. Upasampannakāle pana avassikova samāno tipiṭakadharo",
  "atk-vin01a0:265_13": "ahosi. Ācariyupajjhāyā moggaliputtatissattherassa hatthe sakalaṃ buddhavacanaṃ patiṭṭhāpetvā",
  "atk-vin01a0:265_14": "yāvatāyukaṃ ṭhatvā parinibbāyiṃsu. Moggaliputtatissattheropi aparena samayena kammaṭṭhānaṃ",
  "atk-vin01a0:265_15": "vaḍḍhetvā arahattappatto bahūnaṃ dhammavinayaṃ vācesi.",
  "atk-vin01a0:266_0": "Tena kho pana samayena bindusārassa rañño ekasataputtā ahesuṃ. Te sabbe asoko attanā",
  "atk-vin01a0:266_1": "saddhiṃ ekamātikaṃ tissakumāraṃ ṭhapetvā ghātesi. Ghātento ca cattāri vassāni anabhisittova",
  "atk-vin01a0:266_2": "rajjaṃ kāretvā catunnaṃ vassānaṃ accayena tathāgatassa parinibbānato dvinnaṃ vassasatānaṃ",
  "atk-vin01a0:266_3": "upari aṭṭhārasame vasse sakalajambudīpe ekarajjābhisekaṃ pāpuṇi. Abhisekānubhāvena",
  "atk-vin01a0:266_4": "cassa imā rājiddhiyo āgatā – mahāpathaviyā heṭṭhā yojanappamāṇe āṇā pavattati; tathā",
  "atk-vin01a0:266_5": "upari ākāse anotattadahato aṭṭhahi kājehi soḷasa pānīyaghaṭe divase divase devatā",
  "atk-vin01a0:266_6": "āharanti, yato sāsane uppannasaddho hutvā aṭṭha ghaṭe bhikkhusaṅghassa adāsi, dve",
  "atk-vin01a0:266_7": "ghaṭe saṭṭhimattānaṃ tipiṭakadharabhikkhūnaṃ, dve ghaṭe aggamahesiyā asandhimittāya,",
  "atk-vin01a0:266_8": "cattāro ghaṭe attanā paribhuñji; devatāeva himavante nāgalatādantakaṭṭhaṃ nāma atthi",
  "atk-vin01a0:266_9": "siniddhaṃ mudukaṃ rasavantaṃ taṃ divase divase āharanti, yena rañño ca mahesiyā ca",
  "atk-vin01a0:266_10": "soḷasannañca nāṭakitthisahassānaṃ saṭṭhimattānañca bhikkhusahassānaṃ devasikaṃ dantaponakiccaṃ",
  "atk-vin01a0:266_11": "nippajjati. Devasikameva cassa devatā agadāmalakaṃ agadaharītakaṃ suvaṇṇavaṇṇañca",
  "atk-vin01a0:266_12": "gandharasasampannaṃ ambapakkaṃ āharanti. Tathā chaddantadahato pañcavaṇṇanivāsanapāvuraṇaṃ",
  "atk-vin01a0:266_13": "pītakavaṇṇahatthapucchanapaṭakaṃ dibbañca pānakaṃ āharanti. Devasikameva panassa",
  "atk-vin01a0:266_14": "nhānagandhaṃ anuvilepanagandhaṃ pārupanatthāya asuttamayikaṃ sumanapupphapaṭaṃ mahārahañca",
  "atk-vin01a0:266_15": "añjanaṃ nāgabhavanato nāgarājāno āharanti. Chaddantadaheva uṭṭhitassa sālino nava",
  "atk-vin01a0:266_16": "vāhasahassāni divase divase sukā āharanti. Mūsikā nitthusakaṇe karonti, ekopi khaṇḍataṇḍulo",
  "atk-vin01a0:266_17": "na hoti, rañño sabbaṭṭhānesu ayameva taṇḍulo paribhogaṃ gacchati. Madhumakkhikā madhuṃ",
  "atk-vin01a0:266_18": "karonti. Kammārasālāsu acchā kūṭaṃ paharanti. Karavīkasakuṇā āgantvā madhurassaraṃ",
  "atk-vin01a0:266_19": "vikūjantā rañño balikammaṃ karonti.",
  "atk-vin01a0:267_0": "Imāhi iddhīhi samannāgato rājā ekadivasaṃ suvaṇṇasaṅkhalikabandhanaṃ pesetvā catunnaṃ",
  "atk-vin01a0:267_1": "buddhānaṃ adhigatarūpadassanaṃ kappāyukaṃ kāḷaṃ nāma nāgarājānaṃ ānayitvā setacchattassa",
  "atk-vin01a0:267_2": "heṭṭhā mahārahe pallaṅke nisīdāpetvā anekasatavaṇṇehi jalaja thalajapupphehi suvaṇṇapupphehi",
  "atk-vin01a0:267_3": "ca pūjaṃ katvā sabbālaṅkārapaṭimaṇḍitehi soḷasahi nāṭakitthisahassehi samantato parikkhipitvā",
  "atk-vin01a0:267_4": "“anantañāṇassa tāva me saddhammavaracakkavattino sammāsambuddhassa rūpaṃ imesaṃ akkhīnaṃ",
  "atk-vin01a0:267_5": "āpāthaṃ karohī”ti vatvā tena nimmitaṃ sakalasarīravippakiṇṇapuññappabhāvanibbattāsītānubyañjanapaṭimaṇḍitadvattiṃsamahāpurisalakkhaṇasassirīkatāya",
  "atk-vin01a0:267_6": "vikasitakamaluppalapuṇḍarīkapaṭimaṇḍitamiva salilatalaṃ tārāgaṇarasmijālavisadavipphuritasobhāsamujjalitamiva",
  "atk-vin01a0:267_7": "gaganatalaṃ nīlapītalohitādibhedavicitravaṇṇaraṃsivinaddhabyāmappabhāparikkhepavilāsitāya",
  "atk-vin01a0:267_8": "sañcāppabhānurāgaindadhanuvijjulatāparikkhittamiva kanakagirisikharaṃ nānāvirāgavimalaketumālāsamujjalitacārumatthakasobhaṃ",
  "atk-vin01a0:267_9": "nayanarasāyatanamiva brahmadevamanujanāgayakkhagaṇānaṃ buddharūpaṃ passanto satta",
  "atk-vin01a0:267_10": "divasāni akkhipūjaṃ nāma akāsi.",
  "atk-vin01a0:268_0": "Rājā kira abhisekaṃ pāpuṇitvā tīṇiyeva saṃvaccharāni bāhirakapāsaṇḍaṃ pariggaṇhi.",
  "atk-vin01a0:268_1": "Catutthe saṃvacchare buddhasāsane pasīdi. Tassa kira pitā bindusāro brāhmaṇabhatto",
  "atk-vin01a0:268_2": "ahosi, so brāhmaṇānañca brāhmaṇajātiyapāsaṇḍānañca paṇḍaraṅgaparibbājakādīnaṃ saṭṭhisahassamattānaṃ",
  "atk-vin01a0:268_3": "niccabhattaṃ paṭṭhapesi. Asokopi pitarā pavattitaṃ dānaṃ attano antepure tatheva",
  "atk-vin01a0:268_4": "dadamāno ekadivasaṃ sīhapañjare ṭhito te upasamaparibāhirena ācārena bhuñjamāne asaṃyatindriye",
  "atk-vin01a0:268_5": "avinītairiyāpathe disvā cintesi – “īdisaṃ dānaṃ upaparikkhitvā yuttaṭṭhāne dātuṃ",
  "atk-vin01a0:268_6": "vaṭṭatī”ti. Evaṃ cintetvā amacce āha – “gacchatha, bhaṇe, attano attano sādhusammate",
  "atk-vin01a0:268_7": "samaṇabrāhmaṇe antepuraṃ atiharatha, dānaṃ dassāmā”ti. Amaccā “sādhu, devā”ti rañño",
  "atk-vin01a0:268_8": "paṭissuṇitvā te te paṇḍaraṅgaparibbājakājīvakanigaṇṭhādayo ānetvā “ime, mahārāja,",
  "atk-vin01a0:268_9": "amhākaṃ arahanto”ti āhaṃsu.",
  "atk-vin01a0:269_0": "Atha rājā antepure uccāvacāni āsanāni paññapetvā “āgacchantū”ti vatvā āgatāgate āha",
  "atk-vin01a0:269_1": "– “attano attano patirūpe āsane nisīdathā”ti. Tesu ekacce bhaddapīṭhakesu, ekacce",
  "atk-vin01a0:269_2": "phalakapīṭhakesu nisīdiṃsu. Te disvā rājā “natthi nesaṃ anto sāro”ti ñatvā tesaṃ",
  "atk-vin01a0:269_3": "anurūpaṃ khādanīyaṃ bhojanīyaṃ datvā uyyojesi.",
  "atk-vin01a0:270_0": "Evaṃ gacchante kāle ekadivasaṃ rājā sīhapañjare ṭhito addasa nigrodhasāmaṇeraṃ rājaṅgaṇena",
  "atk-vin01a0:270_1": "gacchantaṃ dantaṃ guttaṃ santindriyaṃ iriyāpathasampannaṃ. Ko panāyaṃ nigrodho nāma?",
  "atk-vin01a0:270_2": "Bindusārarañño jeṭṭhaputtassa sumanarājakumārassa putto.",
  "atk-vin01a0:271": "Tatrāyaṃ anupubbikathā –",
  "atk-vin01a0:272_0": "Bindusārarañño kira dubbalakāleyeva asokakumāro attanā laddhaṃ ujjenīrajjaṃ pahāya",
  "atk-vin01a0:272_1": "āgantvā sabbanagaraṃ attano hatthagataṃ katvā sumanarājakumāraṃ aggahesi. Taṃdivasameva",
  "atk-vin01a0:272_2": "sumanassa rājakumārassa sumanā nāma devī paripuṇṇagabbhā ahosi. Sā aññātakavesena",
  "atk-vin01a0:272_3": "nikkhamitvā avidūre aññataraṃ caṇḍālagāmaṃ sandhāya gacchantī jeṭṭhakacaṇḍālassa",
  "atk-vin01a0:272_4": "gehato avidūre aññatarasmiṃ nigrodharukkhe adhivatthāya devatāya “ito ehi, sumane”ti",
  "atk-vin01a0:272_5": "vadantiyā saddaṃ sutvā tassā samīpaṃ gatā. Devatā attano ānubhāvena ekaṃ sālaṃ nimminitvā",
  "atk-vin01a0:272_6": "“ettha vasāhī”ti adāsi. Sā taṃ sālaṃ pāvisi. Gatadivaseyeva ca puttaṃ vijāyi. Sā",
  "atk-vin01a0:272_7": "tassa nigrodhadevatāya pariggahitattā “nigrodho” tveva nāmaṃ akāsi. Jeṭṭhakacaṇḍālo",
  "atk-vin01a0:272_8": "diṭṭhadivasato pabhuti taṃ attano sāmidhītaraṃ viya maññamāno nibaddhavattaṃ paṭṭhapesi.",
  "atk-vin01a0:272_9": "Rājadhītā tattha satta vassāni vasi. Nigrodhakumāropi sattavassiko jāto. Tadā mahāvaruṇatthero",
  "atk-vin01a0:272_10": "nāma eko arahā dārakassa hetusampadaṃ disvā rakkhitvā tattha viharamāno “sattavassiko",
  "atk-vin01a0:272_11": "dāni dārako, kālo naṃ pabbājetu”nti cintetvā rājadhītāya ārocāpetvā nigrodhakumāraṃ",
  "atk-vin01a0:272_12": "pabbājesi. Kumāro khuraggeyeva arahattaṃ pāpuṇi. So ekadivasaṃ pātova sarīraṃ jaggitvā",
  "atk-vin01a0:272_13": "ācariyupajjhāyavattaṃ katvā pattacīvaramādāya “mātuupāsikāya gehadvāraṃ gacchāmī”ti",
  "atk-vin01a0:272_14": "nikkhami. Mātunivāsanaṭṭhānañcassa dakkhiṇadvārena nagaraṃ pavisitvā nagaramajjhena",
  "atk-vin01a0:272_15": "gantvā pācīnadvārena nikkhamitvā gantabbaṃ hoti.",
  "atk-vin01a0:273_0": "Tena ca samayena asoko dhammarājā pācīnadisābhimukho sīhapañjare caṅkamati. Taṅkhaṇaññeva",
  "atk-vin01a0:273_1": "nigrodho rājaṅgaṇaṃ sampāpuṇi santindriyo santamānaso yugamattaṃ pekkhamāno. Tena",
  "atk-vin01a0:273_2": "vuttaṃ – “ekadivasaṃ rājā sīhapañjare ṭhito addasa nigrodhasāmaṇeraṃ rājaṅgaṇena",
  "atk-vin01a0:273_3": "gacchantaṃ dantaṃ guttaṃ santindriyaṃ iriyāpathasampanna”nti. Disvā panassa etadahosi",
  "atk-vin01a0:273_4": "– “ayaṃ jano sabbopi vikkhittacitto bhantamigappaṭibhāgo. Ayaṃ pana dārako avikkhittacitto",
  "atk-vin01a0:273_5": "ativiya cassa ālokitavilokitaṃ samiñjanapasāraṇañca sobhati. Addhā etassa abbhantare",
  "atk-vin01a0:273_6": "lokuttaradhammo bhavissatī”ti rañño saha dassaneneva sāmaṇere cittaṃ pasīdi, pemaṃ",
  "atk-vin01a0:273_7": "saṇṭhahi. Kasmā? Pubbe hi kira puññakaraṇakāle esa rañño jeṭṭhabhātā vāṇijako ahosi. Vuttampi hetaṃ –",
  "atk-vin01a0:274": "“Pubbe va sannivāsena, paccuppannahitena vā;",
  "atk-vin01a0:275": "Evaṃ taṃ jāyate pemaṃ, uppalaṃ va yathodake”ti. ;",
  "atk-vin01a0:276_0": "Atha rājā sañjātapemo sabahumāno “etaṃ sāmaṇeraṃ pakkosathā”ti amacce pesesi. “Te",
  "atk-vin01a0:276_1": "aticirāyantī”ti puna dve tayo pesesi – “turitaṃ āgacchatū”ti. Sāmaṇero attano pakatiyā",
  "atk-vin01a0:276_2": "eva agamāsi. Rājā patirūpamāsanaṃ ñatvā “nisīdathā”ti āha. So ito cito ca viloketvā",
  "atk-vin01a0:276_3": "“natthi dāni aññe bhikkhū”ti samussitasetacchattaṃ rājapallaṅkaṃ upasaṅkamitvā pattaggahaṇatthāya",
  "atk-vin01a0:276_4": "rañño ākāraṃ dassesi. Rājā taṃ pallaṅkasamīpaṃ upagacchantaṃyeva disvā cintesi –",
  "atk-vin01a0:276_5": "“ajjeva dāni ayaṃ sāmaṇero imassa gehassa sāmiko bhavissatī”ti sāmaṇero rañño hatthe",
  "atk-vin01a0:276_6": "pattaṃ datvā pallaṅkaṃ abhiruhitvā nisīdi. Rājā attano atthāya sampāditaṃ sabbaṃ",
  "atk-vin01a0:276_7": "yāgukhajjakabhattavikatiṃ upanāmesi. Sāmaṇero attano yāpanīyamattakameva sampaṭicchi.",
  "atk-vin01a0:276_8": "Bhattakiccāvasāne rājā āha – “satthārā tumhākaṃ dinnovādaṃ jānāthā”ti? “Jānāmi, mahārāja,",
  "atk-vin01a0:276_9": "ekadesenā”ti. “Tāta, mayhampi naṃ kathehī”ti. “Sādhu, mahārājā”ti rañño anurūpaṃ",
  "atk-vin01a0:276_10": "dhammapade appamādavaggaṃ anumodanatthāya abhāsi.",
  "atk-vin01a0:277_0": "Rājā pana “appamādo amatapadaṃ, pamādo maccuno pada”nti sutvāva “aññātaṃ, tāta, pariyosāpehī”ti",
  "atk-vin01a0:277_1": "āha. Anumodanāvasāne ca “aṭṭha te, tāta, dhuvabhattāni dammī”ti āha. Sāmaṇero āha",
  "atk-vin01a0:277_2": "– “etāni ahaṃ upajjhāyassa dammi, mahārājā”ti. “Ko ayaṃ, tāta, upajjhāyo nāmā”ti?",
  "atk-vin01a0:277_3": "“Vajjāvajjaṃ disvā codetā sāretā ca, mahārājā”ti. “Aññānipi te, tāta, aṭṭha dammī”ti.",
  "atk-vin01a0:277_4": "“Etāni ācariyassa dammi, mahārājā”ti. “Ko ayaṃ, tāta, ācariyo nāmā”ti? “Imasmiṃ sāsane",
  "atk-vin01a0:277_5": "sikkhitabbakadhammesu patiṭṭhāpetā, mahārājā”ti. “Sādhu, tāta, aññānipi te aṭṭha",
  "atk-vin01a0:277_6": "dammī”ti. “Etānipi bhikkhusaṅghassa dammi, mahārājā”ti. “Ko ayaṃ, tāta, bhikkhusaṅgho",
  "atk-vin01a0:277_7": "nāmā”ti? “Yaṃ nissāya, mahārāja, amhākaṃ ācariyupajjhāyānañca mama ca pabbajjā ca",
  "atk-vin01a0:277_8": "upasampadā cā”ti. Rājā bhiyyoso mattāya tuṭṭhacitto āha – “aññānipi te, tāta, aṭṭha",
  "atk-vin01a0:277_9": "dammī”ti. Sāmaṇero “sādhū”ti sampaṭicchitvā punadivase dvattiṃsa bhikkhū gahetvā",
  "atk-vin01a0:277_10": "rājantepuraṃ pavisitvā bhattakiccamakāsi. Rājā “aññepi dvattiṃsa bhikkhū tumhehi",
  "atk-vin01a0:277_11": "saddhiṃ sve bhikkhaṃ gaṇhantū”ti eteneva upāyena divase divase vaḍḍhāpento saṭṭhisahassānaṃ",
  "atk-vin01a0:277_12": "brāhmaṇaparibbājakādīnaṃ bhattaṃ upacchinditvā antonivesane saṭṭhisahassānaṃ bhikkhūnaṃ",
  "atk-vin01a0:277_13": "niccabhattaṃ paṭṭhapesi nigrodhatthere gateneva pasādena. Nigrodhattheropi rājānaṃ",
  "atk-vin01a0:277_14": "saparisaṃ tīsu saraṇesu pañcasu ca sīlesu patiṭṭhāpetvā buddhasāsane pothujjanikena",
  "atk-vin01a0:277_15": "pasādena acalappasādaṃ katvā patiṭṭhāpesi. Puna rājā asokārāmaṃ nāma mahāvihāraṃ",
  "atk-vin01a0:277_16": "kāretvā saṭṭhisahassānaṃ bhikkhūnaṃ niccabhattaṃ paṭṭhapesi. Sakalajambudīpe caturāsītiyā",
  "atk-vin01a0:277_17": "nagarasahassesu caturāsītivihārasahassāni kārāpesi caturāsītisahassacetiyapaṭimaṇḍitāni",
  "atk-vin01a0:277_18": "dhammeneva, no adhammena.",
  "atk-vin01a0:278_0": "Ekadivasaṃ kira rājā asokārāme mahādānaṃ datvā saṭṭhisahassabhikkhusaṅghassa majjhe",
  "atk-vin01a0:278_1": "nisajja saṅghaṃ catūhi paccayehi pavāretvā imaṃ pañhaṃ pucchi – “bhante, bhagavatā",
  "atk-vin01a0:278_2": "desitadhammo nāma kittako hotī”ti? “Aṅgato, mahārāja, navaṅgāni, khandhato caturāsītidhammakkhandhasahassānī”ti.",
  "atk-vin01a0:278_3": "Rājā dhamme pasīditvā “ekekaṃ dhammakkhandhaṃ ekekavihārena pūjessāmī”ti ekadivasameva",
  "atk-vin01a0:278_4": "channavutikoṭidhanaṃ visajjetvā amacce āṇāpesi – “etha, bhaṇe, ekamekasmiṃ nagare",
  "atk-vin01a0:278_5": "ekamekaṃ vihāraṃ kārāpentā caturāsītiyā nagarasahassesu caturāsītivihārasahassāni",
  "atk-vin01a0:278_6": "kārāpethā”ti. Sayañca asokārāme asokamahāvihāratthāya kammaṃ paṭṭhapesi. Saṅgho indaguttattheraṃ",
  "atk-vin01a0:278_7": "nāma mahiddhikaṃ mahānubhāvaṃ khīṇāsavaṃ navakammādhiṭṭhāyakaṃ adāsi. Thero yaṃ yaṃ",
  "atk-vin01a0:278_8": "na niṭṭhāti taṃ taṃ attano ānubhāvena niṭṭhāpesi. Evampi tīhi saṃvaccharehi vihārakammaṃ",
  "atk-vin01a0:278_9": "niṭṭhāpesi. Ekadivasameva sabbanagarehi paṇṇāni āgamiṃsu.",
  "atk-vin01a0:279_0": "Amaccā rañño ārocesuṃ – “niṭṭhitāni, deva, caturāsītivihārasahassānī”ti. Rājā nagare",
  "atk-vin01a0:279_1": "bheriṃ carāpesi – “ito sattannaṃ divasānaṃ accayena vihāramaho bhavissati. Sabbe",
  "atk-vin01a0:279_2": "aṭṭha sīlaṅgāni samādiyitvā antonagare ca bahinagare ca vihāramahaṃ paṭiyādentū”ti.",
  "atk-vin01a0:279_3": "Tato sattannaṃ divasānaṃ accayena sabbālaṅkāravibhūsitāya anekasatasahassasaṅkhyāya",
  "atk-vin01a0:279_4": "caturaṅginiyā senāya parivuto devaloke amaravatiyā rājadhāniyā sirito adhikatarasassirīkaṃ",
  "atk-vin01a0:279_5": "viya nagaraṃ kātukāmena ussāhajātena mahājanena alaṅkatapaṭiyattaṃ nagaraṃ anuvicaranto",
  "atk-vin01a0:279_6": "vihāraṃ gantvā bhikkhusaṅghassa majjhe aṭṭhāsi.",
  "atk-vin01a0:280_0": "Tasmiñca khaṇe sannipatitā asīti bhikkhukoṭiyo ahesuṃ, bhikkhunīnañca channavutisatasahassāni.",
  "atk-vin01a0:280_1": "Tattha khīṇāsavabhikkhūyeva satasahassasaṅkhyā ahesuṃ. Tesaṃ etadahosi – “sace rājā",
  "atk-vin01a0:280_2": "attano adhikāraṃ anavasesaṃ passeyya ativiya buddhasāsane pasīdeyyā”ti. Tato lokavivaraṇaṃ",
  "atk-vin01a0:280_3": "nāma pāṭihāriyaṃ akaṃsu. Rājā asokārāme ṭhitova catuddisā anuvilokento samantato",
  "atk-vin01a0:280_4": "samuddapariyantaṃ jambudīpaṃ passati caturāsītiñca vihārasahassāni uḷārāya vihāramahapūjāya",
  "atk-vin01a0:280_5": "virocamānāni. So taṃ vibhūtiṃ passamāno uḷārena pītipāmojjena samannāgato “atthi",
  "atk-vin01a0:280_6": "pana aññassapi kassaci evarūpaṃ pītipāmojjaṃ uppannapubba”nti cintento bhikkhusaṅghaṃ",
  "atk-vin01a0:280_7": "pucchi – “bhante, amhākaṃ lokanāthassa dasabalassa sāsane ko mahāpariccāgaṃ pariccaji.",
  "atk-vin01a0:280_8": "Kassa pariccāgo mahantoti? Bhikkhusaṅgho moggaliputtatissattherassa bhāraṃ akāsi.",
  "atk-vin01a0:280_9": "Thero āha – “mahārāja, dasabalassa sāsane paccayadāyako nāma tayā sadiso dharamānepi",
  "atk-vin01a0:280_10": "tathāgate na koci ahosi, taveva pariccāgo mahā”ti. Rājā therassa vacanaṃ sutvā uḷārena",
  "atk-vin01a0:280_11": "pītipāmojjena nirantaraṃ phuṭṭhasarīro hutvā cintesi – “natthi kira mayā sadiso paccayadāyako,",
  "atk-vin01a0:280_12": "mayhaṃ kira pariccāgo mahā, ahaṃ kira deyyadhammena sāsanaṃ paggaṇhāmi. Kiṃ panāhaṃ",
  "atk-vin01a0:280_13": "evaṃ sati sāsanassa dāyādo homi, na homī”ti. Tato bhikkhusaṅghaṃ pucchi – “bhavāmi",
  "atk-vin01a0:280_14": "nu kho ahaṃ, bhante, sāsanassa dāyādo”ti?",
  "atk-vin01a0:281_0": "Tato moggaliputtatissatthero rañño idaṃ vacanaṃ sutvā rājaputtassa mahindassa upanissayasampattiṃ",
  "atk-vin01a0:281_1": "sampassamāno “sace ayaṃ kumāro pabbajissati sāsanassa ativiya vuḍḍhi bhavissatī”ti",
  "atk-vin01a0:281_2": "cintetvā rājānaṃ etadavoca – “na kho, mahārāja, ettāvatā sāsanassa dāyādo hoti; apica",
  "atk-vin01a0:281_3": "kho paccayadāyakoti vā upaṭṭhākoti vā saṅkhyaṃ gacchati. Yopi hi, mahārāja, pathavito",
  "atk-vin01a0:281_4": "yāva brahmalokaparimāṇaṃ paccayarāsiṃ dadeyya sopi ‘sāsane dāyādo’ti saṅkhyaṃ na",
  "atk-vin01a0:281_5": "gacchatī”ti. “Atha kathaṃ carahi, bhante, sāsanassa dāyādo hotī”ti? “Yo hi koci,",
  "atk-vin01a0:281_6": "mahārāja, aḍḍho vā daliddo vā attano orasaṃ puttaṃ pabbājeti – ayaṃ vuccati, mahārāja,",
  "atk-vin01a0:281_7": "dāyādo sāsanassā”ti.",
  "atk-vin01a0:282_0": "Evaṃ vutte asoko rājā “ahaṃ kira evarūpaṃ pariccāgaṃ katvāpi neva sāsanassa dāyādabhāvaṃ",
  "atk-vin01a0:282_1": "patto”ti sāsane dāyādabhāvaṃ patthayamāno ito cito ca viloketvā addasa mahindakumāraṃ",
  "atk-vin01a0:282_2": "avidūre ṭhitaṃ. Disvānassa etadahosi – “kiñcāpi ahaṃ imaṃ kumāraṃ tissakumārassa",
  "atk-vin01a0:282_3": "pabbajitakālato pabhuti oparajje ṭhapetukāmo, atha kho oparajjatopi pabbajjāva uttamā”ti.",
  "atk-vin01a0:282_4": "Tato kumāraṃ āha – “sakkhasi tvaṃ, tāta, pabbajitu”nti? Kumāro pakatiyāpi tissakumārassa",
  "atk-vin01a0:282_5": "pabbajitakālato pabhuti pabbajitukāmova rañño vacanaṃ sutvā ativiya pāmojjajāto hutvā",
  "atk-vin01a0:282_6": "āha – “pabbajāmi, deva, maṃ pabbājetvā tumhe sāsanadāyādā hothā”ti.",
  "atk-vin01a0:283_0": "Tena ca samayena rājadhītā saṅghamittāpi tasmiṃyeva ṭhāne ṭhitā hoti. Tassā ca sāmiko",
  "atk-vin01a0:283_1": "aggibrahmā nāma kumāro yuvarājena tissakumārena saddhiṃ pabbajito hoti. Rājā taṃ",
  "atk-vin01a0:283_2": "disvā āha – “tvampi, amma, pabbajituṃ sakkhasī”ti? “Sādhu, tāta, sakkomī”ti. Rājā",
  "atk-vin01a0:283_3": "puttānaṃ manaṃ labhitvā pahaṭṭhacitto bhikkhusaṅghaṃ etadavoca – “bhante, ime dārake",
  "atk-vin01a0:283_4": "pabbājetvā maṃ sāsane dāyādaṃ karothā”ti. Saṅgho rañño vacanaṃ sampaṭicchitvā kumāraṃ",
  "atk-vin01a0:283_5": "moggaliputtatissattherena upajjhāyena mahādevattherena ca ācariyena pabbājesi. Majjhantikattherena",
  "atk-vin01a0:283_6": "ācariyena upasampādesi. Tadā kira kumāro paripuṇṇavīsativassova hoti. So tasmiṃyeva",
  "atk-vin01a0:283_7": "upasampadasīmamaṇḍale saha paṭisambhidāhi arahattaṃ pāpuṇi. Saṅghamittāyapi rājadhītāya",
  "atk-vin01a0:283_8": "ācariyā āyupālittherī nāma, upajjhāyā pana dhammapālittherī nāma ahosi. Tadā saṅghamittā",
  "atk-vin01a0:283_9": "aṭṭhārasavassā hoti. Taṃ pabbajitamattaṃ tasmiṃyeva sīmamaṇḍale sikkhāya patiṭṭhāpesuṃ.",
  "atk-vin01a0:283_10": "Ubhinnaṃ pabbajitakāle rājā chabbassābhiseko hoti.",
  "atk-vin01a0:284_0": "Atha mahindatthero upasampannakālato pabhuti attano upajjhāyasseva santike dhammañca",
  "atk-vin01a0:284_1": "vinayañca pariyāpuṇanto dvepi saṅgītiyo ārūḷhaṃ tipiṭakasaṅgahitaṃ sāṭṭhakathaṃ sabbaṃ",
  "atk-vin01a0:284_2": "theravādaṃ tiṇṇaṃ vassānaṃ abbhantare uggahetvā attano upajjhāyassa antevāsikānaṃ",
  "atk-vin01a0:284_3": "sahassamattānaṃ bhikkhūnaṃ pāmokkho ahosi. Tadā asoko dhammarājā navavassābhiseko",
  "atk-vin01a0:284_4": "hoti. Rañño pana aṭṭhavassābhisekakāleyeva kontaputtatissatthero byādhipaṭikammatthaṃ",
  "atk-vin01a0:284_5": "bhikkhācāravattena āhiṇḍanto pasatamattaṃ sappiṃ alabhitvā byādhibalena parikkhīṇāyusaṅkhāro",
  "atk-vin01a0:284_6": "bhikkhusaṅghaṃ appamādena ovaditvā ākāse pallaṅkena nisīditvā tejodhātuṃ samāpajjitvā",
  "atk-vin01a0:284_7": "parinibbāyi. Rājā taṃ pavattiṃ sutvā therassa sakkāraṃ katvā “mayi nāma rajjaṃ kārente",
  "atk-vin01a0:284_8": "evaṃ bhikkhūnaṃ paccayā dullabhā”ti nagarassa catūsu dvāresu pokkharaṇiyo kārāpetvā",
  "atk-vin01a0:284_9": "bhesajjassa pūrāpetvā dāpesi.",
  "atk-vin01a0:285_0": "Tena kira samayena pāṭaliputtassa catūsu dvāresu cattāri satasahassāni, sabhāyaṃ",
  "atk-vin01a0:285_1": "satasahassanti divase divase pañcasatasahassāni rañño uppajjanti. Tato rājā nigrodhattherassa",
  "atk-vin01a0:285_2": "devasikaṃ satasahassaṃ visajjesi. Buddhassa cetiye gandhamālādīhi pūjanatthāya satasahassaṃ.",
  "atk-vin01a0:285_3": "Dhammassa satasahassaṃ, taṃ dhammadharānaṃ bahussutānaṃ catupaccayatthāya upanīyati.",
  "atk-vin01a0:285_4": "Saṅghassa satasahassaṃ, catūsu dvāresu bhesajjatthāya satasahassaṃ. Evaṃ sāsane uḷāro",
  "atk-vin01a0:285_5": "lābhasakkāro nibbatti.",
  "atk-vin01a0:286_0": "Titthiyā parihīnalābhasakkārā antamaso ghāsacchādanampi alabhantā lābhasakkāraṃ patthayamānā",
  "atk-vin01a0:286_1": "sāsane pabbajitvā sakāni sakāni diṭṭhigatāni “ayaṃ dhammo, ayaṃ vinayo”ti dīpenti.",
  "atk-vin01a0:286_2": "Pabbajjaṃ alabhamānāpi sayameva muṇḍetvā kāsāyāni vatthāni acchādetvā vihāresu vicarantā",
  "atk-vin01a0:286_3": "uposathampi pavāraṇampi saṅghakammampi gaṇakammampi pavisanti. Bhikkhū tehi saddhiṃ",
  "atk-vin01a0:286_4": "uposathaṃ na karonti. Tadā moggaliputtatissatthero “uppannaṃ dāni idaṃ adhikaraṇaṃ,",
  "atk-vin01a0:286_5": "taṃ nacirasseva kakkhaḷaṃ bhavissati. Na kho panetaṃ sakkā imesaṃ majjhe vasantena",
  "atk-vin01a0:286_6": "vūpasametu”nti mahindattherassa gaṇaṃ nīyyātetvā attanā phāsuvihārena viharitukāmo",
  "atk-vin01a0:286_7": "ahogaṅgapabbataṃ agamāsi. Tepi kho titthiyā bhikkhusaṅghena dhammena vinayena satthusāsanena",
  "atk-vin01a0:286_8": "niggayhamānāpi dhammavinayānulomāya paṭipattiyā asaṇṭhahantā anekarūpaṃ sāsanassa",
  "atk-vin01a0:286_9": "abbudañca malañca kaṇṭakañca samuṭṭhāpesuṃ. Keci aggiṃ paricaranti, keci pañcātapena",
  "atk-vin01a0:286_10": "tāpenti, keci ādiccaṃ anuparivattanti, keci “dhammañca vinayañca vobhindissāmā”ti",
  "atk-vin01a0:286_11": "paggaṇhiṃsu. Tadā bhikkhusaṅgho na tehi saddhiṃ uposathaṃ vā pavāraṇaṃ vā akāsi.",
  "atk-vin01a0:286_12": "Asokārāme sattavassāni uposatho upacchijji. Raññopi etamatthaṃ ārocesuṃ. Rājā ekaṃ",
  "atk-vin01a0:286_13": "amaccaṃ āṇāpesi – “vihāraṃ gantvā adhikaraṇaṃ vūpasametvā uposathaṃ kārāpehī”ti.",
  "atk-vin01a0:286_14": "Amacco rājānaṃ paṭipucchituṃ avisahanto aññe amacce upasaṅkamitvā āha – “rājā maṃ",
  "atk-vin01a0:286_15": "‘vihāraṃ gantvā adhikaraṇaṃ vūpasametvā uposathaṃ kārāpehī’ti pahiṇi. Kathaṃ nu kho",
  "atk-vin01a0:286_16": "adhikaraṇaṃ vūpasammatī”ti? Te āhaṃsu – “mayaṃ evaṃ sallakkhema – ‘yathā nāma paccantaṃ",
  "atk-vin01a0:286_17": "vūpasamentā core ghātenti, evameva ye uposathaṃ na karonti, te māretukāmo rājā bhavissatī”’ti.",
  "atk-vin01a0:286_18": "Atha so amacco vihāraṃ gantvā bhikkhusaṅghaṃ sannipātetvā āha – “ahaṃ raññā ‘uposathaṃ",
  "atk-vin01a0:286_19": "kārāpehī’ti pesito. Karotha dāni, bhante, uposatha”nti. Bhikkhū “na mayaṃ titthiyehi",
  "atk-vin01a0:286_20": "saddhiṃ uposathaṃ karomā”ti āhaṃsu. Atha amacco therāsanato paṭṭhāya asinā sīsāni pātetuṃ āraddho.",
  "atk-vin01a0:287_0": "Addasā kho tissatthero taṃ amaccaṃ tathā vippaṭipannaṃ. Tissatthero nāma na yo vā",
  "atk-vin01a0:287_1": "so vā, rañño ekamātiko bhātā tissakumāro nāma, taṃ kira rājā pattābhiseko oparajje",
  "atk-vin01a0:287_2": "ṭhapesi. So ekadivasaṃ vanacāraṃ gato addasa mahantaṃ migasaṅghaṃ cittakīḷāya kīḷantaṃ.",
  "atk-vin01a0:287_3": "Disvānassa etadahosi – “ime tāva tiṇabhakkhā migā evaṃ kīḷanti, ime pana samaṇā rājakule",
  "atk-vin01a0:287_4": "paṇītāni bhojanāni bhuñjitvā mudukāsu seyyāsu sayamānā kiṃ nāma kīḷitaṃ na kīḷissantī”ti!",
  "atk-vin01a0:287_5": "So tato āgantvā imaṃ attano vitakkaṃ rañño ārocesi. Rājā “aṭṭhāne kukkuccāyitaṃ kumārena!",
  "atk-vin01a0:287_6": "Handa, naṃ evaṃ saññāpessāmī”ti ekadivasaṃ kenaci kāraṇena kuddho viya hutvā “ehi",
  "atk-vin01a0:287_7": "sattadivasena rajjaṃ sampaṭiccha, tato taṃ ghātessāmī”ti maraṇabhayena tajjetvā tamatthaṃ",
  "atk-vin01a0:287_8": "saññāpesi. So kira kumāro “sattame maṃ divase māressatī”ti na cittarūpaṃ nhāyi, na",
  "atk-vin01a0:287_9": "bhuñji, na supi, ativiya lūkhasarīro ahosi. Tato naṃ rājā pucchi – “kissa tvaṃ evarūpo",
  "atk-vin01a0:287_10": "jāto”ti? “Maraṇabhayena, devā”ti. “Are, tvaṃ nāma paricchinnamaraṇaṃ sampassamāno",
  "atk-vin01a0:287_11": "vissattho na kīḷasi? Bhikkhū assāsapassāsanibaddhaṃ maraṇaṃ pekkhamānā kathaṃ kīḷissantī”ti!",
  "atk-vin01a0:287_12": "Tato pabhuti kumāro sāsane pasīdi.",
  "atk-vin01a0:288_0": "So puna ekadivasaṃ migavaṃ nikkhamitvā araññe anuvicaramāno addasa yonakamahādhammarakkhitattheraṃ",
  "atk-vin01a0:288_1": "aññatarena hatthināgena sālasākhaṃ gahetvā bījiyamānaṃ nisinnaṃ. Disvā pāmojjajāto",
  "atk-vin01a0:288_2": "cintesi – “kadā nu kho ahampi ayaṃ mahāthero viya pabbajeyyaṃ! Siyā nu kho so divaso”ti.",
  "atk-vin01a0:288_3": "Thero tassāsayaṃ viditvā tassa passantasseva ākāse uppatitvā asokārāme pokkharaṇiyā",
  "atk-vin01a0:288_4": "udakatale ṭhatvā cīvarañca uttarāsaṅgañca ākāse laggetvā nhāyituṃ āraddho.",
  "atk-vin01a0:289_0": "Kumāro therassānubhāvaṃ disvā ativiya pasanno “ajjeva pabbajissāmī”ti nivattitvā",
  "atk-vin01a0:289_1": "rañño ārocesi – “pabbajissāmahaṃ, devā”ti. Rājā anekappakāraṃ yācitvāpi taṃ nivattetuṃ",
  "atk-vin01a0:289_2": "asakkonto asokārāmagamanīyamaggaṃ alaṅkārāpetvā kumāraṃ chaṇavesaṃ gāhāpetvā alaṅkatāya",
  "atk-vin01a0:289_3": "senāya parivārāpetvā vihāraṃ nesi. “Yuvarājā kira pabbajissatī”ti sutvā bahū bhikkhū",
  "atk-vin01a0:289_4": "pattacīvarāni paṭiyādesuṃ. Kumāro padhānagharaṃ gantvā mahādhammarakkhitattherasseva",
  "atk-vin01a0:289_5": "santike pabbaji saddhiṃ purisasatasahassena. Kumārassa pana anupabbajitānaṃ gaṇanaparicchedo",
  "atk-vin01a0:289_6": "natthi. Kumāro rañño catuvassābhisekakāle pabbajito. Athaññopi rañño bhāgineyyo saṅghamittāya",
  "atk-vin01a0:289_7": "sāmiko aggibrahmā nāma kumāro atthi. Saṅghamittā taṃ paṭicca ekameva puttaṃ vijāyi.",
  "atk-vin01a0:289_8": "Sopi “yuvarājā pabbajito”ti sutvā rājānaṃ upasaṅkamitvā – “ahampi, deva, pabbajissāmī”ti",
  "atk-vin01a0:289_9": "yāci. “Pabbaja, tātā”ti ca raññā anuññāto taṃdivasameva pabbaji.",
  "atk-vin01a0:290": "Evaṃ anupabbajito, uḷāravibhavena khattiyajanena;",
  "atk-vin01a0:291": "Rañño kaniṭṭhabhātā, tissattheroti viññeyyo.",
  "atk-vin01a0:292_0": "So taṃ amaccaṃ tathā vippaṭipannaṃ disvā cintesi – “na rājā there mārāpetuṃ pahiṇeyya;",
  "atk-vin01a0:292_1": "addhā imassevetaṃ amaccassa duggahitaṃ bhavissatī”ti gantvā sayaṃ tassa āsanne āsane",
  "atk-vin01a0:292_2": "nisīdi. So theraṃ sañjānitvā satthaṃ nipātetuṃ avisahanto gantvā rañño ārocesi –",
  "atk-vin01a0:292_3": "“ahaṃ, deva, uposathaṃ kātuṃ anicchantānaṃ ettakānaṃ nāma bhikkhūnaṃ sīsāni pātesiṃ;",
  "atk-vin01a0:292_4": "atha ayyassa tissattherassa paṭipāṭi sampattā, kinti karomī”ti? Rājā sutvāva – “are!",
  "atk-vin01a0:292_5": "Kiṃ pana, tvaṃ, mayā bhikkhū ghātetuṃ pesito”ti tāvadeva sarīre uppannadāho hutvā",
  "atk-vin01a0:292_6": "vihāraṃ gantvā there bhikkhū pucchi – “ayaṃ, bhante, amacco mayā anāṇattova evaṃ",
  "atk-vin01a0:292_7": "akāsi, kassa nu kho iminā pāpena bhavitabba”nti? Ekacce therā, “ayaṃ tava vacanena",
  "atk-vin01a0:292_8": "akāsi, tuyhetaṃ pāpa”nti āhaṃsu. Ekacce “ubhinnampi vo etaṃ pāpa”nti āhaṃsu. Ekacce",
  "atk-vin01a0:292_9": "evamāhaṃsu – “kiṃ pana te, mahārāja, atthi cittaṃ ‘ayaṃ gantvā bhikkhū ghātetū”’ti?",
  "atk-vin01a0:292_10": "“Natthi, bhante, kusalādhippāyo ahaṃ pesesiṃ – ‘samaggo bhikkhusaṅgho uposathaṃ karotū”’ti.",
  "atk-vin01a0:292_11": "“Sace tvaṃ kusalādhippāyo, natthi tuyhaṃ pāpaṃ, amaccassevetaṃ pāpa”nti. Rājā dveḷhakajāto",
  "atk-vin01a0:292_12": "āha – “atthi nu kho, bhante, koci bhikkhu mametaṃ dveḷhakaṃ chinditvā sāsanaṃ paggahetuṃ",
  "atk-vin01a0:292_13": "samattho”ti? “Atthi, mahārāja, moggaliputtatissatthero nāma, so te imaṃ dveḷhakaṃ",
  "atk-vin01a0:292_14": "chinditvā sāsanaṃ paggaṇhituṃ samattho”ti. Rājā tadaheva cattāro dhammakathike ekekabhikkhusahassaparivāre,",
  "atk-vin01a0:292_15": "cattāro ca amacce ekekapurisasahassaparivāre “theraṃ gaṇhitvā āgacchathā”ti pesesi.",
  "atk-vin01a0:292_16": "Te gantvā “rājā pakkosatī”ti āhaṃsu. Thero nāgacchi. Dutiyampi kho rājā aṭṭha dhammakathike,",
  "atk-vin01a0:292_17": "aṭṭha ca amacce sahassasahassaparivāreyeva pesesi – “‘rājā, bhante, pakkosatī’ti",
  "atk-vin01a0:292_18": "vatvā gaṇhitvāva āgacchathā”ti. Te tatheva āhaṃsu. Dutiyampi thero nāgacchi. Rājā",
  "atk-vin01a0:292_19": "there pucchi – “ahaṃ, bhante, dvikkhattuṃ pahiṇiṃ; kasmā thero nāgacchatī”ti? “‘Rājā",
  "atk-vin01a0:292_20": "pakkosatī’ti vuttattā, mahārāja, nāgacchati. Evaṃ pana vutte āgaccheyya ‘sāsanaṃ,",
  "atk-vin01a0:292_21": "bhante, osīdati, amhākaṃ sāsanaṃ paggahatthāya sahāyakā hothā”’ti. Atha rājā tathā",
  "atk-vin01a0:292_22": "vatvā soḷasa dhammakathike, soḷasa ca amacce sahassasahassaparivāre pesesi. Bhikkhū",
  "atk-vin01a0:292_23": "ca paṭipucchi – “mahallako nu kho, bhante, thero daharo nu kho”ti? “Mahallako, mahārājā”ti.",
  "atk-vin01a0:292_24": "“Vayhaṃ vā sivikaṃ vā abhiruhissati, bhante”ti? “Nābhiruhissati, mahārājā”ti. “Kuhiṃ,",
  "atk-vin01a0:292_25": "bhante, thero vasatī”ti? “Upari gaṅgāya, mahārājā”ti. Rājā āha – “tena hi, bhaṇe,",
  "atk-vin01a0:292_26": "nāvāsaṅghāṭaṃ bandhitvā tattheva theraṃ nisīdāpetvā dvīsupi tīresu ārakkhaṃ saṃvidhāya",
  "atk-vin01a0:292_27": "theraṃ ānethā”ti. Bhikkhū ca amaccā ca therassa santikaṃ gantvā rañño sāsanaṃ ārocesuṃ.",
  "atk-vin01a0:293_0": "Thero sutvā “yaṃ kho ahaṃ mūlato paṭṭhāya sāsanaṃ paggaṇhissāmīti pabbajitomhi. Ayaṃ",
  "atk-vin01a0:293_1": "dāni me so kālo anuppatto”ti cammakhaṇḍaṃ gaṇhitvāva uṭṭhahi. Atha “thero sve pāṭaliputtaṃ",
  "atk-vin01a0:293_2": "sampāpuṇissatī”ti rattibhāge rājā supinaṃ addasa. Evarūpo supino ahosi – “sabbaseto",
  "atk-vin01a0:293_3": "hatthināgo āgantvā rājānaṃ sīsato paṭṭhāya parāmasitvā dakkhiṇahatthe aggahesī”ti.",
  "atk-vin01a0:293_4": "Punadivase rājā supinajjhāyake pucchi – “mayā evarūpo supino diṭṭho, kiṃ me bhavissatī”ti?",
  "atk-vin01a0:293_5": "Eko taṃ, “mahārāja, samaṇanāgo dakkhiṇahatthe gaṇhissatī”ti. Atha rājā tāvadeva “thero",
  "atk-vin01a0:293_6": "āgato”ti sutvā gaṅgātīraṃ gantvā nadiṃ otaritvā abbhuggacchanto jāṇumatte udake theraṃ",
  "atk-vin01a0:293_7": "sampāpuṇitvā therassa nāvāto otarantassa hatthaṃ adāsi. Thero rājānaṃ dakkhiṇahatthe",
  "atk-vin01a0:293_8": "aggahesi. Taṃ disvā asiggāhā “therassa sīsaṃ pātessāmā”ti kosato asiṃ abbāhiṃsu.",
  "atk-vin01a0:293_9": "Kasmā? Etaṃ kira cārittaṃ rājakulesu – “yo rājānaṃ hatthe gaṇhati tassa asinā sīsaṃ",
  "atk-vin01a0:293_10": "pātetabba”nti. Rājā chāyaṃyeva disvā āha – “pubbepi ahaṃ bhikkhūsu viraddhakāraṇā",
  "atk-vin01a0:293_11": "assādaṃ na vindāmi, mā kho there virajjhitthā”ti. Thero pana kasmā rājānaṃ hatthe",
  "atk-vin01a0:293_12": "aggahesīti? Yasmā raññā pañhaṃ pucchanatthāya pakkosāpito tasmā “antevāsiko me aya”nti aggahesi.",
  "atk-vin01a0:294_0": "Rājā theraṃ attano uyyānaṃ netvā bāhirato tikkhattuṃ parivārāpetvā ārakkhaṃ ṭhapetvā",
  "atk-vin01a0:294_1": "sayameva therassa pāde dhovitvā telena makkhetvā therassa santike nisīditvā “paṭibalo",
  "atk-vin01a0:294_2": "nu kho thero mama kaṅkhaṃ chinditvā uppannaṃ adhikaraṇaṃ vūpasametvā sāsanaṃ paggaṇhitu”nti",
  "atk-vin01a0:294_3": "vīmaṃsanatthāya “ahaṃ, bhante, ekaṃ pāṭihāriyaṃ daṭṭhukāmo”ti āha. “Kataraṃ pāṭihāriyaṃ",
  "atk-vin01a0:294_4": "daṭṭhukāmosi, mahārājā”ti? “Pathavīkampanaṃ, bhante”ti. “Sakalapathavīkampanaṃ daṭṭhukāmosi,",
  "atk-vin01a0:294_5": "mahārāja, padesapathavīkampana”nti? “Kataraṃ panettha, bhante, dukkara”nti? “Kiṃ",
  "atk-vin01a0:294_6": "nu kho, mahārāja, kaṃsapātiyā udakapuṇṇāya sabbaṃ udakaṃ kampetuṃ dukkaraṃ; udāhu",
  "atk-vin01a0:294_7": "upaḍḍha”nti? “Upaḍḍhaṃ, bhante”ti. “Evameva kho, mahārāja, padesapathavīkampanaṃ",
  "atk-vin01a0:294_8": "dukkara”nti. “Tena hi, bhante, padesapathavīkampanaṃ passissāmī”ti. “Tena hi, mahārāja,",
  "atk-vin01a0:294_9": "samantato yojane puratthimāya disāya ekena cakkena sīmaṃ akkamitvā ratho tiṭṭhatu;",
  "atk-vin01a0:294_10": "dakkhiṇāya disāya dvīhi pādehi sīmaṃ akkamitvā asso tiṭṭhatu; pacchimāya disāya ekena",
  "atk-vin01a0:294_11": "pādena sīmaṃ akkamitvā puriso tiṭṭhatu; uttarāya disāya upaḍḍhabhāgena sīmaṃ akkamitvā",
  "atk-vin01a0:294_12": "ekā udakapāti tiṭṭhatū”ti. Rājā tathā kārāpesi. Thero abhiññāpādakaṃ catutthajjhānaṃ",
  "atk-vin01a0:294_13": "samāpajjitvā tato vuṭṭhāya “rājā passatū”ti yojanappamāṇapathavīcalanaṃ adhiṭṭhahi.",
  "atk-vin01a0:294_14": "Puratthimāya disāya rathassa antosīmāya ṭhito pādova cali, itaro na cali. Evaṃ dakkhiṇapacchimadisāsu",
  "atk-vin01a0:294_15": "assapurisānaṃ antosīmāya ṭhitapādāyeva caliṃsu, upaḍḍhupaḍḍhaṃ sarīrañca. Uttaradisāya",
  "atk-vin01a0:294_16": "udakapātiyāpi antosīmāya ṭhitaṃ upaḍḍhabhāgagatameva udakaṃ cali, avasesaṃ niccalamahosīti.",
  "atk-vin01a0:294_17": "Rājā taṃ pāṭihāriyaṃ disvā “sakkhati dāni thero sāsanaṃ paggaṇhitu”nti niṭṭhaṃ gantvā",
  "atk-vin01a0:294_18": "attano kukkuccaṃ pucchi – “ahaṃ, bhante, ekaṃ amaccaṃ ‘vihāraṃ gantvā adhikaraṇaṃ",
  "atk-vin01a0:294_19": "vūpasametvā uposathaṃ kārāpehī’ti pahiṇiṃ, so vihāraṃ gantvā ettake bhikkhū jīvitā",
  "atk-vin01a0:294_20": "voropesi, etaṃ pāpaṃ kassa hotī”ti?",
  "atk-vin01a0:295_0": "“Kiṃ pana te, mahārāja, atthi cittaṃ ‘ayaṃ vihāraṃ gantvā bhikkhū ghātetū”’ti? “Natthi,",
  "atk-vin01a0:295_1": "bhante”ti. “Sace te, mahārāja, natthi evarūpaṃ cittaṃ, natthi tuyhaṃ pāpa”nti. Atha",
  "atk-vin01a0:295_2": "thero rājānaṃ etamatthaṃ iminā suttena saññāpesi – “cetanāhaṃ, bhikkhave, kammaṃ",
  "atk-vin01a0:295_3": "vadāmi. Cetayitvā kammaṃ karoti – kāyena vācāya manasā”ti.",
  "atk-vin01a0:296": "Tamevatthaṃ paridīpetuṃ tittirajātakaṃ āhari – “atīte, mahārāja, dīpakatittiro tāpasaṃ pucchi –",
  "atk-vin01a0:297": "‘Ñātako no nisinnoti, bahu āgacchatī jano;",
  "atk-vin01a0:298": "Paṭicca kammaṃ phusati, tasmiṃ me saṅkate mano’ti.",
  "atk-vin01a0:299_0": "Tāpaso āha – ‘atthi pana te cittaṃ mama saddena ca rūpadassanena ca āgantvā ete pakkhino",
  "atk-vin01a0:299_1": "bajjhantu vā haññantu vā’ti? ‘Natthi, bhante’ti tittiro āha. Tato naṃ tāpaso saññāpesi",
  "atk-vin01a0:299_2": "– ‘sace te natthi cittaṃ, natthi pāpaṃ; cetayantameva hi pāpaṃ phusati, nācetayantaṃ.",
  "atk-vin01a0:300": "‘Na paṭicca kammaṃ phusati, mano ce nappadussati;",
  "atk-vin01a0:301": "Appossukkassa bhadrassa, na pāpamupalimpatī”’ti.",
  "atk-vin01a0:302_0": "Evaṃ thero rājānaṃ saññāpetvā tattheva rājuyyāne satta divasāni vasanto rājānaṃ samayaṃ",
  "atk-vin01a0:302_1": "uggaṇhāpesi. Rājā sattame divase asokārāme bhikkhusaṅghaṃ sannipātāpetvā sāṇipākāraṃ",
  "atk-vin01a0:302_2": "parikkhipāpetvā sāṇipākārantare nisinno ekaladdhike ekaladdhike bhikkhū ekato ekato",
  "atk-vin01a0:302_3": "kārāpetvā ekamekaṃ bhikkhusamūhaṃ pakkosāpetvā pucchi – “kiṃvādī sammāsambuddho”ti?",
  "atk-vin01a0:302_4": "Tatosassatavādino “sassatavādī”ti āhaṃsu. Ekaccasassatikā…pe… antānantikā… amarāvikkhepikā…",
  "atk-vin01a0:302_5": "adhiccasamuppannikā… saññīvādā… asaññīvādā… nevasaññīnāsaññīvādā … ucchedavādā… diṭṭhadhammanibbānavādā",
  "atk-vin01a0:302_6": "“diṭṭhadhammanibbānavādī”ti āhaṃsu. Rājā paṭhamameva samayassa uggahitattā “nayime",
  "atk-vin01a0:302_7": "bhikkhū, aññatitthiyā ime”ti ñatvā tesaṃ setakāni vatthāni datvā uppabbājesi. Te",
  "atk-vin01a0:302_8": "sabbepi saṭṭhisahassā ahesuṃ.",
  "atk-vin01a0:303_0": "Athaññe bhikkhū pakkosāpetvā pucchi – “kiṃvādī, bhante, sammāsambuddho”ti? “Vibhajjavādī,",
  "atk-vin01a0:303_1": "mahārājā”ti. Evaṃ vutte rājā theraṃ pucchi – “vibhajjavādī, bhante, sammāsambuddho”ti?",
  "atk-vin01a0:303_2": "“Āma, mahārājā”ti. Tato rājā “suddhaṃ dāni, bhante, sāsanaṃ; karotu bhikkhusaṅgho",
  "atk-vin01a0:303_3": "uposatha”nti ārakkhaṃ datvā nagaraṃ pāvisi.",
  "atk-vin01a0:304_0": "Samaggo saṅgho sannipatitvā uposathaṃ akāsi. Tasmiṃ sannipāte saṭṭhi bhikkhusatasahassāni",
  "atk-vin01a0:304_1": "ahesuṃ. Tasmiṃ samāgame moggaliputtatissatthero parappavādaṃ maddamāno kathāvatthuppakaraṇaṃ",
  "atk-vin01a0:304_2": "abhāsi. Tato saṭṭhisatasahassasaṅkhyesu bhikkhūsu uccinitvā tipiṭakapariyattidharānaṃ",
  "atk-vin01a0:304_3": "pabhinnapaṭisambhidānaṃ tevijjādibhedānaṃ bhikkhūnaṃ sahassamekaṃ gahetvā yathā mahākassapatthero",
  "atk-vin01a0:304_4": "ca kākaṇḍakaputto yasatthero ca dhammañca vinayañca saṅgāyiṃsu; evameva dhammañca",
  "atk-vin01a0:304_5": "vinayañca saṅgāyanto sabbaṃ sāsanamalaṃ visodhetvā tatiyasaṅgītiṃ akāsi. Saṅgītipariyosāne",
  "atk-vin01a0:304_6": "anekappakāraṃ pathavī akampittha. Ayaṃ saṅgīti navahi māsehi niṭṭhitā. Yā loke –",
  "atk-vin01a0:305": "Katā bhikkhusahassena, tasmā sahassikāti ca;",
  "atk-vin01a0:306": "Purimā dve upādāya, tatiyāti ca vuccatīti.",
  "atk-vin01a0:307": "Ayaṃ tatiyasaṅgīti.",
  "atk-vin01a0:308_0": "Ettāvatā ca “kenābhata”nti etassa pañhassa vissajjanatthaṃ yaṃ avocumha – “jambudīpe",
  "atk-vin01a0:308_1": "tāva upālittheramādiṃ katvā ācariyaparamparāya yāva tatiyasaṅgīti tāva ābhataṃ. Tatrāyaṃ ācariyaparamparā –",
  "atk-vin01a0:309": "“Upāli dāsako ceva, soṇako siggavo tathā;",
  "atk-vin01a0:310": "Tisso moggaliputto ca, pañcete vijitāvino.",
  "atk-vin01a0:311": "“Paramparāya vinayaṃ, dīpe jambusirivhaye;",
  "atk-vin01a0:312": "Acchijjamānamānesuṃ, tatiyo yāva saṅgaho”ti.",
  "atk-vin01a0:313": "Tassattho pakāsitova hoti.",
  "atk-vin01a0:314_0": "Tatiyasaṅgahato pana uddhaṃ imaṃ dīpaṃ mahindādīhi ābhataṃ. Mahindato uggahetvā kañci",
  "atk-vin01a0:314_1": "kālaṃ ariṭṭhattherādīhi ābhataṃ. Tato yāvajjatanā tesaṃyeva antevāsikaparamparabhūtāya",
  "atk-vin01a0:314_2": "ācariyaparamparāya ābhatanti veditabbaṃ. Yathāhu porāṇā –",
  "atk-vin01a0:315": "“Tato mahindo iṭṭiyo, uttiyo sambalo tathā;",
  "atk-vin01a0:316": "Bhaddanāmo ca paṇḍito.",
  "atk-vin01a0:317": "“Ete nāgā mahāpaññā, jambudīpā idhāgatā;",
  "atk-vin01a0:318": "Vinayaṃ te vācayiṃsu, piṭakaṃ tambapaṇṇiyā.",
  "atk-vin01a0:319": "“Nikāye pañca vācesuṃ, satta ceva pakaraṇe;",
  "atk-vin01a0:320": "Tato ariṭṭho medhāvī, tissadatto ca paṇḍito.",
  "atk-vin01a0:321": "“Visārado kāḷasumano, thero ca dīghanāmako;",
  "atk-vin01a0:322": "Dīghasumano ca paṇḍito.",
  "atk-vin01a0:323": "“Punadeva kāḷasumano, nāgatthero ca buddharakkhito;",
  "atk-vin01a0:324": "Tissatthero ca medhāvī, devatthero ca paṇḍito.",
  "atk-vin01a0:325": "“Punadeva sumano medhāvī, vinaye ca visārado;",
  "atk-vin01a0:326": "Bahussuto cūḷanāgo, gajova duppadhaṃsiyo.",
  "atk-vin01a0:327": "“Dhammapālitanāmo ca, rohaṇe sādhupūjito;",
  "atk-vin01a0:328": "Tassa sisso mahāpañño, khemanāmo tipeṭako.",
  "atk-vin01a0:329": "“Dīpe tārakarājāva, paññāya atirocatha;",
  "atk-vin01a0:330": "Upatisso ca medhāvī, phussadevo mahākathī.",
  "atk-vin01a0:331": "“Punadeva sumano medhāvī, pupphanāmo bahussuto;",
  "atk-vin01a0:332": "Mahākathī mahāsivo, piṭake sabbattha kovido.",
  "atk-vin01a0:333": "“Punadeva upāli medhāvī, vinaye ca visārado;",
  "atk-vin01a0:334": "Mahānāgo mahāpañño, saddhammavaṃsakovido.",
  "atk-vin01a0:335": "“Punadeva abhayo medhāvī, piṭake sabbattha kovido;",
  "atk-vin01a0:336": "Tissatthero ca medhāvī, vinaye ca visārado.",
  "atk-vin01a0:337": "“Tassa sisso mahāpañño, pupphanāmo bahussuto;",
  "atk-vin01a0:338": "Sāsanaṃ anurakkhanto, jambudīpe patiṭṭhito.",
  "atk-vin01a0:339": "“Cūḷābhayo ca medhāvī, vinaye ca visārado;",
  "atk-vin01a0:340": "Tissatthero ca medhāvī, saddhammavaṃsakovido.",
  "atk-vin01a0:341": "“Cūḷadevo ca medhāvī, vinaye ca visārado;",
  "atk-vin01a0:342": "Sivatthero ca medhāvī, vinaye sabbattha kovido.",
  "atk-vin01a0:343": "“Ete nāgā mahāpaññā, vinayaññū maggakovidā;",
  "atk-vin01a0:344": "Vinayaṃ dīpe pakāsesuṃ, piṭakaṃ tambapaṇṇiyā”ti.",
  "atk-vin01a0:345_0": "Tatrāyaṃ anupubbikathā – moggaliputtatissatthero kira imaṃ tatiyadhammasaṅgītiṃ katvā",
  "atk-vin01a0:345_1": "evaṃ cintesi – “kattha nu kho anāgate sāsanaṃ suppatiṭṭhitaṃ bhaveyyā”ti? Athassa",
  "atk-vin01a0:345_2": "upaparikkhato etadahosi – “paccantimesu kho janapadesu suppatiṭṭhitaṃ bhavissatī”ti.",
  "atk-vin01a0:345_3": "So tesaṃ tesaṃ bhikkhūnaṃ bhāraṃ katvā te te bhikkhū tattha tattha pesesi. Majjhantikattheraṃ",
  "atk-vin01a0:345_4": "kasmīragandhāraraṭṭhaṃ pesesi – “tvaṃ etaṃ raṭṭhaṃ gantvā ettha sāsanaṃ patiṭṭhāpehī”ti.",
  "atk-vin01a0:345_5": "Mahādevattheraṃ tatheva vatvā mahiṃsakamaṇḍalaṃ pesesi. Rakkhitattheraṃ vanavāsiṃ.",
  "atk-vin01a0:345_6": "Yonakadhammarakkhitattheraṃ aparantakaṃ. Mahādhammarakkhitattheraṃ mahāraṭṭhaṃ. Mahārakkhitattheraṃ",
  "atk-vin01a0:345_7": "yonakalokaṃ. Majjhimattheraṃ himavantadesabhāgaṃ. Soṇattherañca uttarattherañca suvaṇṇabhūmiṃ.",
  "atk-vin01a0:345_8": "Attano saddhivihārikaṃ mahindattheraṃ iṭṭiyattherena uttiyattherena sambalattherena",
  "atk-vin01a0:345_9": "bhaddasālattherena ca saddhiṃ tambapaṇṇidīpaṃ pesesi – “tumhe tambapaṇṇidīpaṃ gantvā",
  "atk-vin01a0:345_10": "ettha sāsanaṃ patiṭṭhāpethā”ti. Sabbepi taṃ taṃ disābhāgaṃ gacchantā attapañcamā",
  "atk-vin01a0:345_11": "agamaṃsu “paccantimesu janapadesu pañcavaggo gaṇo alaṃ upasampadakammāyā”ti maññamānā.",
  "atk-vin01a0:346_0": "Tena kho pana samayena kasmīragandhāraraṭṭhe sassapākasamaye aravāḷo nāma nāgarājā",
  "atk-vin01a0:346_1": "karakavassaṃ nāma vassāpetvā sassaṃ harāpetvā mahāsamuddaṃ pāpeti. Majjhantikatthero",
  "atk-vin01a0:346_2": "pana pāṭaliputtato vehāsaṃ abbhuggantvā himavati aravāḷadahassa upari otaritvā aravāḷadahapiṭṭhiyaṃ",
  "atk-vin01a0:346_3": "caṅkamatipi tiṭṭhatipi nisīdatipi seyyampi kappeti. Nāgamāṇavakā taṃ disvā aravāḷassa",
  "atk-vin01a0:346_4": "nāgarājassa ārocesuṃ – “mahārāja, eko chinnabhinnapaṭadharo bhaṇḍu kāsāvavasano amhākaṃ",
  "atk-vin01a0:346_5": "udakaṃ dūsetī”ti. Nāgarājā tāvadeva kodhābhibhūto nikkhamitvā theraṃ disvā makkhaṃ",
  "atk-vin01a0:346_6": "asahamāno antalikkhe anekāni bhiṃsanakāni nimmini. Tato tato bhusā vātā vāyanti,",
  "atk-vin01a0:346_7": "rukkhā chijjanti, pabbatakūṭāni patanti, meghā gajjanti, vijjulatā niccharanti, asaniyo",
  "atk-vin01a0:346_8": "phalanti, bhinnaṃ viya gaganatalaṃ udakaṃ paggharati. Bhayānakarūpā nāgakumārā sannipatanti.",
  "atk-vin01a0:346_9": "Sayampi dhūmāyati, pajjalati, paharaṇavuṭṭhiyo vissajjeti. “Ko ayaṃ muṇḍako chinnabhinnapaṭadharo”tiādīhi",
  "atk-vin01a0:346_10": "pharusavacanehi theraṃ santajjesi. “Etha gaṇhatha hanatha niddhamatha imaṃ samaṇa”nti",
  "atk-vin01a0:346_11": "nāgabalaṃ āṇāpesi. Thero sabbaṃ taṃ bhiṃsanakaṃ attano iddhibalena paṭibāhitvā nāgarājānaṃ āha –",
  "atk-vin01a0:347": "“Sadevakopi ce loko, āgantvā tāsayeyya maṃ;",
  "atk-vin01a0:348": "Na me paṭibalo assa, janetuṃ bhayabheravaṃ.",
  "atk-vin01a0:349": "“Sacepi tvaṃ mahiṃ sabbaṃ, sasamuddaṃ sapabbataṃ;",
  "atk-vin01a0:350": "Ukkhipitvā mahānāga, khipeyyāsi mamūpari.",
  "atk-vin01a0:351": "“Neva me sakkuṇeyyāsi, janetuṃ bhayabheravaṃ;",
  "atk-vin01a0:352": "Aññadatthu tavevassa, vighāto uragādhipā”ti.",
  "atk-vin01a0:353_0": "Evaṃ vutte nāgarājā vihatānubhāvo nipphalavāyāmo dukkhī dummano ahosi. Taṃ thero",
  "atk-vin01a0:353_1": "taṅkhaṇānurūpāya dhammiyā kathāya sandassetvā samādapetvā samuttejetvā sampahaṃsetvā",
  "atk-vin01a0:353_2": "tīsu saraṇesu pañcasu ca sīlesu patiṭṭhāpesi saddhiṃ caturāsītiyā nāgasahassehi.",
  "atk-vin01a0:353_3": "Aññepi bahū himavantavāsino yakkhā ca gandhabbā ca kumbhaṇḍā ca therassa dhammakathaṃ",
  "atk-vin01a0:353_4": "sutvā saraṇesu ca sīlesu ca patiṭṭhahiṃsu. Pañcakopi yakkho saddhiṃ bhariyāya yakkhiniyā",
  "atk-vin01a0:353_5": "pañcahi ca puttasatehi paṭhame phale patiṭṭhito. Athāyasmā majjhantikatthero sabbepi",
  "atk-vin01a0:353_6": "nāgayakkharakkhase āmantetvā evamāha –",
  "atk-vin01a0:354": "“Mā dāni kodhaṃ janayittha, ito uddhaṃ yathā pure;",
  "atk-vin01a0:355": "Sassaghātañca mā kattha, sukhakāmā hi pāṇino;",
  "atk-vin01a0:356": "Karotha mettaṃ sattesu, vasantu manujā sukha”nti.",
  "atk-vin01a0:357_0": "Te sabbepi “sādhu bhante”ti therassa paṭissuṇitvā yathānusiṭṭhaṃ paṭipajjiṃsu. Taṃdivasameva",
  "atk-vin01a0:357_1": "ca nāgarājassa pūjāsamayo hoti. Atha nāgarājā attano ratanamayaṃ pallaṅkaṃ āharāpetvā",
  "atk-vin01a0:357_2": "therassa paññapesi. Nisīdi thero pallaṅke. Nāgarājāpi theraṃ bījayamāno samīpe aṭṭhāsi.",
  "atk-vin01a0:357_3": "Tasmiṃ khaṇe kasmīragandhāraraṭṭhavāsino āgantvā theraṃ disvā “amhākaṃ nāgarājatopi",
  "atk-vin01a0:357_4": "thero mahiddhikataro”ti therameva vanditvā nisinnā. Thero tesaṃ āsīvisopamasuttaṃ",
  "atk-vin01a0:357_5": "kathesi. Suttapariyosāne asītiyā pāṇasahassānaṃ dhammābhisamayo ahosi, kulasatasahassaṃ",
  "atk-vin01a0:357_6": "pabbaji. Tato pabhuti ca kasmīragandhārā yāvajjatanā kāsāvapajjotā isivātapaṭivātā eva.",
  "atk-vin01a0:358": "Gantvā kasmīragandhāraṃ, isi majjhantiko tadā;",
  "atk-vin01a0:359": "Duṭṭhaṃ nāgaṃ pasādetvā, mocesi bandhanā bahūti.",
  "atk-vin01a0:360": "Mahādevattheropi mahiṃsakamaṇḍalaṃ gantvā devadūtasuttaṃ kathesi. Suttapariyosāne cattālīsa pāṇasahassāni dhammacakkhuṃ paṭilabhiṃsu, cattālīsaṃyeva pāṇasahassāni pabbajiṃsu.",
  "atk-vin01a0:361": "Gantvāna raṭṭhaṃ mahiṃsaṃ, mahādevo mahiddhiko;",
  "atk-vin01a0:362": "Codetvā devadūtehi, mocesi bandhanā bahūti.",
  "atk-vin01a0:363_0": "Rakkhitatthero pana vanavāsiṃ gantvā ākāse ṭhatvā anamataggapariyāyakathāya vanavāsike",
  "atk-vin01a0:363_1": "pasādesi. Kathāpariyosāne panassa saṭṭhisahassānaṃ dhammābhisamayo ahosi. Sattatisahassamattā",
  "atk-vin01a0:363_2": "pabbajiṃsu, pañcavihārasatāni patiṭṭhahiṃsu. Evaṃ so tattha sāsanaṃ patiṭṭhāpesi.",
  "atk-vin01a0:364": "Gantvāna rakkhitatthero, vanavāsiṃ mahiddhiko;",
  "atk-vin01a0:365": "Antalikkhe ṭhito tattha, desesi anamataggiyanti.",
  "atk-vin01a0:366_0": "Yonakadhammarakkhitattheropi aparantakaṃ gantvā aggikkhandhopamasuttantakathāya aparantake",
  "atk-vin01a0:366_1": "pasādetvā sattati pāṇasahassāni dhammāmataṃ pāyesi. Khattiyakulato eva purisasahassāni",
  "atk-vin01a0:366_2": "pabbajiṃsu, samadhikāni ca cha itthisahassāni. Evaṃ so tattha sāsanaṃ patiṭṭhāpesi.",
  "atk-vin01a0:367": "Aparantaṃ vigāhitvā, yonako dhammarakkhito;",
  "atk-vin01a0:368": "Aggikkhandhopamenettha, pasādesi jane bahūti.",
  "atk-vin01a0:369_0": "Mahādhammarakkhitatthero pana mahāraṭṭhaṃ gantvā mahānāradakassapajātakakathāya mahāraṭṭhake",
  "atk-vin01a0:369_1": "pasādetvā caturāsīti pāṇasahassāni maggaphalesu patiṭṭhāpesi. Terasasahassāni pabbajiṃsu.",
  "atk-vin01a0:369_2": "Evaṃ so tattha sāsanaṃ patiṭṭhāpesi.",
  "atk-vin01a0:370": "Mahāraṭṭhaṃ isi gantvā, so mahādhammarakkhito;",
  "atk-vin01a0:371": "Jātakaṃ kathayitvāna, pasādesi mahājananti.",
  "atk-vin01a0:372_0": "Mahārakkhitattheropi yonakaraṭṭhaṃ gantvā kāḷakārāmasuttantakathāya yonakalokaṃ pasādetvā",
  "atk-vin01a0:372_1": "sattatisahassādhikassa pāṇasatasahassassa maggaphalālaṅkāraṃ adāsi. Santike cassa",
  "atk-vin01a0:372_2": "dasasahassāni pabbajiṃsu. Evaṃ sopi tattha sāsanaṃ patiṭṭhāpesi.",
  "atk-vin01a0:373": "Yonaraṭṭhaṃ tadā gantvā, so mahārakkhito isi;",
  "atk-vin01a0:374": "Kāḷakārāmasuttena te pasādesi yonaketi.",
  "atk-vin01a0:375_0": "Majjhimatthero pana kassapagottattherena aḷakadevattherena dundubhissarattherena",
  "atk-vin01a0:375_1": "mahādevattherena ca saddhiṃ himavantadesabhāgaṃ gantvā dhammacakkappavattanasuttantakathāya",
  "atk-vin01a0:375_2": "taṃ desaṃ pasādetvā asītipāṇakoṭiyo maggaphalaratanāni paṭilābhesi. Pañcapi ca therā",
  "atk-vin01a0:375_3": "pañca raṭṭhāni pasādesuṃ. Ekamekassa santike satasahassamattā pabbajiṃsu. Evaṃ te",
  "atk-vin01a0:375_4": "tattha sāsanaṃ patiṭṭhāpesuṃ.",
  "atk-vin01a0:376": "Gantvāna majjhimatthero, himavantaṃ pasādayi;",
  "atk-vin01a0:377": "Yakkhasenaṃ pakāsento, dhammacakkapavattananti.",
  "atk-vin01a0:378_0": "Soṇattheropi saddhiṃ uttarattherena suvaṇṇabhūmiṃ agamāsi. Tena ca samayena tattha",
  "atk-vin01a0:378_1": "ekā rakkhasī samuddato nikkhamitvā rājakule jāte jāte dārake khādati. Taṃdivasameva",
  "atk-vin01a0:378_2": "ca rājakule eko dārako jāto hoti. Manussā theraṃ disvā “rakkhasānaṃ sahāyako eso”ti",
  "atk-vin01a0:378_3": "maññamānā āvudhāni gahetvā theraṃ paharitukāmā āgacchanti. Thero “kiṃ tumhe āvudhahatthā",
  "atk-vin01a0:378_4": "āgacchathā”ti āha. Te āhaṃsu – “rājakule jāte jāte dārake rakkhasā khādanti, tesaṃ",
  "atk-vin01a0:378_5": "tumhe sahāyakā”ti. Thero “na mayaṃ rakkhasānaṃ sahāyakā, samaṇā nāma mayaṃ viratā",
  "atk-vin01a0:378_6": "pāṇātipātā…pe… viratā majjapānā ekabhattikā sīlavanto kalyāṇadhammā”ti āha. Tasmiṃyeva",
  "atk-vin01a0:378_7": "ca khaṇe sā rakkhasī saparivārā samuddato nikkhami “rājakule dārako jāto taṃ khādissāmī”ti.",
  "atk-vin01a0:378_8": "Manussā taṃ disvā “esā, bhante, rakkhasī āgacchatī”ti bhītā viraviṃsu. Thero rakkhasehi",
  "atk-vin01a0:378_9": "diguṇe attabhāve nimminitvā tehi attabhāvehi taṃ rakkhasiṃ saparisaṃ majjhe katvā",
  "atk-vin01a0:378_10": "ubhosu passesu parikkhipi. Tassā saparisāya etadahosi – “addhā imehi idaṃ ṭhānaṃ",
  "atk-vin01a0:378_11": "laddhaṃ bhavissati. Mayaṃ pana imesaṃ bhakkhā bhavissāmā”ti. Sabbe rakkhasā bhītā",
  "atk-vin01a0:378_12": "vegasā palāyiṃsu. Theropi te yāva adassanaṃ tāva palāpetvā dīpassa samantato rakkhaṃ",
  "atk-vin01a0:378_13": "ṭhapesi. Tasmiñca samaye sannipatitaṃ mahājanakāyaṃ brahmajālasuttantakathāya pasādetvā",
  "atk-vin01a0:378_14": "saraṇesu ca sīlesu ca patiṭṭhāpesi. Saṭṭhisahassānaṃ panettha dhammābhisamayo ahosi.",
  "atk-vin01a0:378_15": "Kuladārakānaṃ aḍḍhuḍḍhāni sahassāni pabbajiṃsu, kuladhītānaṃ diyaḍḍhasahassaṃ. Evaṃ",
  "atk-vin01a0:378_16": "so tattha sāsanaṃ patiṭṭhāpesi. Tato pabhuti rājakule jātadārakānaṃ soṇuttaranāmameva karonti.",
  "atk-vin01a0:379": "Suvaṇṇabhūmiṃ gantvāna, soṇuttarā mahiddhikā;",
  "atk-vin01a0:380": "Pisāce niddhametvāna, brahmajālaṃ adesisunti.",
  "atk-vin01a0:381_0": "Mahindatthero pana “tambapaṇṇidīpaṃ gantvā sāsanaṃ patiṭṭhāpehī”ti upajjhāyena ca",
  "atk-vin01a0:381_1": "bhikkhusaṅghena ca ajjhiṭṭho cintesi – “kālo nu kho me tambapaṇṇidīpaṃ gantuṃ no”ti.",
  "atk-vin01a0:381_2": "Athassa vīmaṃsato “na tāva kālo”ti ahosi. Kiṃ panassa disvā etadahosi? Muṭasivarañño",
  "atk-vin01a0:381_3": "mahallakabhāvaṃ. Tato cintesi – “ayaṃ rājā mahallako, na sakkā imaṃ gaṇhitvā sāsanaṃ",
  "atk-vin01a0:381_4": "paggahetuṃ. Idāni panassa putto devānaṃpiyatisso rajjaṃ kāressati. Taṃ gaṇhitvā sakkā",
  "atk-vin01a0:381_5": "bhavissati sāsanaṃ paggahetuṃ. Handa yāva so samayo āgacchati, tāva ñātake olokema.",
  "atk-vin01a0:381_6": "Puna dāni mayaṃ imaṃ janapadaṃ āgaccheyyāma vā na vā”ti. So evaṃ cintetvā upajjhāyañca",
  "atk-vin01a0:381_7": "bhikkhusaṅghañca vanditvā asokārāmato nikkhamma tehi iṭṭiyādīhi catūhi therehi saṅghamittāya",
  "atk-vin01a0:381_8": "puttena sumanasāmaṇerena bhaṇḍukena ca upāsakena saddhiṃ rājagahanagaraparivattakena",
  "atk-vin01a0:381_9": "dakkhiṇāgirijanapade cārikaṃ caramāno ñātake olokento cha māse atikkāmesi. Athānupubbena",
  "atk-vin01a0:381_10": "mātu nivesanaṭṭhānaṃ vedisanagaraṃ nāma sampatto. Asoko kira kumārakāle janapadaṃ",
  "atk-vin01a0:381_11": "labhitvā ujjeniṃ gacchanto vedisanagaraṃ patvā vedisaseṭṭhissa dhītaraṃ aggahesi.",
  "atk-vin01a0:381_12": "Sā taṃdivasameva gabbhaṃ gaṇhitvā ujjeniyaṃ mahindakumāraṃ vijāyi. Kumārassa cuddasavassakāle",
  "atk-vin01a0:381_13": "rājā abhisekaṃ pāpuṇi. Sā tassa mātā tena samayena ñātighare vasati. Tena vuttaṃ",
  "atk-vin01a0:381_14": "– “athānupubbena mātu nivesanaṭṭhānaṃ veṭisanagaraṃ nāma sampatto”ti.",
  "atk-vin01a0:382_0": "Sampattañca pana theraṃ disvā theramātā devī pādesu sirasā vanditvā bhikkhaṃ datvā",
  "atk-vin01a0:382_1": "theraṃ attanā kataṃ vedisagirimahāvihāraṃ nāma āropesi. Thero tasmiṃ vihāre nisinno",
  "atk-vin01a0:382_2": "cintesi – “amhākaṃ idha kattabbakiccaṃ niṭṭhitaṃ, samayo nu kho idāni laṅkādīpaṃ",
  "atk-vin01a0:382_3": "gantu”nti. Tato cintesi – “anubhavatu tāva me pitarā pesitaṃ abhisekaṃ devānaṃpiyatisso,",
  "atk-vin01a0:382_4": "ratanattayaguṇañca suṇātu, chaṇatthañca nagarato nikkhamitvā missakapabbataṃ abhiruhatu,",
  "atk-vin01a0:382_5": "tadā taṃ tattha dakkhissāmā”ti. Athāparaṃ ekamāsaṃ tattheva vāsaṃ kappesi. Māsātikkamena",
  "atk-vin01a0:382_6": "ca jeṭṭhamūlamāsapuṇṇamāyaṃ uposathadivase sannipatitā sabbepi – “kālo nu kho amhākaṃ",
  "atk-vin01a0:382_7": "tambapaṇṇidīpaṃ gamanāya, udāhu no”ti mantayiṃsu. Tenāhu porāṇā –",
  "atk-vin01a0:383": "“Mahindo nāma nāmena, saṅghatthero tadā ahu;",
  "atk-vin01a0:384": "Iṭṭiyo uttiyo thero, bhaddasālo ca sambalo.",
  "atk-vin01a0:385": "“Sāmaṇero ca sumano, chaḷabhiñño mahiddhiko;",
  "atk-vin01a0:386": "Bhaṇḍuko sattamo tesaṃ, diṭṭhasacco upāsako;",
  "atk-vin01a0:387": "Iti hete mahānāgā, mantayiṃsu rahogatā”ti.",
  "atk-vin01a0:388_0": "Tadā sakko devānamindo mahindattheraṃ upasaṅkamitvā etadavoca – “kālaṅkato, bhante,",
  "atk-vin01a0:388_1": "muṭasivarājā; idāni devānaṃpiyatissamahārājā rajjaṃ kāreti. Sammāsambuddhena ca tumhe",
  "atk-vin01a0:388_2": "byākatā – ‘anāgate mahindo nāma bhikkhu tambapaṇṇidīpaṃ pasādessatī’ti. Tasmātiha",
  "atk-vin01a0:388_3": "vo, bhante, kālo dīpavaraṃ gamanāya; ahampi vo sahāyo bhavissāmī”ti. Kasmā pana sakko",
  "atk-vin01a0:388_4": "evamāha? Bhagavā kirassa bodhimūleyeva buddhacakkhunā lokaṃ voloketvā anāgate imassa",
  "atk-vin01a0:388_5": "dīpassa sampattiṃ disvā etamatthaṃ ārocesi – “tadā tvampi sahāyo bhaveyyāsī”ti ca",
  "atk-vin01a0:388_6": "āṇāpesi. Tasmā evamāha. Thero tassa vacanaṃ sampaṭicchitvā attasattamo veṭisakapabbatā",
  "atk-vin01a0:388_7": "vehāsaṃ uppatitvā anurādhapurassa puratthimadisāya missakapabbate patiṭṭhahi. Yaṃ",
  "atk-vin01a0:388_8": "panetarahi “cetiyapabbato”tipi sañjānanti. Tenāhu porāṇā –",
  "atk-vin01a0:389": "“Veṭisagirimhi rājagahe, vasitvā tiṃsarattiyo;",
  "atk-vin01a0:390": "Kālova gamanassāti, gacchāma dīpamuttamaṃ.",
  "atk-vin01a0:391": "“Paḷīnā jambudīpā te, haṃsarājāva ambare;",
  "atk-vin01a0:392": "Evamuppatitā therā, nipatiṃsu naguttame.",
  "atk-vin01a0:393": "“Purato puraseṭṭhassa, pabbate meghasannibhe;",
  "atk-vin01a0:394": "Patiṃsu sīlakūṭamhi, haṃsāva nagamuddhanī”ti.",
  "atk-vin01a0:395_0": "Evaṃ iṭṭiyādīhi saddhiṃ āgantvā patiṭṭhahanto ca āyasmā mahindatthero sammāsambuddhassa",
  "atk-vin01a0:395_1": "parinibbānato dvinnaṃ vassasatānaṃ upari chattiṃsatime vasse imasmiṃ dīpe patiṭṭhahīti",
  "atk-vin01a0:395_2": "veditabbo. Ajātasattussa hi aṭṭhame vasse sammāsambuddho parinibbāyi. Tasmiṃyeva",
  "atk-vin01a0:395_3": "vasse sīhakumārassa putto tambapaṇṇidīpassa ādirājā vijayakumāro imaṃ dīpamāgantvā",
  "atk-vin01a0:395_4": "manussāvāsaṃ akāsi. Jambudīpe udayabhaddassa cuddasame vasse idha vijayo kālamakāsi.",
  "atk-vin01a0:395_5": "Udayabhaddassa pañcadasame vasse paṇḍuvāsudevo nāma imasmiṃ dīpe rajjaṃ pāpuṇi. Tattha",
  "atk-vin01a0:395_6": "nāgadāsakarañño vīsatime vasse idha paṇḍuvāsudevo kālamakāsi. Tasmiṃyeva ca vasse",
  "atk-vin01a0:395_7": "abhayo nāma rājakumāro imasmiṃ dīpe rajjaṃ pāpuṇi. Tattha susunāgarañño sattarasame",
  "atk-vin01a0:395_8": "vasse idha abhayarañño vīsativassāni paripūriṃsu. Atha abhayassa vīsatime vasse paṇḍukābhayo",
  "atk-vin01a0:395_9": "nāma dāmariko rajjaṃ aggahesi. Tattha kāḷāsokassa soḷasame vasse idha paṇḍukassa",
  "atk-vin01a0:395_10": "sattarasavassāni paripūriṃsu. Tāni heṭṭhā ekena vassena saha aṭṭhārasa honti. Tattha",
  "atk-vin01a0:395_11": "candaguttassa cuddasame vasse idha paṇḍukābhayo kālamakāsi. Muṭasivarājā rajjaṃ pāpuṇi.",
  "atk-vin01a0:395_12": "Tattha asokadhammarājassa sattarasame vasse idha muṭasivarājā kālamakāsi. Devānampiyatisso",
  "atk-vin01a0:395_13": "rajjaṃ pāpuṇi. Parinibbute ca sammāsambuddhe ajātasattu catuvīsati vassāni rajjaṃ",
  "atk-vin01a0:395_14": "kāresi. Udayabhaddo soḷasa, anuruddho ca muṇḍo ca aṭṭha, nāgadāsako catuvīsati, susunāgo",
  "atk-vin01a0:395_15": "aṭṭhārasa, tasseva putto kāḷāsoko aṭṭhavīsati, tato tassa puttakā dasa bhātukarājāno",
  "atk-vin01a0:395_16": "dvevīsati vassāni rajjaṃ kāresuṃ. Tesaṃ pacchato nava nandā dvevīsatimeva, candagutto",
  "atk-vin01a0:395_17": "catuvīsati, bindusāro aṭṭhavīsati. Tassāvasāne asoko rajjaṃ pāpuṇi. Tassa pure abhisekā",
  "atk-vin01a0:395_18": "cattāri abhisekato aṭṭhārasame vasse imasmiṃ dīpe mahindatthero patiṭṭhito. Evametena",
  "atk-vin01a0:395_19": "rājavaṃsānusārena veditabbametaṃ – “sammāsambuddhassa parinibbānato dvinnaṃ vassasatānaṃ",
  "atk-vin01a0:395_20": "upari chattiṃsatime vasse imasmiṃ dīpe patiṭṭhahī”ti.",
  "atk-vin01a0:396_0": "Tasmiñca divase tambapaṇṇidīpe jeṭṭhamūlanakkhattaṃ nāma hoti. Rājā nakkhattaṃ ghosāpetvā",
  "atk-vin01a0:396_1": "“chaṇaṃ karothā”ti amacce ca āṇāpetvā cattālīsapurisasahassaparivāro nagaramhā nikkhamitvā",
  "atk-vin01a0:396_2": "yena missakapabbato tena pāyāsi migavaṃ kīḷitukāmo. Atha tasmiṃ pabbate adhivatthā",
  "atk-vin01a0:396_3": "ekā devatā “rañño there dassessāmī”ti rohitamigarūpaṃ gahetvā avidūre tiṇapaṇṇāni",
  "atk-vin01a0:396_4": "khādamānā viya carati. Rājā taṃ disvā “ayuttaṃ dāni pamattaṃ vijjhitu”nti jiyaṃ phoṭesi.",
  "atk-vin01a0:396_5": "Migo ambatthalamaggaṃ gahetvā palāyituṃ ārabhi. Rājā piṭṭhito piṭṭhito anubandhanto",
  "atk-vin01a0:396_6": "ambatthalameva abhiruhi. Migopi therānaṃ avidūre antaradhāyi. Mahindatthero rājānaṃ",
  "atk-vin01a0:396_7": "avidūre āgacchantaṃ disvā “mamaṃyeva rājā passatu, mā itare”ti adhiṭṭhahitvā “tissa,",
  "atk-vin01a0:396_8": "tissa, ito ehī”ti āha. Rājā sutvā cintesi – “imasmiṃ dīpe jāto maṃ ‘tissā’ti nāmaṃ",
  "atk-vin01a0:396_9": "gahetvā ālapituṃ samattho nāma natthi. Ayaṃ pana chinnabhinnapaṭadharo bhaṇḍu kāsāvavasano",
  "atk-vin01a0:396_10": "maṃ nāmena ālapati, ko nu kho ayaṃ bhavissati manusso vā amanusso vā”ti? Thero āha –",
  "atk-vin01a0:397": "“Samaṇā mayaṃ mahārāja, dhammarājassa sāvakā;",
  "atk-vin01a0:398": "Taveva anukampāya, jambudīpā idhāgatā”ti.",
  "atk-vin01a0:399_0": "Tena ca samayena devānampiyatissamahārājā ca asokadhammarājā ca adiṭṭhasahāyakā honti.",
  "atk-vin01a0:399_1": "Devānampiyatissamahārājassa ca puññānubhāvena chātapabbatapāde ekamhi veḷugumbe tisso",
  "atk-vin01a0:399_2": "veḷuyaṭṭhiyo rathayaṭṭhippamāṇā uppajjiṃsu – ekā latāyaṭṭhi nāma, ekā pupphayaṭṭhi",
  "atk-vin01a0:399_3": "nāma, ekā sakuṇayaṭṭhi nāma. Tāsu latāyaṭṭhi rajatavaṇṇā hoti, taṃ alaṅkaritvā uppannalatā",
  "atk-vin01a0:399_4": "kañcanavaṇṇā khāyati. Pupphayaṭṭhiyaṃ pana nīlapītalohitodātakāḷavaṇṇāni pupphāni",
  "atk-vin01a0:399_5": "suvibhattavaṇṭapattakiñjakkhāni hutvā khāyanti. Sakuṇayaṭṭhiyaṃ haṃsakukkuṭajīvajīvakādayo",
  "atk-vin01a0:399_6": "sakuṇā nānappakārāni ca catuppadāni sajīvāni viya khāyanti. Vuttampi cetaṃ dīpavaṃse –",
  "atk-vin01a0:400": "“Chātapabbatapādamhi, veḷuyaṭṭhī tayo ahu;",
  "atk-vin01a0:401": "Setā rajatayaṭṭhīva, latā kañcanasannibhā.",
  "atk-vin01a0:402": "“Nīlādi yādisaṃ pupphaṃ, pupphayaṭṭhimhi tādisaṃ;",
  "atk-vin01a0:403": "Sakuṇā sakuṇayaṭṭhimhi, sarūpeneva saṇṭhitā”ti.",
  "atk-vin01a0:404_0": "Samuddatopissa muttāmaṇiveḷuriyādi anekavihitaṃ ratanaṃ uppajji. Tambapaṇṇiyaṃ pana",
  "atk-vin01a0:404_1": "aṭṭha muttā uppajjiṃsu – hayamuttā, gajamuttā, rathamuttā, āmalakamuttā, valayamuttā,",
  "atk-vin01a0:404_2": "aṅguliveṭhakamuttā, kakudhaphalamuttā, pākatikamuttāti. So tā ca yaṭṭhiyo tā ca muttā",
  "atk-vin01a0:404_3": "aññañca bahuṃ ratanaṃ asokassa dhammarañño paṇṇākāratthāya pesesi. Asoko pasīditvā",
  "atk-vin01a0:404_4": "tassa pañca rājakakudhabhaṇḍāni pahiṇi – chattaṃ, cāmaraṃ, khaggaṃ, moḷiṃ, ratanapādukaṃ,",
  "atk-vin01a0:404_5": "aññañca abhisekatthāya bahuvidhaṃ paṇṇākāraṃ; seyyathidaṃ – saṅkhaṃ, gaṅgodakaṃ,",
  "atk-vin01a0:404_6": "vaḍḍhamānaṃ, vaṭaṃsakaṃ, bhiṅgāraṃ, nandiyāvaṭṭaṃ, sivikaṃ, kaññaṃ, kaṭacchuṃ, adhovimaṃ",
  "atk-vin01a0:404_7": "dussayugaṃ, hatthapuñchanaṃ, haricandanaṃ, aruṇavaṇṇamattikaṃ, añjanaṃ, harītakaṃ,",
  "atk-vin01a0:404_8": "āmalakanti. Vuttampi cetaṃ dīpavaṃse –",
  "atk-vin01a0:405": "“Vālabījanimuṇhīsaṃ, chattaṃ khaggañca pādukaṃ;",
  "atk-vin01a0:406": "Veṭhanaṃ sārapāmaṅgaṃ, bhiṅgāraṃ nandivaṭṭakaṃ.",
  "atk-vin01a0:407": "“Sivikaṃ saṅkhaṃ vaṭaṃsañca, adhovimaṃ vatthakoṭikaṃ;",
  "atk-vin01a0:408": "Sovaṇṇapātiṃ kaṭacchuṃ, mahagghaṃ hatthapuñchanaṃ.",
  "atk-vin01a0:409": "“Anotattodakaṃ kaññaṃ, uttamaṃ haricandanaṃ;",
  "atk-vin01a0:410": "Aruṇavaṇṇamattikaṃ, añjanaṃ nāgamāhaṭaṃ.",
  "atk-vin01a0:411": "“Harītakaṃ āmalakaṃ, mahagghaṃ amatosadhaṃ;",
  "atk-vin01a0:412": "Saṭṭhivāhasataṃ sāliṃ, sugandhaṃ suvakāhaṭaṃ;",
  "atk-vin01a0:413": "Puññakammābhinibbattaṃ, pāhesi asokavhayo”ti.",
  "atk-vin01a0:414": "Na kevalañcetaṃ āmisapaṇṇākāraṃ, imaṃ kira dhammapaṇṇākārampi pesesi –",
  "atk-vin01a0:415": "“Ahaṃ buddhañca dhammañca, saṅghañca saraṇaṃ gato;",
  "atk-vin01a0:416": "Upāsakattaṃ desesiṃ, sakyaputtassa sāsane.",
  "atk-vin01a0:417": "“Imesu tīsu vatthūsu, uttame jinasāsane;",
  "atk-vin01a0:418": "Tvampi cittaṃ pasādehi, saddhā saraṇamupehī”ti.",
  "atk-vin01a0:419": "Svāyaṃ rājā taṃ divasaṃ asokaraññā pesitena abhisekena ekamāsābhisitto hoti.",
  "atk-vin01a0:420_0": "Visākhapuṇṇamāyaṃ hissa abhisekamakaṃsu. So acirassutaṃ – taṃ sāsanappavattiṃ anussaramāno",
  "atk-vin01a0:420_1": "taṃ therassa “samaṇā mayaṃ mahārāja dhammarājassa sāvakā”ti vacanaṃ sutvā “ayyā nu",
  "atk-vin01a0:420_2": "kho āgatā”ti tāvadeva āvudhaṃ nikkhipitvā ekamantaṃ nisīdi sammodanīyaṃ kathaṃ kathayamāno. Yathāha –",
  "atk-vin01a0:421": "“Āvudhaṃ nikkhipitvāna, ekamantaṃ upāvisi;",
  "atk-vin01a0:422": "Nisajja rājā sammodi, bahuṃ atthūpasañhita”nti.",
  "atk-vin01a0:423_0": "Sammodanīyakathañca kurumāneyeva tasmiṃ tānipi cattālīsapurisasahassāni āgantvā samparivāresuṃ.",
  "atk-vin01a0:423_1": "Tadā thero itarepi cha jane dassesi. Rājā disvā “ime kadā āgatā”ti āha. “Mayā saddhiṃyeva,",
  "atk-vin01a0:423_2": "mahārājā”ti. “Idāni pana jambudīpe aññepi evarūpā samaṇā santī”ti? “Santi, mahārāja;",
  "atk-vin01a0:423_3": "etarahi jambudīpo kāsāvapajjoto isivātapaṭivāto. Tasmiṃ –",
  "atk-vin01a0:424": "“Tevijjā iddhipattā ca, cetopariyāyakovidā;",
  "atk-vin01a0:425": "Khīṇāsavā arahanto, bahū buddhassa sāvakāti.",
  "atk-vin01a0:426_0": "“Bhante, kena āgatatthā”ti? “Neva, mahārāja, udakena na thalenā”ti. “Rājā ākāsena",
  "atk-vin01a0:426_1": "āgatā”ti aññāsi. Thero “atthi nu kho rañño paññāveyattiya”nti vīmaṃsanatthāya āsannaṃ",
  "atk-vin01a0:426_2": "ambarukkhaṃ ārabbha pañhaṃ pucchi – “kiṃ nāmo ayaṃ, mahārāja, rukkho”ti? “Ambarukkho",
  "atk-vin01a0:426_3": "nāma, bhante”ti. “Imaṃ pana, mahārāja, ambaṃ muñcitvā añño ambo atthi, natthī”ti?",
  "atk-vin01a0:426_4": "“Atthi, bhante, aññepi bahū ambarukkhā”ti. “Imañca ambaṃ te ca ambe muñcitvā atthi",
  "atk-vin01a0:426_5": "nu kho, mahārāja, aññe rukkhā”ti? “Atthi, bhante, te pana na ambarukkhā”ti. “Aññe",
  "atk-vin01a0:426_6": "ambe ca anambe ca muñcitvā atthi pana añño rukkho”ti? “Ayameva, bhante, ambarukkho”ti.",
  "atk-vin01a0:426_7": "“Sādhu, mahārāja, paṇḍitosi. Atthi pana te, mahārāja, ñātakā”ti? “Atthi, bhante,",
  "atk-vin01a0:426_8": "bahū janā”ti. “Te muñcitvā aññe keci aññātakāpi atthi, mahārājā”ti? “Aññātakā, bhante,",
  "atk-vin01a0:426_9": "ñātakehi bahutarā”ti. “Tava ñātake ca aññātake ca muñcitvā atthañño koci, mahārājā”ti?",
  "atk-vin01a0:426_10": "“Ahameva, aññātako”ti. Atha thero “paṇḍito rājā sakkhissati dhammaṃ aññātu”nti cūḷahatthipadopamasuttaṃ",
  "atk-vin01a0:426_11": "kathesi. Kathāpariyosāne rājā tīsu saraṇesu patiṭṭhahi saddhiṃ cattālīsāya pāṇasahassehi.",
  "atk-vin01a0:427_0": "Taṃ khaṇaññeva ca rañño bhattaṃ āhariyittha. Rājā ca suttantaṃ suṇanto eva aññāsi",
  "atk-vin01a0:427_1": "– “na imesaṃ imasmiṃ kāle bhojanaṃ kappatī”ti. “Apucchitvā pana bhuñjituṃ ayutta”nti",
  "atk-vin01a0:427_2": "cintetvā “bhuñjissatha, bhante”ti pucchi. “Na, mahārāja, amhākaṃ imasmiṃ kāle bhojanaṃ",
  "atk-vin01a0:427_3": "kappatī”ti. “Kasmiṃ kāle, bhante, kappatī”ti? “Aruṇuggamanato paṭṭhāya yāva majjhanhikasamayā,",
  "atk-vin01a0:427_4": "mahārājā”ti. “Gacchāma, bhante, nagara”nti? “Alaṃ, mahārāja, idheva vasissāmā”ti.",
  "atk-vin01a0:427_5": "“Sace, bhante, tumhe vasatha, ayaṃ dārako āgacchatū”ti. “Mahārāja, ayaṃ dārako āgataphalo",
  "atk-vin01a0:427_6": "viññātasāsano pabbajjāpekkho idāni pabbajissatī”ti. Rājā “tena hi, bhante, sve rathaṃ",
  "atk-vin01a0:427_7": "pesessāmi; taṃ abhiruhitvā āgaccheyyāthā”ti vatvā vanditvā pakkāmi.",
  "atk-vin01a0:428_0": "Thero acirapakkantassa rañño sumanasāmaṇeraṃ āmantesi – “ehi tvaṃ, sumana, dhammasavanassa",
  "atk-vin01a0:428_1": "kālaṃ ghosehī”ti. “Bhante, kittakaṃ ṭhānaṃ sāvento ghosemī”ti? “Sakalaṃ tambapaṇṇidīpa”nti.",
  "atk-vin01a0:428_2": "“Sādhu, bhante”ti sāmaṇero abhiññāpādakaṃ catutthajjhānaṃ samāpajjitvā vuṭṭhāya adhiṭṭhahitvā",
  "atk-vin01a0:428_3": "samāhitena cittena sakalaṃ tambapaṇṇidīpaṃ sāvento tikkhattuṃ dhammasavanassa kālaṃ",
  "atk-vin01a0:428_4": "ghosesi. Rājā taṃ saddaṃ sutvā therānaṃ santikaṃ pesesi – “kiṃ, bhante, atthi koci",
  "atk-vin01a0:428_5": "upaddavo”ti. “Natthamhākaṃ koci upaddavo, dhammasavanassa kālaṃ ghosāpayimha buddhavacanaṃ",
  "atk-vin01a0:428_6": "kathetukāmamhā”ti. Tañca pana sāmaṇerassa saddaṃ sutvā bhummā devatā saddamanussāvesuṃ.",
  "atk-vin01a0:428_7": "Etenupāyena yāva brahmalokā saddo abbhuggacchi. Tena saddena mahā devatāsannipāto",
  "atk-vin01a0:428_8": "ahosi. Thero mahantaṃ devatāsannipātaṃ disvā samacittasuttantaṃ kathesi. Kathāpariyosāne",
  "atk-vin01a0:428_9": "asaṅkhyeyyānaṃ devatānaṃ dhammābhisamayo ahosi. Bahū nāgā ca supaṇṇā ca saraṇesu",
  "atk-vin01a0:428_10": "patiṭṭhahiṃsu. Yādisova sāriputtattherassa imaṃ suttantaṃ kathayato devatāsannipāto",
  "atk-vin01a0:428_11": "ahosi, tādiso mahindattherassāpi jāto. Atha tassā rattiyā accayena rājā therānaṃ",
  "atk-vin01a0:428_12": "rathaṃ pesesi. Sārathī rathaṃ ekamante ṭhapetvā therānaṃ ārocesi – “āgato, bhante,",
  "atk-vin01a0:428_13": "ratho; abhiruhatha gacchissāmā”ti. Therā “na mayaṃ rathaṃ abhiruhāma; gaccha tvaṃ,",
  "atk-vin01a0:428_14": "pacchā mayaṃ āgacchissāmā”ti vatvā vehāsaṃ abbhuggantvā anurādhapurassa puratthimadisāyaṃ",
  "atk-vin01a0:428_15": "paṭhamakacetiyaṭṭhāne otariṃsu. Tañhi cetiyaṃ therehi paṭhamaṃ otiṇṇaṭṭhāne katattāyeva",
  "atk-vin01a0:428_16": "“paṭhamakacetiya”nti vuccati.",
  "atk-vin01a0:429_0": "Rājāpi sārathiṃ pesetvā “antonivesane maṇḍapaṃ paṭiyādethā”ti amacce āṇāpesi. Tāvadeva",
  "atk-vin01a0:429_1": "sabbe haṭṭhatuṭṭhā ativiya pāsādikaṃ maṇḍapaṃ paṭiyādesuṃ. Puna rājā cintesi – “hiyyo",
  "atk-vin01a0:429_2": "thero sīlakkhandhaṃ kathayamāno ‘uccāsayanamahāsayanaṃ na kappatī’ti āha; ‘nisīdissanti",
  "atk-vin01a0:429_3": "nu kho ayyā āsanesu, na nisīdissantī”’ti? Tassevaṃ cintayantasseva so sārathi nagaradvāraṃ",
  "atk-vin01a0:429_4": "sampatto. Tato addasa there paṭhamataraṃ āgantvā kāyabandhanaṃ bandhitvā cīvaraṃ",
  "atk-vin01a0:429_5": "pārupante. Disvā ativiya pasannacitto hutvā āgantvā rañño ārocesi – “āgatā, deva,",
  "atk-vin01a0:429_6": "therā”ti. Rājā “rathaṃ ārūḷhā”ti pucchi. “Na ārūḷhā, deva, api ca mama pacchato nikkhamitvā",
  "atk-vin01a0:429_7": "paṭhamataraṃ āgantvā pācīnadvāre ṭhitā”ti. Rājā “rathampi nābhirūhiṃsū”ti sutvā “na",
  "atk-vin01a0:429_8": "dāni ayyā uccāsayanamahāsayanaṃ sādiyissantī”ti cintetvā “tena hi, bhaṇe, therānaṃ",
  "atk-vin01a0:429_9": "bhūmattharaṇasaṅkhepena āsanāni paññapethā”ti vatvā paṭipathaṃ agamāsi. Amaccā pathaviyaṃ",
  "atk-vin01a0:429_10": "taṭṭikaṃ paññapetvā upari kojavakādīni cittattharaṇāni paññapesuṃ. Uppātapāṭhakā",
  "atk-vin01a0:429_11": "disvā “gahitā dāni imehi pathavī, ime tambapaṇṇidīpassa sāmikā bhavissantī”ti byākariṃsu.",
  "atk-vin01a0:429_12": "Rājāpi gantvā there vanditvā mahindattherassa hatthato pattaṃ gahetvā mahatiyā pūjāya",
  "atk-vin01a0:429_13": "ca sakkārena ca there nagaraṃ pavesetvā antonivesanaṃ pavesesi. Thero āsanapaññattiṃ",
  "atk-vin01a0:429_14": "disvā “amhākaṃ sāsanaṃ sakalalaṅkādīpe pathavī viya patthaṭaṃ niccalañca hutvā patiṭṭhahissatī”ti",
  "atk-vin01a0:429_15": "cintento nisīdi. Rājā there paṇītena khādanīyena bhojanīyena sahatthā santappetvā",
  "atk-vin01a0:429_16": "sampavāretvā “anuḷādevīpamukhāni pañca itthisatāni therānaṃ abhivādanaṃ pūjāsakkārañca",
  "atk-vin01a0:429_17": "karontū”ti pakkosāpetvā ekamantaṃ nisīdi. Thero bhattakiccāvasāne rañño saparijanassa",
  "atk-vin01a0:429_18": "dhammaratanavassaṃ vassento petavatthuṃ vimānavatthuṃ saccasaṃyuttañca kathesi. Taṃ",
  "atk-vin01a0:429_19": "therassa dhammadesanaṃ sutvā tāni pañcapi itthisatāni sotāpattiphalaṃ sacchākaṃsu.",
  "atk-vin01a0:430_0": "Yepi te manussā purimadivase missakapabbate there addasaṃsu, te tesu tesu ṭhānesu",
  "atk-vin01a0:430_1": "therānaṃ guṇe kathenti. Tesaṃ sutvā mahājanakāyo rājaṅgaṇe sannipatitvā mahāsaddaṃ",
  "atk-vin01a0:430_2": "akāsi. Rājā “kiṃ eso saddo”ti pucchi. “Nāgarā, deva, ‘there daṭṭhuṃ na labhāmā’ti",
  "atk-vin01a0:430_3": "viravantī”ti. Rājā “sace idha pavisissanti, okāso na bhavissatī”ti cintetvā “gacchatha,",
  "atk-vin01a0:430_4": "bhaṇe, hatthisālaṃ paṭijaggitvā vālukaṃ ākiritvā pañcavaṇṇāni pupphāni vikiritvā",
  "atk-vin01a0:430_5": "celavitānaṃ bandhitvā maṅgalahatthiṭṭhāne therānaṃ āsanāni paññapethā”ti āha. Amaccā",
  "atk-vin01a0:430_6": "tathā akaṃsu. Thero tattha gantvā nisīditvā devadūtasuttantaṃ kathesi. Kathāpariyosāne",
  "atk-vin01a0:430_7": "pāṇasahassaṃ sotāpattiphale patiṭṭhahi. Tato “hatthisālā atisambādhā”ti dakkhiṇadvāre",
  "atk-vin01a0:430_8": "nandanavanuyyāne āsanaṃ paññapesuṃ. Thero tattha nisīditvā āsīvisopamasuttaṃ kathesi.",
  "atk-vin01a0:430_9": "Tampi sutvā pāṇasahassaṃ sotāpattiphalaṃ paṭilabhi.",
  "atk-vin01a0:431_0": "Evaṃ āgatadivasato dutiyadivase aḍḍhateyyasahassānaṃ dhammābhisamayo ahosi. Therassa",
  "atk-vin01a0:431_1": "nandanavane āgatāgatāhi kulitthīhi kulasuṇhāhi kulakumārīhi saddhiṃ sammodamānasseva",
  "atk-vin01a0:431_2": "sāyanhasamayo jāto. Thero kālaṃ sallakkhetvā “gacchāma dāni missakapabbata”nti uṭṭhahi.",
  "atk-vin01a0:431_3": "Amaccā – “kattha, bhante, gacchathā”ti? “Amhākaṃ nivāsanaṭṭhāna”nti. Te rañño saṃviditaṃ",
  "atk-vin01a0:431_4": "katvā rājānumatena āhaṃsu – “akālo, bhante, idāni tattha gantuṃ; idameva nandanavanuyyānaṃ",
  "atk-vin01a0:431_5": "ayyānaṃ āvāsaṭṭhānaṃ hotū”ti. “Alaṃ, gacchāmā”ti. Puna rañño vacanenāhaṃsu – “rājā,",
  "atk-vin01a0:431_6": "bhante, āha – ‘etaṃ meghavanaṃ nāma uyyānaṃ mama pitu santakaṃ nagarato nātidūraṃ",
  "atk-vin01a0:431_7": "nāccāsannaṃ gamanāgamanasampannaṃ, ettha therā vāsaṃ kappentū”’ti. Vasiṃsu therā meghavane uyyāne.",
  "atk-vin01a0:432_0": "Rājāpi kho tassā rattiyā accayena therassa samīpaṃ gantvā sukhasayitabhāvaṃ pucchitvā",
  "atk-vin01a0:432_1": "“kappati, bhante, bhikkhusaṅghassa ārāmo”ti pucchi. Thero “kappati, mahārājā”ti vatvā",
  "atk-vin01a0:432_2": "imaṃ suttaṃ āhari – “anujānāmi, bhikkhave, ārāma”nti. Rājā tuṭṭho suvaṇṇabhiṅgāraṃ",
  "atk-vin01a0:432_3": "gahetvā therassa hatthe udakaṃ pātetvā mahāmeghavanuyyānaṃ adāsi. Saha udakapātena",
  "atk-vin01a0:432_4": "pathavī kampi. Ayaṃ mahāvihāre paṭhamo pathavīkampo ahosi. Rājā bhīto theraṃ pucchi",
  "atk-vin01a0:432_5": "– “kasmā, bhante, pathavī kampatī”ti? “Mā bhāyi, mahārāja, imasmiṃ dīpe dasabalassa",
  "atk-vin01a0:432_6": "sāsanaṃ patiṭṭhahissati; idañca paṭhamaṃ vihāraṭṭhānaṃ bhavissati, tassetaṃ pubbanimitta”nti.",
  "atk-vin01a0:432_7": "Rājā bhiyyosomattāya pasīdi. Thero punadivasepi rājageheyeva bhuñjitvā nandanavane",
  "atk-vin01a0:432_8": "anamataggiyāni kathesi. Punadivase aggikkhandhopamasuttaṃ kathesi. Etenevupāyena",
  "atk-vin01a0:432_9": "satta divasāni kathesi. Desanāpariyosāne aḍḍhanavamānaṃ pāṇasahassānaṃ dhammābhisamayo",
  "atk-vin01a0:432_10": "ahosi. Tato paṭṭhāya ca nandanavanaṃ sāsanassa jotipātubhāvaṭṭhānanti katvā “jotivana”nti",
  "atk-vin01a0:432_11": "nāmaṃ labhi. Sattame pana divase therā antepure rañño appamādasuttaṃ kathayitvā cetiyagirimeva agamaṃsu.",
  "atk-vin01a0:433_0": "Atha kho rājā amacce pucchi – “thero, amhe gāḷhena ovādena ovadati; gaccheyya nu",
  "atk-vin01a0:433_1": "kho”ti? Amaccā “tumhehi, deva, thero ayācito sayameva āgato; tasmā tassa anāpucchāva",
  "atk-vin01a0:433_2": "gamanampi bhaveyyā”ti āhaṃsu. Tato rājā rathaṃ abhiruhitvā dve ca deviyo āropetvā",
  "atk-vin01a0:433_3": "cetiyagiriṃ agamāsi mahañcarājānubhāvena. Gantvā deviyo ekamantaṃ apakkamāpetvā sayameva",
  "atk-vin01a0:433_4": "therānaṃ samīpaṃ upasaṅkamanto ativiya kilantarūpo hutvā upasaṅkami. Tato naṃ thero",
  "atk-vin01a0:433_5": "āha – “kasmā tvaṃ, mahārāja, evaṃ kilamamāno āgato”ti? “‘Tumhe mama gāḷhaṃ ovādaṃ",
  "atk-vin01a0:433_6": "datvā idāni gantukāmā nu kho’ti jānanatthaṃ, bhante”ti. “Na mayaṃ, mahārāja, gantukāmā;",
  "atk-vin01a0:433_7": "apica vassūpanāyikakālo nāmāyaṃ mahārāja, tatra samaṇena vassūpanāyikaṭṭhānaṃ ñātuṃ",
  "atk-vin01a0:433_8": "vaṭṭatī”ti. Taṃdivasameva ariṭṭho nāma amacco pañcapaṇṇāsāya jeṭṭhakaniṭṭhabhātukehi",
  "atk-vin01a0:433_9": "saddhiṃ rañño samīpe ṭhito āha – “icchāmahaṃ, deva, therānaṃ santike pabbajitu”nti.",
  "atk-vin01a0:433_10": "“Sādhu, bhaṇe, pabbajassū”ti rājā anujānitvā theraṃ sampaṭicchāpesi. Thero tadaheva",
  "atk-vin01a0:433_11": "pabbājesi. Sabbe khuraggeyeva arahattaṃ pāpuṇiṃsu.",
  "atk-vin01a0:434_0": "Rājāpi kho taṅkhaṇeyeva kaṇṭakena cetiyaṅgaṇaṃ parikkhipitvā dvāsaṭṭhiyā leṇesu kammaṃ",
  "atk-vin01a0:434_1": "paṭṭhapetvā nagarameva agamāsi. Tepi therā dasabhātikasamākulaṃ rājakulaṃ pasādetvā",
  "atk-vin01a0:434_2": "mahājanaṃ ovadamānā cetiyagirimhi vassaṃ vasiṃsu. Tadāpi cetiyagirimhi paṭhamaṃ vassaṃ",
  "atk-vin01a0:434_3": "upagatā dvāsaṭṭhi arahanto ahesuṃ. Athāyasmā mahāmahindo vutthavasso pavāretvā kattikapuṇṇamāyaṃ",
  "atk-vin01a0:434_4": "uposathadivase rājānaṃ etadavoca – “mahārāja, amhehi ciradiṭṭho sammāsambuddho, anāthavāsaṃ",
  "atk-vin01a0:434_5": "vasimha, icchāma mayaṃ jambudīpaṃ gantu”nti. Rājā āha – “ahaṃ, bhante, tumhe catūhi",
  "atk-vin01a0:434_6": "paccayehi upaṭṭhahāmi, ayañca mahājano tumhe nissāya tīsu saraṇesu patiṭṭhito, kasmā",
  "atk-vin01a0:434_7": "tumhe ukkaṇṭhitatthā”ti? “Ciradiṭṭho no, mahārāja, sammāsambuddho, abhivādanapaccuṭṭhānaañjalikammasāmīcikammakaraṇaṭṭhānaṃ",
  "atk-vin01a0:434_8": "natthi, tenamha ukkaṇṭhitā”ti. “Nanu, bhante, tumhe avocuttha – ‘parinibbuto sammāsambuddho”’ti.",
  "atk-vin01a0:434_9": "“Kiñcāpi, mahārāja, parinibbuto; atha khvassa sarīradhātuyo tiṭṭhantī”ti. “Aññātaṃ,",
  "atk-vin01a0:434_10": "bhante, thūpapatiṭṭhānaṃ tumhe ākaṅkhathāti. Karomi, bhante, thūpaṃ, bhūmibhāgaṃ",
  "atk-vin01a0:434_11": "dāni vicinātha; apica, bhante, dhātuyo kuto lacchāmā”ti? “Sumanena saddhiṃ mantehi, mahārājā”ti.",
  "atk-vin01a0:435_0": "“Sādhu, bhante”ti rājā sumanaṃ upasaṅkamitvā pucchi – “kuto dāni, bhante, dhātuyo",
  "atk-vin01a0:435_1": "lacchāmā”ti? Sumano āha – “appossukko tvaṃ, mahārāja, vīthiyo sodhāpetvā dhajapaṭākapuṇṇaghaṭādīhi",
  "atk-vin01a0:435_2": "alaṅkārāpetvā saparijano uposathaṃ samādiyitvā sabbatāḷāvacare upaṭṭhāpetvā maṅgalahatthiṃ",
  "atk-vin01a0:435_3": "sabbālaṅkārapaṭimaṇḍitaṃ kārāpetvā upari cassa setacchattaṃ ussāpetvā sāyanhasamaye",
  "atk-vin01a0:435_4": "mahānāgavanuyyānābhimukho yāhi. Addhā tasmiṃ ṭhāne dhātuyo lacchasī”ti. Rājā “sādhū”ti",
  "atk-vin01a0:435_5": "sampaṭicchi. Therā cetiyagirimeva agamaṃsu. Tatrāyasmā mahindatthero sumanasāmaṇeraṃ",
  "atk-vin01a0:435_6": "āha – “gaccha tvaṃ, sāmaṇera, jambudīpe tava ayyakaṃ asokaṃ dhammarājānaṃ upasaṅkamitvā",
  "atk-vin01a0:435_7": "mama vacanena evaṃ vadehi – ‘sahāyo vo, mahārāja, devānampiyatisso buddhasāsane pasanno",
  "atk-vin01a0:435_8": "thūpaṃ patiṭṭhāpetukāmo, tumhākaṃ kira hatthe dhātu atthi taṃ me dethā’ti. Taṃ gahetvā",
  "atk-vin01a0:435_9": "sakkaṃ devarājānaṃ upasaṅkamitvā evaṃ vadehi – ‘tumhākaṃ kira, mahārāja, hatthe dve",
  "atk-vin01a0:435_10": "dhātuyo atthi – dakkhiṇadāṭhā ca dakkhiṇakkhakañca; tato tumhe dakkhiṇadāṭhaṃ pūjetha,",
  "atk-vin01a0:435_11": "dakkhiṇakkhakaṃ pana mayhaṃ dethā’ti. Evañca naṃ vadehi – ‘kasmā tvaṃ, mahārāja,",
  "atk-vin01a0:435_12": "amhe tambapaṇṇidīpaṃ pahiṇitvā pamajjasī”’ti?",
  "atk-vin01a0:436_0": "“Sādhu, bhante”ti kho sumano therassa vacanaṃ sampaṭicchitvā tāvadeva pattacīvaramādāya",
  "atk-vin01a0:436_1": "vehāsaṃ abbhuggantvā pāṭaliputtadvāre oruyha rañño santikaṃ gantvā etamatthaṃ ārocesi.",
  "atk-vin01a0:436_2": "Rājā tuṭṭho sāmaṇerassa hatthato pattaṃ gahetvā gandhehi ubbaṭṭetvā varamuttasadisānaṃ",
  "atk-vin01a0:436_3": "dhātūnaṃ pūretvā adāsi. So taṃ gahetvā sakkaṃ devarājānaṃ upasaṅkami. Sakko devarājā",
  "atk-vin01a0:436_4": "sāmaṇeraṃ disvāva “kiṃ, bhante sumana, āhiṇḍasī”ti āha. “Tvaṃ, mahārāja, amhe tambapaṇṇidīpaṃ",
  "atk-vin01a0:436_5": "pesetvā kasmā pamajjasī”ti? “Nappamajjāmi, bhante, vadehi – ‘kiṃ karomī”’ti? “Tumhākaṃ",
  "atk-vin01a0:436_6": "kira hatthe dve dhātuyo atthi – dakkhiṇadāṭhā ca dakkhiṇakkhakañca; tato tumhe dakkhiṇadāṭhaṃ",
  "atk-vin01a0:436_7": "pūjetha, dakkhiṇakkhakaṃ pana mayhaṃ dethā”ti. “Sādhu, bhante”ti kho sakko devānamindo",
  "atk-vin01a0:436_8": "yojanappamāṇaṃ maṇithūpaṃ ugghāṭetvā dakkhiṇakkhakadhātuṃ nīharitvā sumanassa adāsi.",
  "atk-vin01a0:436_9": "So taṃ gahetvā cetiyagirimhiyeva patiṭṭhāsi.",
  "atk-vin01a0:437_0": "Atha kho mahindapamukhā sabbepi te mahānāgā asokadhammarājena dinnadhātuyo cetiyagirimhiyeva",
  "atk-vin01a0:437_1": "patiṭṭhāpetvā dakkhiṇakkhakaṃ ādāya vaḍḍhamānakacchāyāya mahānāgavanuyyānamagamaṃsu.",
  "atk-vin01a0:437_2": "Rājāpi kho sumanena vuttappakāraṃ pūjāsakkāraṃ katvā hatthikkhandhavaragato sayaṃ",
  "atk-vin01a0:437_3": "maṅgalahatthimatthake setacchattaṃ dhārayamāno mahānāgavanaṃ sampāpuṇi. Athassa etadahosi",
  "atk-vin01a0:437_4": "– “sace ayaṃ sammāsambuddhassa dhātu, chattaṃ apanamatu, maṅgalahatthī jaṇṇukehi",
  "atk-vin01a0:437_5": "bhūmiyaṃ patiṭṭhahatu, dhātucaṅkoṭakaṃ mayhaṃ matthake patiṭṭhātū”ti. Saha rañño",
  "atk-vin01a0:437_6": "cittuppādena chattaṃ apanami, hatthī jaṇṇukehi patiṭṭhahi, dhātucaṅkoṭakaṃ rañño",
  "atk-vin01a0:437_7": "matthake patiṭṭhahi. Rājā amateneva abhisittagatto viya paramena pītipāmojjena samannāgato",
  "atk-vin01a0:437_8": "hutvā pucchi – “dhātuṃ, bhante, kiṃ karomā”ti? “Hatthikumbhamhiyeva tāva, mahārāja,",
  "atk-vin01a0:437_9": "ṭhapehī”ti. Rājā dhātucaṅkoṭakaṃ gahetvā hatthikumbhe ṭhapesi. Pamudito nāgo koñcanādaṃ",
  "atk-vin01a0:437_10": "nadi. Mahāmegho uṭṭhahitvā pokkharavassaṃ vassi. Udakapariyantaṃ katvā mahābhūmicālo",
  "atk-vin01a0:437_11": "ahosi. “Paccantepi nāma sammāsambuddhassa dhātu patiṭṭhahissatī”ti devamanussā pamodiṃsu.",
  "atk-vin01a0:437_12": "Evaṃ iddhānubhāvasiriyā devamanussānaṃ pītiṃ janayanto –",
  "atk-vin01a0:438": "Puṇṇamāyaṃ mahāvīro, cātumāsiniyā idha;",
  "atk-vin01a0:439": "Āgantvā devalokamhā, hatthikumbhe patiṭṭhitoti.",
  "atk-vin01a0:440_0": "Athassa so hatthināgo anekatāḷāvacaraparivārito ativiya uḷārena pūjāsakkārena sakkariyamāno",
  "atk-vin01a0:440_1": "pacchimadisābhimukhova hutvā, apasakkanto yāva nagarassa puratthimadvāraṃ tāva gantvā",
  "atk-vin01a0:440_2": "puratthimena dvārena nagaraṃ pavisitvā sakalanāgarena uḷārāya pūjāya karīyamānāya",
  "atk-vin01a0:440_3": "dakkhiṇadvārena nikkhamitvā thūpārāmassa pacchimadisābhāge mahejavatthu nāma kira",
  "atk-vin01a0:440_4": "atthi, tattha gantvā puna thūpārāmābhimukhoyeva paṭinivatti. Tena ca samayena thūpārāme",
  "atk-vin01a0:440_5": "purimakānaṃ tiṇṇaṃ sammāsambuddhānaṃ paribhogacetiyaṭṭhānaṃ hoti.",
  "atk-vin01a0:441_0": "Atīte kira ayaṃ dīpo ojadīpo nāma ahosi, rājā abhayo nāma, nagaraṃ abhayapuraṃ nāma,",
  "atk-vin01a0:441_1": "cetiyapabbato devakūṭapabbato nāma, thūpārāmo paṭiyārāmo nāma. Tena kho pana samayena",
  "atk-vin01a0:441_2": "kakusandho bhagavā loke uppanno hoti. Tassa sāvako mahādevo nāma thero bhikkhusahassena",
  "atk-vin01a0:441_3": "saddhiṃ devakūṭe patiṭṭhāsi, mahindatthero viya cetiyapabbate. Tena kho pana samayena",
  "atk-vin01a0:441_4": "ojadīpe sattā pajjarakena anayabyasanaṃ āpajjanti. Addasā kho kakusandho bhagavā",
  "atk-vin01a0:441_5": "buddhacakkhunā lokaṃ olokento te satte anayabyasanamāpajjante. Disvā cattālīsāya",
  "atk-vin01a0:441_6": "bhikkhusahassehi parivuto agamāsi. Tassānubhāvena tāvadeva pajjarako vūpasanto. Roge",
  "atk-vin01a0:441_7": "vūpasante bhagavā dhammaṃ desesi. Caturāsītiyā pāṇasahassānaṃ dhammābhisamayo ahosi.",
  "atk-vin01a0:441_8": "Bhagavā dhamakaraṇaṃ datvā pakkāmi. Taṃ anto pakkhipitvā paṭiyārāme cetiyaṃ akaṃsu.",
  "atk-vin01a0:441_9": "Mahādevo dīpaṃ anusāsanto vihāsi.",
  "atk-vin01a0:442_0": "Koṇāgamanassa pana bhagavato kāle ayaṃ dīpo varadīpo nāma ahosi, rājā sameṇḍī nāma,",
  "atk-vin01a0:442_1": "nagaraṃ vaḍḍhamānaṃ nāma, pabbato suvaṇṇakūṭo nāma. Tena kho pana samayena varadīpe",
  "atk-vin01a0:442_2": "dubbuṭṭhikā hoti dubbhikkhaṃ dussassaṃ. Sattā chātakarogena anayabyasanaṃ āpajjanti.",
  "atk-vin01a0:442_3": "Addasā kho koṇāgamano bhagavā buddhacakkhunā lokaṃ olokento te satte anayabyasanaṃ",
  "atk-vin01a0:442_4": "āpajjante. Disvā tiṃsabhikkhusahassaparivuto agamāsi. Buddhānubhāvena devo sammādhāraṃ",
  "atk-vin01a0:442_5": "anuppavecchi. Subhikkhaṃ ahosi. Bhagavā dhammaṃ desesi. Caturāsītiyā pāṇasahassānaṃ",
  "atk-vin01a0:442_6": "dhammābhisamayo ahosi. Bhagavā bhikkhusahassaparivāraṃ mahāsumanaṃ nāma theraṃ dīpe",
  "atk-vin01a0:442_7": "ṭhapetvā kāyabandhanaṃ datvā pakkāmi. Taṃ anto pakkhipitvā cetiyaṃ akaṃsu.",
  "atk-vin01a0:443_0": "Kassapassa pana bhagavato kāle ayaṃ dīpo maṇḍadīpo nāma ahosi, rājā jayanto nāma,",
  "atk-vin01a0:443_1": "nagaraṃ visālaṃ nāma, pabbato subhakūṭo nāma. Tena kho pana samayena maṇḍadīpe mahāvivādo",
  "atk-vin01a0:443_2": "hoti. Bahū sattā kalahaviggahajātā anayabyasanaṃ āpajjanti. Addasā kho kassapo bhagavā",
  "atk-vin01a0:443_3": "buddhacakkhunā lokaṃ olokento te satte anayabyasanaṃ āpajjante. Disvā vīsatibhikkhusahassaparivuto",
  "atk-vin01a0:443_4": "āgantvā vivādaṃ vūpasametvā dhammaṃ desesi. Caturāsītiyā pāṇasahassānaṃ dhammābhisamayo",
  "atk-vin01a0:443_5": "ahosi. Bhagavā bhikkhusahassaparivāraṃ sabbanandaṃ nāma theraṃ dīpe patiṭṭhāpetvā",
  "atk-vin01a0:443_6": "udakasāṭakaṃ datvā pakkāmi. Taṃ anto pakkhipitvā cetiyaṃ akaṃsu. Evaṃ thūpārāme purimakānaṃ",
  "atk-vin01a0:443_7": "tiṇṇaṃ buddhānaṃ cetiyāni patiṭṭhahiṃsu. Tāni sāsanantaradhānena nassanti, ṭhānamattaṃ",
  "atk-vin01a0:443_8": "avasissati. Tasmā vuttaṃ – “tena ca samayena thūpārāme purimakānaṃ tiṇṇaṃ sammāsambuddhānaṃ",
  "atk-vin01a0:443_9": "paribhogacetiyaṭṭhānaṃ hotī”ti. Tadetaṃ vinaṭṭhesu cetiyesu devatānubhāvena kaṇṭakasamākiṇṇasākhehi",
  "atk-vin01a0:443_10": "nānāgacchehi parivutaṃ tiṭṭhati – “mā naṃ koci ucchiṭṭhāsucimalakacavarehi padūsesī”ti.",
  "atk-vin01a0:444_0": "Atha khvassa hatthino purato purato gantvā rājapurisā sabbagacche chinditvā bhūmiṃ",
  "atk-vin01a0:444_1": "sodhetvā taṃ hatthatalasadisaṃ akaṃsu. Hatthināgo gantvā taṃ ṭhānaṃ purato katvā",
  "atk-vin01a0:444_2": "tassa pacchimadisābhāge bodhirukkhaṭṭhāne aṭṭhāsi. Athassa matthakato dhātuṃ oropetuṃ",
  "atk-vin01a0:444_3": "ārabhiṃsu. Nāgo oropetuṃ na deti. Rājā theraṃ pucchi – “kasmā, bhante, nāgo dhātuṃ",
  "atk-vin01a0:444_4": "oropetuṃ na detī”ti? “Ārūḷhaṃ, mahārāja, oropetuṃ na vaṭṭatī”ti. Tasmiñca kāle abhayavāpiyā",
  "atk-vin01a0:444_5": "udakaṃ chinnaṃ hoti. Samantā bhūmi phalitā hoti, suuddharā mattikāpiṇḍā. Tato mahājano",
  "atk-vin01a0:444_6": "sīghaṃ sīghaṃ mattikaṃ āharitvā hatthikumbhappamāṇaṃ vatthumakāsi. Tāvadeva ca thūpakaraṇatthaṃ",
  "atk-vin01a0:444_7": "iṭṭhakā kātuṃ ārabhiṃsu. Na yāva iṭṭhakā pariniṭṭhanti tāva hatthināgo katipāhaṃ",
  "atk-vin01a0:444_8": "divā bodhirukkhaṭṭhāne hatthisālāyaṃ tiṭṭhati, rattiṃ thūpapatiṭṭhānabhūmiṃ pariyāyati.",
  "atk-vin01a0:444_9": "Atha vatthuṃ cināpetvā rājā theraṃ pucchi – “kīdiso, bhante, thūpo kātabbo”ti? “Vīhirāsisadiso, mahārājā”ti.",
  "atk-vin01a0:445_0": "“Sādhu, bhante”ti rājā jaṅghappamāṇaṃ thūpaṃ cināpetvā dhātuoropanatthāya mahāsakkāraṃ",
  "atk-vin01a0:445_1": "kāresi. Sakalanagarañca janapado ca dhātumahadassanatthaṃ sannipati. Sannipatite",
  "atk-vin01a0:445_2": "ca pana tasmiṃ mahājanakāye dasabalassa dhātu hatthikumbhato sattatālappamāṇaṃ vehāsaṃ",
  "atk-vin01a0:445_3": "abbhuggantvā yamakapāṭihāriyaṃ dassesi. Tehi tehi dhātuppadesehi channaṃ vaṇṇānaṃ",
  "atk-vin01a0:445_4": "udakadhārā ca aggikkhandhā ca pavattanti, sāvatthiyaṃ kaṇḍambamūle bhagavatā dassitapāṭihāriyasadisameva",
  "atk-vin01a0:445_5": "pāṭihāriyaṃ ahosi. Tañca kho neva therānubhāvena, na devatānubhāvena; apica kho buddhānubhāveneva.",
  "atk-vin01a0:445_6": "Bhagavā kira dharamānova adhiṭṭhāsi – “mayi parinibbute tambapaṇṇidīpe anurādhapurassa",
  "atk-vin01a0:445_7": "dakkhiṇadisābhāge purimakānaṃ tiṇṇaṃ buddhānaṃ paribhogacetiyaṭṭhāne mama dakkhiṇakkhakadhātu",
  "atk-vin01a0:445_8": "patiṭṭhānadivase yamakapāṭihāriyaṃ hotū”ti.",
  "atk-vin01a0:446": "“Evaṃ acintiyā buddhā, buddhadhammā acintiyā;",
  "atk-vin01a0:447": "Acintiye pasannānaṃ, vipāko hoti acintiyo”ti. ;",
  "atk-vin01a0:448_0": "Sammāsambuddho kira imaṃ dīpaṃ dharamānakālepi tikkhattuṃ āgamāsi. Paṭhamaṃ – yakkhadamanatthaṃ",
  "atk-vin01a0:448_1": "ekakova āgantvā yakkhe dametvā “mayi parinibbute imasmiṃ dīpe sāsanaṃ patiṭṭhahissatī”ti",
  "atk-vin01a0:448_2": "tambapaṇṇidīpe rakkhaṃ karonto tikkhattuṃ dīpaṃ āvijji. Dutiyaṃ – mātulabhāgineyyānaṃ",
  "atk-vin01a0:448_3": "nāgarājūnaṃ damanatthāya ekakova āgantvā te dametvā agamāsi. Tatiyaṃ – pañcabhikkhusataparivāro",
  "atk-vin01a0:448_4": "āgantvā mahācetiyaṭṭhāne ca thūpārāmacetiyaṭṭhāne ca mahābodhipatiṭṭhitaṭṭhāne ca",
  "atk-vin01a0:448_5": "mahiyaṅgaṇacetiyaṭṭhāne ca mutiyaṅgaṇacetiyaṭṭhāne ca dīghavāpicetiyaṭṭhāne ca kalyāṇiyacetiyaṭṭhāne",
  "atk-vin01a0:448_6": "ca nirodhasamāpattiṃ samāpajjitvā nisīdi. Idamassa catutthaṃ dhātusarīrena āgamanaṃ.",
  "atk-vin01a0:449_0": "Dhātusarīrato ca panassa nikkhantaudakaphusitehi sakalatambapaṇṇitale na koci aphuṭṭhokāso",
  "atk-vin01a0:449_1": "nāma ahosi. Evamassa taṃ dhātusarīraṃ udakaphusitehi tambapaṇṇitalassa pariḷāhaṃ",
  "atk-vin01a0:449_2": "vūpasametvā mahājanassa pāṭihāriyaṃ dassetvā otaritvā rañño matthake patiṭṭhāsi.",
  "atk-vin01a0:449_3": "Rājā saphalaṃ manussapaṭilābhaṃ maññamāno mahantaṃ sakkāraṃ karitvā dhātuṃ patiṭṭhāpesi.",
  "atk-vin01a0:449_4": "Saha dhātupatiṭṭhāpanena mahābhūmicālo ahosi. Tasmiñca pana dhātupāṭihāriye cittaṃ",
  "atk-vin01a0:449_5": "pasādetvā rañño bhātā abhayo nāma rājakumāro purisasahassena saddhiṃ pabbaji. Cetaraṭṭhagāmato",
  "atk-vin01a0:449_6": "pañca dārakasatāni pabbajiṃsu, tathā dvāramaṇḍalādīhi gāmakehi nikkhamitvā pañcapañca",
  "atk-vin01a0:449_7": "dārakasatāni sabbānipi antonagarato ca bahinagarato ca pabbajitāni tiṃsabhikkhusahassāni",
  "atk-vin01a0:449_8": "ahesuṃ. Niṭṭhite pana thūpasmiṃ rājā ca rājabhātikā ca deviyo ca devanāgayakkhānampi",
  "atk-vin01a0:449_9": "vimhayakaraṃ paccekaṃ paccekaṃ pūjaṃ akaṃsu. Niṭṭhitāya pana dhātupūjāya patiṭṭhite",
  "atk-vin01a0:449_10": "dhātuvare mahindatthero meghavanuyyānameva gantvā vāsaṃ kappesi.",
  "atk-vin01a0:450_0": "Tasmiṃ kho pana samaye anuḷā devī pabbajitukāmā hutvā rañño ārocesi. Rājā tassā vacanaṃ",
  "atk-vin01a0:450_1": "sutvā theraṃ etadavoca – “anuḷā, bhante, devī pabbajitukāmā, pabbājetha na”nti. “Na,",
  "atk-vin01a0:450_2": "mahārāja, amhākaṃ mātugāmaṃ pabbājetuṃ kappati. Pāṭaliputte pana mayhaṃ bhaginī saṅghamittattherī",
  "atk-vin01a0:450_3": "nāma atthi, taṃ pakkosāpehi. Imasmiñca pana, mahārāja, dīpe purimakānaṃ tiṇṇaṃ sammāsambuddhānaṃ",
  "atk-vin01a0:450_4": "bodhi patiṭṭhāsi. Amhākampi bhagavato sarasaraṃsijālavissajjanakena bodhinā idha",
  "atk-vin01a0:450_5": "patiṭṭhātabbaṃ, tasmā tathā sāsanaṃ pahiṇeyyāsi yathā saṅghamittā bodhiṃ gahetvā āgaccheyyā”ti.",
  "atk-vin01a0:451_0": "“Sādhu, bhante”ti rājā therassa vacanaṃ sampaṭicchitvā amaccehi saddhiṃ mantento",
  "atk-vin01a0:451_1": "ariṭṭhaṃ nāma attano bhāgineyyaṃ āha – “sakkhissasi tvaṃ, tāta, pāṭaliputtaṃ gantvā",
  "atk-vin01a0:451_2": "mahābodhinā saddhiṃ ayyaṃ saṅghamittattheriṃ ānetu”nti? “Sakkhissāmi, deva, sace",
  "atk-vin01a0:451_3": "me pabbajjaṃ anujānissasī”ti. “Gaccha, tāta, theriṃ ānetvā pabbajāhī”ti. So rañño",
  "atk-vin01a0:451_4": "ca therassa ca sāsanaṃ gahetvā therassa adhiṭṭhānavasena ekadivaseneva jambukolapaṭṭanaṃ",
  "atk-vin01a0:451_5": "gantvā nāvaṃ abhiruhitvā samuddaṃ atikkamitvā pāṭaliputtameva agamāsi. Anuḷāpi kho",
  "atk-vin01a0:451_6": "devī pañcahi kaññāsatehi pañcahi ca antepurikāsatehi saddhiṃ dasa sīlāni samādiyitvā",
  "atk-vin01a0:451_7": "kāsāyāni vatthāni acchādetvā nagarassa ekadese upassayaṃ kārāpetvā nivāsaṃ kappesi.",
  "atk-vin01a0:451_8": "Ariṭṭhopi taṃdivasameva rañño sāsanaṃ appesi, evañca avoca – “putto te, deva, mahindatthero",
  "atk-vin01a0:451_9": "evamāha – ‘sahāyakassa kira te devānampiyatissassa rañño bhātu jāyā anuḷā nāma devī",
  "atk-vin01a0:451_10": "pabbajitukāmā, taṃ pabbājetuṃ ayyaṃ saṅghamittattheriṃ pahiṇatha, ayyāyeva ca saddhiṃ",
  "atk-vin01a0:451_11": "mahābodhi”’nti. Therassa sāsanaṃ ārocetvā saṅghamittattheriṃ upasaṅkamitvā evamāha",
  "atk-vin01a0:451_12": "– “ayye, tumhākaṃ bhātā mahindatthero maṃ tumhākaṃ santikaṃ pesesi, devānampiyatissassa",
  "atk-vin01a0:451_13": "rañño bhātu jāyā anuḷā nāma devī pañcahi kaññāsatehi, pañcahi ca antepurikāsatehi",
  "atk-vin01a0:451_14": "saddhiṃ pabbajitukāmā, taṃ kira āgantvā pabbājethā”ti. Sā tāvadeva turitaturitā rañño",
  "atk-vin01a0:451_15": "santikaṃ gantvā evamāha – “mahārāja, mayhaṃ bhātā mahindatthero evaṃ pahiṇi, ‘rañño",
  "atk-vin01a0:451_16": "kira bhātu jāyā anuḷā nāma devī pañcahi kaññāsatehi pañcahi ca antepurikāsatehi saddhiṃ",
  "atk-vin01a0:451_17": "pabbajitukāmā mayhaṃ āgamanaṃ udikkhati’. Gacchāmahaṃ, mahārāja, tambapaṇṇidīpa”nti.",
  "atk-vin01a0:452_0": "Rājā āha – “amma, puttopi me mahindatthero nattā ca me sumanasāmaṇero maṃ chinnahatthaṃ",
  "atk-vin01a0:452_1": "viya karontā tambapaṇṇidīpaṃ gatā. Tassa mayhaṃ tepi apassantassa uppanno soko tava",
  "atk-vin01a0:452_2": "mukhaṃ passantassa vūpasammati! Alaṃ, amma, mā tvaṃ agamāsī”ti. “Bhāriyaṃ me, mahārāja,",
  "atk-vin01a0:452_3": "bhātu vacanaṃ; anuḷāpi khattiyā itthisahassaparivutā pabbajjāpurekkhārā maṃ paṭimāneti;",
  "atk-vin01a0:452_4": "gacchāmahaṃ, mahārājā”ti. “Tena hi, amma, mahābodhiṃ gahetvā gacchāhī”ti. Kuto rañño",
  "atk-vin01a0:452_5": "mahābodhi? Rājā kira tato pubbe eva dhātuggahaṇatthāya anāgate sumane laṅkādīpaṃ",
  "atk-vin01a0:452_6": "mahābodhiṃ pesetukāmo, “kathaṃ nu kho asatthaghātārahaṃ mahābodhiṃ pesessāmī”ti upāyaṃ",
  "atk-vin01a0:452_7": "apassanto mahādevaṃ nāma amaccaṃ pucchi. So āha – “santi, deva, bahū paṇḍitā bhikkhū”ti.",
  "atk-vin01a0:452_8": "Taṃ sutvā rājā bhikkhusaṅghassa bhattaṃ paṭiyādetvā bhattakiccāvasāne saṅghaṃ pucchi",
  "atk-vin01a0:452_9": "– “gantabbaṃ nu kho, bhante, bhagavato mahābodhinā laṅkādīpaṃ no”ti? Saṅgho moggaliputtatissattherassa bhāraṃ akāsi.",
  "atk-vin01a0:453_0": "Thero “gantabbaṃ, mahārāja, mahābodhinā laṅkādīpa”nti vatvā bhagavato pañca mahāadhiṭṭhānāni",
  "atk-vin01a0:453_1": "kathesi. Katamāni pañca? Bhagavā kira mahāparinibbānamañce nipanno laṅkādīpe mahābodhipatiṭṭhāpanatthāya",
  "atk-vin01a0:453_2": "“asokamahārājā mahābodhiggahaṇatthaṃ gamissati, tadā mahābodhissa dakkhiṇasākhā sayameva",
  "atk-vin01a0:453_3": "chijjitvā suvaṇṇakaṭāhe patiṭṭhātū”ti adhiṭṭhāsi – idamekamadhiṭṭhānaṃ.",
  "atk-vin01a0:454": "Tattha patiṭṭhānakāle ca “mahābodhi himavalāhakagabbhaṃ pavisitvā patiṭṭhātū”ti adhiṭṭhāsi – idaṃ dutiyamadhiṭṭhānaṃ.",
  "atk-vin01a0:455": "“Sattame divase himavalāhakagabbhato oruyha suvaṇṇakaṭāhe patiṭṭhahanto pattehi ca phalehi ca chabbaṇṇaraṃsiyo muñcatū”ti adhiṭṭhāsi – idaṃ tatiyamadhiṭṭhānaṃ.",
  "atk-vin01a0:456": "“Thūpārāme dakkhiṇakkhakadhātu cetiyamhi patiṭṭhānadivase yamakapāṭihāriyaṃ karotū”ti adhiṭṭhāsi – idaṃ catutthaṃ adhiṭṭhānaṃ.",
  "atk-vin01a0:457": "Laṅkādīpamhiyeva me doṇamattā dhātuyo mahācetiyamhi patiṭṭhānakāle buddhavesaṃ gahetvā vehāsaṃ abbhuggantvā yamakapāṭihāriyaṃ karontū”ti adhiṭṭhāsi – idaṃ pañcamaṃ adhiṭṭhānanti.",
  "atk-vin01a0:458_0": "Rājā imāni pañca mahāadhiṭṭhānāni sutvā pasannacitto pāṭaliputtato yāva mahābodhi",
  "atk-vin01a0:458_1": "tāva maggaṃ paṭijaggāpetvā suvaṇṇakaṭāhatthāya bahuṃ suvaṇṇaṃ nīharāpesi. Tāvadeva",
  "atk-vin01a0:458_2": "ca rañño cittaṃ ñatvā vissakammadevaputto kammāravaṇṇaṃ nimminitvā purato aṭṭhāsi.",
  "atk-vin01a0:458_3": "Rājā taṃ disvā “tāta, imaṃ suvaṇṇaṃ gahetvā kaṭāhaṃ karohī”ti āha. “Pamāṇaṃ, deva,",
  "atk-vin01a0:458_4": "jānāthā”ti? “Tvameva, tāta, ñatvā karohī”ti. “Sādhu, deva, karissāmī”ti suvaṇṇaṃ",
  "atk-vin01a0:458_5": "gahetvā attano ānubhāvena hatthena parimajjitvā suvaṇṇakaṭāhaṃ nimmini navahatthaparikkhepaṃ",
  "atk-vin01a0:458_6": "pañcahatthubbedhaṃ tihatthavikkhambhaṃ aṭṭhaṅgulabahalaṃ hatthisoṇḍappamāṇamukhavaṭṭiṃ.",
  "atk-vin01a0:458_7": "Atha rājā sattayojanāyāmāya tiyojanavitthārāya mahatiyā senāya pāṭaliputtato nikkhamitvā",
  "atk-vin01a0:458_8": "ariyasaṅghamādāya mahābodhisamīpaṃ agamāsi. Senā samussitadhajapaṭākaṃ nānāratanavicittaṃ",
  "atk-vin01a0:458_9": "anekālaṅkārapaamaṇḍitaṃ nānāvidhakusumasamākiṇṇaṃ anekatūriyasaṅghuṭṭhaṃ mahābodhiṃ",
  "atk-vin01a0:458_10": "parikkhipi. Rājā sahassamatte gaṇapāmokkhe mahāthere gahetvā sakalajambudīpe pattābhisekānaṃ",
  "atk-vin01a0:458_11": "rājūnaṃ sahassena attānañca mahābodhiñca parivārāpetvā mahābodhimūle ṭhatvā mahābodhiṃ",
  "atk-vin01a0:458_12": "ullokesi. Mahābodhissa khandhañca dakkhiṇamahāsākhāya catuhatthappamāṇappadesañca",
  "atk-vin01a0:458_13": "ṭhapetvā avasesaṃ adassanaṃ agamāsi.",
  "atk-vin01a0:459_0": "Rājā taṃ pāṭihāriyaṃ disvā uppannapītipāmojjo “ahaṃ, bhante, imaṃ pāṭihāriyaṃ disvā",
  "atk-vin01a0:459_1": "tuṭṭho mahābodhiṃ sakalajambudīparajjena pūjemī”ti bhikkhusaṅghassa vatvā abhisekaṃ",
  "atk-vin01a0:459_2": "adāsi. Tato pupphagandhādīhi pūjetvā tikkhattuṃ padakkhiṇaṃ katvā aṭṭhasu ṭhānesu",
  "atk-vin01a0:459_3": "vanditvā uṭṭhāya añjaliṃ paggayha ṭhatvā saccavacanakiriyāya bodhiṃ gaṇhitukāmo bhūmito",
  "atk-vin01a0:459_4": "yāva mahābodhissa dakkhiṇasākhā tāva uccaṃ katvā ṭhapitassa sabbaratanamayapīṭhassa",
  "atk-vin01a0:459_5": "upari suvaṇṇakaṭāhaṃ ṭhapāpetvā ratanapīṭhaṃ āruyha suvaṇṇatulikaṃ gahetvā manosilāya",
  "atk-vin01a0:459_6": "lekhaṃ katvā “yadi mahābodhinā laṅkādīpe patiṭṭhātabbaṃ, yadi cāhaṃ buddhasāsane",
  "atk-vin01a0:459_7": "nibbematiko bhaveyyaṃ, mahābodhi sayameva imasmiṃ suvaṇṇakaṭāhe oruyha patiṭṭhātū”ti",
  "atk-vin01a0:459_8": "saccavacanakiriyamakāsi. Saha saccakiriyāya bodhisākhā manosilāya paricchinnaṭṭhāne",
  "atk-vin01a0:459_9": "chijjitvā gandhakalalapūrassa suvaṇṇakaṭāhassa upari aṭṭhāsi. Tassa ubbedhena dasahattho",
  "atk-vin01a0:459_10": "khandho hoti catuhatthā pañca mahāsākhā pañcahiyeva phalehi paṭimaṇḍitā, khuddakasākhānaṃ",
  "atk-vin01a0:459_11": "pana sahassaṃ. Atha rājā mūlalekhāya upari tivaṅgulappadese aññaṃ lekhaṃ paricchindi.",
  "atk-vin01a0:459_12": "Tato tāvadeva pupphuḷakā hutvā dasa mahāmūlāni nikkhamiṃsu. Puna uparūpari tivaṅgule",
  "atk-vin01a0:459_13": "tivaṅgule aññā nava lekhā paricchindi. Tāhipi dasa dasa pupphuḷakā hutvā navuti mūlāni",
  "atk-vin01a0:459_14": "nikkhamiṃsu. Paṭhamakā dasa mahāmūlā caturaṅgulamattaṃ nikkhantā. Itarepi gavakkhajālasadisaṃ",
  "atk-vin01a0:459_15": "anusibbantā nikkhantā. Ettakaṃ pāṭihāriyaṃ rājā ratanapīṭhamatthake ṭhitoyeva disvā",
  "atk-vin01a0:459_16": "añjaliṃ paggayha mahānādaṃ nadi. Anekāni bhikkhusahassāni sādhukāramakaṃsu. Sakalarājasenā",
  "atk-vin01a0:459_17": "unnādinī ahosi. Celukkhepasatasahassāni pavattayiṃsu. Bhūmaṭṭhakadeve ādiṃ katvā",
  "atk-vin01a0:459_18": "yāva brahmakāyikā devā tāva sādhukāraṃ pavattayiṃsu. Rañño imaṃ pāṭihāriyaṃ passantassa",
  "atk-vin01a0:459_19": "pītiyā nirantaraṃ phuṭasarīrassa añjaliṃ paggahetvā ṭhitasseva mahābodhi mūlasatena",
  "atk-vin01a0:459_20": "suvaṇṇakaṭāhe patiṭṭhāsi. Dasa mahāmūlāni suvaṇṇakaṭāhatalaṃ āhacca aṭṭhaṃsu. Avasesāni",
  "atk-vin01a0:459_21": "navuti khuddakamūlāni anupubbena vaḍḍhanakāni hutvā gandhakalale oruyha ṭhitāni.",
  "atk-vin01a0:460_0": "Evaṃ suvaṇṇakaṭāhe patiṭṭhitamatte mahābodhimhi mahāpathavī cali. Ākāse devadundubhiyo",
  "atk-vin01a0:460_1": "phaliṃsu. Pabbatānaṃ naccehi devānaṃ sādhukārehi yakkhānaṃ hiṅkārehi asurānaṃ thutijappehi",
  "atk-vin01a0:460_2": "brahmānaṃ apphoṭanehi meghānaṃ gajjitehi catuppadānaṃ ravehi pakkhīnaṃ rutehi sabbatāḷāvacarānaṃ",
  "atk-vin01a0:460_3": "sakasakapaṭibhānehi pathavītalato yāva brahmalokā tāva ekakolāhalaṃ ekaninnādaṃ ahosi.",
  "atk-vin01a0:460_4": "Pañcasu sākhāsu phalato phalato chabbaṇṇaraṃsiyo nikkhamitvā sakalacakkavāḷaṃ ratanagopānasīvinaddhaṃ",
  "atk-vin01a0:460_5": "viya kurumānā yāva brahmalokā abbhuggacchiṃsu. Taṃ khaṇato ca pana pabhuti satta",
  "atk-vin01a0:460_6": "divasāni mahābodhi himavalāhakagabbhaṃ pavisitvā aṭṭhāsi. Na koci mahābodhiṃ passati.",
  "atk-vin01a0:460_7": "Rājā ratanapīṭhato oruyha satta divasāni mahābodhipūjaṃ kāresi. Sattame divase sabbadisāhi",
  "atk-vin01a0:460_8": "himā ca chabbaṇṇaraṃsiyo ca āvattitvā mahābodhimeva pavisiṃsu. Vigatahimavalāhake",
  "atk-vin01a0:460_9": "vippasanne cakkavāḷagabbhe mahābodhi paripuṇṇakhandhasākhāpasākho pañcaphalapaṭimaṇḍito",
  "atk-vin01a0:460_10": "suvaṇṇakaṭāhe patiṭṭhitova paññāyittha. Rājā mahābodhiṃ disvā tehi pāṭihāriyehi sañjātapītipāmojjo",
  "atk-vin01a0:460_11": "“sakalajambudīparajjena taruṇamahābodhiṃ pūjessāmī”ti abhisekaṃ datvā satta divasāni",
  "atk-vin01a0:460_12": "mahābodhiṭṭhāneyeva aṭṭhāsi.",
  "atk-vin01a0:461_0": "Mahābodhi pubbakattikapavāraṇādivase sāyanhasamaye paṭhamaṃ suvaṇṇakaṭāhe patiṭṭhahi.",
  "atk-vin01a0:461_1": "Tato himagabbhasattāhaṃ abhisekasattāhañca vītināmetvā kāḷapakkhassa uposathadivase",
  "atk-vin01a0:461_2": "rājā ekadivaseneva pāṭaliputtaṃ pavisitvā kattikajuṇhapakkhassa pāṭipadadivase mahābodhiṃ",
  "atk-vin01a0:461_3": "pācīnamahāsālamūle ṭhapesi. Suvaṇṇakaṭāhe patiṭṭhitadivasato sattarasame divase mahābodhissa",
  "atk-vin01a0:461_4": "abhinavaṅkurā pāturahesuṃ. Te disvāpi pasanno rājā puna mahābodhiṃ rajjena pūjento",
  "atk-vin01a0:461_5": "sakalajambudīpābhisekamadāsi. Tadā sumanasāmaṇero kattikapuṇṇamadivase dhātuggahaṇatthaṃ",
  "atk-vin01a0:461_6": "gato mahābodhissa kattikachaṇapūjaṃ addasa. Evaṃ mahābodhimaṇḍato ānetvā pāṭaliputte",
  "atk-vin01a0:461_7": "ṭhapitaṃ mahābodhiṃ sandhāya āha – “tena hi, amma, mahābodhiṃ gahetvā gacchāhī”ti.",
  "atk-vin01a0:461_8": "Sā “sādhū”ti sampaṭicchi.",
  "atk-vin01a0:462_0": "Rājā mahābodhirakkhaṇatthāya aṭṭhārasa devatākulāni, aṭṭha amaccakulāni, aṭṭha brāhmaṇakulāni,",
  "atk-vin01a0:462_1": "aṭṭha kuṭumbiyakulāni, aṭṭha gopakakulāni, aṭṭha taracchakulāni, aṭṭha ca kāliṅgakulāni",
  "atk-vin01a0:462_2": "datvā udakasiñcanatthāya ca aṭṭha suvaṇṇaghaṭe, aṭṭha ca rajataghaṭe datvā iminā",
  "atk-vin01a0:462_3": "parivārena mahābodhiṃ gaṅgāya nāvaṃ āropetvā sayampi nagarato nikkhamitvā vijjhāṭaviṃ",
  "atk-vin01a0:462_4": "samatikkamma anupubbena sattahi divasehi tāmalittiṃ anuppatto. Antarāmagge devanāgamanussā",
  "atk-vin01a0:462_5": "uḷāraṃ mahābodhipūjaṃ akaṃsu. Rājāpi samuddatīre satta divasāni mahābodhiṃ ṭhapetvā",
  "atk-vin01a0:462_6": "sakalajambudīpamahārajjaṃ adāsi. Idamassa tatiyaṃ jambudīparajjasampadānaṃ hoti.",
  "atk-vin01a0:463_0": "Evaṃ mahārajjena pūjetvā māgasiramāsassa paṭhamapāṭipadadivase asoko dhammarājā mahābodhiṃ",
  "atk-vin01a0:463_1": "ukkhipitvā galappamāṇaṃ udakaṃ oruyha nāvāyaṃ patiṭṭhāpetvā saṅghamittattherimpi",
  "atk-vin01a0:463_2": "saparivāraṃ nāvaṃ āropetvā ariṭṭhaṃ amaccaṃ etadavoca – “ahaṃ, tāta, mahābodhiṃ tikkhattuṃ",
  "atk-vin01a0:463_3": "sakalajambudīparajjena pūjetvā galappamāṇaṃ udakaṃ oruyha mama sahāyakassa pesesiṃ,",
  "atk-vin01a0:463_4": "sopi evameva mahābodhiṃ pūjetū”ti. Evaṃ sahāyakassa sāsanaṃ datvā “gacchati vatare,",
  "atk-vin01a0:463_5": "dasabalassa sarasaraṃsijālaṃ vimuñcanto mahābodhirukkho”ti vanditvā añjaliṃ paggahetvā",
  "atk-vin01a0:463_6": "assūni pavattayamāno aṭṭhāsi. Sāpi kho mahābodhisamārūḷhā nāvā passato passato mahārājassa",
  "atk-vin01a0:463_7": "mahāsamuddatalaṃ pakkhantā. Mahāsamuddepi samantā yojanaṃ vīciyo vūpasantā; pañca",
  "atk-vin01a0:463_8": "vaṇṇāni padumāni pupphitāni; antalikkhe dibbāni tūriyāni pavajjiṃsu; ākāse jalajathalajarukkhādisannissitāhi",
  "atk-vin01a0:463_9": "devatāhi pavattitā ativiya uḷārā pūjā ahosi. Saṅghamittattherīpi supaṇṇarūpena mahāsamudde",
  "atk-vin01a0:463_10": "nāgakulāni santāsesi. Te ca utrastarūpā nāgā āgantvā taṃ vibhūtiṃ passitvā theriṃ",
  "atk-vin01a0:463_11": "yācitvā mahābodhiṃ nāgabhavanaṃ atiharitvā satta divasāni nāgarajjena pūjetvā puna",
  "atk-vin01a0:463_12": "nāvāyaṃ patiṭṭhāpesuṃ. Taṃdivasameva nāvā jambukolapaṭṭanaṃ agamāsi. Asokamahārājāpi",
  "atk-vin01a0:463_13": "mahābodhiviyogadukkhito kanditvā roditvā yāva dassanavisayaṃ oloketvā paṭinivatti.",
  "atk-vin01a0:464_0": "Devānampiyatisso mahārājāpi kho sumanasāmaṇerassa vacanena māgasiramāsassa paṭhamapāṭipadadivasato",
  "atk-vin01a0:464_1": "pabhuti uttaradvārato paṭṭhāya yāva jambukolapaṭṭanaṃ tāva maggaṃ sodhāpetvā alaṅkārāpetvā",
  "atk-vin01a0:464_2": "nagarato nikkhamanadivase uttaradvārasamīpe samuddasālavatthusmiṃ ṭhitoyeva tāya",
  "atk-vin01a0:464_3": "vibhūtiyā mahāsamudde āgacchantaṃyeva mahābodhiṃ therassa ānubhāvena disvā tuṭṭhamānaso",
  "atk-vin01a0:464_4": "nikkhamitvā sabbaṃ maggaṃ pañcavaṇṇehi pupphehi okirāpento antarantare pupphaagghiyāni",
  "atk-vin01a0:464_5": "ṭhapento ekāheneva jambukolapaṭṭanaṃ gantvā sabbatāḷāvacaraparivuto pupphadhūmagandhavāsādīhi",
  "atk-vin01a0:464_6": "pūjayamāno galappamāṇaṃ udakaṃ oruyha “āgato vatare, dasabalassa sarasaraṃsijālavissajjanako",
  "atk-vin01a0:464_7": "mahābodhirukkho”ti pasannacitto mahābodhiṃ ukkhipitvā uttamaṅge sirasmiṃ patiṭṭhāpetvā",
  "atk-vin01a0:464_8": "mahābodhiṃ parivāretvā āgatehi soḷasahi jātisampannakulehi saddhiṃ samuddato paccuttaritvā",
  "atk-vin01a0:464_9": "samuddatīre mahābodhiṃ ṭhapetvā tīṇi divasāni sakalatambapaṇṇidīparajjena pūjesi,",
  "atk-vin01a0:464_10": "soḷasannaṃ jātisampannakulānaṃ rajjaṃ vicāresi. Atha catutthe divase mahābodhiṃ ādāya",
  "atk-vin01a0:464_11": "uḷāraṃ pūjaṃ kurumāno anupubbena anurādhapuraṃ sampatto. Anurādhapurepi mahāsakkāraṃ",
  "atk-vin01a0:464_12": "katvā cātuddasīdivase vaḍḍhamānakacchāyāya mahābodhiṃ uttaradvārena pavesetvā nagaramajjhena",
  "atk-vin01a0:464_13": "atiharanto dakkhiṇadvārena nikkhamitvā dakkhiṇadvārato pañcadhanusatike ṭhāne yattha",
  "atk-vin01a0:464_14": "amhākaṃ sammāsambuddho nirodhasamāpattiṃ samāpajjitvā nisīdi, purimakā ca tayo sammāsambuddhā",
  "atk-vin01a0:464_15": "samāpattiṃ appetvā nisīdiṃsu, yattha kakusandhassa bhagavato mahāsirīsabodhi, konāgamanassa",
  "atk-vin01a0:464_16": "bhagavato udumbarabodhi, kassapasammāsambuddhassa ca nigrodhabodhi patiṭṭhāsi, tasmiṃ",
  "atk-vin01a0:464_17": "mahāmeghavanuyyānassa tilakabhūte sumanasāmaṇerassa vacanena paṭhamameva katabhūmiparikamme",
  "atk-vin01a0:464_18": "rājavatthudvārakoṭṭhakaṭṭhāne mahābodhiṃ patiṭṭhāpesi.",
  "atk-vin01a0:465_0": "Kathaṃ? Tāni kira bodhiṃ parivāretvā āgatāni soḷasa jātisampannakulāni rājavesaṃ",
  "atk-vin01a0:465_1": "gaṇhiṃsu. Rājā dovārikavesaṃ gaṇhi. Soḷasa kulāni mahābodhiṃ gahetvā oropayiṃsu.",
  "atk-vin01a0:465_2": "Mahābodhi tesaṃ hatthato muttasamanantarameva asītihatthappamāṇaṃ vehāsaṃ abbhuggantvā",
  "atk-vin01a0:465_3": "chabbaṇṇaraṃsiyo muñci. Raṃsiyo sakaladīpaṃ pattharitvā upari brahmalokaṃ āhacca",
  "atk-vin01a0:465_4": "aṭṭhaṃsu. Mahābodhipāṭihāriyaṃ disvā sañjātappasādāni dasapurisasahassāni anupubbavipassanaṃ",
  "atk-vin01a0:465_5": "paṭṭhapetvā arahattaṃ patvā pabbajiṃsu. Yāva sūriyatthaṅgamā mahābodhi antalikkhe",
  "atk-vin01a0:465_6": "aṭṭhāsi. Atthaṅgamite pana sūriye rohiṇinakkhattena pathaviyaṃ patiṭṭhāsi. Saha bodhipatiṭṭhānā",
  "atk-vin01a0:465_7": "udakapariyantaṃ katvā mahāpathavī akampi. Patiṭṭhahitvā ca pana mahābodhi satta divasāni",
  "atk-vin01a0:465_8": "himagabbhe sannisīdi. Lokassa adassanaṃ agamāsi. Sattame divase vigatavalāhakaṃ nabhaṃ",
  "atk-vin01a0:465_9": "ahosi. Chabbaṇṇaraṃsiyo jalantā vipphurantā nicchariṃsu. Mahābodhissa khandho ca",
  "atk-vin01a0:465_10": "sākhāyo ca pattāni ca pañca phalāni ca dassiṃsu. Mahindatthero ca saṅghamittattherī",
  "atk-vin01a0:465_11": "ca rājā ca saparivārā mahābodhiṭṭhānameva agamaṃsu. Yebhuyyena ca sabbe dīpavāsino",
  "atk-vin01a0:465_12": "sannipatiṃsu. Tesaṃ passantānaṃyeva uttarasākhato ekaṃ phalaṃ paccitvā sākhato mucci.",
  "atk-vin01a0:465_13": "Thero hatthaṃ upanāmesi. Phalaṃ therassa hatthe patiṭṭhāsi. Taṃ thero “ropaya, mahārājā”ti",
  "atk-vin01a0:465_14": "rañño adāsi. Rājā gahetvā suvaṇṇakaṭāhe madhurapaṃsuṃ ākiritvā gandhakalalaṃ pūretvā",
  "atk-vin01a0:465_15": "ropetvā mahābodhiāsannaṭṭhāne ṭhapesi. Sabbesaṃ passantānaṃyeva catuhatthappamāṇā",
  "atk-vin01a0:465_16": "aṭṭha taruṇabodhirukkhā uṭṭhahiṃsu. Rājā taṃ acchariyaṃ disvā aṭṭha taruṇabodhirukkhe",
  "atk-vin01a0:465_17": "setacchattena pūjetvā abhisekaṃ adāsi. Tato ekaṃ bodhirukkhaṃ āgamanakāle mahābodhinā",
  "atk-vin01a0:465_18": "paṭhamapatiṭṭhitokāse jambukolapaṭṭane ropayiṃsu, ekaṃ tavakkabrāhmaṇassa gāmadvāre,",
  "atk-vin01a0:465_19": "ekaṃ thūpārāme, ekaṃ issaranimmānavihāre, ekaṃ paṭhamacetiyaṭṭhāne, ekaṃ cetiyapabbate,",
  "atk-vin01a0:465_20": "ekaṃ rohaṇajanapadamhi kājaragāme, ekaṃ rohaṇajanapadamhiyeva candanagāme. Itaresaṃ",
  "atk-vin01a0:465_21": "catunnaṃ phalānaṃ bījehi jāte dvattiṃsa bodhitaruṇe yojaniyaārāmesu patiṭṭhāpesuṃ.",
  "atk-vin01a0:466_0": "Evaṃ puttanattuparamparāya samantā dīpavāsīnaṃ hitāya sukhāya patiṭṭhite dasabalassa",
  "atk-vin01a0:466_1": "dhammadhajabhūte mahābodhimhi anuḷā devī pañcahi kaññāsatehi pañcahi ca antepurikāsatehīti",
  "atk-vin01a0:466_2": "mātugāmasahassena saddhiṃ saṅghamittattheriyā santike pabbajitvā nacirasseva saparivārā",
  "atk-vin01a0:466_3": "arahatte patiṭṭhāsi. Ariṭṭhopi kho rañño bhāgineyyo pañcahi purisasatehi saddhiṃ",
  "atk-vin01a0:466_4": "therassa santike pabbajitvā nacirasseva saparivāro arahatte patiṭṭhāsi.",
  "atk-vin01a0:467_0": "Athekadivasaṃ rājā mahābodhiṃ vanditvā therena saddhiṃ thūpārāmaṃ gacchati. Tassa",
  "atk-vin01a0:467_1": "lohapāsādaṭṭhānaṃ sampattassa purisā pupphāni abhihariṃsu. Rājā therassa pupphāni",
  "atk-vin01a0:467_2": "adāsi. Thero pupphehi lohapāsādaṭṭhānaṃ pūjesi. Pupphesu bhūmiyaṃ patitamattesu mahābhūmicālo",
  "atk-vin01a0:467_3": "ahosi. Rājā “kasmā, bhante, bhūmi calitā”ti pucchi. “Ismiṃ, mahārāja, okāse saṅghassa",
  "atk-vin01a0:467_4": "anāgate uposathāgāraṃ bhavissati, tassetaṃ pubbanimitta”nti.",
  "atk-vin01a0:468_0": "Rājā puna therena saddhiṃ gacchanto ambaṅgaṇaṭṭhānaṃ patto. Tatthassa vaṇṇagandhasampannaṃ",
  "atk-vin01a0:468_1": "atimadhurarasaṃ ekaṃ ambapakkaṃ āharīyittha. Rājā taṃ therassa paribhogatthāya adāsi.",
  "atk-vin01a0:468_2": "Thero tattheva paribhuñjitvā “idaṃ ettheva ropethā”ti āha. Rājā taṃ ambaṭṭhiṃ gahetvā",
  "atk-vin01a0:468_3": "tattheva ropetvā udakaṃ āsiñci. Saha ambabījaropanena pathavī akampi. Rājā “kasmā,",
  "atk-vin01a0:468_4": "bhante, pathavī kampitthā”ti pucchi. “Imasmiṃ, mahārāja, okāse saṅghassa anāgate",
  "atk-vin01a0:468_5": "‘ambaṅgaṇaṃ’ nāma sannipātaṭṭhānaṃ bhavissati, tassetaṃ pubbanimitta”nti.",
  "atk-vin01a0:469_0": "Rājā tattha aṭṭha pupphamuṭṭhiyo okiritvā vanditvā puna therena saddhiṃ gacchanto",
  "atk-vin01a0:469_1": "mahācetiyaṭṭhānaṃ patto. Tatthassa purisā campakapupphāni abhihariṃsu. Tāni rājā",
  "atk-vin01a0:469_2": "therassa adāsi. Thero mahācetiyaṭṭhānaṃ pupphehi pūjetvā vandi. Tāvadeva mahāpathavī",
  "atk-vin01a0:469_3": "saṅkampi. Rājā “kasmā, bhante, pathavī kampitthā”ti pucchi. “Imasmiṃ, mahārāja, okāse",
  "atk-vin01a0:469_4": "anāgate buddhassa bhagavato asadiso mahāthūpo bhavissati, tassetaṃ pubbanimitta”nti.",
  "atk-vin01a0:469_5": "“Ahameva karomi, bhante”ti. “Alaṃ, mahārāja, tumhākaṃ aññaṃ bahukammaṃ atthi, tumhākaṃ",
  "atk-vin01a0:469_6": "pana nattā duṭṭhagāmaṇī abhayo nāma kāressatī”ti. Atha rājā “sace, bhante, mayhaṃ",
  "atk-vin01a0:469_7": "nattā karissati, kataṃyeva mayā”ti dvādasahatthaṃ pāsāṇatthambhaṃ āharāpetvā “devānampiyatissassa",
  "atk-vin01a0:469_8": "rañño nattā duṭṭhagāmaṇī abhayo nāma imasmiṃ padese thūpaṃ karotū”ti akkharāni likhāpetvā",
  "atk-vin01a0:469_9": "patiṭṭhāpetvā vanditvā theraṃ pucchi – “patiṭṭhitaṃ nu kho, bhante, tambapaṇṇidīpe",
  "atk-vin01a0:469_10": "sāsana”nti? “Patiṭṭhitaṃ, mahārāja, sāsanaṃ; mūlāni panassa na tāva otarantī”ti.",
  "atk-vin01a0:469_11": "“Kadā pana, bhante mūlāni otiṇṇāni nāma bhavissantī”ti? “Yadā, mahārāja, tambapaṇṇidīpakānaṃ",
  "atk-vin01a0:469_12": "mātāpitūnaṃ tambapaṇṇidīpe jāto dārako tambapaṇṇidīpe pabbajitvā tambapaṇṇidīpamhiyeva",
  "atk-vin01a0:469_13": "vinayaṃ uggahetvā tambapaṇṇidīpe vācessati, tadā sāsanassa mūlāni otiṇṇāni nāma bhavissantī”ti.",
  "atk-vin01a0:469_14": "“Atthi pana, bhante, ediso bhikkhū”ti? “Atthi, mahārāja, mahāariṭṭho bhikkhu paṭibalo",
  "atk-vin01a0:469_15": "etasmiṃ kamme”ti. “Mayā ettha, bhante, kiṃ kattabba”nti? “Maṇḍapaṃ, mahārāja, kātuṃ",
  "atk-vin01a0:469_16": "vaṭṭatī”ti. “Sādhu, bhante”ti rājā meghavaṇṇābhayassa amaccassa pariveṇaṭṭhāne mahāsaṅgītikāle",
  "atk-vin01a0:469_17": "ajātasattumahārājena katamaṇḍapappakāraṃ rājānubhāvena maṇḍapaṃ kāretvā sabbatāḷāvacare",
  "atk-vin01a0:469_18": "sakasakasippesu payojetvā “sāsanassa mūlāni otarantāni passissāmī”ti anekapurisasahassaparivuto",
  "atk-vin01a0:469_19": "thūpārāmaṃ anuppatto.",
  "atk-vin01a0:470_0": "Tena kho pana samayena thūpārāme aṭṭhasaṭṭhi bhikkhusahassāni sannipatiṃsu. Mahāmahindattherassa",
  "atk-vin01a0:470_1": "āsanaṃ dakkhiṇābhimukhaṃ paññattaṃ hoti. Mahāariṭṭhattherassa dhammāsanaṃ uttarābhimukhaṃ",
  "atk-vin01a0:470_2": "paññattaṃ hoti. Atha kho mahāariṭṭhatthero mahindattherena ajjhiṭṭho attano anurūpena",
  "atk-vin01a0:470_3": "pattānukkamena dhammāsane nisīdi. Mahindattherapamukhā aṭṭhasaṭṭhi mahātherā dhammāsanaṃ",
  "atk-vin01a0:470_4": "parivāretvā nisīdiṃsu. Raññopi kaniṭṭhabhātā mattābhayatthero nāma “dhuraggāho hutvā",
  "atk-vin01a0:470_5": "vinayaṃ uggaṇhissāmī”ti pañcahi bhikkhusatehi saddhiṃ mahāariṭṭhattherassa dhammāsanameva",
  "atk-vin01a0:470_6": "parivāretvā nisīdi. Avasesāpi bhikkhū sarājikā ca parisā attano attano pattāsane nisīdiṃsu.",
  "atk-vin01a0:471_0": "Athāyasmā mahāariṭṭhatthero tena samayena buddho bhagavā verañjāyaṃ viharati naḷerupucimandamūleti",
  "atk-vin01a0:471_1": "vinayanidānaṃ abhāsi. Bhāsite ca panāyasmatā ariṭṭhattherena vinayanidāne ākāsaṃ",
  "atk-vin01a0:471_2": "mahāviravaṃ ravi. Akālavijjulatā nicchariṃsu. Devatā sādhukāraṃ adaṃsu. Mahāpathavī",
  "atk-vin01a0:471_3": "udakapariyantaṃ katvā saṅkampi. Evaṃ anekesu pāṭihāriyesu vattamānesu āyasmā ariṭṭhatthero",
  "atk-vin01a0:471_4": "mahāmahindapamukhehi aṭṭhasaṭṭhiyā paccekagaṇīhi khīṇāsavamahātherehi tadaññehi ca",
  "atk-vin01a0:471_5": "aṭṭhasaṭṭhibhikkhusahassehi parivuto paṭhamakattikapavāraṇādivase thūpārāmavihāramajjhe",
  "atk-vin01a0:471_6": "satthu karuṇāguṇadīpakaṃ bhagavato anusiṭṭhikarānaṃ kāyakammavacīkammavipphanditavinayanaṃ",
  "atk-vin01a0:471_7": "vinayapiṭakaṃ pakāsesi. Pakāsetvā ca yāvatāyukaṃ tiṭṭhamāno bahūnaṃ vācetvā bahūnaṃ",
  "atk-vin01a0:471_8": "hadaye patiṭṭhāpetvā anupādisesāya nibbānadhātuyā parinibbāyi. Tepi kho mahāmahindappamukhā tasmiṃ samāgame –",
  "atk-vin01a0:472": "“Aṭṭhasaṭṭhi mahātherā, dhuraggāhā samāgatā;",
  "atk-vin01a0:473": "Paccekagaṇino sabbe, dhammarājassa sāvakā.",
  "atk-vin01a0:474": "“Khīṇāsavā vasippattā, tevijjā iddhikovidā;",
  "atk-vin01a0:475": "Uttamatthamabhiññāya, anusāsiṃsu rājino.",
  "atk-vin01a0:476": "“Ālokaṃ dassayitvāna, obhāsetvā mahiṃ imaṃ;",
  "atk-vin01a0:477": "Jalitvā aggikkhandhāva, nibbāyiṃsu mahesayo”.",
  "atk-vin01a0:478_0": "Tesaṃ parinibbānato aparabhāge aññepi tesaṃ therānaṃ antevāsikā tissadattakāḷasumana-dīghasumanādayo",
  "atk-vin01a0:478_1": "ca mahāariṭṭhattherassa antevāsikā, antevāsikānaṃ antevāsikā cāti evaṃ pubbe vuttappakārā",
  "atk-vin01a0:478_2": "ācariyaparamparā imaṃ vinayapiṭakaṃ yāvajjatanā ānesuṃ. Tena vuttaṃ –",
  "atk-vin01a0:479_0": "“Tatiyasaṅgahato pana uddhaṃ imaṃ dīpaṃ mahindādīhi ābhataṃ, mahindato uggahetvā",
  "atk-vin01a0:479_1": "kañci kālaṃ ariṭṭhattherādīhi ābhataṃ, tato yāvajjatanā tesaṃyeva antevāsikaparamparabhūtāya",
  "atk-vin01a0:479_2": "ācariyaparamparāya ābhata”nti.",
  "atk-vin01a0:480_0": "Kattha patiṭṭhitanti? Yesaṃ pāḷito ca atthato ca anūnaṃ vattati, maṇighaṭe pakkhittatelamiva",
  "atk-vin01a0:480_1": "īsakampi na paggharati, evarūpesu adhimattasati-gati-dhiti-mantesu lajjīsu kukkuccakesu",
  "atk-vin01a0:480_2": "sikkhākāmesu puggalesu patiṭṭhitanti veditabbaṃ. Tasmā vinayapatiṭṭhāpanatthaṃ vinayapariyattiyā",
  "atk-vin01a0:480_3": "ānisaṃsaṃ sallakkhetvā sikkhākāmena bhikkhunā vinayo pariyāpuṇitabbo.",
  "atk-vin01a0:481_0": "Tatrāyaṃ vinayapariyattiyā ānisaṃso – vinayapariyattikusalo hi puggalo sāsane paṭiladdhasaddhānaṃ",
  "atk-vin01a0:481_1": "kulaputtānaṃ mātāpituṭṭhāniyo hoti, tadāyattā hi nesaṃ pabbajjā upasampadā vattānuvattapaṭipatti",
  "atk-vin01a0:481_2": "ācāragocarakusalatā. Api cassa vinayapariyattiṃ nissāya attano sīlakkhandho sugutto",
  "atk-vin01a0:481_3": "hoti surakkhito; kukkuccapakatānaṃ bhikkhūnaṃ paṭisaraṇaṃ hoti; visārado saṅghamajjhe",
  "atk-vin01a0:481_4": "voharati; paccatthike sahadhammena suniggahitaṃ niggaṇhāti; saddhammaṭṭhitiyā paṭipanno",
  "atk-vin01a0:481_5": "hoti. Tenāha bhagavā – “pañcime, bhikkhave, ānisaṃsā vinayadhare puggale; attano",
  "atk-vin01a0:481_6": "sīlakkhandho sugutto hoti surakkhito…pe… saddhammaṭṭhitiyā paṭipanno hotī”ti.",
  "atk-vin01a0:482_0": "Ye cāpi saṃvaramūlakā kusalā dhammā vuttā bhagavatā, vinayadharo puggalo tesaṃ dāyādo;",
  "atk-vin01a0:482_1": "vinayamūlakattā tesaṃ dhammānaṃ. Vuttampi hetaṃ bhagavatā – “vinayo saṃvaratthāya,",
  "atk-vin01a0:482_2": "saṃvaro avippaṭisāratthāya, avippaṭisāro pāmojjatthāya, pāmojjaṃ pītatthāya, pīti",
  "atk-vin01a0:482_3": "passaddhatthāya, passaddhi sukhatthāya, sukhaṃ samādhatthāya, samādhi yathābhūtañāṇadassanatthāya,",
  "atk-vin01a0:482_4": "yathābhūtañāṇadassanaṃ nibbidatthāya, nibbidā virāgatthāya, virāgo vimuttatthāya,",
  "atk-vin01a0:482_5": "vimutti vimuttiñāṇadassanatthāya, vimuttiñāṇadassanaṃ anupādāparinibbānatthāya. Etadatthā",
  "atk-vin01a0:482_6": "kathā, etadatthā mantanā, etadatthā upanisā, etadatthaṃ sotāvadhānaṃ – yadidaṃ anupādācittassa",
  "atk-vin01a0:482_7": "vimokkho”ti. Tasmā vinayapariyattiyā āyogo karaṇīyoti.",
  "atk-vin01a0:483": "Ettāvatā ca yā sā vinayasaṃvaṇṇanatthaṃ mātikā ṭhapitā tattha –",
  "atk-vin01a0:484": "“Vuttaṃ yena yadā yasmā, dhāritaṃ yena cābhataṃ;",
  "atk-vin01a0:485": "Yatthappatiṭṭhitaṃ cetametaṃ, vatvā vidhiṃ tato”ti.",
  "atk-vin01a0:486": "Imissā tāva gāthāya attho pakāsito vinayassa ca bāhiranidānavaṇṇanā yathādhippāyaṃ saṃvaṇṇitā hotīti.",
  "atk-vin01a0:487": "Tatiyasaṅgītikathā niṭṭhitā.",
  "atk-vin01a0:488": "Bāhiranidānakathā niṭṭhitā.",
  "atk-vin01a0:489": "Verañjakaṇḍavaṇṇanā",
  "atk-vin01a0:490": "1. Idāni",
  "atk-vin01a0:491": "“Tenātiādipāṭhassa, atthaṃ nānappakārato;",
  "atk-vin01a0:492": "Dassayanto karissāmi, vinayassatthavaṇṇana”nti.",
  "atk-vin01a0:493_0": "Vuttattā tena samayena buddho bhagavātiādīnaṃ atthavaṇṇanaṃ karissāmi. Seyyathidaṃ",
  "atk-vin01a0:493_1": "– tenāti aniyamaniddesavacanaṃ. Tassa sarūpena avuttenapi aparabhāge atthato siddhena",
  "atk-vin01a0:493_2": "yenāti iminā vacanena paṭiniddeso kātabbo. Aparabhāge hi vinayapaññattiyācanahetubhūto",
  "atk-vin01a0:493_3": "āyasmato sāriputtassa parivitakko siddho. Tasmā yena samayena so parivitakko udapādi,",
  "atk-vin01a0:493_4": "tena samayena buddho bhagavā verañjāyaṃ viharatīti evamettha sambandho veditabbo.",
  "atk-vin01a0:493_5": "Ayañhi sabbasmimpi vinaye yutti, yadidaṃ yattha yattha “tenā”ti vuccati tattha tattha",
  "atk-vin01a0:493_6": "pubbe vā pacchā vā atthato siddhena “yenā”ti iminā vacanena paṭiniddeso kātabboti.",
  "atk-vin01a0:494_0": "Tatridaṃ mukhamattanidassanaṃ – “tena hi, bhikkhave, bhikkhūnaṃ sikkhāpadaṃ paññapessāmi,",
  "atk-vin01a0:494_1": "yena sudinno methunaṃ dhammaṃ paṭisevi; yasmā paṭisevi, tasmā paññapessāmī”ti vuttaṃ",
  "atk-vin01a0:494_2": "hoti. Evaṃ tāva pubbe atthato siddhena yenāti iminā vacanena paṭiniddeso yujjati.",
  "atk-vin01a0:494_3": "Tena samayena buddho bhagavā rājagahe viharati, yena samayena dhaniyo kumbhakāraputto",
  "atk-vin01a0:494_4": "rañño dārūni adinnaṃ ādiyīti evaṃ pacchā atthato siddhena yenāti iminā vacanena paṭiniddeso",
  "atk-vin01a0:494_5": "yujjatīti vutto tenāti vacanassa attho. Samayenāti ettha pana samayasaddo tāva –",
  "atk-vin01a0:495": "Samavāye khaṇe kāle, samūhe hetu-diṭṭhisu;",
  "atk-vin01a0:496": "Paṭilābhe pahāne ca, paṭivedhe ca dissati.",
  "atk-vin01a0:497_0": "Tathā hissa – “appeva nāma svepi upasaṅkameyyāma kālañca samayañca upādāyā”ti evamādīsu",
  "atk-vin01a0:497_1": "samavāyo attho. “Ekova kho, bhikkhave, khaṇo ca samayo ca brahmacariyavāsāyā”ti evamādīsu",
  "atk-vin01a0:497_2": "khaṇo. “Uṇhasamayo pariḷāhasamayo”ti evamādīsu kālo. “Mahāsamayo pavanasmi”nti evamādīsu",
  "atk-vin01a0:497_3": "samūho. “Samayopi kho te, bhaddāli, appaṭividdho ahosi – ‘bhagavā kho sāvatthiyaṃ",
  "atk-vin01a0:497_4": "viharati, bhagavāpi maṃ jānissati – bhaddāli nāma bhikkhu satthusāsane sikkhāya aparipūrakārī’ti",
  "atk-vin01a0:497_5": "ayampi kho te, bhaddāli, samayo appaṭividdho ahosī”ti evamādīsu hetu. “Tena kho pana",
  "atk-vin01a0:497_6": "samayena uggahamāno paribbājako samaṇamuṇḍikāputto samayappavādake tindukācīre ekasālake",
  "atk-vin01a0:497_7": "mallikāya ārāme paṭivasatī”ti evamādīsu diṭṭhi.",
  "atk-vin01a0:498": "“Diṭṭhe dhamme ca yo attho, yo cattho samparāyiko;",
  "atk-vin01a0:499": "Atthābhisamayā dhīro, paṇḍitoti pavuccatī”ti. ;",
  "atk-vin01a0:500_0": "Evamādīsu paṭilābho. “Sammā mānābhisamayā antamakāsi dukkhassā”ti evamādīsu pahānaṃ.",
  "atk-vin01a0:500_1": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”ti evamādīsu",
  "atk-vin01a0:500_2": "paṭivedho attho. Idha panassa kālo attho. Tasmā yena kālena āyasmato sāriputtassa",
  "atk-vin01a0:500_3": "vinayapaññattiyācanahetubhūto parivitakko udapādi, tena kālenāti evamettha attho daṭṭhabbo.",
  "atk-vin01a0:501_0": "Etthāha – “atha kasmā yathā suttante ‘ekaṃ samaya’nti upayogavacanena niddeso kato,",
  "atk-vin01a0:501_1": "abhidhamme ca ‘yasmiṃ samaye kāmāvacara’nti bhummavacanena, tathā akatvā idha ‘tena",
  "atk-vin01a0:501_2": "samayenā’ti karaṇavacanena niddeso kato”ti? Tattha tathā, idha ca aññathā atthasambhavato.",
  "atk-vin01a0:501_3": "Kathaṃ? Suttante tāva accantasaṃyogattho sambhavati. Yañhi samayaṃ bhagavā brahmajālādīni",
  "atk-vin01a0:501_4": "suttantāni desesi, accantameva taṃ samayaṃ karuṇāvihārena vihāsi; tasmā tadatthajotanatthaṃ",
  "atk-vin01a0:501_5": "tattha upayoganiddeso kato. Abhidhamme ca adhikaraṇattho bhāvenabhāvalakkhaṇattho",
  "atk-vin01a0:501_6": "ca sambhavati. Adhikaraṇañhi kālattho samūhattho ca samayo, tattha vuttānaṃ phassādidhammānaṃ",
  "atk-vin01a0:501_7": "khaṇasamavāyahetusaṅkhātassa ca samayassa bhāvena tesaṃ bhāvo lakkhiyati. Tasmā tadatthajotanatthaṃ",
  "atk-vin01a0:501_8": "tattha bhummavacanena niddeso kato. Idha pana hetuattho karaṇattho ca sambhavati.",
  "atk-vin01a0:501_9": "Yo hi so sikkhāpadapaññattisamayo sāriputtādīhipi dubbiññeyyo, tena samayena hetubhūtena",
  "atk-vin01a0:501_10": "karaṇabhūtena ca sikkhāpadāni paññāpayanto sikkhāpadapaññattihetuñca apekkhamāno",
  "atk-vin01a0:501_11": "bhagavā tattha tattha vihāsi; tasmā tadatthajotanatthaṃ idha karaṇavacanena niddeso",
  "atk-vin01a0:501_12": "katoti veditabbo. Hoti cettha –",
  "atk-vin01a0:502": "“Upayogena bhummena, taṃ taṃ atthamapekkhiya;",
  "atk-vin01a0:503": "Aññatra samayo vutto, karaṇeneva so idhā”ti.",
  "atk-vin01a0:504_0": "Porāṇā pana vaṇṇayanti – ‘ekaṃ samaya’nti vā ‘yasmiṃ samaye’ti vā ‘tena samayenā’ti",
  "atk-vin01a0:504_1": "vā abhilāpamattabhedo esa, sabbattha bhummameva attho”ti. Tasmā tesaṃ laddhiyā “tena",
  "atk-vin01a0:504_2": "samayenā”ti vuttepi “tasmiṃ samaye”ti attho veditabbo.",
  "atk-vin01a0:505_0": "Buddho bhagavāti imesaṃ padānaṃ parato atthaṃ vaṇṇayissāma. Verañjāyaṃ viharatīti",
  "atk-vin01a0:505_1": "ettha pana verañjāti aññatarassa nagarassetaṃ adhivacanaṃ, tassaṃ verañjāyaṃ; samīpatthe",
  "atk-vin01a0:505_2": "bhummavacanaṃ. Viharatīti avisesena iriyāpathadibbabrahmaariyavihāresu aññataravihārasamaṅgīparidīpanametaṃ,",
  "atk-vin01a0:505_3": "idha pana ṭhānagamananisajjāsayanappabhedesu iriyāpathesu aññatarairiyāpathasamāyogaparidīpanaṃ,",
  "atk-vin01a0:505_4": "tena ṭhitopi gacchantopi nisinnopi sayānopi bhagavā viharaticceva veditabbo. So hi",
  "atk-vin01a0:505_5": "ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ",
  "atk-vin01a0:505_6": "harati pavatteti, tasmā “viharatī”ti vuccati.",
  "atk-vin01a0:506_0": "Naḷerupucimandamūleti ettha naḷeru nāma yakkho, pucimandoti nimbarukkho, mūlanti",
  "atk-vin01a0:506_1": "samīpaṃ. Ayañhi mūlasaddo “mūlāni uddhareyya antamaso usīranāḷimattānipī”ti -ādīsu",
  "atk-vin01a0:506_2": "mūlamūle dissati. “Lobho akusalamūla”nti -ādīsu asādhāraṇahetumhi. “Yāva majjhanhike",
  "atk-vin01a0:506_3": "kāle chāyā pharati, nivāte paṇṇāni patanti, ettāvatā rukkhamūla”ntiādīsu samīpe.",
  "atk-vin01a0:506_4": "Idha pana samīpe adhippeto, tasmā naḷeruyakkhena adhiggahitassa pucimandassa samīpeti",
  "atk-vin01a0:506_5": "evamettha attho daṭṭhabbo. So kira pucimando ramaṇīyo pāsādiko anekesaṃ rukkhānaṃ",
  "atk-vin01a0:506_6": "ādhipaccaṃ viya kurumāno tassa nagarassa avidūre gamanāgamanasampanne ṭhāne ahosi.",
  "atk-vin01a0:506_7": "Atha bhagavā verañjaṃ gantvā patirūpe ṭhāne viharanto tassa rukkhassa samīpe heṭṭhābhāge",
  "atk-vin01a0:506_8": "vihāsi. Tena vuttaṃ – “verañjāyaṃ viharati naḷerupucimandamūle”ti.",
  "atk-vin01a0:507_0": "Tattha siyā yadi tāva bhagavā verañjāyaṃ viharati, “naḷerupucimandamūle”ti na vattabbaṃ,",
  "atk-vin01a0:507_1": "atha tattha viharati, “verañjāya”nti na vattabbaṃ, na hi sakkā ubhayattha teneva",
  "atk-vin01a0:507_2": "samayena apubbaṃ acarimaṃ viharitunti? Na kho panetaṃ evaṃ daṭṭhabbaṃ, nanu avocumha",
  "atk-vin01a0:507_3": "“samīpatthe bhummavacana”nti. Tasmā yathā gaṅgāyamunādīnaṃ samīpe goyūthāni carantāni",
  "atk-vin01a0:507_4": "“gaṅgāya caranti, yamunāya carantī”ti vuccanti; evamidhāpi yadidaṃ verañjāya samīpe",
  "atk-vin01a0:507_5": "naḷerupucimandamūlaṃ tattha viharanto vuccati “verañjāyaṃ viharati naḷerupucimandamūle”ti.",
  "atk-vin01a0:507_6": "Gocaragāmanidassanatthaṃ hissa verañjāvacanaṃ. Pabbajitānurūpanivāsanaṭṭhānanidassanatthaṃ",
  "atk-vin01a0:507_7": "naḷerupucimandamūlavacanaṃ.",
  "atk-vin01a0:508_0": "Tattha verañjākittanena āyasmā upālitthero bhagavato gahaṭṭhānuggahakaraṇaṃ dasseti,",
  "atk-vin01a0:508_1": "naḷerupucimandamūlakittanena pabbajitānuggahakaraṇaṃ, tathā purimena paccayaggahaṇato",
  "atk-vin01a0:508_2": "attakilamathānuyogavivajjanaṃ, pacchimena vatthukāmappahānato kāmasukhallikānuyogavivajjanupāyadassanaṃ;",
  "atk-vin01a0:508_3": "purimena ca dhammadesanābhiyogaṃ, pacchimena vivekādhimuttiṃ; purimena karuṇāya upagamanaṃ,",
  "atk-vin01a0:508_4": "pacchimena paññāya apagamanaṃ; purimena sattānaṃ hitasukhanipphādanādhimuttataṃ,",
  "atk-vin01a0:508_5": "pacchimena parahitasukhakaraṇe nirupalepanaṃ; purimena dhammikasukhāpariccāganimittaṃ",
  "atk-vin01a0:508_6": "phāsuvihāraṃ, pacchimena uttarimanussadhammānuyoganimittaṃ; purimena manussānaṃ upakārabahulataṃ,",
  "atk-vin01a0:508_7": "pacchimena devatānaṃ; purimena loke jātassa loke saṃvaḍḍhabhāvaṃ, pacchimena lokena",
  "atk-vin01a0:508_8": "anupalittataṃ; purimena “ekapuggalo, bhikkhave, loke uppajjamāno uppajjati bahujanahitāya",
  "atk-vin01a0:508_9": "bahujanasukhāya lokānukampāya atthāya hitāya sukhāya devamanussānaṃ. Katamo ekapuggalo?",
  "atk-vin01a0:508_10": "Tathāgato arahaṃ sammāsambuddho”ti vacanato yadatthaṃ bhagavā uppanno tadatthaparinipphādanaṃ,",
  "atk-vin01a0:508_11": "pacchimena yattha uppanno tadanurūpavihāraṃ. Bhagavā hi paṭhamaṃ lumbinīvane, dutiyaṃ",
  "atk-vin01a0:508_12": "bodhimaṇḍeti lokiyalokuttarāya uppattiyā vaneyeva uppanno, tenassa vaneyeva vihāraṃ",
  "atk-vin01a0:508_13": "dassetīti evamādinā nayenettha atthayojanā veditabbā.",
  "atk-vin01a0:509_0": "Mahatā bhikkhusaṅghena saddhinti ettha mahatāti guṇamahattenapi mahatā; saṅkhyāmahattenapi,",
  "atk-vin01a0:509_1": "so hi bhikkhusaṅgho guṇehipi mahā ahosi, yasmā yo tattha pacchimako so sotāpanno;",
  "atk-vin01a0:509_2": "saṅkhyāyapi mahā pañcasatasaṅkhyattā. Bhikkhūnaṃ saṅghena bhikkhusaṅghena; diṭṭhisīlasāmaññasaṅkhātasaṅghātena",
  "atk-vin01a0:509_3": "samaṇagaṇenāti attho. Saddhinti ekato. Pañcamattehi bhikkhusatehīti pañca mattā etesanti",
  "atk-vin01a0:509_4": "pañcamattāni. Mattāti pamāṇaṃ vuccati. Tasmā yathā “bhojane mattaññū”ti vutte bhojane",
  "atk-vin01a0:509_5": "mattaṃ jānāti, pamāṇaṃ jānātīti attho hoti; evamidhāpi tesaṃ bhikkhusatānaṃ pañca",
  "atk-vin01a0:509_6": "mattā pañcappamāṇanti evamattho daṭṭhabbo. Bhikkhūnaṃ satāni bhikkhusatāni, tehi",
  "atk-vin01a0:509_7": "pañcamattehi bhikkhusatehi. Etena yaṃ vuttaṃ – “mahatā bhikkhusaṅghena saddhi”nti,",
  "atk-vin01a0:509_8": "ettha tassa mahato bhikkhusaṅghassa saṅkhyāmahattaṃ dassitaṃ hoti. Parato panassa",
  "atk-vin01a0:509_9": "“nirabbudo hi, sāriputta bhikkhusaṅgho nirādīnavo apagatakāḷako suddho sāre patiṭṭhito.",
  "atk-vin01a0:509_10": "Imesañhi, sāriputta, pañcannaṃ bhikkhusatānaṃ yo pacchimako so sotāpanno”ti vacanena",
  "atk-vin01a0:509_11": "guṇamahattaṃ āvibhavissati.",
  "atk-vin01a0:510_0": "Assosi kho verañjo brāhmaṇoti assosīti suṇi upalabhi, sotadvārasampattavacananigghosānusārena",
  "atk-vin01a0:510_1": "aññāsi. Khoti padapūraṇamatte avadhāraṇatthe vā nipāto. Tattha avadhāraṇatthena assosi",
  "atk-vin01a0:510_2": "eva, nāssa koci savanantarāyo ahosīti ayamattho veditabbo. Padapūraṇena pana byañjanasiliṭṭhatāmattameva.",
  "atk-vin01a0:510_3": "Verañjāyaṃ jāto, verañjāyaṃ bhavo, verañjā vā assa nivāsoti verañjo. Mātāpitūhi katanāmavasena",
  "atk-vin01a0:510_4": "panāyaṃ “udayo”ti vuccati. Brahmaṃ aṇatīti brāhmaṇo, mante sajjhāyatīti attho. Idameva",
  "atk-vin01a0:510_5": "hi jātibrāhmaṇānaṃ niruttivacanaṃ. Ariyā pana bāhitapāpattā “brāhmaṇā”ti vuccanti.",
  "atk-vin01a0:511_0": "Idāni yamatthaṃ verañjo brāhmaṇo assosi, taṃ pakāsento samaṇo khalu bho gotamotiādimāha.",
  "atk-vin01a0:511_1": "Tattha samitapāpattā samaṇoti veditabbo. Vuttaṃ hetaṃ – “bāhitapāpoti brāhmaṇo, samitapāpattā",
  "atk-vin01a0:511_2": "samaṇoti vuccatī”ti. Bhagavā ca anuttarena ariyamaggena samitapāpo, tenassa yathābhuccaguṇādhigatametaṃ",
  "atk-vin01a0:511_3": "nāmaṃ yadidaṃ samaṇoti. Khalūti anussavanatthe nipāto. Bhoti brāhmaṇajātikānaṃ jātisamudāgataṃ",
  "atk-vin01a0:511_4": "ālapanamattaṃ. Vuttampi hetaṃ –",
  "atk-vin01a0:512_0": "“Bhovādī nāmaso hoti, sace hoti sakiñcano”ti.. Gotamoti bhagavantaṃ gottavasena parikitteti,",
  "atk-vin01a0:512_1": "tasmā “samaṇo khalu bho gotamo”ti ettha samaṇo kira bho gotamagottoti evamattho daṭṭhabbo.",
  "atk-vin01a0:512_2": "Sakyaputtoti idaṃ pana bhagavato uccākulaparidīpanaṃ. Sakyakulā pabbajitoti saddhāpabbajitabhāvaparidīpanaṃ,",
  "atk-vin01a0:512_3": "kenaci pārijuññena anabhibhūto aparikkhīṇaṃyeva, taṃ kulaṃ pahāya saddhāya pabbajitoti",
  "atk-vin01a0:512_4": "vuttaṃ hoti. Tato paraṃ vuttatthameva. Taṃ kho panāti itthambhūtākhyānatthe upayogavacanaṃ,",
  "atk-vin01a0:512_5": "tassa kho pana bhoto gotamassāti attho. Kalyāṇoti kalyāṇaguṇasamannāgato; seṭṭhoti",
  "atk-vin01a0:512_6": "vuttaṃ hoti. Kittisaddoti kitti eva, thutighoso vā.",
  "atk-vin01a0:513": "Itipi so bhagavātiādīsu pana ayaṃ tāva yojanā – so bhagavā itipi arahaṃ, itipi sammāsambuddho…pe… itipi bhagavāti iminā ca iminā ca kāraṇenāti vuttaṃ hoti.",
  "atk-vin01a0:514_0": "Idāni vinayadharānaṃ suttantanayakosallatthaṃ vinayasaṃvaṇṇanārambhe buddhaguṇapaṭisaṃyuttāya",
  "atk-vin01a0:514_1": "dhammiyā kathāya cittasampahaṃsanatthañca etesaṃ padānaṃ vitthāranayena vaṇṇanaṃ",
  "atk-vin01a0:514_2": "karissāmi. Tasmā yaṃ vuttaṃ – “so bhagavā itipi araha”ntiādi; tattha ārakattā, arīnaṃ",
  "atk-vin01a0:514_3": "arānañca hatattā, paccayādīnaṃ arahattā, pāpakaraṇe rahābhāvāti imehi tāva kāraṇehi",
  "atk-vin01a0:514_4": "so bhagavā arahanti veditabbo. Ārakā hi so sabbakilesehi suvidūravidūre ṭhito, maggena",
  "atk-vin01a0:514_5": "savāsanānaṃ kilesānaṃ viddhaṃsitattāti ārakattā arahaṃ; te cānena kilesārayo maggena",
  "atk-vin01a0:514_6": "hatāti arīnaṃ hatattāpi arahaṃ. Yañcetaṃ avijjābhavataṇhāmayanābhipuññādiabhisaṅkhārāraṃ",
  "atk-vin01a0:514_7": "jarāmaraṇanemi āsavasamudayamayena akkhena vijjhitvā tibhavarathe samāyojitaṃ anādikālappavattaṃ",
  "atk-vin01a0:514_8": "saṃsāracakkaṃ, tassānena bodhimaṇḍe vīriyapādehi sīlapathaviyaṃ patiṭṭhāya saddhāhatthena",
  "atk-vin01a0:514_9": "kammakkhayakaraṃ ñāṇapharasuṃ gahetvā sabbe arā hatāti arānaṃ hatattāpi arahaṃ.",
  "atk-vin01a0:515_0": "Atha vā saṃsāracakkanti anamataggasaṃsāravaṭṭaṃ vuccati, tassa ca avijjā nābhi, mūlattā;",
  "atk-vin01a0:515_1": "jarāmaraṇaṃ nemi, pariyosānattā; sesā dasa dhammā arā, avijjāmūlakattā jarāmaraṇapariyantattā",
  "atk-vin01a0:515_2": "ca. Tattha dukkhādīsu aññāṇaṃ avijjā, kāmabhave ca avijjā kāmabhave saṅkhārānaṃ paccayo",
  "atk-vin01a0:515_3": "hoti. Rūpabhave avijjā rūpabhave saṅkhārānaṃ paccayo hoti. Arūpabhave avijjā arūpabhave",
  "atk-vin01a0:515_4": "saṅkhārānaṃ paccayo hoti. Kāmabhave saṅkhārā kāmabhave paṭisandhiviññāṇassa paccayā",
  "atk-vin01a0:515_5": "honti. Esa nayo itaresu. Kāmabhave paṭisandhiviññāṇaṃ kāmabhave nāmarūpassa paccayo",
  "atk-vin01a0:515_6": "hoti, tathā rūpabhave. Arūpabhave nāmasseva paccayo hoti. Kāmabhave nāmarūpaṃ kāmabhave",
  "atk-vin01a0:515_7": "saḷāyatanassa paccayo hoti. Rūpabhave nāmarūpaṃ rūpabhave tiṇṇaṃ āyatanānaṃ paccayo",
  "atk-vin01a0:515_8": "hoti. Arūpabhave nāmaṃ arūpabhave ekassāyatanassa paccayo hoti. Kāmabhave saḷāyatanaṃ",
  "atk-vin01a0:515_9": "kāmabhave chabbidhassa phassassa paccayo hoti. Rūpabhave tīṇi āyatanāni rūpabhave",
  "atk-vin01a0:515_10": "tiṇṇaṃ phassānaṃ; arūpabhave ekamāyatanaṃ arūpabhave ekassa phassassa paccayo hoti.",
  "atk-vin01a0:515_11": "Kāmabhave cha phassā kāmabhave channaṃ vedanānaṃ paccayā honti. Rūpabhave tayo tattheva",
  "atk-vin01a0:515_12": "tissannaṃ; arūpabhave eko tattheva ekissā vedanāya paccayo hoti. Kāmabhave cha vedanā",
  "atk-vin01a0:515_13": "kāmabhave channaṃ taṇhākāyānaṃ paccayā honti. Rūpabhave tisso tattheva tiṇṇaṃ; arūpabhave",
  "atk-vin01a0:515_14": "ekā vedanā arūpabhave ekassa taṇhākāyassa paccayo hoti. Tattha tattha sā sā taṇhā",
  "atk-vin01a0:515_15": "tassa tassa upādānassa paccayo; upādānādayo bhavādīnaṃ.",
  "atk-vin01a0:516_0": "Kathaṃ? Idhekacco “kāme paribhuñjissāmī”ti kāmupādānapaccayā kāyena duccaritaṃ carati,",
  "atk-vin01a0:516_1": "vācāya manasā duccaritaṃ carati; duccaritapāripūriyā apāye upapajjati. Tatthassa",
  "atk-vin01a0:516_2": "upapattihetubhūtaṃ kammaṃ kammabhavo, kammanibbattā khandhā upapattibhavo, khandhānaṃ",
  "atk-vin01a0:516_3": "nibbatti jāti, paripāko jarā, bhedo maraṇaṃ.",
  "atk-vin01a0:517": "Aparo “saggasampattiṃ anubhavissāmī”ti tatheva sucaritaṃ carati; sucaritapāripūriyā sagge upapajjati. Tatthassa upapattihetubhūtaṃ kammaṃ kammabhavoti so eva nayo.",
  "atk-vin01a0:518_0": "Aparo pana “brahmalokasampattiṃ anubhavissāmī”ti kāmupādānapaccayā eva mettaṃ bhāveti,",
  "atk-vin01a0:518_1": "karuṇaṃ… muditaṃ… upekkhaṃ bhāveti, bhāvanāpāripūriyā brahmaloke nibbattati. Tatthassa",
  "atk-vin01a0:518_2": "nibbattihetubhūtaṃ kammaṃ kammabhavoti soyeva nayo.",
  "atk-vin01a0:519_0": "Aparo “arūpavabhasampattiṃ anubhavissāmī”ti tatheva ākāsānañcāyatanādisamāpattiyo",
  "atk-vin01a0:519_1": "bhāveti, bhāvanāpāripūriyā tattha nibbattati. Tatthassa nibbattihetubhūtaṃ kammaṃ",
  "atk-vin01a0:519_2": "kammabhavo, kammanibbattā khandhā upapattibhavo, khandhānaṃ nibbatti jāti, paripāko",
  "atk-vin01a0:519_3": "jarā, bhedo maraṇanti. Esa nayo sesupādānamūlikāsupi yojanāsu.",
  "atk-vin01a0:520_0": "Evaṃ “ayaṃ avijjā hetu, saṅkhārā hetusamuppannā, ubhopete hetusamuppannāti paccayapariggahe",
  "atk-vin01a0:520_1": "paññā dhammaṭṭhitiñāṇaṃ; atītampi addhānaṃ, anāgatampi addhānaṃ; avijjā hetu, saṅkhārā",
  "atk-vin01a0:520_2": "hetusamuppannā, ubhopete hetusamuppannāti paccayapariggahe paññā dhammaṭṭhitiñāṇa”nti",
  "atk-vin01a0:520_3": "etena nayena sabbapadāni vitthāretabbāni. Tattha avijjā saṅkhārā eko saṅkhepo, viññāṇa-nāmarūpa-saḷāyatana-phassa-vedanā",
  "atk-vin01a0:520_4": "eko, taṇhupādānabhavā eko, jāti-jarā-maraṇaṃ eko. Purimasaṅkhepo cettha atīto addhā,",
  "atk-vin01a0:520_5": "dve majjhimā paccuppanno, jātijarāmaraṇaṃ anāgato. Avijjāsaṅkhāraggahaṇena cettha",
  "atk-vin01a0:520_6": "taṇhupādānabhavā gahitāva hontīti ime pañca dhammā atīte kammavaṭṭaṃ; viññāṇādayo",
  "atk-vin01a0:520_7": "pañca dhammā etarahi vipākavaṭṭaṃ. Taṇhupādānabhavaggahaṇena avijjāsaṅkhārā gahitāva",
  "atk-vin01a0:520_8": "hontīti ime pañca dhammā etarahi kammavaṭṭaṃ; jātijarāmaraṇāpadesena viññāṇādīnaṃ",
  "atk-vin01a0:520_9": "niddiṭṭhattā ime pañca dhammā āyatiṃ vipākavaṭṭaṃ. Te ākārato vīsatividhā honti.",
  "atk-vin01a0:520_10": "Saṅkhāraviññāṇānañcettha antarā eko sandhi, vedanātaṇhānamantarā eko, bhavajātīnamantarā",
  "atk-vin01a0:520_11": "eko. Iti bhagavā evaṃ catusaṅkhepaṃ, tiyaddhaṃ, vīsatākāraṃ, tisandhiṃ paṭiccasamuppādaṃ",
  "atk-vin01a0:520_12": "sabbākārato jānāti passati aññāti paṭivijjhati. Taṃ ñātaṭṭhena ñāṇaṃ, pajānanaṭṭhena",
  "atk-vin01a0:520_13": "paññā. Tena vuccati – “paccayapariggahe paññā dhammaṭṭhitiñāṇa”nti. Iminā dhammaṭṭhitiñāṇena",
  "atk-vin01a0:520_14": "bhagavā te dhamme yathābhūtaṃ ñatvā tesu nibbindanto virajjanto vimuccanto vuttappakārassa",
  "atk-vin01a0:520_15": "imassa saṃsāracakkassa are hani vihani viddhaṃsesi. Evampi arānaṃ hatattā arahaṃ.",
  "atk-vin01a0:521_0": "Aggadakkhiṇeyyattā ca cīvarādipaccaye arahati pūjāvisesañca; teneva ca uppanne tathāgate",
  "atk-vin01a0:521_1": "ye keci mahesakkhā devamanussā na te aññattha pūjaṃ karonti. Tathā hi brahmā sahampati",
  "atk-vin01a0:521_2": "sinerumattena ratanadāmena tathāgataṃ pūjesi, yathābalañca aññepi devā manussā ca",
  "atk-vin01a0:521_3": "bimbisārakosalarājādayo. Parinibbutampi ca bhagavantaṃ uddissa channavutikoṭidhanaṃ",
  "atk-vin01a0:521_4": "visajjetvā asokamahārājā sakalajambudīpe caturāsītivihārasahassāni patiṭṭhāpesi.",
  "atk-vin01a0:521_5": "Ko pana vādo aññesaṃ pūjāvisesānanti! Evaṃ paccayādīnaṃ arahattāpi arahaṃ. Yathā",
  "atk-vin01a0:521_6": "ca loke keci paṇḍitamānino bālā asilokabhayena raho pāpaṃ karonti; evamesa na kadāci",
  "atk-vin01a0:521_7": "karotīti pāpakaraṇe rahābhāvatopi arahaṃ. Hoti cettha –",
  "atk-vin01a0:522": "“Ārakattā hatattā ca, kilesārīna so muni;",
  "atk-vin01a0:523": "Hatasaṃsāracakkāro, paccayādīna cāraho;",
  "atk-vin01a0:524": "Na raho karoti pāpāni, arahaṃ tena vuccatī”ti.",
  "atk-vin01a0:525_0": "Sammā sāmañca sabbadhammānaṃ buddhattā pana sammāsambuddho. Tathā hesa sabbadhamme",
  "atk-vin01a0:525_1": "sammā sāmañca buddho, abhiññeyye dhamme abhiññeyyato buddho, pariññeyye dhamme pariññeyyato,",
  "atk-vin01a0:525_2": "pahātabbe dhamme pahātabbato, sacchikātabbe dhamme sacchikātabbato, bhāvetabbe dhamme",
  "atk-vin01a0:525_3": "bhāvetabbato. Teneva cāha –",
  "atk-vin01a0:526": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-vin01a0:527": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-vin01a0:528_0": "Apica cakkhu dukkhasaccaṃ, tassa mūlakāraṇabhāvena taṃsamuṭṭhāpikā purimataṇhā samudayasaccaṃ,",
  "atk-vin01a0:528_1": "ubhinnamappavatti nirodhasaccaṃ, nirodhappajānanā paṭipadā maggasaccanti evaṃ ekekapaduddhārenāpi",
  "atk-vin01a0:528_2": "sabbadhamme sammā sāmañca buddho. Esa nayo sota-ghāna-jivhā-kāyamanesupi. Eteneva",
  "atk-vin01a0:528_3": "nayena rūpādīni cha āyatanāni, cakkhuviññāṇādayo cha viññāṇakāyā, cakkhusamphassādayo",
  "atk-vin01a0:528_4": "cha phassā, cakkhusamphassajādayo cha vedanā, rūpasaññādayo cha saññā, rūpasañcetanādayo",
  "atk-vin01a0:528_5": "cha cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo",
  "atk-vin01a0:528_6": "cha vicārā, rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena",
  "atk-vin01a0:528_7": "dasa saññā, kesādayo dvattiṃsākārā, dvādasāyatanāni, aṭṭhārasa dhātuyo, kāmabhavādayo",
  "atk-vin01a0:528_8": "nava bhavā, paṭhamādīni cattāri jhānāni, mettābhāvanādayo catasso appamaññā, catasso",
  "atk-vin01a0:528_9": "arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni ca yojetabbāni.",
  "atk-vin01a0:529_0": "Tatrāyaṃ ekapadayojanā – “jarāmaraṇaṃ dukkhasaccaṃ, jāti samudayasaccaṃ, ubhinnampi",
  "atk-vin01a0:529_1": "nissaraṇaṃ nirodhasaccaṃ, nirodhappajānanā paṭipadā maggasacca”nti. Evaṃ ekekapaduddhārena",
  "atk-vin01a0:529_2": "sabbadhamme sammā sāmañca buddho anubuddho paṭividdho. Tena vuttaṃ – sammā sāmañca",
  "atk-vin01a0:529_3": "sabbadhammānaṃ buddhattā pana sammāsambuddhoti.",
  "atk-vin01a0:530_0": "Vijjāhi pana caraṇena ca sampannattā vijjācaraṇasampanno; tattha vijjāti tissopi",
  "atk-vin01a0:530_1": "vijjā, aṭṭhapi vijjā. Tisso vijjā bhayabheravasutte vuttanayeneva veditabbā, aṭṭha",
  "atk-vin01a0:530_2": "vijjā ambaṭṭhasutte. Tatra hi vipassanāñāṇena manomayiddhiyā ca saha cha abhiññā",
  "atk-vin01a0:530_3": "pariggahetvā aṭṭha vijjā vuttā. Caraṇanti sīlasaṃvaro, indriyesu guttadvāratā, bhojane",
  "atk-vin01a0:530_4": "mattaññutā, jāgariyānuyogo, satta saddhammā, cattāri rūpāvacarajjhānānīti ime pannarasa",
  "atk-vin01a0:530_5": "dhammā veditabbā. Imeyeva hi pannarasa dhammā, yasmā etehi carati ariyasāvako gacchati",
  "atk-vin01a0:530_6": "amataṃ disaṃ tasmā, caraṇanti vuttā. Yathāha – “idha, mahānāma, ariyasāvako sīlavā",
  "atk-vin01a0:530_7": "hotī”ti vitthāro. Bhagavā imāhi vijjāhi iminā ca caraṇena samannāgato, tena vuccati",
  "atk-vin01a0:530_8": "vijjācaraṇasampannoti. Tattha vijjāsampadā bhagavato sabbaññutaṃ pūretvā ṭhitā, caraṇasampadā",
  "atk-vin01a0:530_9": "mahākāruṇikataṃ. So sabbaññutāya sabbasattānaṃ atthānatthaṃ ñatvā mahākāruṇikatāya",
  "atk-vin01a0:530_10": "anatthaṃ parivajjetvā atthe niyojeti, yathā taṃ vijjācaraṇasampanno. Tenassa sāvakā",
  "atk-vin01a0:530_11": "suppaṭipannā honti no duppaṭipannā, vijjācaraṇavipannānañhi sāvakā attantapādayo viya.",
  "atk-vin01a0:531_0": "Sobhanagamanattā, sundaraṃ ṭhānaṃ gatattā, sammāgatattā, sammā ca gadattā sugato.",
  "atk-vin01a0:531_1": "Gamanampi hi gatanti vuccati, tañca bhagavato sobhanaṃ parisuddhamanavajjaṃ. Kiṃ",
  "atk-vin01a0:531_2": "pana tanti? Ariyamaggo. Tena hesa gamanena khemaṃ disaṃ asajjamāno gatoti sobhanagamanattā",
  "atk-vin01a0:531_3": "sugato. Sundaraṃ cesa ṭhānaṃ gato amataṃ nibbānanti sundaraṃ ṭhānaṃ gatattāpi sugato.",
  "atk-vin01a0:531_4": "Sammā ca gato tena tena maggena pahīne kilese puna apaccāgacchanto. Vuttañcetaṃ –",
  "atk-vin01a0:531_5": "“sotāpattimaggena ye kilesā pahīnā, te kilese na puneti na pacceti na paccāgacchatīti",
  "atk-vin01a0:531_6": "sugato…pe… arahattamaggena ye kilesā pahīnā, te kilese na puneti na pacceti na paccāgacchatīti",
  "atk-vin01a0:531_7": "sugato”ti. Sammā vā āgato dīpaṅkarapādamūlato pabhuti yāva bodhimaṇḍo tāva samatiṃsapāramipūritāya",
  "atk-vin01a0:531_8": "sammāpaṭipattiyā sabbalokassa hitasukhameva karonto sassataṃ ucchedaṃ kāmasukhaṃ",
  "atk-vin01a0:531_9": "attakilamathanti ime ca ante anupagacchanto āgatoti sammāgatattāpi sugato. Sammā",
  "atk-vin01a0:531_10": "cesa gadati, yuttaṭṭhāne yuttameva vācaṃ bhāsatīti sammā gadattāpi sugato.",
  "atk-vin01a0:532_0": "Tatridaṃ sādhakasuttaṃ – “yaṃ tathāgato vācaṃ jānāti abhūtaṃ atacchaṃ anatthasaṃhitaṃ,",
  "atk-vin01a0:532_1": "sā ca paresaṃ appiyā amanāpā, na taṃ tathāgato vācaṃ bhāsati. Yampi tathāgato vācaṃ",
  "atk-vin01a0:532_2": "jānāti bhūtaṃ tacchaṃ anatthasaṃhitaṃ, sā ca paresaṃ appiyā amanāpā, tampi tathāgato",
  "atk-vin01a0:532_3": "vācaṃ na bhāsati. Yañca kho tathāgato vācaṃ jānāti bhūtaṃ tacchaṃ atthasaṃhitaṃ,",
  "atk-vin01a0:532_4": "sā ca paresaṃ appiyā amanāpā, tatra kālaññū tathāgato hoti tassā vācāya veyyākaraṇāya.",
  "atk-vin01a0:532_5": "Yaṃ tathāgato vācaṃ jānāti abhūtaṃ atacchaṃ anatthasaṃhitaṃ, sā ca paresaṃ piyā manāpā,",
  "atk-vin01a0:532_6": "na taṃ tathāgato vācaṃ bhāsati. Yampi tathāgato vācaṃ jānāti bhūtaṃ tacchaṃ anatthasaṃhitaṃ,",
  "atk-vin01a0:532_7": "sā ca paresaṃ piyā manāpā, tampi tathāgato vācaṃ na bhāsati. Yañca kho tathāgato",
  "atk-vin01a0:532_8": "vācaṃ jānāti bhūtaṃ tacchaṃ atthasaṃhitaṃ, sā ca paresaṃ piyā manāpā, tatra kālaññū",
  "atk-vin01a0:532_9": "tathāgato hoti tassā vācāya veyyākaraṇāyā”ti. Evaṃ sammā gadattāpi sugatoti veditabbo.",
  "atk-vin01a0:533_0": "Sabbathā viditalokattā pana lokavidū. So hi bhagavā sabhāvato samudayato nirodhato",
  "atk-vin01a0:533_1": "nirodhūpāyatoti sabbathā lokaṃ avedi aññāsi paṭivijjhi. Yathāha – “yattha kho, āvuso,",
  "atk-vin01a0:533_2": "na jāyati na jīyati na mīyati na cavati na upapajjati, nāhaṃ taṃ gamanena lokassa",
  "atk-vin01a0:533_3": "antaṃ ñāteyyaṃ daṭṭheyyaṃ patteyyanti vadāmi; na cāhaṃ, āvuso, appatvāva lokassa",
  "atk-vin01a0:533_4": "antaṃ dukkhassa antakiriyaṃ vadāmi. Api cāhaṃ, āvuso, imasmiṃyeva byāmamatte kaḷevare",
  "atk-vin01a0:533_5": "sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipadaṃ.",
  "atk-vin01a0:534": "“Gamanena na pattabbo, lokassanto kudācanaṃ;",
  "atk-vin01a0:535": "Na ca appatvā lokantaṃ, dukkhā atthi pamocanaṃ.",
  "atk-vin01a0:536": "“Tasmā have lokavidū sumedho;",
  "atk-vin01a0:537": "Lokantagū vusitabrahmacariyo;",
  "atk-vin01a0:538": "Lokassa antaṃ samitāvi ñatvā;",
  "atk-vin01a0:539": "Nāsīsatī lokamimaṃ parañcā”ti. ;",
  "atk-vin01a0:540_0": "Apica tayo lokā – saṅkhāraloko, sattaloko, okāsalokoti; tattha “eko loko – sabbe",
  "atk-vin01a0:540_1": "sattā āhāraṭṭhitikā”ti āgataṭṭhāne saṅkhāraloko veditabbo. “Sassato lokoti vā asassato",
  "atk-vin01a0:540_2": "lokoti vā”ti āgataṭṭhāne sattaloko.",
  "atk-vin01a0:541": "“Yāvatā candimasūriyā, pariharanti disā bhanti virocanā;",
  "atk-vin01a0:542": "Tāva sahassadhā loko, ettha te vattatī vaso”ti. –",
  "atk-vin01a0:543_0": "Āgataṭṭhāne okāsaloko, tampi bhagavā sabbathā avedi. Tathā hissa – “eko loko – sabbe",
  "atk-vin01a0:543_1": "sattā āhāraṭṭhitikā. Dve lokā – nāmañca rūpañca. Tayo lokā – tisso vedanā. Cattāro",
  "atk-vin01a0:543_2": "lokā – cattāro āhārā. Pañca lokā – pañcupādānakkhandhā. Cha lokā – cha ajjhattikāni",
  "atk-vin01a0:543_3": "āyatanāni. Satta lokā satta viññāṇaṭṭhitiyo. Aṭṭha lokā – aṭṭha lokadhammā. Nava",
  "atk-vin01a0:543_4": "lokā – nava sattāvāsā. Dasa lokā – dasāyatanāni. Dvādasa lokā – dvādasāyatanāni.",
  "atk-vin01a0:543_5": "Aṭṭhārasa lokā – aṭṭhārasa dhātuyo”ti. Ayaṃ saṅkhāralokopi sabbathā vidito.",
  "atk-vin01a0:544_0": "Yasmā panesa sabbesampi sattānaṃ āsayaṃ jānāti, anusayaṃ jānāti, caritaṃ jānāti,",
  "atk-vin01a0:544_1": "adhimuttiṃ jānāti, apparajakkhe mahārajakkhe tikkhindriye mudindriye svākāre dvākāre",
  "atk-vin01a0:544_2": "suviññāpaye duviññāpaye bhabbe abhabbe satte jānāti, tasmāssa sattalokopi sabbathā",
  "atk-vin01a0:544_3": "vidito. Yathā ca sattaloko evaṃ okāsalokopi. Tathā hesa ekaṃ cakkavāḷaṃ āyāmato ca",
  "atk-vin01a0:544_4": "vitthārato ca yojanānaṃ dvādasa satasahassāni tīṇi sahassāni cattāri satāni paññāsañca",
  "atk-vin01a0:544_5": "yojanāni. Parikkhepato –",
  "atk-vin01a0:545": "Sabbaṃ satasahassāni, chattiṃsa parimaṇḍalaṃ;",
  "atk-vin01a0:546": "Dasañceva sahassāni, aḍḍhuḍḍhāni satāni ca.",
  "atk-vin01a0:547": "Tattha –",
  "atk-vin01a0:548": "Duve satasahassāni, cattāri nahutāni ca;",
  "atk-vin01a0:549": "Ettakaṃ bahalattena, saṅkhātāyaṃ vasundharā.",
  "atk-vin01a0:550": "Tassā eva sandhārakaṃ –",
  "atk-vin01a0:551": "Cattāri satasahassāni, aṭṭheva nahutāni ca;",
  "atk-vin01a0:552": "Ettakaṃ bahalattena, jalaṃ vāte patiṭṭhitaṃ.",
  "atk-vin01a0:553": "Tassāpi sandhārako –",
  "atk-vin01a0:554": "Navasatasahassāni, māluto nabhamuggato;",
  "atk-vin01a0:555": "Saṭṭhi ceva sahassāni, esā lokassa saṇṭhiti.",
  "atk-vin01a0:556": "Evaṃ saṇṭhite cettha yojanānaṃ –",
  "atk-vin01a0:557": "Caturāsīti sahassāni, ajjhogāḷho mahaṇṇave;",
  "atk-vin01a0:558": "Accuggato tāvadeva, sinerupabbatuttamo.",
  "atk-vin01a0:559": "Tato upaḍḍhupaḍḍhena, pamāṇena yathākkamaṃ;",
  "atk-vin01a0:560": "Ajjhogāḷhuggatā dibbā, nānāratanacittitā.",
  "atk-vin01a0:561": "Yugandharo īsadharo, karavīko sudassano;",
  "atk-vin01a0:562": "Nemindharo vinatako, assakaṇṇo girī brahā.",
  "atk-vin01a0:563": "Ete satta mahāselā, sinerussa samantato;",
  "atk-vin01a0:564": "Mahārājānamāvāsā, devayakkhanisevitā.",
  "atk-vin01a0:565": "Yojanānaṃ satānucco, himavā pañca pabbato;",
  "atk-vin01a0:566": "Yojanānaṃ sahassāni, tīṇi āyatavitthato;",
  "atk-vin01a0:567": "Caturāsītisahassehi, kūṭehi paṭimaṇḍito.",
  "atk-vin01a0:568": "Tipañcayojanakkhandha, parikkhepā nagavhayā;",
  "atk-vin01a0:569": "Paññāsa yojanakkhandha, sākhāyāmā samantato.",
  "atk-vin01a0:570": "Satayojanavitthiṇṇā, tāvadeva ca uggatā;",
  "atk-vin01a0:571": "Jambū yassānubhāvena, jambudīpo pakāsito.",
  "atk-vin01a0:572": "Dve asīti sahassāni, ajjhogāḷho mahaṇṇave;",
  "atk-vin01a0:573": "Accuggato tāvadeva, cakkavāḷasiluccayo;",
  "atk-vin01a0:574": "Parikkhipitvā taṃ sabbaṃ, lokadhātumayaṃ ṭhito.",
  "atk-vin01a0:575_0": "Tattha candamaṇḍalaṃ ekūnapaññāsayojanaṃ, sūriyamaṇḍalaṃ paññāsayojanaṃ, tāvatiṃsabhavanaṃ",
  "atk-vin01a0:575_1": "dasasahassayojanaṃ; tathā asurabhavanaṃ, avīcimahānirayo, jambudīpo ca. Aparagoyānaṃ",
  "atk-vin01a0:575_2": "sattasahassayojanaṃ; tathā pubbavideho. Uttarakuru aṭṭhasahassayojano, ekameko cettha",
  "atk-vin01a0:575_3": "mahādīpo pañcasatapañcasataparittadīpaparivāro; taṃ sabbampi ekaṃ cakkavāḷaṃ, ekā",
  "atk-vin01a0:575_4": "lokadhātu, tadantaresu lokantarikanirayā. Evaṃ anantāni cakkavāḷāni anantā lokadhātuyo",
  "atk-vin01a0:575_5": "bhagavā anantena buddhañāṇena avedi, aññāsi, paṭivijjhi. Evamassa okāsalokopi sabbathā",
  "atk-vin01a0:575_6": "vidito. Evampi sabbathā viditalokattā lokavidū.",
  "atk-vin01a0:576_0": "Attano pana guṇehi visiṭṭhatarassa kassaci abhāvā natthi etassa uttaroti anuttaro.",
  "atk-vin01a0:576_1": "Tathā hesa sīlaguṇenāpi sabbaṃ lokamabhibhavati, samādhi…pe… paññā… vimutti… vimuttiñāṇadassanaguṇenāpi,",
  "atk-vin01a0:576_2": "sīlaguṇenāpi asamo asamasamo appaṭimo appaṭibhāgo appaṭipuggalo…pe… vimuttiñāṇadassanaguṇenāpi.",
  "atk-vin01a0:576_3": "Yathāha – “na kho panāhaṃ, bhikkhave, samanupassāmi sadevake loke samārake…pe… sadevamanussāya",
  "atk-vin01a0:576_4": "attanā sīlasampannatara”nti vitthāro.",
  "atk-vin01a0:577": "Evaṃ aggappasādasuttādīni “na me ācariyo atthī”tiādikā gāthāyo ca vitthāretabbā.",
  "atk-vin01a0:578_0": "Purisadamme sāretīti purisadammasārathi, dameti vinetīti vuttaṃ hoti. Tattha purisadammāti",
  "atk-vin01a0:578_1": "adantā dametuṃ yuttā tiracchānapurisāpi manussapurisāpi amanussapurisāpi. Tathā hi",
  "atk-vin01a0:578_2": "bhagavatā tiracchānapurisāpi apalāḷo nāgarājā, cūḷodaro, mahodaro, aggisikho, dhūmasikho,",
  "atk-vin01a0:578_3": "dhanapālako hatthīti evamādayo damitā, nibbisā katā, saraṇesu ca sīlesu ca patiṭṭhāpitā.",
  "atk-vin01a0:578_4": "Manussapurisāpi saccakanigaṇṭhaputta-ambaṭṭhamāṇava-pokkharasāti-soṇadaṇḍakūṭadantādayo.",
  "atk-vin01a0:578_5": "Amanussapurisāpi āḷavaka-sūciloma-kharaloma-yakkha-sakkadevarājādayo damitā vinītā",
  "atk-vin01a0:578_6": "vicitrehi vinayanūpāyehi. “Ahaṃ kho, kesi, purisadammaṃ saṇhenapi vinemi, pharusenapi",
  "atk-vin01a0:578_7": "vinemi, saṇhapharusenapi vinemī”ti idañcettha suttaṃ vitthāretabbaṃ. Atha vā visuddhasīlādīnaṃ",
  "atk-vin01a0:578_8": "paṭhamajjhānādīni sotāpannādīnañca uttarimaggapaṭipadaṃ ācikkhanto dantepi dametiyeva.",
  "atk-vin01a0:579_0": "Atha vā anuttaro purisadammasārathīti ekamevidaṃ atthapadaṃ. Bhagavā hi tathā purisadamme",
  "atk-vin01a0:579_1": "sāreti, yathā ekapallaṅkeneva nisinnā aṭṭha disā asajjamānā dhāvanti. Tasmā “anuttaro",
  "atk-vin01a0:579_2": "purisadammasārathī”ti vuccati. “Hatthidamakena, bhikkhave, hatthidammo sārito ekaṃyeva",
  "atk-vin01a0:579_3": "disaṃ dhāvatī”ti idañcettha suttaṃ vitthāretabbaṃ.",
  "atk-vin01a0:580_0": "Diṭṭhadhammikasamparāyikaparamatthehi yathārahaṃ anusāsatīti satthā. Apica satthā",
  "atk-vin01a0:580_1": "viyāti satthā, bhagavā satthavāho. “Yathā satthavāho satthe kantāraṃ tāreti, corakantāraṃ",
  "atk-vin01a0:580_2": "tāreti, vāḷakantāraṃ tāreti, dubbhikkhakantāraṃ tāreti, nirudakakantāraṃ tāreti,",
  "atk-vin01a0:580_3": "uttāreti nittāreti patāreti khemantabhūmiṃ sampāpeti; evameva bhagavā satthā satthavāho",
  "atk-vin01a0:580_4": "satte kantāraṃ tāreti jātikantāraṃ tāretī”tiādinā niddesanayenapettha attho veditabbo.",
  "atk-vin01a0:581_0": "Devamanussānanti daevānañca manussānañca ukkaṭṭhaparicchedavasenetaṃ vuttaṃ, bhabbapuggalaparicchedavasena",
  "atk-vin01a0:581_1": "ca. Bhagavā pana tiracchānagatānampi anusāsanippadānena satthāyeva. Tepi hi bhagavato",
  "atk-vin01a0:581_2": "dhammasavanena upanissayasampattiṃ patvā tāya eva upanissayasampattiyā dutiye tatiye",
  "atk-vin01a0:581_3": "vā attabhāve maggaphalabhāgino honti. Maṇḍūkadevaputtādayo cettha nidassanaṃ. Bhagavati",
  "atk-vin01a0:581_4": "kira gaggarāya pokkharaṇiyā tīre campānagaravāsīnaṃ dhammaṃ desayamāne eko maṇḍūko",
  "atk-vin01a0:581_5": "bhagavato sare nimittaṃ aggahesi. Taṃ eko vacchapālako daṇḍamolubbha tiṭṭhanto tassa",
  "atk-vin01a0:581_6": "sīse sannirumbhitvā aṭṭhāsi. So tāvadeva kālaṃ katvā tāvatiṃsabhavane dvādasayojanike",
  "atk-vin01a0:581_7": "kanakavimāne nibbatti. Suttappabuddho viya ca tattha accharāsaṅghaparivutaṃ attānaṃ",
  "atk-vin01a0:581_8": "disvā “are, ahampi nāma idha nibbattosmi! Kiṃ nu kho kammaṃ akāsi”nti āvajjento nāññaṃ",
  "atk-vin01a0:581_9": "kiñci addasa, aññatra bhagavato sare nimittaggāhā. So taāvadeva saha vimānena āgantvā",
  "atk-vin01a0:581_10": "bhagavato pāde sirasā vandi. Bhagavā jānantova pucchi –",
  "atk-vin01a0:582": "“Ko me vandati pādāni, iddhiyā yasasā jalaṃ;",
  "atk-vin01a0:583": "Abhikkantena vaṇṇena, sabbā obhāsayaṃ disā”ti.",
  "atk-vin01a0:584": "“Maṇḍūkohaṃ pure āsiṃ, udake vārigocaro;",
  "atk-vin01a0:585": "Tava dhammaṃ suṇantassa, avadhi vacchapālako”ti. ;",
  "atk-vin01a0:586": "Bhagavā tassa dhammaṃ desesi. Desanāvasāne caturāsītiyā pāṇasahassānaṃ dhammābhisamayo ahosi. Devaputtopi sotāpattiphale patiṭṭhāya sitaṃ katvā pakkāmīti.",
  "atk-vin01a0:587_0": "Yaṃ pana kiñci atthi ñeyyaṃ nāma, tassa sabbassa buddhattā vimokkhantikañāṇavasena",
  "atk-vin01a0:587_1": "buddho. Yasmā vā cattāri saccāni attanāpi bujjhi, aññepi satte bodhesi; tasmā evamādīhipi",
  "atk-vin01a0:587_2": "kāraṇehi buddho. Imassa catthassa viññāpanatthaṃ “bujjhitā saccānīti buddho, bodhetā",
  "atk-vin01a0:587_3": "pajāyāti buddho”ti evaṃ pavatto sabbopi niddesanayo paṭisambhidānayo vā vitthāretabbo.",
  "atk-vin01a0:588": "Bhagavāti idaṃ panassa guṇavisiṭṭhasattuttamagarugāravādhivacanaṃ. Tenāhu porāṇā –",
  "atk-vin01a0:589": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-vin01a0:590": "Garu gāravayutto so, bhagavā tena vuccatī”ti.",
  "atk-vin01a0:591_0": "Catubbidhañhi nāmaṃ – āvatthikaṃ, liṅgikaṃ, nemittikaṃ, adhiccasamuppannanti. Adhiccasamuppannaṃ",
  "atk-vin01a0:591_1": "nāma lokiyavohārena “yadicchaka”nti vuttaṃ hoti. Tattha “vaccho dammo balibaddo”ti",
  "atk-vin01a0:591_2": "evamādi āvatthikaṃ. “Daṇḍī chattī sikhī karī”ti evamādi liṅgikaṃ. “Tevijjo chaḷabhiñño”ti",
  "atk-vin01a0:591_3": "evamādi nemittikaṃ. “Sirivaḍḍhako dhanavaḍḍhako”ti evamādi vacanatthamanapekkhitvā",
  "atk-vin01a0:591_4": "pavattaṃ adhiccasamuppannaṃ. Idaṃ pana bhagavāti nāmaṃ nemittikaṃ, na mahāmāyāya",
  "atk-vin01a0:591_5": "na suddhodanamahārājena na asītiyā ñātisahassehi kataṃ, na sakkasantusitādīhi devatāvisesehi.",
  "atk-vin01a0:591_6": "Vuttañhetaṃ dhammasenāpatinā – “bhagavāti netaṃ nāmaṃ mātarā kataṃ…pe… vimokkhantikametaṃ",
  "atk-vin01a0:591_7": "buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikāpaññatti, yadidaṃ bhagavā”ti.",
  "atk-vin01a0:592": "Yaṃguṇanemittikañcetaṃ nāmaṃ, tesaṃ guṇānaṃ pakāsanatthaṃ imaṃ gāthaṃ vadanti –",
  "atk-vin01a0:593": "“Bhagī bhajī bhāgī vibhattavā iti;",
  "atk-vin01a0:594": "Akāsi bhagganti garūti bhāgyavā;",
  "atk-vin01a0:595": "Bahūhi ñāyehi subhāvitattano;",
  "atk-vin01a0:596": "Bhavantago so bhagavāti vuccatī”ti.",
  "atk-vin01a0:597": "Niddese vuttanayeneva cettha tesaṃ tesaṃ padānamattho daṭṭhabbo.",
  "atk-vin01a0:598": "Ayaṃ pana aparo nayo –",
  "atk-vin01a0:599": "“Bhāgyavā bhaggavā yutto, bhagehi ca vibhattavā;",
  "atk-vin01a0:600": "Bhattavā vantagamano, bhavesu bhagavā tato”ti.",
  "atk-vin01a0:601_0": "Tattha vaṇṇāgamo vaṇṇavipariyayoti etaṃ niruttilakkhaṇaṃ gahetvā saddanayena vā pisodarādipakkhepalakkhaṇaṃ",
  "atk-vin01a0:601_1": "gahetvā yasmā lokiyalokuttarasukhābhinibbattakaṃ dānasīlādipārappattaṃ bhāgyamassa",
  "atk-vin01a0:601_2": "atthi, tasmā “bhāgyavā”ti vattabbe “bhagavā”ti vuccatīti ñātabbaṃ. Yasmā pana",
  "atk-vin01a0:601_3": "lobha-dosa-moha-viparītamanasikāra-ahirikānottappa-kodhūpanāha-makkha-paḷāsaissā-macchariya-māyāsāṭheyya-thambha-sārambha-mānātimāna-mada-pamāda-taṇhāvijjā",
  "atk-vin01a0:601_4": "tividhākusalamūla-duccarita-saṃkilesa-mala-visamasaññā-vitakka-papañca-catubbidhavipariyesaāsava-gantha-ogha-yogāgati-taṇhuppādupādāna-pañcacetokhīla-vinibandha-nīvaraṇābhinandanachavivādamūla-taṇhākāya-sattānusaya-aṭṭhamicchatta-navataṇhāmūlaka-dasākusalakama",
  "atk-vin01a0:601_5": "diṭṭhigata-aṭṭhasatataṇhāvicaritappabheda-sabbadaratha-pariḷāha-kilesasatasahassāni,",
  "atk-vin01a0:601_6": "saṅkhepato vā pañca kilesa-abhisaṅkhārakhandhamaccu-devaputta-māre abhañji, tasmā",
  "atk-vin01a0:601_7": "bhaggattā etesaṃ parissayānaṃ bhaggavāti vattabbe bhagavāti vuccati. Āha cettha –",
  "atk-vin01a0:602": "“Bhaggarāgo bhaggadoso, bhaggamoho anāsavo;",
  "atk-vin01a0:603": "Bhaggāssa pāpakā dhammā, bhagavā tena vuccatī”ti.",
  "atk-vin01a0:604_0": "Bhāgyavantatāya cassa satapuññajalakkhaṇadharassa rūpakāyasampattidīpitā hoti, bhaggadosatāya",
  "atk-vin01a0:604_1": "dhammakāyasampatti. Tathā lokiyaparikkhakānaṃ bahumatabhāvo, gahaṭṭhapabbajitehi",
  "atk-vin01a0:604_2": "abhigamanīyatā, abhigatānañca nesaṃ kāyacittadukkhāpanayane paṭibalabhāvo, āmisadānadhammadānehi",
  "atk-vin01a0:604_3": "upakāritā, lokiyalokuttarasukhehi ca sampayojanasamatthatā dīpitā hoti.",
  "atk-vin01a0:605_0": "Yasmā ca loke issariya-dhamma-yasa-sirī-kāma-payattesu chasu dhammesu bhagasaddo",
  "atk-vin01a0:605_1": "vattati, paramañcassa sakacitte issariyaṃ, aṇimā laghimādikaṃ vā lokiyasammataṃ sabbākāraparipūraṃ",
  "atk-vin01a0:605_2": "atthi tathā lokuttaro dhammo lokattayabyāpako yathābhuccaguṇādhigato ativiya parisuddho",
  "atk-vin01a0:605_3": "yaso, rūpakāyadassanabyāvaṭajananayanappasādajananasamatthā sabbākāraparipūrā sabbaṅgapaccaṅgasirī,",
  "atk-vin01a0:605_4": "yaṃ yaṃ etena icchitaṃ patthitaṃ attahitaṃ parahitaṃ vā, tassa tassa tatheva abhinipphannattā",
  "atk-vin01a0:605_5": "icchiticchi, tattha nipphattisaññito kāmo, sabbalokagarubhāvappattihetubhūto sammāvāyāmasaṅkhāto",
  "atk-vin01a0:605_6": "payatto ca atthi; tasmā imehi bhagehi yuttattāpi bhagā assa santīti iminā atthena bhagavāti vuccati.",
  "atk-vin01a0:606_0": "Yasmā pana kusalādīhi bhedehi sabbadhamme, khandhāyatana-dhātusacca-indriyapaṭiccasamuppādādīhi",
  "atk-vin01a0:606_1": "vā kusalādidhamme, pīḷana-saṅkhata-santāpavipariṇāmaṭṭhena vā dukkhamariyasaccaṃ,",
  "atk-vin01a0:606_2": "āyūhana-nidāna-saṃyoga-palibodhaṭṭhena samudayaṃ, nissaraṇavivekāsaṅkhata-amataṭṭhena",
  "atk-vin01a0:606_3": "nirodhaṃ, niyyāna-hetu-dassanādhipateyyaṭṭhena maggaṃ vibhattavā, vibhajitvā vivaritvā",
  "atk-vin01a0:606_4": "desitavāti vuttaṃ hoti. Tasmā vibhattavāti vattabbe bhagavāti vuccati.",
  "atk-vin01a0:607_0": "Yasmā ca esa dibbabrahmaariyavihāre kāyacittaupadhiviveke suññatappaṇihitānimittavimokkhe",
  "atk-vin01a0:607_1": "aññe ca lokiyalokuttare uttarimanussadhamme bhaji sevi bahulamakāsi, tasmā bhattavāti",
  "atk-vin01a0:607_2": "vattabbe bhagavāti vuccati.",
  "atk-vin01a0:608_0": "Yasmā pana tīsu bhavesu taṇhāsaṅkhātaṃ gamanamanena vantaṃ, tasmā bhavesu vantagamanoti",
  "atk-vin01a0:608_1": "vattabbe bhavasaddato bhakāraṃ, gamanasaddato gakāraṃ, vantasaddato vakārañca dīghaṃ",
  "atk-vin01a0:608_2": "katvā ādāya bhagavāti vuccati. Yathā loke “mehanassa khassa mālā”ti vattabbe “mekhalā”ti vuccati.",
  "atk-vin01a0:609_0": "So imaṃ lokanti so bhagavā imaṃ lokaṃ. Idāni vattabbaṃ nidasseti. Sadevakanti saha",
  "atk-vin01a0:609_1": "devehi sadevakaṃ; evaṃ saha mārena samārakaṃ; saha brahmunā sabrahmakaṃ; saha samaṇabrāhmaṇehi",
  "atk-vin01a0:609_2": "sassamaṇabrāhmaṇiṃ; pajātattā pajā, taṃ pajaṃ; saha devamanussehi sadevamanussaṃ.",
  "atk-vin01a0:609_3": "Tattha sadevakavacanena pañcakāmāvacaradevaggahaṇaṃ veditabbaṃ, samārakavacanena",
  "atk-vin01a0:609_4": "chaṭṭhakāmāvacaradevaggahaṇaṃ, sabrahmakavacanena brahmakāyikādibrahmaggahaṇaṃ, sassamaṇabrāhmaṇīvacanena",
  "atk-vin01a0:609_5": "sāsanassa paccatthikapaccāmittasamaṇabrāhmaṇaggahaṇaṃ, samitapāpa-bāhitapāpa-samaṇabrāhmaṇaggahaṇañca,",
  "atk-vin01a0:609_6": "pajāvacanena sattalokaggahaṇaṃ, sadevamanussavacanena sammutidevaavasesamanussaggahaṇaṃ.",
  "atk-vin01a0:609_7": "Evamettha tīhi padehi okāsaloko, dvīhi pajāvasena sattaloko gahitoti veditabbo.",
  "atk-vin01a0:610_0": "Aparo nayo – sadevakaggahaṇena arūpāvacaradevaloko gahito, samārakaggahaṇena chakāmāvacaradevalokā,",
  "atk-vin01a0:610_1": "sabrahmakaggahaṇena rūpībrahmaloko, sassamaṇabrāhmaṇādiggahaṇena catuparisavasena",
  "atk-vin01a0:610_2": "sammutidevehi vā saha manussaloko, avasesasabbasattaloko vā.",
  "atk-vin01a0:611_0": "Apicettha sadevakavacanena ukkaṭṭhaparicchedato sabbassāpi lokassa sacchikatabhāvaṃ",
  "atk-vin01a0:611_1": "sādhento tassa bhagavato kittisaddo abbhuggato. Tato yesaṃ siyā – “māro mahānubhāvo",
  "atk-vin01a0:611_2": "chakāmāvacarissaro vasavattī; kiṃ sopi etena sacchikato”ti? Tesaṃ vimatiṃ vidhamanto",
  "atk-vin01a0:611_3": "samārakanti abbhuggato. Yesaṃ pana siyā – “brahmā mahānubhāvo ekaṅguliyā ekasmiṃ",
  "atk-vin01a0:611_4": "cakkavāḷasahasse ālokaṃ pharati, dvīhi…pe… dasahi aṅgulīhi dasasu cakkavāḷasahassesu",
  "atk-vin01a0:611_5": "ālokaṃ pharati, anuttarañca jhānasamāpattisukhaṃ paṭisaṃvedeti, kiṃ sopi sacchikato”ti?",
  "atk-vin01a0:611_6": "Tesaṃ vimatiṃ vidhamanto sabrahmakanti abbhuggato. Tato yesaṃ siyā – “puthūsamaṇabrāhmaṇā",
  "atk-vin01a0:611_7": "sāsanapaccatthikā, kiṃ tepi sacchikatā”ti? Tesaṃ vimatiṃ vidhamanto sassamaṇabrāhmaṇiṃ",
  "atk-vin01a0:611_8": "pajanti abbhuggato. Evaṃ ukkaṭṭhukkaṭṭhānaṃ sacchikatabhāvaṃ pakāsetvā atha sammutideve",
  "atk-vin01a0:611_9": "avasesamanusse ca upādāya ukkaṭṭhaparicchedavasena sesasattalokassa sacchikatabhāvaṃ",
  "atk-vin01a0:611_10": "pakāsento sadevamanussanti abbhuggato. Ayametthānusandhikkamo.",
  "atk-vin01a0:612_0": "Sayaṃ abhiññā sacchikatvā pavedetīti ettha pana sayanti sāmaṃ, aparaneyyo hutvā;",
  "atk-vin01a0:612_1": "abhiññāti abhiññāya, adhikena ñāṇena ñatvāti attho. Sacchikatvāti paccakkhaṃ katvā,",
  "atk-vin01a0:612_2": "etena anumānādipaṭikkhepo kato hoti. Pavedetīti bodheti ñāpeti pakāseti. So dhammaṃ",
  "atk-vin01a0:612_3": "deseti ādikalyāṇaṃ…pe… pariyosānakalyāṇanti so bhagavā sattesu kāruññataṃ paṭicca",
  "atk-vin01a0:612_4": "hitvāpi anuttaraṃ vivekasukhaṃ dhammaṃ deseti. Tañca kho appaṃ vā bahuṃ vā desento",
  "atk-vin01a0:612_5": "ādikalyāṇādippakārameva deseti.",
  "atk-vin01a0:613_0": "Kathaṃ? Ekagāthāpi hi samantabhadrakattā dhammassa paṭhamapādena ādikalyāṇā, dutiyatatiyapādehi",
  "atk-vin01a0:613_1": "majjhekalyāṇā, pacchimapādena pariyosānakalyāṇā. Ekānusandhikaṃ suttaṃ nidānena ādikalyāṇaṃ,",
  "atk-vin01a0:613_2": "nigamanena pariyosānakalyāṇaṃ, sesena majjhekalyāṇaṃ. Nānānusandhikaṃ suttaṃ paṭhamānusandhinā",
  "atk-vin01a0:613_3": "ādikalyāṇaṃ, pacchimena pariyosānakalyāṇaṃ, sesehi majjhekalyāṇaṃ. Sakalopi sāsanadhammo",
  "atk-vin01a0:613_4": "attano atthabhūtena sīlena ādikalyāṇo, samathavipassanāmaggaphalehi majjhekalyāṇo,",
  "atk-vin01a0:613_5": "nibbānena pariyosānakalyāṇo. Sīlasamādhīhi vā ādikalyāṇo, vipassanāmaggehi majjhekalyāṇo,",
  "atk-vin01a0:613_6": "phalanibbānehi pariyosānakalyāṇo. Buddhasubodhitāya vā ādikalyāṇo, dhammasudhammatāya",
  "atk-vin01a0:613_7": "majjhekalyāṇo, saṅghasuppaṭipattiyā pariyosānakalyāṇo. Taṃ sutvā tathattāya paṭipannena",
  "atk-vin01a0:613_8": "adhigantabbāya abhisambodhiyā vā ādikalyāṇo, paccekabodhiyā majjhekalyāṇo, sāvakabodhiyā",
  "atk-vin01a0:613_9": "pariyosānakalyāṇo. Suyyamāno cesa nīvaraṇavikkhambhanato savanenapi kalyāṇameva āvahatīti",
  "atk-vin01a0:613_10": "ādikalyāṇo, paṭipajjiyamāno samathavipassanāsukhāvahanato paṭipattiyāpi kalyāṇameva",
  "atk-vin01a0:613_11": "āvahatīti majjhekalyāṇo, tathā paṭipanno ca paṭipattiphale niṭṭhite tādibhāvāvahanato",
  "atk-vin01a0:613_12": "paṭipattiphalenapi kalyāṇameva āvahatīti pariyosānakalyāṇo. Nāthappabhavattā ca pabhavasuddhiyā",
  "atk-vin01a0:613_13": "ādikalyāṇo, atthasuddhiyā majjhekalyāṇo, kiccasuddhiyā pariyosānakalyāṇo. Tasmā eso",
  "atk-vin01a0:613_14": "bhagavā appaṃ vā bahuṃ vā desento ādikalyāṇādippakārameva desetīti veditabbo.",
  "atk-vin01a0:614_0": "Sātthaṃ sabyañjananti evamādīsu pana yasmā imaṃ dhammaṃ desento sāsanabrahmacariyaṃ",
  "atk-vin01a0:614_1": "maggabrahmacariyañca pakāseti, nānānayehi dīpeti; tañca yathānurūpaṃ atthasampattiyā",
  "atk-vin01a0:614_2": "sātthaṃ, byañjanasampattiyā sabyañjanaṃ. Saṅkāsanapakāsana-vivaraṇa-vibhajana-uttānīkaraṇa-paññatti-atthapadasamāyogato",
  "atk-vin01a0:614_3": "sātthaṃ, akkharapada-byañjanākāraniruttiniddesasampattiyā sabyañjanaṃ. Atthagambhīratā-paṭivedhagambhīratāhi",
  "atk-vin01a0:614_4": "sātthaṃ, dhammagambhīratādesanāgambhīratāhi sabyañjanaṃ. Atthapaṭibhānapaṭisambhidāvisayato",
  "atk-vin01a0:614_5": "sātthaṃ, dhammaniruttipaṭisambhidāvisayato sabyañjanaṃ. Paṇḍitavedanīyato parikkhakajanappasādakanti",
  "atk-vin01a0:614_6": "sātthaṃ, saddheyyato lokiyajanappasādakanti sabyañjanaṃ. Gambhīrādhippāyato sātthaṃ,",
  "atk-vin01a0:614_7": "uttānapadato sabyañjanaṃ. Upanetabbassa abhāvato sakalaparipuṇṇabhāvena kevalaparipuṇṇaṃ;",
  "atk-vin01a0:614_8": "apanetabbassa abhāvato niddosabhāvena parisuddhaṃ; sikkhattayapariggahitattā brahmabhūtehi",
  "atk-vin01a0:614_9": "seṭṭhehi caritabbato tesañca cariyabhāvato brahmacariyaṃ. Tasmā “sātthaṃ sabyañjanaṃ…pe…",
  "atk-vin01a0:614_10": "brahmacariyaṃ pakāsetī”ti vuccati.",
  "atk-vin01a0:615_0": "Apica yasmā sanidānaṃ sauppattikañca desento ādikalyāṇaṃ deseti, veneyyānaṃ anurūpato",
  "atk-vin01a0:615_1": "atthassa aviparītatāya ca hetudāharaṇayuttato ca majjhekalyāṇaṃ, sotūnaṃ saddhāpaṭilābhena",
  "atk-vin01a0:615_2": "nigamanena ca pariyosānakalyāṇaṃ deseti. Evaṃ desento ca brahmacariyaṃ pakāseti.",
  "atk-vin01a0:615_3": "Tañca paṭipattiyā adhigamabyattito sātthaṃ, pariyattiyā āgamabyattito sabyañjanaṃ,",
  "atk-vin01a0:615_4": "sīlādipañcadhammakkhandhayuttato kevalaparipuṇṇaṃ, nirupakkilesato nittharaṇatthāya",
  "atk-vin01a0:615_5": "pavattito lokāmisanirapekkhato ca parisuddhaṃ, seṭṭhaṭṭhena brahmabhūtānaṃ buddha-paccekabuddha-buddhasāvakānaṃ",
  "atk-vin01a0:615_6": "cariyato “brahmacariya”nti vuccati. Tasmāpi “so dhammaṃ deseti ādikalyāṇaṃ…pe… brahmacariyaṃ",
  "atk-vin01a0:615_7": "pakāsetī”ti vuccati.",
  "atk-vin01a0:616_0": "Sādhu kho panāti sundaraṃ kho pana atthāvahaṃ sukhāvahanti vuttaṃ hoti. Tathārūpānaṃ",
  "atk-vin01a0:616_1": "arahatanti yathārūpo so bhava gotamo, evarūpānaṃ yathābhuccaguṇādhigamena loke arahantoti",
  "atk-vin01a0:616_2": "laddhasaddānaṃ arahataṃ. Dassanaṃ hotīti pasādasommāni akkhīni ummīlitvā “dassanamattampi",
  "atk-vin01a0:616_3": "sādhu hotī”ti evaṃ ajjhāsayaṃ katvā atha kho verañjo brāhmaṇo yena bhagavā tenupasaṅkamīti.",
  "atk-vin01a0:617_0": "2. Yenāti bhummatthe karaṇavacanaṃ. Tasmā yattha bhagavā tattha upasaṅkamīti evamettha",
  "atk-vin01a0:617_1": "attho daṭṭhabbo. Yena vā kāraṇena bhagavā devamanussehi upasaṅkamitabbo, tena kāraṇena",
  "atk-vin01a0:617_2": "upasaṅkamīti evamettha attho daṭṭhabbo. Kena ca kāraṇena bhagavā upasaṅkamitabbo?",
  "atk-vin01a0:617_3": "Nānappakāraguṇavisesādhigamādhippāyena, sāduphalūpabhogādhippāyena dijagaṇehi niccaphalitamahārukkho",
  "atk-vin01a0:617_4": "viya. Upasaṅkamīti ca gatoti vuttaṃ hoti. Upasaṅkamitvāti upasaṅkamanapariyosānadīpanaṃ.",
  "atk-vin01a0:617_5": "Atha vā evaṃ gato tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti.",
  "atk-vin01a0:618_0": "Bhagavatā saddhiṃ sammodīti yathā khamanīyādīni pucchanto bhagavā tena, evaṃ sopi",
  "atk-vin01a0:618_1": "bhagavatā saddhiṃ samappavattamodo ahosi, sītodakaṃ viya uṇhodakena sammoditaṃ ekībhāvaṃ",
  "atk-vin01a0:618_2": "agamāsi. Yāya ca “kacci, bho, gotama, khamanīyaṃ; kacci yāpanīyaṃ, kacci bhoto gotamassa,",
  "atk-vin01a0:618_3": "ca sāvakānañca appābādhaṃ appātaṅkaṃ lahuṭṭhānaṃ balaṃ phāsuvihāro”tiādikāya kathāya",
  "atk-vin01a0:618_4": "sammodi, taṃ pītipāmojjasaṅkhātaṃ sammodaṃ jananato sammodituṃ yuttabhāvato ca sammodanīyaṃ.",
  "atk-vin01a0:618_5": "Atthabyañjanamadhuratāya sucirampi kālaṃ sāretuṃ nirantaraṃ pavattetuṃ araharūpato",
  "atk-vin01a0:618_6": "saritabbabhāvato ca sāraṇīyaṃ, suyyamānasukhato vā sammodanīyaṃ, anussariyamānasukhato",
  "atk-vin01a0:618_7": "sāraṇīyaṃ. Tathā byañjanaparisuddhatāya sammodanīyaṃ, atthaparisuddhatāya sāraṇīyanti.",
  "atk-vin01a0:618_8": "Evaṃ anekehi pariyāyehi sammodanīyaṃ sāraṇīyaṃ kathaṃ vītisāretvā pariyosāpetvā niṭṭhāpetvā",
  "atk-vin01a0:618_9": "yenatthena āgato taṃ pucchitukāmo ekamantaṃ nisīdi.",
  "atk-vin01a0:619_0": "Ekamantanti bhāvanapuṃsakaniddeso “visamaṃ candimasūriyā parivattantī”tiādīsu viya.",
  "atk-vin01a0:619_1": "Tasmā yathā nisinno ekamantaṃ nisinno hoti tathā nisīdīti evamettha attho daṭṭhabbo.",
  "atk-vin01a0:619_2": "Bhummatthe vā etaṃ upayogavacanaṃ. Nisīdīti upāvisi. Paṇḍitā hi purisā garuṭṭhāniyaṃ",
  "atk-vin01a0:619_3": "upasaṅkamitvā āsanakusalatāya ekamantaṃ nisīdanti. Ayañca tesaṃ aññataro, tasmā ekamantaṃ nisīdi.",
  "atk-vin01a0:620_0": "Kathaṃ nisinno pana ekamantaṃ nisinno hotīti? Cha nisajjadose vajjetvā. Seyyathidaṃ",
  "atk-vin01a0:620_1": "– atidūraṃ, accāsannaṃ, uparivātaṃ, unnatappadesaṃ, atisammukhaṃ, atipacchāti. Atidūre",
  "atk-vin01a0:620_2": "nisinno hi sace kathetukāmo hoti uccāsaddena kathetabbaṃ hoti. Accāsanne nisinno",
  "atk-vin01a0:620_3": "saṅghaṭṭanaṃ karoti. Uparivāte nisinno sarīragandhena bādhati. Unnatappadese nisinno",
  "atk-vin01a0:620_4": "agāravaṃ pakāseti. Atisammukhā nisinno sace daṭṭhukāmo hoti, cakkhunā cakkhuṃ āhacca",
  "atk-vin01a0:620_5": "daṭṭhabbaṃ hoti. Atipacchā nisinno sace daṭṭhukāmo hoti gīvaṃ pasāretvā daṭṭhabbaṃ",
  "atk-vin01a0:620_6": "hoti. Tasmā ayampi ete cha nisajjadose vajjetvā nisīdi. Tena vuttaṃ – “ekamantaṃ nisīdī”ti.",
  "atk-vin01a0:621_0": "Ekamantaṃ nisinno kho verañjo brāhmaṇo bhagavantaṃ etadavocāti etanti idāni vattabbamatthaṃ",
  "atk-vin01a0:621_1": "dasseti. Dakāro padasandhikaro. Avocāti abhāsi. Sutaṃ metanti sutaṃ me etaṃ, etaṃ",
  "atk-vin01a0:621_2": "mayā sutanti idāni vattabbamatthaṃ dasseti. Bho gotamāti bhagavantaṃ gottena ālapati.",
  "atk-vin01a0:622_0": "Idāni yaṃ tena sutaṃ – taṃ dassento na samaṇo gotamoti evamādimāha. Tatrāyaṃ anuttānapadavaṇṇanā",
  "atk-vin01a0:622_1": "– brāhmaṇeti jātibrāhmaṇe. Jiṇṇeti jajjarībhūte jarāya khaṇḍiccādibhāvaṃ āpādite.",
  "atk-vin01a0:622_2": "Vuḍḍheti aṅgapaccaṅgānaṃ vuḍḍhimariyādappatte. Mahallaketi jātimahallakatāya samannāgate,",
  "atk-vin01a0:622_3": "cirakālappasuteti vuttaṃ hoti. Addhagateti addhānaṃ gate, dve tayo rājaparivaṭṭe",
  "atk-vin01a0:622_4": "atīteti adhippāyo. Vayo anuppatteti pacchimavayaṃ sampatte, pacchimavayo nāma vassasatassa",
  "atk-vin01a0:622_5": "pacchimo tatiyabhāgo.",
  "atk-vin01a0:623_0": "Apica – jiṇṇeti porāṇe, cirakālappavattakulanvayeti vuttaṃ hoti. Vuḍḍheti sīlācārādiguṇavuḍḍhiyutte.",
  "atk-vin01a0:623_1": "Mahallaketi vibhavamahattatāya samannāgate mahaddhane mahābhoge. Addhagateti maggappaṭipanne,",
  "atk-vin01a0:623_2": "brāhmaṇānaṃ vatacariyādimariyādaṃ avītikkamma caramāne. Vayoanuppatteti jātivuḍḍhabhāvaṃ",
  "atk-vin01a0:623_3": "antimavayaṃ anuppatteti evamettha yojanā veditabbā.",
  "atk-vin01a0:624_0": "Idāni abhivādetīti evamādīni “na samaṇo gotamo”ti ettha vuttanakārena yojetvā evamatthato",
  "atk-vin01a0:624_1": "veditabbāni – “na vandati vā, nāsanā vuṭṭhahati vā, nāpi ‘idha bhonto nisīdantū’ti",
  "atk-vin01a0:624_2": "evaṃ āsanena vā upanimantetī”ti. Ettha hi vā saddo vibhāvane nāma atthe, “rūpaṃ niccaṃ",
  "atk-vin01a0:624_3": "vā aniccaṃ vā”tiādīsu viya. Evaṃ vatvā atha attano abhivādanādīni akarontaṃ bhagavantaṃ",
  "atk-vin01a0:624_4": "disvā āha – “tayidaṃ bho gotama tathevā”ti. Yaṃ taṃ mayā sutaṃ – taṃ tatheva, taṃ",
  "atk-vin01a0:624_5": "savanañca me dassanañca saṃsandati sameti, atthato ekībhāvaṃ gacchati. “Na hi bhavaṃ",
  "atk-vin01a0:624_6": "gotamo…pe… āsanena vā nimantetī”ti evaṃ attanā sutaṃ diṭṭhena nigametvā nindanto",
  "atk-vin01a0:624_7": "āha – “tayidaṃ bho gotama na sampannamevā”ti taṃ abhivādanādīnaṃ akaraṇaṃ na yuttameva.",
  "atk-vin01a0:625_0": "Athassa bhagavā attukkaṃsanaparavambhanadosaṃ anupagamma karuṇāsītalahadayena taṃ",
  "atk-vin01a0:625_1": "aññāṇaṃ vidhamitvā yuttabhāvaṃ dassetukāmo āha – “nāhaṃ taṃ brāhmaṇa …pe… muddhāpi",
  "atk-vin01a0:625_2": "tassa vipateyyā”ti. Tatrāyaṃ saṅkhepattho – “ahaṃ, brāhmaṇa, appaṭihatena sabbaññutaññāṇacakkhunā",
  "atk-vin01a0:625_3": "olokentopi taṃ puggalaṃ etasmiṃ sadevakādibhede loke na passāmi, yamahaṃ abhivādeyyaṃ",
  "atk-vin01a0:625_4": "vā paccuṭṭheyyaṃ vā āsanena vā nimanteyyaṃ. Anacchariyaṃ vā etaṃ, yvāhaṃ ajja sabbaññutaṃ",
  "atk-vin01a0:625_5": "patto evarūpaṃ nipaccakārārahaṃ puggalaṃ na passāmi. Apica kho yadāpāhaṃ sampatijātova",
  "atk-vin01a0:625_6": "uttarābhimukho sattapadavītihārena gantvā sakalaṃ dasasahassilokadhātuṃ olokesiṃ;",
  "atk-vin01a0:625_7": "tadāpi etasmiṃ sadevakādibhede loke taṃ puggalaṃ na passāmi, yamahaṃ abhivādeyyaṃ",
  "atk-vin01a0:625_8": "vā paccuṭṭheyyaṃ vā āsanena vā nimanteyyaṃ. Atha kho maṃ soḷasakappasahassāyuko khīṇāsavamahābrahmāpi",
  "atk-vin01a0:625_9": "añjaliṃ paggahetvā “tvaṃ loke mahāpuriso, tvaṃ sadevakassa lokassa aggo ca jeṭṭho",
  "atk-vin01a0:625_10": "ca seṭṭho ca, natthi tayā uttaritaro”ti sañjātasomanasso patināmesi; tadāpi cāhaṃ",
  "atk-vin01a0:625_11": "attanā uttaritaraṃ apassanto āsabhiṃ vācaṃ nicchāresiṃ – “aggohamasmi lokassa, jeṭṭhohamasmi",
  "atk-vin01a0:625_12": "lokassa, seṭṭhohamasmi lokassā”ti. Evaṃ sampatijātassapi mayhaṃ abhivādanādiraho",
  "atk-vin01a0:625_13": "puggalo natthi, svāhaṃ idāni sabbaññutaṃ patto kaṃ abhivādeyyaṃ vā…pe… āsanena vā",
  "atk-vin01a0:625_14": "nimanteyyaṃ. Tasmā tvaṃ, brāhmaṇa, mā tathāgate evarūpaṃ nipaccakāraṃ patthayittha.",
  "atk-vin01a0:625_15": "Yañhi, brāhmaṇa, tathāgato abhivādeyya vā…pe… āsanena vā nimanteyya, muddhāpi tassa",
  "atk-vin01a0:625_16": "puggalassa rattipariyosāne paripākasithilabandhanaṃ vaṇṭā pavuttatālaphalamiva gīvato",
  "atk-vin01a0:625_17": "pacchijjitvā sahasāva bhūmiyaṃ vipateyyāti.",
  "atk-vin01a0:626_0": "3. Evaṃ vuttepi brāhmaṇo duppaññatāya tathāgatassa loke jeṭṭhabhāvaṃ asallakkhento",
  "atk-vin01a0:626_1": "kevalaṃ taṃ vacanaṃ asahamāno āha – “arasarūpo bhavaṃ gotamo”ti. Ayaṃ kirassa adhippāyo",
  "atk-vin01a0:626_2": "– yaṃ loke abhivādanapaccuṭṭhānaañjalikammasāmīcikammaṃ “sāmaggiraso”ti vuccati,",
  "atk-vin01a0:626_3": "taṃ bhoto gotamassa natthi, tasmā arasarūpo bhavaṃ gotamo, arasajātiko arasasabhāvoti.",
  "atk-vin01a0:626_4": "Athassa bhagavā cittamudubhāvajananatthaṃ ujuvipaccanīkabhāvaṃ pariharanto aññathā",
  "atk-vin01a0:626_5": "tassa vacanassatthaṃ attani sandassento “atthi khvesa brāhmaṇa pariyāyo”tiādimāha.",
  "atk-vin01a0:627_0": "Tattha pariyāyoti kāraṇaṃ; ayañhi pariyāyasaddo desanā-vāra-kāraṇesu vattati. “Madhupiṇḍikapariyāyotveva",
  "atk-vin01a0:627_1": "naṃ dhārehī”tiādīsu hi esa desanāyaṃ vattati. “Kassa nu kho, ānanda, ajja pariyāyo",
  "atk-vin01a0:627_2": "bhikkhuniyo ovaditu”ntiādīsu vāre. “Sādhu, bhante, bhagavā aññaṃ pariyāyaṃ ācikkhatu,",
  "atk-vin01a0:627_3": "yathāyaṃ bhikkhusaṅgho aññāya saṇṭhaheyyā”tiādīsu kāraṇe. Svāyamidha kāraṇe vattati.",
  "atk-vin01a0:627_4": "Tasmā ettha evamattho daṭṭhabbo – atthi kho, brāhmaṇa, etaṃ kāraṇaṃ; yena kāraṇena",
  "atk-vin01a0:627_5": "maṃ “arasarūpo bhavaṃ gotamo”ti vadamāno puggalo sammā vadeyya, avitathavādīti saṅkhyaṃ",
  "atk-vin01a0:627_6": "gaccheyya. Katamo pana soti? Ye te brāhmaṇa rūparasā…pe… phoṭṭhabbarasā te tathāgatassa",
  "atk-vin01a0:627_7": "pahīnāti. Kiṃ vuttaṃ hoti? Ye te jātivasena vā upapattivasena vā seṭṭhasammatānampi",
  "atk-vin01a0:627_8": "puthujjanānaṃ rūpārammaṇādīni assādentānaṃ abhinandantānaṃ rajjantānaṃ uppajjanti",
  "atk-vin01a0:627_9": "kāmasukhassādasaṅkhātā rūparasasaddagandharasaphoṭṭhabbarasā, ye imaṃ lokaṃ gīvāya",
  "atk-vin01a0:627_10": "bandhitvā viya āviñchanti, vatthārammaṇādisāmaggiyañca uppannattā sāmaggirasāti vuccanti,",
  "atk-vin01a0:627_11": "te sabbepi tathāgatassa pahīnāti. Mayhaṃ pahīnāti vattabbepi mamākārena attānaṃ anukkhipanto",
  "atk-vin01a0:627_12": "dhammaṃ deseti. Desanāvilāso vā esa bhagavato.",
  "atk-vin01a0:628_0": "Tattha pahīnāti cittasantānato vigatā jahitā vā. Etasmiṃ panatthe karaṇe sāmivacanaṃ",
  "atk-vin01a0:628_1": "daṭṭhabbaṃ. Ariyamaggasatthena ucchinnaṃ taṇhāvijjāmayaṃ mūlametesanti ucchinnamūlā.",
  "atk-vin01a0:628_2": "Tālavatthu viya nesaṃ vatthu katanti tālāvatthukatā. Yathā hi tālarukkhaṃ samūlaṃ",
  "atk-vin01a0:628_3": "uddharitvā tassa vatthumatte tasmiṃ padese kate na puna tassa tālassa uppatti paññāyati;",
  "atk-vin01a0:628_4": "evaṃ ariyamaggasatthena samūle rūpādirase uddharitvā tesaṃ pubbe uppannapubbabhāvena",
  "atk-vin01a0:628_5": "vatthumatte cittasantāne kate sabbepi te “tālāvatthukatā”ti vuccanti. Avirūḷhidhammattā",
  "atk-vin01a0:628_6": "vā matthakacchinnatālo viya katāti tālāvatthukatā. Yasmā pana evaṃ tālāvatthukatā",
  "atk-vin01a0:628_7": "anabhāvaṃkatā honti, yathā nesaṃ pacchābhāvo na hoti, tathā katā honti; tasmā āha",
  "atk-vin01a0:628_8": "– “anabhāvaṃkatā”ti. Ayañhettha padacchedo – anuabhāvaṃ katā anabhāvaṃkatāti. “Anabhāvaṃ",
  "atk-vin01a0:628_9": "gatā”tipi pāṭho, tassa anuabhāvaṃ gatāti attho. Tattha padacchedo anuabhāvaṃ gatā",
  "atk-vin01a0:628_10": "anabhāvaṃ gatāti, yathā anuacchariyā anacchariyāti. Āyatiṃ anuppādadhammāti anāgate",
  "atk-vin01a0:628_11": "anuppajjanakasabhāvā. Ye hi abhāvaṃ gatā, te puna kathaṃ uppajjissanti? Tenāha –",
  "atk-vin01a0:628_12": "“anabhāvaṃ gatā āyatiṃ anuppādadhammā”ti.",
  "atk-vin01a0:629_0": "Ayaṃ kho brāhmaṇa pariyāyoti idaṃ kho, brāhmaṇa, kāraṇaṃ yena maṃ sammā vadamāno",
  "atk-vin01a0:629_1": "vadeyya “arasarūpo samaṇo gotamo”ti. No ca kho yaṃ tvaṃ sandhāya vadesīti yañca kho",
  "atk-vin01a0:629_2": "tvaṃ sandhāya vadesi, so pariyāyo na hoti. Kasmā pana bhagavā evamāha? Nanu evaṃ",
  "atk-vin01a0:629_3": "vutte yo brāhmaṇena vutto sāmaggiraso tassa attani vijjamānatā anuññātā hotīti. Vuccate,",
  "atk-vin01a0:629_4": "na hoti. Yo hi taṃ sāmaggirasaṃ kātuṃ bhabbo hutvā na karoti, so tadabhāvena arasarūpoti",
  "atk-vin01a0:629_5": "vattabbo bhaveyya. Bhagavā pana abhabbova etaṃ kātuṃ, tenassa karaṇe abhabbataṃ pakāsento",
  "atk-vin01a0:629_6": "āha – “no ca kho yaṃ tvaṃ sandhāya vadesī”ti. Yaṃ pariyāyaṃ sandhāya tvaṃ maṃ “arasarūpo”ti",
  "atk-vin01a0:629_7": "vadesi, so amhesu neva vattabboti.",
  "atk-vin01a0:630_0": "4. Evaṃ brāhmaṇo attanā adhippetaṃ arasarūpataṃ āropetuṃ asakkonto athāparaṃ nibbhogo",
  "atk-vin01a0:630_1": "bhavaṃ gotamotiādimāha. Sabbapariyāyesu cettha vuttanayeneva yojanakkamaṃ viditvā",
  "atk-vin01a0:630_2": "sandhāya bhāsitamattaṃ evaṃ veditabbaṃ. Brāhmaṇo tameva vayovuḍḍhānaṃ abhivādanakammādiṃ",
  "atk-vin01a0:630_3": "loke sāmaggiparibhogoti maññamāno tadabhāvena bhagavantaṃ nibbhogoti āha. Bhagavā",
  "atk-vin01a0:630_4": "pana yvāyaṃ rūpādīsu sattānaṃ chandarāgaparibhogo tadabhāvaṃ attani sampassamāno",
  "atk-vin01a0:630_5": "aparampi pariyāyaṃ anujānāti.",
  "atk-vin01a0:631_0": "5. Puna brāhmaṇo yaṃ loke vayovuḍḍhānaṃ abhivādanādikulasamudācārakammaṃ lokiyā karonti",
  "atk-vin01a0:631_1": "tassa akiriyaṃ sampassamāno bhagavantaṃ akiriyavādoti āha. Bhagavā pana, yasmā kāyaduccaritādīnaṃ",
  "atk-vin01a0:631_2": "akiriyaṃ vadati tasmā, taṃ akiriyavādaṃ attani sampassamāno aparampi pariyāyaṃ anujānāti.",
  "atk-vin01a0:631_3": "Tattha ca kāyaduccaritanti pāṇātipāta-adinnādāna-micchācāracetanā veditabbā. Vacīduccaritanti",
  "atk-vin01a0:631_4": "musāvāda-pisuṇavācā-pharusavācā-samphappalāpacetanā veditabbā. Manoduccaritanti abhijjhābyāpādamicchādiṭṭhiyo",
  "atk-vin01a0:631_5": "veditabbā. Ṭhapetvā te dhamme, avasesā akusalā dhammā “anekavihitā pāpakā akusalā",
  "atk-vin01a0:631_6": "dhammā”ti veditabbā.",
  "atk-vin01a0:632_0": "6. Puna brāhmaṇo tameva abhivādanādikammaṃ bhagavati apassanto imaṃ “āgamma ayaṃ",
  "atk-vin01a0:632_1": "lokatanti lokapaveṇī ucchijjatī”ti maññamāno bhagavantaṃ ucchedavādoti āha. Bhagavā",
  "atk-vin01a0:632_2": "pana yasmā aṭṭhasu lobhasahagatacittesu pañcakāmaguṇikarāgassa dvīsu akusalacittesu",
  "atk-vin01a0:632_3": "uppajjamānakadosassa ca anāgāmimaggena ucchedaṃ vadati. Sabbākusalasambhavassa pana",
  "atk-vin01a0:632_4": "niravasesassa mohassa arahattamaggena ucchedaṃ vadati. Ṭhapetvā te tayo, avasesānaṃ",
  "atk-vin01a0:632_5": "pāpakānaṃ akusalānaṃ dhammānaṃ yathānurūpaṃ catūhi maggehi ucchedaṃ vadati; tasmā",
  "atk-vin01a0:632_6": "taṃ ucchedavādaṃ attani sampassamāno aparampi pariyāyaṃ anujānāti.",
  "atk-vin01a0:633_0": "7. Puna brāhmaṇo “jigucchati maññe samaṇo gotamo idaṃ vayovuḍḍhānaṃ abhivādanādikulasamudācārakammaṃ,",
  "atk-vin01a0:633_1": "tena taṃ na karotī”ti maññamāno bhagavantaṃ jegucchīti āha. Bhagavā pana yasmā jigucchati",
  "atk-vin01a0:633_2": "kāyaduccaritādīhi; kiṃ vuttaṃ hoti? Yañca tividhaṃ kāyaduccaritaṃ, yañca catubbidhaṃ",
  "atk-vin01a0:633_3": "vacīduccaritaṃ, yañca tividhaṃ manoduccaritaṃ, yā ca ṭhapetvā tāni duccaritāni avasesānaṃ",
  "atk-vin01a0:633_4": "lāmakaṭṭhena pāpakānaṃ akosallasambhūtaṭṭhena akusalānaṃ dhammānaṃ samāpatti samāpajjanā",
  "atk-vin01a0:633_5": "samaṅgibhāvo, taṃ sabbampi gūthaṃ viya maṇḍanakajātiyo puriso jigucchati hirīyati,",
  "atk-vin01a0:633_6": "tasmā taṃ jegucchitaṃ attani sampassamāno aparampi pariyāyaṃ anujānāti. Tattha “kāyaduccaritenā”ti",
  "atk-vin01a0:633_7": "upayogatthe karaṇavacanaṃ daṭṭhabbaṃ.",
  "atk-vin01a0:634_0": "8. Puna brāhmaṇo tameva abhivādanādikammaṃ bhagavati apassanto “ayaṃ imaṃ lokajeṭṭhakakammaṃ",
  "atk-vin01a0:634_1": "vineti vināseti, atha vā yasmā etaṃ sāmīcikammaṃ na karoti tasmā ayaṃ vinetabbo niggaṇhitabbo”ti",
  "atk-vin01a0:634_2": "maññamāno bhagavantaṃ venayikoti āha. Tatrāyaṃ padattho – vinayatīti vinayo, vināsetīti",
  "atk-vin01a0:634_3": "vuttaṃ hoti. Vinayo eva venayiko, vinayaṃ vā arahatīti venayiko, niggahaṃ arahatīti",
  "atk-vin01a0:634_4": "vuttaṃ hoti. Bhagavā pana, yasmā rāgādīnaṃ vinayāya vūpasamāya dhammaṃ deseti, tasmā",
  "atk-vin01a0:634_5": "venayiko hoti. Ayameva cettha padattho – vinayāya dhammaṃ desetīti venayiko. Vicitrā",
  "atk-vin01a0:634_6": "hi taddhitavutti! Svāyaṃ taṃ venayikabhāvaṃ attani sampassamāno aparampi pariyāyaṃ anujānāti.",
  "atk-vin01a0:635_0": "9. Puna brāhmaṇo yasmā abhivādanādīni sāmīcikammāni karontā vayovuḍḍhe tosenti hāsenti,",
  "atk-vin01a0:635_1": "akarontā pana tāpenti vihesenti domanassaṃ nesaṃ uppādenti, bhagavā ca tāni na karoti;",
  "atk-vin01a0:635_2": "tasmā “ayaṃ vayovuḍḍhe tapatī”ti maññamāno sappurisācāravirahitattā vā “kapaṇapuriso",
  "atk-vin01a0:635_3": "aya”nti maññamāno bhagavantaṃ tapassīti āha. Tatrāyaṃ padattho – tapatīti tapo, roseti",
  "atk-vin01a0:635_4": "vihesetīti vuttaṃ hoti, sāmīcikammākaraṇassetaṃ nāmaṃ. Tapo assa atthīti tapassī.",
  "atk-vin01a0:635_5": "Dutiye atthavikappe byañjanāni avicāretvā loke kapaṇapuriso “tapassī”ti vuccati.",
  "atk-vin01a0:635_6": "Bhagavā pana ye akusalā dhammā lokaṃ tapanato tapanīyāti vuccanti, tesaṃ pahīnattā",
  "atk-vin01a0:635_7": "yasmā tapassīti saṅkhyaṃ gato, tasmā taṃ tapassitaṃ attani sampassamāno aparampi",
  "atk-vin01a0:635_8": "pariyāyaṃ anujānāti. Tatrāyaṃ padattho – tapantīti tapā, akusaladhammānametaṃ adhivacanaṃ.",
  "atk-vin01a0:635_9": "Vuttampi hetaṃ – “idha tappati pecca tappatī”ti. Tathā te tape assi nirassi pahāsi",
  "atk-vin01a0:635_10": "viddhaṃsesīti tapassī.",
  "atk-vin01a0:636_0": "10. Puna brāhmaṇo taṃ abhivādanādikammaṃ devalokagabbhasampattiyā devalokapaṭisandhipaṭilābhāya",
  "atk-vin01a0:636_1": "saṃvattatīti maññamāno bhagavati cassa abhāvaṃ disvā bhagavantaṃ apagabbhoti āha.",
  "atk-vin01a0:636_2": "Kodhavasena vā bhagavato mātukucchismiṃ paṭisandhiggahaṇe dosaṃ dassentopi evamāha.",
  "atk-vin01a0:636_3": "Tatrāyaṃ padattho – gabbhato apagatoti apagabbho, abhabbo devalokūpapattiṃ pāpuṇitunti",
  "atk-vin01a0:636_4": "adhippāyo. Hīno vā gabbho assāti apagabbho, devalokagabbhaparibāhirattā āyatiṃ hīnagabbhapaṭilābhabhāgīti,",
  "atk-vin01a0:636_5": "hīno vāssa mātukucchimhi gabbhavāso ahosīti adhippāyo. Bhagavato pana yasmā āyatiṃ",
  "atk-vin01a0:636_6": "gabbhaseyyā apagatā, tasmā so taṃ apagabbhataṃ attani sampassamāno aparampi pariyāyaṃ",
  "atk-vin01a0:636_7": "anujānāti. Tatra ca yassa kho brāhmaṇa āyatiṃ gabbhaseyyā punabbhavābhinibbatti pahīnāti",
  "atk-vin01a0:636_8": "etesaṃ padānaṃ evamattho daṭṭhabbo – brāhmaṇa, yassa puggalassa anāgate gabbhaseyyā,",
  "atk-vin01a0:636_9": "punabbhave ca abhinibbatti anuttarena maggena vihatakāraṇattā pahīnāti. Gabbhaseyyaggahaṇena",
  "atk-vin01a0:636_10": "cettha jalābujayoni gahitā. Punabbhavābhinibbattiggahaṇena itarā tissopi.",
  "atk-vin01a0:637_0": "Apica gabbhassa seyyā gabbhaseyyā, punabbhavo eva abhinibbatti punabbhavābhinibbattīti",
  "atk-vin01a0:637_1": "evamettha attho daṭṭhabbo. Yathā ca viññāṇaṭṭhitīti vuttepi na viññāṇato aññā ṭhiti",
  "atk-vin01a0:637_2": "atthi, evamidhāpi na gabbhato aññā seyyāti veditabbā. Abhinibbatti ca nāma yasmā",
  "atk-vin01a0:637_3": "punabbhavabhūtāpi apunabbhavabhūtāpi atthi, idha ca punabbhavabhūtā adhippetā. Tasmā",
  "atk-vin01a0:637_4": "vuttaṃ – “punabbhavo eva abhinibbatti punabbhavābhinibbattī”ti.",
  "atk-vin01a0:638_0": "11. Evaṃ āgatakālato paṭṭhāya arasarūpatādīhi aṭṭhahi akkosavatthūhi akkosantampi",
  "atk-vin01a0:638_1": "brāhmaṇaṃ bhagavā dhammissaro dhammarājā dhammassāmī tathāgato anukampāya sītaleneva",
  "atk-vin01a0:638_2": "cakkhunā olokento yaṃ dhammadhātuṃ paṭivijjhitvā desanāvilāsappatto hoti, tassā dhammadhātuyā",
  "atk-vin01a0:638_3": "suppaṭividdhattā vigatavalāhake antalikkhe samabbhuggato puṇṇacando viya saradakāle",
  "atk-vin01a0:638_4": "sūriyo viya ca brāhmaṇassa hadayandhakāraṃ vidhamanto tāniyeva akkosavatthūni tena",
  "atk-vin01a0:638_5": "tena pariyāyena aññathā dassetvā, punapi attano karuṇāvipphāraṃ aṭṭhahi lokadhammehi",
  "atk-vin01a0:638_6": "akampiyabhāvena paṭiladdhaṃ, tādiguṇalakkhaṇaṃ pathavīsamacittataṃ akuppadhammatañca",
  "atk-vin01a0:638_7": "pakāsento “ayaṃ brāhmaṇo kevalaṃ palitasirakhaṇḍadantavalittacatādīhi attano vuḍḍhabhāvaṃ",
  "atk-vin01a0:638_8": "sañjānāti, no ca kho jānāti attānaṃ jātiyā anugataṃ jarāya anusaṭaṃ byādhinā abhibhūtaṃ",
  "atk-vin01a0:638_9": "maraṇena abbhāhataṃ vaṭṭakhāṇubhūtaṃ ajja maritvā puna sveva uttānasayanadārakabhāvagamanīyaṃ.",
  "atk-vin01a0:638_10": "Mahantena kho pana ussāhena mama santikaṃ āgato, tadassa āgamanaṃ sātthakaṃ hotū”ti",
  "atk-vin01a0:638_11": "cintetvā imasmiṃ loke attano appaṭisamaṃ purejātabhāvaṃ dassento seyyathāpi brāhmaṇātiādinā",
  "atk-vin01a0:638_12": "nayena brāhmaṇassa dhammadesanaṃ vaḍḍhesi.",
  "atk-vin01a0:639_0": "Tattha seyyathāti opammatthe nipāto; pīti sambhāvanatthe; ubhayenāpi yathā nāma brāhmaṇāti",
  "atk-vin01a0:639_1": "dasseti. Kukkuṭiyā aṇḍāni aṭṭha vā dasa vā dvādasa vāti ettha pana kiñcāpi kukkuṭiyā",
  "atk-vin01a0:639_2": "vuttappakārato ūnādhikānipi aṇḍāni honti, atha kho vacanasiliṭṭhatāya evaṃ vuttanti",
  "atk-vin01a0:639_3": "veditabbaṃ. Evañhi loke siliṭṭhavacanaṃ hoti. Tānassūti tāni assu, bhaveyyunti vuttaṃ",
  "atk-vin01a0:639_4": "hoti. Kukkuṭiyā sammā adhisayitānīti tāya janettiyā kukkuṭiyā pakkhe pasāretvā tesaṃ",
  "atk-vin01a0:639_5": "upari sayantiyā sammā adhisayitāni. Sammā pariseditānīti kālena kālaṃ utuṃ gaṇhāpentiyā",
  "atk-vin01a0:639_6": "suṭṭhu samantato seditāni, usmīkatānīti vuttaṃ hoti. Sammā paribhāvitānīti kālena",
  "atk-vin01a0:639_7": "kālaṃ suṭṭhu samantato bhāvitāni, kukkuṭagandhaṃ gāhāpitānīti vuttaṃ hoti.",
  "atk-vin01a0:640_0": "Idāni yasmā tāya kukkuṭiyā evaṃ tīhi pakārehi tāni aṇḍāni paripāliyamānāni na pūtīni",
  "atk-vin01a0:640_1": "honti. Yopi nesaṃ allasineho so pariyādānaṃ gacchati. Kapālaṃ tanukaṃ hoti, pādanakhasikhā",
  "atk-vin01a0:640_2": "ca mukhatuṇḍakañca kharaṃ hoti, kukkuṭapotakā paripākaṃ gacchanti, kapālassa tanukattā",
  "atk-vin01a0:640_3": "bahiddhā āloko anto paññāyati. Atha te kukkuṭapotakā “ciraṃ vata mayaṃ saṅkuṭitahatthapādā",
  "atk-vin01a0:640_4": "sambādhe sayimha, ayañca bahi āloko dissati, ettha dāni no sukhavihāro bhavissatī”ti",
  "atk-vin01a0:640_5": "nikkhamitukāmā hutvā kapālaṃ pādena paharanti, gīvaṃ pasārenti. Tato taṃ kapālaṃ",
  "atk-vin01a0:640_6": "dvedhā bhijjati, kukkuṭapotakā pakkhe vidhunantā taṅkhaṇānurūpaṃ viravantā nikkhamanti.",
  "atk-vin01a0:640_7": "Evaṃ nikkhamantānañca nesaṃ yo paṭhamataraṃ nikkhamati so ‘jeṭṭho’ti vuccati. Tasmā",
  "atk-vin01a0:640_8": "bhagavā tāya upamāya attano jeṭṭhakabhāvaṃ sādhetukāmo brāhmaṇaṃ pucchi – “yo nu",
  "atk-vin01a0:640_9": "kho tesaṃ kukkuṭacchāpakānaṃ…pe… kinti svassa vacanīyo”ti. Tattha kukkuṭacchāpakānanti",
  "atk-vin01a0:640_10": "kukkuṭapotakānaṃ. Kinti svassa vacanīyoti so kinti vacanīyo assa, kinti vattabbo",
  "atk-vin01a0:640_11": "bhaveyya jeṭṭho vā kaniṭṭho vāti. Sesaṃ uttānatthameva.",
  "atk-vin01a0:641_0": "Tato brāhmaṇo āha – “jeṭṭhotissa bho gotama vacanīyo”ti. Bho, gotama, so jeṭṭho iti",
  "atk-vin01a0:641_1": "assa vacanīyo. Kasmāti ce? So hi nesaṃ jeṭṭho, tasmā so nesaṃ vuḍḍhataroti attho.",
  "atk-vin01a0:641_2": "Athassa bhagavā opammaṃ sampaṭipādento āha – “evameva kho ahaṃ brāhmaṇā”tiādi. Yathā",
  "atk-vin01a0:641_3": "so kukkuṭacchāpako jeṭṭhoti saṅkhyaṃ gacchati; evaṃ ahampi avijjāgatāya pajāya. Avijjāgatāyāti",
  "atk-vin01a0:641_4": "avijjā vuccati aññāṇaṃ, tattha gatāya. Pajāyāti sattādhivacanametaṃ. Tasmā ettha",
  "atk-vin01a0:641_5": "avijjaṇḍakosassa anto paviṭṭhesu sattesūti evaṃ attho daṭṭhabbo. Aṇḍabhūtāyāti aṇḍe",
  "atk-vin01a0:641_6": "bhūtāya jātāya sañjātāya. Yathā hi aṇḍe nibbattā ekacce sattā aṇḍabhūtāti vuccanti;",
  "atk-vin01a0:641_7": "evamayaṃ sabbāpi pajā avijjaṇḍakose nibbattattā aṇḍabhūtāti vuccati. Pariyonaddhāyāti",
  "atk-vin01a0:641_8": "tena avijjaṇḍakosena samantato onaddhāya baddhāya veṭhitāya. Avijjaṇḍakosaṃ padāletvāti",
  "atk-vin01a0:641_9": "taṃ avijjāmayaṃ aṇḍakosaṃ bhinditvā. Ekova loketi sakalepi lokasannivāse ahameva",
  "atk-vin01a0:641_10": "eko adutiyo. Anuttaraṃ sammāsambodhiṃ abhisambuddhoti anuttaranti uttaravirahitaṃ",
  "atk-vin01a0:641_11": "sabbaseṭṭhaṃ. Sammāsambodhinti sammā sāmañca bodhiṃ; atha vā pasatthaṃ sundarañca",
  "atk-vin01a0:641_12": "bodhiṃ; bodhīti rukkhopi maggopi sabbaññutaññāṇampi nibbānampi vuccati. “Bodhirukkhamūle",
  "atk-vin01a0:641_13": "paṭhamābhisambuddho”ti ca “antarā ca gayaṃ antarā ca bodhi”nti ca āgataṭṭhānesu hi",
  "atk-vin01a0:641_14": "rukkho bodhīti vuccati. “Bodhi vuccati catūsu maggesu ñāṇa”nti āgataṭṭhāne maggo.",
  "atk-vin01a0:641_15": "“Pappoti bodhiṃ varabhūrimedhaso”ti āgataṭṭhāne sabbaññutaññāṇaṃ. “Patvāna bodhiṃ",
  "atk-vin01a0:641_16": "amataṃ asaṅkhata”nti āgataṭṭhāne nibbānaṃ. Idha pana bhagavato arahattamaggañāṇaṃ",
  "atk-vin01a0:641_17": "adhippetaṃ. Sabbaññutaññāṇantipi vadanti. Aññesaṃ arahattamaggo anuttarā bodhi hoti,",
  "atk-vin01a0:641_18": "na hotīti? Na hoti. Kasmā? Asabbaguṇadāyakattā. Tesañhi kassaci arahattamaggo arahattaphalameva",
  "atk-vin01a0:641_19": "deti, kassaci tisso vijjā, kassaci cha abhiññā, kassaci catasso paṭisambhidā, kassaci",
  "atk-vin01a0:641_20": "sāvakapāramiñāṇaṃ. Paccekabuddhānampi paccekabodhiñāṇameva deti. Buddhānaṃ pana sabbaguṇasampattiṃ",
  "atk-vin01a0:641_21": "deti, abhiseko viya rañño sabbalokissariyabhāvaṃ. Tasmā aññassa kassacipi anuttarā",
  "atk-vin01a0:641_22": "bodhi na hotīti. Abhisambuddhoti abbhaññāsiṃ paṭivijjhiṃ; pattomhi adhigatomhīti vuttaṃ hoti.",
  "atk-vin01a0:642_0": "Idāni yadetaṃ bhagavatā “evameva kho ahaṃ brāhmaṇā”ti ādinā nayena vuttaṃ opammasampaṭipādanaṃ,",
  "atk-vin01a0:642_1": "taṃ evamatthena saddhiṃ saṃsanditvā veditabbaṃ. Yathā hi tassā kukkuṭiyā attano aṇḍesu",
  "atk-vin01a0:642_2": "adhisayanāditividhakiriyākaraṇaṃ; evaṃ bodhipallaṅke nisinnassa bodhisattabhūtassa",
  "atk-vin01a0:642_3": "bhagavato attano cittasantāne aniccaṃ dukkhaṃ anattāti tividhānupassanākaraṇaṃ. Kukkuṭiyā",
  "atk-vin01a0:642_4": "tividhakiriyāsampādanena aṇḍānaṃ apūtibhāvo viya bodhisattabhūtassa bhagavato tividhānupassanāsampādanena",
  "atk-vin01a0:642_5": "vipassanāñāṇassa aparihāni. Kukkuṭiyā tividhakiriyākaraṇena aṇḍānaṃ allasinehapariyādānaṃ",
  "atk-vin01a0:642_6": "viya bodhisattabhūtassa bhagavato tividhānupassanāsampādanena bhavattayānugatanikantisinehapariyādānaṃ.",
  "atk-vin01a0:642_7": "Kukkuṭiyā tividhakiriyākaraṇena aṇḍakapālānaṃ tanubhāvo viya bodhisattabhūtassa bhagavato",
  "atk-vin01a0:642_8": "tividhānupassanāsampādanena avijjaṇḍakosassa tanubhāvo. Kukkuṭiyā tividhakiriyākaraṇena",
  "atk-vin01a0:642_9": "kukkuṭacchāpakassa pādanakhasikhātuṇḍakānaṃ thaddhakharabhāvo viya bodhisattabhūtassa",
  "atk-vin01a0:642_10": "bhagavato tividhānupassanāsampādanena vipassanāñāṇassa tikkhakharavippasannasūrabhāvo.",
  "atk-vin01a0:642_11": "Kukkuṭiyā tividhakiriyākaraṇena kukkuṭacchāpakassa paripākakālo viya bodhisattabhūtassa",
  "atk-vin01a0:642_12": "bhagavato tividhānupassanāsampādanena vipassanāñāṇassa paripākakālo vaḍḍhitakālo",
  "atk-vin01a0:642_13": "gabbhaggahaṇakālo veditabbo.",
  "atk-vin01a0:643_0": "Tato kukkuṭiyā tividhakiriyākaraṇena kukkuṭacchāpakassa pādanakhasikhāya vā mukhatuṇḍakena",
  "atk-vin01a0:643_1": "vā aṇḍakosaṃ padāletvā pakkhe papphoṭetvā sotthinā abhinibbhidākālo viya bodhisattabhūtassa",
  "atk-vin01a0:643_2": "bhagavato tividhānupassanāsampādanena vipassanāñāṇaṃ gabbhaṃ gaṇhāpetvā anupubbādhigatena",
  "atk-vin01a0:643_3": "arahattamaggena avijjaṇḍakosaṃ padāletvā abhiññāpakkhe papphoṭetvā sotthinā sakalabuddhaguṇasacchikatakālo veditabboti.",
  "atk-vin01a0:644_0": "Svāhaṃ brāhmaṇa jeṭṭho seṭṭho lokassāti so ahaṃ brāhmaṇa yathā tesaṃ kukkuṭapotakānaṃ",
  "atk-vin01a0:644_1": "paṭhamataraṃ aṇḍakosaṃ padāletvā abhinibbhido kukkuṭapotako jeṭṭho hoti; evaṃ avijjāgatāya",
  "atk-vin01a0:644_2": "pajāya taṃ avijjaṇḍakosaṃ padāletvā paṭhamataraṃ ariyāya jātiyā jātattā jeṭṭho vuḍḍhataroti",
  "atk-vin01a0:644_3": "saṅkhyaṃ gato. Sabbaguṇehi pana appaṭisamattā seṭṭhoti.",
  "atk-vin01a0:645_0": "Evaṃ bhagavā attano anuttaraṃ jeṭṭhaseṭṭhabhāvaṃ brāhmaṇassa pakāsetvā idāni yāya",
  "atk-vin01a0:645_1": "paṭipadāya taṃ adhigato taṃ paṭipadaṃ pubbabhāgato pabhuti dassetuṃ “āraddhaṃ kho",
  "atk-vin01a0:645_2": "pana me brāhmaṇā”tiādimāha. Imaṃ vā bhagavato anuttaraṃ jeṭṭhaseṭṭhabhāvaṃ sutvā",
  "atk-vin01a0:645_3": "brāhmaṇassa cittamevamuppannaṃ – “kāya nu kho paṭipadāya imaṃ patto”ti. Tassa cittamaññāya",
  "atk-vin01a0:645_4": "“imāyāhaṃ paṭipadāya imaṃ anuttaraṃ jeṭṭhaseṭṭhabhāvaṃ patto”ti dassento evamāha.",
  "atk-vin01a0:645_5": "Tattha āraddhaṃ kho pana me brāhmaṇa vīriyaṃ ahosīti brāhmaṇa, na mayā ayaṃ anuttaro",
  "atk-vin01a0:645_6": "jeṭṭhaseṭṭhabhāvo kusītena muṭṭhassatinā sāraddhakāyena vikkhittacittena adhigato,",
  "atk-vin01a0:645_7": "apica kho tadadhigamāya āraddhaṃ kho pana me vīriyaṃ ahosi, bodhimaṇḍe nisinnena",
  "atk-vin01a0:645_8": "mayā caturaṅgasamannāgataṃ vīriyaṃ āraddhaṃ ahosi, paggahitaṃ asithilappavattitanti",
  "atk-vin01a0:645_9": "vuttaṃ hoti. Āraddhattāyeva ca me taṃ asallīnaṃ ahosi. Na kevalañca vīriyameva, satipi",
  "atk-vin01a0:645_10": "me ārammaṇābhimukhībhāvena upaṭṭhitā ahosi. Upaṭṭhitattāyeva ca asammuṭṭhā. Passaddho",
  "atk-vin01a0:645_11": "kāyo asāraddhoti kāyacittapassaddhivasena kāyopi me passaddho ahosi. Tattha yasmā",
  "atk-vin01a0:645_12": "nāmakāye passaddhe rūpakāyopi passaddhoyeva hoti, tasmā nāmakāyo rūpakāyoti avisesetvāva",
  "atk-vin01a0:645_13": "passaddho kāyoti vuttaṃ. Asāraddhoti so ca kho passaddhattāyeva asāraddho, vigatadarathoti",
  "atk-vin01a0:645_14": "vuttaṃ hoti. Samāhitaṃ cittaṃ ekagganti cittampi me sammā āhitaṃ suṭṭhu ṭhapitaṃ",
  "atk-vin01a0:645_15": "appitaṃ viya ahosi; samāhitattā eva ca ekaggaṃ acalaṃ nipphandananti. Ettāvatā jhānassa",
  "atk-vin01a0:645_16": "pubbabhāgapaṭipadā kathitā hoti.",
  "atk-vin01a0:646": "Paṭhamajjhānakathā",
  "atk-vin01a0:647_0": "Idāni imāya paṭipadāya adhigataṃ paṭhamajjhānaṃ ādiṃ katvā vijjattayapariyosānaṃ",
  "atk-vin01a0:647_1": "visesaṃ dassento “so kho aha”nti ādimāha. Tattha vivicceva kāmehi vivicca akusalehi",
  "atk-vin01a0:647_2": "dhammehītiādīnaṃ kiñcāpi “tattha katame kāmā? Chando kāmo, rāgo kāmo, chandarāgo",
  "atk-vin01a0:647_3": "kāmo; saṅkappo kāmo, rāgo kāmo, saṅkapparāgo kāmo – ime vuccanti kāmā. Tattha katame",
  "atk-vin01a0:647_4": "akusalā dhammā? Kāmacchando…pe… vicikicchā – ime vuccanti akusalā dhammā. Iti imehi",
  "atk-vin01a0:647_5": "ca kāmehi imehi ca akusalehi dhammehi vivitto hoti pavivitto, tena vuccati – ‘vivicceva",
  "atk-vin01a0:647_6": "kāmehi vivicca akusalehi dhammehī”’tiādinā nayena vibhaṅgeyeva attho vutto. Tathāpi",
  "atk-vin01a0:647_7": "aṭṭhakathānayaṃ vinā na suṭṭhu pākaṭoti aṭṭhakathānayeneva naṃ pakāsayissāma.",
  "atk-vin01a0:648_0": "Seyyathidaṃ – vivicceva kāmehīti kāmehi viviccitvā vinā hutvā apasakketvā. Yo panāyamettha",
  "atk-vin01a0:648_1": "evakāro, so niyamatthoti veditabbo. Yasmā ca niyamattho, tasmā tasmiṃ paṭhamajjhānaṃ",
  "atk-vin01a0:648_2": "upasampajja viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ",
  "atk-vin01a0:648_3": "kāmapariccāgeneva cassa adhigamaṃ dīpeti. Kathaṃ? “Vivicceva kāmehī”ti evañhi niyame",
  "atk-vin01a0:648_4": "kariyamāne idaṃ paññāyati. Nūnimassa jhānassa kāmā paṭipakkhabhūtā, yesu sati idaṃ",
  "atk-vin01a0:648_5": "na pavattati, andhakāre sati padīpo viya, tesaṃ pariccāgeneva cassa adhigamo hoti,",
  "atk-vin01a0:648_6": "orimatīrapariccāgena pārimatīrasseva, tasmā niyamaṃ karotīti.",
  "atk-vin01a0:649_0": "Tattha siyā – “kasmā panesa pubbapadeyeva vutto na uttarapade, kiṃ akusalehi dhammehi",
  "atk-vin01a0:649_1": "aviviccāpi jhānaṃ upasampajja vihareyyā”ti? Na kho panetaṃ evaṃ daṭṭhabbaṃ. Tannissaraṇato",
  "atk-vin01a0:649_2": "hi pubbapadeeva esa vutto. Kāmadhātusamatikkamanato hi kāmarāgapaṭipakkhato ca idaṃ",
  "atk-vin01a0:649_3": "jhānaṃ kāmānameva nissaraṇaṃ. Yathāha – “kāmānametaṃ nissaraṇaṃ, yadidaṃ nekkhamma”nti.",
  "atk-vin01a0:649_4": "Uttarapadepi pana yathā “idheva, bhikkhave, paṭhamo samaṇo, idha dutiyo samaṇo”ti",
  "atk-vin01a0:649_5": "ettha evakāro ānetvā vuccati, evaṃ vattabbo. Na hi sakkā ito aññehipi nīvaraṇasaṅkhātehi",
  "atk-vin01a0:649_6": "akusalehi dhammehi avivicca jhānaṃ upasampajja viharituṃ. Tasmā “vivicceva kāmehi",
  "atk-vin01a0:649_7": "vivicceva akusalehi dhammehī”ti evaṃ padadvayepi esa daṭṭhabbo. Padadvayepi ca kiñcāpi",
  "atk-vin01a0:649_8": "“viviccā”ti iminā sādhāraṇavacanena tadaṅgavivekādayo kāyavivekādayo ca sabbepi vivekā",
  "atk-vin01a0:649_9": "saṅgahaṃ gacchanti. Tathāpi kāyaviveko, cittaviveko, vikkhambhanavivekoti tayo eva",
  "atk-vin01a0:649_10": "idha daṭṭhabbā. “Kāmehī”ti iminā pana padena ye ca niddese “katame vatthukāmā manāpiyā",
  "atk-vin01a0:649_11": "rūpā”tiādinā nayena vatthukāmā vuttā, ye ca tattheva vibhaṅge ca “chando kāmo”tiādinā",
  "atk-vin01a0:649_12": "nayena kilesakāmā vuttā, te sabbepi saṅgahitā icceva daṭṭhabbā. Evañhi sati “vivicceva",
  "atk-vin01a0:649_13": "kāmehī”ti vatthukāmehipi viviccevāti attho yujjati. Tena kāyaviveko vutto hoti.",
  "atk-vin01a0:650_0": "Vivicca akusalehi dhammehīti kilesakāmehi sabbākusalehi dhammehi vā viviccāti attho",
  "atk-vin01a0:650_1": "yujjati. Tena cittaviveko vutto hoti. Purimena cettha vatthukāmehi vivekavacanatoyeva",
  "atk-vin01a0:650_2": "kāmasukhapariccāgo, dutiyena kilesakāmehi vivekavacanato nekkhammasukhapariggaho",
  "atk-vin01a0:650_3": "vibhāvito hoti. Evaṃ vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ,",
  "atk-vin01a0:650_4": "dutiyena saṃkilesappahānaṃ; paṭhamena lolabhāvassa hetupariccāgo, dutiyena bālabhāvassa;",
  "atk-vin01a0:650_5": "paṭhamena ca payogasuddhi, dutiyena āsayaposanaṃ vibhāvitaṃ hotīti viññātabbaṃ. Esa",
  "atk-vin01a0:650_6": "tāva nayo “kāmehī”ti ettha vuttakāmesu vatthukāmapakkhe.",
  "atk-vin01a0:651_0": "Kilesakāmapakkhe pana chandoti ca rāgoti ca evamādīhi anekabhedo kāmacchandoyeva",
  "atk-vin01a0:651_1": "kāmoti adhippeto. So ca akusalapariyāpannopi samāno, “tattha katamo kāmachando kāmo”tiādinā",
  "atk-vin01a0:651_2": "nayena vibhaṅge jhānapaṭipakkhato visuṃ vutto. Kilesakāmattā vā purimapade vutto,",
  "atk-vin01a0:651_3": "akusalapariyāpannattā dutiyapade. Anekabhedato cassa kāmatoti avatvā kāmehīti vuttaṃ.",
  "atk-vin01a0:651_4": "Aññesampi ca dhammānaṃ akusalabhāve vijjamāne “tattha katame akusalā dhammā kāmacchando”tiādinā",
  "atk-vin01a0:651_5": "nayena vibhaṅge uparijhānaṅgapaccanīkapaṭipakkhabhāvadassanato nīvaraṇāneva vuttāni.",
  "atk-vin01a0:651_6": "Nīvaraṇāni hi jhānaṅgapaccanīkāni, tesaṃ jhānaṅgāneva paṭipakkhāni, viddhaṃsakānīti",
  "atk-vin01a0:651_7": "vuttaṃ hoti. Tathā hi “samādhi kāmacchandassa paṭipakkho, pīti byāpādassa, vitakko",
  "atk-vin01a0:651_8": "thinamiddhassa, sukhaṃ uddhaccakukkuccassa, vicāro vicikicchāyā”ti peṭake vuttaṃ.",
  "atk-vin01a0:652_0": "Evamettha “vivicceva kāmehī”ti iminā kāmacchandassa vikkhambhanaviveko vutto hoti.",
  "atk-vin01a0:652_1": "“Vivicca akusalehi dhammehī”ti iminā pañcannampi nīvaraṇānaṃ. Aggahitaggahaṇena pana",
  "atk-vin01a0:652_2": "paṭhamena kāmacchandassa, dutiyena sesanīvaraṇānaṃ. Tathā paṭhamena tīsu akusalamūlesu",
  "atk-vin01a0:652_3": "pañcakāmaguṇabhedavisayassa lobhassa, dutiyena āghātavatthubhedādivisayānaṃ dosamohānaṃ.",
  "atk-vin01a0:652_4": "Oghādīsu vā dhammesu paṭhamena kāmogha-kāmayoga-kāmāsava-kāmupādāna-abhijjhākāyagantha-kāmarāga-saṃyojanānaṃ,",
  "atk-vin01a0:652_5": "dutiyena avasesaogha-yogāsava-upādāna-gantha-saṃyojanānaṃ. Paṭhamena ca taṇhāya taṃsampayuttakānañca,",
  "atk-vin01a0:652_6": "dutiyena avijjāya taṃsampayuttakānañca. Apica paṭhamena lobhasampayuttaaṭṭhacittuppādānaṃ,",
  "atk-vin01a0:652_7": "dutiyena sesānaṃ catunnaṃ akusalacittuppādānaṃ vikkhambhanaviveko vutto hotīti veditabbo.",
  "atk-vin01a0:652_8": "Ayaṃ tāva “vivicceva kāmehi vivicca akusalehi dhammehī”ti ettha atthappakāsanā.",
  "atk-vin01a0:653_0": "Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassento",
  "atk-vin01a0:653_1": "savitakkaṃ savicārantiādimāha. Tattha vitakkanaṃ vitakko, ūhananti vuttaṃ hoti. Svāyaṃ",
  "atk-vin01a0:653_2": "ārammaṇe cittassa abhiniropanalakkhaṇo, āhananapariyāhananaraso. Tathā hi “tena yogāvacaro",
  "atk-vin01a0:653_3": "ārammaṇaṃ vitakkāhataṃ vitakkapariyāhataṃ karotī”ti vuccati. Ārammaṇe cittassa ānayanapaccupaṭṭhāno.",
  "atk-vin01a0:653_4": "Vicaraṇaṃ vicāro, anusañcaraṇanti vuttaṃ hoti. Svāyaṃ ārammaṇānumajjanalakkhaṇo,",
  "atk-vin01a0:653_5": "tattha sahajātānuyojanaraso, cittassa anuppabandhanapaccupaṭṭhāno. Santepi ca nesaṃ",
  "atk-vin01a0:653_6": "katthaci avippayoge oḷārikaṭṭhena ghaṇṭābhighātasaddo viya cetaso paṭhamābhinipāto",
  "atk-vin01a0:653_7": "vitakko, sukhumaṭṭhena anuravo viya anuppabandho vicāro. Vipphāravā cettha vitakko",
  "atk-vin01a0:653_8": "paripphandanabhāvo cittassa, ākāse uppatitukāmassa pakkhino pakkhavikkhepo viya padumābhimukhapāto",
  "atk-vin01a0:653_9": "viya ca gandhānubandhacetaso bhamarassa. Santavutti vicāro nātiparipphandanabhāvo",
  "atk-vin01a0:653_10": "cittassa, ākāse uppatitassa pakkhino pakkhappasāraṇaṃ viya paribbhamanaṃ viya ca",
  "atk-vin01a0:653_11": "padumābhimukhapatitassa bhamarassa padumassa uparibhāge. So pana nesaṃ viseso paṭhama-dutiyajjhānesu",
  "atk-vin01a0:653_12": "pākaṭo hoti. Iti iminā ca vitakkena iminā ca vicārena saha vattati rukkho viya pupphena",
  "atk-vin01a0:653_13": "ca phalena cāti idaṃ jhānaṃ “savitakkaṃ savicāra”nti vuccati. Vibhaṅge pana “iminā",
  "atk-vin01a0:653_14": "ca vitakkena iminā ca vicārena upeto hoti samupeto”tiādinā nayena puggalādhiṭṭhānā",
  "atk-vin01a0:653_15": "desanā katā. Attho pana tatrāpi evameva daṭṭhabbo.",
  "atk-vin01a0:654_0": "Vivekajanti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto",
  "atk-vin01a0:654_1": "jhānasampayuttadhammarāsīti attho. Tasmā vivekā, tasmiṃ vā viveke jātanti vivekajaṃ.",
  "atk-vin01a0:654_2": "Pītisukhanti ettha pinayatīti pīti, sā sampiyāyanalakkhaṇā kāyacittapīnanarasā, pharaṇarasā",
  "atk-vin01a0:654_3": "vā, odagyapaccupaṭṭhānā. Sukhanaṃ sukhaṃ, suṭṭhu vā khādati khanati ca kāyacittābādhanti",
  "atk-vin01a0:654_4": "sukhaṃ, taṃ sātalakkhaṇaṃ, sampayuttakānaṃ upabrūhanarasaṃ, anuggahapaccupaṭṭhānaṃ.",
  "atk-vin01a0:654_5": "Satipi ca nesaṃ katthaci avippayoge iṭṭhārammaṇapaṭilābhatuṭṭhi pīti, paṭiladdharasānubhavanaṃ",
  "atk-vin01a0:654_6": "sukhaṃ. Yattha pīti tattha sukhaṃ, yattha sukhaṃ tattha na niyamato pīti. Saṅkhārakkhandhasaṅgahitā",
  "atk-vin01a0:654_7": "pīti, vedanākkhandhasaṅgahitaṃ sukhaṃ. Kantārakhinnassa vanantodakadassanasavanesu",
  "atk-vin01a0:654_8": "viya pīti, vanacchāyappavesanaudakaparibhogesu viya sukhaṃ. Tasmiṃ tasmiṃ samaye",
  "atk-vin01a0:654_9": "pākaṭabhāvato cetaṃ vuttanti veditabbaṃ. Ayañca pīti, idañca sukhaṃ, assa jhānassa,",
  "atk-vin01a0:654_10": "asmiṃ vā jhāne atthīti idaṃ jhānaṃ “pītisukha”nti vuccati.",
  "atk-vin01a0:655_0": "Atha vā pīti ca sukhañca pītisukhaṃ, dhammavinayādayo viya. Vivekajaṃ pītisukhamassa",
  "atk-vin01a0:655_1": "jhānassa, asmiṃ vā jhāne atthīti evampi vivekajaṃpītisukhaṃ. Yatheva hi jhānaṃ, evaṃ",
  "atk-vin01a0:655_2": "pītisukhaṃ pettha vivekajameva hoti, tañcassa atthīti tasmā ekapadeneva “vivekajaṃ",
  "atk-vin01a0:655_3": "pītisukha”ntipi vattuṃ yujjati. Vibhaṅge pana “idaṃ sukhaṃ imāya pītiyā sahagata”ntiādinā",
  "atk-vin01a0:655_4": "nayenetaṃ vuttaṃ. Attho pana tatrāpi evameva daṭṭhabbo.",
  "atk-vin01a0:656_0": "Paṭhamanti gaṇanānupubbatā paṭhamaṃ, idaṃ paṭhamaṃ samāpajjatītipi paṭhamaṃ. Paccanīkadhamme",
  "atk-vin01a0:656_1": "jhāpetīti jhānaṃ, iminā yogino jhāyantītipi jhānaṃ, paccanīkadhamme ḍahanti gocaraṃ",
  "atk-vin01a0:656_2": "vā cintentīti attho. Sayaṃ vā taṃ jhāyati upanijjhāyatīti jhānaṃ, teneva upanijjhāyanalakkhaṇanti",
  "atk-vin01a0:656_3": "vuccati. Tadetaṃ ārammaṇūpanijjhānaṃ, lakkhaṇūpanijjhānanti duvidhaṃ hoti. Tattha",
  "atk-vin01a0:656_4": "ārammaṇūpanijjhānanti saha upacārena aṭṭha samāpattiyo vuccanti. Kasmā? Kasiṇādiārammaṇūpanijjhāyanato.",
  "atk-vin01a0:656_5": "Lakkhaṇūpanijjhānanti vipassanāmaggaphalāni vuccanti. Kasmā? Lakkhaṇūpanijjhāyanato.",
  "atk-vin01a0:656_6": "Ettha hi vipassanā aniccalakkhaṇādīni upanijjhāyati, vipassanāya upanijjhāyanakiccaṃ",
  "atk-vin01a0:656_7": "pana maggena sijjhatīti maggo lakkhaṇūpanijjhānanti vuccati. Phalaṃ pana nirodhassa",
  "atk-vin01a0:656_8": "tathalakkhaṇaṃ upanijjhāyatīti lakkhaṇūpanijjhānanti vuccati. Imasmiṃ panatthe ārammaṇūpanijjhānameva",
  "atk-vin01a0:656_9": "jhānanti adhippetaṃ.",
  "atk-vin01a0:657_0": "Etthāha – “katamaṃ pana taṃ jhānaṃ nāma, yaṃ savitakkaṃ savicāraṃ…pe… pītisukhanti",
  "atk-vin01a0:657_1": "evaṃ apadesaṃ arahatī”ti? Vuccate – yathā sadhano saparijanotiādīsu ṭhapetvā dhanañca",
  "atk-vin01a0:657_2": "parijanañca añño apadesāraho hoti, evaṃ ṭhapetvā vitakkādidhamme aññaṃ apadesārahaṃ",
  "atk-vin01a0:657_3": "natthi. Yathā pana sarathā sapatti senāti vutte senaṅgesuyeva senāsammuti, evamidha",
  "atk-vin01a0:657_4": "pañcasu aṅgesuyeva jhānasammuti veditabbā. Katamesu pañcasu? Vitakko, vicāro, pīti,",
  "atk-vin01a0:657_5": "sukhaṃ, cittekaggatāti etesu. Etāneva hissa “savitakkaṃ savicāra”ntiādinā nayena",
  "atk-vin01a0:657_6": "aṅgabhāvena vuttāni. Avuttattā ekaggatā aṅgaṃ na hotīti ce tañca na. Kasmā? Vuttattā",
  "atk-vin01a0:657_7": "eva. Sāpi hi vibhaṅge “jhānanti vitakko vicāro pīti sukhaṃ cittassekaggatā”ti evaṃ",
  "atk-vin01a0:657_8": "vuttāyeva. Tasmā yathā savitakkaṃ savicāranti, evaṃ sacittekaggatanti idha avuttepi",
  "atk-vin01a0:657_9": "iminā vibhaṅgavacanena cittekaggatāpi aṅgamevāti veditabbā. Yena hi adhippāyena bhagavatā",
  "atk-vin01a0:657_10": "uddeso kato, so eva tena vibhaṅgepi pakāsitoti.",
  "atk-vin01a0:658_0": "Upasampajjāti upagantvā, pāpuṇitvāti vuttaṃ hoti. Upasampādayitvā vā, nipphādetvāti",
  "atk-vin01a0:658_1": "vuttaṃ hoti. Vibhaṅge pana “upasampajjāti paṭhamassa jhānassa lābho paṭilābho patti",
  "atk-vin01a0:658_2": "sampatti phusanā samphusanā sacchikiriyā upasampadā”ti vuttaṃ. Tassāpi evamevattho",
  "atk-vin01a0:658_3": "veditabbo. Vihāsinti bodhimaṇḍe nisajjasaṅkhātena iriyāpathavihārena itivuttappakārajhānasamaṅgī",
  "atk-vin01a0:658_4": "hutvā attabhāvassa iriyaṃ vuttiṃ pālanaṃ yapanaṃ yāpanaṃ cāraṃ vihāraṃ abhinipphādesinti",
  "atk-vin01a0:658_5": "attho. Vuttañhetaṃ vibhaṅge – “viharatīti iriyati vattati pāleti yapeti yāpeti carati",
  "atk-vin01a0:658_6": "viharati, tena vuccati viharatī”ti.",
  "atk-vin01a0:659_0": "Kiṃ pana katvā bhagavā imaṃ jhānaṃ upasampajja vihāsīti? Kammaṭṭhānaṃ bhāvetvā. Kataraṃ?",
  "atk-vin01a0:659_1": "Ānāpānassatikammaṭṭhānaṃ. Aññena tadatthikena kiṃ kātabbanti? Aññenapi etaṃ vā kammaṭṭhānaṃ",
  "atk-vin01a0:659_2": "pathavīkasiṇādīnaṃ vā aññataraṃ bhāvetabbaṃ. Tesaṃ bhāvanānayo visuddhimagge vuttanayeneva",
  "atk-vin01a0:659_3": "veditabbo. Idha pana vuccamāne atibhāriyaṃ vinayanidānaṃ hoti, tasmā pāḷiyā atthappakāsanamattameva karomāti.",
  "atk-vin01a0:660": "Paṭhamajjhānakathā niṭṭhitā.",
  "atk-vin01a0:661": "Dutiyajjhānakathā",
  "atk-vin01a0:662_0": "Vitakkavicārānaṃ vūpasamāti vitakkassa ca vicārassa cāti imesaṃ dvinnaṃ vūpasamā",
  "atk-vin01a0:662_1": "samatikkamā; dutiyajjhānakkhaṇe apātubhāvāti vuttaṃ hoti. Tattha kiñcāpi dutiyajjhāne",
  "atk-vin01a0:662_2": "sabbepi paṭhamajjhānadhammā na santi, aññeyeva hi paṭhamajjhāne phassādayo, aññe",
  "atk-vin01a0:662_3": "idha; oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ",
  "atk-vin01a0:662_4": "adhigamo hotīti dīpanatthaṃ “vitakkavicārānaṃ vūpasamā”ti evaṃ vuttanti veditabbaṃ.",
  "atk-vin01a0:662_5": "Ajjhattanti idha niyakajjhattamadhippetaṃ. Vibhaṅge pana “ajjhattaṃ paccatta”nti",
  "atk-vin01a0:662_6": "ettakameva vuttaṃ. Yasmā pana niyakajjhattaṃ adhippetaṃ, tasmā attani jātaṃ attano",
  "atk-vin01a0:662_7": "santāne nibbattanti ayamettha attho.",
  "atk-vin01a0:663_0": "Sampasādananti sampasādanaṃ vuccati saddhā. Sampasādanayogato jhānampi sampasādanaṃ,",
  "atk-vin01a0:663_1": "nīlavaṇṇayogato nīlavatthaṃ viya. Yasmā vā taṃ jhānaṃ sampasādanasamannāgatattā vitakkavicārakkhobhavūpasamanena",
  "atk-vin01a0:663_2": "ceto sampasādayati, tasmāpi sampasādananti vuttaṃ. Imasmiñca atthavikappe sampasādanaṃ",
  "atk-vin01a0:663_3": "cetasoti evaṃ padasambandho veditabbo. Purimasmiṃ pana atthavikappe cetasoti etaṃ",
  "atk-vin01a0:663_4": "ekodibhāvena saddhiṃ yojetabbaṃ. Tatrāyaṃ atthayojanā – eko udetīti ekodi, vitakkavicārehi",
  "atk-vin01a0:663_5": "anajjhārūḷhattā aggo seṭṭho hutvā udetīti attho. Seṭṭhopi hi loke ekoti vuccati.",
  "atk-vin01a0:663_6": "Vitakkavicāravirahato vā eko asahāyo hutvātipi vattuṃ vaṭṭati. Atha vā sampayuttadhamme",
  "atk-vin01a0:663_7": "udāyatīti udi, uṭṭhāpetīti attho. Seṭṭhaṭṭhena eko ca so udi cāti ekodi, samādhissetaṃ",
  "atk-vin01a0:663_8": "adhivacanaṃ. Iti imaṃ ekodiṃ bhāveti vaḍḍhayatīti idaṃ dutiyajjhānaṃ ekodibhāvaṃ.",
  "atk-vin01a0:663_9": "So panāyaṃ ekodi yasmā cetaso, na sattassa na jīvassa, tasmā etaṃ cetaso ekodibhāvanti vuttaṃ.",
  "atk-vin01a0:664_0": "Nanu cāyaṃ saddhā paṭhamajjhānepi atthi, ayañca ekodināmako samādhi; atha kasmā idameva",
  "atk-vin01a0:664_1": "sampasādanaṃ “cetaso ekodibhāvañcā”ti vuttanti? Vuccate – aduñhi paṭhamajjhānaṃ vitakkavicārakkhobhena",
  "atk-vin01a0:664_2": "vīcitaraṅgasamākulamiva jalaṃ na suppasannaṃ hoti, tasmā satiyāpi saddhāya sampasādananti",
  "atk-vin01a0:664_3": "na vuttaṃ. Na suppasannattāyeva cettha samādhipi na suṭṭhu pākaṭo, tasmā ekodibhāvantipi",
  "atk-vin01a0:664_4": "na vuttaṃ. Imasmiṃ pana jhāne vitakkavicārapalibodhābhāvena laddhokāsā balavatī saddhā,",
  "atk-vin01a0:664_5": "balavasaddhāsahāyappaṭilābheneva ca samādhipi pākaṭo; tasmā idameva evaṃ vuttanti",
  "atk-vin01a0:664_6": "veditabbaṃ. Vibhaṅge pana “sampasādananti yā saddhā saddahanā okappanā abhippasādo,",
  "atk-vin01a0:664_7": "cetaso ekodibhāvanti yā cittassa ṭhiti…pe… sammāsamādhī”ti ettakameva vuttaṃ. Evaṃ",
  "atk-vin01a0:664_8": "vuttena panetena saddhiṃ ayaṃ atthavaṇṇanā yathā na virujjhati aññadatthu saṃsandati",
  "atk-vin01a0:664_9": "ceva sameti ca evaṃ veditabbā.",
  "atk-vin01a0:665_0": "Avitakkaṃ avicāranti bhāvanāya pahīnattā etasmiṃ etassa vā vitakko natthīti avitakkaṃ.",
  "atk-vin01a0:665_1": "Imināva nayena avicāraṃ. Vibhaṅgepi vuttaṃ “iti ayañca vitakko ayañca vicāro santā",
  "atk-vin01a0:665_2": "honti samitā vūpasantā atthaṅgatā abbhatthaṅgatā appitā byappitā sositā visositā",
  "atk-vin01a0:665_3": "byantīkatā, tena vuccati avitakkaṃ avicāra”nti.",
  "atk-vin01a0:666_0": "Etthāha – nanu ca “vitakkavicārānaṃ vūpasamāti imināpi ayamattho siddho, atha kasmā",
  "atk-vin01a0:666_1": "puna vuttaṃ avitakkaṃ avicāra”nti? Vuccate – evametaṃ siddho vāyamattho, na panetaṃ",
  "atk-vin01a0:666_2": "tadatthadīpakaṃ; nanu avocumha – “oḷārikassa pana oḷārikassa aṅgassa samatikkamā",
  "atk-vin01a0:666_3": "paṭhamajjhānato paresaṃ dutiyajjhānādīnaṃ adhigamo hotīti dīpanatthaṃ vitakkavicārānaṃ",
  "atk-vin01a0:666_4": "vūpasamāti evaṃ vutta”nti.",
  "atk-vin01a0:667_0": "Apica vitakkavicārānaṃ vūpasamā idaṃ sampasādanaṃ, na kilesakālusiyassa. Vitakkavicārānañca",
  "atk-vin01a0:667_1": "vūpasamā ekodibhāvaṃ na upacārajjhānamiva nīvaraṇappahānā, na paṭhamajjhānamiva ca",
  "atk-vin01a0:667_2": "aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ. Tathā",
  "atk-vin01a0:667_3": "vitakkavicārānaṃ vūpasamā idaṃ avitakkaavicāraṃ, na tatiyacatutthajjhānāni viya cakkhuviññāṇādīni",
  "atk-vin01a0:667_4": "viya ca abhāvāti evaṃ avitakkaavicārabhāvassa hetuparidīpakañca, na vitakkavicārābhāvamattaparidīpakaṃ.",
  "atk-vin01a0:667_5": "Vitakkavicārābhāvamattaparidīpakameva pana “avitakkaṃ avicāra”nti idaṃ vacanaṃ, tasmā",
  "atk-vin01a0:667_6": "purimaṃ vatvāpi puna vattabbamevāti.",
  "atk-vin01a0:668_0": "Samādhijanti paṭhamajjhānasamādhito sampayuttasamādhito vā jātanti attho. Tattha",
  "atk-vin01a0:668_1": "kiñcāpi paṭhamampi sampayuttasamādhito jātaṃ, atha kho ayameva “samādhī”ti vattabbataṃ",
  "atk-vin01a0:668_2": "arahati vitakkavicārakkhobhavirahena ativiya acalattā suppasannattā ca. Tasmā imassa",
  "atk-vin01a0:668_3": "vaṇṇabhaṇanatthaṃ idameva “samādhija”nti vuttaṃ. Pītisukhanti idaṃ vuttanayameva.",
  "atk-vin01a0:669_0": "Dutiyanti gaṇanānupubbato dutiyaṃ, idaṃ dutiyaṃ samāpajjatītipi dutiyaṃ. Jhānanti",
  "atk-vin01a0:669_1": "ettha pana yathā paṭhamajjhānaṃ vitakkādīhi pañcaṅgikaṃ hoti, evamidaṃ sampasādādīhi",
  "atk-vin01a0:669_2": "“caturaṅgika”nti veditabbaṃ. Yathāha – “jhānanti sampasādo, pīti, sukhaṃ, cittassekaggatā”ti.",
  "atk-vin01a0:669_3": "Pariyāyoyeva ceso. Sampasādanaṃ pana ṭhapetvā nippariyāyena tivaṅgikamevetaṃ hoti.",
  "atk-vin01a0:669_4": "Yathāha – “katamaṃ tasmiṃ samaye tivaṅgikaṃ jhānaṃ hoti? Pīti, sukhaṃ, cittassekaggatā”ti.",
  "atk-vin01a0:669_5": "Sesaṃ vuttanayamevāti.",
  "atk-vin01a0:670": "Dutiyajjhānakathā niṭṭhitā.",
  "atk-vin01a0:671": "Tatiyajjhānakathā",
  "atk-vin01a0:672_0": "Pītiyā ca virāgāti ettha vuttatthāyeva pīti. Virāgoti tassā jigucchanaṃ vā samatikkamo",
  "atk-vin01a0:672_1": "vā. Ubhinnamantarā “ca” saddo sampiṇḍanattho, so hi vūpasamaṃ vā sampiṇḍeti vitakkavicāravūpasamaṃ",
  "atk-vin01a0:672_2": "vā. Tattha yadā vūpasamameva sampiṇḍeti, tadā pītiyā virāgā ca, kiñca bhiyyo vūpasamā",
  "atk-vin01a0:672_3": "cāti evaṃ yojanā veditabbā. Imissā ca yojanāyaṃ virāgo jigucchanattho hoti. Tasmā",
  "atk-vin01a0:672_4": "pītiyā jigucchanā ca vūpasamā cāti ayamattho daṭṭhabbo. Yadā pana vitakkavicāravūpasamaṃ",
  "atk-vin01a0:672_5": "sampiṇḍeti, tadā pītiyā ca virāgā, kiñca bhiyyo vitakkavicārānañca vūpasamāti evaṃ",
  "atk-vin01a0:672_6": "yojanā veditabbā. Imissā ca yojanāyaṃ virāgo samatikkamanattho hoti. Tasmā pītiyā",
  "atk-vin01a0:672_7": "ca samatikkamā, vitakkavicārānañca vūpasamāti ayamattho daṭṭhabbo.",
  "atk-vin01a0:673_0": "Kāmañcete vitakkavicārā dutiyajjhāneyeva vūpasantā imassa pana jhānassa maggaparidīpanatthaṃ",
  "atk-vin01a0:673_1": "vaṇṇabhaṇanatthañcetaṃ vuttaṃ. “Vitakkavicārānaṃ vūpasamā”ti hi vutte idaṃ paññāyati",
  "atk-vin01a0:673_2": "– “nūna vitakkavicāravūpasamo maggo imassa jhānassā”ti. Yathā ca tatiye ariyamagge",
  "atk-vin01a0:673_3": "appahīnānampi sakkāyadiṭṭhādīnaṃ “pañcannaṃ orambhāgiyānaṃ saṃyojanānaṃ pahānā”ti",
  "atk-vin01a0:673_4": "evaṃ pahānaṃ vuccamānaṃ vaṇṇabhaṇanaṃ hoti tadadhigamāya ussukānaṃ ussāhajanakaṃ;",
  "atk-vin01a0:673_5": "evamevaṃ idha avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti.",
  "atk-vin01a0:673_6": "Tenāyamattho vutto – “pītiyā ca samatikkamā, vitakkavicārānañca vūpasamā”ti.",
  "atk-vin01a0:674_0": "Upekkhako ca vihāsinti ettha upapattito ikkhatīti upekkhā, samaṃ passati, apakkhapatitāva",
  "atk-vin01a0:674_1": "hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī",
  "atk-vin01a0:674_2": "“upekkhako”ti vuccati. Upekkhā pana dasavidhā hoti – chaḷaṅgupekkhā, brahmavihārupekkhā,",
  "atk-vin01a0:674_3": "bojjhaṅgupekkhā, vīriyupekkhā, saṅkhārupekkhā, vedanupekkhā, vipassanupekkhā, tatramajjhattupekkhā,",
  "atk-vin01a0:674_4": "jhānupekkhā, pārisuddhupekkhāti. Evamayaṃ dasavidhāpi tattha tattha āgatanayato bhūmipuggalacittārammaṇato,",
  "atk-vin01a0:674_5": "khandhasaṅgaha-ekakkhaṇakusalattikasaṅkhepavasena ca aṭṭhasāliniyā dhammasaṅgahaṭṭhakathāya",
  "atk-vin01a0:674_6": "vuttanayeneva veditabbā. Idha pana vuccamānā vinayanidānaṃ atibhāriyaṃ karotīti na",
  "atk-vin01a0:674_7": "vuttā. Lakkhaṇādito pana idha adhippetupekkhā majjhattalakkhaṇā, anābhogarasā, abyāpārapaccupaṭṭhānā,",
  "atk-vin01a0:674_8": "pītivirāgapadaṭṭhānāti.",
  "atk-vin01a0:675_0": "Etthāha – nanu cāyaṃ atthato tatramajjhattupekkhāva hoti, sā ca paṭhamadutiyajjhānesupi",
  "atk-vin01a0:675_1": "atthi, tasmā tatrāpi “upekkhako ca vihāsi”nti evamayaṃ vattabbā siyā, sā kasmā na",
  "atk-vin01a0:675_2": "vuttāti? Aparibyattakiccato. Aparibyattañhi tassā tattha kiccaṃ, vitakkādīhi abhibhūtattā.",
  "atk-vin01a0:675_3": "Idha panāyaṃ vitakkavicārapītīhi anabhibhūtattā ukkhittasirā viya hutvā paribyattakiccā",
  "atk-vin01a0:675_4": "jātā, tasmā vuttāti.",
  "atk-vin01a0:676": "Niṭṭhitā “upekkhako ca vihāsi”nti etassa sabbaso atthavaṇṇanā.",
  "atk-vin01a0:677_0": "Idāni sato ca sampajānoti ettha saratīti sato, sampajānātīti sampajāno. Puggalena",
  "atk-vin01a0:677_1": "sati ca sampajaññañca vuttaṃ. Tattha saraṇalakkhaṇā sati, asammussanarasā, ārakkhapaccupaṭṭhānā;",
  "atk-vin01a0:677_2": "asammohalakkhaṇaṃ sampajaññaṃ, tīraṇarasaṃ, pavicayapaccupaṭṭhānaṃ. Tattha kiñcāpi",
  "atk-vin01a0:677_3": "idaṃ satisampajaññaṃ purimajjhānesupi atthi, muṭṭhassatissa hi asampajānassa upacārajjhānamattampi",
  "atk-vin01a0:677_4": "na sampajjati, pageva appanā; oḷārikattā pana tesaṃ jhānānaṃ bhūmiyaṃ viya purisassa",
  "atk-vin01a0:677_5": "cittassa gati sukhā hoti, abyattaṃ tattha satisampajaññakiccaṃ. Oḷārikaṅgappahānena",
  "atk-vin01a0:677_6": "pana sukhumattā imassa jhānassa purisassa khuradhārāyaṃ viya satisampajaññakiccapariggahitāyeva",
  "atk-vin01a0:677_7": "cittassa gati icchitabbāti idheva vuttaṃ. Kiñca bhiyyo? Yathāpi dhenupago vaccho",
  "atk-vin01a0:677_8": "dhenuto apanīto arakkhiyamāno punadeva dhenuṃ upagacchati; evamidaṃ tatiyajjhānasukhaṃ",
  "atk-vin01a0:677_9": "pītito apanītampi satisampajaññārakkhena arakkhiyamānaṃ punadeva pītiṃ upagaccheyya",
  "atk-vin01a0:677_10": "pītisampayuttameva siyā. Sukhe vāpi sattā rajjanti, idañca atimadhuraṃ sukhaṃ, tato",
  "atk-vin01a0:677_11": "paraṃ sukhābhāvā. Satisampajaññānubhāvena panettha sukhe asārajjanā hoti, no aññathāti",
  "atk-vin01a0:677_12": "imampi atthavisesaṃ dassetuṃ idaṃ idheva vuttanti veditabbaṃ.",
  "atk-vin01a0:678_0": "Idāni sukhañca kāyena paṭisaṃvedesinti ettha kiñcāpi tatiyajjhānasamaṅgino sukhappaṭisaṃvedanābhogo",
  "atk-vin01a0:678_1": "natthi, evaṃ santepi yasmā tassa nāmakāyena sampayuttaṃ sukhaṃ, yaṃ vā taṃ nāmakāyasampayuttaṃ",
  "atk-vin01a0:678_2": "sukhaṃ, taṃsamuṭṭhānenassa yasmā atipaṇītena rūpena rūpakāyo phuṭo, yassa phuṭattā",
  "atk-vin01a0:678_3": "jhānā vuṭṭhitopi sukhaṃ paṭisaṃvedeyya, tasmā etamatthaṃ dassento “sukhañca kāyena",
  "atk-vin01a0:678_4": "paṭisaṃvedesi”nti āha.",
  "atk-vin01a0:679_0": "Idāni yaṃ taṃ ariyā ācikkhanti upekkhako satimā sukhavihārīti ettha yaṃjhānahetu",
  "atk-vin01a0:679_1": "yaṃjhānakāraṇā taṃ tatiyajjhānasamaṅgīpuggalaṃ buddhādayo ariyā ācikkhanti desenti",
  "atk-vin01a0:679_2": "paññapenti paṭṭhapenti vivaranti vibhajanti uttānīkaronti pakāsenti, pasaṃsantīti",
  "atk-vin01a0:679_3": "adhippāyo. Kinti? “Upekkhako satimā sukhavihārī”ti. Taṃ tatiyaṃ jhānaṃ upasampajja",
  "atk-vin01a0:679_4": "vihāsinti evamettha yojanā veditabbā.",
  "atk-vin01a0:680_0": "Kasmā pana taṃ te evaṃ pasaṃsantīti? Pasaṃsārahato. Ayañhi yasmā atimadhurasukhe",
  "atk-vin01a0:680_1": "sukhapāramippattepi tatiyajjhāne upekkhako, na tattha sukhābhisaṅgena ākaḍḍhīyati,",
  "atk-vin01a0:680_2": "yathā ca pīti na uppajjati; evaṃ upaṭṭhitassatitāya satimā. Yasmā ca ariyakantaṃ",
  "atk-vin01a0:680_3": "ariyajanasevitameva ca asaṃkiliṭṭhaṃ sukhaṃ nāmakāyena paṭisaṃvedeti, tasmā pasaṃsāraho.",
  "atk-vin01a0:680_4": "Iti pasaṃsārahato naṃ ariyā te evaṃ pasaṃsāhetubhūte guṇe pakāsentā “upekkhako satimā",
  "atk-vin01a0:680_5": "sukhavihārī”ti evaṃ pasaṃsantīti veditabbaṃ.",
  "atk-vin01a0:681_0": "Tatiyanti gaṇanānupubbato tatiyaṃ. Idaṃ tatiyaṃ samāpajjatītipi tatiyaṃ. Jhānanti",
  "atk-vin01a0:681_1": "ettha ca yathā dutiyaṃ sampasādādīhi caturaṅgikaṃ; evamidaṃ upekkhādīhi pañcaṅgikaṃ.",
  "atk-vin01a0:681_2": "Yathāha – “jhānanti upekkhā sati sampajaññaṃ sukhaṃ cittassa ekaggatā”ti. Pariyāyoyeva",
  "atk-vin01a0:681_3": "ceso. Upekkhāsatisampajaññāni pana ṭhapetvā nippariyāyena duvaṅgikamevetaṃ hoti.",
  "atk-vin01a0:681_4": "Yathāha – “katamaṃ tasmiṃ samaye duvaṅgikaṃ jhānaṃ hoti? Sukhaṃ, cittassekaggatā”ti.",
  "atk-vin01a0:681_5": "Sesaṃ vuttanayamevāti.",
  "atk-vin01a0:682": "Tatiyajjhānakathā niṭṭhitā.",
  "atk-vin01a0:683": "Catutthajjhānakathā",
  "atk-vin01a0:684_0": "Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.",
  "atk-vin01a0:684_1": "Pubbevāti tañca kho pubbeva, na catutthajjhānakkhaṇe. Somanassadomanassānaṃ atthaṅgamāti",
  "atk-vin01a0:684_2": "cetasikasukhassa ca cetasikadukkhassa cāti imesampi dvinnaṃ pubbeva atthaṅgamā pahānā",
  "atk-vin01a0:684_3": "icceva vuttaṃ hoti. Kadā pana nesaṃ pahānaṃ hoti? Catunnaṃ jhānānaṃ upacārakkhaṇe.",
  "atk-vin01a0:684_4": "Somanassañhi catutthajjhānassa upacārakkhaṇeyeva pahīyati, dukkhadomanassasukhāni",
  "atk-vin01a0:684_5": "paṭhamadutiyatatiyānaṃ upacārakkhaṇesu. Evametesaṃ pahānakkamena avuttānaṃ, indriyavibhaṅge",
  "atk-vin01a0:684_6": "pana indriyānaṃ uddesakkameneva idhāpi vuttānaṃ sukhadukkhasomanassa domanassānaṃ pahānaṃ veditabbaṃ.",
  "atk-vin01a0:685_0": "Yadi panetāni tassa tassa jhānassupacārakkhaṇeyeva pahīyanti, atha kasmā “kattha",
  "atk-vin01a0:685_1": "cuppannaṃ dukkhindriyaṃ aparisesaṃ nirujjhati? Idha, bhikkhave, bhikkhu vivicceva",
  "atk-vin01a0:685_2": "kāmehi…pe… paṭhamajjhānaṃ upasampajja viharati, etthuppannaṃ dukkhindriyaṃ aparisesaṃ",
  "atk-vin01a0:685_3": "nirujjhati. Kattha cuppannaṃ domanassindriyaṃ… sukhindriyaṃ… somanassindriyaṃ aparisesaṃ",
  "atk-vin01a0:685_4": "nirujjhati? Idha, bhikkhave, bhikkhu sukhassa ca pahānā…pe… catutthajjhānaṃ upasampajja",
  "atk-vin01a0:685_5": "viharati, etthuppannaṃ somanassindriyaṃ aparisesaṃ nirujjhatī”ti evaṃ jhānesveva",
  "atk-vin01a0:685_6": "nirodho vuttoti? Atisayanirodhattā. Atisayanirodho hi nesaṃ paṭhamajjhānādīsu, na",
  "atk-vin01a0:685_7": "nirodhoyeva; nirodhoyeva pana upacārakkhaṇe, nātisayanirodho. Tathā hi nānāvajjane",
  "atk-vin01a0:685_8": "paṭhamajjhānūpacāre niruddhassāpi dukkhindriyassa ḍaṃsamakasādisamphassena vā visamāsanupatāpena",
  "atk-vin01a0:685_9": "vā siyā uppatti, na tveva antoappanāyaṃ. Upacāre vā niruddhampetaṃ na suṭṭhu niruddhaṃ",
  "atk-vin01a0:685_10": "hoti; paṭipakkhena avihatattā. Antoappanāyaṃ pana pītipharaṇena sabbo kāyo sukhokkanto",
  "atk-vin01a0:685_11": "hoti. Sukhokkantakāyassa ca suṭṭhu niruddhaṃ hoti dukkhindriyaṃ; paṭipakkhena vihatattā.",
  "atk-vin01a0:685_12": "Nānāvajjane eva ca dutiyajjhānūpacāre pahīnassa domanassindriyassa yasmā etaṃ vitakkavicārappaccayepi",
  "atk-vin01a0:685_13": "kāyakilamathe cittupaghāte ca sati uppajjati, vitakkavicārābhāve neva uppajjati.",
  "atk-vin01a0:685_14": "Yattha pana uppajjati tattha vitakkavicārabhāve. Appahīnā eva ca dutiyajjhānūpacāre",
  "atk-vin01a0:685_15": "vitakkavicārāti tatthassa siyā uppatti; appahīnapaccayattā. Na tveva dutiyajjhāne;",
  "atk-vin01a0:685_16": "pahīnapaccayattā. Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭakāyassa",
  "atk-vin01a0:685_17": "siyā uppatti, na tveva tatiyajjhāne. Tatiyajjhāne hi sukhassa paccayabhūtā pīti sabbaso",
  "atk-vin01a0:685_18": "niruddhāti. Tathā catutthajjhānūpacāre pahīnassāpi somanassindriyassa āsannattā,",
  "atk-vin01a0:685_19": "appanāppattāya upekkhāya abhāvena sammā anatikkantattā ca siyā uppatti, na tveva",
  "atk-vin01a0:685_20": "catutthajjhāne. Tasmā eva ca “etthuppannaṃ dukkhindriyaṃ aparisesaṃ nirujjhatī”ti",
  "atk-vin01a0:685_21": "tattha tattha aparisesaggahaṇaṃ katanti.",
  "atk-vin01a0:686_0": "Etthāha – “athevaṃ tassa tassa jhānassūpacāre pahīnāpi etā vedanā idha kasmā samāharī”ti?",
  "atk-vin01a0:686_1": "Sukhaggahaṇatthaṃ. Yā hi ayaṃ “adukkhamasukha”nti ettha adukkhamasukhā vedanā vuttā,",
  "atk-vin01a0:686_2": "sā sukhumā atidubbiññeyyā na sakkā sukhena gahetuṃ. Tasmā yathā nāma duṭṭhassa yathā",
  "atk-vin01a0:686_3": "vā tathā vā upasaṅkamitvā gahetuṃ asakkuṇeyyassa goṇassa gahaṇatthaṃ gopo ekasmiṃ",
  "atk-vin01a0:686_4": "vaje sabbe gāvo samāharati, athekekaṃ nīharanto paṭipāṭiyā āgataṃ “ayaṃ so, gaṇhatha",
  "atk-vin01a0:686_5": "na”nti tampi gāhāpayati; evameva bhagavā sukhaggahaṇatthaṃ sabbā etā samāhari. Evañhi",
  "atk-vin01a0:686_6": "samāhaṭā etā dassetvā “yaṃ neva sukhaṃ na dukkhaṃ na somanassaṃ na domanassaṃ, ayaṃ",
  "atk-vin01a0:686_7": "adukkhamasukhā vedanā”ti sakkā hoti esā gāhayituṃ.",
  "atk-vin01a0:687_0": "Apica adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-vin01a0:687_1": "Sukhappahānādayo hi tassā paccayā. Yathāha – “cattāro kho, āvuso, paccayā adukkhamasukhāya",
  "atk-vin01a0:687_2": "cetovimuttiyā samāpattiyā. Idhāvuso, bhikkhu, sukhassa ca pahānā…pe… catutthajjhānaṃ",
  "atk-vin01a0:687_3": "upasampajja viharati. Ime kho, āvuso, cattāro paccayā adukkhamasukhāya cetovimuttiyā",
  "atk-vin01a0:687_4": "samāpattiyā”ti. Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ",
  "atk-vin01a0:687_5": "tattha pahīnāti vuttā; evaṃ vaṇṇabhaṇanatthampetassa jhānassetā idha vuttātipi veditabbā.",
  "atk-vin01a0:687_6": "Paccayaghātena vā ettha rāgadosānaṃ atidūrabhāvaṃ dassetumpetā vuttāti veditabbā.",
  "atk-vin01a0:687_7": "Etāsu hi sukhaṃ somanassassa paccayo, somanassaṃ rāgassa, dukkhaṃ domanassassa, domanassaṃ",
  "atk-vin01a0:687_8": "dosassa. Sukhādighātena ca te sappaccayā rāgadosā hatāti atidūre hontīti.",
  "atk-vin01a0:688_0": "Adukkhamasukhanti dukkhābhāvena adukkhaṃ, sukhābhāvena asukhaṃ. Etenettha dukkhasukhapaṭipakkhabhūtaṃ",
  "atk-vin01a0:688_1": "tatiyavedanaṃ dīpeti, na dukkhasukhābhāvamattaṃ. Tatiyavedanā nāma – adukkhamasukhā,",
  "atk-vin01a0:688_2": "upekkhātipi vuccati. Sā iṭṭhāniṭṭhaviparītānubhavanalakkhaṇā, majjhattarasā, avibhūtapaccupaṭṭhānā,",
  "atk-vin01a0:688_3": "sukhanirodhapadaṭṭhānāti veditabbā. Upekkhāsatipārisuddhinti upekkhāya janitasatipārisuddhiṃ.",
  "atk-vin01a0:688_4": "Imasmiñhi jhāne suparisuddhā sati. Yā ca tassā satiyā pārisuddhi, sā upekkhāya katā",
  "atk-vin01a0:688_5": "na aññena; tasmā etaṃ upekkhāsatipārisuddhinti vuccati. Vibhaṅgepi vuttaṃ – “ayaṃ",
  "atk-vin01a0:688_6": "sati imāya upekkhāya visadā hoti parisuddhā pariyodātā, tena vuccati – ‘upekkhāsatipārisuddhi”’nti.",
  "atk-vin01a0:688_7": "Yāya ca upekkhāya ettha satiyā pārisuddhi hoti, sā atthato tatramajjhattatā veditabbā.",
  "atk-vin01a0:688_8": "Na kevalañcettha tāya satiyeva parisuddhā, apica kho sabbepi sampayuttadhammā; satisīsena pana desanā vuttā.",
  "atk-vin01a0:689_0": "Tattha kiñcāpi ayaṃ upekkhā heṭṭhāpi tīsu jhānesu vijjati, yathā pana divā sūriyappabhābhibhavā",
  "atk-vin01a0:689_1": "sommabhāvena ca attano upakārakattena vā sabhāgāya rattiyā alābhā divā vijjamānāpi",
  "atk-vin01a0:689_2": "candalekhā aparisuddhā hoti apariyodātā; evamayampi tatramajjhattupekkhācandalekhā",
  "atk-vin01a0:689_3": "vitakkavicārādipaccanīkadhammatejābhibhavā sabhāgāya ca upekkhāvedanārattiyā alābhā",
  "atk-vin01a0:689_4": "vijjamānāpi paṭhamādijjhānabhedesu aparisuddhā hoti. Tassā ca aparisuddhāya divā",
  "atk-vin01a0:689_5": "aparisuddhacandalekhāya pabhā viya sahajātāpi satiādayo aparisuddhāva honti; tasmā",
  "atk-vin01a0:689_6": "tesu ekampi “upekkhāsatipārisuddhi”nti na vuttaṃ. Idha pana vitakkādipaccanīkadhammatejābhibhavābhāvā",
  "atk-vin01a0:689_7": "sabhāgāya ca upekkhāvedanārattiyā paṭilābhā ayaṃ tatramajjhattupekkhācandalekhā ativiya",
  "atk-vin01a0:689_8": "parisuddhā, tassā parisuddhattā parisuddhacandalekhāya pabhā viya sahajātāpi satiādayo",
  "atk-vin01a0:689_9": "parisuddhā honti pariyodātā, tasmā idameva upekkhāsatipārisuddhinti vuttanti veditabbaṃ.",
  "atk-vin01a0:690_0": "Catutthanti gaṇanānupubbato catutthaṃ. Idaṃ catutthaṃ samāpajjatītipi catutthaṃ.",
  "atk-vin01a0:690_1": "Jhānanti ettha yathā tatiyaṃ upekkhādīhi pañcaṅgikaṃ; evamidaṃ upekkhādīhi tivaṅgikaṃ.",
  "atk-vin01a0:690_2": "Yathāha – “jhānanti upekkhā, sati cittassekaggatā”ti. Pariyāyo eva ceso. Ṭhapetvā",
  "atk-vin01a0:690_3": "pana satiṃ upekkhekaggatameva gahetvā nippariyāyena duvaṅgikamevetaṃ hoti. Yathāha",
  "atk-vin01a0:690_4": "– “katamaṃ tasmiṃ samaye duvaṅgikaṃ jhānaṃ hoti? Upekkhā, cittassekaggatā”ti. Sesaṃ vuttanayamevāti.",
  "atk-vin01a0:691": "Catutthajjhānakathā niṭṭhitā.",
  "atk-vin01a0:692": "Pubbenivāsakathā",
  "atk-vin01a0:693_0": "12. Iti imāni cattāri jhānāni kesañci cittekaggatatthāni honti, kesañci vipassanāpādakāni,",
  "atk-vin01a0:693_1": "kesañci abhiññāpādakāni, kesañci nirodhapādakāni, kesañci bhavokkamanatthāni. Tattha",
  "atk-vin01a0:693_2": "khīṇāsavānaṃ cittekaggatatthāni honti, te hi samāpajjitvā “ekaggacittā sukhaṃ divasaṃ",
  "atk-vin01a0:693_3": "viharissāmā”ti iccevaṃ kasiṇaparikammaṃ katvā aṭṭha samāpattiyo nibbattenti. Sekkhaputhujjanānaṃ",
  "atk-vin01a0:693_4": "“samāpattito vuṭṭhāya samāhitena cittena vipassissāmā”ti nibbattentānaṃ vipassanāpādakāni",
  "atk-vin01a0:693_5": "honti. Ye pana aṭṭha samāpattiyo nibbattetvā abhiññāpādakaṃ jhānaṃ samāpajjitvā samāpattito",
  "atk-vin01a0:693_6": "vuṭṭhāya “ekopi hutvā bahudhā hotī”ti vuttanayā abhiññāyo patthentā nibbattenti,",
  "atk-vin01a0:693_7": "tesaṃ abhiññāpādakāni honti. Ye pana aṭṭha samāpattiyo nibbattetvā “nirodhasamāpattiṃ",
  "atk-vin01a0:693_8": "samāpajjitvā sattāhaṃ acittakā hutvā diṭṭheva dhamme nirodhaṃ nibbānaṃ patvā sukhaṃ",
  "atk-vin01a0:693_9": "viharissāmā”ti nibbattenti, tesaṃ nirodhapādakāni honti. Ye pana aṭṭha samāpattiyo",
  "atk-vin01a0:693_10": "nibbattetvā “aparihīnajjhānā hutvā brahmaloke uppajjissāmā”ti nibbattenti, tesaṃ",
  "atk-vin01a0:693_11": "bhavokkamanatthāni honti.",
  "atk-vin01a0:694_0": "Bhagavatā panidaṃ catutthajjhānaṃ bodhirukkhamūle nibbattitaṃ, taṃ tassa vipassanāpādakañceva",
  "atk-vin01a0:694_1": "ahosi abhiññāpādakañca nirodhapādakañca sabbakiccasādhakañca sabbalokiyalokuttaraguṇadāyakanti",
  "atk-vin01a0:694_2": "veditabbaṃ. Yesañca guṇānaṃ dāyakaṃ ahosi, tesaṃ ekadesaṃ dassento “so evaṃ samāhite citte”tiādimāha.",
  "atk-vin01a0:695_0": "Tattha soti so ahaṃ. Evanti catutthajjhānakkamanidassanametaṃ. Iminā kamena catutthajjhānaṃ",
  "atk-vin01a0:695_1": "paṭilabhitvāti vuttaṃ hoti. Samāhiteti iminā catutthajjhānasamādhinā samāhite. Parisuddhetiādīsu",
  "atk-vin01a0:695_2": "pana upekkhāsatipārisuddhibhāvena parisuddhe. Parisuddhattāyeva pariyodāte, pabhassareti",
  "atk-vin01a0:695_3": "vuttaṃ hoti. Sukhādīnaṃ paccayānaṃ ghātena vihatarāgādiaṅgaṇattā anaṅgaṇe. Anaṅgaṇattāyeva",
  "atk-vin01a0:695_4": "ca vigatūpakkilese; aṅgaṇena hi cittaṃ upakkilissati. Subhāvitattā mudubhūte, vasībhāvappatteti",
  "atk-vin01a0:695_5": "vuttaṃ hoti. Vase vattamānañhi cittaṃ mudūti vuccati. Muduttāyeva ca kammaniye, kammakkhame",
  "atk-vin01a0:695_6": "kammayoggeti vuttaṃ hoti. Mudu hi cittaṃ kammaniyaṃ hoti sudhantamiva suvaṇṇaṃ, tadubhayampi",
  "atk-vin01a0:695_7": "ca subhāvitattā eva. Yathāha – “nāhaṃ, bhikkhave, aññaṃ ekadhammampi samanupassāmi,",
  "atk-vin01a0:695_8": "yaṃ evaṃ bhāvitaṃ bahulīkataṃ mudu ca hoti kammaniyañca, yathayidaṃ, bhikkhave, citta”nti.",
  "atk-vin01a0:696_0": "Etesu parisuddhabhāvādīsu ṭhitattā ṭhite. Ṭhitattāyeva āneñjappatte, acale niriñjaneti",
  "atk-vin01a0:696_1": "vuttaṃ hoti. Mudukammaññabhāvena vā attano vase ṭhitattā ṭhite, saddhādīhi pariggahitattā",
  "atk-vin01a0:696_2": "āneñjappatte. Saddhāpariggahitañhi cittaṃ assaddhiyena na iñjati, vīriyapariggahitaṃ",
  "atk-vin01a0:696_3": "kosajjena na iñjati, satipariggahitaṃ pamādena na iñjati, samādhipariggahitaṃ uddhaccena",
  "atk-vin01a0:696_4": "na iñjati, paññāpariggahitaṃ avijjāya na iñjati, obhāsagataṃ kilesandhakārena na",
  "atk-vin01a0:696_5": "iñjati. Imehi chahi dhammehi pariggahitaṃ āneñjappattaṃ cittaṃ hoti. Evaṃ aṭṭhaṅgasamannāgataṃ",
  "atk-vin01a0:696_6": "cittaṃ abhinīhārakkhamaṃ hoti abhiññāsacchikaraṇīyānaṃ dhammānaṃ abhiññāsacchikiriyāya.",
  "atk-vin01a0:697_0": "Aparo nayo – catutthajjhānasamādhinā samāhite. Nīvaraṇadūrībhāvena parisuddhe. Vitakkādisamatikkamena",
  "atk-vin01a0:697_1": "pariyodāte. Jhānappaṭilābhapaccayānaṃ pāpakānaṃ icchāvacarānaṃ abhāvena anaṅgaṇe.",
  "atk-vin01a0:697_2": "Abhijjhādīnaṃ cittūpakkilesānaṃ vigamena vigatūpakkilese. Ubhayampi cetaṃ anaṅgaṇavatthasuttānusārena",
  "atk-vin01a0:697_3": "veditabbaṃ. Vasippattiyā mudubhūte. Iddhipādabhāvūpagamena kammaniye. Bhāvanāpāripūriyā",
  "atk-vin01a0:697_4": "paṇītabhāvūpagamena ṭhite āneñjappatte. Yathā āneñjappattaṃ hoti; evaṃ ṭhiteti attho.",
  "atk-vin01a0:697_5": "Evampi aṭṭhaṅgasamannāgataṃ cittaṃ abhinīhārakkhamaṃ hoti abhiññāsacchikaraṇīyānaṃ",
  "atk-vin01a0:697_6": "dhammānaṃ abhiññāsacchikiriyāya, pādakaṃ padaṭṭhānabhūtanti attho.",
  "atk-vin01a0:698_0": "Pubbenivāsānussatiñāṇāyāti evaṃ abhiññāpādake jāte etasmiṃ citte pubbenivāsānussatimhi",
  "atk-vin01a0:698_1": "yaṃ ñāṇaṃ tadatthāya. Tattha pubbenivāsoti pubbe atītajātīsu nivutthakkhandhā. Nivutthāti",
  "atk-vin01a0:698_2": "ajjhāvutthā anubhūtā attano santāne uppajjitvā niruddhā nivutthadhammā vā nivutthā,",
  "atk-vin01a0:698_3": "gocaranivāsena nivutthā, attano viññāṇena viññātā paricchinnā, paraviññāṇaviññātāpi",
  "atk-vin01a0:698_4": "vā chinnavaṭumakānussaraṇādīsu. Pubbenivāsānussatīti yāya satiyā pubbenivāsaṃ anussarati,",
  "atk-vin01a0:698_5": "sā pubbenivāsānussati. Ñāṇanti tāya satiyā sampayuttañāṇaṃ. Evamimassa pubbenivāsānussatiñāṇassa",
  "atk-vin01a0:698_6": "atthāya pubbenivāsānussatiñāṇāya etassa ñāṇassa adhigamāya pattiyāti vuttaṃ hoti.",
  "atk-vin01a0:698_7": "Abhininnāmesinti abhinīhariṃ.",
  "atk-vin01a0:699_0": "Soti so ahaṃ. Anekavihitanti anekavidhaṃ, anekehi vā pakārehi pavattitaṃ saṃvaṇṇitanti",
  "atk-vin01a0:699_1": "attho. Pubbenivāsanti samanantarātītaṃ bhavaṃ ādiṃ katvā tattha tattha nivutthasantānaṃ.",
  "atk-vin01a0:699_2": "Anussarāmīti “ekampi jātiṃ dvepi jātiyo”ti evaṃ jātipaṭipāṭiyā anugantvā anugantvā",
  "atk-vin01a0:699_3": "sarāmi, anudeva vā sarāmi, citte abhininnāmitamatte eva sarāmīti dasseti. Pūritapāramīnañhi",
  "atk-vin01a0:699_4": "mahāpurisānaṃ parikammakaraṇaṃ natthi, tena te cittaṃ abhininnāmetvāva saranti. Ādikammikakulaputtā",
  "atk-vin01a0:699_5": "pana parikammaṃ katvāva saranti, tasmā tesaṃ vasena parikammaṃ vattabbaṃ siyā. Taṃ",
  "atk-vin01a0:699_6": "pana vuccamānaṃ atibhāriyaṃ vinayanidānaṃ karoti, tasmā taṃ na vadāma. Atthikehi",
  "atk-vin01a0:699_7": "pana visuddhimagge vuttanayeneva gahetabbaṃ. Idha pana pāḷimeva vaṇṇayissāma.",
  "atk-vin01a0:700_0": "Seyyathidanti āraddhappakāradassanatthe nipāto. Teneva yvāyaṃ pubbenivāso āraddho,",
  "atk-vin01a0:700_1": "tassa pakārappabhedaṃ dassento ekampi jātintiādimāha. Tattha ekampi jātinti ekampi",
  "atk-vin01a0:700_2": "paṭisandhimūlaṃ cutipariyosānaṃ ekabhavapariyāpannaṃ khandhasantānaṃ. Esa nayo dvepi",
  "atk-vin01a0:700_3": "jātiyotiādīsu. Anekepi saṃvaṭṭakappetiādīsu pana parihāyamāno kappo saṃvaṭṭakappo,",
  "atk-vin01a0:700_4": "vaḍḍhamāno vivaṭṭakappoti veditabbo. Tattha ca saṃvaṭṭena saṃvaṭṭaṭṭhāyī gahito hoti",
  "atk-vin01a0:700_5": "tammūlakattā. Vivaṭṭena ca vivaṭṭaṭṭhāyī. Evañhi sati yāni tāni “cattārimāni, bhikkhave,",
  "atk-vin01a0:700_6": "kappassa asaṅkhyeyyāni. Katamāni cattāri? Saṃvaṭṭo saṃvaṭṭaṭṭhāyī, vivaṭṭo vivaṭṭaṭṭhāyī”ti",
  "atk-vin01a0:700_7": "vuttāni tāni sabbāni pariggahitāni honti.",
  "atk-vin01a0:701_0": "Tattha tayo saṃvaṭṭā – tejosaṃvaṭṭo, āposaṃvaṭṭo, vāyosaṃvaṭṭoti. Tisso saṃvaṭṭasīmā",
  "atk-vin01a0:701_1": "– ābhassarā, subhakiṇhā, vehapphalāti. Yadā kappo tejena saṃvaṭṭati, ābhassarato",
  "atk-vin01a0:701_2": "heṭṭhā agginā ḍayhati. Yadā udakena saṃvaṭṭati, subhakiṇhato heṭṭhā udakena vilīyati.",
  "atk-vin01a0:701_3": "Yadā vātena saṃvaṭṭati, vehapphalato heṭṭhā vātena viddhaṃsiyati. Vitthārato pana",
  "atk-vin01a0:701_4": "sadāpi ekaṃ buddhakkhettaṃ vinassati.",
  "atk-vin01a0:702_0": "Buddhakkhettaṃ nāma tividhaṃ hoti – jātikkhettaṃ, āṇākkhettaṃ, visayakkhettañca.",
  "atk-vin01a0:702_1": "Tattha jātikkhettaṃ dasasahassacakkavāḷapariyantaṃ hoti, yaṃ tathāgatassa paṭisandhiādīsu",
  "atk-vin01a0:702_2": "kampati. Āṇākkhettaṃ koṭisatasahassacakkavāḷapariyantaṃ hoti. Yattha ratanaparittaṃ,",
  "atk-vin01a0:702_3": "khandhaparittaṃ, dhajaggaparittaṃ, āṭānāṭiyaparittaṃ, moraparittanti imesaṃ parittānaṃ",
  "atk-vin01a0:702_4": "ānubhāvo pavattati. Visayakkhettaṃ pana anantaṃ aparimāṇaṃ, “yaṃ yāvatā vā pana ākaṅkheyyā”ti",
  "atk-vin01a0:702_5": "vuttaṃ yattha yaṃ yaṃ ākaṅkhati taṃ taṃ anussarati. Evametesu tīsu buddhakkhettesu",
  "atk-vin01a0:702_6": "ekaṃ āṇākkhettaṃ vinassati. Tasmiṃ pana vinassante jātikkhettampi vinaṭṭhameva hoti;",
  "atk-vin01a0:702_7": "vinassantañca ekatova vinassati, saṇṭhahantampi ekatova saṇṭhahati. Tassa vināso",
  "atk-vin01a0:702_8": "ca saṇṭhahanañca visuddhimagge vuttaṃ. Atthikehi tato gahetabbaṃ.",
  "atk-vin01a0:703_0": "Ye panete saṃvaṭṭavivaṭṭā vuttā, etesu bhagavā bodhimaṇḍe sammāsambodhiṃ abhisambujjhanatthāya",
  "atk-vin01a0:703_1": "nisinno anekepi saṃvaṭṭakappe anekepi vivaṭṭakappe anekepi saṃvaṭṭavivaṭṭakappe sari.",
  "atk-vin01a0:703_2": "Kathaṃ? “Amutrāsi”ntiādinā nayena. Tattha amutrāsinti amumhi saṃvaṭṭakappe ahaṃ amumhi",
  "atk-vin01a0:703_3": "bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā ahosiṃ.",
  "atk-vin01a0:703_4": "Evaṃnāmoti vessantaro vā jotipālo vā. Evaṃgottoti bhaggavo vā gotamo vā. Evaṃvaṇṇoti",
  "atk-vin01a0:703_5": "odāto vā sāmo vā. Evamāhāroti sālimaṃsodanāhāro vā pavattaphalabhojano vā. Evaṃsukhadukkhappaṭisaṃvedīti",
  "atk-vin01a0:703_6": "anekappakārena kāyikacetasikānaṃ sāmisanirāmisādippabhedānaṃ vā sukhadukkhānaṃ paṭisaṃvedī.",
  "atk-vin01a0:703_7": "Evamāyupariyantoti evaṃ vassasataparamāyupariyanto vā caturāsītikappasahassaparamāyupariyanto vā.",
  "atk-vin01a0:704_0": "So tato cuto amutra udapādinti so ahaṃ tato bhavato yonito gatito viññāṇaṭṭhitito",
  "atk-vin01a0:704_1": "sattāvāsato sattanikāyato vā cuto, puna amukasmiṃ nāma bhave yoniyā gatiyā viññāṇaṭṭhitiyā",
  "atk-vin01a0:704_2": "sattāvāse sattanikāye vā udapādiṃ. Tatrāpāsinti atha tatrāpi bhave yoniyā gatiyā",
  "atk-vin01a0:704_3": "viññāṇaṭṭhitiyā sattāvāse sattanikāye vā puna ahosiṃ. Evaṃnāmotiādi vuttanayameva.",
  "atk-vin01a0:705_0": "Atha vā yasmā amutrāsinti idaṃ anupubbena ārohantassa yāvadicchakaṃ saraṇaṃ. So tato",
  "atk-vin01a0:705_1": "cutoti paṭinivattantassa paccavekkhaṇaṃ. Tasmā idhūpapannoti imissā idhūpapattiyā",
  "atk-vin01a0:705_2": "anantaraṃ amutra udapādinti tusitabhavanaṃ sandhāyāhāti veditabbaṃ. Tatrāpāsiṃ evaṃnāmoti",
  "atk-vin01a0:705_3": "tatrāpi tusitabhavane setaketu nāma devaputto ahosiṃ. Evaṃgottoti tāhi devatāhi saddhiṃ",
  "atk-vin01a0:705_4": "ekagotto. Evaṃvaṇṇoti suvaṇṇavaṇṇo. Evamāhāroti dibbasudhāhāro. Evaṃsukhadukkhappaṭisaṃvedīti",
  "atk-vin01a0:705_5": "evaṃ dibbasukhappaṭisaṃvedī. Dukkhaṃ pana saṅkhāradukkhamattameva. Evamāyupariyantoti",
  "atk-vin01a0:705_6": "evaṃ sattapaññāsavassakoṭisaṭṭhivassasatasahassāyupariyanto. So tato cutoti so ahaṃ",
  "atk-vin01a0:705_7": "tato tusitabhavanato cuto. Idhūpapannoti idha mahāmāyāya deviyā kucchimhi nibbatto.",
  "atk-vin01a0:706_0": "Itīti evaṃ. Sākāraṃ sauddesanti nāmagottavasena sauddesaṃ, vaṇṇādivasena sākāraṃ.",
  "atk-vin01a0:706_1": "Nāmagottavasena hi satto “datto, tisso, gotamo”ti uddisīyati; vaṇṇādīhi odāto, sāmoti",
  "atk-vin01a0:706_2": "nānattato paññāyati; tasmā nāmagottaṃ uddeso, itare ākārā. Kiṃ pana buddhāyeva pubbenivāsaṃ",
  "atk-vin01a0:706_3": "sarantīti? Vuccate – na buddhāyeva, paccekabuddha-buddhasāvaka-titthiyāpi, no ca",
  "atk-vin01a0:706_4": "kho avisesena. Titthiyā hi cattālīsaṃyeva kappe saranti, na tato paraṃ. Kasmā? Dubbalapaññattā.",
  "atk-vin01a0:706_5": "Tesañhi nāmarūpaparicchedavirahato dubbalā paññā hoti. Sāvakesu pana asītimahāsāvakā",
  "atk-vin01a0:706_6": "kappasatasahassaṃ saranti; dve aggasāvakā ekamasaṅkhyeyyaṃ satasahassañca. Paccekabuddhā",
  "atk-vin01a0:706_7": "dve asaṅkhyeyyāni satasahassañca. Ettako hi tesaṃ abhinīhāro. Buddhānaṃ pana paricchedo",
  "atk-vin01a0:706_8": "natthi, yāva icchanti tāva saranti. Titthiyā ca khandhapaṭipāṭimeva saranti. Paṭipāṭiṃ",
  "atk-vin01a0:706_9": "muñcitvā cutipaṭisandhivasena sarituṃ na sakkonti. Tesañhi andhānaṃ viya icchitappadesokkamanaṃ",
  "atk-vin01a0:706_10": "natthi. Sāvakā ubhayathāpi saranti; tathā paccekabuddhā. Buddhā pana khandhapaṭipāṭiyāpi",
  "atk-vin01a0:706_11": "cutipaṭisandhivasenapi sīhokkantavasenapi anekāsu kappakoṭīsu heṭṭhā vā upari vā",
  "atk-vin01a0:706_12": "yaṃ yaṃ ṭhānaṃ ākaṅkhanti, taṃ sabbaṃ sarantiyeva.",
  "atk-vin01a0:707_0": "Ayaṃ kho me brāhmaṇātiādīsu meti mayā. Vijjāti viditakaraṇaṭṭhena vijjā. Kiṃ viditaṃ",
  "atk-vin01a0:707_1": "karoti? Pubbenivāsaṃ. Avijjāti tasseva pubbenivāsassa aviditakaraṇaṭṭhena tappaṭicchādakamoho",
  "atk-vin01a0:707_2": "vuccati. Tamoti sveva moho tappaṭicchādakaṭṭhena “tamo”ti vuccati. Ālokoti sāyevavijjā",
  "atk-vin01a0:707_3": "obhāsakaraṇaṭṭhena “āloko”ti vuccati. Ettha ca vijjā adhigatāti ayaṃ attho, sesaṃ",
  "atk-vin01a0:707_4": "pasaṃsāvacanaṃ. Yojanā panettha – ayaṃ kho me vijjā adhigatā, tassa me adhigatavijjassa",
  "atk-vin01a0:707_5": "avijjā vihatā, vinaṭṭhāti attho. Kasmā? Yasmā vijjā uppannā. Esa nayo itarasmimpi padadvaye.",
  "atk-vin01a0:708_0": "Yathā tanti ettha yathāti opammatthe. Tanti nipāto. Satiyā avippavāsena appamattassa.",
  "atk-vin01a0:708_1": "Vīriyātāpena ātāpino. Kāye ca jīvite ca anapekkhatāya pahitattassa, pesitacittassāti",
  "atk-vin01a0:708_2": "attho. Idaṃ vuttaṃ hoti – yathā appamattassa ātāpino pahitattassa viharato avijjā",
  "atk-vin01a0:708_3": "vihaññeyya vijjā uppajjeyya, tamo vihaññeyya āloko uppajjeyya; evameva mama avijjā",
  "atk-vin01a0:708_4": "vihatā vijjā uppannā, tamo vihato āloko uppanno. Etassa me padhānānuyogassa anurūpameva phalaṃ laddhanti.",
  "atk-vin01a0:709_0": "Ayaṃ kho me brāhmaṇa paṭhamā abhinibbhidā ahosi kukkuṭacchāpakasseva aṇḍakosamhāti",
  "atk-vin01a0:709_1": "ayaṃ kho mama brāhmaṇa pubbenivāsānussatiñāṇamukhatuṇḍakena pubbe nivutthakkhandhapaṭicchādakaṃ",
  "atk-vin01a0:709_2": "avijjaṇḍakosaṃ padāletvā paṭhamā abhinibbhidā paṭhamā nikkhanti paṭhamā ariyājāti",
  "atk-vin01a0:709_3": "ahosi, kukkuṭacchāpakasseva mukhatuṇḍakena vā pādanakhasikhāya vā aṇḍakosaṃ padāletvā",
  "atk-vin01a0:709_4": "tamhā aṇḍakosamhā abhinibbhidā nikkhanti kukkuṭanikāye paccājātīti.",
  "atk-vin01a0:710": "Pubbenivāsakathā niṭṭhitā.",
  "atk-vin01a0:711": "Dibbacakkhuñāṇakathā",
  "atk-vin01a0:712_0": "13. So evaṃ…pe… cutūpapātañāṇāyāti cutiyā ca upapāte ca ñāṇāya; yena ñāṇena sattānaṃ",
  "atk-vin01a0:712_1": "cuti ca upapāto ca ñāyati, tadatthanti vuttaṃ hoti. Cittaṃ abhininnāmesinti parikammacittaṃ",
  "atk-vin01a0:712_2": "nīhariṃ. So dibbena…pe… passāmīti ettha pana pūritapāramīnaṃ mahāsattānaṃ parikammakaraṇaṃ",
  "atk-vin01a0:712_3": "natthi. Te hi citte abhininnāmitamatte eva dibbena cakkhunā satte passanti, ādikammikakulaputtā",
  "atk-vin01a0:712_4": "pana parikammaṃ katvā. Tasmā tesaṃ vasena parikammaṃ vattabbaṃ siyā. Taṃ pana vuccamānaṃ",
  "atk-vin01a0:712_5": "atibhāriyaṃ vinayanidānaṃ karoti; tasmā taṃ na vadāma. Atthikehi pana visuddhimagge",
  "atk-vin01a0:712_6": "vuttanayena gahetabbaṃ. Idha pana pāḷimeva vaṇṇayissāma.",
  "atk-vin01a0:713_0": "Soti so ahaṃ. Dibbenātiādīsu dibbasadisattā dibbaṃ. Devatānañhi sucaritakammanibbattaṃ",
  "atk-vin01a0:713_1": "pittasemharuhirādīhi apalibuddhaṃ upakkilesavinimuttatāya dūrepi ārammaṇasampaṭicchanasamatthaṃ",
  "atk-vin01a0:713_2": "dibbaṃ pasādacakkhu hoti. Idañcāpi vīriyabhāvanābalanibbattaṃ ñāṇacakkhu tādisamevāti",
  "atk-vin01a0:713_3": "dibbasadisattā dibbaṃ, dibbavihāravasena paṭiladdhattā attanā ca dibbavihārasannissitattāpi",
  "atk-vin01a0:713_4": "dibbaṃ, ālokapariggahena mahājutikattāpi dibbaṃ, tirokuṭṭādigatarūpadassanena mahāgatikattāpi",
  "atk-vin01a0:713_5": "dibbaṃ. Taṃ sabbaṃ saddasatthānusārena veditabbaṃ. Dassanaṭṭhena cakkhu. Cakkhukiccakaraṇena",
  "atk-vin01a0:713_6": "cakkhumivātipi cakkhu. Cutūpapātadassanena diṭṭhivisuddhihetuttā visuddhaṃ. Yo hi",
  "atk-vin01a0:713_7": "cutimattameva passati na upapātaṃ, so ucchedadiṭṭhiṃ gaṇhāti. Yo upapātamattameva",
  "atk-vin01a0:713_8": "passati na cutiṃ, so navasattapātubhāvadiṭṭhiṃ gaṇhāti. Yo pana tadubhayaṃ passati,",
  "atk-vin01a0:713_9": "so yasmā duvidhampi taṃ diṭṭhigataṃ ativattati, tasmāssa taṃ dassanaṃ diṭṭhivisuddhihetu",
  "atk-vin01a0:713_10": "hoti. Tadubhayañca bhagavā addasa. Tenetaṃ vuttaṃ – “cutūpapātadassanena diṭṭhivisuddhihetuttā visuddha”nti.",
  "atk-vin01a0:714_0": "Ekādasaupakkilesavirahato vā visuddhaṃ. Bhagavato hi ekādasapakkilesavirahitaṃ dibbacakkhu.",
  "atk-vin01a0:714_1": "Yathāha – “so kho ahaṃ, anuruddha, ‘vicikicchā cittassa upakkileso’ti iti viditvā",
  "atk-vin01a0:714_2": "vicikicchaṃ cittassa upakkilesaṃ pajahiṃ. Amanasikāro…pe… thinamiddhaṃ… chambhitattaṃ…",
  "atk-vin01a0:714_3": "uppilaṃ… duṭṭhullaṃ… accāraddhavīriyaṃ… atilīnavīriyaṃ… abhijappā… nānattasaññā…",
  "atk-vin01a0:714_4": "‘atinijjhāyitattaṃ rūpānaṃ cittassa upakkileso’ti iti viditvā atinijjhāyitattaṃ rūpānaṃ",
  "atk-vin01a0:714_5": "cittassa upakkilesaṃ pajahiṃ. So kho ahaṃ, anuruddha, appamatto ātāpī pahitatto viharanto",
  "atk-vin01a0:714_6": "obhāsañhi kho sañjānāmi, na ca rūpāni passāmi. Rūpāni hi kho passāmi, na ca obhāsaṃ",
  "atk-vin01a0:714_7": "sañjānāmī”ti evamādi. Tadevaṃ ekādasupakkilesavirahato visuddhaṃ.",
  "atk-vin01a0:715_0": "Manussūpacāraṃ atikkamitvā rūpadassanena atikkantamānusakaṃ; mānusakaṃ vā maṃsacakkhuṃ",
  "atk-vin01a0:715_1": "atikkantattā atikkantamānusakanti veditabbaṃ. Tena dibbena cakkhunā visuddhena atikkantamānusakena.",
  "atk-vin01a0:716_0": "Satte passāmīti manussamaṃsacakkhunā viya satte passāmi dakkhāmi olokemi. Cavamāne",
  "atk-vin01a0:716_1": "upapajjamāneti ettha cutikkhaṇe vā upapattikkhaṇe vā dibbacakkhunā daṭṭhuṃ na sakkā,",
  "atk-vin01a0:716_2": "ye pana āsannacutikā idāni cavissanti te cavamānā. Ye ca gahitapaṭisandhikā sampatinibbattā",
  "atk-vin01a0:716_3": "vā, te upapajjamānāti adhippetā. Te evarūpe cavamāne upapajjamāne ca passāmīti dasseti.",
  "atk-vin01a0:716_4": "Hīneti mohanissandayuttattā hīnānaṃ jātikulabhogādīnaṃ vasena hīḷite ohīḷite uññāte",
  "atk-vin01a0:716_5": "avaññāte. Paṇīteti amohanissandayuttattā tabbiparīte. Suvaṇṇeti adosanissandayuttattā",
  "atk-vin01a0:716_6": "iṭṭhakantamanāpavaṇṇayutte. Dubbaṇṇeti dosanissandayuttattā aniṭṭhākantaamanāpavaṇṇayutte;",
  "atk-vin01a0:716_7": "abhirūpe virūpetipi attho. Sugateti sugatigate, alobhanissandayuttattā vā aḍḍhe mahaddhane.",
  "atk-vin01a0:716_8": "Duggateti duggatigate, lobhanissandayuttattā vā dalidde appannapāne. Yathākammūpageti",
  "atk-vin01a0:716_9": "yaṃ yaṃ kammaṃ upacitaṃ tena tena upagate. Tattha purimehi “cavamāne”tiādīhi dibbacakkhukiccaṃ",
  "atk-vin01a0:716_10": "vuttaṃ; iminā pana padena yathākammūpagañāṇakiccaṃ.",
  "atk-vin01a0:717_0": "Tassa ca ñāṇassa ayamuppattikkamo – so heṭṭhā nirayābhimukhaṃ ālokaṃ vaḍḍhetvā nerayikasatte",
  "atk-vin01a0:717_1": "passati mahantaṃ dukkhamanubhavamāne, taṃ dassanaṃ dibbacakkhukiccameva. So evaṃ",
  "atk-vin01a0:717_2": "manasi karoti – “kinnu kho kammaṃ katvā ime sattā etaṃ dukkhamanubhavantī”ti? Athassa",
  "atk-vin01a0:717_3": "“idaṃ nāma katvā”ti taṃ kammārammaṇaṃ ñāṇaṃ uppajjati. Tathā upari devalokābhimukhaṃ",
  "atk-vin01a0:717_4": "ālokaṃ vaḍḍhetvā nandanavana-missakavana-phārusakavanādīsu satte passati mahāsampattiṃ",
  "atk-vin01a0:717_5": "anubhavamāne. Tampi dassanaṃ dibbacakkhukiccameva. So evaṃ manasi karoti – “kinnu",
  "atk-vin01a0:717_6": "kho kammaṃ katvā ime sattā etaṃ sampattiṃ anubhavantī”ti? Athassa “idaṃ nāma katvā”ti",
  "atk-vin01a0:717_7": "taṃkammārammaṇaṃ ñāṇaṃ uppajjati. Idaṃ yathākammūpagañāṇaṃ nāma. Imassa visuṃ parikammaṃ",
  "atk-vin01a0:717_8": "nāma natthi. Yathā cimassa, evaṃ anāgataṃsañāṇassapi. Dibbacakkhupādakāneva hi imāni",
  "atk-vin01a0:717_9": "dibbacakkhunā saheva ijjhanti.",
  "atk-vin01a0:718_0": "Kāyaduccaritenātiādīsu duṭṭhu caritaṃ duṭṭhaṃ vā caritaṃ kilesapūtikattāti duccaritaṃ;",
  "atk-vin01a0:718_1": "kāyena duccaritaṃ, kāyato vā uppannaṃ duccaritanti kāyaduccaritaṃ. Evaṃ vacīmanoduccaritānipi",
  "atk-vin01a0:718_2": "daṭṭhabbāni. Samannāgatāti samaṅgībhūtā. Ariyānaṃ upavādakāti buddha-paccekabuddha-buddhasāvakānaṃ",
  "atk-vin01a0:718_3": "ariyānaṃ antamaso gihisotāpannānampi anatthakāmā hutvā antimavatthunā vā guṇaparidhaṃsanena",
  "atk-vin01a0:718_4": "vā upavādakā; akkosakā, garahakāti vuttaṃ hoti. Tattha “natthi imesaṃ samaṇadhammo,",
  "atk-vin01a0:718_5": "assamaṇā ete”ti vadanto antimavatthunā upavadati. “Natthi imesaṃ jhānaṃ vā vimokkho",
  "atk-vin01a0:718_6": "vā maggo vā phalaṃ vā”ti vadanto guṇaparidhaṃsanena upavadatīti veditabbo. So ca",
  "atk-vin01a0:718_7": "jānaṃ vā upavadeyya ajānaṃ vā, ubhayathāpi ariyūpavādova hoti. Bhāriyaṃ kammaṃ saggāvaraṇaṃ",
  "atk-vin01a0:718_8": "maggāvaraṇañca, satekicchaṃ pana hoti. Tassa ca āvibhāvatthaṃ idaṃ vatthumudāharanti –",
  "atk-vin01a0:719_0": "“Aññatarasmiṃ kira gāme eko thero ca daharabhikkhu ca piṇḍāya caranti. Te paṭhamaghareyeva",
  "atk-vin01a0:719_1": "uḷuṅkamattaṃ uṇhayāguṃ labhiṃsu. Therassa ca kucchivāto atthi. So cintesi – ‘ayaṃ",
  "atk-vin01a0:719_2": "yāgu mayhaṃ sappāyā, yāva na sītalā hoti tāva naṃ pivāmī’ti. So manussehi ummāratthāya",
  "atk-vin01a0:719_3": "āhaṭe dārukkhandhe nisīditvā taṃ pivi. Itaro taṃ jigucchi – ‘aticchāto vatāyaṃ mahallako",
  "atk-vin01a0:719_4": "amhākaṃ lajjitabbakaṃ akāsī’ti. Thero gāme caritvā vihāraṃ gantvā daharabhikkhuṃ",
  "atk-vin01a0:719_5": "āha – ‘atthi te, āvuso, imasmiṃ sāsane patiṭṭhā’ti? ‘Āma, bhante, sotāpanno aha’nti.",
  "atk-vin01a0:719_6": "‘Tena hāvuso, uparimaggatthāya vāyāmaṃ mā akāsi, khīṇāsavo tayā upavadito’ti. So",
  "atk-vin01a0:719_7": "taṃ khamāpesi. Tenassa taṃ pākatikaṃ ahosi”. Tasmā yo aññopi ariyaṃ upavadati, tena",
  "atk-vin01a0:719_8": "gantvā sace attanā vuḍḍhataro hoti, “ahaṃ āyasmantaṃ idañcidañca avacaṃ, taṃ me khamāhī”ti",
  "atk-vin01a0:719_9": "khamāpetabbo. Sace navakataro hoti, vanditvā ukkuṭikaṃ nisīditvā añjaliṃ paggahetvā",
  "atk-vin01a0:719_10": "“ahaṃ bhante tumhe idañcidañca avacaṃ, taṃ me khamathā”ti khamāpetabbo. Sace so nakkhamati",
  "atk-vin01a0:719_11": "disāpakkanto vā hoti, ye tasmiṃ vihāre bhikkhū vasanti tesaṃ santikaṃ gantvā sace",
  "atk-vin01a0:719_12": "attanā vuḍḍhataro hoti ṭhitakeneva, sace navakataro ukkuṭikaṃ nisīditvā añjaliṃ paggahetvā",
  "atk-vin01a0:719_13": "“ahaṃ, bhante, asukaṃ nāma āyasmantaṃ idañcidañca avacaṃ, khamatu me so āyasmā”ti",
  "atk-vin01a0:719_14": "evaṃ vadantena khamāpetabbo. Sace so parinibbuto hoti, parinibbutamañcaṭṭhānaṃ gantvā",
  "atk-vin01a0:719_15": "yāva sivathikaṃ gantvāpi khamāpetabbo. Evaṃ kate saggāvaraṇañca maggāvaraṇañca na",
  "atk-vin01a0:719_16": "hoti, pākatikameva hoti.",
  "atk-vin01a0:720_0": "Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena",
  "atk-vin01a0:720_1": "samādinnanānāvidhakammā, ye ca micchādiṭṭhimūlakesu kāyakammādīsu aññepi samādapenti.",
  "atk-vin01a0:720_2": "Tattha vacīduccaritaggahaṇeneva ariyūpavāde, manoduccaritaggahaṇena ca micchādiṭṭhiyā",
  "atk-vin01a0:720_3": "saṅgahitāyapi imesaṃ dvinnaṃ puna vacanaṃ mahāsāvajjabhāvadassanatthanti veditabbaṃ.",
  "atk-vin01a0:720_4": "Mahāsāvajjo hi ariyūpavādo ānantariyasadiso. Yathāha – “seyyathāpi, sāriputta, bhikkhu",
  "atk-vin01a0:720_5": "sīlasampanno samādhisampanno paññāsampanno diṭṭheva dhamme aññaṃ ārādheyya; evaṃsampadamidaṃ,",
  "atk-vin01a0:720_6": "sāriputta, vadāmi taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā",
  "atk-vin01a0:720_7": "yathābhataṃ nikkhitto, evaṃ niraye”ti.",
  "atk-vin01a0:721_0": "Micchādiṭṭhito ca mahāsāvajjataraṃ nāma aññaṃ natthi. Yathāha – “nāhaṃ, bhikkhave,",
  "atk-vin01a0:721_1": "aññaṃ ekadhammampi samanupassāmi, evaṃ mahāsāvajjataraṃ, yathayidaṃ, micchādiṭṭhi.",
  "atk-vin01a0:721_2": "Micchādiṭṭhiparamāni, bhikkhave, vajjānī”ti.",
  "atk-vin01a0:722_0": "Kāyassa bhedāti upādinnakkhandhapariccāgā. Paraṃ maraṇāti tadanantaraṃ abhinibbattakkhandhaggahaṇe.",
  "atk-vin01a0:722_1": "Athavā kāyassa bhedāti jīvitindriyassupacchedā. Paraṃ maraṇāti cuticittato uddhaṃ.",
  "atk-vin01a0:722_2": "Apāyanti evamādi sabbaṃ nirayavevacanaṃ. Nirayo hi saggamokkhahetubhūtā puññasammatā",
  "atk-vin01a0:722_3": "ayā apetattā, sukhānaṃ vā āyassa abhāvā apāyo. Dukkhassa gati paṭisaraṇanti duggati;",
  "atk-vin01a0:722_4": "dosabahulatāya vā duṭṭhena kammunā nibbattā gatīti duggati. Vivasā nipatanti ettha",
  "atk-vin01a0:722_5": "dukkaṭakārinoti vinipāto; vinassantā vā ettha nipatanti sambhijjamānaṅgapaccaṅgāti",
  "atk-vin01a0:722_6": "vinipāto. Natthi ettha assādasaññito ayoti nirayo.",
  "atk-vin01a0:723_0": "Atha vā apāyaggahaṇena tiracchānayoniṃ dīpeti. Tiracchānayoni hi apāyo, sugatiyā",
  "atk-vin01a0:723_1": "apetattā; na duggati, mahesakkhānaṃ nāgarājādīnaṃ sambhavato. Duggatiggahaṇena pettivisayaṃ",
  "atk-vin01a0:723_2": "dīpeti. So hi apāyo ceva duggati ca sugatito apetattā, dukkhassa ca gatibhūtattā;",
  "atk-vin01a0:723_3": "na tu vinipāto asurasadisaṃ avinipatitattā. Petamahiddhikānañhi vimānānipi nibbattanti.",
  "atk-vin01a0:723_4": "Vinipātaggahaṇena asurakāyaṃ dīpeti. So hi yathāvuttenatthena apāyo ceva duggati",
  "atk-vin01a0:723_5": "ca sabbasamussayehi ca vinipatitattā vinipātoti vuccati. Nirayaggahaṇena avīci-ādianekappakāraṃ",
  "atk-vin01a0:723_6": "nirayameva dīpeti. Upapannāti upagatā, tattha abhinibbattāti adhippāyo. Vuttavipariyāyena",
  "atk-vin01a0:723_7": "sukkapakkho veditabbo.",
  "atk-vin01a0:724_0": "Ayaṃ pana viseso – ettha sugatiggahaṇena manussagatipi saṅgayhati. Saggaggahaṇena",
  "atk-vin01a0:724_1": "devagatiyeva. Tattha sundarā gatīti sugati. Rūpādivisayehi suṭṭhu aggoti saggo. So",
  "atk-vin01a0:724_2": "sabbopi lujjanapalujjanaṭṭhena lokoti ayaṃ vacanattho. Vijjāti dibbacakkhuñāṇavijjā.",
  "atk-vin01a0:724_3": "Avijjāti sattānaṃ cutipaṭisandhipaṭicchādikā avijjā. Sesaṃ vuttanayameva. Ayameva",
  "atk-vin01a0:724_4": "hettha viseso – yathā pubbenivāsakathāyaṃ “pubbenivāsānussatiñāṇamukhatuṇḍakena pubbenivutthakkhandhapaacchādakaṃ",
  "atk-vin01a0:724_5": "avijjaṇḍakosaṃ padāletvā”ti vuttaṃ; evamidha “cutūpapātañāṇamukhatuṇḍakena cutūpapātapaṭicchādakaṃ",
  "atk-vin01a0:724_6": "avijjaṇḍakosaṃ padāletvā”ti vattabbanti.",
  "atk-vin01a0:725": "Dibbacakkhuñāṇakathā niṭṭhitā.",
  "atk-vin01a0:726": "Āsavakkhayañāṇakathā",
  "atk-vin01a0:727_0": "14. So evaṃ samāhite citteti idha vipassanāpādakaṃ catutthajjhānacittaṃ veditabbaṃ.",
  "atk-vin01a0:727_1": "Āsavānaṃ khayañāṇāyāti arahattamaggañāṇatthāya. Arahattamaggo hi āsavavināsanato",
  "atk-vin01a0:727_2": "āsavānaṃ khayoti vuccati. Tatra cetaṃ ñāṇaṃ tappariyāpannattāti. Cittaṃ abhininnāmesinti",
  "atk-vin01a0:727_3": "vipassanācittaṃ abhinīhariṃ. So idaṃ dukkhanti evamādīsu “ettakaṃ dukkhaṃ, na ito",
  "atk-vin01a0:727_4": "bhiyyo”ti sabbampi dukkhasaccaṃ sarasalakkhaṇapaṭivedhena yathābhūtaṃ abbhaññāsiṃ",
  "atk-vin01a0:727_5": "jāniṃ paṭivijjhiṃ. Tassa ca dukkhassa nibbattikaṃ taṇhaṃ “ayaṃ dukkhasamudayo”ti,",
  "atk-vin01a0:727_6": "tadubhayampi yaṃ ṭhānaṃ patvā nirujjhati taṃ tesaṃ appavattiṃ nibbānaṃ “ayaṃ dukkhanirodho”ti,",
  "atk-vin01a0:727_7": "tassa ca sampāpakaṃ ariyamaggaṃ “ayaṃ dukkhanirodhagāminī paṭipadā”ti sarasalakkhaṇapaṭivedhena",
  "atk-vin01a0:727_8": "yathābhūtaṃ abbhaññāsiṃ jāniṃ paṭivijjhinti evamattho veditabbo.",
  "atk-vin01a0:728_0": "Evaṃ sarūpato saccāni dassetvā idāni kilesavasena pariyāyato dassento “ime āsavā”tiādimāha.",
  "atk-vin01a0:728_1": "Tassa me evaṃ jānato evaṃ passatoti tassa mayhaṃ evaṃ jānantassa evaṃ passantassa",
  "atk-vin01a0:728_2": "saha vipassanāya koṭippattaṃ maggaṃ katheti. Kāmāsavāti kāmāsavato. Vimuccitthāti",
  "atk-vin01a0:728_3": "iminā phalakkhaṇaṃ dasseti. Maggakkhaṇe hi cittaṃ vimuccati, phalakkhaṇe vimuttaṃ",
  "atk-vin01a0:728_4": "hoti. Vimuttasmiṃ vimuttamiti ñāṇanti iminā paccavekkhaṇañāṇaṃ dasseti. Khīṇā jātītiādīhi",
  "atk-vin01a0:728_5": "tassa bhūmiṃ. Tena hi ñāṇena bhagavā paccavekkhanto “khīṇā jātī”tiādīni abbhaññāsiṃ.",
  "atk-vin01a0:728_6": "Katamā pana bhagavato jāti khīṇā, kathañca naṃ abbhaññāsīti? Vuccate – na tāvassa",
  "atk-vin01a0:728_7": "atītā jāti khīṇā, pubbeva khīṇattā; na anāgatā, anāgate vāyāmābhāvato; na paccuppannā,",
  "atk-vin01a0:728_8": "vijjamānattā. Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā",
  "atk-vin01a0:728_9": "jāti, sā maggassa bhāvitattā anuppādadhammataṃ āpajjanena khīṇā; taṃ so maggabhāvanāya",
  "atk-vin01a0:728_10": "pahīnakilese paccavekkhitvā “kilesābhāve vijjamānampi kammaṃ āyatiṃ appaṭisandhikaṃ",
  "atk-vin01a0:728_11": "hotī”ti jānanto abbhaññāsiṃ.",
  "atk-vin01a0:729_0": "Vusitanti vutthaṃ parivutthaṃ, kataṃ caritaṃ niṭṭhitanti attho. Brahmacariyanti maggabrahmacariyaṃ,",
  "atk-vin01a0:729_1": "puthujjanakalyāṇakena hi saddhiṃ satta sekkhā brahmacariyavāsaṃ vasanti nāma, khīṇāsavo",
  "atk-vin01a0:729_2": "vutthavāso. Tasmā bhagavā attano brahmacariyavāsaṃ paccavekkhanto “vusitaṃ brahmacariya”nti",
  "atk-vin01a0:729_3": "abbhaññāsiṃ. Kataṃ karaṇīyanti catūsu saccesu catūhi maggehi pariññāpahānasacchikiriyābhāvanābhisamayavasena",
  "atk-vin01a0:729_4": "soḷasavidhampi kiccaṃ niṭṭhāpitanti attho. Puthujjanakalyāṇakādayo hi etaṃ kiccaṃ",
  "atk-vin01a0:729_5": "karonti, khīṇāsavo katakaraṇīyo. Tasmā bhagavā attano karaṇīyaṃ paccavekkhanto “kataṃ",
  "atk-vin01a0:729_6": "karaṇīya”nti abbhaññāsiṃ. Nāparaṃ itthattāyāti idāni puna itthabhāvāya evaṃ soḷasakiccabhāvāya",
  "atk-vin01a0:729_7": "kilesakkhayāya vā maggabhāvanākiccaṃ me natthīti abbhaññāsiṃ.",
  "atk-vin01a0:730_0": "Idāni evaṃ paccavekkhaṇañāṇapariggahitaṃ taṃ āsavānaṃ khayañāṇādhigamaṃ brāhmaṇassa",
  "atk-vin01a0:730_1": "dassento ayaṃ kho me brāhmaṇātiādimāha. Tattha vijjāti arahattamaggañāṇavijjā. Avijjāti",
  "atk-vin01a0:730_2": "catusaccapaṭicchādikā avijjā. Sesaṃ vuttanayameva. Ayaṃ pana viseso – ayaṃ kho me",
  "atk-vin01a0:730_3": "brāhmaṇa tatiyā abhinibbhidā ahosīti ettha ayaṃ kho mama brāhmaṇa āsavānaṃ khayañāṇamukhatuṇḍakena",
  "atk-vin01a0:730_4": "catusaccapaṭicchādakaṃ avijjaṇḍakosaṃ padāletvā tatiyā abhinibbhidā tatiyā nikkhanti",
  "atk-vin01a0:730_5": "tatiyā ariyajāti ahosi, kukkuṭacchāpakasseva mukhatuṇḍakena vā pādanakhasikhāya vā",
  "atk-vin01a0:730_6": "aṇḍakosaṃ padāletvā tamhā aṇḍakosamhā abhinibbhidā nikkhanti kukkuṭanikāye paccājātīti.",
  "atk-vin01a0:731": "Ettāvatā kiṃ dassetīti? So hi brāhmaṇa kukkuṭacchāpako aṇḍakosaṃ",
  "atk-vin01a0:732_0": "Padāletvā tato nikkhamanto sakimeva jāyati, ahaṃ pana pubbe-nivutthakkhandhapaṭicchādakaṃ",
  "atk-vin01a0:732_1": "avijjaṇḍakosaṃ bhinditvā paṭhamaṃ tāva pubbenivāsānussatiñāṇavijjāya jāto, tato sattānaṃ",
  "atk-vin01a0:732_2": "cutipaṭisandhipaṭicchādakaṃ avijjaṇḍakosaṃ padāletvā dutiyaṃ dibbacakkhuñāṇavijjāya",
  "atk-vin01a0:732_3": "jāto, puna catusaccapaṭicchādakaṃ avijjaṇḍakosaṃ padāletvā tatiyaṃ āsavānaṃ khayañāṇavijjāya",
  "atk-vin01a0:732_4": "jāto; evaṃ tīhi vijjāhi tikkhattuṃ jāto. Sā ca me jāti ariyā suparisuddhāti idaṃ",
  "atk-vin01a0:732_5": "dassesi. Evaṃ dassento ca pubbenivāsañāṇena atītaṃsañāṇaṃ, dibbacakkhunā paccuppannānāgataṃsañāṇaṃ,",
  "atk-vin01a0:732_6": "āsavakkhayena sakalalokiyalokuttaraguṇanti evaṃ tīhi vijjāhi sabbepi sabbaññuguṇe",
  "atk-vin01a0:732_7": "pakāsetvā attano ariyāya jātiyā jeṭṭhaseṭṭhabhāvaṃ brāhmaṇassa dassesīti.",
  "atk-vin01a0:733": "Āsavakkhayañāṇakathā niṭṭhitā.",
  "atk-vin01a0:734": "Desanānumodanakathā",
  "atk-vin01a0:735_0": "15. Evaṃ vutte verañjo brāhmaṇoti evaṃ bhagavatā lokānukampakena brāhmaṇaṃ anukampamānena",
  "atk-vin01a0:735_1": "vinigūhitabbepi attano ariyāya jātiyā jeṭṭhaseṭṭhabhāve vijjattayapakāsikāya dhammadesanāya",
  "atk-vin01a0:735_2": "vutte pītivipphāraparipuṇṇagattacitto verañjo brāhmaṇo taṃ bhagavato ariyāya jātiyā",
  "atk-vin01a0:735_3": "jeṭṭhaseṭṭhabhāvaṃ viditvā “īdisaṃ nāmāhaṃ sabbalokajeṭṭhaseṭṭhaṃ sabbaguṇasamannāgataṃ",
  "atk-vin01a0:735_4": "sabbaññuṃ ‘aññesaṃ abhivādanādikammaṃ na karotī’ti avacaṃ – ‘dhīratthu vatare aññāṇa”’nti",
  "atk-vin01a0:735_5": "attānaṃ garahitvā “ayaṃ dāni loke ariyāya jātiyā purejātaṭṭhena jeṭṭho, sabbaguṇehi",
  "atk-vin01a0:735_6": "appaṭisamaṭṭhena seṭṭho”ti niṭṭhaṃ gantvā bhagavantaṃ etadavoca – “jeṭṭho bhavaṃ",
  "atk-vin01a0:735_7": "gotamo seṭṭho bhavaṃ gotamo”ti. Evañca pana vatvā puna taṃ bhagavato dhammadesanaṃ",
  "atk-vin01a0:735_8": "abbhanumodamāno “abhikkantaṃ, bho gotama, abhikkantaṃ, bho gotamā”tiādimāha.",
  "atk-vin01a0:736_0": "Tatthāyaṃ abhikkantasaddo khayasundarābhirūpaabbhanumodanesu dissati. “Abhikkantā,",
  "atk-vin01a0:736_1": "bhante, ratti; nikkhanto paṭhamo yāmo, ciranisinno bhikkhusaṅgho”tiādīsu hi khaye",
  "atk-vin01a0:736_2": "dissati. “Ayaṃ me puggalo khamati, imesaṃ catunnaṃ puggalānaṃ abhikkantataro ca paṇītataro cā”tiādīsu sundare.",
  "atk-vin01a0:737": "“Ko me vandati pādāni, iddhiyā yasasā jalaṃ;",
  "atk-vin01a0:738": "Abhikkantena vaṇṇena, sabbā obhāsayaṃ disā”ti. –",
  "atk-vin01a0:739": "Ādīsu abhirūpe. “Abhikkantaṃ, bhante”tiādīsu abbhanumodane. Idhāpi abbhanumodaneyeva. Yasmā ca abbhanumodane, tasmā “sādhu sādhu, bho gotamā”ti vuttaṃ hotīti veditabbaṃ.",
  "atk-vin01a0:740": "“Bhaye kodhe pasaṃsāyaṃ, turite kotūhalacchare;",
  "atk-vin01a0:741": "Hāse soke pasāde ca, kare āmeḍitaṃ budho”ti.",
  "atk-vin01a0:742": "Iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo.",
  "atk-vin01a0:743_0": "Atha vā abhikkantanti atiiṭṭhaṃ atimanāpaṃ atisundaranti vuttaṃ hoti. Tattha ekena",
  "atk-vin01a0:743_1": "abhikkantasaddena desanaṃ thometi, ekena attano pasādaṃ. Ayañhi ettha adhippāyo –",
  "atk-vin01a0:743_2": "“abhikkantaṃ, bho gotama, yadidaṃ bhoto gotamassa dhammadesanā, abhikkantaṃ yadidaṃ",
  "atk-vin01a0:743_3": "bhoto gotamassa dhammadesanaṃ āgamma mama pasādo”ti. Bhagavatoyeva vā vacanaṃ dve",
  "atk-vin01a0:743_4": "dve atthe sandhāya thometi – bhoto gotamassa vacanaṃ abhikkantaṃ dosanāsanato abhikkantaṃ",
  "atk-vin01a0:743_5": "guṇādhigamanato, tathā saddhājananato paññājananato, sātthato sabyañjanato, uttānapadato",
  "atk-vin01a0:743_6": "gambhīratthato, kaṇṇasukhato hadayaṅgamato, anattukkaṃsanato aparavambhanato, karuṇāsītalato",
  "atk-vin01a0:743_7": "paññāvadātato, apātharamaṇīyato vimaddakkhamato, suyyamānasukhato vīmaṃsiyamānahitatoti",
  "atk-vin01a0:743_8": "evamādīhi yojetabbaṃ.",
  "atk-vin01a0:744_0": "Tato parampi catūhi upamāhi desanaṃyeva thometi. Tattha nikkujjitanti adhomukhaṭhapitaṃ,",
  "atk-vin01a0:744_1": "heṭṭhāmukhajātaṃ vā. Ukkujjeyyāti uparimukhaṃ kareyya. Paṭicchannanti tiṇapaṇṇādipaṭicchāditaṃ.",
  "atk-vin01a0:744_2": "Vivareyyāti ugghāṭeyya. Mūḷhassāti disāmūḷhassa. Maggaṃ ācikkheyyāti hatthe gahetvā",
  "atk-vin01a0:744_3": "esa maggoti vadeyya. Andhakāreti kāḷapakkhacātuddasī aḍḍharatta-ghanavanasaṇḍa-meghapaṭalehi",
  "atk-vin01a0:744_4": "caturaṅge tamasi. Ayaṃ tāva anuttānapadattho. Ayaṃ pana adhippāyayojanā – yathā koci",
  "atk-vin01a0:744_5": "nikkujjitaṃ ukkujjeyya, evaṃ saddhammavimukhaṃ asaddhamme patiṭṭhitaṃ maṃ asaddhammā",
  "atk-vin01a0:744_6": "vuṭṭhāpentena; yathā paṭicchannaṃ vivareyya, evaṃ kassapassa bhagavato sāsanantaradhānā",
  "atk-vin01a0:744_7": "pabhuti micchādiṭṭhigahanapaṭicchannaṃ sāsanaṃ vivarantena; yathā mūḷhassa maggaṃ",
  "atk-vin01a0:744_8": "ācikkheyya, evaṃ kummaggamicchāmaggappaṭipannassa me saggamokkhamaggaṃ ācikkhantena;",
  "atk-vin01a0:744_9": "yathā andhakāre telapajjotaṃ dhāreyya, evaṃ mohandhakāre nimuggassa me buddhādiratanattayarūpāni",
  "atk-vin01a0:744_10": "apassato tappaṭicchādakamohandhakāraviddhaṃsakadesanāpajjotaṃ dhārentena, mayhaṃ",
  "atk-vin01a0:744_11": "bhotā gotamena etehi pariyāyehi pakāsitattā anekapariyāyena dhammo pakāsitoti.",
  "atk-vin01a0:745": "Desanānumodanakathā niṭṭhitā.",
  "atk-vin01a0:746": "Pasannākārakathā",
  "atk-vin01a0:747_0": "Evaṃ desanaṃ thometvā imāya desanāya ratanattaye pasannacitto pasannākāraṃ karonto",
  "atk-vin01a0:747_1": "“esāha”ntiādimāha. Tattha esāhanti eso ahaṃ. Bhavantaṃ gotamaṃ saraṇaṃ gacchāmīti",
  "atk-vin01a0:747_2": "bhavantaṃ gotamaṃ saraṇanti gacchāmi; bhavaṃ me gotamo saraṇaṃ, parāyaṇaṃ, aghassa",
  "atk-vin01a0:747_3": "tātā, hitassa ca vidhātāti iminā adhippāyena bhavantaṃ gotamaṃ gacchāmi bhajāmi sevāmi",
  "atk-vin01a0:747_4": "payirupāsāmi, evaṃ vā jānāmi bujjhāmīti. Yesañhi dhātūnaṃ gatiattho, buddhipi tesaṃ",
  "atk-vin01a0:747_5": "attho; tasmā “gacchāmī”ti imassa jānāmi bujjhāmīti ayampi attho vutto. Dhammañca",
  "atk-vin01a0:747_6": "bhikkhusaṅghañcāti ettha pana adhigatamagge sacchikatanirodhe yathānusiṭṭhaṃ paṭipajjamāne",
  "atk-vin01a0:747_7": "ca catūsu apāyesu apatamāne dhāretīti dhammo; so atthato ariyamaggo ceva nibbānañca.",
  "atk-vin01a0:747_8": "Vuttaṃ hetaṃ – “yāvatā, bhikkhave, dhammā saṅkhatā, ariyo aṭṭhaṅgiko maggo tesaṃ",
  "atk-vin01a0:747_9": "aggamakkhāyatī”ti vitthāro. Na kevalañca ariyamaggo ceva nibbānañca, api ca kho ariyaphalehi",
  "atk-vin01a0:747_10": "saddhiṃ pariyattidhammopi. Vuttampi hetaṃ chattamāṇavakavimāne –",
  "atk-vin01a0:748": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-vin01a0:749": "Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;",
  "atk-vin01a0:750_0": "Ettha hi rāgavirāgoti maggo kathito. Anejamasokanti phalaṃ. Dhammamasaṅkhatanti nibbānaṃ.",
  "atk-vin01a0:750_1": "Appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhāti.",
  "atk-vin01a0:750_2": "Diṭṭhisīlasaṅghātena saṃhatoti saṅgho, so atthato aṭṭhaariyapuggalasamūho. Vuttañhetaṃ tasmiṃyeva vimāne –",
  "atk-vin01a0:751": "“Yattha ca dinnamahapphalamāhu, catūsu sucīsu purisayugesu;",
  "atk-vin01a0:752": "Aṭṭha ca puggaladhammadasā te, saṅghamimaṃ saraṇatthamupehī”ti. ;",
  "atk-vin01a0:753": "Bhikkhūnaṃ saṅgho bhikkhusaṅgho. Ettāvatā ca brāhmaṇo tīṇi saraṇagamanāni paṭivedesi.",
  "atk-vin01a0:754": "Pasannākārakathā niṭṭhitā.",
  "atk-vin01a0:755": "Saraṇagamanakathā",
  "atk-vin01a0:756": "Idāni tesveva tīsu saraṇagamanesu kosallatthaṃ saraṇaṃ, saraṇagamanaṃ, yo saraṇaṃ gacchati,",
  "atk-vin01a0:757_0": "Saraṇagamanappabhedo, saraṇagamanaphalaṃ, saṃkileso, bhedoti ayaṃ vidhi vedi tabbo.",
  "atk-vin01a0:757_1": "So pana idha vuccamāno atibhāriyaṃ vinayanidānaṃ karotīti na vutto. Atthikehi pana",
  "atk-vin01a0:757_2": "papañcasūdaniyaṃ vā majjhimaṭṭhakathāyaṃ bhayabheravasuttavaṇṇanato sumaṅgalavilāsiniyaṃ",
  "atk-vin01a0:757_3": "vā dīghanikāyaṭṭhakathāyaṃ saraṇavaṇṇanato gahetabboti.",
  "atk-vin01a0:758": "Saraṇagamanakathā niṭṭhitā.",
  "atk-vin01a0:759": "Upāsakattapaṭivedanākathā",
  "atk-vin01a0:760_0": "Upāsakaṃ maṃ bhavaṃ gotamo dhāretūti maṃ bhavaṃ gotamo “upāsako aya”nti evaṃ dhāretūti",
  "atk-vin01a0:760_1": "attho. Upāsakavidhikosallatthaṃ panettha ko upāsako, kasmā upāsakoti vuccati, kimassa",
  "atk-vin01a0:760_2": "sīlaṃ, ko ājīvo, kā vipatti, kā sampattīti idaṃ pakiṇṇakaṃ veditabbaṃ. Taṃ atibhāriyakaraṇato",
  "atk-vin01a0:760_3": "idha na vibhattaṃ, atthikehi pana papañcasūdaniyaṃ majjhimaṭṭhakathāyaṃ vuttanayeneva",
  "atk-vin01a0:760_4": "veditabbaṃ. Ajjataggeti ettha ayaṃ aggasaddo ādikoṭikoṭṭhāsaseṭṭhesu dissati. “Ajjatagge,",
  "atk-vin01a0:760_5": "samma dovārika, āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati.",
  "atk-vin01a0:760_6": "“Teneva aṅgulaggena taṃ aṅgulaggaṃ parāmaseyya, ucchaggaṃ veḷagga”ntiādīsu koṭiyaṃ.",
  "atk-vin01a0:760_7": "“Ambilaggaṃ vā madhuraggaṃ vā tittakaggaṃ vā anujānāmi, bhikkhave, vihāraggena vā",
  "atk-vin01a0:760_8": "pariveṇaggena vā bhājetu”ntiādīsu koṭṭhāse. “Yāvatā, bhikkhave, sattā apadā vā dvipadā",
  "atk-vin01a0:760_9": "vā…pe… tathāgato tesaṃ aggamakkhāyatī”tiādīsu seṭṭhe. Idha panāyaṃ ādimhi daṭṭhabbo.",
  "atk-vin01a0:760_10": "Tasmā ajjataggeti ajjataṃ ādiṃ katvāti evamettha attho veditabbo. Ajjatanti ajjabhāvanti",
  "atk-vin01a0:760_11": "vuttaṃ hoti. Ajjadagge icceva vā pāṭho, dakāro padasandhikaro, ajja aggaṃ katvāti",
  "atk-vin01a0:760_12": "vuttaṃ hoti. Pāṇupetanti pāṇehi upetaṃ, yāva me jīvitaṃ pavattati, tāva upetaṃ anaññasatthukaṃ",
  "atk-vin01a0:760_13": "tīhi saraṇagamanehi saraṇagataṃ maṃ bhavaṃ gotamo dhāretu jānātu, ahañhi sacepi me",
  "atk-vin01a0:760_14": "tikhiṇena asinā sīsaṃ chindeyyuṃ, neva buddhaṃ “na buddho”ti vā, dhammaṃ “na dhammo”ti",
  "atk-vin01a0:760_15": "vā, saṅghaṃ “na saṅgho”ti vā vadeyyanti. Ettha ca brāhmaṇo pāṇupetaṃ saraṇagatanti",
  "atk-vin01a0:760_16": "puna saraṇagamanaṃ vadanto attasanniyyātanaṃ pakāsetīti veditabbo.",
  "atk-vin01a0:761_0": "Evaṃ attānaṃ niyyātetvā bhagavantaṃ saparisaṃ upaṭṭhātukāmo āha – “adhivāsetu ca",
  "atk-vin01a0:761_1": "me bhavaṃ gotamo verañjāyaṃ vassāvāsaṃ saddhiṃ bhikkhusaṅghenā”ti. Kiṃ vuttaṃ hoti",
  "atk-vin01a0:761_2": "– upāsakañca maṃ bhavaṃ gotamo dhāretu, adhivāsetu ca me verañjāyaṃ vassāvāsaṃ, tayo",
  "atk-vin01a0:761_3": "māse verañjaṃ upanissāya mama anuggahatthaṃ vāsaṃ sampaṭicchatūti. Adhivāsesi bhagavā",
  "atk-vin01a0:761_4": "tuṇhībhāvenāti athassa vacanaṃ sutvā bhagavā kāyaṅgaṃ vā vācaṅgaṃ vā acopetvā abbhantareyeva",
  "atk-vin01a0:761_5": "khantiṃ cāretvā tuṇhībhāvena adhivāsesi; brāhmaṇassa anuggahatthaṃ manasāva sampaṭicchīti vuttaṃ hoti.",
  "atk-vin01a0:762_0": "Atha kho verañjo brāhmaṇo bhagavato adhivāsanaṃ viditvāti atha verañjo brāhmaṇo sace",
  "atk-vin01a0:762_1": "me samaṇo gotamo nādhivāseyya, kāyena vā vācāya vā paṭikkhipeyya. Yasmā pana appaṭikkhipitvā",
  "atk-vin01a0:762_2": "abbhantare khantiṃ dhāresi, tasmā me manasāva adhivāsesīti evaṃ ākārasallakkhaṇakusalatāya",
  "atk-vin01a0:762_3": "bhagavato adhivāsanaṃ viditvā, attano nisinnāsanato vuṭṭhāya catūsu disāsu bhagavantaṃ",
  "atk-vin01a0:762_4": "sakkaccaṃ vanditvā tikkhattuṃ padakkhiṇaṃ katvā āgatakālato pabhuti jātimahallakabrāhmaṇānaṃ",
  "atk-vin01a0:762_5": "abhivādanādīni na karotīti vigarahitvāpi idāni viññātabuddhaguṇo kāyena vācāya manasā",
  "atk-vin01a0:762_6": "ca anekakkhattuṃ vandantopi atittoyeva hutvā dasanakhasamodhānasamujjalaṃ añjaliṃ",
  "atk-vin01a0:762_7": "paggayha sirasmiṃ patiṭṭhāpetvā yāva dassanavisayo tāva paṭimukhoyeva apakkamitvā",
  "atk-vin01a0:762_8": "dassanavisayaṃ vijahanaṭṭhāne vanditvā pakkāmi.",
  "atk-vin01a0:763": "Upāsakattapaṭivedanākathā niṭṭhitā.",
  "atk-vin01a0:764": "Dubbhikkhakathā",
  "atk-vin01a0:765_0": "16. Tena kho pana samayena verañjā dubbhikkhā hotīti yasmiṃ samaye verañjena brāhmaṇena",
  "atk-vin01a0:765_1": "bhagavā verañjaṃ upanissāya vassāvāsaṃ yācito, tena samayena verañjā dubbhikkhā hoti.",
  "atk-vin01a0:765_2": "Dubbhikkhāti dullabhabhikkhā; sā pana dullabhabhikkhatā yattha manussā assaddhā honti",
  "atk-vin01a0:765_3": "appasannā, tattha susassakālepi atisamagghepi pubbaṇṇāparaṇṇe hoti. Verañjāyaṃ pana",
  "atk-vin01a0:765_4": "yasmā na tathā ahosi, apica kho dusassatāya chātakadosena ahosi tasmā tamatthaṃ dassento",
  "atk-vin01a0:765_5": "dvīhitikātiādimāha. Tattha dvīhitikāti dvidhā pavattaīhitikā. Īhitaṃ nāma iriyā dvidhā",
  "atk-vin01a0:765_6": "pavattā – cittairiyā, cittaīhā. “Ettha lacchāma nu kho kiñci bhikkhamānā na lacchāmā”ti,",
  "atk-vin01a0:765_7": "“jīvituṃ vā sakkhissāma nu kho no”ti ayamettha adhippāyo.",
  "atk-vin01a0:766_0": "Atha vā dvīhitikāti dujjīvikā, īhitaṃ īhā iriyanaṃ pavattanaṃ jīvitantiādīni padāni",
  "atk-vin01a0:766_1": "ekatthāni. Tasmā dukkhena īhitaṃ ettha pavattatīti dvīhitikāti ayamettha padattho.",
  "atk-vin01a0:766_2": "Setaṭṭhikāti setakāni aṭṭhīni etthāti setaṭṭhikā. Divasampi yācitvā kiñci aladdhā",
  "atk-vin01a0:766_3": "matānaṃ kapaṇamanussānaṃ ahicchattakavaṇṇehi aṭṭhīhi tatra tatra parikiṇṇāti vuttaṃ",
  "atk-vin01a0:766_4": "hoti. Setaṭṭikātipi pāṭho. Tassattho – setā aṭṭi etthāti setaṭṭikā. Aṭṭīti āturatā",
  "atk-vin01a0:766_5": "byādhi rogo. Tattha ca sassānaṃ gabbhaggahaṇakāle setakarogena upahatameva pacchinnakhīraṃ",
  "atk-vin01a0:766_6": "aggahitataṇḍulaṃ paṇḍarapaṇḍaraṃ sālisīsaṃ vā yavagodhūmasīsaṃ vā nikkhamati, tasmā",
  "atk-vin01a0:766_7": "“setaṭṭikā”ti vuccati.",
  "atk-vin01a0:767_0": "Vappakāle suṭṭhu abhisaṅkharitvāpi vuttasassaṃ tattha salākā eva sampajjatīti salākāvuttā;",
  "atk-vin01a0:767_1": "salākāya vā tattha jīvitaṃ pavattentīti salākāvuttā. Kiṃ vuttaṃ hoti? Tattha kira",
  "atk-vin01a0:767_2": "dhaññavikkayakānaṃ santikaṃ kayakesu gatesu dubbalamanusse abhibhavitvā balavamanussāva",
  "atk-vin01a0:767_3": "dhaññaṃ kiṇitvā gacchanti. Dubbalamanussā alabhamānā mahāsaddaṃ karonti. Dhaññavikkayakā",
  "atk-vin01a0:767_4": "“sabbesaṃ saṅgahaṃ karissāmā”ti dhaññakaraṇaṭṭhāne dhaññamāpakaṃ nisīdāpetvā ekapasse",
  "atk-vin01a0:767_5": "vaṇṇajjhakkhaṃ nisīdāpesuṃ. Dhaññatthikā vaṇṇajjhakkhassa santikaṃ gacchanti. So",
  "atk-vin01a0:767_6": "āgatapaṭipāṭiyā mūlaṃ gahetvā “itthannāmassa ettakaṃ dātabba”nti salākaṃ likhitvā",
  "atk-vin01a0:767_7": "deti, te taṃ gahetvā dhaññamāpakassa santikaṃ gantvā dinnapaṭipāṭiyā dhaññaṃ gaṇhanti.",
  "atk-vin01a0:767_8": "Evaṃ salākāya tattha jīvitaṃ pavattentīti salākāvuttā.",
  "atk-vin01a0:768_0": "Na sukarā uñchena paggahena yāpetunti paggahena yo uñcho, tena yāpetuṃ na sukarā.",
  "atk-vin01a0:768_1": "Pattaṃ gahetvā yaṃ ariyā uñchaṃ karonti, bhikkhācariyaṃ caranti, tena uñchena yāpetuṃ",
  "atk-vin01a0:768_2": "na sukarāti vuttaṃ hoti. Tadā kira tattha sattaṭṭhagāme piṇḍāya caritvā ekadivasampi",
  "atk-vin01a0:768_3": "yāpanamattaṃ na labhanti.",
  "atk-vin01a0:769_0": "Tena kho pana samayena uttarāpathakā assavāṇijā…pe… assosi kho bhagavā udukkhalasaddanti",
  "atk-vin01a0:769_1": "– tenāti yasmiṃ samaye bhagavā verañjaṃ upanissāya vassāvāsaṃ upagato tena samayena.",
  "atk-vin01a0:769_2": "Uttarāpathavāsikā uttarāpathato vā āgatattā evaṃ laddhavohārā assavāṇijā uttarāpathe",
  "atk-vin01a0:769_3": "assānaṃ uṭṭhānaṭṭhāne pañca assasatāni gahetvā diguṇaṃ tiguṇaṃ lābhaṃ patthayamānā",
  "atk-vin01a0:769_4": "desantaraṃ gacchantā tehi attano vikkāyikabhaṇḍabhūtehi pañcamattehi assasatehi verañjaṃ",
  "atk-vin01a0:769_5": "vassāvāsaṃ upagatā honti. Kasmā? Na hi sakkā tasmiṃ dese vassike cattāro māse addhānaṃ",
  "atk-vin01a0:769_6": "paṭipajjituṃ. Upagacchantā ca bahinagare udakena anajjhottharaṇīye ṭhāne attano ca",
  "atk-vin01a0:769_7": "vāsāgārāni assānañca mandiraṃ kārāpetvā vatiyā parikkhipiṃsu. Tāni tesaṃ vasanaṭṭhānāni",
  "atk-vin01a0:769_8": "“assamaṇḍalikāyo”ti paññāyiṃsu. Tenāha – “tehi assamaṇḍalikāsu bhikkhūnaṃ patthapatthapulakaṃ",
  "atk-vin01a0:769_9": "paññattaṃ hotī”ti. Patthapatthapulakanti ekamekassa bhikkhuno patthapatthapamāṇaṃ",
  "atk-vin01a0:769_10": "pulakaṃ. Pattho nāma nāḷimattaṃ hoti, ekassa purisassa alaṃ yāpanāya. Vuttampi hetaṃ",
  "atk-vin01a0:769_11": "– “patthodano nālamayaṃ duvinna”nti. Pulakaṃ nāma nitthusaṃ katvā ussedetvā gahitayavataṇḍulā",
  "atk-vin01a0:769_12": "vuccanti. Yadi hi sathusā honti, pāṇakā vijjhanti, addhānakkhamā na honti. Tasmā",
  "atk-vin01a0:769_13": "te vāṇijā addhānakkhamaṃ katvā yavataṇḍulamādāya addhānaṃ paṭipajjanti “yattha assānaṃ",
  "atk-vin01a0:769_14": "khādanīyaṃ tiṇaṃ dullabhaṃ bhavissati, tatthetaṃ assabhattaṃ bhavissatī”ti.",
  "atk-vin01a0:770_0": "Kasmā pana tehi taṃ bhikkhūnaṃ paññattanti? Vuccate – “na hi te dakkhiṇāpathamanussā",
  "atk-vin01a0:770_1": "viya assaddhā appasannā, te pana saddhā pasannā buddhamāmakā, dhammamāmakā, saṅghamāmakā;",
  "atk-vin01a0:770_2": "te pubbaṇhasamayaṃ kenacideva karaṇīyena nagaraṃ pavisantā dve tayo divase addasaṃsu",
  "atk-vin01a0:770_3": "sattaṭṭha bhikkhū sunivatthe supārute iriyāpathasampanne sakalampi nagaraṃ piṇḍāya",
  "atk-vin01a0:770_4": "caritvā kiñci alabhamāne. Disvāna nesaṃ etadahosi – “ayyā imaṃ nagaraṃ upanissāya",
  "atk-vin01a0:770_5": "vassaṃ upagatā; chātakañca vattati, na ca kiñci labhanti, ativiya kilamanti. Mayañcamha",
  "atk-vin01a0:770_6": "āgantukā, na sakkoma nesaṃ devasikaṃ yāguñca bhattañca paṭiyādetuṃ. Amhākaṃ pana",
  "atk-vin01a0:770_7": "assā sāyañca pāto ca dvikkhattuṃ bhattaṃ labhanti. Yaṃnūna mayaṃ ekamekassa assassa",
  "atk-vin01a0:770_8": "pātarāsabhattato ekamekassa bhikkhuno patthapatthapulakaṃ dadeyyāma. Evaṃ ayyā ca",
  "atk-vin01a0:770_9": "na kilamissanti, assā ca yāpessantī”ti. Te bhikkhūnaṃ santikaṃ gantvā etamatthaṃ",
  "atk-vin01a0:770_10": "ārocetvā “bhante, tumhe patthapatthapulakaṃ paṭiggahetvā yaṃ vā taṃ vā katvā paribhuñjathā”ti",
  "atk-vin01a0:770_11": "yācitvā devasikaṃ patthapatthapulakaṃ paññapesuṃ. Tena vuttaṃ – “tehi assamaṇḍalikāsu",
  "atk-vin01a0:770_12": "bhikkhūnaṃ patthapatthapulakaṃ paññattaṃ hotī”ti.",
  "atk-vin01a0:771_0": "Paññattanti niccabhattasaṅkhepena ṭhapitaṃ. Idāni bhikkhū pubbaṇhasamayaṃ nivāsetvātiādīsu",
  "atk-vin01a0:771_1": "pubbaṇhasamayanti divasassa pubbabhāgasamayaṃ, pubbaṇhasamayeti attho. Pubbaṇhe vā",
  "atk-vin01a0:771_2": "samayaṃ pubbaṇhasamayaṃ, pubbaṇhe ekaṃ khaṇanti vuttaṃ hoti. Evaṃ accantasaṃyoge",
  "atk-vin01a0:771_3": "upayogavacanaṃ labbhati. Nivāsetvāti paridahitvā, vihāranivāsanaparivattanavasenetaṃ",
  "atk-vin01a0:771_4": "veditabbaṃ. Na hi te tato pubbe anivatthā ahesuṃ. Pattacīvaramādāyāti pattaṃ hatthehi",
  "atk-vin01a0:771_5": "cīvaraṃ kāyena ādiyitvā sampaṭicchādetvā, dhāretvāti attho. Yena vā tena vā hi pakārena",
  "atk-vin01a0:771_6": "gaṇhantā ādāyaicceva vuccanti, yathā “samādāyeva pakkamatī”ti. Piṇḍaṃ alabhamānāti",
  "atk-vin01a0:771_7": "sakalampi verañjaṃ caritvā tiṭṭhatu piṇḍo, antamaso “aticchathā”ti vācampi alabhamānā.",
  "atk-vin01a0:772_0": "Patthapatthapulakaṃ ārāmaṃ āharitvāti gatagataṭṭhāne laddhaṃ ekamekaṃ patthapatthapulakaṃ",
  "atk-vin01a0:772_1": "gahetvā ārāmaṃ netvā. Udukkhale koṭṭetvā koṭṭetvā paribhuñjantīti therānaṃ koci kappiyakārako",
  "atk-vin01a0:772_2": "natthi, yo nesaṃ taṃ gahetvā yāguṃ vā bhattaṃ vā paceyya. Sāmampi pacanaṃ samaṇasāruppaṃ",
  "atk-vin01a0:772_3": "na hoti na ca vaṭṭati. Te evaṃ no sallahukavuttitā ca bhavissati, sāmapākaparimocanañcāti",
  "atk-vin01a0:772_4": "aṭṭha aṭṭha janā vā dasa dasa janā vā ekato hutvā udukkhale koṭṭetvā koṭṭetvā sakaṃ",
  "atk-vin01a0:772_5": "sakaṃ paṭivīsaṃ udakena temetvā paribhuñjanti. Evaṃ paribhuñjitvā appossukkā samaṇadhammaṃ",
  "atk-vin01a0:772_6": "karonti. Bhagavato pana te assavāṇijā patthapulakañca denti, tadupiyañca sappimadhusakkaraṃ.",
  "atk-vin01a0:772_7": "Taṃ āyasmā ānando āharitvā silāyaṃ pisati. Puññavatā paṇḍitapurisena kataṃ manāpameva",
  "atk-vin01a0:772_8": "hoti. Atha naṃ pisitvā sappiādīhi sammā yojetvā bhagavato upanāmesi. Athettha devatā",
  "atk-vin01a0:772_9": "dibbojaṃ pakkhipanti. Taṃ bhagavā paribhuñjati. Paribhuñjitvā phalasamāpattiyā kālaṃ",
  "atk-vin01a0:772_10": "atināmeti. Na tato paṭṭhāya piṇḍāya carati.",
  "atk-vin01a0:773_0": "Kiṃ panānandatthero tadā bhagavato upaṭṭhāko hotīti? Hoti, no ca kho upaṭṭhākaṭṭhānaṃ",
  "atk-vin01a0:773_1": "laddhā. Bhagavato hi paṭhamabodhiyaṃ vīsativassantare nibaddhupaṭṭhāko nāma natthi.",
  "atk-vin01a0:773_2": "Kadāci nāgasamālatthero bhagavantaṃ upaṭṭhāsi, kadāci nāgitatthero, kadāci meghiyatthero,",
  "atk-vin01a0:773_3": "kadāci upavāṇatthero, kadāci sāgatatthero, kadāci sunakkhatto licchaviputto. Te attano",
  "atk-vin01a0:773_4": "ruciyā upaṭṭhahitvā yadā icchanti tadā pakkamanti. Ānandatthero tesu tesu upaṭṭhahantesu",
  "atk-vin01a0:773_5": "appossukko hoti, pakkantesu sayameva vattapaṭipattiṃ karoti. Bhagavāpi kiñcāpi me",
  "atk-vin01a0:773_6": "ñātiseṭṭho upaṭṭhākaṭṭhānaṃ na tāva labhati, atha kho evarūpesu ṭhānesu ayameva patirūpoti",
  "atk-vin01a0:773_7": "adhivāsesi. Tena vuttaṃ – “āyasmā panānando patthapulakaṃ silāyaṃ pisitvā bhagavato",
  "atk-vin01a0:773_8": "upanāmesi, taṃ bhagavā paribhuñjatī”ti.",
  "atk-vin01a0:774_0": "Nanu ca manussā dubbhikkhakāle ativiya ussāhajātā puññāni karonti, attanā abhuñjitvāpi",
  "atk-vin01a0:774_1": "bhikkhūnaṃ dātabbaṃ maññanti. Te tadā kasmā kaṭacchubhikkhampi na adaṃsu? Ayañca",
  "atk-vin01a0:774_2": "verañjo brāhmaṇo mahatā ussāhena bhagavantaṃ vassāvāsaṃ yāci, so kasmā bhagavato",
  "atk-vin01a0:774_3": "atthibhāvampi na jānātīti? Vuccate – mārāvaṭṭanāya. Verañjañhi brāhmaṇaṃ bhagavato",
  "atk-vin01a0:774_4": "santikā pakkantamattameva sakalañca nagaraṃ samantā ca yojanamattaṃ yattha sakkā",
  "atk-vin01a0:774_5": "purebhattaṃ piṇḍāya caritvā paccāgantuṃ, taṃ sabbaṃ māro āvaṭṭetvā mohetvā sabbesaṃ",
  "atk-vin01a0:774_6": "asallakkhaṇabhāvaṃ katvā pakkāmi. Tasmā na koci antamaso sāmīcikammampi kattabbaṃ maññittha.",
  "atk-vin01a0:775_0": "Kiṃ pana bhagavāpi mārāvaṭṭanaṃ ajānitvāva tattha vassaṃ upagatoti? No ajānitvā.",
  "atk-vin01a0:775_1": "Atha kasmā campā-sāvatthi-rājagahādīnaṃ aññatarasmiṃ na upagatoti? Tiṭṭhantu campā-sāvatthi-rājagahādīni,",
  "atk-vin01a0:775_2": "sacepi bhagavā tasmiṃ saṃvacchare uttarakuruṃ vā tidasapuraṃ vā gantvā vassaṃ upagaccheyya,",
  "atk-vin01a0:775_3": "tampi māro āvaṭṭeyya. So kira taṃ saṃvaccharaṃ ativiya āghātena pariyuṭṭhitacitto",
  "atk-vin01a0:775_4": "ahosi. Idha pana bhagavā imaṃ atirekakāraṇaṃ addasa – “assavāṇijā bhikkhūnaṃ saṅgahaṃ",
  "atk-vin01a0:775_5": "karissantī”ti. Tasmā verañjāyameva vassaṃ upagacchi.",
  "atk-vin01a0:776_0": "Kiṃ pana māro vāṇijake āvaṭṭetuṃ na sakkotīti? No na sakkoti, te pana āvaṭṭitapariyosāne",
  "atk-vin01a0:776_1": "āgamiṃsu. Paṭinivattitvā kasmā na āvaṭṭetīti? Avisahatāya. Na hi so tathāgatassa",
  "atk-vin01a0:776_2": "abhihaṭabhikkhāya nibaddhadānassa appitavattassa antarāyaṃ kātuṃ visahati. Catunnañhi",
  "atk-vin01a0:776_3": "na sakkā antarāyo kātuṃ. Katamesaṃ catunnaṃ? Tathāgatassa abhihaṭabhikkhāsaṅkhepena",
  "atk-vin01a0:776_4": "vā nibaddhadānassa appitavattasaṅkhepena vā pariccattānaṃ catunnaṃ paccayānaṃ na",
  "atk-vin01a0:776_5": "sakkā kenaci antarāyo kātuṃ. Buddhānaṃ jīvitassa na sakkā kenaci antarāyo kātuṃ.",
  "atk-vin01a0:776_6": "Asītiyā anubyañjanānaṃ byāmappabhāya vā na sakkā kenaci antarāyo kātuṃ. Candimasūriyadevabrahmānampi",
  "atk-vin01a0:776_7": "hi pabhā tathāgatassa anubyañjanabyāmappabhāppadesaṃ patvā vihatānubhāvā honti. Buddhānaṃ",
  "atk-vin01a0:776_8": "sabbaññutaññāṇassa na sakkā kenaci antarāyo kātunti imesaṃ catunnaṃ na sakkā kenaci",
  "atk-vin01a0:776_9": "antarāyo kātuṃ. Tasmā mārena akatantarāyaṃ bhikkhaṃ bhagavā sasāvakasaṅgho tadā paribhuñjatīti veditabbo.",
  "atk-vin01a0:777_0": "Evaṃ paribhuñjanto ca ekadivasaṃ assosi kho bhagavā udukkhalasaddanti bhagavā patthapatthapulakaṃ",
  "atk-vin01a0:777_1": "koṭṭentānaṃ bhikkhūnaṃ musalasaṅghaṭṭajanitaṃ udukkhalasaddaṃ suṇi. Tato paraṃ jānantāpi",
  "atk-vin01a0:777_2": "tathāgatāti evamādi yaṃ parato “kinnu kho so, ānanda, udukkhalasaddo”ti pucchi, tassa",
  "atk-vin01a0:777_3": "parihāradassanatthaṃ vuttaṃ. Tatrāyaṃ saṅkhepavaṇṇanā – tathāgatā nāma jānantāpi",
  "atk-vin01a0:777_4": "sace tādisaṃ pucchākāraṇaṃ hoti, pucchanti. Sace pana tādisaṃ pucchākāraṇaṃ natthi,",
  "atk-vin01a0:777_5": "jānantāpi na pucchanti. Yasmā pana buddhānaṃ ajānanaṃ nāma natthi, tasmā ajānantāpīti",
  "atk-vin01a0:777_6": "na vuttaṃ. Kālaṃ viditvā pucchantīti sace tassā pucchāya so kālo hoti, evaṃ taṃ kālaṃ",
  "atk-vin01a0:777_7": "viditvā pucchanti; sace na hoti, evampi kālaṃ viditvāva na pucchanti. Evaṃ pucchantāpi",
  "atk-vin01a0:777_8": "ca atthasaṃhitaṃ tathāgatā pucchanti, yaṃ atthanissitaṃ kāraṇanissitaṃ, tadeva pucchanti,",
  "atk-vin01a0:777_9": "no anatthasaṃhitaṃ. Kasmā? Yasmā anatthasaṃhite setughāto tathāgatānaṃ. Setu vuccati",
  "atk-vin01a0:777_10": "maggo, maggeneva tādisassa vacanassa ghāto, samucchedoti vuttaṃ hoti.",
  "atk-vin01a0:778_0": "Idāni atthasaṃhitanti ettha yaṃ atthasannissitaṃ vacanaṃ tathāgatā pucchanti, taṃ",
  "atk-vin01a0:778_1": "dassento “dvīhākārehī”ti ādimāha. Tattha ākārehīti kāraṇehi. Dhammaṃ vā desessāmāti",
  "atk-vin01a0:778_2": "aṭṭhuppattiyuttaṃ suttaṃ vā pubbacaritakāraṇayuttaṃ jātakaṃ vā kathayissāma. Sāvakānaṃ",
  "atk-vin01a0:778_3": "vā sikkhāpadaṃ paññapessāmāti sāvakānaṃ vā tāya pucchāya vītikkamaṃ pākaṭaṃ katvā",
  "atk-vin01a0:778_4": "garukaṃ vā lahukaṃ vā sikkhāpadaṃ paññapessāma āṇaṃ ṭhapessāmāti.",
  "atk-vin01a0:779_0": "Atha kho bhagavā…pe… etamatthaṃ ārocesīti ettha natthi kiñci vattabbaṃ. Pubbe vuttameva",
  "atk-vin01a0:779_1": "hi bhikkhūnaṃ patthapatthapulakapaṭilābhaṃ sallahukavuttitaṃ sāmapākaparimocanañca",
  "atk-vin01a0:779_2": "ārocento etamatthaṃ ārocesīti vuccati. “Sādhu sādhu, ānandā”ti idaṃ pana bhagavā",
  "atk-vin01a0:779_3": "āyasmantaṃ ānandaṃ sampahaṃsento āha. Sādhukāraṃ pana datvā dvīsu ākāresu ekaṃ gahetvā",
  "atk-vin01a0:779_4": "dhammaṃ desento āha – “tumhehi, ānanda, sappurisehi vijitaṃ, pacchimā janatā sālimaṃsodanaṃ",
  "atk-vin01a0:779_5": "atimaññissatī”ti. Tatrāyamadhippāyo – tumhehi, ānanda, sappurisehi evaṃ dubbhikkhe",
  "atk-vin01a0:779_6": "dullabhapiṇḍe imāya sallahukavuttitāya iminā ca sallekhena vijitaṃ. Kiṃ vijitanti?",
  "atk-vin01a0:779_7": "Dubbhikkhaṃ vijitaṃ, lobho vijito, icchācāro vijito. Kathaṃ? “Ayaṃ verañjā dubbhikkhā,",
  "atk-vin01a0:779_8": "samantato pana anantarā gāmanigamā phalabhāranamitasassā subhikkhā sulabhapiṇḍā.",
  "atk-vin01a0:779_9": "Evaṃ santepi bhagavā idheva amhe niggaṇhitvā vasatī”ti ekabhikkhussapi cintā vā vighāto",
  "atk-vin01a0:779_10": "vā natthi. Evaṃ tāva dubbhikkhaṃ vijitaṃ abhibhūtaṃ attano vase vattitaṃ.",
  "atk-vin01a0:780_0": "Kathaṃ lobho vijito? “Ayaṃ verañjā dubbhikkhā, samantato pana anantarā gāmanigamā",
  "atk-vin01a0:780_1": "phalabhāranamitasassā subhikkhā sulabhapiṇḍā. Handa mayaṃ tattha gantvā paribhuñjissāmā”ti",
  "atk-vin01a0:780_2": "lobhavasena ekabhikkhunāpi ratticchedo vā “pacchimikāya tattha vassaṃ upagacchāmā”ti",
  "atk-vin01a0:780_3": "vassacchedo vā na kato. Evaṃ lobho vijito.",
  "atk-vin01a0:781_0": "Kathaṃ icchācāro vijito? Ayaṃ verañjā dubbhikkhā, ime ca manussā amhe dve tayo māse",
  "atk-vin01a0:781_1": "vasantepi na kismiñci maññanti. Yaṃnūna mayaṃ guṇavāṇijjaṃ katvā “asuko bhikkhu paṭhamassa",
  "atk-vin01a0:781_2": "jhānassa lābhī…pe… asuko chaḷabhiññoti evaṃ manussānaṃ aññamaññaṃ pakāsetvā kucchiṃ",
  "atk-vin01a0:781_3": "paṭijaggitvā pacchā sīlaṃ adhiṭṭhaheyyāmā”ti ekabhikkhunāpi evarūpā icchā na uppāditā.",
  "atk-vin01a0:781_4": "Evaṃ icchācāro vijito abhibhūto attano vase vattitoti.",
  "atk-vin01a0:782_0": "Anāgate pana pacchimā janatā vihāre nisinnā appakasireneva labhitvāpi “kiṃ idaṃ uttaṇḍulaṃ",
  "atk-vin01a0:782_1": "atikilinnaṃ aloṇaṃ atiloṇaṃ anambilaṃ accambilaṃ, ko iminā attho”ti ādinā nayena",
  "atk-vin01a0:782_2": "sālimaṃsodanaṃ atimaññissati, oññātaṃ avaññātaṃ karissati. Atha vā janapado nāma",
  "atk-vin01a0:782_3": "na sabbakālaṃ dubbhikkho hoti. Ekadā dubbhikkho hoti, ekadā subhikkho hoti. Svāyaṃ",
  "atk-vin01a0:782_4": "yadā subhikkho bhavissati, tadā tumhākaṃ sappurisānaṃ imāya paṭipattiyā pasannā manussā",
  "atk-vin01a0:782_5": "bhikkhūnaṃ yāgukhajjakādippabhedena anekappakāraṃ sālivikatiṃ maṃsodanañca dātabbaṃ",
  "atk-vin01a0:782_6": "maññissanti. Taṃ tumhe nissāya uppannaṃ sakkāraṃ tumhākaṃ sabrahmacārīsaṅkhātā pacchimā",
  "atk-vin01a0:782_7": "janatā tumhākaṃ antare nisīditvā anubhavamānāva atimaññissati, tappaccayaṃ mānañca",
  "atk-vin01a0:782_8": "omānañca karissati. Kathaṃ? Kasmā ettakaṃ pakkaṃ, kiṃ tumhākaṃ bhājanāni natthi,",
  "atk-vin01a0:782_9": "yattha attano santakaṃ pakkhipitvā ṭhapeyyāthāti.",
  "atk-vin01a0:783": "Dubbhikkhakathā niṭṭhitā.",
  "atk-vin01a0:784": "Mahāmoggallānassasīhanādakathā",
  "atk-vin01a0:785_0": "17. Atha kho āyasmā mahāmoggallānotiādīsu āyasmāti piyavacanametaṃ, garugāravasappatissādhivacanametaṃ.",
  "atk-vin01a0:785_1": "Mahāmoggallānoti mahā ca so guṇamahantatāya moggallāno ca gottenāti mahāmoggallāno.",
  "atk-vin01a0:785_2": "Etadavocāti etaṃ avoca. Idāni vattabbaṃ “etarahi bhante”tiādivacanaṃ dasseti. Kasmā",
  "atk-vin01a0:785_3": "avoca? Thero kira pabbajitvā sattame divase sāvakapāramiñāṇassa matthakaṃ patto,",
  "atk-vin01a0:785_4": "satthārāpi mahiddhikatāya etadagge ṭhapito. So taṃ attano mahiddhikataṃ nissāya cintesi",
  "atk-vin01a0:785_5": "– “ayaṃ verañjā dubbhikkhā, bhikkhū ca kilamanti, yaṃnūnāhaṃ pathaviṃ parivattetvā",
  "atk-vin01a0:785_6": "bhikkhū pappaṭakojaṃ bhojeyya”nti. Athassa etadahosi – “sace panāhaṃ bhagavato santike",
  "atk-vin01a0:785_7": "viharanto bhagavantaṃ ayācitvā evaṃ kareyyaṃ, na metaṃ assa patirūpaṃ; yugaggāho",
  "atk-vin01a0:785_8": "viya bhagavatā saddhiṃ kato bhaveyyā”ti. Tasmā yācitukāmo āgantvā bhagavantaṃ etadavoca.",
  "atk-vin01a0:786_0": "Heṭṭhimatalaṃ sampannanti pathaviyā kira heṭṭhimatale pathavimaṇḍo pathavojo pathavi-pappaṭako",
  "atk-vin01a0:786_1": "atthi, taṃ sandhāya vadati. Tattha sampannanti madhuraṃ, sādurasanti attho. Yatheva",
  "atk-vin01a0:786_2": "hi “tatrassa rukkho sampannaphalo ca upapannaphalo cā”ti ettha madhuraphaloti attho;",
  "atk-vin01a0:786_3": "evamidhāpi sampannanti madhuraṃ sādurasanti veditabbaṃ. Seyyathāpi khuddamadhuṃ anīḷakanti",
  "atk-vin01a0:786_4": "idaṃ panassa madhuratāya opammanidassanatthaṃ vuttaṃ. Khuddamadhunti khuddakamakkhikāhi",
  "atk-vin01a0:786_5": "katamadhu. Anīḷakanti nimmakkhikaṃ nimmakkhikaṇḍakaṃ parisuddhaṃ. Etaṃ kira madhu",
  "atk-vin01a0:786_6": "sabbamadhūhi aggañca seṭṭhañca surasañca ojavantañca. Tenāha – “seyyathāpi khuddamadhuṃ",
  "atk-vin01a0:786_7": "anīḷakaṃ evamassāda”nti.",
  "atk-vin01a0:787_0": "Sādhāhaṃ, bhanteti sādhu ahaṃ, bhante. Ettha sādhūti āyācanavacanametaṃ. Pathaviparivattanaṃ",
  "atk-vin01a0:787_1": "āyācanto hi thero bhagavantaṃ evamāha. Parivatteyyanti ukkujjeyyaṃ, heṭṭhimatalaṃ",
  "atk-vin01a0:787_2": "uparimaṃ kareyyaṃ. Kasmā? Evañhi kate sukhena bhikkhū pappaṭakojaṃ pathavimaṇḍaṃ",
  "atk-vin01a0:787_3": "paribhuñjissantīti. Atha bhagavā ananuññātukāmopi theraṃ sīhanādaṃ nadāpetuṃ pucchi",
  "atk-vin01a0:787_4": "– “ye pana te, moggallāna, pathavinissitā pāṇā te kathaṃ karissasī”ti. Ye pathavinissitā",
  "atk-vin01a0:787_5": "gāmanigamādīsu pāṇā, te pathaviyā parivattiyamānāya ākāse saṇṭhātuṃ asakkonte kathaṃ",
  "atk-vin01a0:787_6": "karissasi, kattha ṭhapessasīti? Atha thero bhagavatā etadagge ṭhapitabhāvānurūpaṃ",
  "atk-vin01a0:787_7": "attano iddhānubhāvaṃ pakāsento “ekāhaṃ, bhante”tiādimāha. Tassattho – ekaṃ ahaṃ bhante",
  "atk-vin01a0:787_8": "hatthaṃ yathā ayaṃ mahāpathavī evaṃ abhinimminissāmi, pathavisadisaṃ karissāmi. Evaṃ",
  "atk-vin01a0:787_9": "katvā ye pathavinissitā pāṇā te ekasmiṃ hatthatale ṭhite pāṇe tato dutiyahatthatale",
  "atk-vin01a0:787_10": "saṅkāmento viya tattha saṅkāmessāmīti.",
  "atk-vin01a0:788_0": "Athassa bhagavā āyācanaṃ paṭikkhipanto “alaṃ moggallānā”tiādimāha. Tattha alanti",
  "atk-vin01a0:788_1": "paṭikkhepavacanaṃ. Vipallāsampi sattā paṭilabheyyunti viparītaggāhampi sattā sampāpuṇeyyuṃ.",
  "atk-vin01a0:788_2": "Kathaṃ? Ayaṃ nu kho pathavī, udāhu na ayanti. Atha vā amhākaṃ nu kho ayaṃ gāmo, udāhu",
  "atk-vin01a0:788_3": "aññesa”nti. Evaṃ nigamajanapadakhettārāmādīsu. Na vā esa vipallāso, acinteyyo hi",
  "atk-vin01a0:788_4": "iddhimato iddhivisayo. Evaṃ pana vipallāsaṃ paṭilabheyyuṃ – idaṃ dubbhikkhaṃ nāma",
  "atk-vin01a0:788_5": "na idāniyeva hoti, anāgatepi bhavissati. Tadā bhikkhū tādisaṃ iddhimantaṃ sabrahmacāriṃ",
  "atk-vin01a0:788_6": "kuto labhissanti? Te sotāpanna-sakadāgāmi-anāgāmi-sukkhavipassaka-jhānalābhi-paṭisambhidāppattakhīṇāsavāpi",
  "atk-vin01a0:788_7": "samānā iddhibalābhāvā parakulāni piṇḍāya upasaṅkamissanti. Tatra manussānaṃ evaṃ",
  "atk-vin01a0:788_8": "bhavissati – “buddhakāle bhikkhū sikkhāsu paripūrakārino ahesuṃ. Te guṇe nibbattetvā",
  "atk-vin01a0:788_9": "dubbhikkhakāle pathaviṃ parivattetvā pappaṭakojaṃ paribhuñjiṃsu. Idāni pana sikkhāya",
  "atk-vin01a0:788_10": "paripūrakārino natthi. Yadi siyuṃ, tatheva kareyyuṃ. Na amhākaṃ yaṃ kiñci pakkaṃ",
  "atk-vin01a0:788_11": "vā āmaṃ vā khādituṃ dadeyyu”nti. Evaṃ tesuyeva ariyapuggalesu “natthi ariyapuggalā”ti",
  "atk-vin01a0:788_12": "imaṃ vipallāsaṃ paṭilabheyyuṃ. Vipallāsavasena ca ariye garahantā upavadantā apāyupagā",
  "atk-vin01a0:788_13": "bhaveyyuṃ. Tasmā mā te rucci pathaviṃ parivattetunti.",
  "atk-vin01a0:789_0": "Atha thero imaṃ yācanaṃ alabhamāno aññaṃ yācanto “sādhu, bhante”tiādimāha. Tampissa",
  "atk-vin01a0:789_1": "bhagavā paṭikkhipanto “alaṃ moggallānā”tiādimāha. Tattha kiñcāpi na vuttaṃ “vipallāsampi",
  "atk-vin01a0:789_2": "sattā paṭilabheyyu”nti, atha kho pubbe vuttanayeneva gahetabbaṃ; atthopi cassa vuttasadisameva",
  "atk-vin01a0:789_3": "veditabbo. Yadi pana bhagavā anujāneyya, thero kiṃ kareyyāti? Mahāsamuddaṃ ekena",
  "atk-vin01a0:789_4": "padavītihārena atikkamitabbaṃ mātikāmattaṃ adhiṭṭhahitvā naḷerupucimandato uttarakuruabhimukhaṃ",
  "atk-vin01a0:789_5": "maggaṃ nīharitvā uttarakuruṃ gamanāgamanasampanne ṭhāne katvā dasseyya, yathā bhikkhū",
  "atk-vin01a0:789_6": "gocaragāmaṃ viya yathāsukhaṃ piṇḍāya pavisitvā nikkhameyyunti.",
  "atk-vin01a0:790": "Niṭṭhitā mahāmoggallānassa sīhanādakathā.",
  "atk-vin01a0:791": "Vinayapaññattiyācanakathāvaṇṇanā",
  "atk-vin01a0:792_0": "18. Idāni āyasmā upāli vinayapaññattiyā mūlato pabhuti nidānaṃ dassetuṃ sāriputtattherassa",
  "atk-vin01a0:792_1": "sikkhāpadapaṭisaṃyuttaṃ vitakkuppādaṃ dassento “atha kho āyasmato sāriputtassā”tiādimāha.",
  "atk-vin01a0:792_2": "Tattha rahogatassāti rahasi gatassa. Paṭisallīnassāti sallīnassa ekībhāvaṃ gatassa.",
  "atk-vin01a0:792_3": "Katamesānanti atītesu vipassīādīsu buddhesu katamesaṃ. Ciraṃ assa ṭhiti, cirā vā",
  "atk-vin01a0:792_4": "assa ṭhitīti ciraṭṭhitikaṃ. Sesamettha uttānapadatthameva.",
  "atk-vin01a0:793_0": "Kiṃ pana thero imaṃ attano parivitakkaṃ sayaṃ vinicchinituṃ na sakkotīti? Vuccate",
  "atk-vin01a0:793_1": "– sakkoti ca na sakkoti ca. Ayañhi imesaṃ nāma buddhānaṃ sāsanaṃ na ciraṭṭhitikaṃ",
  "atk-vin01a0:793_2": "ahosi, imesaṃ ciraṭṭhitikanti ettakaṃ sakkoti vinicchinituṃ. Iminā pana kāraṇena",
  "atk-vin01a0:793_3": "na ciraṭṭhitikaṃ ahosi, iminā ciraṭṭhitikanti etaṃ na sakkoti. Mahāpadumatthero panāha",
  "atk-vin01a0:793_4": "– “etampi soḷasavidhāya paññāya matthakaṃ pattassa aggasāvakassa na bhāriyaṃ, sammāsambuddhena",
  "atk-vin01a0:793_5": "pana saddhiṃ ekaṭṭhāne vasantassa sayaṃ vinicchayakaraṇaṃ tulaṃ chaḍḍetvā hatthena",
  "atk-vin01a0:793_6": "tulanasadisaṃ hotīti bhagavantaṃyeva upasaṅkamitvā pucchī”ti. Athassa bhagavā taṃ",
  "atk-vin01a0:793_7": "vissajjento “bhagavato ca sāriputta vipassissā”tiādimāha. Taṃ uttānatthameva.",
  "atk-vin01a0:794_0": "19. Puna thero kāraṇaṃ pucchanto ko nu kho, bhante, hetūtiādimāha. Tattha ko nu kho",
  "atk-vin01a0:794_1": "bhanteti kāraṇapucchā, tassa katamo nu kho bhanteti attho. Hetu paccayoti ubhayametaṃ",
  "atk-vin01a0:794_2": "kāraṇādhivacanaṃ; kāraṇañhi yasmā tena tassa phalaṃ hinoti pavattati, tasmā hetūti",
  "atk-vin01a0:794_3": "vuccati. Yasmā taṃ paṭicca eti pavattati, tasmā paccayoti vuccati. Evaṃ atthato ekampi",
  "atk-vin01a0:794_4": "vohāravasena ca vacanasiliṭṭhatāya ca tatra tatra etaṃ ubhayampi vuccati. Sesamettha uttānatthameva.",
  "atk-vin01a0:795_0": "Idāni taṃ hetuñca paccayañca dassetuṃ “bhagavā ca sāriputta vipassī”tiādimāha. Tattha",
  "atk-vin01a0:795_1": "kilāsuno ahesunti na ālasiyakilāsuno, na hi buddhānaṃ ālasiyaṃ vā osannavīriyatā",
  "atk-vin01a0:795_2": "vā atthi. Buddhā hi ekassa vā dvinnaṃ vā sakalacakkavāḷassa vā dhammaṃ desentā samakeneva",
  "atk-vin01a0:795_3": "ussāhena dhammaṃ desenti, na parisāya appabhāvaṃ disvā osannavīriyā honti, nāpi mahantabhāvaṃ",
  "atk-vin01a0:795_4": "disvā ussannavīriyā. Yathā hi sīho migarājā sattannaṃ divasānaṃ accayena gocarāya",
  "atk-vin01a0:795_5": "pakkanto khuddake vā mahante vā pāṇe ekasadiseneva vegena dhāvati. Taṃ kissa hetu?",
  "atk-vin01a0:795_6": "“Mā me javo parihāyī”ti. Evaṃ buddhā appakāya vā mahatiyā vā parisāya samakeneva",
  "atk-vin01a0:795_7": "ussāhena dhammaṃ desenti. Taṃ kissa hetu? “Mā no dhammagarutā parihāyī”ti. Dhammagaruno",
  "atk-vin01a0:795_8": "hi buddhā dhammagāravāti.",
  "atk-vin01a0:796_0": "Yathā pana amhākaṃ bhagavā mahāsamuddaṃ pūrayamāno viya vitthārena dhammaṃ desesi,",
  "atk-vin01a0:796_1": "evaṃ te na desesuṃ. Kasmā? Sattānaṃ apparajakkhatāya. Tesaṃ kira kāle dīghāyukā sattā",
  "atk-vin01a0:796_2": "apparajakkhā ahesuṃ. Te catusaccapaṭisaṃyuttaṃ ekagāthampi sutvā dhammaṃ abhisamenti,",
  "atk-vin01a0:796_3": "tasmā na vitthārena dhammaṃ desesuṃ. Teneva kāraṇena appakañca nesaṃ ahosi suttaṃ…pe…",
  "atk-vin01a0:796_4": "vedallanti. Tattha suttādīnaṃ nānattaṃ paṭhamasaṅgītivaṇṇanāyaṃ vuttameva.",
  "atk-vin01a0:797_0": "Apaññattaṃ sāvakānaṃ sikkhāpadanti sāvakānaṃ niddosatāya dosānurūpato paññapetabbaṃ",
  "atk-vin01a0:797_1": "sattāpattikkhandhavasena āṇāsikkhāpadaṃ apaññattaṃ. Anuddiṭṭhaṃ pātimokkhanti anvaddhamāsaṃ",
  "atk-vin01a0:797_2": "āṇāpātimokkhaṃ anuddiṭṭhaṃ ahosi. Ovādapātimokkhameva te uddisiṃsu; tampi ca no anvaddhamāsaṃ.",
  "atk-vin01a0:797_3": "Tathā hi vipassī bhagavā channaṃ channaṃ vassānaṃ sakiṃ sakiṃ ovādapātimokkhaṃ uddisi;",
  "atk-vin01a0:797_4": "tañca kho sāmaṃyeva. Sāvakā panassa attano attano vasanaṭṭhānesu na uddisiṃsu. Sakalajambudīpe",
  "atk-vin01a0:797_5": "ekasmiṃyeva ṭhāne bandhumatiyā rājadhāniyā kheme migadāye vipassissa bhagavato vasanaṭṭhāne",
  "atk-vin01a0:797_6": "sabbopi bhikkhusaṅgho uposathaṃ akāsi. Tañca kho saṅghuposathameva; na gaṇuposathaṃ,",
  "atk-vin01a0:797_7": "na puggaluposathaṃ, na pārisuddhiuposathaṃ, na adhiṭṭhānuposathaṃ.",
  "atk-vin01a0:798_0": "Tadā kira jambudīpe caturāsītivihārasahassāni honti. Ekamekasmiṃ vihāre abbokiṇṇāni",
  "atk-vin01a0:798_1": "dasapi vīsatipi bhikkhusahassāni vasanti, bhiyyopi vasanti. Uposathārocikā devatā",
  "atk-vin01a0:798_2": "tattha tattha gantvā ārocenti – “mārisā, ekaṃ vassaṃ atikkantaṃ, dve tīṇi cattāri",
  "atk-vin01a0:798_3": "pañca vassāni atikkantāni, idaṃ chaṭṭhaṃ vassaṃ, āgāminiyā puṇṇamāsiyā buddhadassanatthaṃ",
  "atk-vin01a0:798_4": "uposathakaraṇatthañca gantabbaṃ! Sampatto vo sannipātakālo”ti. Tato sānubhāvā bhikkhū",
  "atk-vin01a0:798_5": "attano attano ānubhāvena gacchanti, itare devatānubhāvena. Kathaṃ? Te kira bhikkhū",
  "atk-vin01a0:798_6": "pācīnasamuddante vā pacchimauttaradakkhiṇasamuddante vā ṭhitā gamiyavattaṃ pūretvā",
  "atk-vin01a0:798_7": "pattacīvaramādāya “gacchāmā”ti cittaṃ uppādenti; saha cittuppādā uposathaggaṃ gatāva",
  "atk-vin01a0:798_8": "honti. Te vipassiṃ sammāsambuddhaṃ abhivādetvā nisīdanti. Bhagavāpi sannisinnāya",
  "atk-vin01a0:798_9": "parisāya imaṃ ovādapātimokkhaṃ uddisati.",
  "atk-vin01a0:799": "“Khantī paramaṃ tapo titikkhā;",
  "atk-vin01a0:800": "Nibbānaṃ paramaṃ vadanti buddhā;",
  "atk-vin01a0:801": "Na hi pabbajito parūpaghātī;",
  "atk-vin01a0:802": "Na samaṇo hoti paraṃ viheṭhayanto.",
  "atk-vin01a0:803": "“Sabbapāpassa akaraṇaṃ, kusalassa upasampadā;",
  "atk-vin01a0:804": "Sacittapariyodapanaṃ, etaṃ buddhāna sāsanaṃ.",
  "atk-vin01a0:805": "“Anupavādo anupaghāto, pātimokkhe ca saṃvaro;",
  "atk-vin01a0:806": "Mattaññutā ca bhattasmiṃ, pantañca sayanāsanaṃ;",
  "atk-vin01a0:807": "Adhicitte ca āyogo, etaṃ buddhāna sāsana”nti. ;",
  "atk-vin01a0:808_0": "Eteneva upāyena itaresampi buddhānaṃ pātimokkhuddeso veditabbo. Sabbabuddhānañhi",
  "atk-vin01a0:808_1": "imā tissova ovādapātimokkhagāthāyo honti. Tā dīghāyukabuddhānaṃ yāva sāsanapariyantā",
  "atk-vin01a0:808_2": "uddesamāgacchanti; appāyukabuddhānaṃ paṭhamabodhiyaṃyeva. Sikkhāpadapaññattikālato",
  "atk-vin01a0:808_3": "pana pabhuti āṇāpātimokkhameva uddisīyati. Tañca kho bhikkhū eva uddisanti, na buddhā.",
  "atk-vin01a0:808_4": "Tasmā amhākampi bhagavā paṭhamabodhiyaṃ vīsativassamattameva idaṃ ovādapātimokkhaṃ",
  "atk-vin01a0:808_5": "uddisi. Athekadivasaṃ pubbārāme migāramātupāsāde nisinno bhikkhū āmantesi – “na dānāhaṃ,",
  "atk-vin01a0:808_6": "bhikkhave, ito paraṃ uposathaṃ karissāmi pātimokkhaṃ uddisissāmi, tumheva dāni bhikkhave",
  "atk-vin01a0:808_7": "ito paraṃ uposathaṃ kareyyātha, pātimokkhaṃ uddiseyyātha. Aṭṭhānametaṃ, bhikkhave,",
  "atk-vin01a0:808_8": "anavakāso yaṃ tathāgato aparisuddhāya parisāya uposathaṃ kareyya, pātimokkhaṃ uddiseyyā”ti.",
  "atk-vin01a0:808_9": "Tato paṭṭhāya bhikkhū āṇāpātimokkhaṃ uddisanti. Idaṃ āṇāpātimokkhaṃ tesaṃ anuddiṭṭhaṃ",
  "atk-vin01a0:808_10": "ahosi. Tena vuttaṃ – “anuddiṭṭhaṃ pātimokkha”nti.",
  "atk-vin01a0:809_0": "Tesaṃ buddhānanti tesaṃ vipassīādīnaṃ tiṇṇaṃ buddhānaṃ. Antaradhānenāti khandhantaradhānena;",
  "atk-vin01a0:809_1": "parinibbānenāti vuttaṃ hoti. Buddhānubuddhānanti ye tesaṃ buddhānaṃ anubuddhā sammukhasāvakā",
  "atk-vin01a0:809_2": "tesañca khandhantaradhānena. Ye te pacchimā sāvakāti ye tesaṃ sammukhasāvakānaṃ santike",
  "atk-vin01a0:809_3": "pabbajitā pacchimā sāvakā. Nānānāmāti “buddharakkhito, dhammarakkhito”tiādi nāmavasena",
  "atk-vin01a0:809_4": "vividhanāmā. Nānāgottāti “gotamo, moggallāno”tiādi gottavasena vividhagottā. Nānājaccāti",
  "atk-vin01a0:809_5": "“khattiyo, brāhmaṇo”tiādijātivasena nānājaccā. Nānākulā pabbajitāti khattiyakulādivase",
  "atk-vin01a0:809_6": "neva uccanīcauḷāruḷārabhogādikulavasena vā vividhakulā nikkhamma pabbajitā.",
  "atk-vin01a0:810_0": "Te taṃ brahmacariyanti te pacchimā sāvakā yasmā ekanāmā ekagottā ekajātikā ekakulā",
  "atk-vin01a0:810_1": "pabbajitā “amhākaṃ sāsanaṃ tanti paveṇī”ti attano bhāraṃ katvā brahmacariyaṃ rakkhanti,",
  "atk-vin01a0:810_2": "ciraṃ pariyattidhammaṃ pariharanti. Ime ca tādisā na honti. Tasmā aññamaññaṃ viheṭhentā",
  "atk-vin01a0:810_3": "vilomaṃ gaṇhantā “asuko thero jānissati, asuko thero jānissatī”ti sithilaṃ karontā",
  "atk-vin01a0:810_4": "taṃ brahmacariyaṃ khippaññeva antaradhāpesuṃ, saṅgahaṃ āropetvā na rakkhiṃsu. Seyyathāpīti",
  "atk-vin01a0:810_5": "tassatthassa opammanidassanaṃ. Vikiratīti vikkhipati. Vidhamatīti ṭhānantaraṃ neti.",
  "atk-vin01a0:810_6": "Viddhaṃsetīti ṭhitaṭṭhānato apaneti. Yathā taṃ suttena asaṅgahitattāti yathā suttena",
  "atk-vin01a0:810_7": "asaṅgahitattā aganthitattā abaddhattā evaṃ vikirati yathā suttena asaṅgahitāni vikiriyanti,",
  "atk-vin01a0:810_8": "evaṃ vikiratīti vuttaṃ hoti. Evameva khoti opammasampaṭipādanaṃ. Antaradhāpesunti",
  "atk-vin01a0:810_9": "vaggasaṅgaha-paṇṇāsasaṅgahādīhi asaṅgaṇhantā yaṃ yaṃ attano ruccati, taṃ tadeva gahetvā",
  "atk-vin01a0:810_10": "sesaṃ vināsesuṃ adassanaṃ nayiṃsu.",
  "atk-vin01a0:811_0": "Akilāsuno ca te bhagavanto ahesuṃ sāvake cetasā ceto paricca ovaditunti apica sāriputta",
  "atk-vin01a0:811_1": "te buddhā attano cetasā sāvakānaṃ ceto paricca paricchinditvā ovadituṃ akilāsuno",
  "atk-vin01a0:811_2": "ahesuṃ, paracittaṃ ñatvā anusāsaniṃ na bhāriyato na papañcato addasaṃsu. Bhūtapubbaṃ",
  "atk-vin01a0:811_3": "sāriputtātiādi tesaṃ akilāsubhāvappakāsanatthaṃ vuttaṃ. Bhiṃsanaketi bhayānake bhayajananake.",
  "atk-vin01a0:811_4": "Evaṃ vitakkethāti nekkhammavitakkādayo tayo vitakke vitakketha. Mā evaṃ vitakkayitthāti",
  "atk-vin01a0:811_5": "kāmavitakkādayo tayo akusalavitakke mā vitakkayittha. Evaṃ manasi karothāti “aniccaṃ",
  "atk-vin01a0:811_6": "dukkhamanattā asubha”nti manasi karotha. Mā evaṃ manasā katthāti “niccaṃ sukhaṃ attā",
  "atk-vin01a0:811_7": "subha”nti mā manasi akarittha. Idaṃ pajahathāti akusalaṃ pajahatha. Idaṃ upasampajja",
  "atk-vin01a0:811_8": "viharathāti kusalaṃ upasampajja paṭilabhitvā nipphādetvā viharatha.",
  "atk-vin01a0:812_0": "Anupādāya āsavehi cittāni vimucciṃsūti aggahetvā vimucciṃsu. Tesañhi cittāni yehi",
  "atk-vin01a0:812_1": "āsavehi vimucciṃsu, na te tāni gahetvā vimucciṃsu. Anuppādanirodhena pana nirujjhamānā",
  "atk-vin01a0:812_2": "aggahetvā vimucciṃsu. Tena vuttaṃ – “anupādāya āsavehi cittāni vimucciṃsū”ti. Sabbepi",
  "atk-vin01a0:812_3": "te arahattaṃ patvā sūriyarasmisamphuṭṭhamiva padumavanaṃ vikasitacittā ahesuṃ. Tatra",
  "atk-vin01a0:812_4": "sudaṃ sāriputta bhiṃsanakassa vanasaṇḍassa bhiṃsanakatasmiṃ hotīti tatrāti purimavacanāpekkhaṃ;",
  "atk-vin01a0:812_5": "sudanti padapūraṇamatte nipāto; sāriputtāti ālapanaṃ. Ayaṃ panettha atthayojanā –",
  "atk-vin01a0:812_6": "tatrāti yaṃ vuttaṃ “aññatarasmiṃ bhiṃsanake vanasaṇḍe”ti, tatra yo so bhiṃsanakoti",
  "atk-vin01a0:812_7": "vanasaṇḍo vutto, tassa bhiṃsanakassa vanasaṇḍassa bhiṃsanakatasmiṃ hoti, bhiṃsanakiriyāya",
  "atk-vin01a0:812_8": "hotīti attho. Kiṃ hoti? Idaṃ hoti – yo koci avītarāgo…pe… lomāni haṃsantīti.",
  "atk-vin01a0:813_0": "Atha vā tatrāti sāmiatthe bhummaṃ. Suiti nipāto; “kiṃ su nāma te bhonto samaṇabrāhmaṇā”tiādīsu",
  "atk-vin01a0:813_1": "viya. Idanti adhippetamatthaṃ paccakkhaṃ viya katvā dassanavacanaṃ. Suidanti sudaṃ,",
  "atk-vin01a0:813_2": "sandhivasena ikāralopo veditabbo. “Cakkhundriyaṃ, itthindriyaṃ, anaññātaññassāmītindriyaṃ,",
  "atk-vin01a0:813_3": "“kiṃ sūdha vitta”ntiādīsu viya. Ayaṃ panettha atthayojanā – tassa sāriputta bhiṃsanakassa",
  "atk-vin01a0:813_4": "vanasaṇḍassa bhiṃsanakatasmiṃ idaṃsu hoti. Bhiṃsanakatasminti bhiṃsanakabhāveti attho.",
  "atk-vin01a0:813_5": "Ekassa takārassa lopo daṭṭhabbo. Bhiṃsanakattasmintiyeva vā pāṭho. “Bhiṃsanakatāya”",
  "atk-vin01a0:813_6": "iti vā vattabbe liṅgavipallāso kato. Nimittatthe cetaṃ bhummavacanaṃ, tasmā evaṃ",
  "atk-vin01a0:813_7": "sambandho veditabbo – bhiṃsanakabhāve idaṃsu hoti, bhiṃsanakabhāvanimittaṃ bhiṃsanakabhāvahetu",
  "atk-vin01a0:813_8": "bhiṃsanakabhāvapaccayā idaṃsu hoti. Yo koci avītarāgo taṃ vanasaṇḍaṃ pavisati, yebhuyyena",
  "atk-vin01a0:813_9": "lomāni haṃsantīti bahutarāni lomāni haṃsanti uddhaṃ mukhāni sūcisadisāni kaṇṭakasadisāni",
  "atk-vin01a0:813_10": "ca hutvā tiṭṭhanti, appāni na haṃsanti. Bahutarānaṃ vā sattānaṃ haṃsanti. Appakānaṃ",
  "atk-vin01a0:813_11": "atisūrapurisānaṃ na haṃsanti.",
  "atk-vin01a0:814_0": "Idāni ayaṃ kho, sāriputta, hetūtiādi nigamanaṃ. Yañcettha antarantarā na vuttaṃ,",
  "atk-vin01a0:814_1": "taṃ uttānatthameva. Tasmā pāḷikkameneva veditabbaṃ. Yaṃ pana vuttaṃ na ciraṭṭhitikaṃ",
  "atk-vin01a0:814_2": "ahosīti, taṃ purisayugavasena vuttanti veditabbaṃ. Vassagaṇanāya hi vipassissa bhagavato",
  "atk-vin01a0:814_3": "asītivassasahassāni āyu, sammukhasāvakānampissa tattakameva. Evamassa yvāyaṃ sabbapacchimako",
  "atk-vin01a0:814_4": "sāvako, tena saha ghaṭetvā satasahassaṃ saṭṭhimattāni ca vassasahassāni brahmacariyaṃ",
  "atk-vin01a0:814_5": "aṭṭhāsi. Purisayugavasena pana yugaparamparāya āgantvā dveyeva purisayugāni aṭṭhāsi.",
  "atk-vin01a0:814_6": "Tasmā na ciraṭṭhitikanti vuttaṃ. Sikhissa pana bhagavato sattativassasahassāni āyu.",
  "atk-vin01a0:814_7": "Sammukhasāvakānampissa tattakameva. Vessabhussa bhagavato saṭṭhivassasahassāni āyu.",
  "atk-vin01a0:814_8": "Sammukhasāvakānampissa tattakameva. Evaṃ tesampi ye sabbapacchimakā sāvakā tehi saha",
  "atk-vin01a0:814_9": "ghaṭetvā satasahassato uddhaṃ cattālīsamattāni vīsatimattāni ca vassasahassāni brahmacariyaṃ",
  "atk-vin01a0:814_10": "aṭṭhāsi. Purisayugavasena pana yugaparamparāya āgantvā dve dveyeva purisayugāni aṭṭhāsi.",
  "atk-vin01a0:814_11": "Tasmā na ciraṭṭhitikanti vuttaṃ.",
  "atk-vin01a0:815_0": "20. Evaṃ āyasmā sāriputto tiṇṇaṃ buddhānaṃ brahmacariyassa na ciraṭṭhitikāraṇaṃ sutvā",
  "atk-vin01a0:815_1": "itaresaṃ tiṇṇaṃ brahmacariyassa ciraṭṭhitikāraṇaṃ sotukāmo puna bhagavantaṃ “ko pana",
  "atk-vin01a0:815_2": "bhante hetū”ti ādinā nayena pucchi. Bhagavāpissa byākāsi. Taṃ sabbaṃ vuttapaṭipakkhavasena",
  "atk-vin01a0:815_3": "veditabbaṃ. Ciraṭṭhitikabhāvepi cettha tesaṃ buddhānaṃ āyuparimāṇatopi purisayugatopi",
  "atk-vin01a0:815_4": "ubhayathā ciraṭṭhitikatā veditabbā. Kakusandhassa hi bhagavato cattālīsavassasahassāni",
  "atk-vin01a0:815_5": "āyu, koṇāgamanassa bhagavato tiṃsavassasahassāni, kassapassa bhagavato vīsativassasahassāni;",
  "atk-vin01a0:815_6": "sammukhasāvakānampi nesaṃ tattakameva. Bahūni ca nesaṃ sāvakayugāni paramparāya brahmacariyaṃ",
  "atk-vin01a0:815_7": "pavattesuṃ. Evaṃ tesaṃ āyuparimāṇatopi sāvakayugatopi ubhayathā brahmacariyaṃ ciraṭṭhitikaṃ ahosi.",
  "atk-vin01a0:816_0": "Amhākaṃ pana bhagavato kassapassa bhagavato upaḍḍhāyukappamāṇe dasavassasahassāyukakāle",
  "atk-vin01a0:816_1": "uppajjitabbaṃ siyā. Taṃ asambhuṇantena pañcavassasahassāyukakāle, ekavassasahassāyukakāle,",
  "atk-vin01a0:816_2": "pañcavassasatāyukakālepi vā uppajjitabbaṃ siyā. Yasmā panassa buddhattakārake dhamme",
  "atk-vin01a0:816_3": "esantassa pariyesantassa ñāṇaṃ paripācentassa gabbhaṃ gaṇhāpentassa vassasatāyukakāle",
  "atk-vin01a0:816_4": "ñāṇaṃ paripākamagamāsi. Tasmā atiparittāyukakāle uppanno. Tenassa sāvakaparamparāvasena",
  "atk-vin01a0:816_5": "ciraṭṭhitikampi brahmacariyaṃ āyuparimāṇavasena vassagaṇanāya naciraṭṭhitikamevāti vattuṃ vaṭṭati.",
  "atk-vin01a0:817_0": "21. Atha kho āyasmā sāriputtoti ko anusandhi? Evaṃ tiṇṇaṃ buddhānaṃ brahmacariyassa",
  "atk-vin01a0:817_1": "ciraṭṭhitikāraṇaṃ sutvā sikkhāpadapaññattiyeva ciraṭṭhitikabhāvahetūti niṭṭhaṃ gantvā",
  "atk-vin01a0:817_2": "bhagavatopi brahmacariyassa ciraṭṭhitikabhāvaṃ icchanto āyasmā sāriputto bhagavantaṃ",
  "atk-vin01a0:817_3": "sikkhāpadapaññattiṃ yāci. Tassā yācanavidhidassanatthametaṃ vuttaṃ – atha kho āyasmā",
  "atk-vin01a0:817_4": "sāriputto uṭṭhāyāsanā …pe… ciraṭṭhitikanti. Tattha addhaniyanti addhānakkhamaṃ; dīghakālikanti",
  "atk-vin01a0:817_5": "vuttaṃ hoti. Sesaṃ uttānatthameva.",
  "atk-vin01a0:818_0": "Athassa bhagavā “na tāvāyaṃ sikkhāpadapaññattikālo”ti pakāsento “āgamehi tvaṃ sāriputtā”tiādimāha.",
  "atk-vin01a0:818_1": "Tattha āgamehi tvanti tiṭṭha tāva tvaṃ; adhivāsehi tāva tvanti vuttaṃ hoti. Ādaratthavasenevettha",
  "atk-vin01a0:818_2": "dvikkhattuṃ vuttaṃ. Etena bhagavā sikkhāpadapaññattiyā sāvakānaṃ visayabhāvaṃ paṭikkhipitvā",
  "atk-vin01a0:818_3": "“buddhavisayova sikkhāpadapaññattī”ti āvikaronto “tathāgato vā”tiādimāha. Ettha ca",
  "atk-vin01a0:818_4": "tatthāti sikkhāpadapaññattiyācanāpekkhaṃ bhummavacanaṃ. Tatrāyaṃ yojanā – yaṃ vuttaṃ",
  "atk-vin01a0:818_5": "“sikkhāpadaṃ paññapeyyā”ti, tattha tassā sikkhāpadapaññattiyā tathāgatoyeva kālaṃ",
  "atk-vin01a0:818_6": "jānissatīti. Evaṃ vatvā akālaṃ tāva dassetuṃ “na tāva sāriputtā”tiādimāha.",
  "atk-vin01a0:819_0": "Tattha āsavā tiṭṭhanti etesūti āsavaṭṭhānīyā. Yesu diṭṭhadhammikasamparāyikā dukkhāsavā",
  "atk-vin01a0:819_1": "kilesāsavā ca parūpavādavippaṭisāravadhabandhanādayo ceva apāyadukkhavisesabhūtā",
  "atk-vin01a0:819_2": "ca āsavā tiṭṭhantiyeva, yasmā nesaṃ te kāraṇaṃ hontīti attho. Te āsavaṭṭhānīyā vītikkamadhammā",
  "atk-vin01a0:819_3": "yāva na saṅghe pātubhavanti, na tāva satthā sāvakānaṃ sikkhāpadaṃ paññapetīti ayamettha",
  "atk-vin01a0:819_4": "yojanā. Yadi hi paññapeyya, parūpavādā parūpārambhā garahadosā na parimucceyya.",
  "atk-vin01a0:820_0": "Kathaṃ? Paññapentena hi “yo pana bhikkhu methunaṃ dhammaṃ paṭiseveyyā”tiādi sabbaṃ",
  "atk-vin01a0:820_1": "paññapetabbaṃ bhaveyya. Adisvāva vītikkamadosaṃ imaṃ paññattiṃ ñatvā pare evaṃ upavādañca",
  "atk-vin01a0:820_2": "upārambhañca garahañca pavatteyyuṃ – “kathañhi nāma samaṇo gotamo bhikkhusaṅgho me",
  "atk-vin01a0:820_3": "anvāyiko vacanakaroti ettāvatā sikkhāpadehi paliveṭhessati, pārājikaṃ paññapessati?",
  "atk-vin01a0:820_4": "Nanu ime kulaputtā mahantaṃ bhogakkhandhaṃ mahantañca ñātiparivaṭṭaṃ hatthagatāni",
  "atk-vin01a0:820_5": "ca rajjānipi pahāya pabbajitā, ghāsacchādanaparamatāya santuṭṭhā, sikkhāya tibbagāravā,",
  "atk-vin01a0:820_6": "kāye ca jīvite ca nirapekkhā viharanti. Tesu nāma ko lokāmisabhūtaṃ methunaṃ vā paṭisevissati,",
  "atk-vin01a0:820_7": "parabhaṇḍaṃ vā harissati, parassa vā iṭṭhaṃ kantaṃ atimadhuraṃ jīvitaṃ upacchindissati,",
  "atk-vin01a0:820_8": "abhūtaguṇakathāya vā jīvitaṃ kappessati! Nanu pārājike apaññattepi pabbajjāsaṅkhepenevetaṃ",
  "atk-vin01a0:820_9": "pākaṭaṃ kata”nti. Tathāgatassa ca thāmañca balañca sattā na jāneyyuṃ. Paññattampi",
  "atk-vin01a0:820_10": "sikkhāpadaṃ kuppeyya, na yathāṭhāne tiṭṭheyya. Seyyathāpi nāma akusalo vejjo kañci",
  "atk-vin01a0:820_11": "anuppannagaṇḍaṃ purisaṃ pakkosāpetvā “ehi bho purisa, imasmiṃ te sarīrappadese mahāgaṇḍo",
  "atk-vin01a0:820_12": "uppajjitvā anayabyasanaṃ pāpessati, paṭikacceva naṃ tikicchāpehī”ti vatvā “sādhācariya,",
  "atk-vin01a0:820_13": "tvaṃyeva naṃ tikicchassū”ti vutto tassa arogaṃ sarīrappadesaṃ phāletvā lohitaṃ nīharitvā",
  "atk-vin01a0:820_14": "ālepanabandhanadhovanādīhi taṃ padesaṃ sañchaviṃ katvā taṃ purisaṃ vadeyya – “mahārogo",
  "atk-vin01a0:820_15": "te mayā tikicchito, dehi me deyyadhamma”nti. So taṃ “kimayaṃ bālavejjo vadati? Kataro",
  "atk-vin01a0:820_16": "kira me iminā rogo tikicchito? Nanu me ayaṃ dukkhañca janeti, lohitakkhayañca maṃ",
  "atk-vin01a0:820_17": "pāpetī”ti evaṃ upavadeyya ceva upārambheyya ca garaheyya ca, na cassa guṇaṃ jāneyya.",
  "atk-vin01a0:820_18": "Evameva yadi anuppanne vītikkamadose satthā sāvakānaṃ sikkhāpadaṃ paññapeyya, parūpavādādīhi",
  "atk-vin01a0:820_19": "ca na parimucceyya, na cassa thāmaṃ vā balaṃ vā sattā jāneyyuṃ, paññattampi sikkhāpadaṃ",
  "atk-vin01a0:820_20": "kuppeyya, na yathāṭhāne tiṭṭheyya. Tasmā vuttaṃ – “na tāva sāriputta satthā sāvakānaṃ…pe… pātubhavantī”ti.",
  "atk-vin01a0:821_0": "Evaṃ akālaṃ dassetvā puna kālaṃ dassetuṃ “yato ca kho sāriputtā”tiādimāha. Tattha",
  "atk-vin01a0:821_1": "yatoti yadā; yasmiṃ kāleti vuttaṃ hoti. Sesaṃ vuttānusāreneva veditabbaṃ. Ayaṃ vā",
  "atk-vin01a0:821_2": "hettha saṅkhepattho – yasmiṃ samaye “āsavaṭṭhānīyā dhammā”ti saṅkhyaṃ gatā vītikkamadosā",
  "atk-vin01a0:821_3": "saṅghe pātubhavanti, tadā satthā sāvakānaṃ sikkhāpadaṃ paññapeti, uddisati pātimokkhaṃ.",
  "atk-vin01a0:821_4": "Kasmā? Tesaṃyeva “āsavaṭṭhānīyā dhammā”ti saṅkhyaṃ gatānaṃ vītikkamadosānaṃ paṭighātāya.",
  "atk-vin01a0:821_5": "Evaṃ paññapento yathā nāma kusalo vejjo uppannaṃ gaṇḍaṃ phālanalepanabandhanadhovanādīhi",
  "atk-vin01a0:821_6": "tikicchanto rogaṃ vūpasametvā sañchaviṃ katvā na tveva upavādādiraho hoti, sake ca",
  "atk-vin01a0:821_7": "ācariyake viditānubhāvo hutvā sakkāraṃ pāpuṇāti; evaṃ na ca upavādādiraho hoti, sake",
  "atk-vin01a0:821_8": "ca sabbaññuvisaye viditānubhāvo hutvā sakkāraṃ pāpuṇāti. Tañcassa sikkhāpadaṃ akuppaṃ",
  "atk-vin01a0:821_9": "hoti, yathāṭhāne tiṭṭhatīti.",
  "atk-vin01a0:822_0": "Evaṃ āsavaṭṭhānīyānaṃ dhammānaṃ anuppattiṃ sikkhāpadapaññattiyā akālaṃ uppattiñca",
  "atk-vin01a0:822_1": "kālanti vatvā idāni tesaṃ dhammānaṃ anuppattikālañca uppattikālañca dassetuṃ “na",
  "atk-vin01a0:822_2": "tāva sāriputta idhekacce”tiādimāha. Tattha uttānatthāni padāni pāḷivaseneva veditabbāni.",
  "atk-vin01a0:822_3": "Ayaṃ pana anuttānapadavaṇṇanā – rattiyo jānantīti rattaññū, attano pabbajitadivasato",
  "atk-vin01a0:822_4": "paṭṭhāya bahukā rattiyo jānanti, cirapabbajitāti vuttaṃ hoti. Rattaññūhi mahattaṃ",
  "atk-vin01a0:822_5": "rattaññumahattaṃ; cirapabbajitehi mahantabhāvanti attho. Tatra rattaññumahattaṃ patte",
  "atk-vin01a0:822_6": "saṅghe upasenaṃ vaṅgantaputtaṃ ārabbha sikkhāpadaṃ paññattanti veditabbaṃ. So hāyasmā",
  "atk-vin01a0:822_7": "ūnadasavasse bhikkhū upasampādente disvā ekavasso saddhivihārikaṃ upasampādesi. Atha",
  "atk-vin01a0:822_8": "bhagavā sikkhāpadaṃ paññapesi – “na, bhikkhave, ūnadasavassena upasampādetabbo. Yo",
  "atk-vin01a0:822_9": "upasampādeyya, āpatti dukkaṭassā”ti. Evaṃ paññatte sikkhāpade puna bhikkhū “dasavassāmha",
  "atk-vin01a0:822_10": "dasavassāmhā”ti bālā abyattā upasampādenti. Atha bhagavā aparampi sikkhāpadaṃ paññāpesi",
  "atk-vin01a0:822_11": "– “na, bhikkhave, bālena abyattena upasampādetabbo. Yo upasampādeyya, āpatti dukkaṭassa.",
  "atk-vin01a0:822_12": "Anujānāmi, bhikkhave, byattena bhikkhunā paṭibalena dasavassena vā atirekadasavassena",
  "atk-vin01a0:822_13": "vā upasampādetu”nti rattaññumahattaṃ pattakāle dve sikkhāpadāni paññattāni.",
  "atk-vin01a0:823_0": "Vepullamahattanti vipulabhāvena mahattaṃ. Saṅgho hi yāva na theranavamajjhimānaṃ",
  "atk-vin01a0:823_1": "vasena vepullamahattaṃ patto hoti, tāva senāsanāni pahonti. Sāsane ekacce āsavaṭṭhānīyā",
  "atk-vin01a0:823_2": "dhammā na uppajjanti. Vepullamahattaṃ pana patte te uppajjanti. Atha satthā sāvakānaṃ",
  "atk-vin01a0:823_3": "sikkhāpadaṃ paññapeti. Tattha vepullamahattaṃ patte saṅghe paññattasikkhāpadāni “yo",
  "atk-vin01a0:823_4": "pana bhikkhu anupasampannena uttari dirattatirattaṃ sahaseyyaṃ kappeyya, pācittiyaṃ”",
  "atk-vin01a0:823_5": "; “yā pana bhikkhunī anuvassaṃ vuṭṭhāpeyya, pācittiyaṃ” ; “yā pana bhikkhunī ekaṃ",
  "atk-vin01a0:823_6": "vassaṃ dve vuṭṭhāpeyya, pācittiya”nti iminā nayena veditabbāni.",
  "atk-vin01a0:824_0": "Lābhaggamahattanti lābhassa aggamahattaṃ; yo lābhassa aggo uttamo mahantabhāvo, taṃ",
  "atk-vin01a0:824_1": "patto hotīti attho. Lābhena vā aggamahattampi, lābhena seṭṭhattañca mahantattañca",
  "atk-vin01a0:824_2": "pattoti attho. Saṅgho hi yāva na lābhaggamahattaṃ patto hoti, tāva na lābhaṃ paṭicca",
  "atk-vin01a0:824_3": "āsavaṭṭhānīyā dhammā uppajjanti. Patte pana uppajjanti, atha satthā sāvakānaṃ sikkhāpadaṃ",
  "atk-vin01a0:824_4": "paññapeti – “yo pana bhikkhu acelakassa vā paribbājakassa vā paribbājikāya vā sahatthā",
  "atk-vin01a0:824_5": "khādanīyaṃ vā bhojanīyaṃ vā dadeyya, pācittiya”nti. Idañhi lābhaggamahattaṃ patte",
  "atk-vin01a0:824_6": "saṅghe sikkhāpadaṃ paññattaṃ.",
  "atk-vin01a0:825_0": "Bāhusaccamahattanti bāhusaccassa mahantabhāvaṃ. Saṅgho hi yāva na bāhusaccamahattaṃ",
  "atk-vin01a0:825_1": "patto hoti, tāva na āsavaṭṭhānīyā dhammā uppajjanti. Bāhusaccamahattaṃ patte pana",
  "atk-vin01a0:825_2": "yasmā ekampi nikāyaṃ, dvepi…pe… pañcapi nikāye uggahetvā ayoniso ummujjamānā puggalā",
  "atk-vin01a0:825_3": "rasena rasaṃ saṃsanditvā uddhammaṃ ubbinayaṃ satthusāsanaṃ dīpenti. Atha satthā “yo",
  "atk-vin01a0:825_4": "pana bhikkhu evaṃ vadeyya – tathāhaṃ bhagavatā dhammaṃ desitaṃ ājānāmi…pe… samaṇuddesopi",
  "atk-vin01a0:825_5": "ce evaṃ vadeyyā”tiādinā nayena sikkhāpadaṃ paññapetīti.",
  "atk-vin01a0:826_0": "Evaṃ bhagavā āsavaṭṭhānīyānaṃ dhammānaṃ anuppattikālañca uppattikālañca dassetvā",
  "atk-vin01a0:826_1": "tasmiṃ samaye sabbasopi tesaṃ abhāvaṃ dassento “nirabbudo hi sāriputtā”tiādimāha.",
  "atk-vin01a0:826_2": "Tattha nirabbudoti abbudavirahito; abbudā vuccanti corā, niccoroti attho. Corāti",
  "atk-vin01a0:826_3": "ca imasmiṃ atthe dussīlāva adhippetā. Te hi assamaṇāva hutvā samaṇapaṭiññatāya paresaṃ",
  "atk-vin01a0:826_4": "paccaye corenti. Tasmā nirabbudoti niccoro, niddussīloti vuttaṃ hoti. Nirādīnavoti",
  "atk-vin01a0:826_5": "nirupaddavo nirupasaggo; dussīlādīnavarahitoyevāti vuttaṃ hoti. Apagatakāḷakoti kāḷakā",
  "atk-vin01a0:826_6": "vuccanti dussīlāyeva; te hi suvaṇṇavaṇṇāpi samānā kāḷakadhammayogā kāḷakātveva veditabbā.",
  "atk-vin01a0:826_7": "Tesaṃ abhāvā apagatakāḷako. Apahatakāḷakotipi pāṭho. Suddhoti apagatakāḷakattāyeva",
  "atk-vin01a0:826_8": "suddho pariyodāto pabhassaro. Sāre patiṭṭhitoti sāro vuccanti sīla-samādhi-paññāvimutti-vimuttiñāṇadassanaguṇā,",
  "atk-vin01a0:826_9": "tasmiṃ sāre patiṭṭhitattā sāre patiṭṭhito.",
  "atk-vin01a0:827_0": "Evaṃ sāre patiṭṭhitabhāvaṃ vatvā puna so cassa sāre patiṭṭhitabhāvo evaṃ veditabboti",
  "atk-vin01a0:827_1": "dassento imesañhi sāriputtāti ādimāha. Tatrāyaṃ saṅkhepavaṇṇanā – yānimāni verañjāyaṃ",
  "atk-vin01a0:827_2": "vassāvāsaṃ upagatāni pañca bhikkhusatāni, imesaṃ yo guṇavasena pacchimako sabbaparittaguṇo",
  "atk-vin01a0:827_3": "bhikkhu, so sotāpanno. Sotāpannoti sotaṃ āpanno; sototi ca maggassetaṃ adhivacanaṃ.",
  "atk-vin01a0:827_4": "Sotāpannoti tena samannāgatassa puggalassa. Yathāha –",
  "atk-vin01a0:828_0": "“Soto sototi hidaṃ, sāriputta, vuccati; katamo nu kho, sāriputta, sototi? Ayameva",
  "atk-vin01a0:828_1": "hi, bhante, ariyo aṭṭhaṅgiko maggo, seyyathidaṃ – sammādiṭṭhi…pe… sammāsamādhī”ti.",
  "atk-vin01a0:828_2": "“Sotāpanno sotāpannoti hidaṃ, sāriputta, vuccati; katamo nu kho, sāriputta, sotāpanno”ti?",
  "atk-vin01a0:828_3": "“Yo hi, bhante, iminā ariyena aṭṭhaṅgikena maggena samannāgato, ayaṃ vuccati – sotāpanno.",
  "atk-vin01a0:828_4": "Soyamāyasmā evaṃnāmo evaṃgotto”ti. Idha pana maggena phalassa nāmaṃ dinnaṃ. Tasmā",
  "atk-vin01a0:828_5": "phalaṭṭho “sotāpanno”ti veditabbo.",
  "atk-vin01a0:829_0": "Avinipātadhammoti vinipātetīti vinipāto; nāssa vinipāto dhammoti avinipātadhammo,",
  "atk-vin01a0:829_1": "na attānaṃ apāyesu vinipātanasabhāvoti vuttaṃ hoti. Kasmā? Ye dhammā apāyagamanīyā,",
  "atk-vin01a0:829_2": "tesaṃ parikkhayā. Vinipatanaṃ vā vinipāto, nāssa vinipāto dhammoti avinipātadhammo,",
  "atk-vin01a0:829_3": "apāyesu vinipātanasabhāvo assa natthīti vuttaṃ hoti. Sammattaniyāmena maggena niyatattā",
  "atk-vin01a0:829_4": "niyato. Sambodhi paraṃ ayanaṃ parā gati assāti sambodhiparāyaṇo. Upari maggattayaṃ",
  "atk-vin01a0:829_5": "avassaṃ sampāpakoti attho. Kasmā? Paṭiladdhapaṭhamamaggattāti.",
  "atk-vin01a0:830": "Vinayapaññattiyācanakathā niṭṭhitā.",
  "atk-vin01a0:831": "Buddhāciṇṇakathā",
  "atk-vin01a0:832_0": "22. Evaṃ dhammasenāpatiṃ saññāpetvā verañjāyaṃ taṃ vassāvāsaṃ vītināmetvā vutthavasso",
  "atk-vin01a0:832_1": "mahāpavāraṇāya pavāretvā atha kho bhagavā āyasmantaṃ ānandaṃ āmantesi. Āmantesīti",
  "atk-vin01a0:832_2": "ālapi abhāsi sambodhesi. Kinti? Āciṇṇaṃ kho panetanti evamādi. Āciṇṇanti caritaṃ",
  "atk-vin01a0:832_3": "vattaṃ anudhammatā. Taṃ kho panetaṃ āciṇṇaṃ duvidhaṃ hoti – buddhāciṇṇaṃ, sāvakāciṇṇanti.",
  "atk-vin01a0:832_4": "Katamaṃ buddhāciṇṇaṃ? Idaṃ tāva ekaṃ – yehi nimantitā vassaṃ vasanti, na te anapaloketvā",
  "atk-vin01a0:832_5": "anāpucchitvā janapadacārikaṃ pakkamanti. Sāvakā pana apaloketvā vā anapaloketvā vā",
  "atk-vin01a0:832_6": "yathāsukhaṃ pakkamanti.",
  "atk-vin01a0:833_0": "Aparampi buddhāciṇṇaṃ – vutthavassā pavāretvā janasaṅgahatthāya janapadacārikaṃ pakkamantiyeva.",
  "atk-vin01a0:833_1": "Janapadacārikaṃ carantā ca mahāmaṇḍalaṃ majjhimamaṇḍalaṃ antimamaṇḍalanti imesaṃ",
  "atk-vin01a0:833_2": "tiṇṇaṃ maṇḍalānaṃ aññatarasmiṃ maṇḍale caranti. Tattha mahāmaṇḍalaṃ navayojanasatikaṃ,",
  "atk-vin01a0:833_3": "majjhimamaṇḍalaṃ chayojanasatikaṃ, antimamaṇḍalaṃ tiyojanasatikaṃ. Yadā mahāmaṇḍale",
  "atk-vin01a0:833_4": "cārikaṃ caritukāmā honti, tadā mahāpavāraṇāya pavāretvā pāṭipadadivase mahābhikkhusaṅghaparivārā",
  "atk-vin01a0:833_5": "nikkhamitvā gāmanigamādīsu mahājanaṃ āmisapaṭiggahena anuggaṇhantā dhammadānena cassa",
  "atk-vin01a0:833_6": "vivaṭṭupanissitaṃ kusalaṃ vaḍḍhentā navahi māsehi janapadacārikaṃ pariyosāpenti.",
  "atk-vin01a0:833_7": "Sace pana antovasse bhikkhūnaṃ samathavipassanā taruṇā honti, mahāpavāraṇāya appavāretvā",
  "atk-vin01a0:833_8": "pavāraṇāsaṅgahaṃ datvā kattikapuṇṇamāyaṃ pavāretvā māgasirassa paṭhamadivase mahābhikkhusaṅghaparivārā",
  "atk-vin01a0:833_9": "nikkhamitvā vuttanayeneva majjhimamaṇḍale aṭṭhahi māsehi cārikaṃ pariyosāpenti. Sace",
  "atk-vin01a0:833_10": "pana nesaṃ vutthavassānaṃ aparipākindriyā veneyyasattā honti, tesaṃ indriyaparipākaṃ",
  "atk-vin01a0:833_11": "āgamentā māgasiramāsampi tattheva vasitvā phussamāsassa paṭhamadivase mahābhikkhusaṅghaparivārā",
  "atk-vin01a0:833_12": "nikkhamitvā vuttanayeneva antimamaṇḍale sattahi māsehi cārikaṃ pariyosāpenti. Tesu",
  "atk-vin01a0:833_13": "ca maṇḍalesu yattha katthaci vicarantāpi te te satte kilesehi viyojentā sotāpattiphalādīhi",
  "atk-vin01a0:833_14": "payojentā veneyyavaseneva nānāvaṇṇāni pupphāni ocinantā viya caranti.",
  "atk-vin01a0:834_0": "Aparampi buddhānaṃ āciṇṇaṃ – devasikaṃ paccūsasamaye santaṃ sukhaṃ nibbānārammaṇaṃ",
  "atk-vin01a0:834_1": "katvā phalasamāpattisamāpajjanaṃ, phalasamāpattiyā vuṭṭhahitvā devasikaṃ mahākaruṇāsamāpattiyā",
  "atk-vin01a0:834_2": "samāpajjanaṃ, tato vuṭṭhahitvā dasasahassacakkavāḷe bodhaneyyasattasamavalokanaṃ.",
  "atk-vin01a0:835": "Aparampi buddhānaṃ āciṇṇaṃ – āgantukehi saddhiṃ paṭhamataraṃ paṭisanthārakaraṇaṃ, aṭṭhuppattivasena dhammadesanā, otiṇṇe dose sikkhāpadapaññāpananti idaṃ buddhāciṇṇaṃ.",
  "atk-vin01a0:836_0": "Katamaṃ sāvakāciṇṇaṃ? Buddhassa bhagavato kāle dvikkhattuṃ sannipāto pure vassūpanāyikāya",
  "atk-vin01a0:836_1": "ca kammaṭṭhānaggahaṇatthaṃ, vutthavassānañca adhigataguṇārocanatthaṃ upari kammaṭṭhānaggahaṇatthañca.",
  "atk-vin01a0:836_2": "Idaṃ sāvakāciṇṇaṃ. Idha pana buddhāciṇṇaṃ dassento āha – “āciṇṇaṃ kho panetaṃ, ānanda, tathāgatāna”nti.",
  "atk-vin01a0:837_0": "Āyāmāti āgaccha yāma. Apalokessāmāti cārikaṃ caraṇatthāya āpucchissāma. Evanti sampaṭicchanatthe",
  "atk-vin01a0:837_1": "nipāto. Bhanteti gāravādhivacanametaṃ; satthuno paṭivacanadānantipi vaṭṭati. Bhagavato",
  "atk-vin01a0:837_2": "paccassosīti bhagavato vacanaṃ paṭiassosi, abhimukho hutvā suṇi sampaṭicchi. Evanti",
  "atk-vin01a0:837_3": "iminā vacanena paṭiggahesīti vuttaṃ hoti.",
  "atk-vin01a0:838_0": "Atha kho bhagavā nivāsetvāti idha pubbaṇhasamayanti vā sāyanhasamayanti vā na vuttaṃ.",
  "atk-vin01a0:838_1": "Evaṃ santepi bhagavā katabhattakicco majjhanhikaṃ vītināmetvā āyasmantaṃ ānandaṃ",
  "atk-vin01a0:838_2": "pacchāsamaṇaṃ katvā nagaradvārato paṭṭhāya nagaravīthiyo suvaṇṇarasapiñjarāhi raṃsīhi",
  "atk-vin01a0:838_3": "samujjotayamāno yena verañjassa brāhmaṇassa nivesanaṃ tenupasaṅkami. Gharadvāre ṭhitamattameva",
  "atk-vin01a0:838_4": "cassa bhagavantaṃ disvā parijano ārocesi. Brāhmaṇo satiṃ paṭilabhitvā saṃvegajāto",
  "atk-vin01a0:838_5": "sahasā vuṭṭhāya mahārahaṃ āsanaṃ paññapetvā bhagavantaṃ paccuggamma “ito, bhagavā,",
  "atk-vin01a0:838_6": "upasaṅkamatū”ti āha. Bhagavā upasaṅkamitvā paññatte āsane nisīdi. Atha kho verañjo",
  "atk-vin01a0:838_7": "brāhmaṇo bhagavantaṃ upanisīditukāmo attanā ṭhitapadesato yena bhagavā tenupasaṅkami.",
  "atk-vin01a0:838_8": "Ito paraṃ uttānatthameva.",
  "atk-vin01a0:839_0": "Yaṃ pana brāhmaṇo āha – “apica yo deyyadhammo, so na dinno”ti. Tatrāyamadhippāyo",
  "atk-vin01a0:839_1": "– mayā nimantitānaṃ vassaṃvutthānaṃ tumhākaṃ temāsaṃ divase divase pāto yāgukhajjakaṃ,",
  "atk-vin01a0:839_2": "majjhanhike khādanīyabhojanīyaṃ, sāyanhe anekavidha pānavikati gandhapupphādīhi pūjāsakkāroti",
  "atk-vin01a0:839_3": "evamādiko yo deyyadhammo dātabbo assa, so na dinnoti. Tañca kho no asantanti ettha",
  "atk-vin01a0:839_4": "pana liṅgavipallāso veditabbo. So ca kho deyyadhammo amhākaṃ no asantoti ayañhettha",
  "atk-vin01a0:839_5": "attho. Atha vā yaṃ dānavatthuṃ mayaṃ tumhākaṃ dadeyyāma, tañca kho no asantanti evamettha attho veditabbo.",
  "atk-vin01a0:840_0": "Nopi adātukamyatāti adātukāmatāpi no natthi, yathā pahūtavittūpakaraṇānaṃ maccharīnaṃ.",
  "atk-vin01a0:840_1": "Taṃ kutettha labbhā bahukiccā gharāvāsāti tatrāyaṃ yojanā – yasmā bahukiccā gharāvāsā,",
  "atk-vin01a0:840_2": "tasmā ettha santepi deyyadhamme dātukamyatāya ca taṃ kuto labbhā kuto taṃ sakkā laddhuṃ,",
  "atk-vin01a0:840_3": "yaṃ mayaṃ tumhākaṃ deyyadhammaṃ dadeyyāmāti gharāvāsaṃ garahanto āha. So kira mārena",
  "atk-vin01a0:840_4": "āvaṭṭitabhāvaṃ na jānāti, “gharāvāsapalibodhena me satisammoso jāto”ti maññi, tasmā",
  "atk-vin01a0:840_5": "evamāha. Apica – taṃ kutettha labbhāti imasmiṃ temāsabbhantare yamahaṃ tumhākaṃ dadeyyaṃ,",
  "atk-vin01a0:840_6": "taṃ kuto labbhā? Bahukiccā hi gharāvāsāti evamettha yojanā veditabbā.",
  "atk-vin01a0:841_0": "Atha brāhmaṇo “yaṃnūnāhaṃ yaṃ me tīhi māsehi dātabbaṃ siyā, taṃ sabbaṃ ekadivaseneva",
  "atk-vin01a0:841_1": "dadeyya”nti cintetvā adhivāsetu me bhavaṃ gotamotiādimāha. Tattha svātanāyāti yaṃ",
  "atk-vin01a0:841_2": "me tumhesu sakkāraṃ karoto sve bhavissati puññañceva pītipāmojjañca, tadatthāya.",
  "atk-vin01a0:841_3": "Atha tathāgato “sace ahaṃ nādhivāseyyaṃ, ‘ayaṃ temāsaṃ kiñci aladdhā kupito maññe,",
  "atk-vin01a0:841_4": "tena me yāciyamāno ekabhattampi na paṭiggaṇhāti, natthi imasmiṃ adhivāsanakhanti,",
  "atk-vin01a0:841_5": "asabbaññū aya’nti evaṃ brāhmaṇo ca verañjāvāsino ca garahitvā bahuṃ apuññaṃ pasaveyyuṃ,",
  "atk-vin01a0:841_6": "taṃ tesaṃ mā ahosī”ti tesaṃ anukampāya adhivāsesi bhagavā tuṇhībhāvena.",
  "atk-vin01a0:842_0": "Adhivāsetvā ca atha kho bhagavā verañjaṃ brāhmaṇaṃ “alaṃ gharāvāsapalibodhacintāyā”ti",
  "atk-vin01a0:842_1": "saññāpetvā taṅkhaṇānurūpāya dhammiyā kathāya diṭṭhadhammikasamparāyikaṃ atthaṃ sandassetvā",
  "atk-vin01a0:842_2": "kusale dhamme samādapetvā gaṇhāpetvā tattha ca naṃ samuttejetvā saussāhaṃ katvā tāya",
  "atk-vin01a0:842_3": "saussāhatāya aññehi ca vijjamānaguṇehi sampahaṃsetvā dhammaratanavassaṃ vassetvā",
  "atk-vin01a0:842_4": "uṭṭhāyāsanā pakkāmi. Pakkante ca pana bhagavati verañjo brāhmaṇo puttadāraṃ āmantesi",
  "atk-vin01a0:842_5": "– “mayaṃ, bhaṇe, bhagavantaṃ temāsaṃ nimantetvā ekadivasaṃ ekabhattampi nādamha.",
  "atk-vin01a0:842_6": "Handa, dāni tathā dānaṃ paṭiyādetha yathā temāsikopi deyyadhammo sve ekadivaseneva",
  "atk-vin01a0:842_7": "dātuṃ sakkā hotī”ti. Tato paṇītaṃ dānaṃ paṭiyādāpetvā yaṃ divasaṃ bhagavā nimantito,",
  "atk-vin01a0:842_8": "tassā rattiyā accayena āsanaṭṭhānaṃ alaṅkārāpetvā mahārahāni āsanāni paññapetvā gandhadhūmavāsakusumavicitraṃ",
  "atk-vin01a0:842_9": "mahāpūjaṃ sajjetvā bhagavato kālaṃ ārocāpesi. Tena vuttaṃ – “atha kho verañjo brāhmaṇo",
  "atk-vin01a0:842_10": "tassā rattiyā accayena…pe… niṭṭhitaṃ bhatta”nti.",
  "atk-vin01a0:843_0": "23. Bhagavā bhikkhusaṅghaparivuto tattha agamāsi. Tena vuttaṃ – “atha kho bhagavā…pe…",
  "atk-vin01a0:843_1": "nisīdi saddhiṃ bhikkhusaṅghenā”ti. Atha kho verañjo brāhmaṇo buddhappamukhaṃ bhikkhusaṅghanti",
  "atk-vin01a0:843_2": "buddhappamukhanti buddhapariṇāyakaṃ; buddhaṃ saṅghattheraṃ katvā nisinnanti vuttaṃ",
  "atk-vin01a0:843_3": "hoti. Paṇītenāti uttamena. Sahatthāti sahatthena. Santappetvāti suṭṭhu tappetvā,",
  "atk-vin01a0:843_4": "paripuṇṇaṃ suhitaṃ yāvadatthaṃ katvā. Sampavāretvāti suṭṭhu pavāretvā ‘ala’nti hatthasaññāya",
  "atk-vin01a0:843_5": "mukhasaññāya vacībhedena ca paṭikkhipāpetvā. Bhuttāvinti bhuttavantaṃ. Onītapattapāṇinti",
  "atk-vin01a0:843_6": "pattato onītapāṇiṃ; apanītahatthanti vuttaṃ hoti. Ticīvarena acchādesīti ticīvaraṃ",
  "atk-vin01a0:843_7": "bhagavato adāsi. Idaṃ pana vohāravacanamattaṃ hoti “ticīvarena acchādesī”ti, tasmiñca",
  "atk-vin01a0:843_8": "ticīvare ekameko sāṭako sahassaṃ agghati. Iti brāhmaṇo bhagavato tisahassagghanakaṃ",
  "atk-vin01a0:843_9": "ticīvaramadāsi uttamaṃ kāsikavatthasadisaṃ. Ekamekañca bhikkhuṃ ekamekena dussayugenāti",
  "atk-vin01a0:843_10": "ekamekena dussayugaḷena. Tatra ekasāṭako pañcasatāni agghati. Evaṃ pañcannaṃ bhikkhusatānaṃ",
  "atk-vin01a0:843_11": "pañcasatasahassagghanakāni dussāni adāsi. Brāhmaṇo ettakampi datvā atuṭṭho puna sattaṭṭhasahassagghanake",
  "atk-vin01a0:843_12": "anekarattakambale ca paṭṭuṇṇapattapaṭe ca phāletvā phāletvā āyogaaṃsabaddhakakāyabandhanaparissāvanādīnaṃ",
  "atk-vin01a0:843_13": "atthāya adāsi. Satapākasahassapākānañca bhesajjatelānaṃ tumbāni pūretvā ekamekassa",
  "atk-vin01a0:843_14": "bhikkhuno abbhañjanatthāya sahassagghanakaṃ telamadāsi. Kiṃ bahunā, catūsu paccayesu",
  "atk-vin01a0:843_15": "na koci parikkhāro samaṇaparibhogo adinno nāma ahosi. Pāḷiyaṃ pana cīvaramattameva vuttaṃ.",
  "atk-vin01a0:844_0": "Evaṃ mahāyāgaṃ yajitvā saputtadāraṃ vanditvā nisinnaṃ atha kho bhagavā verañjaṃ brāhmaṇaṃ",
  "atk-vin01a0:844_1": "temāsaṃ mārāvaṭṭanena dhammasavanāmatarasaparibhogaparihīnaṃ ekadivaseneva dhammāmatavassaṃ",
  "atk-vin01a0:844_2": "vassetvā puripuṇṇasaṅkappaṃ kurumāno dhammiyā kathāya sandassetvā…pe… uṭṭhāyāsanā",
  "atk-vin01a0:844_3": "pakkāmi. Brāhmaṇopi saputtadāro bhagavantañca bhikkhusaṅghañca vanditvā “punapi,",
  "atk-vin01a0:844_4": "bhante, amhākaṃ anuggahaṃ kareyyāthā”ti evamādīni vadanto anubandhitvā assūni pavattayamāno nivatti.",
  "atk-vin01a0:845_0": "Atha kho bhagavā verañjāyaṃ yathābhirantaṃ viharitvāti yathājjhāsayaṃ yathārucitaṃ",
  "atk-vin01a0:845_1": "vāsaṃ vasitvā verañjāya nikkhamitvā mahāmaṇḍale cārikāya caraṇakāle gantabbaṃ buddhavīthi",
  "atk-vin01a0:845_2": "pahāya dubbhikkhadosena kilantaṃ bhikkhusaṅghaṃ ujunāva maggena gahetvā gantukāmo",
  "atk-vin01a0:845_3": "soreyyādīni anupagamma payāgapatiṭṭhānaṃ gantvā tattha gaṅgaṃ nadiṃ uttaritvā yena",
  "atk-vin01a0:845_4": "bārāṇasī tadavasari. Tena avasari tadavasari. Tatrāpi yathājjhāsayaṃ viharitvā vesāliṃ",
  "atk-vin01a0:845_5": "agamāsi. Tena vuttaṃ – “anupagamma soreyyaṃ…pe… vesāliyaṃ viharati mahāvane kūṭāgārasālāya”nti.",
  "atk-vin01a0:846": "Buddhāciṇṇakathā niṭṭhitā.",
  "atk-vin01a0:847": "Samantapāsādikāya vinayasaṃvaṇṇanāya",
  "atk-vin01a0:848": "Verañjakaṇḍavaṇṇanā niṭṭhitā.",
  "atk-vin01a0:849": "Tatridaṃ samantapāsādikāya samantapāsādikattasmiṃ –",
  "atk-vin01a0:850": "Ācariyaparamparato, nidānavatthuppabhedadīpanato;",
  "atk-vin01a0:851": "Parasamayavivajjanato, sakasamayavisuddhito ceva.",
  "atk-vin01a0:852": "Byañjanaparisodhanato, padatthato pāḷiyojanakkamato;",
  "atk-vin01a0:853": "Sikkhāpadanicchayato, vibhaṅganayabhedadassanato.",
  "atk-vin01a0:854": "Sampassataṃ na dissati, kiñci apāsādikaṃ yato ettha;",
  "atk-vin01a0:855": "Viññūnamayaṃ tasmā, samantapāsādikātveva.",
  "atk-vin01a0:856": "Saṃvaṇṇanā pavattā, vinayassa vineyyadamanakusalena;",
  "atk-vin01a0:857": "Vuttassa lokanāthena, lokamanukampamānenāti.",
  "atk-vin01a0:858": "Verañjakaṇḍavaṇṇanā niṭṭhitā.",
  "atk-vin01a0:859": "1. Pārājikakaṇḍaṃ",
  "atk-vin01a0:860": "1. Paṭhamapārājikaṃ",
  "atk-vin01a0:861": "Sudinnabhāṇavāravaṇṇanā",
  "atk-vin01a0:862_0": "24. Ito paraṃ tena kho pana samayena vesāliyā avidūretiādi yebhuyyena uttānatthaṃ.",
  "atk-vin01a0:862_1": "Tasmā anupadavaṇṇanaṃ pahāya yattha yattha vattabbaṃ atthi, taṃ tadeva vaṇṇayissāma.",
  "atk-vin01a0:862_2": "Kalandagāmoti kalandakā vuccanti kāḷakā, tesaṃ vasena laddhanāmo gāmo. Kalandaputtoti",
  "atk-vin01a0:862_3": "gāmavasena laddhanāmassa rājasammatassa cattālīsakoṭivibhavassa kalandaseṭṭhino putto.",
  "atk-vin01a0:862_4": "Yasmā pana tasmiṃ gāme aññepi kalandanāmakā manussā atthi, tasmā kalandaputtoti vatvā",
  "atk-vin01a0:862_5": "puna seṭṭhiputtoti vuttaṃ. Sambahulehīti bahukehi. Sahāyakehīti sukhadukkhāni saha",
  "atk-vin01a0:862_6": "āyanti upagacchantīti sahāyā, sahāyā eva sahāyakā, tehi sahāyakehi. Saddhinti ekato.",
  "atk-vin01a0:862_7": "Kenacideva karaṇīyenāti kenacideva bhaṇḍappayojanauddhārasāraṇādinā kiccena; kattikanakkhattakīḷākiccenātipi",
  "atk-vin01a0:862_8": "vadanti. Bhagavā hi kattikajuṇhapakkhe vesāliṃ sampāpuṇi. Kattikanakkhattakīḷā cettha",
  "atk-vin01a0:862_9": "uḷārā hoti. Tadatthaṃ gatoti veditabbo.",
  "atk-vin01a0:863_0": "Addasa khoti kathaṃ addasa? So kira nagarato bhuttapātarāsaṃ suddhuttarāsaṅgaṃ mālāgandhavilepanahatthaṃ",
  "atk-vin01a0:863_1": "buddhadassanatthaṃ dhammasavanatthañca nikkhamantaṃ mahājanaṃ disvā “kva gacchathā”ti",
  "atk-vin01a0:863_2": "pucchi. “Buddhadassanatthaṃ dhammasavanatthañcā”ti. Tena hi “ahampi gacchāmī”ti gantvā",
  "atk-vin01a0:863_3": "catubbidhāya parisāya parivutaṃ brahmassarena dhammaṃ desentaṃ bhagavantaṃ addasa.",
  "atk-vin01a0:863_4": "Tena vuttaṃ – “addasa kho…pe… desenta”nti. Disvānassāti disvāna assa. Etadahosīti",
  "atk-vin01a0:863_5": "pubbe katapuññatāya codiyamānassa bhabbakulaputtassa etaṃ ahosi. Kiṃ ahosi? Yaṃnūnāhampi",
  "atk-vin01a0:863_6": "dhammaṃ suṇeyyanti. Tattha yannūnāti parivitakkadassanametaṃ. Evaṃ kirassa parivitakko",
  "atk-vin01a0:863_7": "uppanno “yamayaṃ parisā ekaggacittā dhammaṃ suṇāti, aho vatāhampi taṃ suṇeyya”nti.",
  "atk-vin01a0:864_0": "Atha kho sudinno kalandaputto yena sā parisāti idha kasmā “yena bhagavā”ti avatvā",
  "atk-vin01a0:864_1": "“yena sā parisā”ti vuttanti ce. Bhagavantañhi parivāretvā uḷāruḷārajanā mahatī parisā",
  "atk-vin01a0:864_2": "nisinnā, tatra na sakkā iminā pacchā āgatena bhagavantaṃ upasaṅkamitvā nisīdituṃ.",
  "atk-vin01a0:864_3": "Parisāya pana ekasmiṃ padese sakkāti so taṃ parisaṃyeva upasaṅkamanto. Tena vuttaṃ",
  "atk-vin01a0:864_4": "– “atha kho sudinno kalandaputto yena sā parisā”ti. Ekamantaṃ nisinnassa kho sudinnassa",
  "atk-vin01a0:864_5": "kalandaputtassa etadahosīti na nisinnamattasseva ahosi, atha kho bhagavato sittayūpasaṃhitaṃ",
  "atk-vin01a0:864_6": "thokaṃ dhammakathaṃ sutvā; taṃ panassa yasmā ekamantaṃ nisinnasseva ahosi. Tena vuttaṃ",
  "atk-vin01a0:864_7": "– “ekamantaṃ nisinnassa kho sudinnassa kalandaputtassa etadahosī”ti. Kiṃ ahosīti?",
  "atk-vin01a0:864_8": "Yathā yathā khotiādi.",
  "atk-vin01a0:865_0": "Tatrāyaṃ saṅkhepakathā – ahaṃ kho yena yena ākārena bhagavatā dhammaṃ desitaṃ ājānāmi,",
  "atk-vin01a0:865_1": "tena tena me upaparikkhato evaṃ hoti yadetaṃ sittayabrahmacariyaṃ ekampi divasaṃ",
  "atk-vin01a0:865_2": "akhaṇḍaṃ katvā carimakacittaṃ pāpetabbatāya ekantaparipuṇṇaṃ caritabbaṃ, ekadivasampi",
  "atk-vin01a0:865_3": "ca kilesamalena amalīnaṃ katvā carimakacittaṃ pāpetabbatāya ekantaparisuddhaṃ. Saṅkhalikhitaṃ",
  "atk-vin01a0:865_4": "likhitasaṅkhasadisaṃ dhotasaṅkhasappaṭibhāgaṃ caritabbaṃ. Idaṃ na sukaraṃ agāraṃ",
  "atk-vin01a0:865_5": "ajjhāvasatā agāramajjhe vasantena ekantaparipuṇṇaṃ…pe… carituṃ. Yaṃnūnāhaṃ kese ca",
  "atk-vin01a0:865_6": "massuñca ohāretvā kasāyarasapītatāya kāsāyāni brahmacariyaṃ carantānaṃ anucchavikāni",
  "atk-vin01a0:865_7": "vatthāni acchādetvā paridahitvā agārasmā nikkhamitvā anagāriyaṃ pabbajeyyanti. Ettha",
  "atk-vin01a0:865_8": "ca yasmā agārassa hitaṃ kasivāṇijjādikammaṃ agāriyanti vuccati, tañca pabbajjāya",
  "atk-vin01a0:865_9": "natthi; tasmā pabbajjā “anagāriyā”ti ñātabbā. Taṃ anagāriyaṃ pabbajjaṃ. Pabbajeyyanti paribbajeyyaṃ.",
  "atk-vin01a0:866_0": "25. Aciravuṭṭhitāya parisāya yena bhagavā tenupasaṅkamīti sudinno avuṭṭhitāya parisāya",
  "atk-vin01a0:866_1": "na bhagavantaṃ pabbajjaṃ yāci. Kasmā? Tatrassa bahū ñātisālohitā mittāmaccā santi,",
  "atk-vin01a0:866_2": "te “‘tvaṃ mātāpitūnaṃ ekaputtako, na labbhā tayā pabbajitu’nti bāhāyampi gahetvā",
  "atk-vin01a0:866_3": "ākaḍḍheyyuṃ, tato pabbajjāya antarāyo bhavissatī”ti saheva parisāya uṭṭhahitvā thokaṃ",
  "atk-vin01a0:866_4": "gantvā puna kenaci sarīrakiccalesena nivattitvā bhagavantaṃ upasaṅkamma pabbajjaṃ",
  "atk-vin01a0:866_5": "yāci. Tena vuttaṃ – “atha kho sudinno kalandaputto aciravuṭṭhitāya parisāya…pe… pabbājetu maṃ bhagavā”ti.",
  "atk-vin01a0:867": "Bhagavā pana yasmā rāhulakumārassa pabbajitato pabhuti mātāpitūhi ananuññātaṃ puttaṃ na pabbājeti, tasmā naṃ pucchi – “anuññātosi pana tvaṃ sudinna mātāpitūhi…pe… pabbajjāyā”ti.",
  "atk-vin01a0:868_0": "26. Ito paraṃ pāṭhānusāreneva gantvā taṃ karaṇīyaṃ tīretvāti ettha evamattho veditabbo",
  "atk-vin01a0:868_1": "– dhuranikkhepeneva taṃ karaṇīyaṃ niṭṭhāpetvāti; na hi pabbajjāya tibbacchandassa",
  "atk-vin01a0:868_2": "bhaṇḍappayojanauddhārasāraṇādīsu vā nakkhattakīḷāyaṃ vā cittaṃ namati. Amma tātāti",
  "atk-vin01a0:868_3": "ettha pana ammāti mātaraṃ ālapati; tātāti pitaraṃ. Tvaṃ khosīti tvaṃ kho asi. Ekaputtakoti",
  "atk-vin01a0:868_4": "ekova puttako; añño te jeṭṭho vā kaniṭṭho vā natthi. Ettha ca “ekaputto”ti vattabbe",
  "atk-vin01a0:868_5": "anukampāvasena “ekaputtako”ti vuttaṃ. Piyoti pītijananako. Manāpoti manavaḍḍhanako.",
  "atk-vin01a0:868_6": "Sukhedhitoti sukhena edhito; sukhasaṃvaḍḍhitoti attho. Sukhaparihatoti sukhena parihato;",
  "atk-vin01a0:868_7": "jātakālato pabhuti dhātīhi aṅkato aṅkaṃ haritvā dhāriyamāno assakarathakādīhi bālakīḷanakehi",
  "atk-vin01a0:868_8": "kīḷamāno sādurasabhojanaṃ bhojiyamāno sukhena parihato.",
  "atk-vin01a0:869_0": "Na tvaṃ, tāta sudinna, kiñci dukkhassa jānāsīti tvaṃ tāta sudinna kiñci appamattakampi",
  "atk-vin01a0:869_1": "kalabhāgaṃ dukkhassa na jānāsi; atha vā kiñci dukkhena nānubhosīti attho. Karaṇatthe",
  "atk-vin01a0:869_2": "sāmivacanaṃ, anubhavanatthe ca jānanā; atha vā kiñci dukkhaṃ nassarasīti attho. Upayogatthe",
  "atk-vin01a0:869_3": "sāmivacanaṃ, saraṇatthe ca jānanā. Vikappadvayepi purimapadassa uttarapadena samānavibhattilopo",
  "atk-vin01a0:869_4": "daṭṭhabbo. Taṃ sabbaṃ saddasatthānusārena ñātabbaṃ. Maraṇenapi mayaṃ te akāmakā vinā",
  "atk-vin01a0:869_5": "bhavissāmāti sacepi tava amhesu jīvamānesu maraṇaṃ bhaveyya, tena te maraṇenapi mayaṃ",
  "atk-vin01a0:869_6": "akāmakā anicchakā na attano ruciyā, vinā bhavissāma; tayā viyogaṃ vā pāpuṇissāmāti",
  "atk-vin01a0:869_7": "attho. Kiṃ pana mayaṃ tanti evaṃ sante kiṃ pana kiṃ nāma taṃ kāraṇaṃ yena mayaṃ taṃ",
  "atk-vin01a0:869_8": "jīvantaṃ anujānissāma; atha vā kiṃ pana mayaṃ tanti kena pana kāraṇena mayaṃ taṃ",
  "atk-vin01a0:869_9": "jīvantaṃ anujānissāmāti evamettha attho daṭṭhabbo.",
  "atk-vin01a0:870": "27. Tatthevāti yattha naṃ ṭhitaṃ mātāpitaro nānujāniṃsu, tattheva ṭhāne. Anantarahitāyāti kenaci attharaṇena anatthatāya.",
  "atk-vin01a0:871_0": "28. Paricārehīti gandhabbanaṭanāṭakādīni paccupaṭṭhāpetvā tattha sahāyakehi saddhiṃ",
  "atk-vin01a0:871_1": "yathāsukhaṃ indriyāni cārehi sañcārehi; ito cito ca upanehīti vuttaṃ hoti. Atha vā",
  "atk-vin01a0:871_2": "paricārehīti gandhabbanaṭanāṭakādīni paccupaṭṭhāpetvā tattha sahāyakehi saddhiṃ laḷa,",
  "atk-vin01a0:871_3": "upalaḷa, rama, kīḷassūtipi vuttaṃ hoti. Kāme paribhuñjantoti attano puttadārehi saddhiṃ",
  "atk-vin01a0:871_4": "bhoge bhuñjanto. Puññāni karontoti buddhañca dhammañca saṅghañca ārabbha dānappadānādīni",
  "atk-vin01a0:871_5": "sugatimaggasodhakāni kusalakammāni karonto. Tuṇhī ahosīti kathānuppabandhavicchedanatthaṃ",
  "atk-vin01a0:871_6": "nirālāpasallāpo ahosi. Athassa mātāpitaro tikkhattuṃ vatvā paṭivacanampi alabhamānā",
  "atk-vin01a0:871_7": "sahāyake pakkosāpetvā “esa vo sahāyako pabbajitukāmo, nivāretha na”nti āhaṃsu. Tepi",
  "atk-vin01a0:871_8": "taṃ upasaṅkamitvā tikkhattuṃ avocuṃ, tesampi tuṇhī ahosi. Tena vuttaṃ – “atha kho",
  "atk-vin01a0:871_9": "sudinnassa kalandaputtassa sahāyakā…pe… tuṇhī ahosī”ti.",
  "atk-vin01a0:872_0": "29. Athassa sahāyakānaṃ etadahosi – “sace ayaṃ pabbajjaṃ alabhamāno marissati na",
  "atk-vin01a0:872_1": "koci guṇo bhavissati. Pabbajitaṃ pana naṃ mātāpitaropi kālena kālaṃ passissanti.",
  "atk-vin01a0:872_2": "Mayampi passissāma. Pabbajjāpi ca nāmesā bhāriyā, divase divase mattikāpattaṃ gahetvā",
  "atk-vin01a0:872_3": "piṇḍāya caritabbaṃ. Ekaseyyaṃ ekabhattaṃ brahmacariyaṃ atidukkaraṃ. Ayañca sukhumālo",
  "atk-vin01a0:872_4": "nāgarikajātiyo, so taṃ carituṃ asakkonto puna idheva āgamissati. Handassa mātāpitaro",
  "atk-vin01a0:872_5": "anujānāpessāmā”ti. Te tathā akaṃsu. Mātāpitaropi naṃ anujāniṃsu. Tena vuttaṃ – “atha",
  "atk-vin01a0:872_6": "kho sudinnassa kalandaputtassa sahāyakā yena sudinnassa kalandaputtassa mātāpitaro…pe…",
  "atk-vin01a0:872_7": "anuññātosi mātāpitūhi agārasmā anagāriyaṃ pabbajjāyā”ti.",
  "atk-vin01a0:873_0": "30. Haṭṭhoti tuṭṭho. Udaggoti pītivasena abbhunnatakāyacitto. Katipāhanti katipayāni",
  "atk-vin01a0:873_1": "divasāni. Balaṃ gāhetvāti sappāyabhojanāni bhuñjanto, ucchādananhāpanādīhi ca kāyaṃ",
  "atk-vin01a0:873_2": "pariharanto, kāyabalaṃ janetvā mātāpitaro vanditvā assumukhaṃ ñātiparivaṭṭaṃ pahāya",
  "atk-vin01a0:873_3": "yena bhagavā tenupasaṅkami…pe… pabbājetu maṃ bhante bhagavāti. Bhagavā samīpe ṭhitaṃ",
  "atk-vin01a0:873_4": "aññataraṃ piṇḍacārikaṃ bhikkhuṃ āmantesi – “tena hi bhikkhu sudinnaṃ pabbājehi ceva",
  "atk-vin01a0:873_5": "upasampādehi cā”ti. “Sādhu, bhante”ti kho so bhikkhu bhagavato paṭissuṇitvā sudinnaṃ",
  "atk-vin01a0:873_6": "kalandaputtaṃ jinadattiyaṃ saddhivihārikaṃ laddhā pabbājesi ceva upasampādesi ca.",
  "atk-vin01a0:873_7": "Tena vuttaṃ – “alattha kho sudinno kalandaputto bhagavato santike pabbajjaṃ, alattha upasampada”nti.",
  "atk-vin01a0:874_0": "Ettha pana ṭhatvā sabbaaṭṭhakathāsu pabbajjā ca upasampadā ca kathitā. Mayaṃ pana",
  "atk-vin01a0:874_1": "yathāṭhitapāḷivaseneva khandhake kathayissāma. Na kevalañcetaṃ, aññampi yaṃ khandhake",
  "atk-vin01a0:874_2": "vā parivāre vā kathetabbaṃ aṭṭhakathācariyehi vibhaṅgekathitaṃ, taṃ sabbaṃ tattha",
  "atk-vin01a0:874_3": "tattheva kathayissāma. Evañhi kathiyamāne pāḷikkameneva vaṇṇanā katā hoti. Tato tena",
  "atk-vin01a0:874_4": "tena vinicchayena atthikānaṃ pāḷikkameneva imaṃ vinayasaṃvaṇṇanaṃ oloketvā so so",
  "atk-vin01a0:874_5": "vinicchayo suviññeyyo bhavissatīti.",
  "atk-vin01a0:875_0": "Acirūpasampannoti aciraṃ upasampanno hutvā; upasampadato nacirakāleyevāti vuttaṃ",
  "atk-vin01a0:875_1": "hoti. Evarūpeti evaṃvidhe evaṃjātike. Dhutaguṇeti kilesaniddhunanake guṇe. Samādāya",
  "atk-vin01a0:875_2": "vattatīti samādiyitvā gaṇhitvā vattati carati viharati. Āraññiko hotīti gāmantasenāsanaṃ",
  "atk-vin01a0:875_3": "paṭikkhipitvā āraññikadhutaṅgavasena araññavāsiko hoti. Piṇḍapātikoti atirekalābhapaṭikkhepena",
  "atk-vin01a0:875_4": "cuddasa bhattāni paṭikkhipitvā piṇḍapātikadhutaṅgavasena piṇḍapātiko hoti. Paṃsukūlikoti",
  "atk-vin01a0:875_5": "gahapaticīvaraṃ paṭikkhipitvā paṃsukūlikadhutaṅgavasena paṃsukūliko hoti. Sapadānacārikoti",
  "atk-vin01a0:875_6": "loluppacāraṃ paṭikkhipitvā sapadānacārikadhutaṅgavasena sapadānacāriko hoti; gharapaṭipāṭiyā",
  "atk-vin01a0:875_7": "bhikkhāya pavisati. Vajjigāmanti vajjīnaṃ gāmaṃ vajjīsu vā gāmaṃ.",
  "atk-vin01a0:876_0": "Aḍḍhā mahaddhanātiādīsu upabhogaparibhogūpakaraṇamahantatāya aḍḍhā; ye hi tesaṃ upabhogā",
  "atk-vin01a0:876_1": "yāni ca upabhogūpakaraṇāni, tāni mahantāni bahulāni sārakānīti vuttaṃ hoti. Nidhetvā",
  "atk-vin01a0:876_2": "ṭhapitadhanamahantatāya mahaddhanā. Mahābhogāti divasaparibbayasaṅkhātabhogamahantatāya",
  "atk-vin01a0:876_3": "mahābhogā. Aññehi upabhogehi jātarūparajatasseva pahūtatāya pahūtajātarūparajatā.",
  "atk-vin01a0:876_4": "Alaṅkārabhūtassa vittūpakaraṇassa pītipāmojjakaraṇassa pahūtatāya pahūtavittūpakaraṇā.",
  "atk-vin01a0:876_5": "Vohāravasena parivattentassa dhanadhaññassa pahūtatāya pahūtadhanadhaññāti veditabbā.",
  "atk-vin01a0:877_0": "Senāsanaṃ saṃsāmetvāti senāsanaṃ paṭisāmetvā; yathā na vinassati tathā naṃ suṭṭhu",
  "atk-vin01a0:877_1": "ṭhapetvāti attho. Saṭṭhimatte thālipāketi gaṇanaparicchedato saṭṭhithālipāke. Ekameko",
  "atk-vin01a0:877_2": "cettha thālipāko dasannaṃ bhikkhūnaṃ bhattaṃ gaṇhāti. Taṃ sabbampi channaṃ bhikkhusatānaṃ",
  "atk-vin01a0:877_3": "bhattaṃ hoti. Bhattābhihāraṃ abhihariṃsūti ettha abhiharīyatīti abhihāro. Kiṃ abhiharīyati?",
  "atk-vin01a0:877_4": "Bhattaṃ. Bhattameva abhihāro bhattābhihāro, taṃ bhattābhihāraṃ. Abhihariṃsūti abhimukhā",
  "atk-vin01a0:877_5": "hariṃsu. Tassa santikaṃ gahetvā āgamaṃsūti attho. Etassa kiṃ pamāṇanti? Saṭṭhi thālipākā.",
  "atk-vin01a0:877_6": "Tena vuttaṃ – “saṭṭhimatte thālipāke bhattābhihāraṃ abhihariṃsū”ti. Bhikkhūnaṃ vissajjetvāti",
  "atk-vin01a0:877_7": "sayaṃ ukkaṭṭhapiṇḍapātikattā sapadānacāraṃ caritukāmo bhikkhūnaṃ paribhogatthāya",
  "atk-vin01a0:877_8": "pariccajitvā datvā. Ayaṃ hi āyasmā “bhikkhū ca lābhaṃ lacchanti ahañca piṇḍakena",
  "atk-vin01a0:877_9": "na kilamissāmī”ti etadatthameva āgato. Tasmā attano āgamanānurūpaṃ karonto bhikkhūnaṃ",
  "atk-vin01a0:877_10": "vissajjetvā sayaṃ piṇḍāya pāvisi.",
  "atk-vin01a0:878_0": "31. Ñātidāsīti ñātakānaṃ dāsī. Ābhidosikanti pārivāsikaṃ ekarattātikkantaṃ pūtibhūtaṃ.",
  "atk-vin01a0:878_1": "Tatrāyaṃ padattho – pūtibhāvadosena abhibhūtoti abhidoso, abhidosova ābhidosiko,",
  "atk-vin01a0:878_2": "ekarattātikkantassa vā nāmasaññā esā, yadidaṃ ābhidosikoti, taṃ ābhidosikaṃ. Kummāsanti",
  "atk-vin01a0:878_3": "yavakummāsaṃ. Chaḍḍetukāmā hotīti yasmā antamaso dāsakammakarānampi gorūpānampi aparibhogāraho,",
  "atk-vin01a0:878_4": "tasmā taṃ kacavaraṃ viya bahi chaḍḍetukāmā hoti. Sacetanti sace etaṃ. Bhaginīti ariyavohārena",
  "atk-vin01a0:878_5": "ñātidāsiṃ ālapati. Chaḍḍanīyadhammanti chaḍḍetabbasabhāvaṃ. Idaṃ vuttaṃ hoti – “bhagini,",
  "atk-vin01a0:878_6": "etaṃ sace bahi chaḍḍanīyadhammaṃ nissaṭṭhapariggahaṃ, taṃ idha me patte ākirā”ti.",
  "atk-vin01a0:879_0": "Kiṃ pana evaṃ vattuṃ labbhati, viññatti vā payuttavācā vā na hotīti? Na hoti. Kasmā?",
  "atk-vin01a0:879_1": "Nissaṭṭhapariggahattā. Yañhi chaḍḍanīyadhammaṃ nissaṭṭhapariggahaṃ, yattha sāmikā",
  "atk-vin01a0:879_2": "anālayā honti, taṃ sabbaṃ “detha āharatha idha ākirathā”ti vattuṃ vaṭṭati. Tathā",
  "atk-vin01a0:879_3": "hi aggaariyavaṃsiko āyasmā raṭṭhapālopi “chaḍḍanīyadhammaṃ kummāsaṃ idha me patte",
  "atk-vin01a0:879_4": "ākirā”ti avaca. Tasmā yaṃ evarūpaṃ chaḍḍanīyadhammaṃ aññaṃ vā apariggahitaṃ vanamūlaphalabhesajjādikaṃ",
  "atk-vin01a0:879_5": "taṃ sabbaṃ yathāsukhaṃ āharāpetvā paribhuñjitabbaṃ, na kukkuccāyitabbaṃ. Hatthānanti",
  "atk-vin01a0:879_6": "bhikkhāggahaṇatthaṃ pattaṃ upanāmayato maṇibandhato pabhuti dvinnampi hatthānaṃ.",
  "atk-vin01a0:879_7": "Pādānanti nivāsanantato paṭṭhāya dvinnampi pādānaṃ. Sarassāti “sacetaṃ bhaginī”ti",
  "atk-vin01a0:879_8": "vācaṃ nicchārayato sarassa ca. Nimittaṃ aggahesīti gihikāle sallakkhitapubbaṃ ākāraṃ",
  "atk-vin01a0:879_9": "aggahesi sañjāni sallakkhesi. Sudinno hi bhagavato dvādasame vasse pabbajito vīsatime",
  "atk-vin01a0:879_10": "vasse ñātikulaṃ piṇḍāya paviṭṭho sayaṃ pabbajjāya aṭṭhavassiko hutvā; tena naṃ sā",
  "atk-vin01a0:879_11": "ñātidāsī disvāva na sañjāni, nimittaṃ pana aggahesīti.",
  "atk-vin01a0:880_0": "Sudinnassa mātaraṃ etadavocāti atigarunā pabbajjūpagatena sāmiputtena saddhiṃ “tvaṃ",
  "atk-vin01a0:880_1": "nu kho me, bhante, ayyo sudinno”tiādivacanaṃ vattuṃ avisahantī vegena gharaṃ pavisitvā",
  "atk-vin01a0:880_2": "sudinnassa mātaraṃ etaṃ avoca. Yaggheti ārocanatthe nipāto. Sace je saccanti ettha",
  "atk-vin01a0:880_3": "jeti ālapane nipāto. Evañhi tasmiṃ dese dāsijanaṃ ālapanti, tasmā “tvaṃ, bhoti dāsi,",
  "atk-vin01a0:880_4": "sace saccaṃ bhaṇasī”ti evamettha attho daṭṭhabbo.",
  "atk-vin01a0:881_0": "32. Aññataraṃ kuṭṭamūlanti tasmiṃ kira dese dānapatīnaṃ gharesu sālā honti, āsanāni",
  "atk-vin01a0:881_1": "cettha paññattāni honti, upaṭṭhāpitaṃ udakakañjiyaṃ; tattha pabbajitā piṇḍāya caritvā",
  "atk-vin01a0:881_2": "nisīditvā bhuñjanti. Sace icchanti, dānapatīnampi santakaṃ gaṇhanti. Tasmā tampi",
  "atk-vin01a0:881_3": "aññatarassa kulassa īdisāya sālāya aññataraṃ kuṭṭamūlanti veditabbaṃ. Na hi pabbajitā",
  "atk-vin01a0:881_4": "kapaṇamanussā viya asāruppe ṭhāne nisīditvā bhuñjantīti.",
  "atk-vin01a0:882_0": "Atthi nāma tātāti ettha atthīti vijjamānatthe; nāmāti pucchanatthe maññanatthe ca",
  "atk-vin01a0:882_1": "nipāto. Idañhi vuttaṃ hoti – “atthi nu kho, tāta sudinna, amhākaṃ dhanaṃ, na mayaṃ",
  "atk-vin01a0:882_2": "niddhanāti vattabbā, yesaṃ no tvaṃ īdise ṭhāne nisīditvā ābhidosikaṃ kummāsaṃ paribhuñjissasi”;",
  "atk-vin01a0:882_3": "tathā “atthi nu kho, tāta sudinna, amhākaṃ jīvitaṃ, na mayaṃ matāti vattabbā, yesaṃ",
  "atk-vin01a0:882_4": "no tvaṃ īdise ṭhāne nisīditvā ābhidosikaṃ kummāsaṃ paribhuñjissasi”; tathā “atthi",
  "atk-vin01a0:882_5": "maññe, tāta sudinna, tava abbhantare sāsanaṃ nissāya paṭiladdho samaṇaguṇo, yaṃ tvaṃ",
  "atk-vin01a0:882_6": "subhojanarasasaṃvaḍḍhitopi imaṃ jigucchaneyyaṃ ābhidosikaṃ kummāsaṃ amatamiva nibbikāro paribhuñjissasī”ti.",
  "atk-vin01a0:883_0": "So pana gahapati dukkhābhitunnatāya etamatthaṃ paripuṇṇaṃ katvā vattumasakkonto “atthi",
  "atk-vin01a0:883_1": "nāma, tāta sudinna, ābhidosikaṃ kummāsaṃ paribhuñjissasī”ti ettakameva avoca. Akkharacintakā",
  "atk-vin01a0:883_2": "panettha imaṃ lakkhaṇaṃ vadanti – anokappanāmarisanatthavasena etaṃ atthināmasadde",
  "atk-vin01a0:883_3": "upapade “paribhuñjissasī”ti anāgatavacanaṃ kataṃ. Tassāyamattho – atthi nāma…pe…",
  "atk-vin01a0:883_4": "paribhuñjissasi, idaṃ paccakkhampi ahaṃ na saddahāmi na marisayāmīti. Tatāyaṃ ābhidosikoti",
  "atk-vin01a0:883_5": "tato tava gehato ayaṃ ābhidosiko kummāso laddhoti attho. Tatoyantipi pāṭho. Tadāyantipi",
  "atk-vin01a0:883_6": "paṭhanti, taṃ na sundaraṃ. Yena sakapitu nivesananti yena sakassa pitu attano pitu",
  "atk-vin01a0:883_7": "nivesananti attho; thero pitari pemeneva subbaco hutvā agamāsi. Adhivāsesīti thero",
  "atk-vin01a0:883_8": "ukkaṭṭhapiṇḍapātikopi samāno “sace ekabhattampi na gahessāmi, ativiya nesaṃ domanassaṃ",
  "atk-vin01a0:883_9": "bhavissatī”ti ñātīnaṃ anukampāya adhivāsesi.",
  "atk-vin01a0:884_0": "33. Opuñjāpetvāti upalimpāpetvā. Ekaṃ hiraññassāti ettha hiraññanti kahāpaṇo veditabbo.",
  "atk-vin01a0:884_1": "Purisoti nātidīgho nātirasso majjhimappamāṇo veditabbo. Tirokaraṇīyanti karaṇatthe",
  "atk-vin01a0:884_2": "bhummaṃ; sāṇipākārena parikkhipitvāti attho. Atha vā tiro karonti etenāti tirokaraṇīyaṃ,",
  "atk-vin01a0:884_3": "taṃ parikkhipitvā; samantato katvāti attho. Tena hīti yasmā ajja sudinno āgamissati",
  "atk-vin01a0:884_4": "tena kāraṇena. Hi iti padapūraṇamatte nipāto. Tenāti ayampi vā uyyojanatthe nipātoyeva.",
  "atk-vin01a0:885_0": "34. Pubbaṇhasamayanti ettha kiñcāpi pāḷiyaṃ kālārocanaṃ na vuttaṃ, atha kho ārociteyeva",
  "atk-vin01a0:885_1": "kāle agamāsīti veditabbo. Idaṃ te tātāti dve puñje dassento āha. Mātūti janettiyā.",
  "atk-vin01a0:885_2": "Mattikanti mātito āgataṃ; idaṃ te mātāmahiyā mātu imaṃ gehaṃ āgacchantiyā dinnadhananti",
  "atk-vin01a0:885_3": "attho. Itthikāya itthidhananti hīḷento āha. Itthikāya nāma itthiparibhogānaṃyeva",
  "atk-vin01a0:885_4": "nhānacuṇṇādīnaṃ atthāya laddhaṃ dhanaṃ kittakaṃ bhaveyya. Tassāpi tāva parimāṇaṃ",
  "atk-vin01a0:885_5": "passa. Atha vā idaṃ te tāta sudinna mātu dhanaṃ, tañca kho mattikaṃ, na mayā dinnaṃ,",
  "atk-vin01a0:885_6": "tava mātuyeva santakanti vuttaṃ hoti. Taṃ panetaṃ na kasiyā na vaṇijjāya sambhūtaṃ,",
  "atk-vin01a0:885_7": "apica kho itthikāya itthidhanaṃ. Yaṃ itthikāya ñātikulato sāmikakulaṃ gacchantiyā",
  "atk-vin01a0:885_8": "laddhabbaṃ nhānacuṇṇādīnaṃ atthāya itthidhanaṃ, taṃ tāva ettakanti evamettha attho daṭṭhabbo.",
  "atk-vin01a0:886_0": "Aññaṃ pettikaṃ aññaṃ pitāmahanti yaṃ pana te pitu ca pitāmahānañca santakaṃ, taṃ",
  "atk-vin01a0:886_1": "aññaṃyeva. Nihitañca payuttañca ativiya bahu; ettha ca pitāmahanti taddhitalopaṃ",
  "atk-vin01a0:886_2": "katvā veditabbaṃ. Petāmahanti vā pāṭho. Labbhā tāta sudinna hīnāyāvattitvāti tāta,",
  "atk-vin01a0:886_3": "sudinna, uttamaṃ ariyaddhajaṃ pabbajitaliṅgaṃ pahāya hīnāya gihibhāvāya āvattitvā",
  "atk-vin01a0:886_4": "labbhā bhogā bhuñjituṃ, nālabbhā bhuñjituṃ, na tvaṃ rājabhīto pabbajito, na iṇāyikehi",
  "atk-vin01a0:886_5": "palibuddho hutvāti. Tāta na ussahāmīti ettha pana tātāti vacanaṃ gehasitapemena āha,",
  "atk-vin01a0:886_6": "na samaṇatejena. Na ussahāmīti na sakkomi. Na visahāmīti nappahomi, na samatthomhi.",
  "atk-vin01a0:887_0": "“Vadeyyāma kho taṃ gahapatī”ti idaṃ pana vacanaṃ samaṇatejenāha. Nātikaḍḍheyyāsīti",
  "atk-vin01a0:887_1": "yaṃ te mayi pemaṃ patiṭṭhitaṃ, taṃ kodhavasena na atikaḍḍheyyāsi; sace na kujjheyyāsīti",
  "atk-vin01a0:887_2": "vuttaṃ hoti. Tato seṭṭhi “putto me saṅgahaṃ maññe kattukāmo”ti udaggacitto āha –",
  "atk-vin01a0:887_3": "“vadehi tāta sudinnā”ti. Tenahīti uyyojanatthe vibhattipatirūpako nipāto. Tatonidānanti",
  "atk-vin01a0:887_4": "taṃnidānaṃ taṃhetukanti paccattavacanassa to-ādeso veditabbo; samāse cassa lopābhāvo.",
  "atk-vin01a0:887_5": "Bhayaṃ vāti “kinti me bhoge neva rājāno hareyyu”ntiādinā nayena vuttaṃ rājādibhayaṃ;",
  "atk-vin01a0:887_6": "cittutrāsoti attho. Chambhitattanti rājūhi vā corehi vā “dhanaṃ dehī”ti kammakāraṇaṃ",
  "atk-vin01a0:887_7": "kāriyamānassa kāyiñjanaṃ kāyakampo hadayamaṃsacalanaṃ. Lomahaṃsoti uppanne bhaye",
  "atk-vin01a0:887_8": "lomānaṃ haṃsanaṃ uddhaggabhāvo. Ārakkhoti anto ca bahi ca rattiñca divā ca ārakkhaṇaṃ.",
  "atk-vin01a0:888_0": "35. Tena hi vadhūti seṭṭhi gahapati dhanaṃ dassetvā puttaṃ attanā gihibhāvatthāya",
  "atk-vin01a0:888_1": "palobhetuṃ asakkonto “mātugāmasadisaṃ dāni purisānaṃ bandhanaṃ natthī”ti maññitvā",
  "atk-vin01a0:888_2": "tassa purāṇadutiyikaṃ āmantesi – “tena hi vadhū”ti. Purāṇadutiyikanti purāṇaṃ dutiyikaṃ",
  "atk-vin01a0:888_3": "pubbe gihikāle dutiyikaṃ, gehasitasukhupabhogasahāyikaṃ bhūtapubbabhariyanti attho.",
  "atk-vin01a0:888_4": "Tena hīti yena kāraṇena mātugāmasadisaṃ bandhanaṃ natthi. Pādesu gahetvāti pāde gahetvā;",
  "atk-vin01a0:888_5": "upayogatthe bhummavacanaṃ, pādesu vā taṃ gahetvā. “Kīdisā nāma tā ayyaputta accharāyo”ti",
  "atk-vin01a0:888_6": "kasmā evamāha? Tadā kira sambahule khattiyakumārepi brāhmaṇakumārepi seṭṭhiputtepi",
  "atk-vin01a0:888_7": "mahāsampattiyo pahāya pabbajante disvā pabbajjāguṇaṃ ajānantā kathaṃ samuṭṭhāpenti",
  "atk-vin01a0:888_8": "– “kasmā ete pabbajantī”ti. Athaññe vadanti – “devaccharānaṃ devanāṭakānaṃ kāraṇā”ti.",
  "atk-vin01a0:888_9": "Sā kathā vitthārikā ahosi. Taṃ gahetvā ayaṃ evamāhāti. Thero taṃ paṭikkhipanto na",
  "atk-vin01a0:888_10": "kho ahaṃ bhaginīti āha. Samudācaratīti voharati vadeti. Tattheva mucchitā papatāti",
  "atk-vin01a0:888_11": "naṃ bhaginivādena samudācarantaṃ disvā “anatthiko dāni mayā ayaṃ yo maṃ pajāpatiṃ",
  "atk-vin01a0:888_12": "samānaṃ attanā saddhiṃ ekamātukucchiyā sayitadārikaṃ viya maññatī”ti samuppannabalavasokā",
  "atk-vin01a0:888_13": "hutvā tasmiṃyeva padese mucchitā papatā; patitāti attho.",
  "atk-vin01a0:889_0": "Mā no viheṭhayitthāti mā amhe dhanaṃ dassetvā mātugāmañca uyyojetvā viheṭhayittha;",
  "atk-vin01a0:889_1": "vihesā hesā pabbajitānanti. Tena hi tāta sudinna bījakampi dehīti ettha tena hīti",
  "atk-vin01a0:889_2": "abhiratiyaṃ uyyojeti. Sace tvaṃ abhirato brahmacariyaṃ carasi, caritvā ākāse nisīditvā",
  "atk-vin01a0:889_3": "parinibbāyitā hohi, amhākaṃ pana kulavaṃsabījakaṃ ekaṃ puttaṃ dehi. Mā no aputtakaṃ",
  "atk-vin01a0:889_4": "sāpateyyaṃ licchavayo atiharāpesunti mayañhi licchavīnaṃ gaṇarājūnaṃ rajje vasāma,",
  "atk-vin01a0:889_5": "te te pituno accayena imaṃ sāpateyyaṃ evaṃ mahantaṃ amhākaṃ vibhavaṃ aputtakaṃ kuladhanarakkhakena",
  "atk-vin01a0:889_6": "puttena virahitaṃ attano rājantepuraṃ atiharāpeyyunti, taṃ te mā atiharāpesuṃ, mā atiharāpentūti.",
  "atk-vin01a0:890_0": "Etaṃ kho me, amma, sakkā kātunti kasmā evamāha? So kira cintesi – “etesaṃ sāpateyyassa",
  "atk-vin01a0:890_1": "ahameva sāmī, añño natthi. Te maṃ sāpateyyarakkhaṇatthāya niccaṃ anubandhissanti;",
  "atk-vin01a0:890_2": "tenāhaṃ na lacchāmi appossukko samaṇadhammaṃ kātuṃ, puttakaṃ pana labhitvā oramissanti,",
  "atk-vin01a0:890_3": "tato ahaṃ yathāsukhaṃ samaṇadhammaṃ karissāmī”ti imaṃ nayaṃ passanto evamāhāti.",
  "atk-vin01a0:891_0": "36. Pupphanti utukāle uppannalohitassa nāmaṃ. Mātugāmassa hi utukāle gabbhapatiṭṭhānaṭṭhāne",
  "atk-vin01a0:891_1": "lohitavaṇṇā piḷakā saṇṭhahitvā satta divasāni vaḍḍhitvā bhijjanti, tato lohitaṃ paggharati,",
  "atk-vin01a0:891_2": "tassetaṃ nāmaṃ “puppha”nti. Taṃ pana yāva balavaṃ hoti bahu paggharati, tāva dinnāpi",
  "atk-vin01a0:891_3": "paṭisandhi na tiṭṭhati, doseneva saddhiṃ paggharati; dose pana paggharite suddhe",
  "atk-vin01a0:891_4": "vatthumhi dinnā paṭisandhi khippaṃ patiṭṭhāti. Pupphaṃsā uppajjīti pupphaṃ assā uppajji;",
  "atk-vin01a0:891_5": "akāralopena sandhi purāṇadutiyikāya bāhāyaṃ gahetvāti purāṇadutiyikāya yā bāhā, tatra",
  "atk-vin01a0:891_6": "naṃ gahetvāti attho.",
  "atk-vin01a0:892_0": "Apaññatte sikkhāpadeti paṭhamapārājikasikkhāpade aṭṭhapite. Bhagavato kira paṭhamabodhiyaṃ",
  "atk-vin01a0:892_1": "vīsati vassāni bhikkhū cittaṃ ārādhayiṃsu, na evarūpaṃ ajjhācāramakaṃsu. Taṃ sandhāyeva",
  "atk-vin01a0:892_2": "idaṃ suttamāha – “ārādhayiṃsu vata me, bhikkhave, bhikkhū ekaṃ samayaṃ citta”nti.",
  "atk-vin01a0:892_3": "Atha bhagavā ajjhācāraṃ apassanto pārājikaṃ vā saṅghādisesaṃ vā na paññapesi. Tasmiṃ",
  "atk-vin01a0:892_4": "tasmiṃ pana vatthusmiṃ avasese pañca khuddakāpattikkhandhe eva paññapesi. Tena vuttaṃ",
  "atk-vin01a0:892_5": "– “apaññatte sikkhāpade”ti.",
  "atk-vin01a0:893_0": "Anādīnavadassoti yaṃ bhagavā idāni sikkhāpadaṃ paññapento ādīnavaṃ dassessati, taṃ",
  "atk-vin01a0:893_1": "apassanto anavajjasaññī hutvā. Sace hi “ayaṃ idaṃ na karaṇīyanti vā mūlacchejjāya",
  "atk-vin01a0:893_2": "vā saṃvattatī”ti jāneyya, saddhāpabbajito kulaputto tatonidānaṃ jīvitakkhayaṃ pāpuṇantopi",
  "atk-vin01a0:893_3": "na kareyya. Ettha pana ādīnavaṃ apassanto niddosasaññī ahosi. Tena vuttaṃ – “anādīnavadasso”ti.",
  "atk-vin01a0:893_4": "Purāṇadutiyikāyāti bhummavacanaṃ. Abhiviññāpesīti pavattesi; pavattanāpi hi kāyaviññatticopanato",
  "atk-vin01a0:893_5": "“viññāpanā”ti vuccati. Tikkhattuṃ abhiviññāpanañcesa gabbhasaṇṭhānasanniṭṭhānatthamakāsīti veditabbo.",
  "atk-vin01a0:894_0": "Sā tena gabbhaṃ gaṇhīti sā ca teneva ajjhācārena gabbhaṃ gaṇhi, na aññathā. Kiṃ pana",
  "atk-vin01a0:894_1": "aññathāpi gabbhaggahaṇaṃ hotīti? Hoti. Kathaṃ? Kāyasaṃsaggena, coḷaggahaṇena, asucipānena,",
  "atk-vin01a0:894_2": "nābhiparāmasanena, rūpadassanena, saddena, gandhena. Itthiyo hi ekaccā utusamaye",
  "atk-vin01a0:894_3": "chandarāgarattā purisānaṃ hatthaggāha-veṇiggāha-aṅgapaccaṅgaparāmasanaṃ sādiyantiyopi",
  "atk-vin01a0:894_4": "gabbhaṃ gaṇhanti. Evaṃ kāyasaṃsaggena gabbhaggahaṇaṃ hoti.",
  "atk-vin01a0:895_0": "Udāyittherassa pana purāṇadutiyikā bhikkhunī taṃ asuciṃ ekadesaṃ mukhena aggahesi,",
  "atk-vin01a0:895_1": "ekadesaṃ coḷakeneva saddhiṃ aṅgajāte pakkhipi. Sā tena gabbhaṃ gaṇhi. Evaṃ coḷaggahaṇena",
  "atk-vin01a0:895_2": "gabbhaggahaṇaṃ hoti.",
  "atk-vin01a0:896": "Migasiṅgatāpasassa mātā migī utusamaye tāpasassa passāvaṭṭhānaṃ āgantvā sasambhavaṃ passāvaṃ pivi. Sā tena gabbhaṃ gaṇhitvā migasiṅgaṃ vijāyi. Evaṃ asucipānena gabbhaggahaṇaṃ hoti.",
  "atk-vin01a0:897_0": "Sāmassa pana bodhisattassa mātāpitūnaṃ cakkhuparihāniṃ ñatvā sakko puttaṃ dātukāmo",
  "atk-vin01a0:897_1": "dukūlapaṇḍitaṃ āha – “vaṭṭati tumhākaṃ methunadhammo”ti? “Anatthikā mayaṃ etena,",
  "atk-vin01a0:897_2": "isipabbajjaṃ pabbajitāmhā”ti. “Tena hi imissā utusamaye aṅguṭṭhena nābhiṃ parāmaseyyāthā”ti.",
  "atk-vin01a0:897_3": "So tathā akāsi. Sā tena gabbhaṃ gaṇhitvā sāmaṃ tāpasadārakaṃ vijāyi. Evaṃ nābhiparāmasanena",
  "atk-vin01a0:897_4": "gabbhaggahaṇaṃ hoti. Eteneva nayena maṇḍabyassa ca caṇḍapajjotassa ca vatthu veditabbaṃ.",
  "atk-vin01a0:898_0": "Kathaṃ rūpadassanena hoti? Idhekaccā itthī utusamaye purisasaṃsaggaṃ alabhamānā chandarāgavasena",
  "atk-vin01a0:898_1": "antogehagatāva purisaṃ upanijjhāyati rājorodhā viya, sā tena gabbhaṃ gaṇhāti. Evaṃ",
  "atk-vin01a0:898_2": "rūpadassanena gabbhaggahaṇaṃ hoti.",
  "atk-vin01a0:899_0": "Balākāsu pana puriso nāma natthi, tā utusamaye meghasaddaṃ sutvā gabbhaṃ gaṇhanti.",
  "atk-vin01a0:899_1": "Kukkuṭiyopi kadāci ekassa kukkuṭassa saddaṃ sutvā bahukāpi gabbhaṃ gaṇhanti. Tathā",
  "atk-vin01a0:899_2": "gāvī usabhassa. Evaṃ saddena gabbhaggahaṇaṃ hoti.",
  "atk-vin01a0:900": "Gāvī eva ca kadāci usabhagandhena gabbhaṃ gaṇhanti. Evaṃ gandhena gabbhaggahaṇaṃ hoti.",
  "atk-vin01a0:901_0": "Idha panāyaṃ ajjhācārena gabbhaṃ gaṇhi. Yaṃ sandhāya vuttaṃ – “mātāpitaro ca sannipatitā",
  "atk-vin01a0:901_1": "honti, mātā ca utunī hoti, gandhabbo ca paccupaṭṭhito hoti, evaṃ tiṇṇaṃ sannipātā",
  "atk-vin01a0:901_2": "gabbhassāvakkanti hotī”ti.",
  "atk-vin01a0:902_0": "Bhummā devā saddamanussāvesunti yasmā natthi loke raho nāma pāpakammaṃ pakubbato.",
  "atk-vin01a0:902_1": "Sabbapaṭhamaṃ hissa taṃ pāpaṃ attanā jānāti, tato ārakkhadevatā, athaññāpi paracittaviduniyo",
  "atk-vin01a0:902_2": "devatā. Tasmāssa paracittavidū sakalavanasaṇḍanissitā bhummā devā taṃ ajjhācāraṃ",
  "atk-vin01a0:902_3": "disvā saddaṃ anussāvesuṃ. Yathā aññepi devā suṇanti, tathā nicchāresuṃ. Kinti? Nirabbudo",
  "atk-vin01a0:902_4": "vata, bho…pe… ādīnavo uppāditoti. Tassattho verañjakaṇḍe vuttanayeneva veditabbo.",
  "atk-vin01a0:903_0": "Bhummānaṃ devānaṃ saddaṃ sutvā cātumahārājikāti ettha pana bhummānaṃ devānaṃ saddaṃ",
  "atk-vin01a0:903_1": "ākāsaṭṭhadevatā assosuṃ; ākāsaṭṭhānaṃ cātumahārājikāti ayamanukkamo veditabbo. Brahmakāyikāti",
  "atk-vin01a0:903_2": "asaññasatte ca arūpāvacare ca ṭhapetvā sabbepi brahmāno assosuṃ; sutvā ca saddamanussāvesunti",
  "atk-vin01a0:903_3": "veditabbo. Itiha tena khaṇenāti evaṃ tena sudinnassa ajjhācārakkhaṇena. Tena muhuttenāti",
  "atk-vin01a0:903_4": "ajjhācāramuhutteneva. Yāva brahmalokāti yāva akaniṭṭhabrahmalokā. Abbhuggacchīti",
  "atk-vin01a0:903_5": "abhiuggacchi abbhuṭṭhāsi ekakolāhalamahosīti.",
  "atk-vin01a0:904_0": "Puttaṃ vijāyīti suvaṇṇabimbasadisaṃ pacchimabhavikasattaṃ janesi. Bījakoti nāmamakaṃsūti",
  "atk-vin01a0:904_1": "na aññaṃ nāmaṃ kātumadaṃsu, “bījakampi dehī”ti mātāmahiyā vuttabhāvassa pākaṭattā",
  "atk-vin01a0:904_2": "“bījako tvevassa nāmaṃ hotū”ti “bījako”ti nāmamakaṃsu. Puttassa pana nāmavaseneva",
  "atk-vin01a0:904_3": "ca mātāpitūnampissa nāmamakaṃsu. Te aparena samayenāti bījakañca bījakamātarañca",
  "atk-vin01a0:904_4": "sandhāya vuttaṃ. Bījakassa kira sattaṭṭhavassakāle tassa mātā bhikkhunīsu so ca bhikkhūsu",
  "atk-vin01a0:904_5": "pabbajitvā kalyāṇamitte upanissāya arahatte patiṭṭhahiṃsu. Tena vuttaṃ – “ubho agārasmā",
  "atk-vin01a0:904_6": "anagāriyaṃ pabbajitvā arahattaṃ sacchākaṃsū”ti.",
  "atk-vin01a0:905_0": "37. Evaṃ mātāputtānaṃ pabbajjā saphalā ahosi. Pitā pana vippaṭisārābhibhūto vihāsi.",
  "atk-vin01a0:905_1": "Tena vuttaṃ – “atha kho āyasmato sudinnassaahudeva kukkucca”ntiādi. Tattha ahudevāti",
  "atk-vin01a0:905_2": "ahu eva, dakāro padasandhikaro. Ahosiyevāti attho. Kukkuccanti ajjhācārahetuko pacchānutāpo.",
  "atk-vin01a0:905_3": "Vippaṭisārotipi tasseva nāmaṃ. So hi viññūhi akattabbatāya kucchitakiriyabhāvato",
  "atk-vin01a0:905_4": "kukkuccaṃ. Kataṃ ajjhācāraṃ nivattetuṃ asamatthatāya taṃ paṭicca virūpaṃ saraṇabhāvato",
  "atk-vin01a0:905_5": "vippaṭisāroti vuccati. Alābhā vata meti mayhaṃ vata alābhā; ye jhānādīnaṃ guṇānaṃ",
  "atk-vin01a0:905_6": "alābhā nāma, te mayhaṃ, na aññassāti adhippāyo. Na vata me lābhāti yepi me paṭiladdhā",
  "atk-vin01a0:905_7": "pabbajjasaraṇagamanasikkhāsamādānaguṇā, tepi neva mayhaṃ lābhā ajjhācāramalīnattā.",
  "atk-vin01a0:905_8": "Dulladdhaṃ vata meti idaṃ sāsanaṃ laddhampi me dulladdhaṃ. Na vata me suladdhanti",
  "atk-vin01a0:905_9": "yathā aññesaṃ kulaputtānaṃ, evaṃ na vata me suladdhaṃ. Kasmā? Yamahaṃ evaṃ svākkhātedhammavinaye…pe…",
  "atk-vin01a0:905_10": "brahmacariyaṃ caritunti. Brahmacariyanti sikkhattayasaṅgahitaṃ maggabrahmacariyaṃ.",
  "atk-vin01a0:905_11": "Kiso ahosīti khādituṃ vā bhuñjituṃ vā asakkonto tanuko ahosi appamaṃsalohito. Uppaṇḍuppaṇḍukajātoti",
  "atk-vin01a0:905_12": "sañjātuppaṇḍuppaṇḍukabhāvo paṇḍupalāsappaṭibhāgo. Dhamanisanthatagattoti pariyādinnamaṃsalohitattā",
  "atk-vin01a0:905_13": "sirājāleneva santharitagatto. Antomanoti anusocanavasena abbhantareyeva ṭhitacitto.",
  "atk-vin01a0:905_14": "Hadayavatthuṃ nissāya pavattanavasena pana sabbepi antomanāyeva. Līnamanoti uddese",
  "atk-vin01a0:905_15": "paripucchāya kammaṭṭhāne adhisīle adhicitte adhipaññāya vattapaṭipattipūraṇe ca nikkhittadhuro",
  "atk-vin01a0:905_16": "avipphāriko aññadatthu kosajjavaseneva līno saṅkucito mano assāti līnamano. Dukkhīti",
  "atk-vin01a0:905_17": "cetodukkhena dukkhī. Dummanoti dosena duṭṭhamano, virūpamano vā domanassābhibhūtatāya.",
  "atk-vin01a0:905_18": "Pajjhāyīti vippaṭisāravasena vahacchinno viya gadrabho taṃ taṃ cintayi.",
  "atk-vin01a0:906_0": "38. Sahāyakā bhikkhūti taṃ evaṃbhūtaṃ gaṇasaṅgaṇikāpapañcena vītināmentaṃ disvā yassa",
  "atk-vin01a0:906_1": "vissāsikā kathāphāsukā bhikkhū te naṃ etadavocuṃ. Pīṇindriyoti pasādapatiṭṭhānokāsassa",
  "atk-vin01a0:906_2": "sampuṇṇattā paripuṇṇacakkhuādiindriyo. So dāni tvanti ettha dānīti nipāto, so pana",
  "atk-vin01a0:906_3": "tvanti vuttaṃ hoti. Kaccino tvanti kacci nu tvaṃ. Anabhiratoti ukkaṇṭhito; gihibhāvaṃ",
  "atk-vin01a0:906_4": "patthayamānoti attho. Tasmā tameva anabhiratiṃ paṭikkhipanto āha – “na kho ahaṃ,",
  "atk-vin01a0:906_5": "āvuso, anabhirato”ti. Adhikusalānaṃ pana dhammānaṃ bhāvanāya abhiratova ahanti. Atthi",
  "atk-vin01a0:906_6": "me pāpakammaṃ katanti mayā kataṃ ekaṃ pāpakammaṃ atthi upalabbhati saṃvijjati, niccakālaṃ",
  "atk-vin01a0:906_7": "abhimukhaṃ viya me tiṭṭhati. Atha naṃ pakāsento “purāṇadutiyikāyā”tiādimāha.",
  "atk-vin01a0:907_0": "Alañhi te, āvuso sudinna, kukkuccāyāti āvuso sudinna, tuyhetaṃ pāpakammaṃ alaṃ samatthaṃ",
  "atk-vin01a0:907_1": "kukkuccāya; paṭibalaṃ kukkuccaṃ uppādetunti vuttaṃ hoti. Yaṃ tvanti ādimhi yena pāpena",
  "atk-vin01a0:907_2": "tvaṃ na sakkhissasi brahmacariyaṃ carituṃ, taṃ te pāpaṃ alaṃ kukkuccāyāti evaṃ sambandho",
  "atk-vin01a0:907_3": "veditabbo. Atha naṃ anusāsantā “nanu āvuso bhagavatā”tiādimāhaṃsu. Tattha nanūti",
  "atk-vin01a0:907_4": "anumatiggahaṇatthe nipāto. Anekapariyāyenāti anekakāraṇena. Virāgāyāti virāgatthāya.",
  "atk-vin01a0:907_5": "No sarāgāyāti no rāgena rajjanatthāya. Bhagavatā hi “imaṃ me dhammaṃ sutvā sattā",
  "atk-vin01a0:907_6": "sabbabhavabhogesu virajjissanti, no rajjissantī” etadatthāya dhammo desitoti adhippāyo.",
  "atk-vin01a0:907_7": "Esa nayo sabbapadesu. Idaṃ panettha pariyāyavacanamattaṃ. Visaṃyogāyāti kilesehi",
  "atk-vin01a0:907_8": "visaṃyujjanatthāya. No saṃyogāyāti na saṃyujjanatthāya. Anupādānāyāti aggahaṇatthāya.",
  "atk-vin01a0:907_9": "No saupādānāyāti na saṅgahaṇatthāya.",
  "atk-vin01a0:908_0": "Tattha nāma tvanti tasmiṃ nāma tvaṃ. Sarāgāya cetessasīti saha rāgena vattamānāya",
  "atk-vin01a0:908_1": "methunadhammāya cetessasi kappessasi pakappessasi; etadatthaṃ vāyamissasīti attho.",
  "atk-vin01a0:908_2": "Esa nayo sabbattha. Puna rāgavirāgādīni nava padāni nibbattitalokuttaranibbānameva",
  "atk-vin01a0:908_3": "sandhāya vuttāni. Tasmā rāgavirāgāyāti vā madanimmadanāyāti vā vuttepi “nibbānatthāyā”ti",
  "atk-vin01a0:908_4": "evameva attho daṭṭhabbo. Nibbānañhi yasmā taṃ āgamma ārabbha paṭicca rāgo virajjati",
  "atk-vin01a0:908_5": "na hoti, tasmā rāgavirāgoti vuccati. Yasmā pana taṃ āgamma mānamada-purisamadādayo",
  "atk-vin01a0:908_6": "madā nimmadā amadā honti vinassanti, tasmā madanimmadananti vuccati. Yasmā ca taṃ",
  "atk-vin01a0:908_7": "āgamma sabbāpi kāmapipāsā vinayaṃ abbhatthaṃ yāti, tasmā pipāsavinayoti vuccati.",
  "atk-vin01a0:908_8": "Yasmā pana taṃ āgamma pañca kāmaguṇālayā samugghātaṃ gacchanti, tasmā ālayasamugghātoti",
  "atk-vin01a0:908_9": "vuccati. Yasmā ca taṃ āgamma tebhūmakavaṭṭaṃ upacchijjati, tasmā vaṭṭupacchedoti",
  "atk-vin01a0:908_10": "vuccati. Yasmā pana taṃ āgamma sabbaso taṇhā khayaṃ gacchati virajjati nirujjhati",
  "atk-vin01a0:908_11": "ca, tasmā taṇhakkhayo virāgo nirodhoti vuccati. Yasmā panetaṃ catasso yoniyo, pañca",
  "atk-vin01a0:908_12": "gatiyo, satta viññāṇaṭṭhitiyo, nava ca sattāvāse, aparāparabhāvāya vinanato ābandhanato",
  "atk-vin01a0:908_13": "saṃsibbanato vānanti laddhavohārāya taṇhāya nikkhantaṃ nissaṭaṃ visaṃyuttaṃ, tasmā",
  "atk-vin01a0:908_14": "nibbānanti vuccatīti.",
  "atk-vin01a0:909_0": "Kāmānaṃ pahānaṃ akkhātanti vatthukāmānaṃ, kilesakāmānañca pahānaṃ vuttaṃ. Kāmasaññānaṃ",
  "atk-vin01a0:909_1": "pariññāti sabbāsampi kāmasaññānaṃ ñātatīraṇapahānavasena tividhā pariññā akkhātā.",
  "atk-vin01a0:909_2": "Kāmapipāsānanti kāmesu pātabyatānaṃ kāme vā pātumicchānaṃ. Kāmavitakkānanti kāmupasañhitānaṃvitakkānaṃ.",
  "atk-vin01a0:909_3": "Kāmapariḷāhānanti pañcakāmaguṇikarāgavasena uppannapariḷāhānaṃ antodāhānaṃ. Imesu",
  "atk-vin01a0:909_4": "pañcasu ṭhānesu kilesakkhayakaro lokuttaramaggova kathito. Sabbapaṭhamesu pana tīsu",
  "atk-vin01a0:909_5": "ṭhānesu lokiyalokuttaramissako maggo kathitoti veditabbo.",
  "atk-vin01a0:910_0": "Netaṃ āvusoti na etaṃ āvuso, tava pāpakammaṃ appasannānañca pasādāya evarūpānaṃ pasādatthāya",
  "atk-vin01a0:910_1": "na hoti. Atha khvetanti atha kho etaṃ. Atha kho tantipi pāṭho. Aññathattāyāti pasādaññathābhāvāya",
  "atk-vin01a0:910_2": "vippaṭisārāya hoti. Ye maggena anāgatasaddhā, tesaṃ vippaṭisāraṃ karoti – “īdisepi",
  "atk-vin01a0:910_3": "nāma dhammavinaye mayaṃ pasannā, yatthevaṃ duppaṭipannā bhikkhū”ti. Ye pana maggenāgatasaddhā,",
  "atk-vin01a0:910_4": "tesaṃ sineru viya vātehi acalo pasādo īdisehi vatthūhi ito vā dāruṇatarehi. Tena",
  "atk-vin01a0:910_5": "vuttaṃ – “ekaccānaṃ aññathattāyā”ti.",
  "atk-vin01a0:911_0": "39. Bhagavato etamatthaṃ ārocesunti bhagavato etaṃ atthaṃ ācikkhiṃsu paṭivedayiṃsu.",
  "atk-vin01a0:911_1": "Ārocayamānā ca neva piyakamyatāya na bhedapurekkhāratāya, na tassāyasmato avaṇṇapakāsanatthāya,",
  "atk-vin01a0:911_2": "na kalisāsanāropanatthāya, nāpi “idaṃ sutvā bhagavā imassa sāsane patiṭṭhaṃ na dassati,",
  "atk-vin01a0:911_3": "nikkaḍḍhāpessati na”nti maññamānā ārocesuṃ. Atha kho “imaṃ sāsane uppannaṃ abbudaṃ",
  "atk-vin01a0:911_4": "ñatvā bhagavā sikkhāpadaṃ paññapessati, velaṃ mariyādaṃ āṇaṃ ṭhapessatī”ti ārocesuṃ.",
  "atk-vin01a0:912_0": "Etasmiṃ nidāne etasmiṃ pakaraṇeti ettha sudinnassa ajjhācāravītikkamo sikkhāpadapaññattiyā",
  "atk-vin01a0:912_1": "kāraṇattā nidānañceva pakaraṇañcāti vuttoti veditabbo. Kāraṇañhi yasmā nideti attano",
  "atk-vin01a0:912_2": "phalaṃ “gaṇhātha na”nti dassentaṃ viya appeti, pakaroti ca naṃ kattuṃ ārabhati, karotiyeva",
  "atk-vin01a0:912_3": "vā; tasmā nidānañceva pakaraṇañcāti vuccati. Vigarahi buddho bhagavāti buddho bhagavā",
  "atk-vin01a0:912_4": "vigarahi nindi; yathā taṃ vaṇṇāvaṇṇārahānaṃ vaṇṇañca avaṇṇañca bhaṇantesu aggapuggalo.",
  "atk-vin01a0:912_5": "Na hi bhagavato sīlavītikkamakaraṃ puggalaṃ disvā “ayaṃ jātiyā vā gottena vā kolaputtiyena",
  "atk-vin01a0:912_6": "vā ganthena vā dhutaṅgena vā ñāto yasassī īdisaṃ puggalaṃ rakkhituṃ vaṭṭatī”ti cittaṃ",
  "atk-vin01a0:912_7": "uppajjati, nāpi pesalaṃ guṇavantaṃ disvā tassa guṇaṃ paṭicchādetuṃ cittaṃ uppajjati.",
  "atk-vin01a0:912_8": "Atha kho garahitabbaṃ garahati eva, pasaṃsitabbañca pasaṃsati eva, ayañca garahitabbo;",
  "atk-vin01a0:912_9": "tasmā taṃ tādilakkhaṇe ṭhito avikampamānena cittena vigarahi buddho bhagavā “ananucchavika”ntiādīhi vacanehi.",
  "atk-vin01a0:913_0": "Tatthāyaṃ atthavaṇṇanā – yadidaṃ tayā, moghapurisa, tucchamanussa kammaṃ kataṃ, taṃ",
  "atk-vin01a0:913_1": "samaṇakaraṇānaṃ dhammānaṃ maggaphalanibbānasāsanānaṃ vā na anucchavikaṃ, tesaṃ chaviṃ",
  "atk-vin01a0:913_2": "chāyaṃ sundarabhāvaṃ na anveti nānugacchati, atha kho ārakāva tehi dhammehi. Ananucchavikattā",
  "atk-vin01a0:913_3": "eva ca ananulomikaṃ, tesaṃ na anulometi; atha kho vilomaṃ paccanīkabhāve ṭhitaṃ.",
  "atk-vin01a0:913_4": "Ananulomikattā eva ca appatirūpaṃ, patirūpaṃ sadisaṃ paṭibhāgaṃ na hoti, atha kho",
  "atk-vin01a0:913_5": "asadisaṃ appaṭibhāgameva. Appatirūpattā eva ca assāmaṇakaṃ, samaṇānaṃ kammaṃ na hoti.",
  "atk-vin01a0:913_6": "Assāmaṇakattā akappiyaṃ. Yañhi samaṇakammaṃ na hoti, taṃ tesaṃ na kappati. Akappiyattā",
  "atk-vin01a0:913_7": "akaraṇīyaṃ. Na hi samaṇā yaṃ na kappati, taṃ karonti. Tañcetaṃ tayā kataṃ, tasmā",
  "atk-vin01a0:913_8": "ananucchavikaṃ te, moghapurisa, kataṃ…pe… akaraṇīyanti. Kathañhi nāmāti kena nāma",
  "atk-vin01a0:913_9": "kāraṇena, kiṃ nāma kāraṇaṃ passantoti vuttaṃ hoti. Tato kāraṇābhāvaṃ dassento parato",
  "atk-vin01a0:913_10": "“nanu mayā moghapurisā”tiādimāha. Taṃ sabbaṃ vuttatthameva.",
  "atk-vin01a0:914_0": "Idāni yasmā yaṃ tena pāpakammaṃ kataṃ, taṃ vipaccamānaṃ ativiya dukkhavipākaṃ hoti,",
  "atk-vin01a0:914_1": "tasmāssa taṃ vipākaṃ dassetuṃ katāparādhaṃ viya puttaṃ anukampakā mātāpitaro dayālukena",
  "atk-vin01a0:914_2": "cittena sudinnaṃ paribhāsanto “varaṃ te moghapurisā”tiādimāha. Tattha āsu sīghaṃ",
  "atk-vin01a0:914_3": "etassa visaṃ āgacchatīti āsīviso. Ghoraṃ caṇḍamassa visanti ghoraviso, tassa āsīvisassa",
  "atk-vin01a0:914_4": "ghoravisassa. “Pakkhitta”nti etassa “vara”nti iminā sambandho. Īdisassa āsīvisassa",
  "atk-vin01a0:914_5": "ghoravisassa mukhe aṅgajātaṃ varaṃ pakkhittaṃ; sace pakkhittaṃ bhaveyya, varaṃ siyā;",
  "atk-vin01a0:914_6": "sundaraṃ sādhu suṭṭhu siyāti attho. Na tvevāti na tu eva varaṃ na sundarameva na",
  "atk-vin01a0:914_7": "sādhumeva na suṭṭhumeva. Esa nayo sabbattha. Kaṇhasappassāti kāḷasappassa. Aṅgārakāsuyāti",
  "atk-vin01a0:914_8": "aṅgārapuṇṇakūpe, aṅgārarāsimhi vā. Ādittāyāti padittāya gahitaaggivaṇṇāya. Sampajjalitāyāti",
  "atk-vin01a0:914_9": "samantato pajjalitāya acciyo muccantiyā. Sajotibhūtāyāti sappabhāya. Samantato uṭṭhitāhi",
  "atk-vin01a0:914_10": "jālāhi ekappabhāsamudayabhūtāyāti vuttaṃ hoti.",
  "atk-vin01a0:915_0": "Taṃ kissa hetūti yaṃ mayā vuttaṃ “vara”nti taṃ kissa hetu, katarena kāraṇenāti ce?",
  "atk-vin01a0:915_1": "Maraṇaṃ vā nigaccheyyāti yo tattha aṅgajātaṃ pakkhipeyya, so maraṇaṃ vā nigaccheyya",
  "atk-vin01a0:915_2": "maraṇamattaṃ vā dukkhaṃ. Itonidānañca kho…pe… upapajjeyyāti yaṃ idaṃ mātugāmassa",
  "atk-vin01a0:915_3": "aṅgajāte aṅgajātapakkhipanaṃ, itonidānaṃ tassa kārako puggalo nirayaṃ upapajjeyya;",
  "atk-vin01a0:915_4": "evaṃ kammassa mahāsāvajjataṃ passanto taṃ garahi, na tassa dukkhāgamaṃ icchamāno.",
  "atk-vin01a0:915_5": "Tattha nāma tvanti tasmiṃ nāma evarūpe kamme evaṃ mahāsāvajje samānepi tvaṃ. Yaṃ",
  "atk-vin01a0:915_6": "tvanti ettha yanti hīḷanatthe nipāto. Tvanti taṃ-saddassa vevacanaṃ; dvīhipi yaṃ",
  "atk-vin01a0:915_7": "vā taṃ vā hīḷitamavaññātanti vuttaṃ hoti. Asaddhammanti asataṃ nīcajanānaṃ dhammaṃ;",
  "atk-vin01a0:915_8": "tehi sevitabbanti attho. Gāmadhammanti gāmānaṃ dhammaṃ; gāmavāsikamanussānaṃ dhammanti",
  "atk-vin01a0:915_9": "vuttaṃ hoti. Vasaladhammanti pāpadhamme vasanti paggharantīti vasalā, tesaṃ vasalānaṃ",
  "atk-vin01a0:915_10": "hīnapurisānaṃ dhammaṃ, vasalaṃ vā kilesapaggharaṇakaṃ dhammaṃ. Duṭṭhullanti duṭṭhu",
  "atk-vin01a0:915_11": "ca kilesadūsitaṃ thūlañca asukhumaṃ, anipuṇanti vuttaṃ hoti. Odakantikanti udakakiccaṃ",
  "atk-vin01a0:915_12": "antikaṃ avasānaṃ assāti odakantiko, taṃ odakantikaṃ. Rahassanti rahobhavaṃ, paṭicchanne",
  "atk-vin01a0:915_13": "okāse uppajjanakaṃ. Ayañhi dhammo jigucchanīyattā na sakkā āvi aññesaṃ dassanavisaye",
  "atk-vin01a0:915_14": "kātuṃ, tena vuttaṃ – “rahassa”nti. Dvayaṃdvayasamāpattinti dvīhi dvīhi samāpajjitabbaṃ,",
  "atk-vin01a0:915_15": "dvayaṃ dvayaṃ samāpattintipi pāṭho. Dayaṃ dayaṃ samāpattintipi paṭhanti, taṃ na sundaraṃ.",
  "atk-vin01a0:915_16": "Samāpajjissasīti etaṃ “tattha nāma tva”nti ettha vuttanāmasaddena yojetabbaṃ “samāpajjissasi nāmā”ti.",
  "atk-vin01a0:916_0": "Bahūnaṃ kho…pe… ādikattā pubbaṅgamoti sāsanaṃ sandhāya vadati. Imasmiṃ sāsane tvaṃ",
  "atk-vin01a0:916_1": "bahūnaṃ puggalānaṃ akusalānaṃ dhammānaṃ ādikattā, sabbapaṭhamaṃ karaṇato; pubbaṅgamo",
  "atk-vin01a0:916_2": "sabbapaṭhamaṃ etaṃ maggaṃ paṭipannattā; dvāraṃdado, upāyadassakoti vuttaṃ hoti. Imañhi",
  "atk-vin01a0:916_3": "lesaṃ laddhā tava anusikkhamānā bahū puggalā nānappakārake makkaṭiyā methunapaṭisevanādike",
  "atk-vin01a0:916_4": "akusaladhamme karissantīti ayamettha adhippāyo.",
  "atk-vin01a0:917_0": "Anekapariyāyenāti imehi “ananucchavika”ntiādinā nayena vuttehi, bahūhi kāraṇehi.",
  "atk-vin01a0:917_1": "Dubbharatāya…pe… kosajjassa avaṇṇaṃ bhāsitvāti dubbharatādīnaṃ vatthubhūtassa asaṃvarassa",
  "atk-vin01a0:917_2": "avaṇṇaṃ nindaṃ garahaṃ bhāsitvāti attho. Yasmā hi asaṃvare ṭhitassa puggalassa attā",
  "atk-vin01a0:917_3": "dubbharatañceva dupposatañca āpajjati, tasmā asaṃvaro “dubbharatā, dupposatā”ti ca",
  "atk-vin01a0:917_4": "vuccati. Yasmā pana asaṃvare ṭhitassa attā catūsu paccayesu mahicchataṃ sineruppamāṇepi",
  "atk-vin01a0:917_5": "ca paccaye laddhā asantuṭṭhitaṃ āpajjati, tasmā asaṃvaro “mahicchatā, asantuṭṭhitā”ti",
  "atk-vin01a0:917_6": "ca vuccati. Yasmā ca asaṃvare ṭhitassa attā gaṇasaṅgaṇikāya ceva kilesasaṅgaṇikāya",
  "atk-vin01a0:917_7": "ca saṃvattati, kosajjānugato ca hoti aṭṭhakusītavatthupāripūriyā saṃvattati, tasmā",
  "atk-vin01a0:917_8": "asaṃvaro “saṅgaṇikā, ceva kosajjañcā”ti vuccati.",
  "atk-vin01a0:918_0": "Subharatāya…pe… vīriyārambhassa vaṇṇaṃ bhāsitvāti subharatādīnaṃ vatthubhūtassa saṃvarassa",
  "atk-vin01a0:918_1": "vaṇṇaṃ bhāsitvāti attho. Yasmā hi asaṃvaraṃ pahāya saṃvare ṭhitassa attā subharo",
  "atk-vin01a0:918_2": "hoti suposo, catūsu ca paccayesu appicchataṃ nittaṇhabhāvaṃ āpajjati, ekamekasmiñca",
  "atk-vin01a0:918_3": "paccaye yathālābha-yathābala-yathāsāruppavasena tippabhedāya santuṭṭhiyā saṃvattati,",
  "atk-vin01a0:918_4": "tasmā saṃvaro “subharatā ceva suposatā ca appiccho ca santuṭṭho cā”ti vuccati.",
  "atk-vin01a0:919": "Yasmā pana asaṃvaraṃ pahāya saṃvare ṭhitassa attā kilesasallekhanatāya ceva niddhunanatāya ca saṃvattati, tasmā saṃvaro “sallekho ca dhuto cā”ti vuccati.",
  "atk-vin01a0:920_0": "Yasmā ca asaṃvaraṃ pahāya saṃvare ṭhitassa attā kāyavācānaṃ appāsādikaṃ appasādanīyaṃ",
  "atk-vin01a0:920_1": "asantaṃ asāruppaṃ kāyavacīduccaritaṃ cittassa appāsādikaṃ appasādanīyaṃ asantaṃ asāruppaṃ",
  "atk-vin01a0:920_2": "akusalavitakkattayañca anupagamma tabbiparītassa kāyavacīsucaritassa ceva kusalavitakkattayassa",
  "atk-vin01a0:920_3": "ca pāsādikassa pasādanīyassa santassa sāruppassa pāripūriyā saṃvattati, tasmā saṃvaro",
  "atk-vin01a0:920_4": "“pāsādiko”ti vuccati.",
  "atk-vin01a0:921_0": "Yasmā pana asaṃvaraṃ pahāya saṃvare ṭhitassa attā sabbakilesāpacayabhūtāya, vivaṭṭāya,",
  "atk-vin01a0:921_1": "aṭṭhavīriyārambhavatthupāripūriyā ca saṃvattati, tasmā saṃvaro “apacayo ceva vīriyārambho cā”ti vuccatīti.",
  "atk-vin01a0:922_0": "Bhikkhūnaṃ tadanucchavikaṃ tadanulomikanti tattha sannipatitānaṃ bhikkhūnaṃ yaṃ idāni",
  "atk-vin01a0:922_1": "sikkhāpadaṃ paññapessati, tassa anucchavikañceva anulomikañca. Yo vā ayaṃ subharatādīhi",
  "atk-vin01a0:922_2": "saṃvaro vutto, tassa anucchavikañceva anulomikañca saṃvarappahānapaṭisaṃyuttaṃ asuttantavinibaddhaṃ",
  "atk-vin01a0:922_3": "pāḷivinimuttaṃ okkantikadhammadesanaṃ katvāti attho. Bhagavā kira īdisesu ṭhānesu",
  "atk-vin01a0:922_4": "pañcavaṇṇakusumamālaṃ karonto viya, ratanadāmaṃ sajjento viya, ca ye paṭikkhipanādhippāyā",
  "atk-vin01a0:922_5": "asaṃvarābhiratā te samparāyikena vaṭṭabhayena tajjento anekappakāraṃ ādīnavaṃ dassento,",
  "atk-vin01a0:922_6": "ye sikkhākāmā saṃvare ṭhitā te appekacce arahatte patiṭṭhapento appekacce anāgāmi-sakadāgāmi-sotāpattiphalesu",
  "atk-vin01a0:922_7": "upanissayavirahitepi saggamagge patiṭṭhapento dīghanikāyappamāṇampi majjhimanikāyappamāṇampi",
  "atk-vin01a0:922_8": "dhammadesanaṃ karoti. Taṃ sandhāyetaṃ vuttaṃ – “bhikkhūnaṃ tadanucchavikaṃ tadanulomikaṃ",
  "atk-vin01a0:922_9": "dhammiṃ kathaṃ katvā”ti.",
  "atk-vin01a0:923_0": "Tena hīti tena sudinnassa ajjhācārena kāraṇabhūtena. Sikkhāpadanti ettha sikkhitabbāti",
  "atk-vin01a0:923_1": "sikkhā, pajjate imināti padaṃ, sikkhāya padaṃ sikkhāpadaṃ; sikkhāya adhigamupāyoti",
  "atk-vin01a0:923_2": "attho. Atha vā mūlaṃ nissayo patiṭṭhāti vuttaṃ hoti. Methunaviratiyā methunasaṃvarassetaṃ",
  "atk-vin01a0:923_3": "adhivacanaṃ. Methunasaṃvaro hi tadaññesaṃ sikkhāsaṅkhātānaṃ sīlavipassanājhānamaggadhammānaṃ",
  "atk-vin01a0:923_4": "vuttatthavasena padattā idha “sikkhāpada”nti adhippeto. Ayañca attho sikkhāpadavibhaṅge",
  "atk-vin01a0:923_5": "vuttanayeneva veditabbo. Apica tassatthassa dīpakaṃ vacanampi “sikkhāpada”nti veditabbaṃ.",
  "atk-vin01a0:923_6": "Vuttampi cetaṃ – “sikkhāpadanti yo tattha nāmakāyo padakāyo niruttikāyo byañjanakāyo”ti.",
  "atk-vin01a0:923_7": "Atha vā yathā “anabhijjhā dhammapada”nti vutte anabhijjhā eko dhammakoṭṭhāsoti attho",
  "atk-vin01a0:923_8": "hoti, evamidhāpi “sikkhāpada”nti sikkhākoṭṭhāso sikkhāya eko padesotipi attho veditabbo.",
  "atk-vin01a0:924_0": "Dasa atthavase paṭiccāti dasa kāraṇavase sikkhāpadapaññattihetu adhigamanīye hitavisese",
  "atk-vin01a0:924_1": "paṭicca āgamma ārabbha, dasannaṃ hitavisesānaṃ nipphattiṃ sampassamānoti vuttaṃ hoti.",
  "atk-vin01a0:924_2": "Idāni te dasa atthavase dassento “saṅghasuṭṭhutāyā”tiādimāha. Tattha saṅghasuṭṭhutā",
  "atk-vin01a0:924_3": "nāma saṅghassa suṭṭhubhāvo, “suṭṭhu devā”ti āgataṭṭhāne viya “suṭṭhu, bhante”ti vacanasampaṭicchanabhāvo.",
  "atk-vin01a0:924_4": "Yo ca tathāgatassa vacanaṃ sampaṭicchati, tassa taṃ dīgharattaṃ hitāya sukhāya hoti,",
  "atk-vin01a0:924_5": "tasmā saṅghassa “suṭṭhu, bhante”ti mama vacanasampaṭicchanatthaṃ paññapessāmi, asampaṭicchane",
  "atk-vin01a0:924_6": "ādīnavaṃ sampaṭicchane ca ānisaṃsaṃ dassetvā, na balakkārena abhibhavitvāti etamatthaṃ",
  "atk-vin01a0:924_7": "āvikaronto āha – “saṅghasuṭṭhutāyā”ti. Saṅghaphāsutāyāti saṅghassa phāsubhāvāya;",
  "atk-vin01a0:924_8": "sahajīvitāya sukhavihāratthāyāti attho.",
  "atk-vin01a0:925_0": "Dummaṅkūnaṃ puggalānaṃ niggahāyāti dummaṅkū nāma dussīlapuggalā; ye maṅkutaṃ āpādiyamānāpi",
  "atk-vin01a0:925_1": "dukkhena āpajjanti, vītikkamaṃ karontā vā katvā vā na lajjanti, tesaṃ niggahatthāya;",
  "atk-vin01a0:925_2": "te hi sikkhāpade asati “kiṃ tumhehi diṭṭhaṃ, kiṃ sutaṃ – kiṃ amhehi kataṃ; katarasmiṃ",
  "atk-vin01a0:925_3": "vatthusmiṃ katamaṃ āpattiṃ āropetvā amhe niggaṇhathā”ti saṅghaṃ viheṭhessanti, sikkhāpade",
  "atk-vin01a0:925_4": "pana sati te saṅgho sikkhāpadaṃ dassetvā dhammena vinayena satthusāsanena niggahessati.",
  "atk-vin01a0:925_5": "Tena vuttaṃ – “dummaṅkūnaṃ puggalānaṃ niggahāyā”ti.",
  "atk-vin01a0:926_0": "Pesalānaṃ bhikkhūnaṃ phāsuvihārāyāti pesalānaṃ piyasīlānaṃ bhikkhūnaṃ phāsuvihāratthāya.",
  "atk-vin01a0:926_1": "Piyasīlā hi bhikkhū kattabbākattabbaṃ sāvajjānavajjaṃ velaṃ mariyādaṃ ajānantā sikkhattayapāripūriyā",
  "atk-vin01a0:926_2": "ghaṭamānā kilamanti, sandiṭṭhamānā ubbāḷhā honti. Kattabbākattabbaṃ pana sāvajjānavajjaṃ",
  "atk-vin01a0:926_3": "velaṃ mariyādaṃ ñatvā sikkhattayapāripūriyā ghaṭamānā na kilamanti, sandiṭṭhamānā",
  "atk-vin01a0:926_4": "na ubbāḷhā honti. Tena nesaṃ sikkhāpadapaññāpanā phāsuvihārāya saṃvattati. Yo vā",
  "atk-vin01a0:926_5": "dummaṅkūnaṃ puggalānaṃ niggaho, sveva etesaṃ phāsuvihāro. Dussīlapuggale nissāya",
  "atk-vin01a0:926_6": "hi uposatho na tiṭṭhati, pavāraṇā na tiṭṭhati, saṅghakammāni nappavattanti, sāmaggī",
  "atk-vin01a0:926_7": "na hoti, bhikkhū anekaggā uddesaparipucchākammaṭṭhānādīni anuyuñjituṃ na sakkonti.",
  "atk-vin01a0:926_8": "Dussīlesu pana niggahitesu sabbopi ayaṃ upaddavo na hoti. Tato pesalā bhikkhū phāsu",
  "atk-vin01a0:926_9": "viharanti. Evaṃ “pesalānaṃ bhikkhūnaṃ phāsu vihārāyā”ti ettha dvidhā attho veditabbo.",
  "atk-vin01a0:927_0": "Diṭṭhadhammikānaṃ āsavānaṃ saṃvarāyāti diṭṭhadhammikā āsavā nāma asaṃvare ṭhitena",
  "atk-vin01a0:927_1": "tasmiññeva attabhāve pattabbā pāṇippahāra-daṇḍappahāra-hatthaccheda-pādaccheda-akitti-ayasavippaṭisārādayo",
  "atk-vin01a0:927_2": "dukkhavisesā. Iti imesaṃ diṭṭhadhammikānaṃ āsavānaṃ saṃvarāya pidhānāya āgamanamaggathakanāyāti attho.",
  "atk-vin01a0:928_0": "Samparāyikānaṃ āsavānaṃ paṭighātāyāti samparāyikā āsavā nāma asaṃvare ṭhitena katapāpakammamūlakā",
  "atk-vin01a0:928_1": "samparāye narakādīsu pattabbā dukkhavisesā, tesaṃ paṭighātatthāya paṭippassambhanatthāya",
  "atk-vin01a0:928_2": "vūpasamatthāyāti vuttaṃ hoti.",
  "atk-vin01a0:929_0": "Appasannānaṃ pasādāyāti sikkhāpadapaññattiyā hi sati sikkhāpadapaññattiṃ ñatvā vā",
  "atk-vin01a0:929_1": "yathāpaññattaṃ paṭipajjamāne bhikkhū disvā vā yepi appasannā paṇḍitamanussā, te “yāni",
  "atk-vin01a0:929_2": "vata loke mahājanassa rajjana-dussana-muyhanaṭṭhānāni, tehi ime samaṇā sakyaputtiyā",
  "atk-vin01a0:929_3": "ārakā viratā viharanti, dukkaraṃ vata karonti, bhāriyaṃ vata karontī”ti pasādaṃ āpajjanti,",
  "atk-vin01a0:929_4": "vinayapiṭake potthakaṃ disvā micchādiṭṭhika-tivedī brāhmaṇo viya. Tena vuttaṃ – “appasannānaṃ pasādāyā”ti.",
  "atk-vin01a0:930_0": "Pasannānaṃ bhiyyobhāvāyāti yepi sāsane pasannā kulaputtā tepi sikkhāpadapaññattiṃ",
  "atk-vin01a0:930_1": "ñatvā yathāpaññattaṃ paṭipajjamāne bhikkhū vā disvā “aho ayyā dukkarakārino, ye yāvajīvaṃ",
  "atk-vin01a0:930_2": "ekabhattaṃ brahmacariyaṃ vinayasaṃvaraṃ anupālentī”ti bhiyyo bhiyyo pasīdanti. Tena",
  "atk-vin01a0:930_3": "vuttaṃ – “pasannānaṃ bhiyyobhāvāyā”ti.",
  "atk-vin01a0:931_0": "Saddhammaṭṭhitiyāti tividho saddhammo – pariyattisaddhammo, paṭipattisaddhammo, adhigamasaddhammoti.",
  "atk-vin01a0:931_1": "Tattha piṭakattayasaṅgahitaṃ sabbampi buddhavacanaṃ “pariyattisaddhammo” nāma. Terasa",
  "atk-vin01a0:931_2": "dhutaguṇā, cuddasa khandhakavattāni, dveasīti mahāvattāni, sīlasamādhivipassanāti",
  "atk-vin01a0:931_3": "ayaṃ “paṭipattisaddhammo” nāma. Cattāro ariyamaggā cattāri ca sāmaññaphalāni nibbānañcāti",
  "atk-vin01a0:931_4": "ayaṃ “adhigamasaddhammo” nāma. So sabbopi yasmā sikkhāpadapaññattiyā sati bhikkhū",
  "atk-vin01a0:931_5": "sikkhāpadañca tassa vibhaṅgañca tadatthajotanatthaṃ aññañca buddhavacanaṃ pariyāpuṇanti,",
  "atk-vin01a0:931_6": "yathāpaññattañca paṭipajjamānā paṭipattiṃ pūretvā paṭipattiyā adhigantabbaṃ lokuttaradhammaṃ",
  "atk-vin01a0:931_7": "adhigacchanti, tasmā sikkhāpadapaññattiyā ciraṭṭhitiko hoti. Tena vuttaṃ – “saddhammaṭṭhitiyā”ti.",
  "atk-vin01a0:932_0": "Vinayānuggahāyāti sikkhāpadapaññattiyā hi sati saṃvaravinayo ca pahānavinayo ca samathavinayo",
  "atk-vin01a0:932_1": "ca paññattivinayo cāti catubbidhopi vinayo anuggahito hoti upatthambhito sūpatthambhito.",
  "atk-vin01a0:932_2": "Tena vuttaṃ – “vinayānuggahāyā”ti.",
  "atk-vin01a0:933_0": "Sabbāneva cetāni padāni “sikkhāpadaṃ paññapessāmī”ti iminā vacanena saddhiṃ yojetabbāni.",
  "atk-vin01a0:933_1": "Tatrāyaṃ paṭhamapacchimapadayojanā – “saṅghasuṭṭhutāya sikkhāpadaṃ paññapessāmi,",
  "atk-vin01a0:933_2": "vinayānuggahāya sikkhāpadaṃ paññapessāmī”ti.",
  "atk-vin01a0:934_0": "Api cettha yaṃ saṅghasuṭṭhu taṃ saṅghaphāsu, yaṃ saṅghaphāsu taṃ dummaṅkūnaṃ puggalānaṃ",
  "atk-vin01a0:934_1": "niggahāyāti evaṃ saṅkhalikanayaṃ; yaṃ saṅghasuṭṭhu taṃ saṅghaphāsu, yaṃ saṅghasuṭṭhu",
  "atk-vin01a0:934_2": "taṃ dummaṅkūnaṃ puggalānaṃ niggahāyāti evañca ekekapadamūlikaṃ dasakkhattuṃ yojanaṃ",
  "atk-vin01a0:934_3": "katvā yaṃ vuttaṃ parivāre –",
  "atk-vin01a0:935": "“Atthasataṃ dhammasataṃ, dve ca niruttisatāni;",
  "atk-vin01a0:936": "Cattāri ñāṇasatāni, atthavase pakaraṇe”ti.",
  "atk-vin01a0:937": "Taṃ sabbaṃ veditabbaṃ. Taṃ panetaṃ yasmā parivāreyeva āvi bhavissati, tasmā idha na vaṇṇitanti.",
  "atk-vin01a0:938_0": "Evaṃ sikkhāpadapaññattiyā ānisaṃsaṃ dassetvā tasmiṃ sikkhāpade bhikkhūhi kattabbakiccaṃ",
  "atk-vin01a0:938_1": "dīpento “evañca pana, bhikkhave, imaṃ sikkhāpadaṃ uddiseyyāthā”ti āha. Kiṃ vuttaṃ",
  "atk-vin01a0:938_2": "hoti? Bhikkhave, imaṃ pana mayā iti sandassitānisaṃsaṃ sikkhāpadaṃ evaṃ pātimokkhuddese",
  "atk-vin01a0:938_3": "uddiseyyātha ca pariyāpuṇeyyātha ca dhāreyyātha ca aññesañca vāceyyāthāti. Atirekānayanattho",
  "atk-vin01a0:938_4": "hi ettha ca saddo, tenāyamattho ānīto hotīti.",
  "atk-vin01a0:939_0": "Idāni yaṃ vuttaṃ “imaṃ sikkhāpada”nti taṃ dassento “yo pana bhikkhu methunaṃ dhammaṃ",
  "atk-vin01a0:939_1": "paṭiseveyya, pārājiko hoti asaṃvāso”ti āha. Evaṃ mūlacchejjavasena daḷhaṃ katvā paṭhamapārājike",
  "atk-vin01a0:939_2": "paññatte aparampi anupaññattatthāya makkaṭīvatthu udapādi. Tassuppattidīpanatthametaṃ",
  "atk-vin01a0:939_3": "vuttaṃ – evañcidaṃ bhagavatā bhikkhūnaṃ sikkhāpadaṃ paññattaṃ hotīti. Tassattho –",
  "atk-vin01a0:939_4": "bhagavatā bhikkhūnaṃ idaṃ sikkhāpadaṃ evaṃ paññattaṃ hoti ca, idañca aññaṃ vatthu udapādīti.",
  "atk-vin01a0:940": "Paṭhamapaññattikathā niṭṭhitā.",
  "atk-vin01a0:941": "Sudinnabhāṇavāraṃ niṭṭhitaṃ.",
  "atk-vin01a0:942": "Makkaṭīvatthukathā",
  "atk-vin01a0:943_0": "40. Idāni yaṃ taṃ aññaṃ vatthu uppannaṃ, taṃ dassetuṃ “tena kho pana samayenā”tiādimāha.",
  "atk-vin01a0:943_1": "Tatrāyaṃ anuttānapadavaṇṇanā – makkaṭiṃ āmisenāti mahāvane bhikkhūnaṃ khantimettādiguṇānubhāvena",
  "atk-vin01a0:943_2": "nirāsaṅkacittā bahū migamorakukkuṭamakkaṭādayo tiracchānā padhānāgāraṭṭhānesu vicaranti.",
  "atk-vin01a0:943_3": "Tatra ekaṃ makkaṭiṃ āmisena yāgubhattakhajjakādinā upalāpetvā, saṅgaṇhitvāti vuttaṃ",
  "atk-vin01a0:943_4": "hoti. Tassāti bhummavacanaṃ. Paṭisevatīti pacurapaṭisevano hoti; pacuratthe hi vattamānavacanaṃ.",
  "atk-vin01a0:943_5": "So bhikkhūti so methunadhammapaṭisevanako bhikkhu. Senāsanacārikaṃ āhiṇḍantāti te",
  "atk-vin01a0:943_6": "bhikkhū āgantukā buddhadassanāya āgatā pātova āgantukabhattāni labhitvā katabhattakiccā",
  "atk-vin01a0:943_7": "bhikkhūnaṃ nivāsanaṭṭhānāni passissāmāti vicariṃsu. Tena vuttaṃ – “senāsanacārikaṃ",
  "atk-vin01a0:943_8": "āhiṇḍantā”ti. Yena te bhikkhū tenupasaṅkamīti tiracchānagatā nāma ekabhikkhunā saddhiṃ",
  "atk-vin01a0:943_9": "vissāsaṃ katvā aññesupi tādisaññeva cittaṃ uppādenti. Tasmā sā makkaṭī yena te bhikkhū",
  "atk-vin01a0:943_10": "tenupasaṅkami; upasaṅkamitvā ca attano vissāsikabhikkhusseva tesampi taṃ vikāraṃ dassesi.",
  "atk-vin01a0:944_0": "Cheppanti naṅguṭṭhaṃ. Oḍḍīti abhimukhaṃ ṭhapesi. Nimittampi akāsīti yena niyāmena",
  "atk-vin01a0:944_1": "yāya kiriyāya methunādhippāyaṃ te jānanti taṃ akāsīti attho. So bhikkhūti yassāyaṃ",
  "atk-vin01a0:944_2": "vihāro. Ekamantaṃ nilīyiṃsūti ekasmiṃ okāse paṭicchannā acchiṃsu.",
  "atk-vin01a0:945_0": "41. Saccaṃ, āvusoti sahoḍḍhaggahito coro viya paccakkhaṃ disvā coditattā “kiṃ vā",
  "atk-vin01a0:945_1": "mayā kata”ntiādīni vattuṃ asakkonto “saccaṃ, āvuso”ti āha. Nanu, āvuso, tatheva taṃ",
  "atk-vin01a0:945_2": "hotīti āvuso yathā manussitthiyā, nanu tiracchānagatitthiyāpi taṃ sikkhāpadaṃ tatheva",
  "atk-vin01a0:945_3": "hoti. Manussitthiyāpi hi dassanampi gahaṇampi āmasanampi phusanampi ghaṭṭanampi duṭṭhullameva.",
  "atk-vin01a0:945_4": "Tiracchānagatitthiyāpi taṃ sabbaṃ duṭṭhullameva. Ko ettha viseso? Alesaṭṭhāne tvaṃ lesaṃ oḍḍesīti.",
  "atk-vin01a0:946_0": "42. Antamaso tiracchānagatāyapi pārājiko hoti asaṃvāsoti tiracchānagatāyapi methunaṃ",
  "atk-vin01a0:946_1": "dhammaṃ paṭisevitvā pārājiko yeva hotīti daḷhataraṃ sikkhāpadamakāsi. Duvidhañhi",
  "atk-vin01a0:946_2": "sikkhāpadaṃ – lokavajjaṃ, paṇṇattivajjañca. Tattha yassa sacittakapakkhe cittaṃ akusalameva",
  "atk-vin01a0:946_3": "hoti, taṃ lokavajjaṃ nāma. Sesaṃ paṇṇattivajjaṃ. Tattha lokavajje anupaññatti uppajjamānā",
  "atk-vin01a0:946_4": "rundhantī dvāraṃ pidahantī sotaṃ pacchindamānā gāḷhataraṃ karontī uppajjati, aññatra",
  "atk-vin01a0:946_5": "adhimānā, aññatra supinantāti ayaṃ pana vītikkamābhāvā abbohārikattā ca vuttā. Paṇṇattivajje",
  "atk-vin01a0:946_6": "akate vītikkame uppajjamānā sithilaṃ karontī mocentī dvāraṃ dadamānā aparāparampi",
  "atk-vin01a0:946_7": "anāpattiṃ kurumānā uppajjati, gaṇabhojanaparamparabhojanādīsu anupaññattiyo viya.",
  "atk-vin01a0:946_8": "“Antamaso taṅkhaṇikāyapī”ti evarūpā pana kate vītikkame uppannattā paññattigatikāva",
  "atk-vin01a0:946_9": "hoti. Idaṃ pana paṭhamasikkhāpadaṃ yasmā lokavajjaṃ, na paṇṇattivajjaṃ; tasmā ayamanupaññatti",
  "atk-vin01a0:946_10": "rundhantī dvāraṃ pidahantī sotaṃ pacchindamānā gāḷhataraṃ karontī uppajji.",
  "atk-vin01a0:947_0": "Evaṃ dvepi vatthūni sampiṇḍetvā mūlacchejjavasena daḷhataraṃ katvā paṭhamapārājike",
  "atk-vin01a0:947_1": "paññatte aparampi anupaññattatthāya vajjiputtakavatthu udapādi. Tassuppattidassanatthametaṃ",
  "atk-vin01a0:947_2": "vuttaṃ – “evañcidaṃ bhagavatā bhikkhūnaṃ sikkhāpadaṃ paññattaṃ hotī”ti. Tassattho",
  "atk-vin01a0:947_3": "– bhagavatā bhikkhūnaṃ idaṃ sikkhāpadaṃ evaṃ paññattaṃ hoti ca idañca aññampi vatthu udapādīti.",
  "atk-vin01a0:948": "Makkaṭīvatthukathā niṭṭhitā.",
  "atk-vin01a0:949": "Santhatabhāṇavāro",
  "atk-vin01a0:950": "Vajjiputtakavatthuvaṇṇanā",
  "atk-vin01a0:951_0": "43-44. Idāni yaṃ taṃ aññampi vatthu uppannaṃ, taṃ dassetuṃ “tena kho pana samayenā”tiādimāha.",
  "atk-vin01a0:951_1": "Tatrāpi ayamanuttānapadavaṇṇanā – vesālikāti vesālivāsino. Vajjiputtakāti vajjiraṭṭhe",
  "atk-vin01a0:951_2": "vesāliyaṃ kulānaṃ puttā. Sāsane kira yo yo upaddavo ādīnavo abbudamuppajji, sabbaṃ",
  "atk-vin01a0:951_3": "taṃ vajjiputtake nissāya. Tathā hi devadattopi vajjiputtake pakkhe labhitvā saṅghaṃ",
  "atk-vin01a0:951_4": "bhindi. Vajjiputtakā eva ca vassasataparinibbute bhagavati uddhammaṃ ubbinayaṃ satthusāsanaṃ",
  "atk-vin01a0:951_5": "dīpesuṃ. Imepi tesaṃ yeva ekacce evaṃ paññattepi sikkhāpade yāvadatthaṃ bhuñjiṃsu…pe…",
  "atk-vin01a0:951_6": "methunaṃ dhammaṃ paṭiseviṃsūti.",
  "atk-vin01a0:952_0": "Ñātibyasanenapīti ettha asanaṃ byasanaṃ vikkhepo viddhaṃsanaṃ vināsoti sabbametaṃ",
  "atk-vin01a0:952_1": "ekatthaṃ. Ñātīnaṃ byasanaṃ ñātibyasanaṃ, tena ñātibyasanena, rājadaṇḍabyādhimaraṇavippavāsanimittena",
  "atk-vin01a0:952_2": "ñātivināsenāti attho. Esa nayo dutiyapadepi. Tatiyapade pana ārogyavināsako rogo",
  "atk-vin01a0:952_3": "eva rogabyasanaṃ. So hi ārogyaṃ byasati vikkhipati vināsetīti byasanaṃ. Rogova byasanaṃ",
  "atk-vin01a0:952_4": "rogabyasanaṃ, tena rogabyasanena. Phuṭṭhāti adhipannā abhibhūtā samannāgatāti attho.",
  "atk-vin01a0:953_0": "Na mayaṃ, bhante ānanda, buddhagarahinoti bhante ānanda, mayaṃ na buddhaṃ garahāma,",
  "atk-vin01a0:953_1": "na buddhassa dosaṃ dema. Na dhammagarahino, na saṅghagarahino. Attagarahino mayanti",
  "atk-vin01a0:953_2": "attānameva mayaṃ garahāma, attano dosaṃ dema. Alakkhikāti nissirikā. Appapuññāti",
  "atk-vin01a0:953_3": "parittapuññā. Vipassakā kusalānaṃ dhammānanti ye aṭṭhatiṃsārammaṇesu vibhattā kusalā",
  "atk-vin01a0:953_4": "dhammā, tesaṃ vipassakā; tato tato ārammaṇato vuṭṭhāya teva dhamme vipassamānāti",
  "atk-vin01a0:953_5": "attho. Pubbarattāpararattanti rattiyā pubbaṃ pubbarattaṃ, rattiyā aparaṃ apararattaṃ,",
  "atk-vin01a0:953_6": "paṭhamayāmañca pacchimayāmañcāti vuttaṃ hoti. Bodhipakkhikānanti bodhissa pakkhe",
  "atk-vin01a0:953_7": "bhavānaṃ, arahattamaggañāṇassa upakārakānanti attho. Bhāvanānuyoganti vaḍḍhanānuyogaṃ.",
  "atk-vin01a0:953_8": "Anuyuttā vihareyyāmāti gihipalibodhaṃ āvāsapalibodhañca pahāya vivittesu senāsanesu",
  "atk-vin01a0:953_9": "yuttapayuttā anaññakiccā vihareyyāma.",
  "atk-vin01a0:954_0": "Evamāvusoti thero etesaṃ āsayaṃ ajānanto idaṃ nesaṃ mahāgajjitaṃ sutvā “sace ime",
  "atk-vin01a0:954_1": "īdisā bhavissanti, sādhū”ti maññamāno “evamāvuso”ti sampaṭicchi. Aṭṭhānametaṃ anavakāsoti",
  "atk-vin01a0:954_2": "ubhayampetaṃ kāraṇapaṭikkhepavacanaṃ. Kāraṇañhi yasmā tattha tadāyattavuttibhāvena",
  "atk-vin01a0:954_3": "phalaṃ tiṭṭhati. Yasmā cassa taṃ okāso hoti tadāyattavuttibhāvena, tasmā “ṭhānañca",
  "atk-vin01a0:954_4": "avakāso cā”ti vuccati, taṃ paṭikkhipanto āha – “aṭṭhānametaṃ, ānanda, anavakāso”ti.",
  "atk-vin01a0:954_5": "Etaṃ ṭhānaṃ vā okāso vā natthi. Yaṃ tathāgatoti yena tathāgato vajjīnaṃ vā…pe… samūhaneyya,",
  "atk-vin01a0:954_6": "taṃ kāraṇaṃ natthīti attho. Yadi hi bhagavā etesaṃ “labheyyāma upasampada”nti yācantānaṃ",
  "atk-vin01a0:954_7": "upasampadaṃ dadeyya, evaṃ sante “pārājiko hoti asaṃvāso”ti paññattaṃ samūhaneyya.",
  "atk-vin01a0:954_8": "Yasmā panetaṃ na samūhanati, tasmā “aṭṭhānameta”ntiādimāha.",
  "atk-vin01a0:955_0": "So āgato na upasampādetabboti “yadi hi evaṃ āgato upasampadaṃ labheyya, sāsane agāravo",
  "atk-vin01a0:955_1": "bhaveyya. Sāmaṇerabhūmiyaṃ pana ṭhito sagāravo ca bhavissati, attatthañca karissatī”ti",
  "atk-vin01a0:955_2": "ñatvā anukampamāno bhagavā āha – “so āgato na upasampādetabbo”ti. So āgato upasampādetabboti",
  "atk-vin01a0:955_3": "evaṃ āgato bhikkhubhāve ṭhatvā avipannasīlatāya sāsane sagāravo bhavissati, so sati",
  "atk-vin01a0:955_4": "upanissaye nacirasseva uttamatthaṃ pāpuṇissatīti ñatvā upasampādetabboti āha.",
  "atk-vin01a0:956_0": "Evaṃ methunaṃ dhammaṃ paṭisevitvā āgatesu anupasampādetabbañca upasampādetabbañca",
  "atk-vin01a0:956_1": "dassetvā tīṇipi vatthūni samodhānetvā paripuṇṇaṃ katvā sikkhāpadaṃ paññapetukāmo",
  "atk-vin01a0:956_2": "“evañca pana, bhikkhave, imaṃ sikkhāpadaṃ uddiseyyāthā”ti vatvā “yo pana bhikkhu…pe…",
  "atk-vin01a0:956_3": "asaṃvāso”ti paripuṇṇaṃ sikkhāpadaṃ paññapesi.",
  "atk-vin01a0:957": "Vajjiputtakavatthuvaṇṇanā niṭṭhitā.",
  "atk-vin01a0:958": "Catubbidhavinayakathā",
  "atk-vin01a0:959_0": "45. Idānissa atthaṃ vibhajanto “yo panāti, yo yādiso”tiādimāha. Tasmiṃ pana sikkhāpade",
  "atk-vin01a0:959_1": "ca sikkhāpadavibhaṅge ca sakale ca vinayavinicchaye kosallaṃ patthayantena catubbidho vinayo jānitabbo –",
  "atk-vin01a0:960": "Catubbidhañhi vinayaṃ, mahātherā mahiddhikā;",
  "atk-vin01a0:961": "Nīharitvā pakāsesuṃ, dhammasaṅgāhakā purā.",
  "atk-vin01a0:962_0": "Katamaṃ catubbidhaṃ? Suttaṃ, suttānulomaṃ, ācariyavādaṃ, attanomatinti. Yaṃ sandhāya",
  "atk-vin01a0:962_1": "vuttaṃ – “āhaccapadena rasena ācariyavaṃsena adhippāyā”ti, ettha hi āhaccapadanti",
  "atk-vin01a0:962_2": "suttaṃ adhippetaṃ, rasoti suttānulomaṃ, ācariyavaṃsoti ācariyavādo, adhippāyoti attanomati.",
  "atk-vin01a0:963": "Tattha suttaṃnāma sakale vinayapiṭake pāḷi.",
  "atk-vin01a0:964_0": "Suttānulomaṃ nāma cattāro mahāpadesā; ye bhagavatā evaṃ vuttā – “yaṃ, bhikkhave,",
  "atk-vin01a0:964_1": "mayā ‘idaṃ na kappatī’ti appaṭikkhittaṃ, taṃ ce akappiyaṃ anulometi; kappiyaṃ paṭibāhati,",
  "atk-vin01a0:964_2": "taṃ vo na kappati. Yaṃ, bhikkhave, mayā ‘idaṃ na kappatī’ti appaṭikkhittaṃ, taṃ ce",
  "atk-vin01a0:964_3": "kappiyaṃ anulometi; akappiyaṃ paṭibāhati, taṃ vo kappati. Yaṃ, bhikkhave, mayā ‘idaṃ",
  "atk-vin01a0:964_4": "kappatī’ti ananuññātaṃ, taṃ ce akappiyaṃ anulometi, kappiyaṃ paṭibāhati; taṃ vo na",
  "atk-vin01a0:964_5": "kappati. Yaṃ, bhikkhave, mayā ‘idaṃ kappatī’ti ananuññātaṃ, taṃ ce kappiyaṃ anulometi,",
  "atk-vin01a0:964_6": "akappiyaṃ paṭibāhati; taṃ vo kappatī”ti.",
  "atk-vin01a0:965": "Ācariyavādo nāma dhammasaṅgāhakehi pañcahi arahantasatehi ṭhapitā pāḷivinimuttā okkantavinicchayappavattā aṭṭhakathātanti.",
  "atk-vin01a0:966": "Attanomati nāma sutta-suttānuloma-ācariyavāde muñcitvā anumānena attano anubuddhiyā nayaggāhena upaṭṭhitākārakathanaṃ.",
  "atk-vin01a0:967_0": "Apica suttantābhidhammavinayaṭṭhakathāsu āgato sabbopi theravādo “attanomati” nāma.",
  "atk-vin01a0:967_1": "Taṃ pana attanomatiṃ gahetvā kathentena na daḷhaggāhaṃ gahetvā voharitabbaṃ. Kāraṇaṃ",
  "atk-vin01a0:967_2": "sallakkhetvā atthena pāḷiṃ, pāḷiyā ca atthaṃ saṃsanditvā kathetabbaṃ. Attanomati",
  "atk-vin01a0:967_3": "ācariyavāde otāretabbā. Sace tattha otarati ceva sameti ca, gahetabbā. Sace neva",
  "atk-vin01a0:967_4": "otarati na sameti, na gahetabbā. Ayañhi attanomati nāma sabbadubbalā. Attanomatito",
  "atk-vin01a0:967_5": "ācariyavādo balavataro.",
  "atk-vin01a0:968": "Ācariyavādopi suttānulome otāretabbo. Tattha otaranto samentoyeva gahetabbo, itaro na gahetabbo. Ācariyavādato hi suttānulomaṃ balavataraṃ.",
  "atk-vin01a0:969_0": "Suttānulomampi sutte otāretabbaṃ. Tattha otarantaṃ samentameva gahetabbaṃ, itaraṃ",
  "atk-vin01a0:969_1": "na gahetabbaṃ. Suttānulomato hi suttameva balavataraṃ. Suttañhi appaṭivattiyaṃ kārakasaṅghasadisaṃ",
  "atk-vin01a0:969_2": "buddhānaṃ ṭhitakālasadisaṃ. Tasmā yadā dve bhikkhū sākacchanti, sakavādī suttaṃ gahetvā",
  "atk-vin01a0:969_3": "katheti, paravādī suttānulomaṃ. Tehi aññamaññaṃ khepaṃ vā garahaṃ vā akatvā suttānulomaṃ",
  "atk-vin01a0:969_4": "sutte otāretabbaṃ. Sace otarati sameti, gahetabbaṃ. No ce, na gahetabbaṃ; suttasmiṃyeva",
  "atk-vin01a0:969_5": "ṭhātabbaṃ. Athāyaṃ suttaṃ gahetvā katheti, paro ācariyavādaṃ. Tehipi aññamaññaṃ khepaṃ",
  "atk-vin01a0:969_6": "vā garahaṃ vā akatvā ācariyavādo sutte otāretabbo. Sace otarati sameti, gahetabbo.",
  "atk-vin01a0:969_7": "Anotaranto asamento ca gārayhācariyavādo na gahetabbo; suttasmiṃyeva ṭhātabbaṃ.",
  "atk-vin01a0:970_0": "Athāyaṃ suttaṃ gahetvā katheti, paro attanomatiṃ. Tehipi aññamaññaṃ khepaṃ vā garahaṃ",
  "atk-vin01a0:970_1": "vā akatvā attanomati sutte otāretabbā. Sace otarati sameti, gahetabbā. No ce, na",
  "atk-vin01a0:970_2": "gahetabbā. Suttasmiṃ yeva ṭhātabbaṃ.",
  "atk-vin01a0:971_0": "Atha panāyaṃ suttānulomaṃ gahetvā katheti, paro suttaṃ. Suttaṃ suttānulome otāretabbaṃ.",
  "atk-vin01a0:971_1": "Sace otarati sameti, tisso saṅgītiyo ārūḷhaṃ pāḷiāgataṃ paññāyati, gahetabbaṃ. No",
  "atk-vin01a0:971_2": "ce tathā paññāyati na otarati na sameti, bāhirakasuttaṃ vā hoti siloko vā aññaṃ vā",
  "atk-vin01a0:971_3": "gārayhasuttaṃ guḷhavessantaraguḷhavinayavedallādīnaṃ aññatarato āgataṃ, na gahetabbaṃ.",
  "atk-vin01a0:971_4": "Suttānulomasmiṃyeva ṭhātabbaṃ.",
  "atk-vin01a0:972": "Athāyaṃ suttānulomaṃ gahetvā katheti, paro ācariyavādaṃ. Ācariyavādo suttānulome otāretabbo. Sace otarati sameti, gahetabbo. No ce, na gahetabbo. Suttānulomeyeva ṭhātabbaṃ.",
  "atk-vin01a0:973": "Athāyaṃ suttānulomaṃ gahetvā katheti, paro attanomatiṃ. Attanomati suttānulome otāretabbā. Sace otarati sameti, gahetabbā. No ce, na gahetabbā. Suttānulomeyeva ṭhātabbaṃ.",
  "atk-vin01a0:974_0": "Atha panāyaṃ ācariyavādaṃ gahetvā katheti, paro suttaṃ. Suttaṃ ācariyavāde otāretabbaṃ.",
  "atk-vin01a0:974_1": "Sace otarati sameti, gahetabbaṃ. Itaraṃ gārayhasuttaṃ na gahetabbaṃ. Ācariyavādeyeva ṭhātabbaṃ.",
  "atk-vin01a0:975": "Athāyaṃ ācariyavādaṃ gahetvā katheti, paro suttānulomaṃ. Suttānulomaṃ ācariyavāde otāretabbaṃ. Otarantaṃ samentameva gahetabbaṃ, itaraṃ na gahetabbaṃ. Ācariyavādeyeva ṭhātabbaṃ.",
  "atk-vin01a0:976": "Athāyaṃ ācariyavādaṃ gahetvā katheti, paro attanomatiṃ. Attanomati ācariyavāde otāretabbā. Sace otarati sameti, gahetabbā. No ce, na gahetabbā. Ācariyavādeyeva ṭhātabbaṃ.",
  "atk-vin01a0:977_0": "Atha panāyaṃ attanomatiṃ gahetvā katheti, paro suttaṃ. Suttaṃ attanomatiyaṃ otāretabbaṃ.",
  "atk-vin01a0:977_1": "Sace otarati sameti, gahetabbaṃ. Itaraṃ gārayhasuttaṃ na gahetabbaṃ. Attanomatiyameva ṭhātabbaṃ.",
  "atk-vin01a0:978": "Athāyaṃ attanomatiṃ gahetvā katheti, paro suttānulomaṃ. Suttānulomaṃ attanomatiyaṃ otāretabbaṃ. Otarantaṃ samentameva gahetabbaṃ, itaraṃ na gahetabbaṃ. Attanomatiyameva ṭhātabbaṃ.",
  "atk-vin01a0:979_0": "Athāyaṃ attanomatiṃ gahetvā katheti, paro ācariyavādaṃ. Ācariyavādo attanomatiyaṃ",
  "atk-vin01a0:979_1": "otāretabbo. Sace otarati sameti, gahetabbo; itaro gārayhācariyavādo na gahetabbo.",
  "atk-vin01a0:979_2": "Attanomatiyameva ṭhātabbaṃ. Attano gahaṇameva baliyaṃ kātabbaṃ. Sabbaṭṭhānesu ca",
  "atk-vin01a0:979_3": "khepo vā garahā vā na kātabbāti.",
  "atk-vin01a0:980": "Atha panāyaṃ “kappiya”nti gahetvā katheti, paro “akappiya”nti. Sutte ca suttānulome ca otāretabbaṃ. Sace kappiyaṃ hoti, kappiye ṭhātabbaṃ. Sace akappiyaṃ, akappiye ṭhātabbaṃ.",
  "atk-vin01a0:981_0": "Athāyaṃ tassa kappiyabhāvasādhakaṃ suttato bahuṃ kāraṇañca vinicchayañca dasseti,",
  "atk-vin01a0:981_1": "paro kāraṇaṃ na vindati. Kappiyeva ṭhātabbaṃ. Atha paro tassa akappiyabhāvasādhakaṃ",
  "atk-vin01a0:981_2": "suttato bahuṃ kāraṇañca vinicchayañca dasseti, anena attano gahaṇanti katvā daḷhaṃ",
  "atk-vin01a0:981_3": "ādāya na ṭhātabbaṃ. “Sādhū”ti sampaṭicchitvā akappiyeva ṭhātabbaṃ. Atha dvinnampi",
  "atk-vin01a0:981_4": "kāraṇacchāyā dissati, paṭikkhittabhāvoyeva sādhu, akappiye ṭhātabbaṃ. Vinayañhi patvā",
  "atk-vin01a0:981_5": "kappiyākappiyavicāraṇamāgamma rundhitabbaṃ, gāḷhaṃ kattabbaṃ, sotaṃ pacchinditabbaṃ,",
  "atk-vin01a0:981_6": "garukabhāveyeva ṭhātabbaṃ.",
  "atk-vin01a0:982": "Atha panāyaṃ “akappiya”nti gahetvā katheti, paro “kappiya”nti. Sutte ca suttānulome ca otāretabbaṃ. Sace kappiyaṃ hoti, kappiye ṭhātabbaṃ. Sace akappiyaṃ, akappiye ṭhātabbaṃ.",
  "atk-vin01a0:983_0": "Athāyaṃ bahūhi suttavinicchayakāraṇehi akappiyabhāvaṃ dasseti, paro kāraṇaṃ na vindati,",
  "atk-vin01a0:983_1": "akappiye ṭhātabbaṃ. Atha paro bahūhi suttavinicchayakāraṇehi kappiyabhāvaṃ dasseti,",
  "atk-vin01a0:983_2": "ayaṃ kāraṇaṃ na vindati, kappiye ṭhātabbaṃ. Atha dvinnampi kāraṇacchāyā dissati,",
  "atk-vin01a0:983_3": "attano gahaṇaṃ na vissajjetabbaṃ. Yathā cāyaṃ kappiyākappiye akappiyakappiye ca vinicchayo",
  "atk-vin01a0:983_4": "vutto; evaṃ anāpattiāpattivāde āpattānāpattivāde ca, lahukagarukāpattivāde garukalahukāpattivāde",
  "atk-vin01a0:983_5": "cāpi vinicchayo veditabbo. Nāmamattaṃyeva hi ettha nānaṃ, yojanānaye nānaṃ natthi,",
  "atk-vin01a0:983_6": "tasmā na vitthāritaṃ.",
  "atk-vin01a0:984_0": "Evaṃ kappiyākappiyādivinicchaye uppanne yo sutta-suttānulomaācariyavādaattanomatīsu",
  "atk-vin01a0:984_1": "atirekakāraṇaṃ labhati, tassa vāde ṭhātabbaṃ. Sabbaso pana kāraṇaṃ vinicchayaṃ alabhantena",
  "atk-vin01a0:984_2": "suttaṃ na jahitabbaṃ, suttasmiṃyeva ṭhātabbanti. Evaṃ tasmiṃ sikkhāpade ca sikkhāpadavibhaṅge",
  "atk-vin01a0:984_3": "ca sakale ca vinayavinicchaye kosallaṃ patthayantena ayaṃ catubbidho vinayo jānitabbo.",
  "atk-vin01a0:985_0": "Imañca pana catubbidhaṃ vinayaṃ ñatvāpi vinayadharena puggalena tilakkhaṇasamannāgatena",
  "atk-vin01a0:985_1": "bhavitabbaṃ. Tīṇi hi vinayadharassa lakkhaṇāni icchitabbāni. Katamāni tīṇi? “Suttañcassa",
  "atk-vin01a0:985_2": "svāgataṃ hoti suppavatti suvinicchitaṃ suttato anubyañjanato”ti idamekaṃ lakkhaṇaṃ.",
  "atk-vin01a0:985_3": "“Vinaye kho pana ṭhito hoti asaṃhīro”ti idaṃ dutiyaṃ. “Ācariyaparamparā kho panassa",
  "atk-vin01a0:985_4": "suggahitā hoti sumanasikatā sūpadhāritā”ti idaṃ tatiyaṃ.",
  "atk-vin01a0:986_0": "Tattha suttaṃ nāma sakalaṃ vinayapiṭakaṃ. Tañcassa svāgataṃ hotīti suṭṭhu āgataṃ.",
  "atk-vin01a0:986_1": "Suppavattīti suṭṭhu pavattaṃ paguṇaṃ vācuggataṃ suvinicchitaṃ. Suttato anubyañjanatoti",
  "atk-vin01a0:986_2": "pāḷito ca paripucchato ca aṭṭhakathāto ca suvinicchitaṃ hoti, kaṅkhacchedaṃ katvā uggahitaṃ.",
  "atk-vin01a0:987_0": "Vinaye kho pana ṭhito hotīti vinaye lajjībhāvena patiṭṭhito hoti. Alajjī hi bahussutopi",
  "atk-vin01a0:987_1": "samāno lābhagarutāya tantiṃ visaṃvādetvā uddhammaṃ ubbinayaṃ satthusāsanaṃ dīpetvā",
  "atk-vin01a0:987_2": "sāsane mahantaṃ upaddavaṃ karoti. Saṅghabhedampi saṅgharājimpi uppādeti. Lajjī pana",
  "atk-vin01a0:987_3": "kukkuccako sikkhākāmo jīvitahetupi tantiṃ avisaṃvādetvā dhammameva vinayameva ca",
  "atk-vin01a0:987_4": "dīpeti, satthusāsanaṃ garuṃ katvā ṭhapeti. Tathā hi pubbe mahātherā tikkhattuṃ vācaṃ",
  "atk-vin01a0:987_5": "nicchāresuṃ – “anāgate lajjī rakkhissati, lajjī rakkhissati, lajjī rakkhissatī”ti.",
  "atk-vin01a0:987_6": "Evaṃ yo lajjī, so vinayaṃ avijahanto avokkamanto lajjībhāvena vinaye ṭhito hoti suppatiṭṭhitoti.",
  "atk-vin01a0:987_7": "Asaṃhīroti saṃhīro nāma yo pāḷiyaṃ vā aṭṭhakathāyaṃ vā heṭṭhato vā uparito vā padapaṭipāṭiyā",
  "atk-vin01a0:987_8": "vā pucchiyamāno vitthunati vipphandati santiṭṭhituṃ na sakkoti; yaṃ yaṃ parena vuccati",
  "atk-vin01a0:987_9": "taṃ taṃ anujānāti; sakavādaṃ chaḍḍetvā paravādaṃ gaṇhāti. Yo pana pāḷiyaṃ vā aṭṭhakathāya",
  "atk-vin01a0:987_10": "vā heṭṭhupariyena vā padapaṭipāṭiyā vā pucchiyamāno na vitthunati na vipphandati,",
  "atk-vin01a0:987_11": "ekekalomaṃ saṇḍāsena gaṇhanto viya “evaṃ mayaṃ vadāma; evaṃ no ācariyā vadantī”ti",
  "atk-vin01a0:987_12": "vissajjeti; yamhi pāḷi ca pāḷivinicchayo ca suvaṇṇabhājane pakkhittasīhavasā viya",
  "atk-vin01a0:987_13": "parikkhayaṃ pariyādānaṃ agacchanto tiṭṭhati, ayaṃ vuccati “asaṃhīro”ti.",
  "atk-vin01a0:988_0": "Ācariyaparamparā kho panassa suggahitā hotīti theraparamparā vaṃsaparamparā cassa",
  "atk-vin01a0:988_1": "suu gahitā hoti. Sumanasikatāti suṭṭhu manasikatā; āvajjitamatte ujjalitapadīpo viya",
  "atk-vin01a0:988_2": "hoti. Sūpadhāritāti suṭṭhu upadhāritā pubbāparānusandhito atthato kāraṇato ca upadhāritā;",
  "atk-vin01a0:988_3": "attano matiṃ pahāya ācariyasuddhiyā vattā hoti “mayhaṃ ācariyo asukācariyassa santike",
  "atk-vin01a0:988_4": "uggaṇhi, so asukassā”ti evaṃ sabbaṃ ācariyaparamparaṃ theravādaṅgaṃ āharitvā yāva",
  "atk-vin01a0:988_5": "upālitthero sammāsambuddhassa santike uggaṇhīti pāpetvā ṭhapeti. Tatopi āharitvā",
  "atk-vin01a0:988_6": "upālitthero sammāsambuddhassa santike uggaṇhi, dāsakatthero attano upajjhāyassa upālittherassa,",
  "atk-vin01a0:988_7": "soṇakatthero attano upajjhāyassa dāsakattherassa, siggavatthero attano upajjhāyassa",
  "atk-vin01a0:988_8": "soṇakattherassa, moggaliputtatissatthero attano upajjhāyassa siggavattherassa caṇḍavajjittherassa",
  "atk-vin01a0:988_9": "cāti. Evaṃ sabbaṃ ācariyaparamparaṃ theravādaṅgaṃ āharitvā attano ācariyaṃ pāpetvā",
  "atk-vin01a0:988_10": "ṭhapeti. Evaṃ uggahitā hi ācariyaparamparā suggahitā hoti. Evaṃ asakkontena pana",
  "atk-vin01a0:988_11": "avassaṃ dve tayo parivaṭṭā uggahetabbā. Sabbapacchimena hi nayena yathā ācariyo ca",
  "atk-vin01a0:988_12": "ācariyācariyo ca pāḷiñca paripucchañca vadanti, tathā ñātuṃ vaṭṭati.",
  "atk-vin01a0:989_0": "Imehi ca pana tīhi lakkhaṇehi samannāgatena vinayadharena vatthuvinicchayatthaṃ sannipatite",
  "atk-vin01a0:989_1": "saṅghe otiṇṇe vatthusmiṃ codakena ca cuditakena ca vutte vattabbe sahasā avinicchinitvāva",
  "atk-vin01a0:989_2": "cha ṭhānāni oloketabbāni. Katamāni cha? Vatthu oloketabbaṃ, mātikā oloketabbā, padabhājanīyaṃ",
  "atk-vin01a0:989_3": "oloketabbaṃ, tikaparicchedo oloketabbo, antarāpatti oloketabbā, anāpatti oloketabbāti.",
  "atk-vin01a0:990_0": "Vatthuṃ olokentopi hi “tiṇena vā paṇṇena vā paṭicchādetvā āgantabbaṃ, na tveva naggena",
  "atk-vin01a0:990_1": "āgantabbaṃ; yo āgaccheyya, āpatti dukkaṭassā”ti evaṃ ekaccaṃ āpattiṃ passati. So",
  "atk-vin01a0:990_2": "taṃ suttaṃ ānetvā taṃ adhikaraṇaṃ vūpasamessati.",
  "atk-vin01a0:991": "Mātikaṃ olokentopi “sampajānamusāvāde pācittiya”ntiādinā nayena pañcannaṃ āpattīnaṃ aññataraṃ āpattiṃ passati, so taṃ suttaṃ ānetvā taṃ adhikaraṇaṃ vūpasamessati.",
  "atk-vin01a0:992_0": "Padabhājanīyaṃ olokentopi “akkhayite sarīre methunaṃ dhammaṃ paṭisevati, āpatti pārājikassa.",
  "atk-vin01a0:992_1": "Yebhuyyena khayite sarīre methunaṃ dhammaṃ paṭisevati, āpatti thullaccayassā”tiādinā",
  "atk-vin01a0:992_2": "nayena sattannaṃ āpattīnaṃ aññataraṃ āpattiṃ passati, so padabhājanīyato suttaṃ ānetvā",
  "atk-vin01a0:992_3": "taṃ adhikaraṇaṃ vūpasamessati.",
  "atk-vin01a0:993": "Tikaparicchedaṃ olokentopi tikasaṅghādisesaṃ vā tikapācittiyaṃ vā tikadukkaṭaṃ vā aññataraṃ vā āpattiṃ tikaparicchede passati, so tato suttaṃ ānetvā taṃ adhikaraṇaṃ vūpasamessati.",
  "atk-vin01a0:994": "Antarāpattiṃ olokentopi “paṭilātaṃ ukkhipati, āpatti dukkaṭassā”ti evaṃ yā sikkhāpadantaresu antarāpatti hoti taṃ passati, so taṃ suttaṃ ānetvā taṃ adhikaraṇaṃ vūpasamessati.",
  "atk-vin01a0:995_0": "Anāpattiṃ olokentopi “anāpatti bhikkhu asādiyantassa, atheyyacittassa, na maraṇādhippāyassa,",
  "atk-vin01a0:995_1": "anullapanādhippāyassa, na mocanādhippāyassa, asañcicca, assatiyā, ajānantassā”ti",
  "atk-vin01a0:995_2": "evaṃ tasmiṃ tasmiṃ sikkhāpade niddiṭṭhaṃ anāpattiṃ passati, so taṃ suttaṃ ānetvā",
  "atk-vin01a0:995_3": "taṃ adhikaraṇaṃ vūpasamessati.",
  "atk-vin01a0:996_0": "Yo hi bhikkhu catubbidhavinayakovido tilakkhaṇasampanno imāni cha ṭhānāni oloketvā",
  "atk-vin01a0:996_1": "adhikaraṇaṃ vūpasamessati, tassa vinicchayo appaṭivattiyo, buddhena sayaṃ nisīditvā",
  "atk-vin01a0:996_2": "vinicchitasadiso hoti. Taṃ cevaṃ vinicchayakusalaṃ bhikkhuṃ koci katasikkhāpadavītikkamo",
  "atk-vin01a0:996_3": "bhikkhu upasaṅkamitvā attano kukkuccaṃ puccheyya; tena sādhukaṃ sallakkhetvā sace",
  "atk-vin01a0:996_4": "anāpatti hoti, “anāpattī”ti vattabbaṃ. Sace pana āpatti hoti, “āpattī”ti vattabbaṃ.",
  "atk-vin01a0:996_5": "Sā desanāgāminī ce, “desanāgāminī”ti vattabbaṃ. Vuṭṭhānagāminī ce, “vuṭṭhānagāminī”ti",
  "atk-vin01a0:996_6": "vattabbaṃ. Athassa pārājikacchāyā dissati, “pārājikāpattī”ti na tāva vattabbaṃ. Kasmā?",
  "atk-vin01a0:996_7": "Methunadhammavītikkamo hi uttarimanussadhammavītikkamo ca oḷāriko. Adinnādānamanussaviggahavītikkamā",
  "atk-vin01a0:996_8": "pana sukhumā cittalahukā. Te sukhumeneva āpajjati, sukhumena rakkhati, tasmā visesena",
  "atk-vin01a0:996_9": "taṃvatthukaṃ kukkuccaṃ pucchiyamāno “āpattī”ti avatvā sacassa ācariyo dharati, tato",
  "atk-vin01a0:996_10": "tena so bhikkhu “amhākaṃ ācariyaṃ pucchā”ti pesetabbo. Sace so puna āgantvā “tumhākaṃ",
  "atk-vin01a0:996_11": "ācariyo suttato nayato oloketvā ‘satekiccho’ti maṃ āhā”ti vadati, tato anena so “sādhu",
  "atk-vin01a0:996_12": "suṭṭhu yaṃ ācariyo bhaṇati taṃ karohī”ti vattabbo. Atha panassa ācariyo natthi, saddhiṃ",
  "atk-vin01a0:996_13": "uggahitatthero pana atthi, tassa santikaṃ pesetabbo – “amhehi saha uggahitatthero",
  "atk-vin01a0:996_14": "gaṇapāmokkho, taṃ gantvā pucchā”ti. Tenāpi “satekiccho”ti vinicchite “sādhu suṭṭhu",
  "atk-vin01a0:996_15": "tassa vacanaṃ karohī”ti vattabbo. Atha saddhiṃ uggahitattheropi natthi, antevāsiko",
  "atk-vin01a0:996_16": "paṇḍito atthi, tassa santikaṃ pesetabbo – “asukadaharaṃ gantvā pucchā”ti. Tenāpi",
  "atk-vin01a0:996_17": "“satekiccho”ti vinicchite “sādhu suṭṭhu tassa vacanaṃ karohī”ti vattabbo. Atha daharassāpi",
  "atk-vin01a0:996_18": "pārājikacchāyāva upaṭṭhāti, tenāpi “pārājikosī”ti na vattabbo. Dullabho hi buddhuppādo,",
  "atk-vin01a0:996_19": "tato dullabhatarā pabbajjā ca upasampadā ca. Evaṃ pana vattabbo – “vivittaṃ okāsaṃ",
  "atk-vin01a0:996_20": "sammajjitvā divāvihāraṃ nisīditvā sīlāni sodhetvā dvattiṃsākāraṃ tāva manasi karohī”ti.",
  "atk-vin01a0:996_21": "Sace tassa arogaṃ sīlaṃ kammaṭṭhānaṃ ghaṭayati, saṅkhārā pākaṭā hutvā upaṭṭhahanti,",
  "atk-vin01a0:996_22": "upacārappanāppattaṃ viya cittampi ekaggaṃ hoti, divasaṃ atikkantampi na jānāti. So",
  "atk-vin01a0:996_23": "divasātikkame upaṭṭhānaṃ āgato evaṃ vattabbo – “kīdisā te cittappavattī”ti. Ārocitāya",
  "atk-vin01a0:996_24": "cittappavattiyā vattabbo – “pabbajjā nāma cittavisuddhatthāya, appamatto samaṇadhammaṃ karohī”ti.",
  "atk-vin01a0:997_0": "Yassa pana sīlaṃ bhinnaṃ hoti, tassa kammaṭṭhānaṃ na ghaṭayati, patodābhitunnaṃ viya",
  "atk-vin01a0:997_1": "cittaṃ vikampati, vippaṭisāragginā ḍayhati, tattapāsāṇe nisinno viya taṅkhaṇaññeva",
  "atk-vin01a0:997_2": "vuṭṭhāti. So āgato “kā te cittappavattī”ti pucchitabbo. Ārocitāya cittappavattiyā",
  "atk-vin01a0:997_3": "“natthi loke raho nāma pāpakammaṃ pakubbato. Sabbapaṭhamañhi pāpaṃ karonto attanā",
  "atk-vin01a0:997_4": "jānāti, athassa ārakkhadevatā paracittavidū samaṇabrāhmaṇā aññā ca devatā jānanti,",
  "atk-vin01a0:997_5": "tvaṃyeva dāni tava sotthiṃ pariyesāhī”ti vattabbo.",
  "atk-vin01a0:998": "Niṭṭhitā catubbidhavinayakathā",
  "atk-vin01a0:999": "Vinayadharassa ca lakkhaṇādikathā.",
  "atk-vin01a0:1000": "Bhikkhupadabhājanīyavaṇṇanā",
  "atk-vin01a0:1001_0": "Idāni sikkhāpadavibhaṅgassa atthaṃ vaṇṇayissāma. Yaṃ vuttaṃ yo panāti yo yādisotiādi.",
  "atk-vin01a0:1001_1": "Ettha yo panāti vibhajitabbapadaṃ; yo yādisotiādīni tassa vibhajanapadāni. Ettha",
  "atk-vin01a0:1001_2": "ca yasmā panāti nipātamattaṃ; yoti atthapadaṃ; tañca aniyamena puggalaṃ dīpeti, tasmā",
  "atk-vin01a0:1001_3": "tassa atthaṃ dassento aniyamena puggaladīpakaṃ yo saddameva āha. Tasmā ettha evamattho",
  "atk-vin01a0:1001_4": "veditabbo – yo panāti yo yokocīti vuttaṃ hoti. Yasmā pana yo yokoci nāma, so avassaṃ",
  "atk-vin01a0:1001_5": "liṅga-yutta-jāti-nāma-gotta-sīla-vihāra-gocaravayesu ekenākārena paññāyati, tasmā",
  "atk-vin01a0:1001_6": "taṃ tathā ñāpetuṃ taṃ pabhedaṃ pakāsento “yādiso”tiādimāha. Tattha yādisoti liṅgavasena",
  "atk-vin01a0:1001_7": "yādiso vā tādiso vā hotu; dīgho vā rasso vā kāḷo vā odāto vā maṅguracchavi vā kiso",
  "atk-vin01a0:1001_8": "vā thūlo vāti attho. Yathāyuttoti yogavasena yena vā tena vā yutto hotu; navakammayutto",
  "atk-vin01a0:1001_9": "vā uddesayutto vā vāsadhurayutto vāti attho. Yathājaccoti jātivasena yaṃjacco vā",
  "atk-vin01a0:1001_10": "taṃjacco vā hotu; khattiyo vā brāhmaṇo vā vesso vā suddo vāti attho. Yathānāmoti",
  "atk-vin01a0:1001_11": "nāmavasena yathānāmo vā tathānāmo vā hotu; buddharakkhito vā dhammarakkhito vā saṅgharakkhito",
  "atk-vin01a0:1001_12": "vāti attho. Yathāgottoti gottavasena yathāgotto vā tathāgotto vā yena vā tena vā",
  "atk-vin01a0:1001_13": "gottena hotu; kaccāyano vā vāsiṭṭho vā kosiyo vāti attho. Yathāsīloti sīlesu yathāsīlo",
  "atk-vin01a0:1001_14": "vā tathāsīlo vā hotu; navakammasīlo vā uddesasīlo vā vāsadhurasīlo vāti attho. Yathāvihārīti",
  "atk-vin01a0:1001_15": "vihāresupi yathāvihārī vā tathāvihārī vā hotu; navakammavihārī vā uddesavihārī vā",
  "atk-vin01a0:1001_16": "vāsadhuravihārī vāti attho. Yathāgocaroti gocaresupi yathāgocaro vā tathāgocaro vā",
  "atk-vin01a0:1001_17": "hotu; navakammagocaro vā uddesagocaro vā vāsadhuragocaro vāti attho. Thero vāti ādīsu",
  "atk-vin01a0:1001_18": "vayovuḍḍhādīsu yo vā so vā hotu; paripuṇṇadasavassatāya thero vā ūnapañcavassatāya",
  "atk-vin01a0:1001_19": "navo vā atirekapañcavassatāya majjhimo vāti attho. Atha kho sabbova imasmiṃ atthe",
  "atk-vin01a0:1001_20": "eso vuccati “yo panā”ti.",
  "atk-vin01a0:1002_0": "Bhikkhuniddese bhikkhatīti bhikkhako; labhanto vā alabhanto vā ariyāya yācanāya yācatīti",
  "atk-vin01a0:1002_1": "attho. Buddhādīhi ajjhupagataṃ bhikkhācariyaṃ ajjhupagatattā bhikkhācariyaṃ ajjhupagato",
  "atk-vin01a0:1002_2": "nāma. Yo hi koci appaṃ vā mahantaṃ vā bhogakkhandhaṃ pahāya agārasmā anagāriyaṃ pabbajito,",
  "atk-vin01a0:1002_3": "so kasigorakkhādīhi jīvikakappanaṃ hitvā liṅgasampaṭicchaneneva bhikkhācariyaṃ ajjhupagatoti",
  "atk-vin01a0:1002_4": "bhikkhu. Parapaṭibaddhajīvikattā vā vihāramajjhe kājabhattaṃ bhuñjamānopi bhikkhācariyaṃ",
  "atk-vin01a0:1002_5": "ajjhupagatoti bhikkhu; piṇḍiyālopabhojanaṃ nissāya pabbajjāya ussāhajātattā vā bhikkhācariyaṃ",
  "atk-vin01a0:1002_6": "ajjhupagatoti bhikkhu. Agghaphassavaṇṇabhedena bhinnaṃ paṭaṃ dhāretīti bhinnapaṭadharo.",
  "atk-vin01a0:1002_7": "Tattha satthakacchedanena agghabhedo veditabbo. Sahassagghanakopi hi paṭo satthakena",
  "atk-vin01a0:1002_8": "khaṇḍākhaṇḍikaṃ chinno bhinnaggho hoti. Purimagghato upaḍḍhampi na agghati. Suttasaṃsibbanena",
  "atk-vin01a0:1002_9": "phassabhedo veditabbo. Sukhasamphassopi hi paṭo suttehi saṃsibbito bhinnaphasso hoti.",
  "atk-vin01a0:1002_10": "Kharasamphassataṃ pāpuṇāti. Sūcimalādīhi vaṇṇabhedo veditabbo. Suparisuddhopi hi",
  "atk-vin01a0:1002_11": "paṭo sūcikammato paṭṭhāya sūcimalena, hatthasedamalajallikāhi, avasāne rajanakappakaraṇehi",
  "atk-vin01a0:1002_12": "ca bhinnavaṇṇo hoti; pakativaṇṇaṃ vijahati. Evaṃ tīhākārehi bhinnapaṭadhāraṇato bhinnapaṭadharoti",
  "atk-vin01a0:1002_13": "bhikkhu. Gihivatthavisabhāgānaṃ vā kāsāvānaṃ dhāraṇamatteneva bhinnapaṭadharoti bhikkhu.",
  "atk-vin01a0:1003_0": "Samaññāyāti paññattiyā vohārenāti attho. Samaññāya eva hi ekacco “bhikkhū”ti paññāyati.",
  "atk-vin01a0:1003_1": "Tathā hi nimantanādimhi bhikkhūsu gaṇiyamānesu sāmaṇerepi gahetvā “sataṃ bhikkhū",
  "atk-vin01a0:1003_2": "sahassaṃ bhikkhū”ti vadanti. Paṭiññāyāti attano paṭijānanena paṭiññāyapi hi ekacco",
  "atk-vin01a0:1003_3": "“bhikkhū”ti paññāyati. Tassa “ko etthāti? Ahaṃ, āvuso, bhikkhū”ti evamādīsu sambhavo",
  "atk-vin01a0:1003_4": "daṭṭhabbo. Ayaṃ pana ānandattherena vuttā dhammikā paṭiññā. Rattibhāge pana dussīlāpi",
  "atk-vin01a0:1003_5": "paṭipathaṃ āgacchantā “ko etthā”ti vutte adhammikāya paṭiññāya abhūtāya “mayaṃ bhikkhū”ti vadanti.",
  "atk-vin01a0:1004_0": "Ehi bhikkhūti ehi bhikkhu nāma bhagavato “ehi bhikkhū”ti vacanamattena bhikkhubhāvaṃ",
  "atk-vin01a0:1004_1": "ehibhikkhūpasampadaṃ patto. Bhagavā hi ehibhikkhubhāvāya upanissayasampannaṃ puggalaṃ",
  "atk-vin01a0:1004_2": "disvā rattapaṃsukūlantarato suvaṇṇavaṇṇaṃ dakkhiṇahatthaṃ nīharitvā brahmaghosaṃ",
  "atk-vin01a0:1004_3": "nicchārento “ehi, bhikkhu, cara brahmacariyaṃ sammā dukkhassa antakiriyāyā”ti vadati.",
  "atk-vin01a0:1004_4": "Tassa saheva bhagavato vacanena gihiliṅgaṃ antaradhāyati, pabbajjā ca upasampadā",
  "atk-vin01a0:1004_5": "ca ruhati. Bhaṇḍu kāsāyavasano hoti. Ekaṃ nivāsetvā ekaṃ pārupitvā ekaṃ aṃse ṭhapetvā",
  "atk-vin01a0:1004_6": "vāmaṃsakūṭe āsattanīluppalavaṇṇamattikāpatto –",
  "atk-vin01a0:1005": "“Ticīvarañca patto ca, vāsi sūci ca bandhanaṃ;",
  "atk-vin01a0:1006": "Parissāvanena aṭṭhete, yuttayogassa bhikkhuno”ti.",
  "atk-vin01a0:1007_0": "Evaṃ vuttehi aṭṭhahi parikkhārehi sarīre paṭimukkehiyeva saṭṭhivassikatthero viya",
  "atk-vin01a0:1007_1": "iriyāpathasampanno buddhācariyako buddhupajjhāyako sammāsambuddhaṃ vandamānoyeva",
  "atk-vin01a0:1007_2": "tiṭṭhati. Bhagavā hi paṭhamabodhiyaṃ ekasmiṃ kāle ehibhikkhūpasampadāya eva upasampādeti.",
  "atk-vin01a0:1007_3": "Evaṃ upasampannāni ca sahassupari ekacattālīsuttarāni tīṇi bhikkhusatāni ahesuṃ;",
  "atk-vin01a0:1007_4": "seyyathidaṃ – pañca pañcavaggiyattherā, yaso kulaputto, tassa parivārā catupaṇṇāsa",
  "atk-vin01a0:1007_5": "sahāyakā, tiṃsa bhaddavaggiyā, sahassapurāṇajaṭilā, saddhiṃ dvīhi aggasāvakehi aḍḍhateyyasatā",
  "atk-vin01a0:1007_6": "paribbājakā, eko aṅgulimālattheroti. Vuttañhetaṃ aṭṭhakathāyaṃ –",
  "atk-vin01a0:1008": "“Tīṇi sataṃ sahassañca, cattālīsaṃ punāpare;",
  "atk-vin01a0:1009": "Eko ca thero sappañño, sabbe te ehibhikkhukā”ti.",
  "atk-vin01a0:1010_0": "Na kevalañca ete eva, aññepi bahū santi. Seyyathidaṃ – tisataparivāro selo brāhmaṇo,",
  "atk-vin01a0:1010_1": "sahassaparivāro mahākappino, dasasahassā kapilavatthuvāsino kulaputtā, soḷasasahassā",
  "atk-vin01a0:1010_2": "pārāyanikabrāhmaṇāti evamādayo. Te pana vinayapiṭake pāḷiyaṃ na niddiṭṭhattā na vuttā.",
  "atk-vin01a0:1010_3": "Ime tattha niddiṭṭhattā vuttāti.",
  "atk-vin01a0:1011": "“Sattavīsa sahassāni, tīṇiyeva satāni ca;",
  "atk-vin01a0:1012": "Etepi sabbe saṅkhātā, sabbe te ehibhikkhukā”ti.",
  "atk-vin01a0:1013_0": "Tīhi saraṇagamanehi upasampannoti “buddhaṃ saraṇaṃ gacchāmī”tiādinā nayena tikkhattuṃ",
  "atk-vin01a0:1013_1": "vācaṃ bhinditvā vuttehi tīhi saraṇagamanehi upasampanno. Ayañhi upasampadā nāma aṭṭhavidhā",
  "atk-vin01a0:1013_2": "– ehibhikkhūpasampadā, saraṇagamanūpasampadā, ovādapaṭiggahaṇūpasampadā, pañhabyākaraṇūpasampadā,",
  "atk-vin01a0:1013_3": "garudhammapaṭiggahaṇūpasampadā, dūtenūpasampadā, aṭṭhavācikūpasampadā, ñatticatutthakammūpasampadāti.",
  "atk-vin01a0:1013_4": "Tattha ehibhikkhūpasampadā, saraṇagamanūpasampadā ca vuttā eva.",
  "atk-vin01a0:1014_0": "Ovādapaṭiggahaṇūpasampadā nāma “tasmātiha te, kassapa, evaṃ sikkhitabbaṃ – ‘tibbaṃ",
  "atk-vin01a0:1014_1": "me hirottappaṃ paccupaṭṭhitaṃ bhavissati theresu navesu majjhimesu cā’ti. Evañhi",
  "atk-vin01a0:1014_2": "te, kassapa, sikkhitabbaṃ. Tasmātiha te, kassapa, evaṃ sikkhitabbaṃ – ‘yaṃ kiñci",
  "atk-vin01a0:1014_3": "dhammaṃ sossāmi kusalūpasaṃhitaṃ, sabbaṃ taṃ aṭṭhiṃ katvā manasi katvā sabbacetasā",
  "atk-vin01a0:1014_4": "samannāharitvā ohitasoto dhammaṃ sossāmī’ti. Evaṃ hi te, kassapa, sikkhitabbaṃ. Tasmātiha",
  "atk-vin01a0:1014_5": "te, kassapa, evaṃ sikkhitabbaṃ – ‘sātasahagatā ca me kāyagatāsati na vijahissatī’ti.",
  "atk-vin01a0:1014_6": "Evañhi te, kassapa, sikkhitabba”nti iminā ovādapaṭiggahaṇena mahākassapattherassa anuññātaupasampadā.",
  "atk-vin01a0:1015_0": "Pañhabyākaraṇūpasampadā nāma sopākassa anuññātaupasampadā. Bhagavā kira pubbārāme",
  "atk-vin01a0:1015_1": "anucaṅkamantaṃ sopākasāmaṇeraṃ “‘uddhumātakasaññā’ti vā, sopāka, ‘rūpasaññā’ti vā",
  "atk-vin01a0:1015_2": "ime dhammā nānatthā nānābyañjanā, udāhu ekatthā, byañjanameva nāna”nti dasa asubhanissite",
  "atk-vin01a0:1015_3": "pañhe pucchi. So te byākāsi. Bhagavā tassa sādhukāraṃ datvā “kativassosi tvaṃ, sopākā”ti",
  "atk-vin01a0:1015_4": "pucchi. “Sattavassohaṃ, bhagavā”ti. “Sopāka, tvaṃ mama sabbaññutaññāṇena saddhiṃ",
  "atk-vin01a0:1015_5": "saṃsanditvā pañhe byākāsī”ti āraddhacitto upasampadaṃ anujāni. Ayaṃ pañhabyākaraṇūpasampadā.",
  "atk-vin01a0:1016": "Garudhammapaṭiggahaṇūpasampadā nāma mahāpajāpatiyā aṭṭhagarudhammassa paṭiggahaṇena anuññātaupasampadā.",
  "atk-vin01a0:1017": "Dūtenūpasampadā nāma aḍḍhakāsiyā gaṇikāya anuññātaupasampadā.",
  "atk-vin01a0:1018": "Aṭṭhavācikūpasampadā nāma bhikkhuniyā bhikkhunisaṅghato ñatticatutthena bhikkhusaṅghato ñatticatutthenāti imehi dvīhi kammehi upasampadā.",
  "atk-vin01a0:1019_0": "Ñatticatutthakammūpasampadā nāma bhikkhūnaṃ etarahi upasampadā. Imāsu aṭṭhasu upasampadāsu",
  "atk-vin01a0:1019_1": "“yā sā, bhikkhave, mayā tīhi saraṇagamanehi upasampadā anuññātā, taṃ ajjatagge paṭikkhipāmi.",
  "atk-vin01a0:1019_2": "Anujānāmi, bhikkhave, ñatticatutthena kammena upasampādetu”nti evaṃ anuññātāya imāya",
  "atk-vin01a0:1019_3": "upasampadāya upasampannoti vuttaṃ hoti.",
  "atk-vin01a0:1020_0": "Bhadroti apāpako. Kalyāṇaputhujjanādayo hi yāva arahā, tāva bhadrena sīlena samādhinā",
  "atk-vin01a0:1020_1": "paññāya vimuttiyā vimuttiñāṇadassanena ca samannāgatattā “bhadro bhikkhū”ti saṅkhyaṃ",
  "atk-vin01a0:1020_2": "gacchanti. Sāroti tehiyeva sīlasārādīhi samannāgatattā nīlasamannāgamena nīlo paṭo",
  "atk-vin01a0:1020_3": "viya “sāro bhikkhū”ti veditabbo. Vigatakilesapheggubhāvato vā khīṇāsavova “sāro”ti",
  "atk-vin01a0:1020_4": "veditabbo. Sekhoti puthujjanakalyāṇakena saddhiṃ satta ariyā tisso sikkhā sikkhantīti",
  "atk-vin01a0:1020_5": "sekhā. Tesu yo koci “sekho bhikkhū”ti veditabbo. Na sikkhatīti asekho. Sekkhadhamme",
  "atk-vin01a0:1020_6": "atikkamma aggaphale ṭhito, tato uttari sikkhitabbābhāvato khīṇāsavo “asekho”ti vuccati.",
  "atk-vin01a0:1020_7": "Samaggena saṅghenāti sabbantimena pariyāyena pañcavaggakaraṇīye kamme yāvatikā bhikkhū",
  "atk-vin01a0:1020_8": "kammappattā, tesaṃ āgatattā chandārahānaṃ chandassa āhaṭattā, sammukhībhūtānañca",
  "atk-vin01a0:1020_9": "appaṭikkosanato ekasmiṃ kamme samaggabhāvaṃ upagatena. Ñatticatutthenāti tīhi anussāvanāhi",
  "atk-vin01a0:1020_10": "ekāya ca ñattiyā kātabbena. Kammenāti dhammikena vinayakammena. Akuppenāti vatthu-ñatti-anussāvana-sīmā-parisasampattisampannattā",
  "atk-vin01a0:1020_11": "akopetabbataṃ appaṭikkositabbatañca upagatena. Ṭhānārahenāti kāraṇārahena satthusāsanārahena.",
  "atk-vin01a0:1020_12": "Upasampanno nāma uparibhāvaṃ samāpanno, pattoti attho. Bhikkhubhāvo hi uparibhāvo,",
  "atk-vin01a0:1020_13": "tañcesa yathāvuttena kammena samāpannattā “upasampanno”ti vuccati. Ettha ca ñatticatutthakammaṃ",
  "atk-vin01a0:1020_14": "ekameva āgataṃ. Imasmiṃ pana ṭhāne ṭhatvā cattāri saṅghakammāni nīharitvā vitthārato",
  "atk-vin01a0:1020_15": "kathetabbānīti sabbaaṭṭhakathāsu vuttaṃ. Tāni ca “apalokanakammaṃ ñattikammaṃ ñattidutiyakammaṃ",
  "atk-vin01a0:1020_16": "ñatticatutthakamma”nti paṭipāṭiyā ṭhapetvā vitthārena khandhakato parivārāvasāne",
  "atk-vin01a0:1020_17": "kammavibhaṅgato ca pāḷiṃ āharitvā kathitāni. Tāni mayaṃ parivārāvasāne kammavibhaṅgeyeva",
  "atk-vin01a0:1020_18": "vaṇṇayissāma. Evañhi sati paṭhamapārājikavaṇṇanā ca na bhāriyā bhavissati; yathāṭhitāya",
  "atk-vin01a0:1020_19": "ca pāḷiyā vaṇṇanā suviññeyyā bhavissati. Tāni ca ṭhānāni asuññāni bhavissanti; tasmā",
  "atk-vin01a0:1020_20": "anupadavaṇṇanameva karoma.",
  "atk-vin01a0:1021_0": "Tatrāti tesu “bhikkhako”tiādinā nayena vuttesu bhikkhūsu. Yvāyaṃ bhikkhūti yo ayaṃ",
  "atk-vin01a0:1021_1": "bhikkhu. Samaggena saṅghena…pe… upasampannoti aṭṭhasu upasampadāsu ñatticatuttheneva",
  "atk-vin01a0:1021_2": "kammena upasampanno. Ayaṃ imasmiṃ atthe adhippeto bhikkhūti ayaṃ imasmiṃ “methunaṃ",
  "atk-vin01a0:1021_3": "dhammaṃ paṭisevitvā pārājiko hotī”ti atthe “bhikkhū”ti adhippeto. Itare pana “bhikkhako”ti",
  "atk-vin01a0:1021_4": "ādayo atthuddhāravasena vuttā. Tesu ca “bhikkhako”ti ādayo niruttivasena vuttā, “samaññāya",
  "atk-vin01a0:1021_5": "bhikkhu, paṭiññāya bhikkhū”ti ime dve abhilāpavasena vuttā, “ehi bhikkhū”ti buddhena",
  "atk-vin01a0:1021_6": "upajjhāyena paṭiladdhaupasampadāvasena vutto. Saraṇagamanabhikkhu anuppannāya kammavācāya",
  "atk-vin01a0:1021_7": "upasampadāvasena vutto, “bhadro”tiādayo guṇavasena vuttāti veditabbā.",
  "atk-vin01a0:1022": "Bhikkhupadabhājanīyaṃ niṭṭhitaṃ.",
  "atk-vin01a0:1023": "Sikkhāsājīvapadabhājanīyavaṇṇanā",
  "atk-vin01a0:1024_0": "Idāni “bhikkhūna”nti idaṃ padaṃ visesatthābhāvato avibhajitvāva yaṃ sikkhañca sājīvañca",
  "atk-vin01a0:1024_1": "samāpannattā bhikkhūnaṃ sikkhāsājīvasamāpanno hoti, taṃ dassento sikkhātiādimāha.",
  "atk-vin01a0:1024_2": "Tattha sikkhitabbāti sikkhā. Tissoti gaṇanaparicchedo. Adhisīlasikkhāti adhikaṃ uttamaṃ",
  "atk-vin01a0:1024_3": "sīlanti adhisīlaṃ; adhisīlañca taṃ sikkhitabbato sikkhā cāti adhisīlasikkhā. Esa",
  "atk-vin01a0:1024_4": "nayo adhicitta-adhipaññāsikkhāsu.",
  "atk-vin01a0:1025_0": "Katamaṃ panettha sīlaṃ, katamaṃ adhisīlaṃ, katamaṃ cittaṃ, katamaṃ adhicittaṃ, katamā",
  "atk-vin01a0:1025_1": "paññā, katamā adhipaññāti? Vuccate – pañcaṅgadasaṅgasīlaṃ tāva sīlameva. Tañhi buddhe",
  "atk-vin01a0:1025_2": "uppannepi anuppannepi loke pavattati. Uppanne buddhe tasmiṃ sīle buddhāpi sāvakāpi",
  "atk-vin01a0:1025_3": "mahājanaṃ samādapenti. Anuppanne buddhe paccekabuddhā ca kammavādino ca dhammikā",
  "atk-vin01a0:1025_4": "samaṇabrāhmaṇā cakkavattī ca mahārājāno mahābodhisattā ca samādapenti. Sāmampi paṇḍitā",
  "atk-vin01a0:1025_5": "samaṇabrāhmaṇā samādiyanti. Te taṃ kusalaṃ dhammaṃ paripūretvā devesu ca manussesu",
  "atk-vin01a0:1025_6": "ca sampattiṃ anubhonti. Pātimokkhasaṃvarasīlaṃ pana “adhisīla”nti vuccati, tañhi",
  "atk-vin01a0:1025_7": "sūriyo viya pajjotānaṃ sineru viya pabbatānaṃ sabbalokiyasīlānaṃ adhikañceva uttamañca,",
  "atk-vin01a0:1025_8": "buddhuppādeyeva ca pavattati, na vinā buddhuppādā. Na hi taṃ paññattiṃ uddharitvā",
  "atk-vin01a0:1025_9": "añño satto ṭhapetuṃ sakkoti, buddhāyeva pana sabbaso kāyavacīdvāraajjhācārasotaṃ",
  "atk-vin01a0:1025_10": "chinditvā tassa tassa vītikkamassa anucchavikaṃ taṃ sīlasaṃvaraṃ paññapenti. Pātimokkhasaṃvaratopi",
  "atk-vin01a0:1025_11": "ca maggaphalasampayuttameva sīlaṃ adhisīlaṃ, taṃ pana idha anadhippetaṃ. Na hi taṃ",
  "atk-vin01a0:1025_12": "samāpanno bhikkhu methunaṃ dhammaṃ paṭisevati.",
  "atk-vin01a0:1026_0": "Kāmāvacarāni pana aṭṭha kusalacittāni, lokiyaaṭṭhasamāpatticittāni ca ekajjhaṃ katvā",
  "atk-vin01a0:1026_1": "cittamevāti veditabbāni. Buddhuppādānuppāde cassa pavatti, samādapanaṃ samādānañca",
  "atk-vin01a0:1026_2": "sīle vuttanayeneva veditabbaṃ. Vipassanāpādakaṃ aṭṭhasamāpatticittaṃ pana “adhicitta”nti",
  "atk-vin01a0:1026_3": "vuccati. Tañhi adhisīlaṃ viya sīlānaṃ sabbalokiyacittānaṃ adhikañceva uttamañca,",
  "atk-vin01a0:1026_4": "buddhuppādeyeva ca hoti, na vinā buddhuppādā. Tatopi ca maggaphalacittameva adhicittaṃ,",
  "atk-vin01a0:1026_5": "taṃ pana idha anadhippetaṃ. Na hi taṃ samāpanno bhikkhu methunaṃ dhammaṃ paṭisevati.",
  "atk-vin01a0:1027_0": "“Atthi dinnaṃ, atthi yiṭṭha”nti -ādinayappavattaṃ pana kammassakatañāṇaṃ paññā, sā",
  "atk-vin01a0:1027_1": "hi buddhe uppannepi anuppannepi loke pavattati. Uppanne buddhe tassā paññāya buddhāpi",
  "atk-vin01a0:1027_2": "buddhasāvakāpi mahājanaṃ samādapenti. Anuppanne buddhe paccekabuddhā ca kammavādino",
  "atk-vin01a0:1027_3": "ca dhammikā samaṇabrāhmaṇā cakkavattī ca mahārājāno mahābodhisattā ca samādapenti.",
  "atk-vin01a0:1027_4": "Sāmampi paṇḍitā sattā samādiyanti. Tathā hi aṅkuro dasavassasahassāni mahādānaṃ adāsi.",
  "atk-vin01a0:1027_5": "Velāmo, vessantaro, aññe ca bahū paṇḍitamanussā mahādānāni adaṃsu. Te taṃ kusalaṃ",
  "atk-vin01a0:1027_6": "dhammaṃ paripūretvā devesu ca manussesu ca sampattiṃ anubhaviṃsu. Tilakkhaṇākāraparicchedakaṃ",
  "atk-vin01a0:1027_7": "pana vipassanāñāṇaṃ “adhipaññā”ti vuccati. Sā hi adhisīla-adhicittāni viya sīlacittānaṃ",
  "atk-vin01a0:1027_8": "sabbalokiyapaññānaṃ adhikā ceva uttamā ca, na ca vinā buddhuppādā loke pavattati.",
  "atk-vin01a0:1027_9": "Tatopi ca maggaphalapaññāva adhipaññā, sā pana idha anadhippetā. Na hi taṃ samāpanno",
  "atk-vin01a0:1027_10": "bhikkhu methunaṃ dhammaṃ paṭisevatīti.",
  "atk-vin01a0:1028_0": "Tatrāti tāsu tīsu sikkhāsu. Yāyaṃ adhisīlasikkhāti yā ayaṃ pātimokkhasīlasaṅkhātā",
  "atk-vin01a0:1028_1": "adhisīlasikkhā. Etaṃ sājīvaṃ nāmāti etaṃ sabbampi bhagavatā vinaye ṭhapitaṃ sikkhāpadaṃ,",
  "atk-vin01a0:1028_2": "yasmā ettha nānādesajātigottādibhedabhinnā bhikkhū saha jīvanti ekajīvikā sabhāgajīvikā",
  "atk-vin01a0:1028_3": "sabhāgavuttino honti, tasmā “sājīva”nti vuccati. Tasmiṃ sikkhatīti taṃ sikkhāpadaṃ",
  "atk-vin01a0:1028_4": "cittassa adhikaraṇaṃ katvā “yathāsikkhāpadaṃ nu kho sikkhāmi na sikkhāmī”ti cittena",
  "atk-vin01a0:1028_5": "olokento sikkhati. Na kevalañcāyametasmiṃ sājīvasaṅkhāte sikkhāpadeyeva sikkhati,",
  "atk-vin01a0:1028_6": "sikkhāyapi sikkhati, “etaṃ sājīvaṃ nāmā”ti imassa pana anantarassa padassa vasena",
  "atk-vin01a0:1028_7": "“tasmiṃ sikkhatī”ti vuttaṃ. Kiñcāpi taṃ evaṃ vuttaṃ, atha kho ayamettha attho daṭṭhabbo",
  "atk-vin01a0:1028_8": "– tassā ca sikkhāya sikkhaṃ paripūrento sikkhati, tasmiñca sikkhāpade avītikkamanto",
  "atk-vin01a0:1028_9": "sikkhatīti. Tena vuccati sājīvasamāpannoti idampi anantarassa sājīvapadasseva vasena",
  "atk-vin01a0:1028_10": "vuttaṃ. Yasmā pana so sikkhampi samāpanno, tasmā sikkhāsamāpannotipi atthato veditabbo.",
  "atk-vin01a0:1028_11": "Evañhi sati “sikkhāsājīvasamāpanno”ti etassa padassa padabhājanampi paripuṇṇaṃ hoti.",
  "atk-vin01a0:1029": "Sikkhāsājīvapadabhājanīyaṃ niṭṭhitaṃ.",
  "atk-vin01a0:1030": "Sikkhāpaccakkhānavibhaṅgavaṇṇanā",
  "atk-vin01a0:1031_0": "Sikkhaṃ appaccakkhāya dubbalyaṃ anāvikatvāti sikkhañca appaṭikkhipitvā dubbalabhāvañca",
  "atk-vin01a0:1031_1": "appakāsetvā. Yasmā ca dubbalye āvikatepi sikkhā appaccakkhātāva hoti, sikkhāya pana",
  "atk-vin01a0:1031_2": "paccakkhātāya dubbalyaṃ āvikatameva hoti. Tasmā “dubbalyaṃ anāvikatvā”ti iminā padena",
  "atk-vin01a0:1031_3": "na koci visesattho labbhati. Yathā pana “dirattatirattaṃ sahaseyyaṃ kappeyyā”ti vutte",
  "atk-vin01a0:1031_4": "dirattavacanena na koci visesattho labbhati, kevalaṃ lokavohāravasena byañjanasiliṭṭhatāya",
  "atk-vin01a0:1031_5": "mukhārūḷhatāya etaṃ vuttaṃ. Evamidampi vohāravasena byañjanasiliṭṭhatāya mukhārūḷhatāya",
  "atk-vin01a0:1031_6": "vuttanti veditabbaṃ.",
  "atk-vin01a0:1032_0": "Yasmā vā bhagavā sātthaṃ sabyañjanaṃ dhammaṃ deseti, tasmā “sikkhaṃ appaccakkhāyā”ti",
  "atk-vin01a0:1032_1": "iminā atthaṃ sampādetvā “dubbalyaṃ anāvikatvā”ti iminā byañjanaṃ sampādeti. Parivārakapadavirahitañhi",
  "atk-vin01a0:1032_2": "ekameva atthapadaṃ vuccamānaṃ parivāravirahito rājā viya, vatthālaṅkāravirahito viya",
  "atk-vin01a0:1032_3": "ca puriso na sobhati; parivārakena pana atthānulomena sahāyapadena saddhiṃ taṃ sobhatīti.",
  "atk-vin01a0:1033": "Yasmā vā sikkhāpaccakkhānassa ekaccaṃ dubbalyāvikammaṃ attho hoti, tasmā taṃ sandhāya “sikkhaṃ appaccakkhāyā”tipadassa atthaṃ vivaranto “dubbalyaṃ anāvikatvā”ti āha.",
  "atk-vin01a0:1034_0": "Tattha siyā yasmā na sabbaṃ dubbalyāvikammaṃ sikkhāpaccakkhānaṃ, tasmā “dubbalyaṃ",
  "atk-vin01a0:1034_1": "anāvikatvā”ti paṭhamaṃ vatvā tassa atthaniyamanatthaṃ “sikkhaṃ appaccakkhāyā”ti vattabbanti,",
  "atk-vin01a0:1034_2": "tañca na; kasmā? Atthānukkamābhāvato. “Sikkhāsājīvasamāpanno”ti hi vuttattā yaṃ sikkhaṃ",
  "atk-vin01a0:1034_3": "samāpanno, taṃ appaccakkhāyāti vuccamāno anukkameneva attho vutto hoti, na aññathā.",
  "atk-vin01a0:1034_4": "Tasmā idameva paṭhamaṃ vuttanti.",
  "atk-vin01a0:1035": "Apica anupaṭipāṭiyāpi ettha attho veditabbo. Kathaṃ? “Sikkhāsājīvasamāpanno”ti ettha yaṃ sikkhaṃ samāpanno taṃ appaccakkhāya yañca sājīvaṃ samāpanno tattha dubbalyaṃ anāvikatvāti.",
  "atk-vin01a0:1036_0": "Idāni sikkhāpaccakkhānadubbalyāvikammānaṃ visesāvisesaṃ sikkhāpaccakkhānalakkhaṇañca",
  "atk-vin01a0:1036_1": "dassento “atthi bhikkhave”tiādimāha. Tattha atthi bhikkhavetiādīni dve mātikāpadāni;",
  "atk-vin01a0:1036_2": "tāni vibhajanto “kathañca bhikkhave”tiādimāha. Tatrāyaṃ anuttānapadavaṇṇanā – kathanti",
  "atk-vin01a0:1036_3": "kena ākārena. Dubbalyāvikammañcāti dubbalyassa āvikammañca. Idhāti imasmiṃ sāsane.",
  "atk-vin01a0:1036_4": "Ukkaṇṭhitoti anabhiratiyā imasmiṃ sāsane kicchajīvikappatto. Atha vā ajja yāmi, sve",
  "atk-vin01a0:1036_5": "yāmi, ito yāmi, ettha yāmīti uddhaṃ kaṇṭhaṃ katvā viharamāno, vikkhitto anekaggoti",
  "atk-vin01a0:1036_6": "vuttaṃ hoti. Anabhiratoti sāsane abhirativirahito.",
  "atk-vin01a0:1037_0": "Sāmaññā cavitukāmoti samaṇabhāvato apagantukāmo. Bhikkhubhāvanti bhikkhubhāvena.",
  "atk-vin01a0:1037_1": "Karaṇatthe upayogavacanaṃ. “Kaṇṭhe āsattena aṭṭīyeyyā”tiādīsu pana yathālakkhaṇaṃ",
  "atk-vin01a0:1037_2": "karaṇavacaneneva vuttaṃ. Aṭṭīyamānoti aṭṭaṃ pīḷitaṃ dukkhitaṃ viya attānaṃ ācaramāno;",
  "atk-vin01a0:1037_3": "tena vā bhikkhubhāvena aṭṭo kariyamāno pīḷiyamānoti attho. Harāyamānoti lajjamāno.",
  "atk-vin01a0:1037_4": "Jigucchamānoti asuciṃ viya taṃ jigucchanto. Gihibhāvaṃ patthayamānotiādīni uttānatthāniyeva.",
  "atk-vin01a0:1037_5": "Yaṃnūnāhaṃ buddhaṃ paccakkheyyanti ettha yaṃnūnāti parivitakkadassane nipāto. Idaṃ",
  "atk-vin01a0:1037_6": "vuttaṃ hoti – “sacāhaṃ buddhaṃ paccakkheyyaṃ, sādhu vata me siyā”ti. Vadati viññāpetīti",
  "atk-vin01a0:1037_7": "imamatthaṃ etehi vā aññehi vā byañjanehi vacībhedaṃ katvā vadati ceva, yassa ca vadati,",
  "atk-vin01a0:1037_8": "taṃ viññāpeti jānāpeti. Evampīti uparimatthasampiṇḍanatto pikāro. Evampi dubbalyāvikammañceva",
  "atk-vin01a0:1037_9": "hoti sikkhā ca appaccakkhātā, aññathāpi.",
  "atk-vin01a0:1038_0": "Idāni taṃ aññathāpi dubbalyāvikammaṃ sikkhāya ca appaccakkhānaṃ dassento “atha vā",
  "atk-vin01a0:1038_1": "panā”tiādimāha. Taṃ sabbaṃ atthato uttānameva. Padato panettha ādito paṭṭhāya “buddhaṃ",
  "atk-vin01a0:1038_2": "paccakkheyyaṃ, dhammaṃ, saṅghaṃ, sikkhaṃ, vinayaṃ, pātimokkhaṃ, uddesaṃ, upajjhāyaṃ,",
  "atk-vin01a0:1038_3": "ācariyaṃ, saddhivihārikaṃ, antevāsikaṃ, samānupajjhāyakaṃ, samānācariyakaṃ, sabrahmacāriṃ",
  "atk-vin01a0:1038_4": "paccakkheyya”nti imāni cuddasa padāni paccakkhānākārena vuttāni.",
  "atk-vin01a0:1039_0": "Gihī assantiādīni “gihī, upāsako, ārāmiko, sāmaṇero, titthiyo, titthiyasāvako, assamaṇo,",
  "atk-vin01a0:1039_1": "asakyaputtiyo assa”nti imāni aṭṭha padāni “assa”nti iminā bhāvavikappākārena vuttāni.",
  "atk-vin01a0:1039_2": "Evaṃ “yaṃnūnāha”nti iminā paṭisaṃyuttāni dvāvīsati padāni.",
  "atk-vin01a0:1040": "46. Yathā ca etāni, evaṃ “yadi panāhaṃ, apāhaṃ, handāhaṃ, hoti me”ti imesu ekamekena paṭisaṃyuttāni dvāvīsatīti sabbāneva satañca dasa ca padāni honti.",
  "atk-vin01a0:1041_0": "47. Tato paraṃ saritabbavatthudassananayena pavattāni “mātaraṃ sarāmī”tiādīni sattarasa",
  "atk-vin01a0:1041_1": "padāni. Tattha khettanti sālikhettādiṃ. Vatthunti tiṇapaṇṇasākaphalāphalasamuṭṭhānaṭṭhānaṃ.",
  "atk-vin01a0:1041_2": "Sippanti kumbhakārapesakārasippādikaṃ.",
  "atk-vin01a0:1042": "48. Tato paraṃ sakiñcanasapalibodhabhāvadassanavasena pavattāni “mātā me atthi, sā mayā posetabbā”tiādīni nava padāni.",
  "atk-vin01a0:1043": "49. Tato paraṃ sanissayasappatiṭṭhabhāvadassanavasena pavattāni “mātā me atthi, sā maṃ posessatī”tiādīni soḷasa padāni.",
  "atk-vin01a0:1044": "50. Tato paraṃ ekabhattaekaseyyabrahmacariyānaṃ dukkarabhāvadassanavasena pavattāni “dukkara”ntiādīni aṭṭha padāni.",
  "atk-vin01a0:1045_0": "Tattha dukkaranti ekabhattādīnaṃ karaṇe dukkarataṃ dasseti. Na sukaranti sukarabhāvaṃ",
  "atk-vin01a0:1045_1": "paṭikkhipati. Evaṃ duccaraṃ na sucaranti ettha. Na ussahāmīti tattha ussāhābhāvaṃ",
  "atk-vin01a0:1045_2": "asakkuṇeyyataṃ dasseti. Na visahāmīti asayhataṃ dasseti. Na ramāmīti ratiyā abhāvaṃ",
  "atk-vin01a0:1045_3": "dasseti. Nābhiramāmīti abhiratiyā abhāvaṃ dasseti. Evaṃ imāni ca paññāsa, purimāni",
  "atk-vin01a0:1045_4": "ca dasuttarasatanti saṭṭhisataṃ padāni dubbalyāvikammavāre vuttānīti veditabbāni.",
  "atk-vin01a0:1046_0": "51. Sikkhāpaccakkhānavārepi “kathañca bhikkhave”ti ādi sabbaṃ atthato uttānameva.",
  "atk-vin01a0:1046_1": "Padato panetthāpi “buddhaṃ paccakkhāmi, dhammaṃ, saṅghaṃ, sikkhaṃ, vinayaṃ, pātimokkhaṃ,",
  "atk-vin01a0:1046_2": "uddesaṃ, upajjhāyaṃ, ācariyaṃ, saddhivihārikaṃ, antevāsikaṃ, samānupajjhāyakaṃ, samānācariyakaṃ,",
  "atk-vin01a0:1046_3": "sabrahmacāriṃ paccakkhāmī”ti imāni cuddasa padāni sikkhāpaccakkhānavacanasambandhena",
  "atk-vin01a0:1046_4": "pavattāni. Sabbapadesu ca “vadati viññāpetī”ti vacanassa ayamattho – vacībhedaṃ katvā",
  "atk-vin01a0:1046_5": "vadati, yassa ca vadati taṃ teneva vacībhedena “ayaṃ sāsanaṃ jahitukāmo sāsanato",
  "atk-vin01a0:1046_6": "muccitukāmo bhikkhubhāvaṃ cajitukāmo imaṃ vākyabhedaṃ karotī”ti viññāpeti sāveti jānāpeti.",
  "atk-vin01a0:1047_0": "Sace panāyaṃ “buddhaṃ paccakkhāmī”ti vattukāmo padapaccābhaṭṭhaṃ katvā “paccakkhāmi",
  "atk-vin01a0:1047_1": "buddha”nti vā vadeyya. Milakkhabhāsāsu vā aññatarabhāsāya tamatthaṃ vadeyya. “Buddhaṃ",
  "atk-vin01a0:1047_2": "paccakkhāmī”ti vattukāmo uppaṭipāṭiyā “dhammaṃ paccakkhāmī”ti vā “sabrahmacāriṃ paccakkhāmī”ti",
  "atk-vin01a0:1047_3": "vā vadeyya, seyyathāpi uttarimanussadhammavibhaṅge “paṭhamaṃ jhānaṃ samāpajjāmī”ti",
  "atk-vin01a0:1047_4": "vattukāmo “dutiyaṃ jhāna”nti vadati, sace yassa vadati so “ayaṃ bhikkhubhāvaṃ cajitukāmo",
  "atk-vin01a0:1047_5": "etamatthaṃ vadatī”ti ettakamattampi jānāti, viraddhaṃ nāma natthi; khettameva otiṇṇaṃ,",
  "atk-vin01a0:1047_6": "paccakkhātāva hoti sikkhā. Sakkattā vā brahmattā vā cutasatto viya cutova hoti sāsanā.",
  "atk-vin01a0:1048_0": "Sace pana “buddhaṃ paccakkhi”nti vā, “buddhaṃ paccakkhissāmī”ti vā, “buddhaṃ paccakkheyya”nti",
  "atk-vin01a0:1048_1": "vāti atītānāgataparikappavacanehi vadati, dūtaṃ vā pahiṇāti, sāsanaṃ vā peseti, akkharaṃ",
  "atk-vin01a0:1048_2": "vā chindati, hatthamuddāya vā tamatthaṃ āroceti, appaccakkhātā hoti sikkhā. Uttarimanussadhammārocanaṃ",
  "atk-vin01a0:1048_3": "pana hatthamuddāyapi sīsaṃ eti. Sikkhāpaccakkhānaṃ manussajātikasattassa santike",
  "atk-vin01a0:1048_4": "cittasampayuttaṃ vacībhedaṃ karontasseva sīsaṃ eti. Vacībhedaṃ katvā viññāpentopi",
  "atk-vin01a0:1048_5": "ca yadi “ayameva jānātū”ti ekaṃ niyametvā āroceti, tañca soyeva jānāti, paccakkhātā",
  "atk-vin01a0:1048_6": "hoti sikkhā. Atha so na jānāti, añño samīpe ṭhito jānāti, appaccakkhātā hoti sikkhā.",
  "atk-vin01a0:1048_7": "Atha dvinnaṃ ṭhitaṭṭhāne dvinnampi niyametvā “etesaṃ ārocemī”ti vadati, tesu ekasmiṃ",
  "atk-vin01a0:1048_8": "jānantepi dvīsu jānantesupi paccakkhātāva hoti sikkhā. Evaṃ sambahulesupi veditabbaṃ.",
  "atk-vin01a0:1049_0": "Sace pana anabhiratiyā pīḷito sabhāge bhikkhū parisaṅkamāno “yo koci jānātū”ti uccasaddaṃ",
  "atk-vin01a0:1049_1": "karonto “buddhaṃ paccakkhāmī”ti vadati, tañca avidūre ṭhito navakammiko vā añño vā",
  "atk-vin01a0:1049_2": "samayaññū puriso sutvā “ukkaṇṭhito ayaṃ samaṇo gihibhāvaṃ pattheti, sāsanato cuto”ti",
  "atk-vin01a0:1049_3": "jānāti, paccakkhātāva hoti sikkhā. Taṅkhaṇaññeva pana apubbaṃ acarimaṃ dujjānaṃ,",
  "atk-vin01a0:1049_4": "sace āvajjanasamaye jānāti; yathā pakatiyā loke manussā vacanaṃ sutvā jānanti, paccakkhātā",
  "atk-vin01a0:1049_5": "hoti sikkhā. Atha aparabhāge “kiṃ iminā vutta”nti kaṅkhanto cirena jānāti, appaccakkhātā",
  "atk-vin01a0:1049_6": "hoti sikkhā. Idañhi sikkhāpaccakkhānañca upari abhūtārocanaduṭṭhullavācā-attakāmaduṭṭhadosabhūtā-rocanasikkhāpadāni",
  "atk-vin01a0:1049_7": "ca ekaparicchedāni. Āvajjanasamaye ñāte eva sīsaṃ enti, “kiṃ ayaṃ bhaṇatī”ti kaṅkhatā",
  "atk-vin01a0:1049_8": "cirena ñāte sīsaṃ na enti. Yathā cāyaṃ “buddhaṃ paccakkhāmī”ti pade vinicchaye vutto;",
  "atk-vin01a0:1049_9": "evaṃ sabbapadesu veditabbo.",
  "atk-vin01a0:1050_0": "Yasmā ca yadā sikkhā paccakkhātā hoti, tadā “yaṃnūnāhaṃ buddhaṃ paccakkheyya”ntiādīni",
  "atk-vin01a0:1050_1": "avadatāpi dubbalyaṃ āvikatameva hoti; tasmā sabbesaṃ padānaṃ avasāne vuttaṃ – “evampi,",
  "atk-vin01a0:1050_2": "bhikkhave, dubbalyāvikammañceva hoti sikkhā ca paccakkhātā”ti.",
  "atk-vin01a0:1051_0": "Tato paraṃ gihīti maṃ dhārehīti ettha sacepi “gihī bhavissāmī”ti vā “gihī homī”ti",
  "atk-vin01a0:1051_1": "vā “gihī jātomhī”ti vā “gihimhī”ti vā vadati, appaccakkhātā hoti sikkhā. Sace pana",
  "atk-vin01a0:1051_2": "“ajja paṭṭhāya gihīti maṃ dhārehī”ti vā “jānāhī”ti vā “sañjānāhī”ti vā “manasi karohī”ti",
  "atk-vin01a0:1051_3": "vā vadati, ariyakena vā vadati milakkhakena vā; evametasmiṃ atthe vutte yassa vadati,",
  "atk-vin01a0:1051_4": "sace so jānāti, paccakkhātā hoti sikkhā. Esa nayo sesesupi “upāsako”tiādīsu sattasu",
  "atk-vin01a0:1051_5": "padesu. Evaṃ imāni ca aṭṭha, purimāni ca cuddasāti dvāvīsati padāni honti.",
  "atk-vin01a0:1052_0": "52. Ito paraṃ purimāneva cuddasa padāni “alaṃ me, kinnu me, na mamattho, sumuttāha”nti",
  "atk-vin01a0:1052_1": "imehi catūhi yojetvā vuttāni chappaññāsa honti. Tattha alanti hotu, pariyattanti",
  "atk-vin01a0:1052_2": "attho. Kiṃnu meti kiṃ mayhaṃ kiccaṃ, kiṃ karaṇīyaṃ, kiṃ sādhetabbanti attho. Na mamatthoti",
  "atk-vin01a0:1052_3": "natthi mama attho. Sumuttāhanti sumutto ahaṃ. Sesamettha vuttanayameva. Evaṃ imāni",
  "atk-vin01a0:1052_4": "ca chappaññāsa purimāni ca dvāvīsatīti aṭṭhasattati padāni sarūpeneva vuttāni.",
  "atk-vin01a0:1053_0": "53. Yasmā pana tesaṃ vevacanehipi sikkhāpaccakkhānaṃ hoti, tasmā “yāni vā panaññānipī”tiādimāha.",
  "atk-vin01a0:1053_1": "Tattha yāni vā panaññānipīti pāḷiyaṃ “buddha”ntiādīni āgatapadāni ṭhapetvā yāni aññāni",
  "atk-vin01a0:1053_2": "atthi. Buddhavevacanāni vāti buddhassa vā pariyāyanāmāni…pe… asakyaputtiyassa vā.",
  "atk-vin01a0:1053_3": "Tattha vaṇṇapaṭṭhāne āgataṃ nāmasahassaṃ upāligāthāsu nāmasataṃ aññāni ca guṇato",
  "atk-vin01a0:1053_4": "labbhamānāni nāmāni “buddhavevacanānī”ti veditabbāni. Sabbānipi dhammassa nāmāni",
  "atk-vin01a0:1053_5": "dhammavevacanānīti veditabbāni. Esa nayo sabbattha.",
  "atk-vin01a0:1054_0": "Ayaṃ panettha yojanā – buddhaṃ paccakkhāmīti na vevavacanena paccakkhānaṃ yathārutameva.",
  "atk-vin01a0:1054_1": "“Sammāsambuddhaṃ paccakkhāmi, anantabuddhiṃ, anomabuddhiṃ, bodhipaññāṇaṃ, dhīraṃ,",
  "atk-vin01a0:1054_2": "vigatamohaṃ, pabhinnakhīlaṃ, vijitavijayaṃ paccakkhāmī”ti evamādibuddhavevacanena sikkhāpaccakkhānaṃ.",
  "atk-vin01a0:1055_0": "Dhammaṃ paccakkhāmīti na vevacanena paccakkhānaṃ, yathārutameva. “Svākkhātaṃ dhammaṃ",
  "atk-vin01a0:1055_1": "paccakkhāmi, sandiṭṭhikaṃ, akālikaṃ, ehipassikaṃ, opaneyyikaṃ, paccattaṃ veditabbaṃ",
  "atk-vin01a0:1055_2": "viññūhi dhammaṃ paccakkhāmi. Asaṅkhataṃ dhammaṃ paccakkhāmi; virāgaṃ, nirodhaṃ, amataṃ",
  "atk-vin01a0:1055_3": "dhammaṃ paccakkhāmi, dīghanikāyaṃ paccakkhāmi, brahmajālaṃ majjhimanikāyaṃ, mūlapariyāyaṃ,",
  "atk-vin01a0:1055_4": "saṃyuttanikāyaṃ, oghataraṇaṃ, aṅguttaranikāyaṃ, cittapariyādānaṃ, khuddakanikāyaṃ,",
  "atk-vin01a0:1055_5": "jātakaṃ, abhidhammaṃ, kusalaṃ dhammaṃ, akusalaṃ dhammaṃ, abyākataṃ dhammaṃ, satipaṭṭhānaṃ,",
  "atk-vin01a0:1055_6": "sammappadhānaṃ, iddhipādaṃ, indriyaṃ, balaṃ, bojjhaṅgaṃ, maggaṃ, phalaṃ, nibbānaṃ",
  "atk-vin01a0:1055_7": "paccakkhāmī”ti caturāsītidhammakkhandhasahassesu ekadhammakkhandhassapi nāmaṃ dhammavevacanameva.",
  "atk-vin01a0:1055_8": "Evaṃ dhammavevacanena sikkhāpaccakkhānaṃ hoti.",
  "atk-vin01a0:1056_0": "Saṅghaṃ paccakkhāmīti na vevacanena paccakkhānaṃ. “Suppaṭipannaṃ saṅghaṃ paccakkhāmi,",
  "atk-vin01a0:1056_1": "ujuppaṭipannaṃ, ñāyappaṭipannaṃ, sāmīcippaṭipannaṃ saṅghaṃ, catupurisayugaṃ saṅghaṃ,",
  "atk-vin01a0:1056_2": "aṭṭhapurisapuggalaṃ saṅghaṃ, āhuneyyaṃ saṅghaṃ, pāhuneyyaṃ, dakkhiṇeyyaṃ, añjalikaraṇīyaṃ,",
  "atk-vin01a0:1056_3": "anuttaraṃ puññakkhettaṃ saṅghaṃ paccakkhāmī”ti evaṃ saṅghavevacanena sikkhāpaccakkhānaṃ hoti.",
  "atk-vin01a0:1057_0": "Sikkhaṃ paccakkhāmīti na vevacanena paccakkhānaṃ. “Bhikkhusikkhaṃ paccakkhāmi, bhikkhunīsikkhaṃ,",
  "atk-vin01a0:1057_1": "adhisīlasikkhaṃ, adhicittasikkhaṃ, adhipaññāsikkhaṃ paccakkhāmī”ti evaṃ sikkhāvevacanena",
  "atk-vin01a0:1057_2": "sikkhāpaccakkhānaṃ hoti.",
  "atk-vin01a0:1058_0": "Vinayaṃ paccakkhāmīti na vevacanena paccakkhānaṃ. “Bhikkhuvinayaṃ paccakkhāmi, bhikkhunīvinayaṃ,",
  "atk-vin01a0:1058_1": "paṭhamaṃ pārājikaṃ, dutiyaṃ tatiyaṃ catutthaṃ pārājikaṃ, saṅghādisesaṃ, thullaccayaṃ,",
  "atk-vin01a0:1058_2": "pācittiyaṃ, pāṭidesanīyaṃ, dukkaṭaṃ, dubbhāsitaṃ paccakkhāmī”ti evamādivinayavevacanena",
  "atk-vin01a0:1058_3": "sikkhāpaccakkhānaṃ hoti.",
  "atk-vin01a0:1059": "Pātimokkhaṃ paccakkhāmīti na vevacanena paccakkhānaṃ. “Bhikkhupātimokkhaṃ bhikkhunīpātimokkhaṃ paccakkhāmī”ti evaṃ pātimokkhavevacanena sikkhāpaccakkhānaṃ hoti.",
  "atk-vin01a0:1060_0": "Uddesaṃ paccakkhāmīti na vevacanena paccakkhānaṃ. “Bhikkhupātimokkhuddesaṃ, bhikkhunīpātimokkhuddesaṃ,",
  "atk-vin01a0:1060_1": "paṭhamaṃ pātimokkhuddesaṃ, dutiyaṃ tatiyaṃ catutthaṃ pañcamaṃ pātimokkhuddesaṃ, sammāsambuddhuddesaṃ,",
  "atk-vin01a0:1060_2": "anantabuddhiuddesaṃ, anomabuddhiuddesaṃ, bodhipaññāṇuddesaṃ, dhīruddesaṃ, vigatamohuddesaṃ,",
  "atk-vin01a0:1060_3": "pabhinnakhīluddesaṃ, vijitavijayuddesaṃ paccakkhāmī”ti evamādiuddesavevacanena sikkhāpaccakkhānaṃ hoti.",
  "atk-vin01a0:1061_0": "Upajjhāyaṃ paccakkhāmīti na vevacanena paccakkhānaṃ. “Yo maṃ pabbājesi, yo maṃ upasampādesi,",
  "atk-vin01a0:1061_1": "yassa mūlenāhaṃ pabbajito, yassa mūlenāhaṃ upasampanno, yassamūlikā mayhaṃ pabbajjā,",
  "atk-vin01a0:1061_2": "yassamūlikā mayhaṃ upasampadā tāhaṃ paccakkhāmī”ti evaṃ upajjhāyavevacanena sikkhāpaccakkhānaṃ hoti.",
  "atk-vin01a0:1062_0": "Ācariyaṃ paccakkhāmīti na vevacanena paccakkhānaṃ. “Yo maṃ pabbājesi, yo maṃ anussāvesi,",
  "atk-vin01a0:1062_1": "yāhaṃ nissāya vasāmi, yāhaṃ uddisāpemi, yāhaṃ paripucchāmi, yo maṃ uddisati, yo maṃ",
  "atk-vin01a0:1062_2": "paripucchāpeti tāhaṃ paccakkhāmī”ti evaṃ ācariyavevacanena sikkhāpaccakkhānaṃ hoti.",
  "atk-vin01a0:1063_0": "Saddhivihārikaṃ paccakkhāmīti na vevacanena paccakkhānaṃ. “Yāhaṃ pabbājesiṃ, yāhaṃ",
  "atk-vin01a0:1063_1": "upasampādesiṃ, mayhaṃ mūlena yo pabbajito, mayhaṃ mūlena yo upasampanno, mayhaṃmūlikā",
  "atk-vin01a0:1063_2": "yassa pabbajjā, mayhaṃ mūlikā yassa upasampadā tāhaṃ paccakkhāmī”ti evaṃ saddhivihārikavevacanena",
  "atk-vin01a0:1063_3": "sikkhāpaccakkhānaṃ hoti.",
  "atk-vin01a0:1064_0": "Antevāsikaṃ paccakkhāmīti na vevacanena paccakkhānaṃ. “Yāhaṃ pabbājesiṃ, yāhaṃ anussāvesiṃ,",
  "atk-vin01a0:1064_1": "yo maṃ nissāya vasati, yo maṃ uddisāpeti, yo maṃ paripucchati, yassāhaṃ uddisāmi,",
  "atk-vin01a0:1064_2": "yāhaṃ paripucchāpemi taṃ paccakkhāmī”ti evaṃ antevāsikavevacanena sikkhāpaccakkhānaṃ hoti.",
  "atk-vin01a0:1065_0": "Samānupajjhāyakaṃ paccakkhāmīti na vevacanena paccakkhānaṃ. “Mayhaṃ upajjhāyo yaṃ",
  "atk-vin01a0:1065_1": "pabbājesi, yaṃ upasampādesi, yo tassa mūlena pabbajito, yo tassa mūlena upasampanno,",
  "atk-vin01a0:1065_2": "yassa tammūlikā pabbajjā, yassa tammūlikā upasampadā taṃ paccakkhāmī”ti evaṃ samānupajjhāyakavevacanena",
  "atk-vin01a0:1065_3": "sikkhāpaccakkhānaṃ hoti.",
  "atk-vin01a0:1066_0": "Samānācariyakaṃ paccakkhāmīti na vevacanena paccakkhānaṃ. “Mayhaṃ ācariyo yaṃ pabbājesi,",
  "atk-vin01a0:1066_1": "yaṃ anussāvesi, yo taṃ nissāya vasati, yo taṃ uddisāpeti paripucchati, yassa me ācariyo",
  "atk-vin01a0:1066_2": "uddisati, yaṃ paripucchāpeti taṃ paccakkhāmī”ti evaṃ samānācariyakavevacanena sikkhāpaccakkhānaṃ hoti.",
  "atk-vin01a0:1067_0": "Sabrahmacāriṃ paccakkhāmīti na vevacanena paccakkhānaṃ. “Yenāhaṃ saddhiṃ adhisīlaṃ",
  "atk-vin01a0:1067_1": "sikkhāmi, adhicittaṃ adhipaññaṃ sikkhāmi taṃ paccakkhāmī”ti evaṃ sabrahmacārivevacanena",
  "atk-vin01a0:1067_2": "sikkhāpaccakkhānaṃ hoti.",
  "atk-vin01a0:1068_0": "Gihīti maṃ dhārehīti na vevacanena paccakkhānaṃ. “Āgārikoti maṃ dhārehi, kassako,",
  "atk-vin01a0:1068_1": "vāṇijo, gorakkho, okallako, moḷibaddho, kāmaguṇikoti maṃ dhārehī”ti evaṃ gihivevacanena",
  "atk-vin01a0:1068_2": "sikkhāpaccakkhānaṃ hoti.",
  "atk-vin01a0:1069_0": "Upāsakoti maṃ dhārehīti na vevacanena paccakkhānaṃ. “Dvevāciko upāsakoti maṃ dhārehi,",
  "atk-vin01a0:1069_1": "tevāciko upāsako, buddhaṃ saraṇagamaniko, dhammaṃ saṅghaṃ saraṇagamaniko, pañcasikkhāpadiko",
  "atk-vin01a0:1069_2": "dasasikkhāpadiko upāsakoti maṃ dhārehī”ti evaṃ upāsakavevacanena sikkhāpaccakkhānaṃ hoti.",
  "atk-vin01a0:1070_0": "Ārāmikoti maṃ dhārehīti na vevacanena paccakkhānaṃ. “Kappiyakārakoti maṃ dhārehi,",
  "atk-vin01a0:1070_1": "veyyāvaccakaro, appaharitakārako, yāgubhājako, phalabhājako, khajjakabhājakoti maṃ",
  "atk-vin01a0:1070_2": "dhārehī”ti evaṃ ārāmikavevacanena sikkhāpaccakkhānaṃ hoti.",
  "atk-vin01a0:1071_0": "Sāmaṇeroti maṃ dhārehīti na vevacanena paccakkhānaṃ. “Kumārakoti maṃ dhārehi, cellako,",
  "atk-vin01a0:1071_1": "ceṭako, moḷigallo, samaṇuddeso’ti maṃ dhārehī”ti evaṃ sāmaṇeravecanena sikkhāpaccakkhānaṃ hoti.",
  "atk-vin01a0:1072_0": "Titthiyoti maṃ dhārehīti na vevacanena paccakkhānaṃ. “Nigaṇṭhoti maṃ dhārehi, ājīvako,",
  "atk-vin01a0:1072_1": "tāpaso, paribbājako, paṇḍaraṅgoti maṃ dhārehī”ti evaṃ titthiyavevacanena sikkhāpaccakkhānaṃ hoti.",
  "atk-vin01a0:1073_0": "Titthiyasāvakoti maṃ dhārehīti na vevacanena paccakkhānaṃ. “Nigaṇṭhasāvakoti maṃ",
  "atk-vin01a0:1073_1": "dhārehi” ājīvaka tāpasa paribbājaka paṇḍaraṅgasāvakoti maṃ dhārehīti evaṃ titthiyasāvakavevacanena",
  "atk-vin01a0:1073_2": "sikkhāpaccakkhānaṃ hoti.",
  "atk-vin01a0:1074_0": "Assamaṇoti maṃ dhārehīti na vevacanena paccakkhānaṃ. “Dussīloti maṃ dhārehi, pāpadhammo,",
  "atk-vin01a0:1074_1": "asucisaṅkassarasamācāro, paṭicchannakammanto, assamaṇo samaṇapaṭiñño, abrahmacārī",
  "atk-vin01a0:1074_2": "brahmacāripaṭiñño, antopūti, avassuto, kasambujāto, koṇṭho’ti maṃ dhārehī”ti evaṃ",
  "atk-vin01a0:1074_3": "assamaṇavevacanena sikkhāpaccakkhānaṃ hoti.",
  "atk-vin01a0:1075_0": "Asakyaputtiyoti maṃ dhārehīti na vevacanena paccakkhānaṃ. “Na sammāsambuddhaputtoti",
  "atk-vin01a0:1075_1": "maṃ dhārehi, na anantabuddhiputto, na anomabuddhiputto, na bodhipaññāṇaputto, na",
  "atk-vin01a0:1075_2": "dhīraputto, na vigatamohaputto, na pabhinnakhīlaputto, na vijitavijayaputtoti maṃ",
  "atk-vin01a0:1075_3": "dhārehī”ti evamādiasakyaputtiyavevacanena sikkhāpaccakkhānaṃ hoti.",
  "atk-vin01a0:1076_0": "Tehi ākārehi tehi liṅgehi tehi nimittehīti tehi “buddhavevacanāni vā”tiādinā nayena",
  "atk-vin01a0:1076_1": "vuttehi buddhādīnaṃ vevacanehi. Vevacanāni hi sikkhāpaccakkhānassa kāraṇattā ākārāni,",
  "atk-vin01a0:1076_2": "buddhādīnaṃ saṇṭhānadīpanattā sikkhāpaccakkhānasaṇṭhānattā eva vā liṅgāni, sikkhāpaccakkhānassa",
  "atk-vin01a0:1076_3": "sañjānanahetuto manussānaṃ tilakādīni viya nimittānīti vuccanti. Evaṃ kho bhikkhaveti",
  "atk-vin01a0:1076_4": "ito paraṃ aññassa sikkhāpaccakkhānakāraṇassa abhāvato niyamento āha. Ayañhettha attho,",
  "atk-vin01a0:1076_5": "evameva dubbalyāvikammañceva hoti sikkhāpaccakkhānañca, na ito paraṃ kāraṇamatthīti.",
  "atk-vin01a0:1077_0": "54. Evaṃ sikkhāpaccakkhānalakkhaṇaṃ dassetvā appaccakkhāne asammohatthaṃ tasseva",
  "atk-vin01a0:1077_1": "ca sikkhāpaccakkhānalakkhaṇassa puggalādivasena vipattidassanatthaṃ “kathañca, bhikkhave,",
  "atk-vin01a0:1077_2": "appaccakkhātā”tiādimāha. Tattha yehi ākārehītiādi vuttanayameva. Ummattakoti yakkhummattako",
  "atk-vin01a0:1077_3": "vā pittummattako vā yo koci viparītasañño, so sace paccakkhāti, appaccakkhātā hoti",
  "atk-vin01a0:1077_4": "sikkhā. Ummattakassāti tādisasseva ummattakassa; tādisassa hi santike sace pakatatto",
  "atk-vin01a0:1077_5": "sikkhaṃ paccakkhāti, ummattako na jānāti, appaccakkhātāva hoti sikkhā. Khittacittoti",
  "atk-vin01a0:1077_6": "yakkhummattako vuccati. Purimapade pana ummattakasāmaññena vuttaṃ “yakkhummattako",
  "atk-vin01a0:1077_7": "vā pittummattako vā”ti. Ubhinnampi viseso anāpattivāre āvi bhavissati. Evaṃ khittacitto",
  "atk-vin01a0:1077_8": "sikkhaṃ paccakkhāti, appaccakkhātāva hoti. Tassa santike paccakkhātāpi tamhi ajānante",
  "atk-vin01a0:1077_9": "appaccakkhātāva hoti.",
  "atk-vin01a0:1078": "Vedanāṭṭoti balavatiyā dukkhavedanāya phuṭṭho mucchāpareto; tena vilapantena paccakkhātāpi appaccakkhātāva hoti. Tassa santike paccakkhātāpi tamhi ajānante appaccakkhātā hoti.",
  "atk-vin01a0:1079_0": "Devatāya santiketi bhummadevataṃ ādiṃ katvā yāva akaniṭṭhadevatāya santike paccakkhātāpi",
  "atk-vin01a0:1079_1": "appaccakkhātāva hoti. Tiracchānagatassāti nāgamāṇavakassa vā supaṇṇamāṇavakassa vā",
  "atk-vin01a0:1079_2": "kinnara-hatthi-makkaṭādīnaṃ vā yassa kassaci santike paccakkhātāpi appaccakkhātāva",
  "atk-vin01a0:1079_3": "hoti. Tatra ummattakādīnaṃ santike ajānanabhāvena appaccakkhātāti āha. Devatāya santike",
  "atk-vin01a0:1079_4": "atikhippaṃ jānanabhāvena. Devatā nāma mahāpaññā tihetukapaṭisandhikā atikhippaṃ jānanti,",
  "atk-vin01a0:1079_5": "cittañca nāmetaṃ lahuparivattaṃ. Tasmā cittalahukassa puggalassa cittavaseneva “mā",
  "atk-vin01a0:1079_6": "atikhippaṃ vināso ahosī”ti devatāya santike sikkhāpaccakkhānaṃ paṭikkhipi.",
  "atk-vin01a0:1080_0": "Manussesu pana niyamo natthi. Yassa kassaci sabhāgassa vā visabhāgassa vā gahaṭṭhassa",
  "atk-vin01a0:1080_1": "vā pabbajitassa vā viññussa santike paccakkhātā paccakkhātāva hoti. Sace pana so",
  "atk-vin01a0:1080_2": "na jānāti, appaccakkhātāva hotīti etamatthaṃ dassento “ariyakenā”tiādimāha. Tattha",
  "atk-vin01a0:1080_3": "ariyakaṃ nāma ariyavohāro, māgadhabhāsā. Milakkhakaṃ nāma yo koci anariyako andhadamiḷādi.",
  "atk-vin01a0:1080_4": "So ca na paṭivijānātīti bhāsantare vā anabhiññatāya, buddhasamaye vā akovidatāya",
  "atk-vin01a0:1080_5": "“idaṃ nāma atthaṃ esa bhaṇatī”ti nappaṭivijānāti. Davāyāti sahasā aññaṃ bhaṇitukāmo",
  "atk-vin01a0:1080_6": "sahasā “buddhaṃ paccakkhāmī”ti bhaṇati. Ravāyāti ravābhaññena, “aññaṃ bhaṇissāmī”ti",
  "atk-vin01a0:1080_7": "aññaṃ bhaṇanto. Purimena ko visesoti ce? Purimaṃ paṇḍitassāpi sahasāvasena aññabhaṇanaṃ.",
  "atk-vin01a0:1080_8": "Idaṃ pana mandattā momūhattā apakataññuttā pakkhalantassa “aññaṃ bhaṇissāmī”ti aññabhaṇanaṃ.",
  "atk-vin01a0:1081_0": "Asāvetukāmo sāvetīti imassa sikkhāpadassa pāḷiṃ vāceti paripucchati uggaṇhāti sajjhāyaṃ",
  "atk-vin01a0:1081_1": "karoti vaṇṇeti, ayaṃ vuccati “asāvetukāmo sāvetī”ti. Sāvetukāmo na sāvetīti dubbalabhāvaṃ",
  "atk-vin01a0:1081_2": "āvikatvā sikkhaṃ paccakkhanto vacībhedaṃ na karoti, ayaṃ vuccati “sāvetukāmo na sāvetī”ti.",
  "atk-vin01a0:1081_3": "Aviññussa sāvetīti mahallakassa vā potthakarūpasadisassa, garumedhassa vā samaye",
  "atk-vin01a0:1081_4": "akovidassa, gāmadārakānaṃ vā aviññutaṃ pattānaṃ sāveti. Viññussa na sāvetīti paṇḍitassa",
  "atk-vin01a0:1081_5": "ñātuṃ samatthassa na sāveti. Sabbaso vā panāti “buddhaṃ paccakkhāmī”tiādīsu yena",
  "atk-vin01a0:1081_6": "yena pariyāyena sikkhā paccakkhātā hoti, tato ekampi vacībhedaṃ katvā na sāveti.",
  "atk-vin01a0:1081_7": "Evaṃ khoti appaccakkhānalakkhaṇaṃ niyameti. Ayaṃ hettha attho – “evameva sikkhā appaccakkhātā",
  "atk-vin01a0:1081_8": "hoti, na aññena kāraṇenā”ti.",
  "atk-vin01a0:1082": "Sikkhāpaccakkhānavibhaṅgaṃ niṭṭhitaṃ.",
  "atk-vin01a0:1083": "Mūlapaññattivaṇṇanā",
  "atk-vin01a0:1084_0": "55. Idāni “methunaṃ dhammaṃ paṭiseveyyā”tiādīnaṃ atthadassanatthaṃ “methunadhammo",
  "atk-vin01a0:1084_1": "nāmā”tiādimāha. Tattha methunadhammo nāmāti idaṃ niddisitabbassa methunadhammassa",
  "atk-vin01a0:1084_2": "uddesapadaṃ. Asaddhammoti asataṃ nīcajanānaṃ dhammo. Gāmadhammoti gāmavāsīnaṃ sevanadhammo.",
  "atk-vin01a0:1084_3": "Vasaladhammoti vasalānaṃ dhammo; kilesavassanato vā sayameva vasalo dhammoti vasaladhammo.",
  "atk-vin01a0:1084_4": "Duṭṭhullanti duṭṭhuñca kilesehi duṭṭhattā, thūlañca anipuṇabhāvatoti duṭṭhullaṃ.",
  "atk-vin01a0:1084_5": "Ito paṭṭhāya ca tīsu padesu “yo so”ti idaṃ parivattetvā “yaṃ ta”nti katvā yojetabbaṃ",
  "atk-vin01a0:1084_6": "– “yaṃ taṃ duṭṭhullaṃ, yaṃ taṃ odakantikaṃ, yaṃ taṃ rahassa”nti. Ettha ca yasmā tassa",
  "atk-vin01a0:1084_7": "kammassa parivārabhūtaṃ dassanampi gahaṇampi āmasanampi phusanampi ghaṭṭanampi duṭṭhullaṃ,",
  "atk-vin01a0:1084_8": "tasmāpi taṃ kammaṃ duṭṭhullaṃ. Yaṃ taṃ duṭṭhullaṃ so methunadhammo. Udakaṃ assa ante",
  "atk-vin01a0:1084_9": "suddhatthaṃ ādīyatīti udakantaṃ, udakantameva odakantikaṃ; yaṃ taṃ odakantikaṃ, so",
  "atk-vin01a0:1084_10": "methunadhammo. Raho paṭicchanne okāse kattabbatāya rahassaṃ. Yaṃ taṃ rahassaṃ, so",
  "atk-vin01a0:1084_11": "methunadhammoti evaṃ yojanā veditabbā.",
  "atk-vin01a0:1085_0": "Dvayena dvayena samāpajjitabbato dvayaṃdvayasamāpatti. Tattha yojanā – “yā sā dvayaṃdvayasamāpatti",
  "atk-vin01a0:1085_1": "so methunadhammo nāmā”ti. Idha pana taṃ sabbaṃ ekajjhaṃ nigamento āha “eso methunadhammo",
  "atk-vin01a0:1085_2": "nāmā”ti. Kiṃ kāraṇā vuccati methunadhammoti? Ubhinnaṃ rattānaṃ sārattānaṃ avassutānaṃ",
  "atk-vin01a0:1085_3": "pariyuṭṭhitānaṃ ubhinnaṃ sadisānaṃ dhammoti, taṃ kāraṇā vuccati methunadhammoti.",
  "atk-vin01a0:1086_0": "Paṭisevati nāmāti idaṃ “paṭiseveyyā”ti ettha yenākārena paṭiseveyyāti vuccati, tassākārassa",
  "atk-vin01a0:1086_1": "dassanatthaṃ mātikāpadaṃ. Yo nittena nimittantiādīsu yo bhikkhu itthiyā nimittena",
  "atk-vin01a0:1086_2": "attano nimittaṃ, itthiyā aṅgajātena attano aṅgajātaṃ sabbantimena pamāṇena ekatilabījamattampi",
  "atk-vin01a0:1086_3": "vātena asamphuṭṭhe allokāse paveseti, eso paṭisevati nāma; ettakena sīlabhedaṃ pāpuṇāti, pārājiko hoti.",
  "atk-vin01a0:1087_0": "Ettha ca itthinimitte cattāri passāni, vemajjhañcāti pañca ṭhānāni labbhanti. Purisanimitte",
  "atk-vin01a0:1087_1": "cattāri passāni, majjhaṃ, uparicāti cha. Tasmā itthinimitte heṭṭhā pavesentopi pārājiko",
  "atk-vin01a0:1087_2": "hoti. Uparito pavesentopi, ubhohi passehi pavesentopi cattāri ṭhānāni muñcitvā majjhena",
  "atk-vin01a0:1087_3": "pavesentopi pārājiko hoti. Purisanimittaṃ pana heṭṭhābhāgena chupantaṃ pavesentopi",
  "atk-vin01a0:1087_4": "pārājiko hoti. Uparibhāgena chupantaṃ pavesentopi, ubhohi passehi chupantaṃ pavesentopi,",
  "atk-vin01a0:1087_5": "majjheneva chupantaṃ pavesentopi samañchitaṅguliṃ viya majjhimapabbapiṭṭhiyā saṅkocetvā",
  "atk-vin01a0:1087_6": "uparibhāgena chupantaṃ pavesentopi pārājiko hoti. Tattha tulādaṇḍasadisaṃ pavesentassāpi",
  "atk-vin01a0:1087_7": "cattāri passāni, majjhañcāti pañca ṭhānāni; saṅkocetvā pavesentassāpi cattāri passāni,",
  "atk-vin01a0:1087_8": "uparibhāgamajjhañcāti pañca ṭhānāni – evaṃ sabbānipi purisanimitte dasa ṭhānāni honti.",
  "atk-vin01a0:1088_0": "Nimitte jātaṃ anaṭṭhakāyappasādaṃ cammakhīlaṃ vā piḷakaṃ vā paveseti, āpatti pārājikassa.",
  "atk-vin01a0:1088_1": "Naṭṭhakāyappasādaṃ matacammaṃ vā sukkhapiḷakaṃ vā paveseti, āpatti dukkaṭassa. Methunassādena",
  "atk-vin01a0:1088_2": "lomaṃ vā aṅguli-aṅguṭṭhabījādīni vā pavesentassāpi dukkaṭameva. Ayañca methunakathā",
  "atk-vin01a0:1088_3": "nāma yasmā duṭṭhullā kathā asabbhikathā, tasmā etaṃ vā aññaṃ vā vinaye īdisaṃ ṭhānaṃ",
  "atk-vin01a0:1088_4": "kathentena paṭikkūlamanasikārañca samaṇasaññañca hirottappañca paccupaṭṭhapetvā sammāsambuddhe",
  "atk-vin01a0:1088_5": "gāravaṃ uppādetvā asamakāruṇikassa lokanāthassa karuṇāguṇaṃ āvajjetvā kathetabbaṃ.",
  "atk-vin01a0:1088_6": "So hi nāma bhagavā sabbaso kāmehi vinivattamānasopi sattānuddayāya lokānukampāya",
  "atk-vin01a0:1088_7": "sattesu kāruññataṃ paṭicca sikkhāpadapaññāpanatthāya īdisaṃ kathaṃ kathesi. “Aho",
  "atk-vin01a0:1088_8": "satthu karuṇāguṇo”ti evaṃ lokanāthassa karuṇāguṇaṃ āvajjetvā kathetabbaṃ.",
  "atk-vin01a0:1089": "Apica yadi bhagavā sabbākārena īdisaṃ kathaṃ na katheyya, ko jāneyya “ettakesu",
  "atk-vin01a0:1090_0": "Ṭhānesu pārājikaṃ, ettakesu thullaccayaṃ, ettakesu dukkaṭa”nti. Tasmā suṇantenapi",
  "atk-vin01a0:1090_1": "kathentenapi bījakena mukhaṃ apidhāya dantavidaṃsakaṃ hasamānena na nisīditabbaṃ.",
  "atk-vin01a0:1090_2": "“Sammāsambuddhenāpi īdisaṃ kathita”nti paccavekkhitvā gabbhitena hirottappasampannena",
  "atk-vin01a0:1090_3": "satthupaṭibhāgena hutvā kathetabbanti.",
  "atk-vin01a0:1091": "Mūlapaññattaṃ niṭṭhitaṃ.",
  "atk-vin01a0:1092_0": "Anupaññattivāre – antamasoti sabbantimena paricchedena. Tiracchānagatāyapīti paṭisandhivasena",
  "atk-vin01a0:1092_1": "tiracchānesu gatāyapi. Pageva manussitthiyāti paṭhamataraṃ manussajātikāya itthiyā.",
  "atk-vin01a0:1092_2": "Pārājikavatthubhūtā eva cettha tiracchānagatitthī tiracchānagatāti gahetabbā, na",
  "atk-vin01a0:1092_3": "sabbā. Tatrāyaṃ paricchedo –",
  "atk-vin01a0:1093": "Apadānaṃ ahi macchā, dvipadānañca kukkuṭī;",
  "atk-vin01a0:1094": "Catuppadānaṃ majjārī, vatthu pārājikassimāti.",
  "atk-vin01a0:1095_0": "Tattha ahiggahaṇena sabbāpi ajagaragonasādibhedā dīghajāti saṅgahitā. Tasmā dīghajātīsu",
  "atk-vin01a0:1095_1": "yattha tiṇṇaṃ maggānaṃ aññatarasmiṃ sakkā tilaphalamattampi pavesetuṃ, sā pārājikavatthu.",
  "atk-vin01a0:1095_2": "Avasesā dukkaṭavatthūti veditabbā. Macchaggahaṇena sabbāpi macchakacchapamaṇḍūkādibhedā",
  "atk-vin01a0:1095_3": "odakajāti saṅgahitā. Tatrāpi dīghajātiyaṃ vuttanayeneva pārājikavatthu ca dukkaṭavatthu",
  "atk-vin01a0:1095_4": "ca veditabbaṃ. Ayaṃ pana viseso – pataṅgamukhamaṇḍūkā nāma honti tesaṃ mukhasaṇṭhānaṃ",
  "atk-vin01a0:1095_5": "mahantaṃ, chiddaṃ appakaṃ, tattha pavesanaṃ nappahoti; mukhasaṇṭhānaṃ pana vaṇasaṅkhepaṃ",
  "atk-vin01a0:1095_6": "gacchati, tasmā taṃ thullaccayavatthūti veditabbaṃ. Kukkuṭiggahaṇena sabbāpi kākakapotādibhedā",
  "atk-vin01a0:1095_7": "pakkhijāti saṅgahitā. Tatrāpi vuttanayeneva pārājikavatthu ca dukkaṭavatthu ca veditabbaṃ.",
  "atk-vin01a0:1095_8": "Majjāriggahaṇena sabbāpi rukkhasunakha-muṅgusa-godhādibhedā catuppadajāti saṅgahitā.",
  "atk-vin01a0:1095_9": "Tatrāpi vuttanayeneva pārājikavatthu ca dukkaṭavatthu ca veditabbaṃ.",
  "atk-vin01a0:1096_0": "Pārājikoti parājito, parājayaṃ āpanno. Ayañhi pārājikasaddo sikkhāpadāpattipuggalesu",
  "atk-vin01a0:1096_1": "vattati. Tattha “aṭṭhānametaṃ, ānanda, anavakāso yaṃ tathāgato vajjīnaṃ vā vajjiputtakānaṃ",
  "atk-vin01a0:1096_2": "vā kāraṇā sāvakānaṃ pārājikaṃ sikkhāpadaṃ paññattaṃ samūhaneyyā”ti evaṃ sikkhāpade",
  "atk-vin01a0:1096_3": "vattamāno veditabbo. “Āpattiṃ tvaṃ, bhikkhu, āpanno pārājika”nti evaṃ āpattiyaṃ.",
  "atk-vin01a0:1096_4": "“Na mayaṃ pārājikā, yo avahaṭo so pārājiko”ti evaṃ puggale vattamāno veditabbo. “Pārājikena",
  "atk-vin01a0:1096_5": "dhammena anuddhaṃseyyā”tiādīsu pana dhamme vattatīti vadanti. Yasmā pana tattha dhammoti",
  "atk-vin01a0:1096_6": "katthaci āpatti, katthaci sikkhāpadameva adhippetaṃ, tasmā so visuṃ na vattabbo.",
  "atk-vin01a0:1096_7": "Tattha sikkhāpadaṃ yo taṃ atikkamati, taṃ parājeti, tasmā “pārājika”nti vuccati.",
  "atk-vin01a0:1096_8": "Āpatti pana yo naṃ ajjhāpajjati, taṃ parājeti, tasmā “pārājikā”ti vuccati. Puggalo",
  "atk-vin01a0:1096_9": "yasmā parājito parājayamāpanno, tasmā “pārājiko”ti vuccati. Etameva hi atthaṃ sandhāya parivārepi –",
  "atk-vin01a0:1097": "“Pārājikanti yaṃ vuttaṃ, taṃ suṇohi yathātathaṃ;",
  "atk-vin01a0:1098": "Cuto paraddho bhaṭṭho ca, saddhammā hi niraṅkato;",
  "atk-vin01a0:1099": "Saṃvāsopi tahiṃ natthi, tenetaṃ iti vuccatī”ti vuttaṃ. ;",
  "atk-vin01a0:1100_0": "Ayañhettha attho – “taṃ sikkhāpadaṃ vītikkamanto āpattiñca āpanno puggalo cuto hotīti",
  "atk-vin01a0:1100_1": "sabbaṃ yojetabbaṃ. Tena vuccatīti yena kāraṇena assamaṇo hoti asakyaputtiyo paribhaṭṭho",
  "atk-vin01a0:1100_2": "chinno parājito sāsanato, tena vuccati. Kinti? “Pārājiko hotī”ti.",
  "atk-vin01a0:1101_0": "Saha vasanti etthāti saṃvāso, taṃ dassetuṃ “saṃvāso nāmā”ti vatvā “ekakamma”ntiādimāha.",
  "atk-vin01a0:1101_1": "Tatrāyaṃ saddhiṃ yojanāya vaṇṇanā – catubbidhampi saṅghakammaṃ sīmāparicchinnehi",
  "atk-vin01a0:1101_2": "pakatattehi bhikkhūhi ekato kattabbattā ekakammaṃ nāma. Tathā pañcavidhopi pātimokkhuddeso",
  "atk-vin01a0:1101_3": "ekato uddisitabbattā ekuddeso nāma. Paññattaṃ pana sikkhāpadaṃ sabbehipi lajjīpuggalehi",
  "atk-vin01a0:1101_4": "samaṃ sikkhitabbabhāvato samasikkhatā nāma. Ettha yasmā sabbepi lajjino etesu kammādīsu",
  "atk-vin01a0:1101_5": "saha vasanti, na ekopi tato bahiddhā sandissati, tasmā tāni sabbānipi gahetvā “eso",
  "atk-vin01a0:1101_6": "saṃvāso nāmā”ti āha. So ca vuttappakāro saṃvāso tena puggalena saddhiṃ natthi, tena",
  "atk-vin01a0:1101_7": "kāraṇena so pārājiko puggalo asaṃvāsoti vuccatīti.",
  "atk-vin01a0:1102_0": "56. Evaṃ uddiṭṭhasikkhāpadaṃ padānukkamena vibhajitvā idāni yaṃ taṃ “paṭiseveyyā”ti",
  "atk-vin01a0:1102_1": "ettha yenākārena paṭiseveyyāti vuccati, tassākārassa dassanatthaṃ “paṭisevati nāmā”ti",
  "atk-vin01a0:1102_2": "idaṃ mātikāpadaṃ ṭhapetvā “nimittena nimittaṃ aṅgajātena aṅgajāta”nti vuttaṃ. Tattha",
  "atk-vin01a0:1102_3": "yasmā na kevalaṃ itthiyā eva nimittaṃ pārājikavatthu, na ca manussitthiyā eva, suvaṇṇarajatādimayānañca",
  "atk-vin01a0:1102_4": "itthīnampi nimittaṃ vatthumeva na hoti; tasmā yaṃ yaṃ vatthu hoti, taṃ taṃ dassetuṃ",
  "atk-vin01a0:1102_5": "“tisso itthiyo”tiādinā nayena yesaṃ nimittāni vatthūni honti, te satte vatvā “manussitthiyā",
  "atk-vin01a0:1102_6": "tayo magge”tiādinā nayena tāni vatthūni āha.",
  "atk-vin01a0:1103_0": "Tattha tisso itthiyo, tayo ubhatobyañjanakā, tayo paṇḍakā, tayo purisāti pārājikavatthūnaṃ",
  "atk-vin01a0:1103_1": "nimittānaṃ nissayā dvādasa sattā honti. Tesu itthipurisā pākaṭā eva. Paṇḍakaubhatobyañjanakabhedo",
  "atk-vin01a0:1103_2": "pabbajjākhandhakavaṇṇanāyaṃ pākaṭo bhavissati.",
  "atk-vin01a0:1104_0": "Manussitthiyā tayo magge methunaṃ dhammaṃ paṭisevantassāti ettha ca manussitthiyā",
  "atk-vin01a0:1104_1": "tīsu maggesūti attho veditabbo. Evaṃ sabbattha. Sabbe eva cete manussitthiyā tayo",
  "atk-vin01a0:1104_2": "maggā, amanussitthiyā tayo, tiracchānagatitthiyā tayoti nava; manussaubhatobyañjanakādīnaṃ",
  "atk-vin01a0:1104_3": "nava; manussapaṇḍakādīnaṃ dve dve katvā cha; tathā manussapurisādīnanti samatiṃsa",
  "atk-vin01a0:1104_4": "maggā honti. Etesu nimittasaṅkhātesu yattha katthaci attano aṅgajātaṃ tilaphalamattampi",
  "atk-vin01a0:1104_5": "pavesetvā methunaṃ dhammaṃ paṭisevanto pārājikaṃ āpajjati.",
  "atk-vin01a0:1105": "Paṭhamacatukkakathāvaṇṇanā",
  "atk-vin01a0:1106_0": "57. Āpajjanto pana yasmā sevanacitteneva āpajjati, na vinā tena; tasmā taṃ lakkhaṇaṃ",
  "atk-vin01a0:1106_1": "dassento bhagavā “bhikkhussa sevanacittaṃ upaṭṭhite”tiādimāha. Tattha bhikkhussāti",
  "atk-vin01a0:1106_2": "methunasevanakassa bhikkhussa. Sevanacittaṃ upaṭṭhiteti bhummatthe paccattavacanaṃ,",
  "atk-vin01a0:1106_3": "sevanacitte paccupaṭṭhiteti attho. Vaccamaggaṃ aṅgajātaṃ pavesentassāti yena maggena",
  "atk-vin01a0:1106_4": "vaccaṃ nikkhamati taṃ maggaṃ attano aṅgajātaṃ purisanimittaṃ tilaphalamattampi pavesentassa.",
  "atk-vin01a0:1106_5": "Āpatti pārājikassāti āpatti pārājikā assa hotīti attho. Atha vā āpattīti āpajjanaṃ",
  "atk-vin01a0:1106_6": "hoti. Pārājikassāti pārājikadhammassa. Esa nayo sabbattha.",
  "atk-vin01a0:1107_0": "58. Evaṃ sevanacitteneva pavesentassa āpattiṃ dassetvā idāni yasmā taṃ pavesanaṃ",
  "atk-vin01a0:1107_1": "nāma na kevalaṃ attūpakkameneva, parūpakkamenāpi hoti. Tatrāpi ca sādiyantasseva",
  "atk-vin01a0:1107_2": "āpatti paṭisevanacittasamaṅgissa, na itarassa. Tasmā ye saddhāpabbajitā kulaputtā",
  "atk-vin01a0:1107_3": "sammāpaṭipannakā parūpakkamena pavesanepi sati na sādiyanti, tesaṃ rakkhaṇatthaṃ",
  "atk-vin01a0:1107_4": "“bhikkhupaccatthikā manussitthi”ntiādimāha.",
  "atk-vin01a0:1108_0": "Tattha paṭipakkhaṃ atthayanti icchantīti paccatthikā, bhikkhū eva paccatthikā bhikkhupaccatthikā;",
  "atk-vin01a0:1108_1": "visabhāgānaṃ veribhikkhūnametaṃ adhivacanaṃ. Manussitthiṃ bhikkhussa santike ānetvāti",
  "atk-vin01a0:1108_2": "issāpakatā taṃ bhikkhuṃ nāsetukāmā āmisena vā upalāpetvā mittasanthavavasena vā “idaṃ",
  "atk-vin01a0:1108_3": "amhākaṃ kiccaṃ karohī”ti vatvā kañci manussitthiṃ rattibhāge tassa bhikkhussa vasanokāsaṃ",
  "atk-vin01a0:1108_4": "ānetvā. Vaccamaggena aṅgajātaṃ abhinisīdentīti taṃ bhikkhuṃ hatthapādasīsādīsu suggahitaṃ",
  "atk-vin01a0:1108_5": "nipparipphandaṃ gahetvā itthiyā vaccamaggena tassa bhikkhuno aṅgajātaṃ abhinisīdenti;",
  "atk-vin01a0:1108_6": "sampayojentīti attho.",
  "atk-vin01a0:1109_0": "So cetiādīsu so ce bhikkhu vaccamaggabbhantaraṃ attano aṅgajātassa pavesanaṃ sādiyati",
  "atk-vin01a0:1109_1": "adhivāseti tasmiṃ khaṇe sevanacittaṃ upaṭṭhāpeti. Paviṭṭhaṃ sādiyati adhivāseti,",
  "atk-vin01a0:1109_2": "paviṭṭhakāle sevanacittaṃ upaṭṭhāpeti. Ṭhitaṃ sādiyati adhivāseti, ṭhānappattakāle",
  "atk-vin01a0:1109_3": "sukkavissaṭṭhisamaye sevanacittaṃ upaṭṭhāpeti. Uddharaṇaṃ sādiyati adhivāseti, nīharaṇakāle",
  "atk-vin01a0:1109_4": "paṭisevanacittaṃ upaṭṭhāpeti. Evaṃ catūsu ṭhānesu sādiyanto “mama verisamaṇehi idaṃ",
  "atk-vin01a0:1109_5": "kata”nti vattuṃ na labhati, pārājikāpattimeva āpajjati. Yathā ca imāni cattāri sādiyanto",
  "atk-vin01a0:1109_6": "āpajjati; evaṃ purimaṃ ekaṃ asādiyitvā tīṇi sādiyantopi, dve asādiyitvā dve sādiyantopi,",
  "atk-vin01a0:1109_7": "tīṇi asādiyitvā ekaṃ sādiyantopi āpajjatiyeva. Sabbaso pana asādiyanto āsīvisamukhaṃ",
  "atk-vin01a0:1109_8": "viya aṅgārakāsuṃ viya ca paviṭṭhaṃ aṅgajātaṃ maññamāno nāpajjati. Tena vuttaṃ – “pavesanaṃ",
  "atk-vin01a0:1109_9": "na sādiyati…pe… uddharaṇaṃ na sādiyati, anāpattī”ti. Imañhi evarūpaṃ āraddhavipassakaṃ",
  "atk-vin01a0:1109_10": "kāye ca jīvite ca anapekkhaṃ ekādasahi aggīhi sampajjalitāni ca sabbāyatanāni ukkhittāsike",
  "atk-vin01a0:1109_11": "viya ca vadhake pañca kāmaguṇe passantaṃ puggalaṃ rakkhanto bhagavā paccatthikānañcassa",
  "atk-vin01a0:1109_12": "manorathavighātaṃ karonto imaṃ “pavesanaṃ na sādiyatī”tiādikaṃ catukkaṃ nīharitvā ṭhapesīti.",
  "atk-vin01a0:1110": "Paṭhamacatukkakathā niṭṭhitā.",
  "atk-vin01a0:1111": "Ekūnasattatidvisatacatukkakathā",
  "atk-vin01a0:1112_0": "59-60. Evaṃ paṭhamacatukkaṃ dassetvā idāni yasmā bhikkhupaccatthikā itthiṃ ānetvā",
  "atk-vin01a0:1112_1": "na kevalaṃ vaccamaggeneva abhinisīdenti, atha kho passāvamaggenapi mukhenapi. Itthiṃ",
  "atk-vin01a0:1112_2": "ānetvāpi ca keci jāgarantiṃ ānenti, keci suttaṃ, keci mattaṃ, keci ummattaṃ, keci",
  "atk-vin01a0:1112_3": "pamattaṃ aññavihitaṃ vikkhittacittanti attho. Keci mataṃ akkhāyitaṃ, soṇasiṅgālādīhi",
  "atk-vin01a0:1112_4": "akkhāyitanimittanti attho. Keci mataṃ yebhuyyena akkhāyitaṃ, yebhuyyena akkhāyitā",
  "atk-vin01a0:1112_5": "nāma yassā nimitte vaccamagge passāvamagge mukhe vā bahutaro okāso akkhāyito hoti.",
  "atk-vin01a0:1112_6": "Keci mataṃ yebhuyyena khāyitaṃ, yebhuyyena khāyitā nāma yassā vaccamaggādike nimitte",
  "atk-vin01a0:1112_7": "bahuṃ khāyitaṃ hoti, appaṃ akkhāyitaṃ. Na kevalañca manussitthimeva ānenti, atha",
  "atk-vin01a0:1112_8": "kho amanussitthimpi tiracchānagatitthimpi. Na kevalañca vuttappakāraṃ itthimeva,",
  "atk-vin01a0:1112_9": "ubhatobyañjanakampi paṇḍakampi purisampi ānenti. Tasmā tesaṃ vasena aññānipi catukkāni",
  "atk-vin01a0:1112_10": "dassento “bhikkhupaccatthikā manussitthiṃ jāgaranti”ntiādimāha.",
  "atk-vin01a0:1113_0": "Tattha pāḷiyā asammohatthaṃ vuttacatukkāni evaṃ saṅkhyāto veditabbāni – manussitthiyā",
  "atk-vin01a0:1113_1": "tiṇṇaṃ maggānaṃ vasena tīṇi suddhikacatukkāni, tīṇi jāgarantīcatukkāni, tīṇi suttacatukkāni,",
  "atk-vin01a0:1113_2": "tīṇi mattacatukkāni, tīṇi ummattacatukkāni, tīṇi pamattacatukkāni, tīṇi mataakkhāyitacatukkāni,",
  "atk-vin01a0:1113_3": "tīṇi yebhuyyena akkhāyitacatukkāni, tīṇi yebhuyyena khāyitacatukkānīti sattavīsati",
  "atk-vin01a0:1113_4": "catukkāni. Tathā amanussitthiyā; tathā tiracchānagatitthiyāti itthivāre ekāsīti catukkāni.",
  "atk-vin01a0:1113_5": "Yathā ca itthivāre evaṃ ubhatobyañjanakavāre. Paṇḍakapurisavāresu pana dvinnaṃ maggānaṃ",
  "atk-vin01a0:1113_6": "vasena catupaṇṇāsa catupaṇṇāsa honti. Evaṃ sabbānipi dvesatāni, sattati ca catukkāni",
  "atk-vin01a0:1113_7": "honti, tāni uttānatthāniyeva.",
  "atk-vin01a0:1114_0": "Sabbavāresu panettha “mataṃ yebhuyyena akkhāyitaṃ khāyita”nti etasmiṃ ṭhāne ayaṃ",
  "atk-vin01a0:1114_1": "vinicchayo – tambapaṇṇidīpe kira dve vinayadharā samānācariyakā therā ahesuṃ – upatissatthero",
  "atk-vin01a0:1114_2": "ca, phussadevatthero ca. Te mahābhaye uppanne vinayapiṭakaṃ pariharantā rakkhiṃsu.",
  "atk-vin01a0:1114_3": "Tesu upatissatthero byattataro. Tassāpi dve antevāsikā ahesuṃ – mahāpadumatthero",
  "atk-vin01a0:1114_4": "ca mahāsumatthero ca. Tesu mahāsumatthero nakkhattuṃ vinayapiṭakaṃ assosi, mahāpadumatthero",
  "atk-vin01a0:1114_5": "tena saddhiṃ navakkhattuṃ, visuñca ekakova navakkhattunti aṭṭhārasakkhattuṃ assosi;",
  "atk-vin01a0:1114_6": "ayameva tesu byattataro. Tesu mahāsumatthero navakkhattuṃ vinayapiṭakaṃ sutvā ācariyaṃ",
  "atk-vin01a0:1114_7": "muñcitvā aparagaṅgaṃ agamāsi. Tato mahāpadumatthero āha – “sūro vata, re, esa vinayadharo",
  "atk-vin01a0:1114_8": "yo dharamānakaṃyeva ācariyaṃ muñcitvā aññattha vasitabbaṃ maññati. Nanu ācariye dharamāne",
  "atk-vin01a0:1114_9": "vinayapiṭakañca aṭṭhakathā ca anekakkhattuṃ gahetvāpi na vissajjetabbaṃ, niccakālaṃ",
  "atk-vin01a0:1114_10": "sotabbaṃ, anusaṃvaccharaṃ sajjhāyitabba”nti.",
  "atk-vin01a0:1115_0": "Evaṃ vinayagarukānaṃ bhikkhūnaṃ kāle ekadivasaṃ upatissatthero mahāpadumattherappamukhānaṃ",
  "atk-vin01a0:1115_1": "pañcannaṃ antevāsikasatānaṃ paṭhamapārājikasikkhāpade imaṃ padesaṃ vaṇṇento nisinno",
  "atk-vin01a0:1115_2": "hoti. Taṃ antevāsikā pucchiṃsu – “bhante, yebhuyyena akkhāyite pārājikaṃ, yebhuyyena",
  "atk-vin01a0:1115_3": "khāyite thullaccayaṃ, upaḍḍhakkhāyite kena bhavitabba”nti? Thero āha – “āvuso, buddhā",
  "atk-vin01a0:1115_4": "nāma pārājikaṃ paññapentā na sāvasesaṃ katvā paññapenti, anavasesaṃyeva katvā sabbaṃ",
  "atk-vin01a0:1115_5": "pariyādiyitvā sotaṃ chinditvā pārājikavatthusmiṃ pārājikameva paññapenti. Idañhi",
  "atk-vin01a0:1115_6": "sikkhāpadaṃ lokavajjaṃ, na paṇṇattivajjaṃ. Tasmā yadi upaḍḍhakkhāyite pārājikaṃ bhaveyya,",
  "atk-vin01a0:1115_7": "paññapeyya sammāsambuddho. Pārājikacchāyā panettha na dissati, thullaccayameva dissatī”ti.",
  "atk-vin01a0:1116_0": "Apica matasarīre pārājikaṃ paññapento bhagavā yebhuyyena akkhāyite ṭhapesi “tato",
  "atk-vin01a0:1116_1": "paraṃ pārājikaṃ natthī”ti dassetuṃ. Thullaccayaṃ paññapento yebhuyyena khāyite ṭhapesi",
  "atk-vin01a0:1116_2": "“tato paraṃ thullaccayaṃ natthī”ti dassetuntipi veditabbaṃ. Khāyitākhāyitañca nāmetaṃ",
  "atk-vin01a0:1116_3": "matasarīrasmiṃyeva veditabbaṃ, na jīvamāne. Jīvamāne hi nakhapiṭṭhippamāṇepi chavimaṃse",
  "atk-vin01a0:1116_4": "vā nhārumhi vā sati pārājikameva hoti. Yadipi nimittaṃ sabbaso khāyitaṃ chavicammaṃ",
  "atk-vin01a0:1116_5": "natthi, nimittasaṇṭhānaṃ paññāyati, pavesanaṃ jāyati, pārājikameva. Nimittasaṇṭhānaṃ",
  "atk-vin01a0:1116_6": "pana anavasesetvā sabbasmiṃ nimitte chinditvā samantato tacchetvā uppāṭite vaṇasaṅkhepavasena",
  "atk-vin01a0:1116_7": "thullaccayaṃ. Nimittato patitāya maṃsapesiyā upakkamantassa dukkaṭaṃ. Matasarīre",
  "atk-vin01a0:1116_8": "pana yadipi sabbaṃ sarīraṃ khāyitaṃ hoti, yadipi akkhāyitaṃ, tayo pana maggā akkhāyitā,",
  "atk-vin01a0:1116_9": "tesu upakkamantassa pārājikaṃ. Yebhuyyena akkhāyite pārājikameva. Upaḍḍhakkhāyite",
  "atk-vin01a0:1116_10": "ca yebhuyyena khāyite ca thullaccayaṃ.",
  "atk-vin01a0:1117_0": "Manussānaṃ jīvamānakasarīre akkhināsakaṇṇacchiddavatthikosesu satthakādīhi katavaṇe",
  "atk-vin01a0:1117_1": "vā methunarāgena tilaphalamattampi aṅgajātaṃ pavesentassa thullaccayameva. Avasesasarīre",
  "atk-vin01a0:1117_2": "upakacchakādīsu dukkaṭaṃ. Mate allasarīre pārājikakkhette pārājikaṃ, thullaccayakkhette",
  "atk-vin01a0:1117_3": "thullaccayaṃ, dukkaṭakkhette dukkaṭaṃ. Yadā pana sarīraṃ uddhumātakaṃ hoti kuthitaṃ",
  "atk-vin01a0:1117_4": "nīlamakkhikasamākiṇṇaṃ kimikulasamākulaṃ navahi vaṇamukhehi paggaḷitapubbakuṇapabhāvena",
  "atk-vin01a0:1117_5": "upagantumpi asakkuṇeyyaṃ, tadā pārājikavatthuñca thullaccayavatthuñca vijahati; tādise",
  "atk-vin01a0:1117_6": "sarīre yattha katthaci upakkamato dukkaṭameva. Tiracchānagatānaṃ hatthi-assa-goṇa-gadrabha-oṭṭhamahiṃsādīnaṃ",
  "atk-vin01a0:1117_7": "nāsāya thullaccayaṃ. Vatthikose thullaccayameva. Sabbesampi tiracchānagatānaṃ akkhikaṇṇavaṇesu",
  "atk-vin01a0:1117_8": "dukkaṭaṃ, avasesasarīrepi dukkaṭameva. Matānaṃ allasarīre pārājikakkhette pārājikaṃ,",
  "atk-vin01a0:1117_9": "thullaccayakkhette thullaccayaṃ, dukkaṭakkhette dukkaṭaṃ.",
  "atk-vin01a0:1118_0": "Kuthitakuṇape pana pubbe vuttanayeneva sabbattha dukkaṭaṃ. Kāyasaṃsaggarāgena vā",
  "atk-vin01a0:1118_1": "methunarāgena vā jīvamānakapurisassa vatthikosaṃ appavesento nimittena nimittaṃ chupati,",
  "atk-vin01a0:1118_2": "dukkaṭaṃ. Methunarāgena itthiyā appavesento nimittena nimittaṃ chupati, thullaccayaṃ.",
  "atk-vin01a0:1118_3": "Mahāaṭṭhakathāyaṃ pana “itthinimittaṃ methunarāgena mukhena chupati thullaccaya”nti",
  "atk-vin01a0:1118_4": "vuttaṃ. Cammakkhandhake “chabbaggiyā bhikkhū aciravatiyā nadiyā gāvīnaṃ tarantīnaṃ",
  "atk-vin01a0:1118_5": "visāṇesupi gaṇhanti, kaṇṇesupi gaṇhanti, gīvāyapi gaṇhanti, cheppāyapi gaṇhanti,",
  "atk-vin01a0:1118_6": "piṭṭhimpi abhiruhanti, rattacittāpi aṅgajātaṃ chupantī”ti imissā aṭṭhuppattiyā avisesena",
  "atk-vin01a0:1118_7": "vuttaṃ – “na ca, bhikkhave, rattacittena aṅgajātaṃ chupitabbaṃ, yo chupeyya, āpatti",
  "atk-vin01a0:1118_8": "thullaccayassā”ti. Taṃ sabbampi saṃsanditvā yathā na virujjhati tathā gahetabbaṃ.",
  "atk-vin01a0:1118_9": "Kathañca na virujjhati? Yaṃ tāva mahāaṭṭhakathāyaṃ vuttaṃ “methunarāgena mukhena",
  "atk-vin01a0:1118_10": "chupatī”ti. Tatra kira nimittamukhaṃ mukhanti adhippetaṃ. “Methunarāgenā”ti ca vuttattāpi",
  "atk-vin01a0:1118_11": "ayameva tattha adhippāyoti veditabbo. Na hi itthinimitte pakatimukhena methunupakkamo",
  "atk-vin01a0:1118_12": "hoti. Khandhakepi ye piṭṭhiṃ abhiruhantā methunarāgena aṅgajātena aṅgajātaṃ chupiṃsu,",
  "atk-vin01a0:1118_13": "te sandhāya thullaccayaṃ vuttanti veditabbaṃ. Itarathā hi dukkaṭaṃ siyā. Keci panāhu",
  "atk-vin01a0:1118_14": "“khandhakepi mukheneva chupanaṃ sandhāya oḷārikattā kammassa thullaccayaṃ vuttaṃ.",
  "atk-vin01a0:1118_15": "Aṭṭhakathāyampi taṃ sandhāyabhāsitaṃ gahetvāva methunarāgena mukhena chupati thullaccayanti",
  "atk-vin01a0:1118_16": "vutta”nti. Tasmā suṭṭhu sallakkhetvā ubhosu vinicchayesu yo yuttataro so gahetabbo.",
  "atk-vin01a0:1118_17": "Vinayaññū pana purimaṃ pasaṃsanti. Kāyasaṃsaggarāgena pana pakatimukhena vā nimittamukhena",
  "atk-vin01a0:1118_18": "vā itthinimittaṃ chupantassa saṅghādiseso. Tiracchānagatitthiyā passāvamaggaṃ nimittamukhena",
  "atk-vin01a0:1118_19": "chupantassa vuttanayeneva thullaccayaṃ. Kāyasaṃsaggarāgena dukkaṭanti.",
  "atk-vin01a0:1119": "Ekūnasattatidvisatacatukkakathā niṭṭhitā.",
  "atk-vin01a0:1120": "Santhatacatukkabhedakathā",
  "atk-vin01a0:1121_0": "61-62. Evaṃ bhagavā paṭipannakassa bhikkhuno rakkhaṇatthaṃ sattatidvisatacatukkāni",
  "atk-vin01a0:1121_1": "nīharitvā “idāni ye anāgate pāpabhikkhū ‘santhataṃ imaṃ na kiñci upādinnakaṃ upādinnakena",
  "atk-vin01a0:1121_2": "phusati, ko ettha doso’ti sañcicca lesaṃ oḍḍessanti, tesaṃ sāsane patiṭṭhā eva na",
  "atk-vin01a0:1121_3": "bhavissatī”ti disvā tesu sattatidvisatacatukkesu ekamekaṃ catukkaṃ catūhi santhatādibhedehi",
  "atk-vin01a0:1121_4": "bhinditvā dassento bhikkhupaccatthikā manussitthiṃ bhikkhussa santike ānetvā vaccamaggena",
  "atk-vin01a0:1121_5": "passāvamaggena mukhena aṅgajātaṃ abhinisīdenti santhatāya asanthatassātiādimāha.",
  "atk-vin01a0:1122_0": "Tattha santhatāya asanthatassātiādīsu santhatāya itthiyā vaccamaggena passāvamaggena",
  "atk-vin01a0:1122_1": "mukhena asanthatassa bhikkhussa aṅgajātaṃ abhinisīdentīti iminā nayena yojanā veditabbā.",
  "atk-vin01a0:1122_2": "Tattha santhatā nāma yassā tīsu maggesu yo koci maggo paliveṭhetvā vā anto vā pavesetvā",
  "atk-vin01a0:1122_3": "yena kenaci vatthena vā paṇṇena vā vākapaṭṭena vā cammena vā tipusīsādīnaṃ paṭṭena",
  "atk-vin01a0:1122_4": "vā paṭicchanno. Santhato nāma yassa aṅgajātaṃ tesaṃyeva vatthādīnaṃ yena kenaci paṭicchannaṃ.",
  "atk-vin01a0:1122_5": "Tattha upādinnakena vā anupādinnakaṃ ghaṭṭiyatu, anupādinnakena vā upādinnakaṃ, anupādinnakena",
  "atk-vin01a0:1122_6": "vā anupādinnakaṃ, upādinnakena vā upādinnakaṃ, sace yattake paviṭṭhe pārājikaṃ hotīti",
  "atk-vin01a0:1122_7": "vuttaṃ, tattakaṃ pavisati, sabbattha sādiyantassa pārājikakkhette pārājikaṃ; thullaccayakkhette",
  "atk-vin01a0:1122_8": "thullaccayaṃ, dukkaṭakkhette dukkaṭameva hoti. Sace itthinimittaṃ khāṇuṃ katvā santhataṃ,",
  "atk-vin01a0:1122_9": "khāṇuṃ ghaṭṭentassa dukkaṭaṃ. Sace purisanimittaṃ khāṇuṃ katvā santhataṃ, khāṇuṃ",
  "atk-vin01a0:1122_10": "pavesentassa dukkaṭaṃ. Sace ubhayaṃ khāṇuṃ katvā santhataṃ, khāṇunā khāṇuṃ ghaṭṭentassa",
  "atk-vin01a0:1122_11": "dukkaṭaṃ. Sace itthinimitte veḷunaḷapabbādīnaṃ kiñci pakkhittaṃ, tassa heṭṭhābhāgaṃ",
  "atk-vin01a0:1122_12": "cepi phusanto tilaphalamattaṃ paveseti, pārājikaṃ. Uparibhāgaṃ cepi ubhosu passesu",
  "atk-vin01a0:1122_13": "ekapassaṃ cepi phusanto paveseti, pārājikaṃ. Cattāripi passāni aphusanto pavesetvā",
  "atk-vin01a0:1122_14": "tassa talaṃ cepi phusati, pārājikaṃ. Yadi pana passesu vā tale vā aphusanto ākāsagatameva",
  "atk-vin01a0:1122_15": "katvā pavesetvā nīharati, dukkaṭaṃ. Bahiddhā khāṇuke phusati dukkaṭameva. Yathā ca",
  "atk-vin01a0:1122_16": "itthinimitte vuttaṃ, evaṃ sabbattha lakkhaṇaṃ veditabbanti.",
  "atk-vin01a0:1123": "Santhatacatukkabhedakathā niṭṭhitā.",
  "atk-vin01a0:1124": "Bhikkhupaccatthikacatukkabhedavaṇṇanā",
  "atk-vin01a0:1125_0": "63-64. Evaṃ santhatacatukkabhedaṃ vatvā idāni yasmā na kevalaṃ manussitthiādike bhikkhussa",
  "atk-vin01a0:1125_1": "eva santike ānenti. Atha kho bhikkhumpi tāsaṃ santike ānenti, tasmā tappabhedaṃ dassento",
  "atk-vin01a0:1125_2": "“bhikkhupaccatthikā bhikkhuṃ manussitthiyā santike”ti ādinā nayena sabbāni tāni catukkāni",
  "atk-vin01a0:1125_3": "punapi nīharitvā dassesi. Tesu vinicchayo vuttanayeneva veditabboti.",
  "atk-vin01a0:1126": "Bhikkhupaccatthikavasena catukkabhedavaṇṇanā niṭṭhitā.",
  "atk-vin01a0:1127": "Rājapaccatthikādicatukkabhedakathā",
  "atk-vin01a0:1128_0": "65. Yasmā pana na bhikkhupaccatthikā eva evaṃ karonti, rājapaccatthikādayopi karonti.",
  "atk-vin01a0:1128_1": "Tasmā tampi pabhedaṃ dassento “rājapaccatthikā”tiādimāha. Tattha rājāno eva paccatthikā",
  "atk-vin01a0:1128_2": "rājapaccatthikā. Te ca sayaṃ ānentāpi aññehi āṇāpentāpi ānentiyevāti veditabbā. Corā",
  "atk-vin01a0:1128_3": "eva paccatthikā corapaccatthikā. Dhuttāti methunupasaṃhitakhiḍḍāpasutā nāgarikakerāṭiyapurisā,",
  "atk-vin01a0:1128_4": "itthidhuttasurādhuttādayo vā; dhuttā eva paccatthikā dhuttapaccatthikā. Gandhanti",
  "atk-vin01a0:1128_5": "hadayaṃ vuccati, taṃ uppāṭentīti uppalagandhā, uppalagandhā eva paccatthikā uppalagandhapaccatthikā.",
  "atk-vin01a0:1128_6": "Ete kira na kasivaṇijjādīhi jīvanti, panthaghātagāmaghātādīni katvā puttadāraṃ posenti.",
  "atk-vin01a0:1128_7": "Te kammasiddhiṃ patthayamānā devatānaṃ āyācetvā tāsaṃ balikammatthaṃ manussānaṃ hadayaṃ",
  "atk-vin01a0:1128_8": "uppāṭenti. Sabbakāle ca manussā dullabhā. Bhikkhū pana araññe viharantā sulabhā honti.",
  "atk-vin01a0:1128_9": "Te sīlavantaṃ bhikkhuṃ gahetvā “sīlavato vadho nāma bhāriyo hotī”ti maññamānā tassa",
  "atk-vin01a0:1128_10": "sīlavināsanatthaṃ manussitthiādike vā ānenti; taṃ vā tattha nenti. Ayamettha viseso.",
  "atk-vin01a0:1128_11": "Sesaṃ vuttanayeneva veditabbaṃ. Bhikkhupaccatthikavāre vuttanayeneva ca imesu catūsupi",
  "atk-vin01a0:1128_12": "vāresu catukkāni veditabbāni. Pāḷiyaṃ pana saṃkhittena vuttāni.",
  "atk-vin01a0:1129": "Sabbākārena catukkabhedakathā niṭṭhitā.",
  "atk-vin01a0:1130": "Āpattānāpattivāravaṇṇanā",
  "atk-vin01a0:1131_0": "66. Idāni yaṃ vuttaṃ “manussitthiyā tayo magge methunaṃ dhammaṃ paṭisevantassā”tiādi,",
  "atk-vin01a0:1131_1": "ettha asammohatthaṃ “maggena magga”ntiādimāha. Tattha maggena magganti itthiyā tīsu",
  "atk-vin01a0:1131_2": "maggesu aññatarena maggena attano aṅgajātaṃ paveseti atha vā sambhinnesu dvīsu maggesu",
  "atk-vin01a0:1131_3": "passāvamaggena vaccamaggaṃ vaccamaggena vā passāvamaggaṃ paveseti. Maggena amagganti",
  "atk-vin01a0:1131_4": "passāvādimaggena pavesetvā tassa sāmantā vaṇena nīharati. Amaggena magganti maggasāmantena",
  "atk-vin01a0:1131_5": "vaṇena pavesetvā maggena nīharati. Amaggena amagganti dvīsu sambhinnavaṇesu ekena",
  "atk-vin01a0:1131_6": "vaṇena pavesetvā dutiyena nīharati. Imassa suttassa anulomavasena sabbattha vaṇasaṅkhepe",
  "atk-vin01a0:1131_7": "thullaccayaṃ veditabbaṃ.",
  "atk-vin01a0:1132_0": "Idāni yaṃ parato vakkhati “anāpatti ajānantassa asādiyantassā”ti, tattha asammohatthaṃ",
  "atk-vin01a0:1132_1": "“bhikkhu suttabhikkhumhī”tiādimāha. Tatrāyaṃ adhippāyo – yo paṭibuddho sādiyati so",
  "atk-vin01a0:1132_2": "“suttamhi mayi eso vippaṭipajji, nāhaṃ jānāmī”ti na muccati. Ubho nāsetabbāti cettha",
  "atk-vin01a0:1132_3": "dvepi liṅganāsanena nāsetabbā. Tatra dūsakassa paṭiññākaraṇaṃ natthi, dūsito pucchitvā",
  "atk-vin01a0:1132_4": "paṭiññāya nāsetabbo. Sace na sādiyati, na nāsetabbo. Esa nayo sāmaṇeravārepi.",
  "atk-vin01a0:1133_0": "Evaṃ tattha tattha taṃ taṃ āpattiñca anāpattiñca dassetvā idāni anāpattimeva dassento",
  "atk-vin01a0:1133_1": "“anāpatti ajānantassā”tiādimāha. Tattha ajānanto nāma yo mahāniddaṃ okkanto parena",
  "atk-vin01a0:1133_2": "kataṃ upakkamampi na jānāti vesāliyaṃ mahāvane divāvihāragato bhikkhu viya. Evarūpassa",
  "atk-vin01a0:1133_3": "anāpatti. Vuttampi cetaṃ – “‘nāhaṃ bhagavā jānāmī’ti; ‘anāpatti, bhikkhu, ajānantassā”’ti.",
  "atk-vin01a0:1133_4": "Asādiyanto nāma yo jānitvāpi na sādiyati, tattheva sahasā vuṭṭhitabhikkhu viya. Vuttampi",
  "atk-vin01a0:1133_5": "cetaṃ – “‘nāhaṃ bhagavā sādiyi’nti. ‘Anāpatti, bhikkhu, asādiyantassā”ti.",
  "atk-vin01a0:1134_0": "Ummattako nāma pittummattako. Duvidhañhi pittaṃ – baddhapittaṃ, abaddhapittañcāti.",
  "atk-vin01a0:1134_1": "Tattha abaddhapittaṃ lohitaṃ viya sabbaṅgagataṃ, tamhi kupite sattānaṃ kaṇḍukacchusarīrakampādīni",
  "atk-vin01a0:1134_2": "honti. Tāni bhesajjakiriyāya vūpasamanti. Baddhapittaṃ pana pittakosake ṭhitaṃ. Tamhi",
  "atk-vin01a0:1134_3": "kupite sattā ummattakā honti vipallatthasaññā hirottappaṃ chaḍḍetvā asāruppācāraṃ",
  "atk-vin01a0:1134_4": "caranti. Lahukagarukāni sikkhāpadāni maddantāpi na jānanti. Bhesajjakiriyāyapi atekicchā",
  "atk-vin01a0:1134_5": "honti. Evarūpassa ummattakassa anāpatti.",
  "atk-vin01a0:1135_0": "Khittacitto nāma vissaṭṭhacitto yakkhummattako vuccati. Yakkhā kira bheravāni vā",
  "atk-vin01a0:1135_1": "ārammaṇāni dassetvā mukhena hatthaṃ pavesetvā hadayarūpaṃ vā maddantā satte vikkhittacitte",
  "atk-vin01a0:1135_2": "vipallatthasaññe karonti. Evarūpassa khittacittassa anāpatti. Tesaṃ pana ubhinnaṃ",
  "atk-vin01a0:1135_3": "ayaṃ viseso – pittummattako niccameva ummattako hoti, pakatisaññaṃ na labhati. Yakkhummattako",
  "atk-vin01a0:1135_4": "antarantarā pakatisaññaṃ paṭilabhatīti. Idha pana pittummattako vā hotu yakkhummattako",
  "atk-vin01a0:1135_5": "vā, yo sabbaso muṭṭhassati kiñci na jānāti, aggimpi suvaṇṇampi gūthampi candanampi",
  "atk-vin01a0:1135_6": "ekasadisaṃ maddantova vicarati, evarūpassa anāpatti. Antarantarā saññaṃ paṭilabhitvā",
  "atk-vin01a0:1135_7": "ñatvā karontassa pana āpattiyeva.",
  "atk-vin01a0:1136": "Vedanāṭṭo nāma yo adhimattāya dukkhavedanāya āturo kiñci na jānāti, evarūpassa anāpatti.",
  "atk-vin01a0:1137": "Ādikammiko nāma yo tasmiṃ tasmiṃ kamme ādibhūto. Idha pana sudinnatthero ādikammiko, tassa anāpatti. Avasesānaṃ makkaṭīsamaṇavajjiputtakādīnaṃ āpattiyevāti.",
  "atk-vin01a0:1138": "Padabhājanīyavaṇṇanā niṭṭhitā.",
  "atk-vin01a0:1139": "Pakiṇṇakakathā",
  "atk-vin01a0:1140": "Imasmiṃ pana sikkhāpade kosallatthaṃ idaṃ pakiṇṇakaṃveditabbaṃ –",
  "atk-vin01a0:1141": "“Samuṭṭhānañca kiriyā, atho saññā sacittakaṃ;",
  "atk-vin01a0:1142": "Lokavajjañca kammañca, kusalaṃ vedanāya cā”ti.",
  "atk-vin01a0:1143_0": "Tattha “samuṭṭhāna”nti sabbasaṅgāhakavasena cha sikkhāpadasamuṭṭhānāni. Tāni parivāre",
  "atk-vin01a0:1143_1": "āvi bhavissanti. Samāsato pana sikkhāpadaṃ nāma – atthi chasamuṭṭhānaṃ, atthi catusamuṭṭhānaṃ,",
  "atk-vin01a0:1143_2": "atthi tisamuṭṭhānaṃ, atthi kathinasamuṭṭhānaṃ, atthi eḷakalomasamuṭṭhānaṃ, atthi",
  "atk-vin01a0:1143_3": "dhuranikkhepādisamuṭṭhānanti.",
  "atk-vin01a0:1144_0": "Tatrāpi kiñci kiriyato samuṭṭhāti, kiñci akiriyato samuṭṭhāti, kiñci kiriyākiriyato",
  "atk-vin01a0:1144_1": "samuṭṭhāti, kiñci siyā kiriyato, siyā akiriyato samuṭṭhāti, kiñci siyā kiriyato siyā",
  "atk-vin01a0:1144_2": "kiriyākiriyato samuṭṭhāti.",
  "atk-vin01a0:1145": "Tatrāpi atthi saññāvimokkhaṃ, atthi nosaññāvimokkhaṃ. Tattha yaṃ cittaṅgaṃ labhatiyeva, taṃ saññāvimokkhaṃ; itaraṃ nosaññāvimokkhaṃ.",
  "atk-vin01a0:1146_0": "Puna atthi sacittakaṃ, atthi acittakaṃ. Yaṃ saheva cittena āpajjati, taṃ sacittakaṃ;",
  "atk-vin01a0:1146_1": "yaṃ vināpi cittena āpajjati, taṃ acittakaṃ. Taṃ sabbampi lokavajjaṃ paṇṇattivajjanti",
  "atk-vin01a0:1146_2": "duvidhaṃ. Tesaṃ lakkhaṇaṃ vuttameva.",
  "atk-vin01a0:1147_0": "Kammakusalavedanāvasenāpi cettha atthi sikkhāpadaṃ kāyakammaṃ, atthi vacīkammaṃ.",
  "atk-vin01a0:1147_1": "Tattha yaṃ kāyadvārikaṃ, taṃ kāyakammaṃ; yaṃ vacīdvārikaṃ, taṃ vacīkammanti veditabbaṃ.",
  "atk-vin01a0:1147_2": "Atthi pana sikkhāpadaṃ kusalaṃ, atthi akusalaṃ, atthi abyākataṃ. Dvattiṃseva hi āpattisamauṭṭhāpakacittāni",
  "atk-vin01a0:1147_3": "– aṭṭha kāmāvacarakusalāni, dvādasa akusalāni, dasa kāmāvacarakiriyacittāni, kusalato",
  "atk-vin01a0:1147_4": "ca kiriyato ca dve abhiññācittānīti. Tesu yaṃ kusalacittena āpajjati, taṃ kusalaṃ;",
  "atk-vin01a0:1147_5": "itarehi itaraṃ. Atthi ca sikkhāpadaṃ tivedanaṃ, atthi dvivedanaṃ, atthi ekavedanaṃ.",
  "atk-vin01a0:1147_6": "Tattha yaṃ āpajjanto tīsu vedanāsu aññataravedanāsamaṅgī hutvā āpajjati, taṃ tivedanaṃ;",
  "atk-vin01a0:1147_7": "yaṃ āpajjanto sukhasamaṅgī vā upekkhāsamaṅgī vā āpajjati, taṃ dvivedanaṃ; yaṃ āpajjanto",
  "atk-vin01a0:1147_8": "dukkhavedanāsamaṅgīyeva āpajjati, taṃ ekavedananti veditabbaṃ. Evaṃ –",
  "atk-vin01a0:1148": "“Samuṭṭhānañca kiriyā, atho saññā sacittakaṃ;",
  "atk-vin01a0:1149": "Lokavajjañca kammañca, kusalaṃ vedanāya cā”ti.",
  "atk-vin01a0:1150_0": "Imaṃ pakiṇṇakaṃ viditvā tesu samuṭṭhānādīsu idaṃ sikkhāpadaṃ samuṭṭhānato ekasamuṭṭhānaṃ.",
  "atk-vin01a0:1150_1": "Aṅgavasena dukasamuṭṭhānaṃ, kāyacittato samuṭṭhāti. Kiriyasamuṭṭhānañca karontoyeva",
  "atk-vin01a0:1150_2": "hi etaṃ āpajjati. Methunapaṭisaṃyuttāya kāmasaññāya abhāvena muccanato saññāvimokkhaṃ.",
  "atk-vin01a0:1150_3": "“Anāpatti ajānantassa asādiyantassā”ti hi vuttaṃ. Methunacitteneva naṃ āpajjati,",
  "atk-vin01a0:1150_4": "na vinā cittenāti sacittakaṃ. Rāgavaseneva āpajjitabbato lokavajjaṃ. Kāyadvāreneva",
  "atk-vin01a0:1150_5": "samuṭṭhānato kāyakammaṃ. Cittaṃ panettha aṅgamattaṃ hoti, na tassa vasena kammabhāvo",
  "atk-vin01a0:1150_6": "labbhati. Lobhacittena āpajjitabbato akusalacittaṃ. Sukhasamaṅgī vā upekkhāsamaṅgī",
  "atk-vin01a0:1150_7": "vā taṃ āpajjatīti dvivedananti veditabbaṃ. Sabbañcetaṃ āpattiyaṃ yujjati. Sikkhāpadasīsena",
  "atk-vin01a0:1150_8": "pana sabbaaṭṭhakathāsudesanā ārūḷhā, tasmā evaṃ vuttaṃ.",
  "atk-vin01a0:1151": "Pakiṇṇakakathā niṭṭhitā.",
  "atk-vin01a0:1152": "Vinītavatthuvaṇṇanā",
  "atk-vin01a0:1153_0": "Makkaṭī vajjiputtā ca…pe… vuḍḍhapabbajito migoti idaṃ kiṃ? Imā vinītavatthūnaṃ bhagavatā",
  "atk-vin01a0:1153_1": "sayaṃ vinicchitānaṃ tesaṃ tesaṃ vatthūnaṃ uddānagāthā nāma. Tāni vatthūni “sukhaṃ",
  "atk-vin01a0:1153_2": "vinayadharā uggaṇhissantī”ti dhammasaṅgāhakattherehi ṭhapitāni. Vatthugāthā pana",
  "atk-vin01a0:1153_3": "dharamāneyeva bhagavati upālittherena ṭhapitā “iminā lakkhaṇena āyatiṃ vinayadharā",
  "atk-vin01a0:1153_4": "vinayaṃ vinicchinissantī”ti. Tasmā ettha vuttalakkhaṇaṃ sādhukaṃ sallakkhetvā paṭhamasikkhāpadaṃ",
  "atk-vin01a0:1153_5": "vinicchinitabbaṃ. Dutiyādīnañca vinītavatthūsu vuttalakkhaṇena dutiyādīni. Vinītavatthūni",
  "atk-vin01a0:1153_6": "hi sippikānaṃ paṭicchannakarūpāni viya vinayadharānaṃ paṭicchannakavatthūni hontīti.",
  "atk-vin01a0:1154_0": "67. Tattha purimāni dve vatthūni anupaññattiyaṃyeva vuttatthāni. Tatiye vatthumhi",
  "atk-vin01a0:1154_1": "gihiliṅgenāti gihivesena odātavattho hutvā. Catutthe natthi kiñci vattabbaṃ. Tato",
  "atk-vin01a0:1154_2": "paresu sattasu vatthūsu kusacīranti kuse ganthetvā katacīraṃ. Vākacīraṃ nāma tāpasānaṃ",
  "atk-vin01a0:1154_3": "vakkalaṃ. Phalakacīraṃ nāma phalakasaṇṭhānāni phalakāni sibbitvā katacīraṃ. Kesakambaloti",
  "atk-vin01a0:1154_4": "kesehi tante vāyitvā katakambalo. Vālakambaloti camaravālehi vāyitvā katakambalo.",
  "atk-vin01a0:1154_5": "Ulūkapakkhikanti ulūkasakuṇassa pakkhehi katanivāsanaṃ. Ajinakkhipanti salomaṃ sakhuraṃ",
  "atk-vin01a0:1154_6": "ajinamigacammaṃ. Dvādasame vatthumhi sārattoti kāyasaṃsaggarāgena sāratto; taṃ rāgaṃ",
  "atk-vin01a0:1154_7": "ñatvā bhagavā “āpatti saṅghādisesassā”ti āha.",
  "atk-vin01a0:1155_0": "68. Terasame vatthumhi uppalavaṇṇāti sā therī sāvatthiyaṃ seṭṭhidhītā satasahassakappe",
  "atk-vin01a0:1155_1": "abhinīhārasampannā. Tassā pakatiyāpi atidassanīyā nīluppalavaṇṇā kāyacchavi, abbhantare",
  "atk-vin01a0:1155_2": "pana kilesasantāpassa abhāvena ativiya virocati. Sā tāyeva vaṇṇapokkharatāya “uppalavaṇṇā”ti",
  "atk-vin01a0:1155_3": "nāmaṃ labhi. Paṭibaddhacittoti gihikālato paṭṭhāya rattacitto; so kira tassā ñātidārako",
  "atk-vin01a0:1155_4": "hoti. Atha khoti anantaratthe nipāto; mañcake nisinnānantaramevāti vuttaṃ hoti. Divā",
  "atk-vin01a0:1155_5": "bāhirato āgantvā dvāraṃ pidhāya nisinnānañhi paṭhamaṃ andhakāraṃ hoti. So yāvassā",
  "atk-vin01a0:1155_6": "taṃ andhakāraṃ na nassati, tāvadeva evamakāsīti attho. Dūsesīti padhaṃsesi. Therī",
  "atk-vin01a0:1155_7": "pana anavajjā attano samaṇasaññaṃ paccupaṭṭhapetvā asādiyantī nisīdi asaddhammādhippāyena",
  "atk-vin01a0:1155_8": "parāmaṭṭhā aggikkhandha-silāthambha-khadirasārakhāṇukā viya. Sopi attano manorathaṃ",
  "atk-vin01a0:1155_9": "pūretvā gato. Tassā theriyā dassanapathaṃ vijahantasseva ayaṃ mahāpathavī sinerupabbataṃ",
  "atk-vin01a0:1155_10": "dhāretuṃ samatthāpi taṃ pāpapurisaṃ byāmamattakaḷevaraṃ dhāretuṃ asakkontī viya bhijjitvā",
  "atk-vin01a0:1155_11": "vivaramadāsi. So taṅkhaṇaññeva avīcijālānaṃ indhanabhāvaṃ agamāsi. Bhagavā taṃ sutvā",
  "atk-vin01a0:1155_12": "“anāpatti, bhikkhave, asādiyantiyā”ti vatvā theriṃ sandhāya dhammapade imaṃ gāthaṃ abhāsi –",
  "atk-vin01a0:1156": "“Vāri pokkharapatteva, āraggeriva sāsapo;",
  "atk-vin01a0:1157": "Yo na limpati kāmesu, tamahaṃ brūmi brāhmaṇa”nti. ;",
  "atk-vin01a0:1158_0": "69. Cuddasame vatthumhi itthiliṅgaṃ pātubhūtanti rattibhāge niddaṃ okkantassa purisasaṇṭhānaṃ",
  "atk-vin01a0:1158_1": "massudāṭhikādi sabbaṃ antarahitaṃ itthisaṇṭhānaṃ uppannaṃ. Tameva upajjhaṃ tameva",
  "atk-vin01a0:1158_2": "upasampadanti pubbe gahitaupajjhāyameva pubbe kataupasampadameva anujānāmi. Puna",
  "atk-vin01a0:1158_3": "upajjhā na gahetabbā; upasampadā na kātabbāti attho. Tāniyeva vassānīti bhikkhuupasampadato",
  "atk-vin01a0:1158_4": "pabhuti yāva vassagaṇanā, taṃyeva vassagaṇanaṃ anujānāmi. Na ito paṭṭhāya vassagaṇanā",
  "atk-vin01a0:1158_5": "kātabbāti attho. Bhikkhunīhi saṅgamitunti bhikkhunīhi saddhiṃ saṅgamituṃ saṅgantuṃ",
  "atk-vin01a0:1158_6": "samaṅgī bhavituṃ anujānāmīti attho. Idaṃ vuttaṃ hoti – appatirūpaṃ dānissā bhikkhūnaṃ",
  "atk-vin01a0:1158_7": "majjhe vasituṃ, bhikkhunupassayaṃ gantvā bhikkhunīhi saddhiṃ vasatūti. Yā āpattiyo",
  "atk-vin01a0:1158_8": "bhikkhūnaṃ bhikkhunīhi sādhāraṇāti yā desanāgāminiyo vā vuṭṭhānagāminiyo vā āpattiyo",
  "atk-vin01a0:1158_9": "bhikkhūnaṃ bhikkhunīhi saddhiṃ sādhāraṇā. Tā āpattiyo bhikkhunīnaṃ santike vuṭṭhātunti",
  "atk-vin01a0:1158_10": "tā sabbāpi bhikkhunīhi kātabbaṃ vinayakammaṃ katvā bhikkhunīnaṃ santike vuṭṭhātuṃ",
  "atk-vin01a0:1158_11": "anujānāmīti attho. Tāhi āpattīhi anāpattīti yā pana bhikkhūnaṃ bhikkhunīhi asādhāraṇā",
  "atk-vin01a0:1158_12": "sukkavissaṭṭhi-ādikā āpattiyo, tāhi anāpatti. Liṅgaparivattanena tā āpattiyo vuṭṭhitāva",
  "atk-vin01a0:1158_13": "honti. Puna pakatiliṅge uppannepi tāhi āpattīhi tassa anāpattiyevāti ayaṃ tāvettha pāḷivinicchayo.",
  "atk-vin01a0:1159_0": "Ayaṃ pana pāḷimutto okkantikavinicchayo – imesu tāva dvīsu liṅgesu purisaliṅgaṃ uttamaṃ,",
  "atk-vin01a0:1159_1": "itthiliṅgaṃ hīnaṃ; tasmā purisaliṅgaṃ balavaakusalena antaradhāyati. Itthiliṅgaṃ",
  "atk-vin01a0:1159_2": "dubbalakusalena patiṭṭhāti. Itthiliṅgaṃ pana antaradhāyantaṃ dubbalaakusalena antaradhāyati.",
  "atk-vin01a0:1159_3": "Purisaliṅgaṃ balavakusalena patiṭṭhāti. Evaṃ ubhayampi akusalena antaradhāyati, kusalena paṭilabbhati.",
  "atk-vin01a0:1160_0": "Tattha sace dvinnaṃ bhikkhūnaṃ ekato sajjhāyaṃ vā dhammasākacchaṃ vā katvā ekāgāre",
  "atk-vin01a0:1160_1": "nipajjitvā niddaṃ okkantānaṃ ekassa itthiliṅgaṃ pātubhavati, ubhinnampi sahaseyyāpatti",
  "atk-vin01a0:1160_2": "hoti. So ce paṭibujjhitvā attano taṃ vippakāraṃ disvā dukkhī dummano rattibhāgeyeva",
  "atk-vin01a0:1160_3": "itarassa āroceyya, tena samassāsetabbo – “hotu, mā cintayittha. Vaṭṭasseveso doso.",
  "atk-vin01a0:1160_4": "Sammāsambuddhena dvāraṃ dinnaṃ, bhikkhu vā hotu bhikkhunī vā, anāvaṭo dhammo avārito",
  "atk-vin01a0:1160_5": "saggamaggo”ti. Samassāsetvā ca evaṃ vattabbaṃ – “tumhehi bhikkhunupassayaṃ gantuṃ",
  "atk-vin01a0:1160_6": "vaṭṭati. Atthi vo kāci sandiṭṭhā bhikkhuniyo”ti. Sacassā honti tādisā bhikkhuniyo",
  "atk-vin01a0:1160_7": "atthīti, no ce honti natthīti vatvā so bhikkhu vattabbo – “mama saṅgahaṃ karotha;",
  "atk-vin01a0:1160_8": "idāni maṃ paṭhamaṃ bhikkhunupassayaṃ nethā”ti. Tena bhikkhunā taṃ gahetvā tassā vā",
  "atk-vin01a0:1160_9": "sandiṭṭhānaṃ attano vā sandiṭṭhānaṃ bhikkhunīnaṃ santikaṃ gantabbaṃ. Gacchantena",
  "atk-vin01a0:1160_10": "ca na ekakena gantabbaṃ. Catūhi pañcahi bhikkhūhi saddhiṃ jotikañca kattaradaṇḍañca",
  "atk-vin01a0:1160_11": "gahetvā saṃvidahanaṃ parimocetvā “mayaṃ asukaṃ nāma ṭhānaṃ gacchāmā”ti gantabbaṃ.",
  "atk-vin01a0:1160_12": "Sace bahigāme dūre vihāro hoti, antarāmagge gāmantara-nadīpāra-rattivippavāsa-gaṇaohīyanāpattīhi",
  "atk-vin01a0:1160_13": "anāpatti. Bhikkhunupassayaṃ gantvā tā bhikkhuniyo vattabbā – “asukaṃ nāma bhikkhuṃ",
  "atk-vin01a0:1160_14": "jānāthā”ti? “Āma, ayyā”ti. “Tassa itthiliṅgaṃ pātubhūtaṃ, saṅgahaṃ dānissa karothā”ti.",
  "atk-vin01a0:1160_15": "Tā ce “sādhu, ayyā, idāni mayampi sajjhāyissāma, dhammaṃ sossāma, gacchatha tumhe”ti",
  "atk-vin01a0:1160_16": "vatvā saṅgahaṃ karonti, ārādhikā ca honti saṅgāhikā lajjiniyo, tā kopetvā aññattha",
  "atk-vin01a0:1160_17": "na gantabbaṃ. Gacchati ce, gāmantara-nadīpāra-rattivippavāsa-gaṇaohīyanāpattīhi na",
  "atk-vin01a0:1160_18": "muccati. Sace pana lajjiniyo honti, na saṅgāhikāyo; aññattha gantuṃ labbhati. Sacepi",
  "atk-vin01a0:1160_19": "alajjiniyo honti, saṅgahaṃ pana karonti; tāpi pariccajitvā aññattha gantuṃ labbhati.",
  "atk-vin01a0:1160_20": "Sace lajjiniyo ca saṅgāhikā ca, ñātikā na honti, āsannagāme pana aññā ñātikāyo honti",
  "atk-vin01a0:1160_21": "paṭijagganikā, tāsampi santikaṃ gantuṃ vaṭṭatīti vadanti. Gantvā sace bhikkhubhāvepi",
  "atk-vin01a0:1160_22": "nissayapaṭipanno, patirūpāya bhikkhuniyā santike nissayo gahetabbo. Mātikā vā vinayo",
  "atk-vin01a0:1160_23": "vā uggahito suggahito, puna uggaṇhanakāraṇaṃ natthi. Sace bhikkhubhāve parisāvacaro,",
  "atk-vin01a0:1160_24": "tassa santikeyeva upasampannā sūpasampannā. Aññassa santike nissayo gahetabbo. Pubbe",
  "atk-vin01a0:1160_25": "taṃ nissāya vasantehipi aññassa santikeyeva nissayo gahetabbo. Paripuṇṇavassasāmaṇerenāpi",
  "atk-vin01a0:1160_26": "aññassa santikeyeva upajjhā gahetabbā.",
  "atk-vin01a0:1161_0": "Yaṃ panassa bhikkhubhāve adhiṭṭhitaṃ ticīvarañca patto ca, taṃ adhiṭṭhānaṃ vijahati,",
  "atk-vin01a0:1161_1": "puna adhiṭṭhātabbaṃ. Saṅkaccikā ca udakasāṭikā ca gahetabbā. Yaṃ atirekacīvaraṃ vā",
  "atk-vin01a0:1161_2": "atirekapatto vā vinayakammaṃ katvā ṭhapito hoti, taṃ sabbampi vinayakammaṃ vijahati,",
  "atk-vin01a0:1161_3": "puna kātabbaṃ. Paṭiggahitatelamadhuphāṇitādīnipi paṭiggahaṇaṃ vijahanti. Sace paṭiggahaṇato",
  "atk-vin01a0:1161_4": "sattame divase liṅgaṃ parivattati, puna paṭiggahetvā sattāhaṃ vaṭṭati. Yaṃ pana bhikkhukāle",
  "atk-vin01a0:1161_5": "aññassa bhikkhuno santakaṃ paṭiggahitaṃ, taṃ paṭiggahaṇaṃ na vijahati. Yaṃ ubhinnaṃ",
  "atk-vin01a0:1161_6": "sādhāraṇaṃ avibhajitvā ṭhapitaṃ, taṃ pakatatto rakkhati. Yaṃ pana vibhattaṃ etasseva",
  "atk-vin01a0:1161_7": "santakaṃ, taṃ paṭiggahaṇaṃ vijahati. Vuttampi cetaṃ parivāre –",
  "atk-vin01a0:1162": "“Telaṃ madhuṃ phāṇitañcāpi sappiṃ;",
  "atk-vin01a0:1163": "Sāmaṃ gahetvāna nikkhipeyya;",
  "atk-vin01a0:1164": "Avītivatte sattāhe;",
  "atk-vin01a0:1165": "Sati paccaye paribhuñjantassa āpatti;",
  "atk-vin01a0:1166": "Pañhā mesā kusalehi cintitā”ti. ;",
  "atk-vin01a0:1167_0": "Idañhi liṅgaparivattanaṃ sandhāya vuttaṃ. Paṭiggahaṇaṃ nāma liṅgaparivattanena, kālaṃkiriyāya,",
  "atk-vin01a0:1167_1": "sikkhāpaccakkhānena, hīnāyāvattanena, anupasampannassa dānena, anapekkhavissajjanena,",
  "atk-vin01a0:1167_2": "acchinditvā gahaṇena ca vijahati. Tasmā sacepi harītakakhaṇḍampi paṭiggahetvā ṭhapitamatthi,",
  "atk-vin01a0:1167_3": "sabbamassa paṭiggahaṇaṃ vijahati. Bhikkhuvihāre pana yaṃkiñcissā santakaṃ paṭiggahetvā",
  "atk-vin01a0:1167_4": "vā appaṭiggahetvā vā ṭhapitaṃ, sabbassa sāva issarā, āharāpetvā gahetabbaṃ. Yaṃ panettha",
  "atk-vin01a0:1167_5": "thāvaraṃ tassā santakaṃ senāsanaṃ vā uparopakā vā, te yassicchati tassa dātabbā.",
  "atk-vin01a0:1167_6": "Terasasu sammutīsu yā bhikkhukāle laddhā sammuti, sabbā sā paṭippassambhati. Purimikāya",
  "atk-vin01a0:1167_7": "senāsanaggāho paṭippassambhati. Sace pacchimikāya senāsane gahite liṅgaṃ parivattati,",
  "atk-vin01a0:1167_8": "bhikkhunisaṅgho cassā uppannaṃ lābhaṃ dātukāmo hoti, apaloketvā dātabbo. Sace bhikkhunīhi",
  "atk-vin01a0:1167_9": "sādhāraṇāya paṭicchannāya āpattiyā parivasantassa liṅgaṃ parivattati, pakkhamānattameva",
  "atk-vin01a0:1167_10": "dātabbaṃ. Sace mānattaṃ carantassa parivattati, puna pakkhamānattameva dātabbaṃ.",
  "atk-vin01a0:1167_11": "Sace ciṇṇamānattassa parivattati, bhikkhunīhi abbhānakammaṃ kātabbaṃ. Sace akusalavipāke",
  "atk-vin01a0:1167_12": "parikkhīṇe pakkhamānattakāle punadeva liṅgaṃ parivattati, chārattaṃ mānattameva dātabbaṃ.",
  "atk-vin01a0:1167_13": "Sace ciṇṇe pakkhamānatte parivattati, bhikkhūhi abbhānakammaṃ kātabbanti.",
  "atk-vin01a0:1168_0": "Anantare bhikkhuniyā liṅgaparivattanavatthumhi idha vuttanayeneva sabbo vinicchayo",
  "atk-vin01a0:1168_1": "veditabbo. Ayaṃ pana viseso – sacepi bhikkhunikāle āpannā sañcarittāpatti paṭicchannā",
  "atk-vin01a0:1168_2": "hoti, parivāsadānaṃ natthi, chārattaṃ mānattameva dātabbaṃ. Sace pakkhamānattaṃ carantiyā",
  "atk-vin01a0:1168_3": "liṅgaṃ parivattati, na tenattho, chārattaṃ mānattameva dātabbaṃ. Sace ciṇṇamānattāya",
  "atk-vin01a0:1168_4": "parivattati, puna mānattaṃ adatvā bhikkhūhi abbhetabbo. Atha bhikkhūhi mānatte adinne",
  "atk-vin01a0:1168_5": "puna liṅgaṃ parivattati, bhikkhunīhi pakkhamānattameva dātabbaṃ. Atha chārattaṃ mānattaṃ",
  "atk-vin01a0:1168_6": "carantassa puna parivattati, pakkhamānattameva dātabbaṃ. Ciṇṇamānattassa pana liṅgaparivatte",
  "atk-vin01a0:1168_7": "jāte bhikkhunīhi abbhānakammaṃ kātabbaṃ. Puna parivatte ca liṅge bhikkhunibhāve ṭhitāyapi",
  "atk-vin01a0:1168_8": "yā āpattiyo pubbe paṭippassaddhā, tā suppaṭippassaddhā evāti.",
  "atk-vin01a0:1169": "70. Ito parāni “mātuyā methunaṃ dhamma”ntiādīni cattāri vatthūni uttānatthāniyeva.",
  "atk-vin01a0:1170": "71. Mudupiṭṭhikavatthumhi so kira bhikkhu naṭapubbako. Tassa sippakosallatthaṃ parikammakatā piṭṭhi mudukā ahosi. Tasmā evaṃ kātuṃ asakkhi.",
  "atk-vin01a0:1171": "Lambīvatthumhi tassa bhikkhussa aṅgajātaṃ dīghaṃ hoti lambati, tasmā lambīti vutto.",
  "atk-vin01a0:1172": "Ito parāni dve vaṇavatthūni uttānāneva. Lepacittavatthumhi lepacittaṃ nāma cittakammarūpaṃ.",
  "atk-vin01a0:1173_0": "Dārudhītalikavatthumhi dārudhītalikā nāma kaṭṭharūpaṃ. Yathā ca imesu dvīsu evaṃ",
  "atk-vin01a0:1173_1": "aññesupi dantarūpa-potthakarūpa-loharūpādīsu anupādinnakesu itthirūpesu nimitte methunarāgena",
  "atk-vin01a0:1173_2": "upakkamantassa asuci muccatu vā mā vā, dukkaṭameva. Kāyasaṃsaggarāgena upakkamantassāpi",
  "atk-vin01a0:1173_3": "tatheva dukkaṭaṃ. Mocanarāgena pana upakkamantassa mutte saṅghādiseso, amutte thullaccayanti.",
  "atk-vin01a0:1174_0": "72. Sundaravatthumhi ayaṃ sundaro nāma rājagahe kuladārako saddhāya pabbajito; attabhāvassa",
  "atk-vin01a0:1174_1": "abhirūpatāya “sundaro”ti nāmaṃ labhi. Taṃ rathikāya gacchantaṃ disvā samuppannachandarāgā",
  "atk-vin01a0:1174_2": "sā itthī imaṃ vippakāraṃ akāsi. Thero pana anāgāmī. Tasmā so na sādiyi. Aññesaṃ pana avisayo eso.",
  "atk-vin01a0:1175": "Ito paresu catūsu vatthūsu te bhikkhū jaḷā dummedhā mātugāmassa vacanaṃ gahetvā tathā katvā pacchā kukkuccāyiṃsu.",
  "atk-vin01a0:1176_0": "73. Akkhāyitādīni tīṇi vatthūni uttānatthāneva. Dvīsu chinnasīsavatthūsu ayaṃ vinicchayo",
  "atk-vin01a0:1176_1": "– vaṭṭakate mukhe vivaṭe aṅgajātaṃ pavesento sace heṭṭhā vā upari vā ubhayapassehi",
  "atk-vin01a0:1176_2": "vā chupantaṃ paveseti, pārājikaṃ. Catūhipi passehi achupantaṃ pavesetvā abbhantare",
  "atk-vin01a0:1176_3": "tālukaṃ chupati, pārājikameva. Cattāri passāni tālukañca achupanto ākāsagatameva",
  "atk-vin01a0:1176_4": "katvā paveseti ca nīharati ca, dukkaṭaṃ. Yadi pana dantā suphusitā, antomukhe okāso",
  "atk-vin01a0:1176_5": "natthi, dantā ca bahi oṭṭhamaṃsena paṭicchannā, tattha vātena asamphuṭṭhaṃ allokāsaṃ",
  "atk-vin01a0:1176_6": "tilaphalamattampi pavesentassa pārājikameva. Uppāṭite pana oṭṭhamaṃse dantesuyeva",
  "atk-vin01a0:1176_7": "upakkamantassa thullaccayaṃ. Yopi danto bahi nikkhamitvā tiṭṭhati, na sakkā oṭṭhehi",
  "atk-vin01a0:1176_8": "pidahituṃ. Tattha upakkamantepi bahi nikkhantajivhāya upakkamantepi thullaccayameva.",
  "atk-vin01a0:1176_9": "Jīvamānakasarīrepi bahi nikkhantajivhāya thullaccayameva. Yadi pana bahijivhāya paliveṭhetvā",
  "atk-vin01a0:1176_10": "antomukhaṃ paveseti, pārājikameva. Uparigīvāya chinnasīsassapi adhobhāgena aṅgajātaṃ",
  "atk-vin01a0:1176_11": "pavesetvā tālukaṃ chupantassa pārājikameva.",
  "atk-vin01a0:1177_0": "Aṭṭhikavatthumhi susānaṃ gacchantassāpi dukkaṭaṃ. Aṭṭhikāni saṅkaḍḍhantassāpi, nimitte",
  "atk-vin01a0:1177_1": "methunarāgena upakkamantassāpi, kāyasaṃsaggarāgena upakkamantassāpi, muccatu vā mā",
  "atk-vin01a0:1177_2": "vā, dukkaṭameva. Mocanarāgena pana upakkamantassa muccante saṅghādiseso, amuccante thullaccayameva.",
  "atk-vin01a0:1178": "Nāgīvatthumhi nāgamāṇavikā vā hotu kinnarīādīnaṃ vā aññatarā, sabbattha pārājikaṃ.",
  "atk-vin01a0:1179": "Yakkhīvatthumhi sabbāpi devatā yakkhīyeva.",
  "atk-vin01a0:1180_0": "Petīvatthumhi nijjhāmataṇhikādipetiyo allīyitumpi na sakkā. Vimānapetiyo pana atthi;",
  "atk-vin01a0:1180_1": "yāsaṃ kāḷapakkhe akusalaṃ vipaccati, juṇhapakkhe devatā viya sampattiṃ anubhonti.",
  "atk-vin01a0:1180_2": "Evarūpāya petiyā vā yakkhiyā vā sace dassana-gahaṇa-āmasana-phusana-ghaṭṭanāni paññāyanti,",
  "atk-vin01a0:1180_3": "pārājikaṃ. Athāpi dassanaṃ natthi, itarāni paññāyanti, pārājikameva. Atha dassanagahaṇāni",
  "atk-vin01a0:1180_4": "na paññāyanti, āmasanaphusanaghaṭṭanehi paññāyamānehi taṃ puggalaṃ visaññaṃ katvā",
  "atk-vin01a0:1180_5": "attano manorathaṃ pūretvā gacchati, ayaṃ avisayo nāma. Tasmā ettha avisayattā anāpatti.",
  "atk-vin01a0:1180_6": "Paṇḍakavatthu pākaṭameva.",
  "atk-vin01a0:1181": "Upahatindriyavatthumhi upahatindriyoti upahatakāyappasādo khāṇukaṇṭakamiva sukhaṃ vā dukkhaṃ vā na vedayati. Avedayantassāpi sevanacittavasena āpatti.",
  "atk-vin01a0:1182_0": "Chupitamattavatthusmiṃ yo “methunaṃ dhammaṃ paṭisevissāmī”ti mātugāmaṃ gaṇhitvā methune",
  "atk-vin01a0:1182_1": "virajjitvā vippaṭisārī hoti, dukkaṭamevassa hoti. Methunadhammassa hi pubbapayogā",
  "atk-vin01a0:1182_2": "hatthaggāhādayo yāva sīsaṃ na pāpuṇāti, tāva dukkaṭe tiṭṭhanti. Sīse patte pārājikaṃ",
  "atk-vin01a0:1182_3": "hoti. Paṭhamapārājikassa hi dukkaṭameva sāmantaṃ. Itaresaṃ tiṇṇaṃ thullaccayaṃ. Ayaṃ",
  "atk-vin01a0:1182_4": "pana bhikkhu methunadhamme virajjitvā kāyasaṃsaggaṃ sādiyīti veditabbo. Tenāha bhagavā",
  "atk-vin01a0:1182_5": "– “āpatti saṅghādisesassā”ti.",
  "atk-vin01a0:1183_0": "74. Bhaddiyavatthusmiṃ bhaddiyaṃ nāma taṃ nagaraṃ. Jātiyāvanaṃ nāma jātipupphagumbānaṃ",
  "atk-vin01a0:1183_1": "ussannatāya evaṃ laddhanāmaṃ; taṃ tassa nagarassa upacāre vanaṃ hoti. So tattha nipanno",
  "atk-vin01a0:1183_2": "tena vātupatthambhena mahāniddaṃ okkami. Ekarasaṃ bhavaṅgameva vattati. Kilinnaṃ",
  "atk-vin01a0:1183_3": "passitvāti asucikiliṭṭhaṃ passitvā.",
  "atk-vin01a0:1184": "75. Ito parāni sādiyanapaṭisaṃyuttāni cattāri vatthūni, ajānanavatthu cāti pañca uttānatthāneva.",
  "atk-vin01a0:1185_0": "76. Dvīsu asādiyanavatthūsu sahasā vuṭṭhāsīti āsīvisena daṭṭho viya agginā daḍḍho",
  "atk-vin01a0:1185_1": "viya ca turitaṃ vuṭṭhāsi. Akkamitvā pavattesīti appamatto bhikkhu āraddhavipassako",
  "atk-vin01a0:1185_2": "upaṭṭhitassati khippaṃ vuṭṭhahantova akkamitvā bhūmiyaṃ vaṭṭento parivaṭṭento viheṭhento",
  "atk-vin01a0:1185_3": "pātesi. Puthujjanakalyāṇakena hi evarūpesu ṭhānesu cittaṃ rakkhitabbaṃ. Ayañca tesaṃ",
  "atk-vin01a0:1185_4": "aññataro saṅgāmasīsayodho bhikkhu.",
  "atk-vin01a0:1186_0": "77. Dvāraṃ vivaritvā nipannavatthumhi divā paṭisallīyantenāti divā nipajjantena.",
  "atk-vin01a0:1186_1": "Dvāraṃ saṃvaritvā paṭisallīyitunti dvāraṃ pidahitvā nipajjituṃ. Ettha ca kiñcāpi",
  "atk-vin01a0:1186_2": "pāḷiyaṃ “ayaṃ nāma āpattī”ti na vuttā. Vivaritvā nipannadosena pana uppanne vatthusmiṃ",
  "atk-vin01a0:1186_3": "“anujānāmi, bhikkhave, divā paṭisallīyantena dvāraṃ saṃvaritvā paṭisallīyitu”nti",
  "atk-vin01a0:1186_4": "vuttattā asaṃvaritvā paṭisallīyantassa dukkaṭaṃ vuttaṃ. Bhagavato hi adhippāyaṃ ñatvā",
  "atk-vin01a0:1186_5": "upālittherādīhi aṭṭhakathā ṭhapitā. “Atthāpatti divā āpajjati no ratti”nti imināpi cetaṃ siddhaṃ.",
  "atk-vin01a0:1187_0": "Kīdisaṃ pana dvāraṃ saṃvaritabbaṃ, kīdisaṃ na saṃvaritabbaṃ? Rukkhapadaraveḷupadarakilañjapaṇṇādīnaṃ",
  "atk-vin01a0:1187_1": "yena kenaci kavāṭaṃ katvā heṭṭhā udukkhale upari uttarapāsake ca pavesetvā kataṃ",
  "atk-vin01a0:1187_2": "parivattakadvārameva saṃvaritabbaṃ. Aññaṃ gorūpānaṃ vajesu viya rukkhasūcikaṇṭakadvāraṃ,",
  "atk-vin01a0:1187_3": "gāmathakanakaṃ cakkalakayuttadvāraṃ, phalakesu vā kiṭikāsu vā dve tīṇi cakkalakāni",
  "atk-vin01a0:1187_4": "yojetvā kataṃ saṃsaraṇakiṭikadvāraṃ, āpaṇesu viya kataṃ ugghāṭanakiṭikadvāraṃ, dvīsu",
  "atk-vin01a0:1187_5": "tīsu ṭhānesu veṇusalākā gopphetvā paṇṇakuṭīsu kataṃ salākahatthakadvāraṃ, dussasāṇidvāranti",
  "atk-vin01a0:1187_6": "evarūpaṃ dvāraṃ na saṃvaritabbaṃ. Pattahatthassa kavāṭappaṇāmane pana ekaṃ dussasāṇidvārameva",
  "atk-vin01a0:1187_7": "anāpattikaraṃ, avasesāni paṇāmentassa āpatti. Divā paṭisallīyantassa pana parivattakadvārameva",
  "atk-vin01a0:1187_8": "āpattikaraṃ, sesāni saṃvaritvā vā asaṃvaritvā vā nipannassa āpatti natthi. Saṃvaritvā",
  "atk-vin01a0:1187_9": "pana nipajjitabbaṃ, etaṃ vattaṃ.",
  "atk-vin01a0:1188_0": "Parivattakadvāraṃ pana kittakena saṃvutaṃ hoti? Sūcighaṭikādīsu dinnāsu saṃvutameva",
  "atk-vin01a0:1188_1": "hoti. Apica kho sūcimattepi dinne vaṭṭati. Ghaṭikamattepi dinne vaṭṭati. Dvārabāhaṃ",
  "atk-vin01a0:1188_2": "phusitvā pihitamattepi vaṭṭati. Īsakaṃ aphusitepi vaṭṭati. Sabbantimena vidhinā yāvatā",
  "atk-vin01a0:1188_3": "sīsaṃ nappavisati tāvatā aphusitepi vaṭṭatīti. Sace bahūnaṃ vaḷañjanaṭṭhānaṃ hoti,",
  "atk-vin01a0:1188_4": "bhikkhuṃ vā sāmaṇeraṃ vā “dvāraṃ, āvuso, jaggāhī”ti vatvāpi nipajjituṃ vaṭṭati. Atha",
  "atk-vin01a0:1188_5": "bhikkhū cīvarakammaṃ vā aññaṃ vā kiñci karontā nisinnā honti, “ete dvāraṃ jaggissantī”ti",
  "atk-vin01a0:1188_6": "ābhogaṃ katvāpi nipajjituṃ vaṭṭati. Kurundaṭṭhakathāyaṃ pana “upāsakampi āpucchitvā",
  "atk-vin01a0:1188_7": "vā, ‘esa jaggissatī’ti ābhogaṃ katvā vā nipajjituṃ vaṭṭati. Kevalaṃ bhikkhuniṃ vā",
  "atk-vin01a0:1188_8": "mātugāmaṃ vā āpucchituṃ na vaṭṭatī”ti vuttaṃ. Atha dvārassa udukkhalaṃ vā uttarapāsako",
  "atk-vin01a0:1188_9": "vā bhinno vā hoti aṭṭhapito vā, saṃvarituṃ na sakkoti, navakammatthaṃ vā pana iṭṭhakapuñjo",
  "atk-vin01a0:1188_10": "vā mattikādīnaṃ vā rāsi antodvāre kato hoti, aṭṭaṃ vā bandhanti, yathā saṃvarituṃ",
  "atk-vin01a0:1188_11": "na sakkoti; evarūpe antarāye sati asaṃvaritvāpi nipajjituṃ vaṭṭati. Yadi pana kavāṭaṃ",
  "atk-vin01a0:1188_12": "natthi, laddhakappameva. Upari sayantena nisseṇiṃ āropetvā nipajjitabbaṃ. Sace nisseṇimatthake",
  "atk-vin01a0:1188_13": "thakanakaṃ hoti, thaketvāpi nipajjitabbaṃ. Gabbhe nipajjantena gabbhadvāraṃ vā pamukhadvāraṃ",
  "atk-vin01a0:1188_14": "vā yaṃkiñci saṃvaritvā nipajjituṃ vaṭṭati. Sace ekakuṭṭake gehe dvīsu passesu dvārāni",
  "atk-vin01a0:1188_15": "katvā vaḷañjanti, dvepi dvārāni jaggitabbāni.",
  "atk-vin01a0:1189_0": "Tibhūmakepi pāsāde dvāraṃ jaggitabbameva. Sace bhikkhācārā paṭikkamma lohapāsādasadisaṃ",
  "atk-vin01a0:1189_1": "pāsādaṃ bahū bhikkhū divāvihāratthaṃ pavisanti, saṅghattherena dvārapālassa “dvāraṃ",
  "atk-vin01a0:1189_2": "jaggāhī”ti vatvā vā “dvārajagganaṃ etassa bhāro”ti ābhogaṃ katvā vā pavisitvā nipajjitabbaṃ.",
  "atk-vin01a0:1189_3": "Yāva saṅghanavakena evameva kattabbaṃ. Pure pavisantānaṃ “dvārajagganaṃ nāma pacchimānaṃ",
  "atk-vin01a0:1189_4": "bhāro”ti evaṃ ābhogaṃ kātumpi vaṭṭati. Anāpucchā vā ābhogaṃ vā akatvā antogabbhe",
  "atk-vin01a0:1189_5": "vā asaṃvutadvāre bahi vā nipajjantānaṃ āpatti. Gabbhe vā bahi vā nipajjanakālepi",
  "atk-vin01a0:1189_6": "“dvārajagganaṃ nāma mahādvāre dvārapālassa bhāro”ti ābhogaṃ katvā nipajjituṃ vaṭṭatiyeva.",
  "atk-vin01a0:1189_7": "Lohapāsādādīsu ākāsatale nipajjantenāpi dvāraṃ saṃvaritabbameva.",
  "atk-vin01a0:1190_0": "Ayañhettha saṅkhepo – idaṃ divāpaṭisallīyanaṃ yena kenaci parikkhitte sadvārabandhe",
  "atk-vin01a0:1190_1": "ṭhāne kathitaṃ. Tasmā abbhokāse vā rukkhamūle vā maṇḍape vā yattha katthaci sadvārabandhe",
  "atk-vin01a0:1190_2": "nipajjantena dvāraṃ saṃvaritvāva nipajjitabbaṃ. Sace mahāpariveṇaṃ hoti, mahābodhiyaṅgaṇalohapāsādaṅgaṇasadisaṃ",
  "atk-vin01a0:1190_3": "bahūnaṃ osaraṇaṭṭhānaṃ, yattha dvāraṃ saṃvutampi saṃvutaṭṭhāne na tiṭṭhati, dvāraṃ",
  "atk-vin01a0:1190_4": "alabhantā pākāraṃ āruhitvāpi vicaranti, tattha saṃvaraṇakiccaṃ natthi. Rattiṃ dvāraṃ",
  "atk-vin01a0:1190_5": "vivaritvā nipanno aruṇe uggate uṭṭhahati, anāpatti. Sace pabujjhitvā puna supati,",
  "atk-vin01a0:1190_6": "āpatti. Yo pana “aruṇe uggate vuṭṭhahissāmī”ti paricchinditvāva dvāraṃ asaṃvaritvā",
  "atk-vin01a0:1190_7": "rattiṃ nipajjati, yathāparicchedameva ca na vuṭṭhāti, tassa āpattiyeva. Mahāpaccariyaṃ",
  "atk-vin01a0:1190_8": "pana “evaṃ nipajjanto anādariyadukkaṭāpi na muccatī”ti vuttaṃ.",
  "atk-vin01a0:1191_0": "Yo pana bahudeva rattiṃ jaggitvā addhānaṃ vā gantvā divā kilantarūpo mañce nisinno",
  "atk-vin01a0:1191_1": "pāde bhūmito amocetvāva niddāvasena nipajjati, tassa anāpatti. Sace okkantaniddo",
  "atk-vin01a0:1191_2": "ajānantopi pāde mañcakaṃ āropeti, āpattiyeva. Nisīditvā apassāya supantassa anāpatti.",
  "atk-vin01a0:1191_3": "Yopi ca “niddaṃ vinodessāmī”ti caṅkamanto patitvā sahasāva vuṭṭhāti, tassāpi anāpatti.",
  "atk-vin01a0:1191_4": "Yo pana patitvā tattheva sayati, na vuṭṭhāti, tassa āpatti.",
  "atk-vin01a0:1192_0": "Ko muccati, ko na muccatīti? Mahāpaccariyaṃ tāva “ekabhaṅgena nipannakoyeva muccati.",
  "atk-vin01a0:1192_1": "Pāde pana bhūmito mocetvā nipanno yakkhagahitakopi visaññībhūtopi na muccatī”ti vuttaṃ.",
  "atk-vin01a0:1192_2": "Kurundaṭṭhakathāyaṃ pana “bandhitvā nipajjāpitova muccatī”ti vuttaṃ. Mahāaṭṭhakathāyaṃ",
  "atk-vin01a0:1192_3": "pana “yo caṅkamanto muccitvā patito tattheva supati, tassāpi avisayattā āpatti na",
  "atk-vin01a0:1192_4": "dissati. Ācariyā pana evaṃ na kathayanti. Tasmā āpattiyevāti mahāpadumattherena vuttaṃ.",
  "atk-vin01a0:1192_5": "Dve pana janā āpattito muccantiyeva, yo ca yakkhagahitako, yo ca bandhitvā nipajjāpito”ti.",
  "atk-vin01a0:1193_0": "78. Bhārukacchakavatthumhi anāpatti supinantenāti yasmā supinante avisayattā evaṃ",
  "atk-vin01a0:1193_1": "hoti, tasmā upālitthero bhagavatā avinicchitapubbampi imaṃ vatthuṃ nayaggāhena vinicchini.",
  "atk-vin01a0:1193_2": "Bhagavāpi ca sutvā “sukathitaṃ, bhikkhave, upālinā; apade padaṃ karonto viya, ākāse",
  "atk-vin01a0:1193_3": "padaṃ dassento viya upāli imaṃ pañhaṃ kathesī”ti vatvā theraṃ etadagge ṭhapesi –",
  "atk-vin01a0:1193_4": "“etadaggaṃ, bhikkhave, mama sāvakānaṃ bhikkhūnaṃ vinayadharānaṃ yadidaṃ upālī”ti.",
  "atk-vin01a0:1193_5": "Ito parāni supabbādīni vatthūni uttānatthāneva.",
  "atk-vin01a0:1194": "80. Bhikkhunīsampayojanādīsu te licchavikumārakā khiḍḍāpasutā attano anācārena evaṃ akaṃsu. Tato paṭṭhāya ca licchavīnaṃ vināso eva udapādi.",
  "atk-vin01a0:1195_0": "82. Vuḍḍhapabbajitavatthumhi dassanaṃ agamāsīti anukampāya “taṃ dakkhissāmī”ti gehaṃ",
  "atk-vin01a0:1195_1": "agamāsi. Athassa sā attano ca dārakānañca nānappakārehi anāthabhāvaṃ saṃvaṇṇesi.",
  "atk-vin01a0:1195_2": "Anapekkhañca naṃ ñatvā kupitā “ehi vibbhamāhī”ti balakkārena aggahesi. So attānaṃ",
  "atk-vin01a0:1195_3": "mocetuṃ paṭikkamanto jarādubbalatāya uttāno paripati. Tato sā attano manaṃ akāsi.",
  "atk-vin01a0:1195_4": "So pana bhikkhu anāgāmī samucchinnakāmarāgo tasmā na sādiyīti.",
  "atk-vin01a0:1196": "83. Migapotakavatthu uttānatthamevāti.",
  "atk-vin01a0:1197": "Vinītavatthu niṭṭhitaṃ.",
  "atk-vin01a0:1198": "Samantapāsādikāya vinayasaṃvaṇṇanāya",
  "atk-vin01a0:1199": "Paṭhamapārājikavaṇṇanā niṭṭhitā.",
  "atk-vin01a0:1200": "Tatridaṃ samantapāsādikāya samantapāsādikattasmiṃ –",
  "atk-vin01a0:1201": "Ācariyaparamparato, nidānavatthuppabhedadīpanato;",
  "atk-vin01a0:1202": "Parasamayavivajjanato, sakasamayavisuddhito ceva.",
  "atk-vin01a0:1203": "Byañjanaparisodhanato, padatthato pāḷiyojanakkamato;",
  "atk-vin01a0:1204": "Sikkhāpadanicchayato, vibhaṅganayabhedadassanato.",
  "atk-vin01a0:1205": "Sampassataṃ na dissati, kiñci apāsādikaṃ yato ettha;",
  "atk-vin01a0:1206": "Viññūnamayaṃ tasmā, samantapāsādikātveva.",
  "atk-vin01a0:1207": "Saṃvaṇṇanā pavattā, vinayassa vineyyadamanakusalena;",
  "atk-vin01a0:1208": "Vuttassa lokanāthena, lokamanukampamānenāti.",
  "atk-vin01a0:1209": "Paṭhamapārājikavaṇṇanā niṭṭhitā.",
  "atk-vin01a0:1210": "2. Dutiyapārājikaṃ",
  "atk-vin01a0:1211": "Dutiyaṃ adutiyena, yaṃ jinena pakāsitaṃ;",
  "atk-vin01a0:1212": "Pārājikaṃ tassa dāni, patto saṃvaṇṇanākkamo.",
  "atk-vin01a0:1213": "Yasmā tasmā suviññeyyaṃ, yaṃ pubbe ca pakāsitaṃ;",
  "atk-vin01a0:1214": "Taṃ sabbaṃ vajjayitvāna, hoti saṃvaṇṇanā ayaṃ.",
  "atk-vin01a0:1215": "Dhaniyavatthuvaṇṇanā",
  "atk-vin01a0:1216_0": "84. Tena samayena buddho bhagavā rājagahe viharati gijjhakūṭe pabbateti tattha rājagaheti",
  "atk-vin01a0:1216_1": "evaṃnāmake nagare, tañhi mandhātu-mahāgovindādīhi pariggahitattā “rājagaha”nti vuccati.",
  "atk-vin01a0:1216_2": "Aññepettha pakāre vaṇṇayanti. Kiṃ tehi! Nāmametaṃ tassa nagarassa. Taṃ panetaṃ buddhakāle",
  "atk-vin01a0:1216_3": "ca cakkavattikāle ca nagaraṃ hoti. Sesakāle suññaṃ hoti yakkhapariggahitaṃ, tesaṃ",
  "atk-vin01a0:1216_4": "vasantavanaṃ hutvā tiṭṭhati. Evaṃ gocaragāmaṃ dassetvā nivāsanaṭṭhānamāha – gijjhakūṭe",
  "atk-vin01a0:1216_5": "pabbateti. So ca gijjhā tassa kūṭesu vasiṃsu, gijjhasadisāni vā tassa kūṭāni; tasmā",
  "atk-vin01a0:1216_6": "gijjhakūṭoti vuccatīti veditabbo.",
  "atk-vin01a0:1217_0": "Sambahulāti vinayapariyāyena tayo janā sambahulāti vuccanti, tato paraṃ saṅgho. Suttantapariyāyena",
  "atk-vin01a0:1217_1": "tayo tayo eva, tato paṭṭhāya sambahulā. Idha pana te suttantapariyāyena sambahulāti",
  "atk-vin01a0:1217_2": "veditabbā. Sandiṭṭhāti nātivissāsikā na daḷhamittā; tattha tattha saṅgamma diṭṭhattā",
  "atk-vin01a0:1217_3": "hi te sandiṭṭhāti vuccanti. Sambhattāti ativissāsikā daḷhamittā; te hi suṭṭhu bhattā",
  "atk-vin01a0:1217_4": "bhajamānā ekasambhogaparibhogāti katvā “sambhattā”ti vuccanti. Isigilipasseti isigili",
  "atk-vin01a0:1217_5": "nāma pabbato, tassa passe. Pubbe kira pañcasatamattā paccekabuddhā kāsikosalādīsu",
  "atk-vin01a0:1217_6": "janapadesu piṇḍāya caritvā pacchābhattaṃ tasmiṃ pabbate sannipatitvā samāpattiyā",
  "atk-vin01a0:1217_7": "vītināmenti. Manussā te pavisanteva passanti na nikkhamante. Tato āhaṃsu – “ayaṃ",
  "atk-vin01a0:1217_8": "pabbato ime isayo gilatī”ti. Tadupādāya tassa “isigili”tveva samaññā udapādi, tassa passe pabbatapāde.",
  "atk-vin01a0:1218_0": "Tiṇakuṭiyo karitvāti tiṇacchadanā sadvārabandhā kuṭiyo katvā. Vassaṃ upagacchantena",
  "atk-vin01a0:1218_1": "hi nālakapaṭipadaṃ paṭipannenāpi pañcannaṃ chadanānaṃ aññatarena channeyeva sadvārabandhe",
  "atk-vin01a0:1218_2": "senāsane upagantabbaṃ. Vuttañhetaṃ – “na, bhikkhave, asenāsanikena vassaṃ upagantabbaṃ.",
  "atk-vin01a0:1218_3": "Yo upagaccheyya, āpatti dukkaṭassā”ti. Tasmā vassakāle sace senāsanaṃ labhati, iccetaṃ",
  "atk-vin01a0:1218_4": "kusalaṃ; no ce labhati, hatthakammaṃ pariyesitvāpi kātabbaṃ. Hatthakammaṃ alabhantena",
  "atk-vin01a0:1218_5": "sāmampi kātabbaṃ. Na tveva asenāsanikena vassaṃ upagantabbaṃ. Ayamanudhammatā. Tasmā",
  "atk-vin01a0:1218_6": "te bhikkhū tiṇakuṭiyo karitvā rattiṭṭhānadivāṭṭhānādīni paricchinditvā katikavattāni",
  "atk-vin01a0:1218_7": "ca khandhakavattāni ca adhiṭṭhāya tīsu sikkhāsu sikkhamānā vassaṃ upagacchiṃsu.",
  "atk-vin01a0:1219_0": "Āyasmāpi dhaniyoti na kevalaṃ te therāva imassa sikkhāpadassa ādikammiko āyasmā dhaniyopi.",
  "atk-vin01a0:1219_1": "Kumbhakāraputtoti kumbhakārassa putto; tassa hi nāmaṃ dhaniyo, pitā kumbhakāro, tena",
  "atk-vin01a0:1219_2": "vuttaṃ – “dhaniyo kumbhakāraputto”ti. Vassaṃ upagacchīti tehi therehi saddhiṃ ekaṭṭhāneyeva",
  "atk-vin01a0:1219_3": "tiṇakuṭikaṃ karitvā vassaṃ upagacchi. Vassaṃvutthāti purimikāya upagatā mahāpavāraṇāya",
  "atk-vin01a0:1219_4": "pavāritā pāṭipadadivasato paṭṭhāya “vutthavassā”ti vuccanti. Evaṃ vassaṃvutthā hutvā.",
  "atk-vin01a0:1220_0": "Tiṇakuṭiyo bhinditvāti na daṇḍamuggarādīhi cuṇṇavicuṇṇaṃ katvā, vattasīsena pana",
  "atk-vin01a0:1220_1": "tiṇañca dāruvalli-ādīni ca oropetvāti attho. Yena hi vihārapaccante kuṭi katā hoti,",
  "atk-vin01a0:1220_2": "tena sace āvāsikā bhikkhū honti, te āpucchitabbā. “Sace imaṃ kuṭiṃ paṭijaggitvā koci",
  "atk-vin01a0:1220_3": "vasituṃ ussahati, tassa dethā”ti vatvā pakkamitabbaṃ. Yena araññe vā katā hoti, paṭijagganakaṃ",
  "atk-vin01a0:1220_4": "vā na labhati, tena “aññesampi paribhogaṃ bhavissatī”ti paṭisāmetvā gantabbaṃ. Te",
  "atk-vin01a0:1220_5": "pana bhikkhū araññe kuṭiyo katvā paṭijagganakaṃ alabhantā tiṇañca kaṭṭhañca paṭisāmetvā",
  "atk-vin01a0:1220_6": "saṅgopetvāti attho. Yathā ca ṭhapitaṃ taṃ upacikāhi na khajjati, anovassakañca hoti,",
  "atk-vin01a0:1220_7": "tathā ṭhapetvā “idaṃ ṭhānaṃ āgantvā vasitukāmānaṃ sabrahmacārīnaṃ upakārāya bhavissatī”ti",
  "atk-vin01a0:1220_8": "gamiyavattaṃ pūretvā.",
  "atk-vin01a0:1221_0": "Janapadacārikaṃ pakkamiṃsūti attano attano cittānukūlaṃ janapadaṃ agamaṃsu. Āyasmā",
  "atk-vin01a0:1221_1": "pana dhaniyo kumbhakāraputto tattheva vassaṃ vasītiādi uttānatthameva. Yāvatatiyakanti",
  "atk-vin01a0:1221_2": "yāvatatiyavāraṃ. Anavayoti anuavayo, sandhivasena ukāralopo. Anu anu avayo, yaṃ yaṃ",
  "atk-vin01a0:1221_3": "kumbhakārehi kattabbaṃ nāma atthi, sabbattha anūno paripuṇṇasippoti attho. Saketi",
  "atk-vin01a0:1221_4": "attano santake. Ācariyaketi ācariyakamme. Kumbhakārakammeti kumbhakārānaṃ kamme;",
  "atk-vin01a0:1221_5": "kumbhakārehi kattabbakammeti attho. Etena sakaṃ ācariyakaṃ sarūpato dassitaṃ hoti.",
  "atk-vin01a0:1221_6": "Pariyodātasippoti parisuddhasippo. Anavayattepi sati aññehi asadisasippoti vuttaṃ hoti.",
  "atk-vin01a0:1222_0": "Sabbamattikāmayanti piṭṭhasaṅghāṭakakavāṭasūcighaṭikavātapānakavāṭamattaṃ ṭhapetvā",
  "atk-vin01a0:1222_1": "avasesaṃ bhittichadaniṭṭhakathambhādibhedaṃ sabbaṃ gehasambhāraṃ mattikāmayameva",
  "atk-vin01a0:1222_2": "katvāti attho. Tiṇañca kaṭṭhañca gomayañca saṅkaḍḍhitvā taṃ kuṭikaṃ pacīti taṃ sabbamattikāmayaṃ",
  "atk-vin01a0:1222_3": "katvā pāṇikāya ghaṃsitvā sukkhāpetvā telatambamattikāya parimajjitvā anto ca bahi",
  "atk-vin01a0:1222_4": "ca tiṇādīhi pūretvā yathā pakkā supakkā hoti, evaṃ paci. Evaṃ pakkā ca pana sā ahosi",
  "atk-vin01a0:1222_5": "kuṭikā. Abhirūpāti surūpā. Pāsādikāti pasādajanikā. Lohitikāti lohitavaṇṇā. Kiṅkaṇikasaddoti",
  "atk-vin01a0:1222_6": "kiṅkaṇikajālassa saddo. Yathā kira nānāratanehi katassa kiṅkaṇikajālassa saddo hoti,",
  "atk-vin01a0:1222_7": "evaṃ tassā kuṭikāya vātapānantarikādīhi paviṭṭhena vātena samāhatāya saddo ahosi.",
  "atk-vin01a0:1222_8": "Etenassā anto ca bahi ca supakkabhāvo dassito hoti. Mahāaṭṭhakathāyaṃ pana “kiṅkaṇikā”ti",
  "atk-vin01a0:1222_9": "kaṃsabhājanaṃ, tasmā yathā abhihatassa kaṃsabhājanassa saddo, evamassā vātappahatāya",
  "atk-vin01a0:1222_10": "saddo ahosī”ti vuttaṃ.",
  "atk-vin01a0:1223_0": "85. Kiṃ etaṃ, bhikkhaveti ettha jānantova bhagavā kathāsamuṭṭhāpanatthaṃ pucchi.",
  "atk-vin01a0:1223_1": "Bhagavato etamatthaṃ ārocesunti sabbamattikāmayāya kuṭikāya karaṇabhāvaṃ ādito paṭṭhāya",
  "atk-vin01a0:1223_2": "bhagavato ārocesuṃ. Kathañhi nāma so, bhikkhave…pe… kuṭikaṃ karissatīti idaṃ atītatthe",
  "atk-vin01a0:1223_3": "anāgatavacanaṃ; akāsīti vuttaṃ hoti. Tassa lakkhaṇaṃ saddasatthato pariyesitabbaṃ.",
  "atk-vin01a0:1223_4": "Na hi nāma, bhikkhave, tassa moghapurisassa pāṇesu anuddayā anukampā avihesā bhavissatīti",
  "atk-vin01a0:1223_5": "ettha anuddayāti anurakkhaṇā; etena mettāpubbabhāgaṃ dasseti. Anukampāti paradukkhena",
  "atk-vin01a0:1223_6": "cittakampanā. Avihesāti avihiṃsanā; etehi karuṇāpubbabhāgaṃ dasseti. Idaṃ vuttaṃ",
  "atk-vin01a0:1223_7": "hoti – “bhikkhave, tassa moghapurisassa pathavīkhaṇanacikkhallamaddanaaggidānesu",
  "atk-vin01a0:1223_8": "bahū khuddānukhuddake pāṇe byābādhentassa vināsentassa tesu pāṇesu mettākaruṇānaṃ",
  "atk-vin01a0:1223_9": "pubbabhāgamattāpi anuddayā anukampā avihesā na hi nāma bhavissati appamattakāpi nāma",
  "atk-vin01a0:1223_10": "na bhavissatī”ti. Mā pacchimā janatā pāṇesu pātabyataṃ āpajjīti pacchimo janasamūho",
  "atk-vin01a0:1223_11": "pāṇesu pātabyabhāvaṃ mā āpajji. “Buddhakālepi bhikkhūhi evaṃ kataṃ, īdisesu ṭhānesu",
  "atk-vin01a0:1223_12": "pāṇātipātaṃ karontānaṃ natthi doso”ti maññitvā imassa diṭṭhānugatiṃ āpajjamānā pacchimā",
  "atk-vin01a0:1223_13": "janatā mā pāṇesu pātabye ghaṃsitabbe evaṃ maññīti vuttaṃ hoti.",
  "atk-vin01a0:1224_0": "Evaṃ dhaniyaṃ garahitvā na ca, bhikkhave, sabbamattikāmayā kuṭikā kātabbāti āyatiṃ",
  "atk-vin01a0:1224_1": "tādisāya kuṭikāya karaṇaṃ paṭikkhipi; paṭikkhipitvā ca “yo kareyya āpatti dukkaṭassā”ti",
  "atk-vin01a0:1224_2": "sabbamattikāmayakuṭikākaraṇe āpattiṃ ṭhapesi. Tasmā yopi pathavīkhaṇanādinā pāṇesu",
  "atk-vin01a0:1224_3": "pātabyataṃ anāpajjanto tādisaṃ kuṭikaṃ karoti, sopi dukkaṭaṃ āpajjati. Pathavīkhaṇanādīhi",
  "atk-vin01a0:1224_4": "pana pāṇesu pātabyataṃ āpajjanto yaṃ yaṃ vatthuṃ vītikkamati, tattha tattha vuttameva",
  "atk-vin01a0:1224_5": "āpattiṃ āpajjati. Dhaniyattherassa ādikammikattā anāpatti. Sesānaṃ sikkhāpadaṃ atikkamitvā",
  "atk-vin01a0:1224_6": "karontānampi kataṃ labhitvā tattha vasantānampi dukkaṭameva. Dabbasambhāramissakā",
  "atk-vin01a0:1224_7": "pana yathā vā tathā vā missā hotu, vaṭṭati. Suddhamattikāmayāva na vaṭṭati. Sāpi",
  "atk-vin01a0:1224_8": "iṭṭhakāhi giñjakāvasathasaṅkhepena katā vaṭṭati. Evaṃ bhanteti kho…pe… taṃ kuṭiṃ",
  "atk-vin01a0:1224_9": "bhindiṃsūti bhagavato vacanaṃ sampaṭicchitvā kaṭṭhehi ca pāsāṇehi ca taṃ kuṭikaṃ",
  "atk-vin01a0:1224_10": "vikirantā bhindiṃsu.",
  "atk-vin01a0:1225_0": "Atha kho āyasmā dhaniyotiādimhi ayaṃ saṅkhepattho – dhaniyo ekapasse divāvihāraṃ",
  "atk-vin01a0:1225_1": "nisinno tena saddena āgantvā te bhikkhū “kissa me tumhe, āvuso, kuṭiṃ bhindathā”ti",
  "atk-vin01a0:1225_2": "pucchitvā “bhagavā bhedāpetī”ti sutvā subbacatāya sampaṭicchi.",
  "atk-vin01a0:1226_0": "Kasmā pana bhagavā iminā atimahantena ussāhena attano vasanatthaṃ kataṃ kuṭikaṃ bhedāpesi,",
  "atk-vin01a0:1226_1": "nanu etassettha vayakammampi atthīti? Kiñcāpi atthi, atha kho naṃ bhagavā akappiyāti",
  "atk-vin01a0:1226_2": "bhindāpesi, titthiyadhajoti bhindāpesi. Ayamettha vinicchayo. Aṭṭhakathāyaṃ pana",
  "atk-vin01a0:1226_3": "aññānipi kāraṇāni vuttāni – sattānuddayāya, pattacīvaraguttatthāya, senāsanabāhullapaasedhanāyātiādīni.",
  "atk-vin01a0:1226_4": "Tasmā idānipi yo bhikkhu bahussuto vinayaññū aññaṃ bhikkhuṃ akappiyaṃ parikkhāraṃ",
  "atk-vin01a0:1226_5": "gahetvā vicarantaṃ disvā taṃ chindāpeyya vā bhindāpeyya vā anupavajjo, so neva codetabbo",
  "atk-vin01a0:1226_6": "na sāretabbo; na taṃ labbhā vattuṃ “mama parikkhāro tayā nāsito, taṃ me dehī”ti.",
  "atk-vin01a0:1227": "Pāḷimuttakavinicchayo",
  "atk-vin01a0:1228_0": "Tatrāyaṃ pāḷimuttako kappiyākappiyaparikkhāravinicchayo – keci tālapaṇṇacchattaṃ",
  "atk-vin01a0:1228_1": "anto vā bahi vā pañcavaṇṇena suttena sibbantā vaṇṇamaṭṭhaṃ karonti, taṃ na vaṭṭati.",
  "atk-vin01a0:1228_2": "Ekavaṇṇena pana nīlena vā pītakena vā yena kenaci suttena anto vā bahi vā sibbituṃ",
  "atk-vin01a0:1228_3": "chattadaṇḍaggāhakaṃ salākapañjaraṃ vā vinandhituṃ vaṭṭati. Tañca kho thirakaraṇatthaṃ,",
  "atk-vin01a0:1228_4": "na vaṇṇamaṭṭhatthāya. Chattapaṇṇakesu makaradantakaṃ vā aḍḍhacandakaṃ vā chindituṃ",
  "atk-vin01a0:1228_5": "na vaṭṭati. Chattadaṇḍe gehathambhesu viya ghaṭako vā vāḷarūpakaṃ vā na vaṭṭati.",
  "atk-vin01a0:1228_6": "Sacepi sabbattha āraggena lekhā dinnā hoti, sāpi na vaṭṭati. Ghaṭakampi vāḷarūpampi",
  "atk-vin01a0:1228_7": "bhinditvā dhāretabbaṃ. Lekhāpi ghaṃsitvā vā apanetabbā, suttakena vā daṇḍo veṭhetabbo.",
  "atk-vin01a0:1228_8": "Daṇḍabunde pana ahicchattakasaṇṭhānaṃ vaṭṭati. Vātappahārena acalanatthaṃ chattamaṇḍalikaṃ",
  "atk-vin01a0:1228_9": "rajjukehi gāhetvā daṇḍe bandhanti, tasmiṃ bandhanaṭṭhāne valayamiva ukkiritvā lekhaṃ",
  "atk-vin01a0:1228_10": "ṭhapenti, sā vaṭṭati.",
  "atk-vin01a0:1229_0": "Cīvaramaṇḍanatthāya nānāsuttakehi satapadīsadisaṃ sibbantā āgantukapaṭṭaṃ ṭhapenti,",
  "atk-vin01a0:1229_1": "aññampi yaṃkiñci sūcikammavikāraṃ karonti, paṭṭamukhe vā pariyante vā veṇiṃ vā saṅkhalikaṃ",
  "atk-vin01a0:1229_2": "vā, evamādi sabbaṃ na vaṭṭati, pakatisūcikammameva vaṭṭati. Gaṇṭhikapaṭṭakañca pāsakapaṭṭañca",
  "atk-vin01a0:1229_3": "aṭṭhakoṇampi soḷasakoṇampi karonti, tattha agghiyagayamuggarādīni dassenti, kakkaṭakkhīni",
  "atk-vin01a0:1229_4": "ukkiranti, sabbaṃ na vaṭṭati, catukoṇameva vaṭṭati. Koṇasuttapiḷakā ca cīvare ratte",
  "atk-vin01a0:1229_5": "duviññeyyarūpā vaṭṭanti. Kañjikapiṭṭhakhaliādīsu cīvaraṃ pakkhipituṃ na vaṭṭati.",
  "atk-vin01a0:1229_6": "Cīvarakammakāle pana hatthamalasūcimalādīnaṃ dhovanatthaṃ kiliṭṭhakāle ca dhovanatthaṃ",
  "atk-vin01a0:1229_7": "vaṭṭati. Gandhaṃ vā lākhaṃ vā telaṃ vā rajane pakkhipituṃ na vaṭṭati.",
  "atk-vin01a0:1230_0": "Cīvaraṃ rajitvā saṅkhena vā maṇinā vā yena kenaci na ghaṭṭetabbaṃ. Bhūmiyaṃ jāṇukāni",
  "atk-vin01a0:1230_1": "nihantvā hatthehi gahetvā doṇiyampi na ghaṃsitabbaṃ. Doṇiyaṃ vā phalake vā ṭhapetvā",
  "atk-vin01a0:1230_2": "ante gāhāpetvā hatthehi paharituṃ pana vaṭṭati; tampi muṭṭhinā na kātabbaṃ. Porāṇakattherā",
  "atk-vin01a0:1230_3": "pana doṇiyampi na ṭhapesuṃ. Eko gahetvā tiṭṭhati; aparo hatthe katvā hatthena paharati.",
  "atk-vin01a0:1230_4": "Cīvarassa kaṇṇasuttakaṃ na vaṭṭati, rajitakāle chinditabbaṃ. Yaṃ pana “anujānāmi,",
  "atk-vin01a0:1230_5": "bhikkhave, kaṇṇasuttaka”nti evaṃ anuññātaṃ, taṃ anuvāte pāsakaṃ katvā bandhitabbaṃ",
  "atk-vin01a0:1230_6": "rajanakāle lagganatthāya. Gaṇṭhikepi sobhākaraṇatthaṃ lekhā vā piḷakā vā na vaṭṭati,",
  "atk-vin01a0:1230_7": "nāsetvā paribhuñjitabbaṃ.",
  "atk-vin01a0:1231_0": "Patte vā thālake vā āraggena lekhaṃ karonti, anto vā bahi vā na vaṭṭati. Pattaṃ bhamaṃ",
  "atk-vin01a0:1231_1": "āropetvā majjitvā pacanti – “maṇivaṇṇaṃ karissāmā”ti, na vaṭṭati; telavaṇṇo pana",
  "atk-vin01a0:1231_2": "vaṭṭati. Pattamaṇḍale bhittikammaṃ na vaṭṭati, makaradantakaṃ pana vaṭṭati.",
  "atk-vin01a0:1232": "Dhamakaraṇachattakassa upari vā heṭṭhā vā dhamakaraṇakucchiyaṃ vā lekhā na vaṭṭati, chattamukhavaṭṭiyaṃ panassa lekhā vaṭṭati.",
  "atk-vin01a0:1233_0": "Kāyabandhanassa sobhanatthaṃ tahiṃ tahiṃ diguṇaṃ suttaṃ koṭṭenti, kakkaṭacchīni uṭṭhapenti,",
  "atk-vin01a0:1233_1": "na vaṭṭati. Ubhosu pana antesu dasāmukhassa thirabhāvāya diguṇaṃ koṭṭetuṃ vaṭṭati.",
  "atk-vin01a0:1233_2": "Dasāmukhe pana ghaṭakaṃ vā makaramukhaṃ vā deḍḍubhasīsaṃ vā yaṃkiñci vikārarūpaṃ",
  "atk-vin01a0:1233_3": "kātuṃ na vaṭṭati. Tattha tattha acchīni dassetvā mālākammalatākammādīni vā katvā",
  "atk-vin01a0:1233_4": "koṭṭitakāyabandhanampi na vaṭṭati. Ujukameva pana macchakaṇṭakaṃ vā khajjuripattakaṃ",
  "atk-vin01a0:1233_5": "vā maṭṭhapaṭṭikaṃ vā katvā koṭṭituṃ vaṭṭati. Kāyabandhanassa dasā ekā vaṭṭati, dve",
  "atk-vin01a0:1233_6": "tīṇi cattāripi vaṭṭanti; tato paraṃ na vaṭṭanti. Rajjukakāyabandhanaṃ ekameva vaṭṭati.",
  "atk-vin01a0:1233_7": "Pāmaṅgasaṇṭhānaṃ pana ekampi na vaṭṭati. Dasā pana pāmaṅgasaṇṭhānāpi vaṭṭati. Bahurajjuke",
  "atk-vin01a0:1233_8": "ekato katvā ekena nirantaraṃ veṭhetvā kataṃ bahurajjukanti na vattabbaṃ, taṃ vaṭṭati.",
  "atk-vin01a0:1234": "Kāyabandhanavidhe aṭṭhamaṅgalādikaṃ yaṃkiñci vikārarūpaṃ na vaṭṭati, paricchedalekhāmattaṃ vaṭṭati. Vidhakassa ubhosu antesu thirakaraṇatthāya ghaṭakaṃ karonti, ayampi vaṭṭati.",
  "atk-vin01a0:1235_0": "Añjaniyaṃ itthipurisacatuppadasakuṇarūpaṃ vā mālākamma-latākammamakaradantaka-gomuttakaaḍḍhacandakādibhedaṃ",
  "atk-vin01a0:1235_1": "vā vikārarūpaṃ na vaṭṭati. Ghaṃsitvā vā chinditvā vā yathā vā na paññāyati, tathā",
  "atk-vin01a0:1235_2": "suttena veṭhetvā vaḷañjetabbā. Ujukameva pana caturaṃsā vā aṭṭhaṃsā vā soḷasaṃsā",
  "atk-vin01a0:1235_3": "vā añjanī vaṭṭati. Heṭṭhato pissā dve vā tisso vā vaṭṭalekhāyo vaṭṭanti. Gīvāyampissā",
  "atk-vin01a0:1235_4": "pidhānakabandhanatthaṃ ekā vaṭṭalekhā vaṭṭati.",
  "atk-vin01a0:1236_0": "Añjanisalākāyapi vaṇṇamaṭṭhakammaṃ na vaṭṭati. Añjanitthavikāyampi yaṃkiñci nānāvaṇṇena",
  "atk-vin01a0:1236_1": "suttena vaṇṇamaṭṭhakammaṃ na vaṭṭati. Eseva nayo kuñcikākosakepi. Kuñcikāya vaṇṇamaṭṭhakammaṃ",
  "atk-vin01a0:1236_2": "na vaṭṭati, tathā sipāṭikāyaṃ. Ekavaṇṇasuttena panettha yena kenaci sibbituṃ vaṭṭati.",
  "atk-vin01a0:1237_0": "Ārakaṇṭakepi vaṭṭamaṇikaṃ vā aññaṃ vā vaṇṇamaṭṭhaṃ na vaṭṭati. Gīvāyaṃ pana paricchedalekhā",
  "atk-vin01a0:1237_1": "vaṭṭati. Pipphalikepi maṇikaṃ vā piḷakaṃ vā yaṃkiñci uṭṭhapetuṃ na vaṭṭati. Daṇḍake",
  "atk-vin01a0:1237_2": "pana paricchedalekhā vaṭṭati. Nakhacchedanaṃ valitakaṃyeva karonti, tasmā taṃ vaṭṭati.",
  "atk-vin01a0:1237_3": "Uttarāraṇiyaṃ vā adharāraṇiyaṃ vā araṇidhanuke vā uparipellanadaṇḍake vā mālākammādikaṃ",
  "atk-vin01a0:1237_4": "yaṃkiñci vaṇṇamaṭṭhaṃ na vaṭṭati, pellanadaṇḍakassa pana vemajjhe maṇḍalaṃ hoti,",
  "atk-vin01a0:1237_5": "tattha paricchedalekhāmattaṃ vaṭṭati. Sūcisaṇḍāsaṃ karonti, yena sūciṃ ḍaṃsāpetvā",
  "atk-vin01a0:1237_6": "ghaṃsanti, tattha makaramukhādikaṃ yaṃkiñci vaṇṇamaṭṭhaṃ na vaṭṭati, sūciḍaṃsanatthaṃ",
  "atk-vin01a0:1237_7": "pana mukhamattaṃ hoti, taṃ vaṭṭati.",
  "atk-vin01a0:1238_0": "Dantakaṭṭhacchedanavāsiyampi yaṃkiñci vaṇṇamaṭṭhaṃ na vaṭṭati, ujukameva kappiyalohena",
  "atk-vin01a0:1238_1": "ubhosu vā passesu caturaṃsaṃ vā aṭṭhaṃsaṃ vā bandhituṃ vaṭṭati. Kattaradaṇḍepi yaṃkiñci",
  "atk-vin01a0:1238_2": "vaṇṇamaṭṭhaṃ na vaṭṭati, heṭṭhā ekā vā dve vā vaṭṭalekhā upari ahicchattakamakuḷamattañca vaṭṭati.",
  "atk-vin01a0:1239": "Telabhājanesu visāṇe vā nāḷiyaṃ vā alābuke vā āmaṇḍasārake vā ṭhapetvā itthirūpaṃ purisarūpañca avasesaṃ sabbampi vaṇṇamaṭṭhakammaṃ vaṭṭati.",
  "atk-vin01a0:1240_0": "Mañcapīṭhe bhisibimbohane bhūmattharaṇe pādapuñchane caṅkamanabhisiyā sammuñjaniyaṃ",
  "atk-vin01a0:1240_1": "kacavarachaḍḍanake rajanadoṇikāya pānīyauḷuṅke pānīyaghaṭe pādakathalikāya phalakapīṭhake",
  "atk-vin01a0:1240_2": "valayādhārake daṇḍādhārakepattapidhāne tālavaṇṭe vījaneti – etesu sabbaṃ mālākammādivaṇṇamaṭṭhakammaṃ",
  "atk-vin01a0:1240_3": "vaṭṭati. Senāsane pana dvārakavāṭavātapānakavāṭādīsu sabbaratanamayampi vaṇṇamaṭṭhakammaṃ vaṭṭati.",
  "atk-vin01a0:1241_0": "Senāsane kiñci paṭisedhetabbaṃ natthi, aññatra viruddhasenāsanā. Viruddhasenāsanaṃ",
  "atk-vin01a0:1241_1": "nāma aññesaṃ sīmāya rājavallabhehi katasenāsanaṃ vuccati, tasmā ye tādisaṃ senāsanaṃ",
  "atk-vin01a0:1241_2": "karonti, te vattabbā – “mā amhākaṃ sīmāya senāsanaṃ karothā”ti. Anādiyitvā karontiyeva,",
  "atk-vin01a0:1241_3": "punapi vattabbā – “mā evaṃ akattha, mā amhākaṃ uposathapavāraṇānaṃ antarāyamakattha,",
  "atk-vin01a0:1241_4": "mā sāmaggiṃ bhindittha, tumhākaṃ senāsanaṃ katampi kataṭṭhāne na ṭhassatī”ti. Sace",
  "atk-vin01a0:1241_5": "balakkārena karontiyeva, yadā tesaṃ lajjiparisā ussannā hoti, sakkā ca hoti laddhuṃ",
  "atk-vin01a0:1241_6": "dhammiko vinicchayo, tadā tesaṃ pesetabbaṃ – “tumhākaṃ āvāsaṃ harathā”ti. Sace yāva",
  "atk-vin01a0:1241_7": "tatiyaṃ pesite haranti, sādhu; no ce haranti, ṭhapetvā bodhiñca cetiyañca avasesasenāsanāni",
  "atk-vin01a0:1241_8": "bhinditabbāni, no ca kho aparibhogaṃ karontehi, paṭipāṭiyā pana chadana-gopānasī-iṭṭhakādīni",
  "atk-vin01a0:1241_9": "apanetvā tesaṃ pesetabbaṃ – “tumhākaṃ dabbasambhāre harathā”ti. Sace haranti, sādhu;",
  "atk-vin01a0:1241_10": "no ce haranti, atha tesu dabbasambhāresu himavassavātātapādīhi pūtibhūtesu vā corehi",
  "atk-vin01a0:1241_11": "vā haṭesu agginā vā daḍḍhesu sīmasāmikā bhikkhū anupavajjā, na labbhā codetuṃ “tumhehi",
  "atk-vin01a0:1241_12": "amhākaṃ dabbasambhārā nāsitā”ti vā “tumhākaṃ gīvā”ti vā. Yaṃ pana sīmasāmikehi bhikkhūhi",
  "atk-vin01a0:1241_13": "kataṃ, taṃ sukatameva hotīti.",
  "atk-vin01a0:1242": "Pāḷimuttakavinicchayo niṭṭhito.",
  "atk-vin01a0:1243_0": "86. Evaṃ bhinnāya pana kuṭikāya dhaniyassa parivitakkañca puna kuṭikaraṇatthāya ussāhañca",
  "atk-vin01a0:1243_1": "dassetuṃ “atha kho āyasmato”tiādi vuttaṃ. Tattha dārugahe gaṇakoti rañño dārubhaṇḍāgāre",
  "atk-vin01a0:1243_2": "dārugopako. Devagahadārūnīti devena gahitadārūni. Rājapaṭiggahitabhūtāni dārūnīti",
  "atk-vin01a0:1243_3": "attho. Nagarapaṭisaṅkhārikānīti nagarassa paṭisaṅkhārūpakaraṇāni. Āpadatthāya nikkhittānīti",
  "atk-vin01a0:1243_4": "aggidāhena vā purāṇabhāvena vā paṭirājūparundhanādinā vā gopuraṭṭālakarājantepurahatthisālādīnaṃ",
  "atk-vin01a0:1243_5": "vipatti āpadāti vuccati. Tadatthaṃ nikkhittānīti vuttaṃ hoti. Khaṇḍākhaṇḍikaṃ chedāpetvāti",
  "atk-vin01a0:1243_6": "attano kuṭiyā pamāṇaṃ sallakkhetvā kiñci agge kiñci majjhe kiñci mūle khaṇḍākhaṇḍaṃ karonto chedāpesi.",
  "atk-vin01a0:1244_0": "87. Vassakāroti tassa brāhmaṇassa nāmaṃ. Magadhamahāmattoti magadharaṭṭhe mahāmatto,",
  "atk-vin01a0:1244_1": "mahatiyā issariyamattāya samannāgato, magadharañño vā mahāmatto; mahāamaccoti vuttaṃ",
  "atk-vin01a0:1244_2": "hoti. Anusaññāyamānoti tattha tattha gantvā paccavekkhamāno. Bhaṇeti issarānaṃ nīcaṭṭhānikapurisālapanaṃ.",
  "atk-vin01a0:1244_3": "Bandhaṃ āṇāpesīti brāhmaṇo pakatiyāpi tasmiṃ issāpakatova. So rañño “āṇāpehī”ti vacanaṃ",
  "atk-vin01a0:1244_4": "sutvā yasmā “pakkosāpehī”ti rañño na vuttaṃ, tasmā “naṃ hatthesu ca pādesu ca bandhaṃ",
  "atk-vin01a0:1244_5": "katvā āṇāpessāmī”ti bandhaṃ āṇāpesi. Addasa kho āyasmā dhaniyoti kathaṃ addasa? So",
  "atk-vin01a0:1244_6": "kira attanā lesena dārūnaṃ haṭabhāvaṃ ñatvā “nissaṃsayaṃ esa dārūnaṃ kāraṇā rājakulato",
  "atk-vin01a0:1244_7": "vadhaṃ vā bandhaṃ vā pāpuṇissati, tadā naṃ ahameva mocessāmī”ti niccakālaṃ tassa",
  "atk-vin01a0:1244_8": "pavattiṃ suṇantoyeva vicarati. Tasmā takhaṇaññeva gantvā addasa. Tena vuttaṃ – “addasa",
  "atk-vin01a0:1244_9": "kho āyasmā dhaniyo”ti. Dārūnaṃ kiccāti dārūnaṃ kāraṇā. Purāhaṃ haññāmīti ahaṃ purā",
  "atk-vin01a0:1244_10": "haññāmi; yāva ahaṃ na haññāmi, tāva tvaṃ eyyāsīti attho.",
  "atk-vin01a0:1245_0": "88. Iṅgha, bhante, sarāpehīti ettha iṅghāti codanatthe nipāto. Paṭhamābhisittoti",
  "atk-vin01a0:1245_1": "abhisitto hutvā paṭhamaṃ. Evarūpiṃ vācaṃ bhāsitāti “dinnaññeva samaṇabrāhmaṇānaṃ",
  "atk-vin01a0:1245_2": "tiṇakaṭṭhodakaṃ paribhuñjantū”ti imaṃ evarūpiṃ vācaṃ abhisitto hutvā paṭhamameva",
  "atk-vin01a0:1245_3": "yaṃ tvaṃ abhāsi, taṃ sayameva bhāsitvā idāni sarasi, na sarasīti vuttaṃ hoti. Rājāno",
  "atk-vin01a0:1245_4": "kira abhisittamattāyeva dhammabheriṃ carāpenti – “dinnaññeva samaṇabrāhmaṇānaṃ tiṇakaṭṭhodakaṃ",
  "atk-vin01a0:1245_5": "paribhuñjantū”ti taṃ sandhāya esa vadati. Tesaṃ mayā sandhāya bhāsitanti tesaṃ appamattakepi",
  "atk-vin01a0:1245_6": "kukkuccāyantānaṃ samitabāhitapāpānaṃ samaṇabrāhmaṇānaṃ tiṇakaṭṭhodakaharaṇaṃ sandhāya",
  "atk-vin01a0:1245_7": "mayā etaṃ bhāsitaṃ; na tumhādisānanti adhippāyo. Tañca kho araññe apariggahitanti",
  "atk-vin01a0:1245_8": "tañca tiṇakaṭṭhodakaṃ yaṃ araññe apariggahitaṃ hoti; etaṃ sandhāya mayā bhāsitanti dīpeti.",
  "atk-vin01a0:1246_0": "Lomena tvaṃ muttosīti ettha lomamiva lomaṃ, kiṃ pana taṃ? Pabbajjāliṅgaṃ. Kiṃ vuttaṃ",
  "atk-vin01a0:1246_1": "hoti? Yathā nāma dhuttā “maṃsaṃ khādissāmā”ti mahagghalomaṃ eḷakaṃ gaṇheyyuṃ. Tamenaṃ",
  "atk-vin01a0:1246_2": "añño viññupuriso disvā “imassa eḷakassa maṃsaṃ kahāpaṇamattaṃ agghati. Lomāni pana",
  "atk-vin01a0:1246_3": "lomavāre lomavāre aneke kahāpaṇe agghantī”ti dve alomake eḷake datvā gaṇheyya. Evaṃ",
  "atk-vin01a0:1246_4": "so eḷako viññupurisamāgamma lomena mucceyya. Evameva tvaṃ imassa kammassa katattā",
  "atk-vin01a0:1246_5": "vadhabandhanāraho. Yasmā pana arahaddhajo sabbhi avajjharūpo, tvañca sāsane pabbajitattā",
  "atk-vin01a0:1246_6": "yaṃ pabbajjāliṅgabhūtaṃ arahaddhajaṃ dhāresi. Tasmā tvaṃ iminā pabbajjāliṅgalomena",
  "atk-vin01a0:1246_7": "eḷako viya viññupurisamāgamma muttosīti.",
  "atk-vin01a0:1247_0": "Manussā ujjhāyantīti rañño parisati bhāsamānassa sammukhā ca parammukhā ca sutvā",
  "atk-vin01a0:1247_1": "tattha tattha manussā ujjhāyanti, avajjhāyanti, avajānantā taṃ jhāyanti olokenti",
  "atk-vin01a0:1247_2": "lāmakato vā cintentīti attho. Khiyyantīti tassa avaṇṇaṃ kathenti pakāsenti. Vipācentīti",
  "atk-vin01a0:1247_3": "vitthārikaṃ karonti, sabbattha pattharanti; ayañca attho saddasatthānusārena veditabbo.",
  "atk-vin01a0:1247_4": "Ayaṃ panettha yojanā – “alajjino ime samaṇā sakyaputtiyā”tiādīni cintentā ujjhāyanti.",
  "atk-vin01a0:1247_5": "“Natthi imesaṃ sāmañña”ntiādīni bhaṇantā khiyyanti. “Apagatā ime sāmaññā”tiādīni",
  "atk-vin01a0:1247_6": "tattha tattha vitthārentā vipācentīti. Etena nayena imesaṃ padānaṃ ito parampi tattha",
  "atk-vin01a0:1247_7": "tattha āgatapadānurūpena yojanā veditabbā. Brahmacārinoti seṭṭhacārino. Sāmaññanti",
  "atk-vin01a0:1247_8": "samaṇabhāvo. Brahmaññanti seṭṭhabhāvo. Sesaṃ uttānatthameva.",
  "atk-vin01a0:1248_0": "Rañño dārūnītiādimhi “adinnaṃ ādiyissatī”ti ayaṃ ujjhāyanattho. Yaṃ panetaṃ adinnaṃ",
  "atk-vin01a0:1248_1": "ādiyi, taṃ dassetuṃ “rañño dārūnī”ti vuttaṃ. Iti vacanabhede asammuyhantehi attho",
  "atk-vin01a0:1248_2": "veditabbo. Purāṇavohāriko mahāmattoti bhikkhubhāvato purāṇe gihikāle vinicchayavohāre",
  "atk-vin01a0:1248_3": "niyuttattā “vohāriko”ti saṅkhaṃ gato mahāamacco.",
  "atk-vin01a0:1249_0": "Atha kho bhagavā taṃ bhikkhuṃ etadavocāti bhagavā sāmaṃyeva lokavohārampi jānāti,",
  "atk-vin01a0:1249_1": "atītabuddhānaṃ paññattimpi jānāti – “pubbepi buddhā ettakena pārājikaṃ paññapenti,",
  "atk-vin01a0:1249_2": "ettakena thullaccayaṃ, ettakena dukkaṭa”nti. Evaṃ santepi sace aññehi lokavohāraviññūhi",
  "atk-vin01a0:1249_3": "saddhiṃ asaṃsanditvā pādamattena pārājikaṃ paññapeyya, tenassa siyuṃ vattāro “sīlasaṃvaro",
  "atk-vin01a0:1249_4": "nāma ekabhikkhussapi appameyyo asaṅkhyeyyo mahāpathavī-samudda-ākāsāni viya ativitthiṇṇo,",
  "atk-vin01a0:1249_5": "kathañhi nāma bhagavā pādamattakena nāsesī”ti! Tato tathāgatassa ñāṇabalaṃ ajānantā",
  "atk-vin01a0:1249_6": "sikkhāpadaṃ kopeyyuṃ, paññattampi sikkhāpadaṃ yathāṭhāne na tiṭṭheyya. Lokavohāraviññūhi",
  "atk-vin01a0:1249_7": "pana saddhiṃ saṃsanditvā paññatte so upavādo na hoti. Aññadatthu evaṃ vattāro honti",
  "atk-vin01a0:1249_8": "– “imehi nāma agārikāpi pādamattena coraṃ hanantipi bandhantipi pabbājentipi. Kasmā",
  "atk-vin01a0:1249_9": "bhagavā pabbajitaṃ na nāsessati; yena parasantakaṃ tiṇasalākamattampi na gahetabba”nti!",
  "atk-vin01a0:1249_10": "Tathāgatassa ca ñāṇabalaṃ jānissanti. Paññattampi ca sikkhāpadaṃ akuppaṃ bhavissati,",
  "atk-vin01a0:1249_11": "yathāṭhāne ṭhassati. Tasmā lokavohāraviññūhi saddhiṃ saṃsanditvā paññapetukāmo sabbāvantaṃ",
  "atk-vin01a0:1249_12": "parisaṃ anuvilokento atha kho bhagavā avidūre nisinnaṃ disvā taṃ bhikkhuṃ etadavoca",
  "atk-vin01a0:1249_13": "“kittakena kho bhikkhu rājā māgadho seniyo bimbisāro coraṃ gahetvā hanati vā bandhati vā pabbājeti vā”ti.",
  "atk-vin01a0:1250_0": "Tattha māgadhoti magadhānaṃ issaro. Seniyoti senāya sampanno. Bimbisāroti tassa nāmaṃ.",
  "atk-vin01a0:1250_1": "Pabbājeti vāti raṭṭhato nikkhāmeti. Sesamettha uttānatthameva. Pañcamāsako pādoti",
  "atk-vin01a0:1250_2": "tadā rājagahe vīsatimāsako kahāpaṇo hoti, tasmā pañcamāsako pādo. Etena lakkhaṇena",
  "atk-vin01a0:1250_3": "sabbajanapadesu kahāpaṇassa catuttho bhāgo “pādo”ti veditabbo. So ca kho porāṇassa",
  "atk-vin01a0:1250_4": "nīlakahāpaṇassa vasena, na itaresaṃ rudradāmakādīnaṃ. Tena hi pādena atītabuddhāpi",
  "atk-vin01a0:1250_5": "pārājikaṃ paññapesuṃ, anāgatāpi paññapessanti. Sabbabuddhānañhi pārājikavatthumhi",
  "atk-vin01a0:1250_6": "vā pārājike vā nānattaṃ natthi. Imāneva cattāri pārājikavatthūni. Imāneva cattāri",
  "atk-vin01a0:1250_7": "pārājikāni. Ito ūnaṃ vā atirekaṃ vā natthi. Tasmā bhagavāpi dhaniyaṃ vigarahitvā",
  "atk-vin01a0:1250_8": "pādeneva dutiyapārājikaṃ paññapento “yo pana bhikkhu adinnaṃ theyyasaṅkhāta”ntiādimāha.",
  "atk-vin01a0:1251_0": "Evaṃ mūlacchejjavasena daḷhaṃ katvā dutiyapārājike paññatte aparampi anupaññattatthāya",
  "atk-vin01a0:1251_1": "rajakabhaṇḍikavatthu udapādi, tassuppattidīpanatthametaṃ vuttaṃ – “evañcidaṃ bhagavatā",
  "atk-vin01a0:1251_2": "bhikkhūnaṃ sikkhāpadaṃ paññattaṃ hotī”ti. Tassattho ca anupaññattisambandho ca paṭhamapārājikavaṇṇanāyaṃ",
  "atk-vin01a0:1251_3": "vuttanayeneva veditabbo. Yathā ca idha, evaṃ ito paresu sabbasikkhāpadesu. Yaṃ yaṃ",
  "atk-vin01a0:1251_4": "pubbe vuttaṃ, taṃ taṃ sabbaṃ vajjetvā uparūpari apubbameva vaṇṇayissāma. Yadi hi",
  "atk-vin01a0:1251_5": "yaṃ yaṃ vuttanayaṃ, taṃ taṃ punapi vaṇṇayissāma, kadā vaṇṇanāya antaṃ gamissāma!",
  "atk-vin01a0:1251_6": "Tasmā yaṃ yaṃ pubbe vuttaṃ, taṃ taṃ sabbaṃ sādhukaṃ upasallakkhetvā tattha tattha",
  "atk-vin01a0:1251_7": "attho ca yojanā ca veditabbā. Apubbaṃ pana yaṃkiñci anuttānatthaṃ, taṃ sabbaṃ mayameva vaṇṇayissāma.",
  "atk-vin01a0:1252": "Dhaniyavatthuvaṇṇanā niṭṭhitā.",
  "atk-vin01a0:1253_0": "90. Rajakattharaṇaṃ gantvāti rajakatitthaṃ gantvā; tañhi yasmā tattha rajakā vatthāni",
  "atk-vin01a0:1253_1": "attharanti, tasmā rajakattharaṇanti vuccati. Rajakabhaṇḍikanti rajakānaṃ bhaṇḍikaṃ;",
  "atk-vin01a0:1253_2": "rajakā sāyanhasamaye nagaraṃ pavisantā bahūni vatthāni ekekaṃ bhaṇḍikaṃ bandhanti.",
  "atk-vin01a0:1253_3": "Tato ekaṃ bhaṇḍikaṃ tesaṃ pamādena apassantānaṃ avaharitvā thenetvāti attho.",
  "atk-vin01a0:1254": "Padabhājanīyavaṇṇanā",
  "atk-vin01a0:1255_0": "92. Gāmo nāmāti evamādi “gāmā vā araññā vā”ti ettha vuttassa gāmassa ca araññassa",
  "atk-vin01a0:1255_1": "ca pabhedadassanatthaṃ vuttaṃ. Tattha yasmiṃ gāme ekā eva kuṭi, ekaṃ gehaṃ seyyathāpi",
  "atk-vin01a0:1255_2": "malayajanapade; ayaṃ ekakuṭiko gāmo nāma. Etena nayena aparepi veditabbā. Amanusso",
  "atk-vin01a0:1255_3": "nāma yo sabbaso vā manussānaṃ abhāvena yakkhapariggahabhūto; yato vā manussā kenaci",
  "atk-vin01a0:1255_4": "kāraṇena punapi āgantukāmā eva apakkantā. Parikkhitto nāma iṭṭhakapākāraṃ ādiṃ katvā",
  "atk-vin01a0:1255_5": "antamaso kaṇṭakasākhāhipi parikkhitto. Gonisādiniviṭṭho nāma vīthisannivesādivasena",
  "atk-vin01a0:1255_6": "anivisitvā yathā gāvo tattha tattha dve tayo nisīdanti, evaṃ tattha tattha dve tīṇi",
  "atk-vin01a0:1255_7": "gharāni katvā niviṭṭho. Satthoti jaṅghasatthasakaṭasatthādīsu yo koci. Imasmiñca",
  "atk-vin01a0:1255_8": "sikkhāpade nigamopi nagarampi gāmaggahaṇeneva gahitanti veditabbaṃ.",
  "atk-vin01a0:1256_0": "Gāmūpacārotiādi araññaparicchedadassanatthaṃ vuttaṃ. Indakhīle ṭhitassāti yassa gāmassa",
  "atk-vin01a0:1256_1": "anurādhapurasseva dve indakhīlā, tassa abbhantarime indakhīle ṭhitassa; tassa hi",
  "atk-vin01a0:1256_2": "bāhiro indakhīlo ābhidhammikanayena araññasaṅkhepaṃ gacchati. Yassa pana eko, tassa",
  "atk-vin01a0:1256_3": "gāmadvārabāhānaṃ vemajjhe ṭhitassa. Yatrāpi hi indakhīlo natthi, tatra gāmadvārabāhānaṃ",
  "atk-vin01a0:1256_4": "vemajjhameva “indakhīlo”ti vuccati. Tena vuttaṃ – “gāmadvārabāhānaṃ vemajjhe ṭhitassā”ti.",
  "atk-vin01a0:1256_5": "Majjhimassāti thāmamajjhimassa, no pamāṇamajjhimassa, neva appathāmassa, na mahāthāmassa;",
  "atk-vin01a0:1256_6": "majjhimathāmassāti vuttaṃ hoti. Leḍḍupātoti yathā mātugāmo kāke uḍḍāpento ujukameva",
  "atk-vin01a0:1256_7": "hatthaṃ ukkhipitvā leḍḍuṃ khipati, yathā ca udakukkhepe udakaṃ khipanti, evaṃ akhipitvā",
  "atk-vin01a0:1256_8": "yathā taruṇamanussā attano balaṃ dassentā bāhaṃ pasāretvā leḍḍuṃ khipanti, evaṃ khittassa",
  "atk-vin01a0:1256_9": "leḍḍussa patanaṭṭhānaṃ. Patito pana luṭhitvā yattha gacchati, taṃ na gahetabbaṃ.",
  "atk-vin01a0:1257_0": "Aparikkhittassa gāmassa gharūpacāre ṭhitassa majjhimassa purisassa leḍḍupātoti ettha",
  "atk-vin01a0:1257_1": "pana nibbakosassa udakapātaṭṭhāne ṭhitassa majjhimassa purisassa suppapāto vā musalapāto",
  "atk-vin01a0:1257_2": "vā gharūpacāro nāma. Tasmiṃ gharūpacāre ṭhitassa leḍḍupāto gāmūpacāroti kurundaṭṭhakathāyaṃ",
  "atk-vin01a0:1257_3": "vuttaṃ. Mahāpaccariyampi tādisameva. Mahāaṭṭhakathāyaṃ pana “gharaṃ nāma, gharūpacāro",
  "atk-vin01a0:1257_4": "nāma, gāmo nāma, gāmūpacāro nāmā”ti mātikaṃ ṭhapetvā nibbakosassa udakapātaṭṭhānabbhantaraṃ",
  "atk-vin01a0:1257_5": "gharaṃ nāma. Yaṃ pana dvāre ṭhito mātugāmo bhājanadhovanaudakaṃ chaḍḍeti, tassa patanaṭṭhānañca",
  "atk-vin01a0:1257_6": "mātugāmeneva antogehe ṭhitena pakatiyā bahi khittassa suppassa vā sammuñjaniyā vā",
  "atk-vin01a0:1257_7": "patanaṭṭhānañca, gharassa purato dvīsu koṇesu sambandhitvā majjhe rukkhasūcidvāraṃ",
  "atk-vin01a0:1257_8": "ṭhapetvā gorūpānaṃ pavesananivāraṇatthaṃ kataparikkhepo ca ayaṃ sabbopi gharūpacāro",
  "atk-vin01a0:1257_9": "nāma. Tasmiṃ gharūpacāre ṭhitassa majjhimassa purisassa leḍḍupātabbhantaraṃ gāmo",
  "atk-vin01a0:1257_10": "nāma. Tato aññassa leḍḍupātassa abbhantaraṃ gāmūpacāro nāmāti vuttaṃ. Idamettha pamāṇaṃ.",
  "atk-vin01a0:1257_11": "Yathā cettha, evaṃ sabbattha yo yo aṭṭhakathāvādo vā theravādo vā pacchā vuccati",
  "atk-vin01a0:1257_12": "so pamāṇato daṭṭhabbo.",
  "atk-vin01a0:1258_0": "Yañcetaṃ mahāaṭṭhakathāyaṃ vuttaṃ, taṃ pāḷiyā viruddhamiva dissati. Pāḷiyañhi – “gharūpacāre",
  "atk-vin01a0:1258_1": "ṭhitassa majjhimassa purisassa leḍḍupāto”ti ettakameva vuttaṃ. Aṭṭhakathāyaṃ pana",
  "atk-vin01a0:1258_2": "taṃ leḍḍupātaṃ gāmasaṅkhepaṃ katvā tato paraṃ gāmūpacāro vuttoti? Vuccate – saccameva",
  "atk-vin01a0:1258_3": "pāḷiyaṃ vuttaṃ, adhippāyo panettha veditabbo. So ca aṭṭhakathācariyānameva vidito.",
  "atk-vin01a0:1258_4": "Tasmā yathā “gharūpacāre ṭhitassā”ti ettha gharūpacāralakkhaṇaṃ pāḷiyaṃ avuttampi",
  "atk-vin01a0:1258_5": "aṭṭhakathāyaṃ vuttavasena gahitaṃ. Evaṃ sesampi gahetabbaṃ.",
  "atk-vin01a0:1259_0": "Tatrāyaṃ nayo – idha gāmo nāma duvidho hoti – parikkhitto ca aparikkhitto ca. Tatra",
  "atk-vin01a0:1259_1": "parikkhittassa parikkhepoyeva paricchedo. Tasmā tassa visuṃ paricchedaṃ avatvā “gāmūpacāro",
  "atk-vin01a0:1259_2": "nāma parikkhittassa gāmassa indakhīle ṭhitassa majjhimassa purisassa leḍḍupāto”ti",
  "atk-vin01a0:1259_3": "pāḷiyaṃ vuttaṃ. Aparikkhittassa pana gāmassa gāmaparicchedo vattabbo. Tasmā tassa",
  "atk-vin01a0:1259_4": "gāmaparicchedadassanatthaṃ “aparikkhittassa gāmassa gharūpacāre ṭhitassa majjhimassa",
  "atk-vin01a0:1259_5": "purisassa leḍḍupāto”ti vuttaṃ. Gāmaparicchede ca dassite gāmūpacāralakkhaṇaṃ pubbe",
  "atk-vin01a0:1259_6": "vuttanayeneva sakkā ñātunti puna “tattha ṭhitassa majjhimassa purisassa leḍḍupāto”ti",
  "atk-vin01a0:1259_7": "na vuttaṃ. Yo pana gharūpacāre ṭhitassa leḍḍupātaṃyeva “gāmūpacāro”ti vadati, tassa",
  "atk-vin01a0:1259_8": "gharūpacāro gāmoti āpajjati. Tato gharaṃ, gharūpacāro, gāmo, gāmūpacāroti esa vibhāgo",
  "atk-vin01a0:1259_9": "saṅkarīyati. Asaṅkarato cettha vinicchayo veditabbo vikāle gāmappavesanādīsu. Tasmā",
  "atk-vin01a0:1259_10": "pāḷiñca aṭṭhakathañca saṃsanditvā vuttanayenevettha gāmo ca gāmūpacāro ca veditabbo.",
  "atk-vin01a0:1259_11": "Yopi ca gāmo pubbe mahā hutvā pacchā kulesu naṭṭhesu appako hoti, so gharūpacārato",
  "atk-vin01a0:1259_12": "leḍḍupāteneva paricchinditabbo. Purimaparicchedo panassa parikkhittassāpi aparikkhittassāpi appamāṇamevāti.",
  "atk-vin01a0:1260_0": "Araññaṃ nāma ṭhapetvā gāmañca gāmūpacārañcāti imaṃ yathāvuttalakkhaṇaṃ gāmañca gāmūpacārañca",
  "atk-vin01a0:1260_1": "ṭhapetvā imasmiṃ adinnādānasikkhāpade avasesaṃ “araññaṃ” nāmāti veditabbaṃ. Abhidhamme",
  "atk-vin01a0:1260_2": "pana “araññanti nikkhamitvā bahi indakhīlā sabbametaṃ arañña”nti vuttaṃ. Āraññakasikkhāpade",
  "atk-vin01a0:1260_3": "“āraññakaṃ nāma senāsanaṃ pañcadhanusatikaṃ pacchima”nti vuttaṃ. Taṃ indakhīlato",
  "atk-vin01a0:1260_4": "paṭṭhāya āropitena ācariyadhanunā pañcadhanusatappamāṇanti veditabbaṃ. Evaṃ bhagavatā",
  "atk-vin01a0:1260_5": "“gāmā vā araññā vā”ti etassa atthaṃ vibhajantena “gharaṃ, gharūpacāro, gāmo, gāmūpacāro",
  "atk-vin01a0:1260_6": "arañña”nti pāpabhikkhūnaṃ lesokāsanisedhanatthaṃ pañca koṭṭhāsā dassitā. Tasmā ghare",
  "atk-vin01a0:1260_7": "vā gharūpacāre vā gāme vā gāmūpacāre vā araññe vā pādagghanakato paṭṭhāya sassāmikaṃ",
  "atk-vin01a0:1260_8": "bhaṇḍaṃ avaharantassa pārājikamevāti veditabbaṃ.",
  "atk-vin01a0:1261_0": "Idāni “adinnaṃ theyyasaṅkhātaṃ ādiyeyyā”tiādīnaṃ atthadassanatthaṃ “adinnaṃ nāmā”tiādimāha.",
  "atk-vin01a0:1261_1": "Tattha adinnanti dantaponasikkhāpade attano santakampi appaṭiggahitakaṃ kappiyaṃ",
  "atk-vin01a0:1261_2": "ajjhoharaṇīyaṃ vuccati. Idha pana yaṃkiñci parapariggahitaṃ sassāmikaṃ bhaṇḍaṃ, tadetaṃ",
  "atk-vin01a0:1261_3": "tehi sāmikehi kāyena vā vācāya vā na dinnanti adinnaṃ. Attano hatthato vā yathāṭhitaṭṭhānato",
  "atk-vin01a0:1261_4": "vā na nissaṭṭhanti anissaṭṭhaṃ. Yathāṭhāne ṭhitampi anapekkhatāya na pariccattanti",
  "atk-vin01a0:1261_5": "apariccattaṃ. Ārakkhasaṃvidhānena rakkhitattā rakkhitaṃ. Mañjūsādīsu pakkhipitvā",
  "atk-vin01a0:1261_6": "gopitattā gopitaṃ. “Mama ida”nti taṇhāmamattena mamāyitattā mamāyitaṃ. Tāhi apariccāgarakkhaṇagopanāhi",
  "atk-vin01a0:1261_7": "tehi bhaṇḍasāmikehi parehi pariggahitanti parapariggahitaṃ. Etaṃ adinnaṃ nāma.",
  "atk-vin01a0:1262_0": "Theyyasaṅkhātanti ettha thenoti coro, thenassa bhāvo theyyaṃ; avaharaṇacittassetaṃ",
  "atk-vin01a0:1262_1": "adhivacanaṃ. “Saṅkhā, saṅkhāta”nti atthato ekaṃ; koṭṭhāsassetaṃ adhivacanaṃ, “saññānidānā",
  "atk-vin01a0:1262_2": "hi papañcasaṅkhā”tiādīsu viya. Theyyañca taṃ saṅkhātañcāti theyyasaṅkhātaṃ, theyyacittasaṅkhāto",
  "atk-vin01a0:1262_3": "eko cittakoṭṭhāsoti attho. Karaṇatthe cetaṃ paccattavacanaṃ, tasmā theyyasaṅkhātenāti",
  "atk-vin01a0:1262_4": "atthato daṭṭhabbaṃ. Yo ca theyyasaṅkhātena ādiyati, so yasmā theyyacitto hoti, tasmā",
  "atk-vin01a0:1262_5": "byañjanaṃ anādiyitvā atthameva dassetuṃ theyyacitto avaharaṇacittoti evamassa padabhājanaṃ",
  "atk-vin01a0:1262_6": "vuttanti veditabbaṃ.",
  "atk-vin01a0:1263_0": "Ādiyeyya, hareyya, avahareyya, iriyāpathaṃ vikopeyya, ṭhānā cāveyya, saṅketaṃ vītināmeyyāti",
  "atk-vin01a0:1263_1": "ettha pana paṭhamapadaṃ abhiyogavasena vuttaṃ, dutiyapadaṃ aññesaṃ bhaṇḍaṃ harantassa",
  "atk-vin01a0:1263_2": "gacchato vasena, tatiyapadaṃ upanikkhittabhaṇḍavasena, catutthaṃ saviññāṇakavasena,",
  "atk-vin01a0:1263_3": "pañcamaṃ thale nikkhittādivasena, chaṭṭhaṃ parikappavasena vā suṅkaghātavasena vā",
  "atk-vin01a0:1263_4": "vuttanti veditabbaṃ. Yojanā panettha ekabhaṇḍavasenapi nānābhaṇḍavasenapi hoti. Ekabhaṇḍavasena",
  "atk-vin01a0:1263_5": "ca saviññāṇakeneva labbhati, nānābhaṇḍavasena saviññāṇakāviññāṇakamissakena.",
  "atk-vin01a0:1264_0": "Tattha nānābhaṇḍavasena tāva evaṃ veditabbaṃ – ādiyeyyāti ārāmaṃ abhiyuñjati, āpatti",
  "atk-vin01a0:1264_1": "dukkaṭassa. Sāmikassa vimatiṃ uppādeti, āpatti thullaccayassa. Sāmiko “na mayhaṃ",
  "atk-vin01a0:1264_2": "bhavissatī”ti dhuraṃ nikkhipati, āpatti pārājikassa.",
  "atk-vin01a0:1265": "Hareyyāti aññassa bhaṇḍaṃ haranto sīse bhāraṃ theyyacitto āmasati, āpatti dukkaṭassa. Phandāpeti, āpatti thullaccayassa. Khandhaṃ oropeti, āpatti pārājikassa.",
  "atk-vin01a0:1266_0": "Avahareyyāti upanikkhittaṃ bhaṇḍaṃ “dehi me bhaṇḍa”nti vuccamāno “nāhaṃ gaṇhāmī”ti",
  "atk-vin01a0:1266_1": "bhaṇati, āpatti dukkaṭassa. Sāmikassa vimatiṃ uppādeti, āpatti thullaccayassa. Sāmiko",
  "atk-vin01a0:1266_2": "“na mayhaṃ dassatī”ti dhuraṃ nikkhipati, āpatti pārājikassa.",
  "atk-vin01a0:1267": "Iriyāpathaṃ vikopeyyāti “sahabhaṇḍahārakaṃ nessāmī”ti paṭhamaṃ pādaṃ saṅkāmeti, āpatti thullaccayassa. Dutiyaṃ pādaṃ saṅkāmeti, āpatti pārājikassa.",
  "atk-vin01a0:1268": "Ṭhānā cāveyyāti thalaṭṭhaṃ bhaṇḍaṃ theyyacitto āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti pārājikassa.",
  "atk-vin01a0:1269_0": "Saṅketaṃ vītināmeyyāti parikappitaṭṭhānaṃ paṭhamaṃ pādaṃ atikkāmeti, āpatti thullaccayassa.",
  "atk-vin01a0:1269_1": "Dutiyaṃ pādaṃ atikkāmeti, āpatti pārājikassa. Atha vā paṭhamaṃ pādaṃ suṅkaghātaṃ",
  "atk-vin01a0:1269_2": "atikkāmeti, āpatti thullaccayassa. Dutiyaṃ pādaṃ atikkāmeti, āpatti pārājikassāti",
  "atk-vin01a0:1269_3": "– ayamettha nānābhaṇḍavasena yojanā.",
  "atk-vin01a0:1270_0": "Ekabhaṇḍavasena pana sassāmikaṃ dāsaṃ vā tiracchānaṃ vā yathāvuttena abhiyogādinā",
  "atk-vin01a0:1270_1": "nayena ādiyati vā harati vā avaharati vā iriyāpathaṃ vā vikopeti, ṭhānā vā cāveti,",
  "atk-vin01a0:1270_2": "paricchedaṃ vā atikkāmeti – ayamettha ekabhaṇḍavasena yojanā.",
  "atk-vin01a0:1271": "Pañcavīsatiavahārakathā",
  "atk-vin01a0:1272_0": "Apica imāni cha padāni vaṇṇentena pañca pañcake samodhānetvā pañcavīsati avahārā",
  "atk-vin01a0:1272_1": "dassetabbā. Evaṃ vaṇṇayatā hi idaṃ adinnādānapārājikaṃ suvaṇṇitaṃ hoti. Imasmiñca",
  "atk-vin01a0:1272_2": "ṭhāne sabbaaṭṭhakathā ākulā luḷitā duviññeyyavinicchayā. Tathā hi sabbaaṭṭhakathāsu",
  "atk-vin01a0:1272_3": "yāni tāni pāḷiyaṃ “pañcahākārehi adinnaṃ ādiyantassa āpatti pārājikassa, parapariggahitañca",
  "atk-vin01a0:1272_4": "hotī”tiādinā nayena avahāraṅgāni vuttāni, tānipi gahetvā katthaci ekaṃ pañcakaṃ dassitaṃ,",
  "atk-vin01a0:1272_5": "katthaci “chahākārehī”ti āgatehi saddhiṃ dve pañcakāni dassitāni. Etāni ca pañcakāni",
  "atk-vin01a0:1272_6": "na honti. Yattha hi ekekena padena avahāro sijjhati, taṃ pañcakaṃ nāma vuccati. Ettha",
  "atk-vin01a0:1272_7": "pana sabbehipi padehi ekoyeva avahāro. Yāni ca tattha labbhamānāniyeva pañcakāni",
  "atk-vin01a0:1272_8": "dassitāni, tesampi na sabbesaṃ attho pakāsito. Evamimasmiṃ ṭhāne sabbaaṭṭhakathā",
  "atk-vin01a0:1272_9": "ākulā luḷitā duviññeyyavinicchayā. Tasmā pañca pañcakesamodhānetvā dassiyamānā ime",
  "atk-vin01a0:1272_10": "pañcavīsati avahārā sādhukaṃ sallakkhetabbā.",
  "atk-vin01a0:1273_0": "Pañca pañcakāni nāma – nānābhaṇḍapañcakaṃ, ekabhaṇḍapañcakaṃ, sāhatthikapañcakaṃ,",
  "atk-vin01a0:1273_1": "pubbapayogapañcakaṃ, theyyāvahārapañcakanti. Tattha nānābhaṇḍapañcakañca ekabhaṇḍapañcakañca",
  "atk-vin01a0:1273_2": "“ādiyeyya, hareyya, avahareyya, iriyāpathaṃ vikopeyya, ṭhānā cāveyyā”ti imesaṃ padānaṃ",
  "atk-vin01a0:1273_3": "vasena labbhanti. Tāni pubbe yojetvā dassitanayeneva veditabbāni. Yaṃ panetaṃ “saṅketaṃ",
  "atk-vin01a0:1273_4": "vītināmeyyā”ti chaṭṭhaṃ padaṃ, taṃ parikappāvahārassa ca nissaggiyāvahārassa ca sādhāraṇaṃ.",
  "atk-vin01a0:1273_5": "Tasmā taṃ tatiyapañcamesu pañcakesu labbhamānapadavasena yojetabbaṃ. Vuttaṃ nānābhaṇḍapañcakañca",
  "atk-vin01a0:1273_6": "ekabhaṇḍapañcakañca.",
  "atk-vin01a0:1274_0": "Katamaṃ sāhatthikapañcakaṃ? Pañca avahārā – sāhatthiko, āṇattiko, nissaggiyo, atthasādhako,",
  "atk-vin01a0:1274_1": "dhuranikkhepoti. Tattha sāhatthiko nāma parassa bhaṇḍaṃ sahatthā avaharati. Āṇattiko",
  "atk-vin01a0:1274_2": "nāma “asukassa bhaṇḍaṃ avaharā”ti aññaṃ āṇāpeti. Nissaggiyo nāma antosuṅkaghāte ṭhito",
  "atk-vin01a0:1274_3": "bahisuṅkaghātaṃ pāteti, āpatti pārājikassāti, iminā ca saddhiṃ “saṅketaṃ vītināmeyyā”ti",
  "atk-vin01a0:1274_4": "idaṃ padayojanaṃ labhati. Atthasādhako nāma “asukaṃ nāma bhaṇḍaṃ yadā sakkosi, tadā",
  "atk-vin01a0:1274_5": "avaharā”ti āṇāpeti. Tattha sace paro anantarāyiko hutvā taṃ avaharati, āṇāpako āṇattikkhaṇeyeva",
  "atk-vin01a0:1274_6": "pārājiko hoti, avahārako pana avahaṭakāle. Ayaṃ atthasādhako. Dhuranikkhepo pana",
  "atk-vin01a0:1274_7": "upanikkhittabhaṇḍavasena veditabbo. Idaṃ sāhatthikapañcakaṃ.",
  "atk-vin01a0:1275_0": "Katamaṃ pubbapayogapañcakaṃ? Aparepi pañca avahārā – pubbapayogo, sahapayogo, saṃvidāvahāro,",
  "atk-vin01a0:1275_1": "saṅketakammaṃ, nimittakammanti. Tattha āṇattivasena pubbapayogo veditabbo. Ṭhānā",
  "atk-vin01a0:1275_2": "cāvanavasena sahapayogo. Itare pana tayo pāḷiyaṃ āgatanayeneva veditabbāti. Idaṃ",
  "atk-vin01a0:1275_3": "pubbapayogapañcakaṃ.",
  "atk-vin01a0:1276_0": "Katamaṃ theyyāvahārapañcakaṃ? Aparepi pañca avahārā – theyyāvahāro, pasayhāvahāro,",
  "atk-vin01a0:1276_1": "parikappāvahāro, paṭicchannāvahāro, kusāvahāroti. Te pañcapi “aññataro bhikkhu saṅghassa",
  "atk-vin01a0:1276_2": "cīvare bhājiyamāne theyyacitto kusaṃ saṅkāmetvā cīvaraṃ aggahesī”ti etasmiṃ kusasaṅkāmanavatthusmiṃ",
  "atk-vin01a0:1276_3": "vaṇṇayissāma. Idaṃ theyyāvahārapañcakaṃ. Evamimāni pañca pañcakāni samodhānetvā ime",
  "atk-vin01a0:1276_4": "pañcavīsati avahārā veditabbā.",
  "atk-vin01a0:1277": "Imesu ca pana pañcasu pañcakesu kusalena vinayadharena otiṇṇaṃ vatthuṃ sahasā avinicchinitvāva pañca ṭhānāni oloketabbāni. Yāni sandhāya porāṇā āhu –",
  "atk-vin01a0:1278": "“Vatthuṃ kālañca desañca, agghaṃ paribhogapañcamaṃ;",
  "atk-vin01a0:1279": "Tulayitvā pañca ṭhānāni, dhāreyyatthaṃ vicakkhaṇo”ti.",
  "atk-vin01a0:1280_0": "Tattha vatthunti bhaṇḍaṃ; avahārakena hi “mayā idaṃ nāma avahaṭa”nti vuttepi āpattiṃ",
  "atk-vin01a0:1280_1": "anāropetvāva taṃ bhaṇḍaṃ sassāmikaṃ vā assāmikaṃ vāti upaparikkhitabbaṃ. Sassāmikepi",
  "atk-vin01a0:1280_2": "sāmikānaṃ sālayabhāvo vā nirālayabhāvo vā upaparikkhitabbo. Sace tesaṃ sālayakāle",
  "atk-vin01a0:1280_3": "avahaṭaṃ, bhaṇḍaṃ agghāpetvā āpatti kātabbā. Sace nirālayakāle, na pārājikena kāretabbo.",
  "atk-vin01a0:1280_4": "Bhaṇḍasāmikesu pana bhaṇḍaṃ āharāpentesu bhaṇḍaṃ dātabbaṃ. Ayamettha sāmīci.",
  "atk-vin01a0:1281_0": "Imassa panatthassa dīpanatthamidaṃ vatthu – bhātiyarājakāle kira mahācetiyapūjāya",
  "atk-vin01a0:1281_1": "dakkhiṇadisato eko bhikkhu sattahatthaṃ paṇḍukāsāvaṃ aṃse karitvā cetiyaṅgaṇaṃ pāvisi;",
  "atk-vin01a0:1281_2": "taṅkhaṇameva ca rājāpi cetiyavandanatthaṃ āgato. Tattha ussāraṇāya vattamānāya mahājanasammaddo",
  "atk-vin01a0:1281_3": "ahosi. Atha so bhikkhu janasammaddapīḷito aṃsato patantaṃ kāsāvaṃ adisvāva nikkhanto;",
  "atk-vin01a0:1281_4": "nikkhamitvā ca kāsāvaṃ apassanto “ko īdise janasammadde kāsāvaṃ lacchati, na dāni",
  "atk-vin01a0:1281_5": "taṃ mayha”nti dhuranikkhepaṃ katvā gato. Athañño bhikkhu pacchā āgacchanto taṃ kāsāvaṃ",
  "atk-vin01a0:1281_6": "disvā theyyacittena gahetvā puna vippaṭisārī hutvā “assamaṇo dānimhi, vibbhamissāmī”ti",
  "atk-vin01a0:1281_7": "citte uppannepi “vinayadhare pucchitvā ñassāmī”ti cintesi.",
  "atk-vin01a0:1282_0": "Tena ca samayena cūḷasumanatthero nāma sabbapariyattidharo vinayācariyapāmokkho mahāvihāre",
  "atk-vin01a0:1282_1": "paṭivasati. So bhikkhu theraṃ upasaṅkamitvā vanditvā okāsaṃ kāretvā attano kukkuccaṃ",
  "atk-vin01a0:1282_2": "pucchi. Thero tena bhaṭṭhe janakāye pacchā āgantvā gahitabhāvaṃ ñatvā “atthi dāni",
  "atk-vin01a0:1282_3": "ettha okāso”ti cintetvā āha – “sace kāsāvasāmikaṃ bhikkhuṃ āneyyāsi, sakkā bhaveyya",
  "atk-vin01a0:1282_4": "tava patiṭṭhā kātu”nti. “Kathāhaṃ, bhante, taṃ dakkhissāmī”ti? “Tahiṃ tahiṃ gantvā",
  "atk-vin01a0:1282_5": "olokehī”ti. So pañcapi mahāvihāre oloketvā neva addakkhi. Tato naṃ thero pucchi –",
  "atk-vin01a0:1282_6": "“katarāya disāya bahū bhikkhū āgacchantī”ti? “Dakkhiṇadisāya, bhante”ti. “Tena hi",
  "atk-vin01a0:1282_7": "kāsāvaṃ dīghato ca tiriyañca minitvā ṭhapehi. Ṭhapetvā dakkhiṇadisāya vihārapaṭipāṭiyā",
  "atk-vin01a0:1282_8": "vicinitvā taṃ bhikkhuṃ ānehī”ti. So tathā katvā taṃ bhikkhuṃ disvā therassa santikaṃ",
  "atk-vin01a0:1282_9": "ānesi. Thero pucchi – “tavedaṃ kāsāva”nti? “Āma, bhante”ti. “Kuhiṃ te pātita”nti?",
  "atk-vin01a0:1282_10": "So sabbaṃ ācikkhi. Thero pana tena kataṃ dhuranikkhepaṃ sutvā itaraṃ pucchi – “tayā",
  "atk-vin01a0:1282_11": "idaṃ kuhiṃ disvā gahita”nti? Sopi sabbaṃ ārocesi. Tato naṃ thero āha – “sace te suddhacittena",
  "atk-vin01a0:1282_12": "gahitaṃ abhavissa, anāpattiyeva te assa. Theyyacittena pana gahitattā dukkaṭaṃ āpannosi.",
  "atk-vin01a0:1282_13": "Taṃ desetvā anāpattiko hohi. Idañca kāsāvaṃ attano santakaṃ katvā etasseva bhikkhuno",
  "atk-vin01a0:1282_14": "dehī”ti. So bhikkhu amateneva abhisitto paramassāsappatto ahosīti. Evaṃ vatthu oloketabbaṃ.",
  "atk-vin01a0:1283_0": "Kāloti avahārakālo. Tadeva hi bhaṇḍaṃ kadāci samagghaṃ hoti, kadāci mahagghaṃ. Tasmā",
  "atk-vin01a0:1283_1": "taṃ bhaṇḍaṃ yasmiṃ kāle avahaṭaṃ, tasmiṃyeva kāle yo tassa aggho hoti, tena agghena",
  "atk-vin01a0:1283_2": "āpatti kāretabbā. Evaṃ kālo oloketabbo.",
  "atk-vin01a0:1284_0": "Desoti avahāradeso. Tañhi bhaṇḍaṃ yasmiṃ dese avahaṭaṃ, tasmiṃyeva dese yo tassa",
  "atk-vin01a0:1284_1": "aggho hoti, tena agghena āpatti kāretabbā. Bhaṇḍuṭṭhānadese hi bhaṇḍaṃ samagghaṃ",
  "atk-vin01a0:1284_2": "hoti, aññattha mahagghaṃ.",
  "atk-vin01a0:1285_0": "Imassāpi ca atthassa dīpanatthamidaṃ vatthu – antarasamudde kira eko bhikkhu susaṇṭhānaṃ",
  "atk-vin01a0:1285_1": "nāḷikeraṃ labhitvā bhamaṃ āropetvā saṅkhathālakasadisaṃ manoramaṃ pānīyathālakaṃ",
  "atk-vin01a0:1285_2": "katvā tattheva ṭhapetvā cetiyagiriṃ agamāsi. Athañño bhikkhu antarasamuddaṃ gantvā",
  "atk-vin01a0:1285_3": "tasmiṃ vihāre paṭivasanto taṃ thālakaṃ disvā theyyacittena gahetvā cetiyagirimeva",
  "atk-vin01a0:1285_4": "āgato. Tassa tattha yāguṃ pivantassa taṃ thālakaṃ disvā thālakasāmiko bhikkhu āha",
  "atk-vin01a0:1285_5": "– “kuto te idaṃ laddha”nti? “Antarasamuddato me ānīta”nti. So taṃ “netaṃ tava santakaṃ,",
  "atk-vin01a0:1285_6": "theyyāya te gahita”nti saṅghamajjhaṃ ākaḍḍhi. Tattha ca vinicchayaṃ alabhitvā mahāvihāraṃ",
  "atk-vin01a0:1285_7": "agamiṃsu. Tattha bheriṃ paharāpetvā mahācetiyasamīpe sannipātaṃ katvā vinicchayaṃ",
  "atk-vin01a0:1285_8": "ārabhiṃsu. Vinayadharattherā avahāraṃ saññāpesuṃ.",
  "atk-vin01a0:1286_0": "Tasmiñca sannipāte ābhidhammikagodattatthero nāma vinayakusalo hoti. So evamāha –",
  "atk-vin01a0:1286_1": "“iminā idaṃ thālakaṃ kuhiṃ avahaṭa”nti? “Antarasamudde avahaṭa”nti. “Tatridaṃ kiṃ",
  "atk-vin01a0:1286_2": "agghatī”ti? “Na kiñci agghati. Tatra hi nāḷikeraṃ bhinditvā miñjaṃ khāditvā kapālaṃ",
  "atk-vin01a0:1286_3": "chaḍḍenti, dāruatthaṃ pana pharatī”ti. “Imassa bhikkhuno ettha hatthakammaṃ kiṃ agghatī”ti?",
  "atk-vin01a0:1286_4": "“Māsakaṃ vā ūnamāsakaṃ vā”ti. “Atthi pana katthaci sammāsambuddhena māsakena vā ūnamāsakena",
  "atk-vin01a0:1286_5": "vā pārājikaṃ paññatta”nti. Evaṃ vutte “sādhu! Sādhu! Sukathitaṃ suvinicchita”nti",
  "atk-vin01a0:1286_6": "ekasādhukāro ahosi. Tena ca samayena bhātiyarājāpi cetiyavandanatthaṃ nagarato nikkhamanto",
  "atk-vin01a0:1286_7": "taṃ saddaṃ sutvā “kiṃ ida”nti pucchitvā sabbaṃ paṭipāṭiyā sutvā nagare bheriṃ carāpesi",
  "atk-vin01a0:1286_8": "– “mayi sante bhikkhūnampi bhikkhūnīnampi gihīnampi adhikaraṇaṃ ābhidhammikagodattattherena",
  "atk-vin01a0:1286_9": "vinicchitaṃ suvinicchitaṃ, tassa vinicchaye atiṭṭhamānaṃ rājāṇāya ṭhapemī”ti. Evaṃ deso oloketabbo.",
  "atk-vin01a0:1287_0": "Agghoti bhaṇḍaggho. Navabhaṇḍassa hi yo aggho hoti, so pacchā parihāyati; yathā navadhoto",
  "atk-vin01a0:1287_1": "patto aṭṭha vā dasa vā agghati, so pacchā bhinno vā chiddo vā āṇigaṇṭhikāhato vā",
  "atk-vin01a0:1287_2": "appaggho hoti tasmā na sabbadā bhaṇḍaṃ pakatiaggheneva kātabbanti. Evaṃ aggho oloketabbo.",
  "atk-vin01a0:1288_0": "Paribhogoti bhaṇḍaparibhogo. Paribhogenāpi hi vāsiādibhaṇḍassa aggho parihāyati.",
  "atk-vin01a0:1288_1": "Tasmā evaṃ upaparikkhitabbaṃ, sace koci kassaci pādagghanakaṃ vāsiṃ harati, tatra",
  "atk-vin01a0:1288_2": "vāsisāmiko pucchitabbo – “tayā ayaṃ vāsi kittakena kītā”ti? “Pādena, bhante”ti. “Kiṃ",
  "atk-vin01a0:1288_3": "pana te kiṇitvāva ṭhapitā, udāhu taṃ vaḷañjesī”ti? Sace vadati “ekadivasaṃ me dantakaṭṭhaṃ",
  "atk-vin01a0:1288_4": "vā rajanachalliṃ vā pattapacanakadāruṃ vā chinnaṃ, ghaṃsitvā vā nisitā”ti. Athassā",
  "atk-vin01a0:1288_5": "porāṇo aggho bhaṭṭhoti veditabbo. Yathā ca vāsiyā evaṃ añjaniyā vā añjanisalākāya",
  "atk-vin01a0:1288_6": "vā kuñcikāya vā palālena vā thusehi vā iṭṭhakacuṇṇena vā ekavāraṃ ghaṃsitvā dhovanamattenāpi",
  "atk-vin01a0:1288_7": "aggho bhassati. Tipumaṇḍalassa makaradantacchedanenāpi parimajjitamattenāpi, udakasāṭikāya",
  "atk-vin01a0:1288_8": "sakiṃ nivāsanapārupanenāpi paribhogasīsena aṃse vā sīse vā ṭhapanamattenāpi, taṇḍulādīnaṃ",
  "atk-vin01a0:1288_9": "papphoṭanenāpi tato ekaṃ vā dve vā apanayanenāpi, antamaso ekaṃ pāsāṇasakkharaṃ uddharitvā",
  "atk-vin01a0:1288_10": "chaḍḍitamattenāpi, sappitelādīnaṃ bhājanantarapaavattanenāpi, antamaso tato makkhikaṃ",
  "atk-vin01a0:1288_11": "vā kipillikaṃ vā uddharitvā chaḍḍitamattenāpi, guḷapiṇḍakassa madhurabhāvajānanatthaṃ",
  "atk-vin01a0:1288_12": "nakhena vijjhitvā aṇumattaṃ gahitamattenāpi aggho bhassati. Tasmā yaṃkiñci pādagghanakaṃ",
  "atk-vin01a0:1288_13": "vuttanayeneva sāmikehi paribhogena ūnaṃ kataṃ hoti, na taṃ avahaṭo bhikkhu pārājikena",
  "atk-vin01a0:1288_14": "kātabbo. Evaṃ paribhogo oloketabbo. Evaṃ imāni tulayitvā pañca ṭhānāni dhāreyyatthaṃ",
  "atk-vin01a0:1288_15": "vicakkhaṇo, āpattiṃ vā anāpattiṃ vā garukaṃ vā lahukaṃ vā āpattiṃ yathāṭhāne ṭhapeyyāti.",
  "atk-vin01a0:1289": "Niṭṭhito “ādiyeyya…pe… saṅketaṃ vītināmeyyā”ti.",
  "atk-vin01a0:1290": "Imesaṃ padānaṃ vinicchayo.",
  "atk-vin01a0:1291_0": "Idāni yadidaṃ “yathārūpe adinnādāne”tiādīni vibhajantena “yathārūpaṃ nāmā”tiādi vuttaṃ.",
  "atk-vin01a0:1291_1": "Tattha yathārūpanti yathājātikaṃ. Taṃ pana yasmā pādato paṭṭhāya hoti, tasmā “pādaṃ",
  "atk-vin01a0:1291_2": "vā pādārahaṃ vā atirekapādaṃ vā”ti āha. Tattha pādena kahāpaṇassa catutthabhāgaṃ",
  "atk-vin01a0:1291_3": "akappiyabhaṇḍameva dasseti. Pādārahena pādagghanakaṃ kappiyabhaṇḍaṃ. Atirekapādena",
  "atk-vin01a0:1291_4": "ubhayampi. Ettāvatā sabbākārena dutiyapārājikappahonakavatthu dassitaṃ hoti.",
  "atk-vin01a0:1292_0": "Pathabyā rājāti sakalapathaviyā rājā dīpacakkavattī asokasadiso, yo vā panaññopi",
  "atk-vin01a0:1292_1": "ekadīpe rājā, sīhaḷarājasadiso. Padesarājāti ekadīpassa padesissaro, bimbisāra-pasenadi-ādayo",
  "atk-vin01a0:1292_2": "viya. Maṇḍalikā nāma ye dīpapadesepi ekamekaṃ maṇḍalaṃ bhuñjanti. Antarabhogikā nāma",
  "atk-vin01a0:1292_3": "dvinnaṃ rājūnaṃ antarā katipayagāmasāmikā. Akkhadassāti dhammavinicchanakā, te dhammasabhāyaṃ",
  "atk-vin01a0:1292_4": "nisīditvā aparādhānurūpaṃ corānaṃ hatthapādacchejjādiṃ anusāsanti. Ye pana ṭhānantarappattā",
  "atk-vin01a0:1292_5": "amaccā vā rājakumārā vā katāparādhā honti, te rañño ārocenti, garukaṃ ṭhānaṃ sayaṃ",
  "atk-vin01a0:1292_6": "na vinicchinanti. Mahāmattāti ṭhānantarappattā mahāamaccā; tepi tattha tattha gāme",
  "atk-vin01a0:1292_7": "vā nigame vā nisīditvā rājakiccaṃ karonti. Ye vā panāti aññepi ye rājakulanissitā",
  "atk-vin01a0:1292_8": "vā sakissariyanissitā vā hutvā chejjabhejjaṃ anusāsanti, sabbepi te imasmiṃ atthe “rājāno”ti dasseti.",
  "atk-vin01a0:1293_0": "Haneyyunti potheyyuñceva chindeyyuñca. Pabbājeyyunti nīhareyyuṃ. Corosīti evamādīni",
  "atk-vin01a0:1293_1": "ca vatvā paribhāseyyuṃ; tenevāha – “paribhāso eso”ti. Purimaṃ upādāyāti methunaṃ",
  "atk-vin01a0:1293_2": "dhammaṃ paṭisevitvā pārājikaṃ āpattiṃ āpannaṃ puggalaṃ upādāya. Sesaṃ pubbe vuttanayattā",
  "atk-vin01a0:1293_3": "uttānapadatthattā ca pākaṭamevāti.",
  "atk-vin01a0:1294_0": "93. Evaṃ uddiṭṭhasikkhāpadaṃ padānukkamena vibhajitvā idāni yaṃ taṃ ādiyeyyātiādīhi",
  "atk-vin01a0:1294_1": "chahi padehi saṅkhepato ādānaṃ dassetvā saṅkhepatoeva “pādaṃ vā pādārahaṃ vā atirekapādaṃ",
  "atk-vin01a0:1294_2": "vā”ti ādātabbabhaṇḍaṃ dassitaṃ, taṃ yattha yattha ṭhitaṃ, yathā yathā ādānaṃ gacchati,",
  "atk-vin01a0:1294_3": "anāgate pāpabhikkhūnaṃ lesokāsanirundhanatthaṃ tathā tathā vitthārato dassetuṃ “bhūmaṭṭhaṃ",
  "atk-vin01a0:1294_4": "thalaṭṭha”ntiādinā nayena mātikaṃ ṭhapetvā “bhūmaṭṭhaṃ nāma bhaṇḍaṃ bhūmiyaṃ nikkhittaṃ",
  "atk-vin01a0:1294_5": "hotī”tiādinā nayena tassa vibhaṅgaṃ āha.",
  "atk-vin01a0:1295": "Pañcavīsatiavahārakathā niṭṭhitā.",
  "atk-vin01a0:1296": "Bhūmaṭṭhakathā",
  "atk-vin01a0:1297_0": "94. Tatrāyaṃ anuttānapadavaṇṇanāya saddhiṃ vinicchayakathā. Nikhātanti bhūmiyaṃ khaṇitvā",
  "atk-vin01a0:1297_1": "ṭhapitaṃ. Paṭicchannanti paṃsuiṭṭhakādīhi paṭicchannaṃ. Bhūmaṭṭhaṃ bhaṇḍaṃ…pe… gacchati",
  "atk-vin01a0:1297_2": "vā, āpatti dukkaṭassāti taṃ evaṃ nikhaṇitvā vā paṭicchādetvā vā ṭhapitattā bhūmiyaṃ",
  "atk-vin01a0:1297_3": "ṭhitaṃ bhaṇḍaṃ yo bhikkhu kenacideva upāyena ñatvā “āharissāmī”ti theyyacitto hutvā",
  "atk-vin01a0:1297_4": "rattibhāge uṭṭhāya gacchati, so bhaṇḍaṭṭhānaṃ appatvāpi sabbakāyavacīvikāresu dukkaṭaṃ",
  "atk-vin01a0:1297_5": "āpajjati. Kathaṃ? So hi tassa āharaṇatthāya uṭṭhahanto yaṃ yaṃ aṅgapaccaṅgaṃ phandāpeti,",
  "atk-vin01a0:1297_6": "sabbattha dukkaṭameva. Nivāsanapārupanaṃ saṇṭhapeti, hatthavāre hatthavāre dukkaṭaṃ.",
  "atk-vin01a0:1297_7": "“Mahantaṃ nidhānaṃ na sakkā ekena āharituṃ, dutiyaṃ pariyesissāmī”ti kassaci sahāyassa",
  "atk-vin01a0:1297_8": "santikaṃ gantukāmo dvāraṃ vivarati, padavāre ca hatthavāre ca dukkaṭaṃ. Dvārapidahane",
  "atk-vin01a0:1297_9": "pana aññasmiṃ vā gamanassa anupakāre anāpatti. Tassa nipannokāsaṃ gantvā “itthannāmā”ti",
  "atk-vin01a0:1297_10": "pakkosati, tamatthaṃ ārocetvā “ehi gacchāmā”ti vadati, vācāya vācāya dukkaṭaṃ. So",
  "atk-vin01a0:1297_11": "tassa vacanena uṭṭhahati, tassāpi dukkaṭaṃ. Uṭṭhahitvā tassa santikaṃ gantukāmo nivāsanapārupanaṃ",
  "atk-vin01a0:1297_12": "saṇṭhapeti, dvāraṃ vivaritvā tassa samīpaṃ gacchati, hatthavārapadavāresu sabbattha",
  "atk-vin01a0:1297_13": "dukkaṭaṃ. So taṃ pucchati “asuko ca asuko ca kuhiṃ, asukañca asukañca pakkosāhī”ti,",
  "atk-vin01a0:1297_14": "vācāya vācāya dukkaṭaṃ. Sabbe samāgate disvā “mayā asukasmiṃ nāma ṭhāne evarūpo nidhi",
  "atk-vin01a0:1297_15": "upaladdho, gacchāma taṃ gahetvā puññāni ca karissāma, sukhañca jīvissāmā”ti vadati,",
  "atk-vin01a0:1297_16": "vācāya vācāya dukkaṭameva.",
  "atk-vin01a0:1298_0": "Evaṃ laddhasahāyo kudālaṃ pariyesati. Sace panassa attano kudālo atthi, “taṃ āharissāmī”ti",
  "atk-vin01a0:1298_1": "gacchanto ca gaṇhanto ca āharanto ca sabbattha hatthavārapadavāresu dukkaṭaṃ āpajjati.",
  "atk-vin01a0:1298_2": "Sace natthi, aññaṃ bhikkhuṃ vā gahaṭṭhaṃ vā gantvā yācati, yācanto ca sace “kudālaṃ",
  "atk-vin01a0:1298_3": "me dehi, kudālena me attho, kiñci kātabbamatthi, taṃ katvā paccāharissāmī”ti musā",
  "atk-vin01a0:1298_4": "abhaṇanto yācati, vācāya vācāya dukkaṭaṃ. Sace “mātikā sodhetabbā atthi, vihāre bhūmikammaṃ",
  "atk-vin01a0:1298_5": "kātabbaṃ atthī”ti musāpi bhaṇati, yaṃ yaṃ vacanaṃ musā, tattha tattha pācittiyaṃ.",
  "atk-vin01a0:1298_6": "Mahāaṭṭhakathāyaṃ pana saccepi alikepi dukkaṭameva vuttaṃ, taṃ pamādalikhitanti veditabbaṃ.",
  "atk-vin01a0:1298_7": "Na hi adinnādānassa pubbapayoge pācittiyaṭṭhāne dukkaṭaṃ nāma atthi. Sace pana kudālassa",
  "atk-vin01a0:1298_8": "daṇḍo natthi, “daṇḍaṃ karissāmī”ti vāsiṃ vā pharasuṃ vā niseti, tadatthāya gacchati,",
  "atk-vin01a0:1298_9": "gantvā sukkhakaṭṭhaṃ chindati tacchati ākoṭeti, sabbattha hatthavārapadavāresu dukkaṭaṃ.",
  "atk-vin01a0:1298_10": "Allarukkhaṃ chindati, pācittiyaṃ. Tato paraṃ sabbapayogesu dukkaṭaṃ. Saṅkhepaṭṭhakathāyaṃ",
  "atk-vin01a0:1298_11": "pana mahāpaccariyañca tattha jātakakaṭṭhalatāchedanatthaṃ vāsipharasuṃ pariyesantānampi",
  "atk-vin01a0:1298_12": "dukkaṭaṃ vuttaṃ. Sace pana tesaṃ evaṃ hoti “vāsipharasukudāle yācantā āsaṅkitā bhavissāma,",
  "atk-vin01a0:1298_13": "lohaṃ samuṭṭhāpetvā karomā”ti. Tato araññaṃ gantvā lohabījatthaṃ pathaviṃ khaṇanti,",
  "atk-vin01a0:1298_14": "akappiyapathaviṃ khaṇantānaṃ dukkaṭehi saddhiṃ pācittiyānīti mahāpaccariyaṃ vuttaṃ.",
  "atk-vin01a0:1298_15": "Yathā ca idha, evaṃ sabbattha pācittiyaṭṭhāne dukkaṭā na muccati. Kappiyapathaviṃ",
  "atk-vin01a0:1298_16": "khaṇantānaṃ dukkaṭāniyeva. Bījaṃ pana gahetvā tato paraṃ sabbakiriyāsu payoge payoge dukkaṭaṃ.",
  "atk-vin01a0:1299_0": "Piṭakapariyesanepi hatthavārapadavāresu vuttanayeneva dukkaṭaṃ. Musāvāde pācittiyaṃ.",
  "atk-vin01a0:1299_1": "Piṭakaṃ kātukāmatāya vallicchedane pācittiyanti sabbaṃ purimanayeneva veditabbaṃ.",
  "atk-vin01a0:1299_2": "Gacchati vā āpatti dukkaṭassāti evaṃ pariyiṭṭhasahāyakudālapiṭako nidhiṭṭhānaṃ gacchati,",
  "atk-vin01a0:1299_3": "padavāre padavāre dukkaṭaṃ. Sace pana gacchanto “imaṃ nidhiṃ laddhā buddhapūjaṃ vā",
  "atk-vin01a0:1299_4": "dhammapūjaṃ vā saṅghabhattaṃ vā karissāmī”ti kusalaṃ uppādeti, kusalacittena gamane",
  "atk-vin01a0:1299_5": "anāpatti. Kasmā? “Theyyacitto dutiyaṃ vā…pe… gacchati vā, āpatti dukkaṭassā”ti vuttattā.",
  "atk-vin01a0:1299_6": "Yathā ca idha, evaṃ sabbattha atheyyacittassa anāpatti. Maggato okkamma nidhānaṭṭhānaṃ",
  "atk-vin01a0:1299_7": "gamanatthāya maggaṃ karonto bhūtagāmaṃ chindati, pācittiyaṃ. Sukkhakaṭṭhaṃ chindati, dukkaṭaṃ.",
  "atk-vin01a0:1300_0": "Tatthajātakanti ciranihitāya kumbhiyā upari jātakaṃ. Kaṭṭhaṃ vā lataṃ vāti na kevalaṃ",
  "atk-vin01a0:1300_1": "kaṭṭhalatameva, yaṃkiñci allaṃ vā sukkhaṃ vā tiṇarukkhalatādiṃ chindantassa sahapayogattā dukkaṭameva hoti.",
  "atk-vin01a0:1301_0": "Aṭṭhavidhaṃ hetaṃ dukkaṭaṃ nāma imasmiṃ ṭhāne samodhānetvā therehi dassitaṃ – pubbapayogadukkaṭaṃ,",
  "atk-vin01a0:1301_1": "sahapayogadukkaṭaṃ, anāmāsadukkaṭaṃ, durupaciṇṇadukkaṭaṃ, vinayadukkaṭaṃ, ñātadukkaṭaṃ,",
  "atk-vin01a0:1301_2": "ñattidukkaṭaṃ, paṭissavadukkaṭanti. Tattha “theyyacitto dutiyaṃ vā kudālaṃ vā piṭakaṃ",
  "atk-vin01a0:1301_3": "vā pariyesati gacchati vā, āpatti dukkaṭassā”ti idaṃ pubbapayogadukkaṭaṃ nāma. Ettha",
  "atk-vin01a0:1301_4": "hi dukkaṭaṭṭhāne dukkaṭaṃ, pācittiyaṭṭhāne pācittiyameva hoti. “Tatthajātakaṃ kaṭṭhaṃ",
  "atk-vin01a0:1301_5": "vā lataṃ vā chindati, āpatti dukkaṭassā”ti idaṃ sahapayogadukkaṭaṃ nāma. Ettha pana",
  "atk-vin01a0:1301_6": "pācittiyavatthu ca dukkaṭavatthu ca dukkaṭaṭṭhāneyeva tiṭṭhati. Kasmā? Avahārassa",
  "atk-vin01a0:1301_7": "sahapayogattāti. Yaṃ pana dasavidhaṃ ratanaṃ, sattavidhaṃ dhaññaṃ, sabbañca āvudhabhaṇḍādiṃ",
  "atk-vin01a0:1301_8": "āmasantassa dukkaṭaṃ vuttaṃ, idaṃ anāmāsadukkaṭaṃ nāma. Yaṃ kadalināḷikerādīnaṃ tatthajātakaphalāni",
  "atk-vin01a0:1301_9": "āmasantassa dukkaṭaṃ vuttaṃ, idaṃ durupaciṇṇadukkaṭaṃ nāma. Yaṃ pana piṇḍāya carantassa",
  "atk-vin01a0:1301_10": "patte raje patite pattaṃ appaṭiggahetvā adhovitvā vā tattha bhikkhaṃ gaṇhantassa",
  "atk-vin01a0:1301_11": "dukkaṭaṃ vuttaṃ, idaṃ vinayadukkaṭaṃ nāma. “Sutvā na vadanti, āpatti dukkaṭassā”ti",
  "atk-vin01a0:1301_12": "idaṃ ñātadukkaṭaṃ nāma. Yaṃ ekādasasu samanubhāsanāsu “ñattiyā dukkaṭa”nti vuttaṃ,",
  "atk-vin01a0:1301_13": "idaṃ ñattidukkaṭaṃ nāma. “Tassa, bhikkhave, bhikkhuno purimikā ca na paññāyati, paṭissave",
  "atk-vin01a0:1301_14": "ca āpatti dukkaṭassā”ti idaṃ paṭissavadukkaṭaṃ nāma. Idaṃ pana sahapayogadukkaṭaṃ.",
  "atk-vin01a0:1301_15": "Tena vuttaṃ – “yaṃkiñci allaṃ vā sukkhaṃ vā tiṇarukkhalatādiṃ chindantassa sahapayogattā",
  "atk-vin01a0:1301_16": "dukkaṭameva hotī”ti.",
  "atk-vin01a0:1302_0": "Sace panassa tatthajātake tiṇarukkhalatādimhi chinnepi lajjidhammo okkamati, saṃvaro",
  "atk-vin01a0:1302_1": "uppajjati, chedanapaccayā dukkaṭaṃ desetvā muccati. Atha dhuranikkhepaṃ akatvā saussāhova",
  "atk-vin01a0:1302_2": "paṃsuṃ khaṇati, chedanadukkaṭaṃ paṭippassambhati, khaṇanadukkaṭe patiṭṭhāti. Akappiyapathaviṃ",
  "atk-vin01a0:1302_3": "khaṇantopi hi idha sahapayogattā dukkaṭameva āpajjati. Sace panassa sabbadisāsu khaṇitvā",
  "atk-vin01a0:1302_4": "kumbhimūlaṃ pattassāpi lajjidhammo okkamati, khaṇanapaccayā dukkaṭaṃ desetvā muccati.",
  "atk-vin01a0:1303_0": "Byūhati vāti atha pana saussāhova paṃsuṃ viyūhati, ekapasse rāsiṃ karoti, khaṇanadukkaṭaṃ",
  "atk-vin01a0:1303_1": "paṭippassambhati, viyūhanadukkaṭe patiṭṭhāti. Tañca paṃsuṃ tattha tattha puñjaṃ karonto",
  "atk-vin01a0:1303_2": "payoge payoge dukkaṭaṃ āpajjati. Sace pana rāsiṃ katvāpi dhuranikkhepaṃ karoti, lajjidhammaṃ",
  "atk-vin01a0:1303_3": "āpajjati, viyūhanadukkaṭaṃ desetvā muccati. Uddharati vāti atha pana saussāhova paṃsuṃ",
  "atk-vin01a0:1303_4": "uddharitvā bahi pāteti, viyūhanadukkaṭaṃ paṭippassambhati, uddharaṇadukkaṭe patiṭṭhāti.",
  "atk-vin01a0:1303_5": "Paṃsuṃ pana kudālena vā hatthehi vā pacchiyā vā tahiṃ tahiṃ pātento payoge payoge",
  "atk-vin01a0:1303_6": "dukkaṭaṃ āpajjati. Sace pana sabbaṃ paṃsuṃ nīharitvā kumbhiṃ thalaṭṭhaṃ katvāpi lajjidhammaṃ",
  "atk-vin01a0:1303_7": "āpajjati, uddharaṇadukkaṭaṃ desetvā muccati. Atha pana saussāhova kumbhiṃ āmasati,",
  "atk-vin01a0:1303_8": "uddharaṇadukkaṭaṃ paṭippassambhati, āmasanadukkaṭe patiṭṭhāti. Āmasitvāpi ca lajjidhammaṃ",
  "atk-vin01a0:1303_9": "āpajjanto āmasanadukkaṭaṃ desetvā muccati. Atha saussāhova kumbhiṃ phandāpeti, āmasanadukkaṭaṃ",
  "atk-vin01a0:1303_10": "paṭippassambhati, “phandāpeti, āpatti thullaccayassā”ti vuttathullaccaye patiṭṭhāti.",
  "atk-vin01a0:1304_0": "Tatrāyaṃ dukkaṭathullaccayānaṃ dvinnampi vacanattho – paṭhamaṃ tāvettha duṭṭhu kataṃ",
  "atk-vin01a0:1304_1": "satthārā vuttakiccaṃ virādhetvā katanti dukkaṭaṃ. Atha vā duṭṭhaṃ kataṃ, virūpā sā",
  "atk-vin01a0:1304_2": "kiriyā bhikkhukiriyānaṃ majjhe na sobhatīti evampi dukkaṭaṃ. Vuttañcetaṃ –",
  "atk-vin01a0:1305": "“Dukkaṭaṃ iti yaṃ vuttaṃ, taṃ suṇohi yathātathaṃ;",
  "atk-vin01a0:1306": "Aparaddhaṃ viraddhañca, khalitaṃ yañca dukkaṭaṃ.",
  "atk-vin01a0:1307": "“Yaṃ manusso kare pāpaṃ, āvi vā yadi vā raho;",
  "atk-vin01a0:1308": "Dukkaṭanti pavedenti, tenetaṃ iti vuccatī”ti. ;",
  "atk-vin01a0:1309_0": "Itaraṃ pana thūlattā, accayattā ca thullaccayaṃ. “Samparāye ca duggati”, “yaṃ hoti",
  "atk-vin01a0:1309_1": "kaṭukapphala”ntiādīsu viya cettha saṃyogabhāvo veditabbo. Ekassa santike desetabbesu",
  "atk-vin01a0:1309_2": "hi accayesu tena samo thūlo accayo natthi. Tasmā vuttaṃ “thūlattā accayattā ca thullaccaya”nti. Vuttañcetaṃ –",
  "atk-vin01a0:1310": "“Thullaccayanti yaṃ vuttaṃ, taṃ suṇohi yathātathaṃ;",
  "atk-vin01a0:1311": "Ekassa mūle yo deseti, yo ca taṃ paṭiggaṇhati;",
  "atk-vin01a0:1312": "Accayo tena samo natthi, tenetaṃ iti vuccatī”ti. ;",
  "atk-vin01a0:1313_0": "Phandāpentassa ca payoge payoge thullaccayaṃ. Phandāpetvāpi ca lajjidhammaṃ okkanto",
  "atk-vin01a0:1313_1": "thullaccayaṃ desetvā muccati. Sahapayogato paṭṭhāyeva cettha purimā purimā āpatti",
  "atk-vin01a0:1313_2": "paṭippassambhati. Sahapayogaṃ pana akatvā lajjidhammaṃ okkantena yā pubbapayoge dukkaṭapācittiyā",
  "atk-vin01a0:1313_3": "āpannā, sabbā tā desetabbā. Sahapayoge ca tatthajātakacchedane bahukānipi dukkaṭāni",
  "atk-vin01a0:1313_4": "paṃsukhaṇanaṃ patvā paṭippassambhanti. Ekaṃ khaṇanadukkaṭameva hoti. Khaṇane bahukānipi",
  "atk-vin01a0:1313_5": "viyūhanaṃ, viyūhane bahukānipi uddharaṇaṃ, uddharaṇe bahukānipi āmasanaṃ, āmasane",
  "atk-vin01a0:1313_6": "bahukānipi phandāpanaṃ patvā paṭippassambhanti. Paṃsukhaṇanādīsu ca lajjidhamme uppanne",
  "atk-vin01a0:1313_7": "bahukāpi āpattiyo hontu, ekameva desetvā muccatīti kurundaṭṭhakathāyaṃ vuttaṃ. Purimāpattipaṭippassaddhi",
  "atk-vin01a0:1313_8": "ca nāmesā “ñattiyā dukkaṭaṃ, dvīhi kammavācāhi thullaccayā paṭippassambhantī”ti evaṃ",
  "atk-vin01a0:1313_9": "anusāvanāsuttesuyeva āgatā. Idha pana dutiyapārājike aṭṭhakathācariyappamāṇena gahetabbāti.",
  "atk-vin01a0:1314_0": "Ṭhānā cāveti, āpatti pārājikassāti yo pana phandāpetvāpi lajjidhammaṃ anokkamitvāva",
  "atk-vin01a0:1314_1": "taṃ kumbhiṃ ṭhānato antamaso kesaggamattampi cāveti, pārājikameva āpajjatīti attho.",
  "atk-vin01a0:1314_2": "Ṭhānā cāvanañcettha chahi ākārehi veditabbaṃ. Kathaṃ? Kumbhiṃ mukhavaṭṭiyaṃ gahetvā",
  "atk-vin01a0:1314_3": "attano abhimukhaṃ ākaḍḍhanto iminā antena phuṭṭhokāsaṃ kesaggamattampi pārimantena",
  "atk-vin01a0:1314_4": "atikkāmeti, pārājikaṃ. Tatheva gahetvā parato pellento pārimantena phuṭṭhokāsaṃ kesaggamattampi",
  "atk-vin01a0:1314_5": "iminā antena atikkāmeti, pārājikaṃ. Vāmato vā dakkhiṇato vā apanāmento vāmantena",
  "atk-vin01a0:1314_6": "phuṭṭhokāsaṃ kesaggamattampi dakkhiṇantena atikkāmeti, pārājikaṃ. Dakkhiṇantena vā",
  "atk-vin01a0:1314_7": "phuṭṭhokāsaṃ kesaggamattampi vāmantena atikkāmeti, pārājikaṃ. Uddhaṃ ukkhipanto kesaggamattampi",
  "atk-vin01a0:1314_8": "bhūmito moceti, pārājikaṃ. Khaṇitvā heṭṭhato osīdento bundena phuṭṭhokāsaṃ kesaggamattampi",
  "atk-vin01a0:1314_9": "mukhavaṭṭiyā atikkāmeti, pārājikanti evaṃ ekaṭṭhāne ṭhitāya kumbhiyā. Yadi pana kumbhimukhavaṭṭiyā",
  "atk-vin01a0:1314_10": "pāsaṃ katvā lohakhāṇuṃ vā khadirasārādikhāṇuṃ vā pathaviyaṃ ākoṭetvā tattha saṅkhalikāya",
  "atk-vin01a0:1314_11": "bandhitvā ṭhapenti, ekissā disāya ekāya saṅkhalikāya baddhāya dve ṭhānāni labbhanti,",
  "atk-vin01a0:1314_12": "dvīsu tīsu catūsu disāsu catūhi saṅkhalikāhi baddhāya pañca ṭhānāni labbhanti.",
  "atk-vin01a0:1315_0": "Tattha ekakhāṇuke baddhakumbhiyā paṭhamaṃ khāṇukaṃ vā uddharati, saṅkhalikaṃ vā chindati,",
  "atk-vin01a0:1315_1": "thullaccayaṃ. Tato kumbhiṃ yathāvuttanayena kesaggamattampi ṭhānā cāveti, pārājikaṃ.",
  "atk-vin01a0:1315_2": "Atha paṭhamaṃ kumbhiṃ uddharati, thullaccayaṃ. Tato khāṇukaṃ kesaggamattampi ṭhānā",
  "atk-vin01a0:1315_3": "cāveti, saṅkhalikaṃ vā chindati, pārājikaṃ. Etena upāyena dvīsu tīsu catūsu khāṇukesu",
  "atk-vin01a0:1315_4": "baddhakumbhiyāpi pacchime ṭhānācāvane pārājikaṃ. Sesesu thullaccayaṃ veditabbaṃ.",
  "atk-vin01a0:1316_0": "Sace khāṇu natthi, saṅkhalikāya agge valayaṃ katvā tatthajātake mūle pavesitaṃ hoti,",
  "atk-vin01a0:1316_1": "paṭhamaṃ kumbhiṃ uddharitvā pacchā mūlaṃ chetvā valayaṃ nīharati, pārājikaṃ. Atha",
  "atk-vin01a0:1316_2": "mūlaṃ acchetvā valayaṃ ito cito ca sāreti, rakkhati. Sace pana mūlato anīharitvāpi",
  "atk-vin01a0:1316_3": "hatthena gahetvā ākāsagataṃ karoti, pārājikaṃ. Ayamettha viseso. Sesaṃ vuttanayameva.",
  "atk-vin01a0:1317_0": "Keci pana nimittatthāya kumbhimatthake nigrodharukkhādīni ropenti, mūlāni kumbhiṃ",
  "atk-vin01a0:1317_1": "vinandhitvā ṭhitāni honti, “mūlāni chinditvā kumbhiṃ gahessāmī”ti chindantassa payoge",
  "atk-vin01a0:1317_2": "payoge dukkaṭaṃ. Chinditvā okāsaṃ katvā kumbhiṃ kesaggamattampi ṭhānā cāveti, pārājikaṃ.",
  "atk-vin01a0:1317_3": "Mūlāni chindatova luṭhitvā kumbhī ninnaṭṭhānaṃ gatā, rakkhati tāva. Gataṭṭhānato",
  "atk-vin01a0:1317_4": "uddharati, pārājikaṃ. Sace chinnesu mūlesu ekamūlamattena kumbhī tiṭṭhati, so ca",
  "atk-vin01a0:1317_5": "taṃ “imasmiṃ mūle chinne patissatī”ti chindati, chinnamatte pārājikaṃ. Sace pana",
  "atk-vin01a0:1317_6": "ekamūleneva pāse baddhasūkaro viya ṭhitā hoti, aññaṃ kiñci lagganakaṃ natthi, tasmimpi",
  "atk-vin01a0:1317_7": "mūle chinnamatte pārājikaṃ. Sace kumbhimatthake mahāpāsāṇo ṭhapito hoti, taṃ daṇḍena",
  "atk-vin01a0:1317_8": "ukkhipitvā apanetukāmo kumbhimatthake jātarukkhaṃ chindati, dukkaṭaṃ. Tassā samīpe",
  "atk-vin01a0:1317_9": "jātakaṃ chetvā āharati, atatthajātakattā taṃ chindato pācittiyaṃ.",
  "atk-vin01a0:1318_0": "Attano bhājananti sace pana kumbhiṃ uddharituṃ asakkonto kumbhigatabhaṇḍaggahaṇatthaṃ",
  "atk-vin01a0:1318_1": "attano bhājanaṃ pavesetvā antokumbhiyaṃ pañcamāsakaṃ vā atirekapañcamāsakaṃ vā agghanakaṃ",
  "atk-vin01a0:1318_2": "theyyacitto āmasati, āpatti dukkaṭassa. Paricchedo cettha pārājikaniyamanatthaṃ vutto.",
  "atk-vin01a0:1318_3": "Theyyacittena pana ūnapañcamāsakampi āmasanto dukkaṭaṃ āpajjatiyeva.",
  "atk-vin01a0:1319_0": "Phandāpetīti ettha yāva ekābaddhaṃ katvā attano bhājanaṃ paveseti, tāva phandāpetīti",
  "atk-vin01a0:1319_1": "vuccati. Api ca ito cito ca apabyūhantopi phandāpetiyeva, so thullaccayaṃ āpajjati.",
  "atk-vin01a0:1319_2": "Yadā pana ekābaddhabhāvo chinno, kumbhigataṃ kumbhiyameva, bhājanagatampi bhājaneyeva",
  "atk-vin01a0:1319_3": "hoti, tadā attano bhājanagataṃ nāma hoti. Evaṃ katvā kumbhito anīhatepi ca bhājane pārājikaṃ āpajjati.",
  "atk-vin01a0:1320": "Muṭṭhiṃ vā chindatīti ettha yathā aṅgulantarehi nikkhantakahāpaṇā kumbhigate kahāpaṇe na samphusanti, evaṃ muṭṭhiṃ karonto muṭṭhiṃ chindati nāma; sopi pārājikaṃ āpajjati.",
  "atk-vin01a0:1321_0": "Suttārūḷhanti sutte ārūḷhaṃ; suttena āvutassāpi suttamayassāpi etaṃ adhivacanaṃ.",
  "atk-vin01a0:1321_1": "Pāmaṅgādīnihi sovaṇṇamayānipi honti rūpiyamayānipi suttamayānipi, muttāvaliādayopi",
  "atk-vin01a0:1321_2": "ettheva saṅgahaṃ gatā. Veṭhananti sīsaveṭhanapaṭo vuccati. Etesu yaṃkiñci theyyacitto",
  "atk-vin01a0:1321_3": "āmasati, dukkaṭaṃ. Phandāpeti, thullaccayaṃ. Pāmaṅgādīni koṭiyaṃ gahetvā ākāsaṭṭhaṃ",
  "atk-vin01a0:1321_4": "akaronto uccāreti, thullaccayaṃ.",
  "atk-vin01a0:1322_0": "Ghaṃsanto nīharatīti ettha pana paripuṇṇāya kumbhiyā upari samatittikaṃ kumbhiṃ katvā",
  "atk-vin01a0:1322_1": "ṭhapitaṃ vā ekaṃ koṭiṃ bunde ekaṃ koṭiṃ mukhavaṭṭiyaṃ katvā ṭhapitaṃ vā ghaṃsantassa",
  "atk-vin01a0:1322_2": "nīharato thullaccayaṃ. Kumbhimukhā mocentassa pārājikaṃ. Yaṃ pana upaḍḍhakumbhiyaṃ",
  "atk-vin01a0:1322_3": "vā rittakumbhiyaṃ vā ṭhapitaṃ, tassa attano phuṭṭhokāsova ṭhānaṃ, na sakalā kumbhī,",
  "atk-vin01a0:1322_4": "tasmā taṃ ghaṃsantassāpi nīharato patiṭṭhitokāsato kesaggamatte mutte pārājikameva.",
  "atk-vin01a0:1322_5": "Kumbhiyā pana paripuṇṇāya vā ūnāya vā ujukameva uddharantassa heṭṭhimakoṭiyā patiṭṭhitokāsā",
  "atk-vin01a0:1322_6": "muttamatteva pārājikaṃ. Antokumbhiyaṃ ṭhapitaṃ yaṃkiñci pārājikappahonakaṃ bhaṇḍaṃ",
  "atk-vin01a0:1322_7": "sakalakumbhiyaṃ cārentassa, pāmaṅgādiñca ghaṃsitvā nīharantassa yāva mukhavaṭṭiṃ",
  "atk-vin01a0:1322_8": "nātikkamati, tāva thullaccayameva. Tassa hi sabbāpi kumbhī ṭhānanti saṅkhepamahāpaccariyādīsu",
  "atk-vin01a0:1322_9": "vuttaṃ. Mahāaṭṭhakathāyaṃ pana “ṭhapitaṭṭhānameva ṭhānaṃ, na sakalā kumbhī. Tasmā",
  "atk-vin01a0:1322_10": "yathāṭhitaṭṭhānato kesaggamattampi mocentassa pārājikamevā”ti vuttaṃ, taṃ pamāṇaṃ.",
  "atk-vin01a0:1322_11": "Itaraṃ pana ākāsagataṃ akarontassa cīvaravaṃse ṭhapitacīvaraveṭhanakanayena vuttaṃ,",
  "atk-vin01a0:1322_12": "taṃ na gahetabbaṃ. Vinayavinicchaye hi āgate garuke ṭhātabbaṃ, esā vinayadhammatā.",
  "atk-vin01a0:1322_13": "Apica “attano bhājanagataṃ vā karoti, muṭṭhiṃ vā chindatī”ti vacanato petaṃ veditabbaṃ.",
  "atk-vin01a0:1322_14": "Yathā antokumbhiyaṃ ṭhitassa na sabbā kumbhī ṭhānanti.",
  "atk-vin01a0:1323_0": "Sappiādīsu yaṃkiñci pivato ekapayogena pītamatte pārājikanti mahāaṭṭhakathāyaṃ vuttaṃ.",
  "atk-vin01a0:1323_1": "Mahāpaccariyādīsu pana ayaṃ vibhāgo dassito – “mukhaṃ anapanetvā ākaḍḍhantassa pivato",
  "atk-vin01a0:1323_2": "sace paragalagataṃ pādaṃ na agghati, mukhagatena saddhiṃ agghati, rakkhati tāva.",
  "atk-vin01a0:1323_3": "Kaṇṭhena pana paricchinnakāleyeva pārājikaṃ hoti. Sacepi oṭṭhehi paricchindanto oṭṭhe",
  "atk-vin01a0:1323_4": "pidahati, pārājikameva. Uppaladaṇḍaveḷunāḷinaḷanāḷiādīhi pivantassāpi sace paragalagatameva",
  "atk-vin01a0:1323_5": "pādaṃ agghati, pārājikaṃ. Sace saha mukhagatena agghati, na tāva pārājikaṃ hoti.",
  "atk-vin01a0:1323_6": "Uppaladaṇḍādigatena saddhiṃ ekābaddhabhāvaṃ kopetvā oṭṭhehi paricchinnamatte pārājikaṃ.",
  "atk-vin01a0:1323_7": "Sace uppaladaṇḍādigatena saddhiṃ agghati, uppaladaṇḍādīnaṃ bunde aṅguliyāpi pihitamatte",
  "atk-vin01a0:1323_8": "pārājikaṃ. Pādagghanake paragalaṃ appaviṭṭhe uppaladaṇḍādīsu ca mukhe ca atirekapādārahampi",
  "atk-vin01a0:1323_9": "ekābaddhaṃ hutvā tiṭṭhati, rakkhatiyevā”ti. Taṃ sabbampi yasmā “attano bhājanagataṃ",
  "atk-vin01a0:1323_10": "vā karoti, muṭṭhiṃ vā chindatī”ti imaṃ nayaṃ bhajati, tasmā sudassitameva. Esa tāva ekābaddhe nayo.",
  "atk-vin01a0:1324_0": "Sace pana hatthena vā pattena vā thālakādinā vā kenaci bhājanena gahetvā pivati,",
  "atk-vin01a0:1324_1": "yamhi payoge pādagghanakaṃ pūreti, tamhi gate pārājikaṃ. Atha mahagghaṃ hoti, sippikāyapi",
  "atk-vin01a0:1324_2": "ekapayogeneva pādagghanakaṃ gahetuṃ sakkā hoti, ekuddhāreyeva pārājikaṃ. Bhājanaṃ",
  "atk-vin01a0:1324_3": "pana nimujjāpetvā gaṇhantassa yāva ekābaddhaṃ hoti, tāva rakkhati. Mukhavaṭṭiparicchedena",
  "atk-vin01a0:1324_4": "vā uddhārena vā pārājikaṃ. Yadā pana sappiṃ vā telaṃ vā acchaṃ telasadisameva madhuphāṇitaṃ",
  "atk-vin01a0:1324_5": "vā kumbhiṃ āviñchetvā attano bhājane paveseti, tadā tesaṃ acchatāya ekābaddhatā natthīti",
  "atk-vin01a0:1324_6": "pādagghanake mukhavaṭṭito gaḷitamatte pārājikaṃ.",
  "atk-vin01a0:1325_0": "Pacitvā ṭhapitaṃ pana madhuphāṇitaṃ sileso viya cikkanaṃ ākaḍḍhanavikaḍḍhanayoggaṃ",
  "atk-vin01a0:1325_1": "hoti, uppanne kukkucce ekābaddhameva hutvā paṭinīharituṃ sakkoti, etaṃ mukhavaṭṭiyā",
  "atk-vin01a0:1325_2": "nikkhamitvā bhājane paviṭṭhampi bāhirena saddhiṃ ekābaddhattā rakkhati, mukhavaṭṭito",
  "atk-vin01a0:1325_3": "chinnamatte pana pārājikaṃ. Yopi theyyacittena parassa kumbhiyā pādagghanakaṃ sappiṃ",
  "atk-vin01a0:1325_4": "vā telaṃ vā avassapivanakaṃ yaṃkiñci dukūlasāṭakaṃ vā cammakhaṇḍādīnaṃ vā aññataraṃ",
  "atk-vin01a0:1325_5": "pakkhipati, hatthato muttamatte pārājikaṃ.",
  "atk-vin01a0:1326_0": "Rittakumbhiyā “idāni telaṃ ākirissantī”ti ñatvā yaṃkiñci bhaṇḍaṃ theyyacitto pakkhipati,",
  "atk-vin01a0:1326_1": "taṃ ce tattha tele ākiṇṇe pañcamāsakaagghanakaṃ pivati, pītamatte pārājikanti mahāaṭṭhakathāyaṃ",
  "atk-vin01a0:1326_2": "vuttaṃ. Taṃ pana tattheva sukkhataḷāke sukkhamātikāya ujukaraṇavinicchayena virujjhati,",
  "atk-vin01a0:1326_3": "avahāralakkhaṇañcettha na paññāyati, tasmā na gahetabbaṃ. Mahāpaccariyādīsu pana",
  "atk-vin01a0:1326_4": "tassa uddhāre pārājikaṃ vuttaṃ, taṃ yuttaṃ.",
  "atk-vin01a0:1327_0": "Parassa rittakumbhiyā saṅgopanatthāya bhaṇḍaṃ ṭhapetvā tattha tele ākiṇṇe “sace ayaṃ",
  "atk-vin01a0:1327_1": "jānissati, maṃ palibujjhissatī”ti bhīto pādagghanakaṃ telaṃ pītaṃ bhaṇḍaṃ theyyacittena",
  "atk-vin01a0:1327_2": "uddharati, pārājikaṃ. Suddhacittena uddharati, pare āharāpente bhaṇḍadeyyaṃ. Bhaṇḍadeyyaṃ",
  "atk-vin01a0:1327_3": "nāma yaṃ parassa naṭṭhaṃ, tassa mūlaṃ vā tadeva vā bhaṇḍaṃ dātabbanti attho. No ce",
  "atk-vin01a0:1327_4": "deti, sāmikassa dhuranikkhepe pārājikaṃ. Sace parassa kumbhiyā añño sappiṃ vā telaṃ",
  "atk-vin01a0:1327_5": "vā ākirati, tatra cāyaṃ theyyacittena telapivanakaṃ bhaṇḍaṃ pakkhipati, vuttanayeneva",
  "atk-vin01a0:1327_6": "pārājikaṃ. Attano rittakumbhiyā parassa sappiṃ vā telaṃ vā ākiraṇabhāvaṃ ñatvā theyyacittena",
  "atk-vin01a0:1327_7": "bhaṇḍaṃ nikkhipati, pubbe vuttanayeneva uddhāre pārājikaṃ. Suddhacitto nikkhipitvā",
  "atk-vin01a0:1327_8": "pacchā theyyacittena uddharati, pārājikameva. Suddhacittova uddharati, neva avahāro,",
  "atk-vin01a0:1327_9": "na gīvā; mahāpaccariyaṃ pana anāpattimattameva vuttaṃ. “‘Kissa mama kumbhiyaṃ telaṃ",
  "atk-vin01a0:1327_10": "ākirasī’ti kupito attano bhaṇḍaṃ uddharitvā chaḍḍeti, no bhaṇḍadeyya”nti kurundiyaṃ",
  "atk-vin01a0:1327_11": "vuttaṃ. Theyyacittena mukhavaṭṭiyaṃ gahetvā kumbhiṃ āviñchati telaṃ gaḷetukāmo, pādagghanake",
  "atk-vin01a0:1327_12": "gaḷite pārājikaṃ. Theyyacitteneva jajjaraṃ karoti “savitvā gamissatī”ti pādagghanake",
  "atk-vin01a0:1327_13": "savitvā gate pārājikaṃ. Theyyacitteneva chiddaṃ karoti omaṭṭhaṃ vā ummaṭṭhaṃ vā vemaṭṭhaṃ",
  "atk-vin01a0:1327_14": "vā, idaṃ pana sammohaṭṭhānaṃ; tasmā suṭṭhu sallekkhetabbaṃ. Ayañhettha vinicchayo",
  "atk-vin01a0:1327_15": "– omaṭṭhaṃ nāma adhomukhachiddaṃ; ummaṭṭhaṃ nāma uddhaṃmukhachiddaṃ; vemaṭṭhaṃ nāma",
  "atk-vin01a0:1327_16": "uḷuṅkasseva ujugatachiddaṃ. Tatra omaṭṭhassa bahi paṭṭhāya katassa abbhantarantato",
  "atk-vin01a0:1327_17": "pādagghanake tele gaḷite bahi anikkhantepi pārājikaṃ. Kasmā? Yasmā tato gaḷitamattameva",
  "atk-vin01a0:1327_18": "bahigataṃ nāma hoti, na kumbhigatasaṅkhyaṃ labhati. Anto paṭṭhāya katassa bāhirantato",
  "atk-vin01a0:1327_19": "pādagghanake gaḷite pārājikaṃ. Ummaṭṭhassa yathā tathā vā katassa bāhirantato pādagghanake",
  "atk-vin01a0:1327_20": "gaḷite pārājikaṃ. Tañhi yāva bāhirantato na gaḷati, tāva kumbhigatameva hoti. “Vemaṭṭhassa",
  "atk-vin01a0:1327_21": "ca kapālamajjhato gaḷitavasena kāretabbo”ti aṭṭhakathāsu vuttaṃ. Taṃ pana anto ca",
  "atk-vin01a0:1327_22": "bahi ca paṭṭhāya majjhe ṭhapetvā katachidde taḷākassa ca mariyādabhedena sameti.",
  "atk-vin01a0:1327_23": "Anto paṭṭhāya kate pana bāhirantena, bahi paṭṭhāya kate abbhantarantena kāretabboti",
  "atk-vin01a0:1327_24": "idamettha yuttaṃ. Yo pana “vaṭṭitvā gacchissatī”ti theyyacittena kumbhiyā ādhārakaṃ",
  "atk-vin01a0:1327_25": "vā upatthambhanaleḍḍuke vā apaneti, vaṭṭitvā gatāya pārājikaṃ. Telākiraṇabhāvaṃ pana",
  "atk-vin01a0:1327_26": "ñatvā rittakumbhiyā jajjarabhāve vā chiddesu vā katesu pacchā nikkhantatelappamāṇena",
  "atk-vin01a0:1327_27": "bhaṇḍadeyyaṃ hoti. Aṭṭhakathāsu pana katthaci pārājikantipi likhitaṃ, taṃ pamādalikhitaṃ.",
  "atk-vin01a0:1328_0": "Paripuṇṇāya kumbhiyā upari kathalaṃ vā pāsāṇaṃ vā “patitvā bhindissati, tato telaṃ",
  "atk-vin01a0:1328_1": "paggharissatī”ti theyyacittena dubbandhaṃ vā karoti, duṭṭhapitaṃ vā ṭhapeti, avassapatanakaṃ",
  "atk-vin01a0:1328_2": "tathā karontassa katamatte pārājikaṃ. Rittakumbhiyā upari karoti, taṃ pacchā puṇṇakāle",
  "atk-vin01a0:1328_3": "patitvā bhindati, bhaṇḍadeyyaṃ. Īdisesu hi ṭhānesu bhaṇḍassa natthikāle katapayogattā",
  "atk-vin01a0:1328_4": "āditova pārājikaṃ na hoti. Bhaṇḍavināsadvārassa pana katattā bhaṇḍadeyyaṃ hoti. Āharāpentesu",
  "atk-vin01a0:1328_5": "adadato sāmikānaṃ dhuranikkhepena pārājikaṃ.",
  "atk-vin01a0:1329_0": "Theyyacittena mātikaṃ ujukaṃ karoti “vaṭṭitvā vā gamissati, velaṃ vā uttarāpessatī”ti;",
  "atk-vin01a0:1329_1": "vaṭṭitvā vā gacchatu, velaṃ vā uttaratu, ujukaraṇakāle pārājikaṃ. Īdisā hi payogā",
  "atk-vin01a0:1329_2": "pubbapayogāvahāre saṅgahaṃ gacchanti. Sukkhamātikāya ujukatāya pacchā udake āgate",
  "atk-vin01a0:1329_3": "vaṭṭitvā vā gacchatu, velaṃ vā uttaratu, bhaṇḍadeyyaṃ. Kasmā? Ṭhānā cāvanapayogassa",
  "atk-vin01a0:1329_4": "abhāvā. Tassa lakkhaṇaṃ nāvaṭṭhe āvi bhavissati.",
  "atk-vin01a0:1330_0": "Tattheva bhindati vātiādīsu aṭṭhakathāyaṃ tāva vuttaṃ – “bhindati vāti muggarena",
  "atk-vin01a0:1330_1": "pothetvā bhindati. Chaḍḍeti vāti udakaṃ vā vālikaṃ vā ākiritvā uttarāpeti. Jhāpeti",
  "atk-vin01a0:1330_2": "vāti dārūni āharitvā jhāpeti. Aparibhogaṃ vā karotīti akhāditabbaṃ vā apātabbaṃ vā",
  "atk-vin01a0:1330_3": "karoti; uccāraṃ vā passāvaṃ vā visaṃ vā ucchiṭṭhaṃ vā kuṇapaṃ vā pātesi, āpatti dukkaṭassāti",
  "atk-vin01a0:1330_4": "ṭhānācāvanassa natthitāya dukkaṭaṃ, buddhavisayo nāmeso. Kiñcāpi dukkaṭaṃ, āharāpente",
  "atk-vin01a0:1330_5": "pana bhaṇḍadeyya”nti. Tattha purimadvayaṃ na sameti. Tañhi kumbhijajjarakaraṇena",
  "atk-vin01a0:1330_6": "ca mātikāujukaraṇena ca saddhiṃ ekalakkhaṇaṃ. Pacchimaṃ pana dvayaṃ ṭhānā acāventenāpi",
  "atk-vin01a0:1330_7": "sakkā kātuṃ. Tasmā ettha evaṃ vinicchayaṃ vadanti – “aṭṭhakathāyaṃ kira ‘ṭhānā cāvanassa",
  "atk-vin01a0:1330_8": "natthitāya dukkaṭa’nti idaṃ pacchimadvayaṃ sandhāya vuttaṃ. Ṭhānā cāvanaṃ akarontoyeva",
  "atk-vin01a0:1330_9": "hi theyyacittena vā vināsetukāmatāya vā jhāpeyyapi, aparibhogampi kareyya. Purimadvaye",
  "atk-vin01a0:1330_10": "pana vuttanayena bhindantassa vā chaḍḍentassa vā ṭhānā cāvanaṃ atthi, tasmā tathā",
  "atk-vin01a0:1330_11": "karontassa vināsetukāmatāya bhaṇḍadeyyaṃ, theyyacittena pārājika”nti. Pāḷiyaṃ “dukkaṭa”nti",
  "atk-vin01a0:1330_12": "vuttattā ayuttanti ce? Na; aññathā gahetabbatthato. Pāḷiyañhi theyyacittapakkhe “bhindati",
  "atk-vin01a0:1330_13": "vāti udakena sambhindati, chaḍḍeti vāti tattha vamati vā passāvaṃ vā chaḍḍetī”ti evameke vadanti.",
  "atk-vin01a0:1331_0": "Ayaṃ panettha sāro – vinītavatthumhi tiṇajjhāpako viya ṭhānā acāvetukāmova kevalaṃ",
  "atk-vin01a0:1331_1": "bhindati, bhinnattā pana telādīni nikkhamanti, yaṃ vā panettha patthinnaṃ, taṃ ekābaddhameva",
  "atk-vin01a0:1331_2": "tiṭṭhati. Achaḍḍetukāmoyeva ca kevalaṃ tattha udakavālikādīni ākirati, ākiṇṇattā",
  "atk-vin01a0:1331_3": "pana telaṃ chaḍḍīyati. Tasmā vohāravasena “bhindati vā chaḍḍeti vā”ti vuccatīti.",
  "atk-vin01a0:1331_4": "Evametesaṃ padānaṃ attho gahetabbo. Nāsetukāmatāpakkhe pana itarathāpi yujjati. Evañhi",
  "atk-vin01a0:1331_5": "kathiyamāne pāḷi ca aṭṭhakathā ca pubbāparena saṃsanditvā kathitā honti. Ettāvatāpi",
  "atk-vin01a0:1331_6": "ca santosaṃ akatvā ācariye payirupāsitvā vinicchayo veditabboti.",
  "atk-vin01a0:1332": "Bhūmaṭṭhakathā niṭṭhitā.",
  "atk-vin01a0:1333": "Thalaṭṭhakathā",
  "atk-vin01a0:1334_0": "95. Thalaṭṭhe thale nikkhittanti bhūmitale vā pāsāṇatalapabbatatalādīsu vā yattha",
  "atk-vin01a0:1334_1": "katthaci paṭicchanne vā appaṭicchanne vā ṭhapitaṃ thalaṭṭhanti veditabbaṃ. Taṃ sace",
  "atk-vin01a0:1334_2": "rāsikataṃ hoti, antokumbhiyaṃ bhājanagatakaraṇamuṭṭhicchedanavinicchayena vinicchinitabbaṃ.",
  "atk-vin01a0:1334_3": "Sace ekābaddhaṃ silesaniyyāsādi pakkamadhuphāṇitavinicchayena vinicchinitabbaṃ. Sace",
  "atk-vin01a0:1334_4": "garukaṃ hoti bhārabaddhaṃ lohapiṇḍi-guḷapiṇḍi-telamadhughaṭādi vā, kumbhiyaṃ ṭhānācāvanavinicchayena",
  "atk-vin01a0:1334_5": "vinicchinitabbaṃ. Saṅkhalikabaddhassa ca ṭhānabhedo sallakkhetabbo. Pattharitvā ṭhapitaṃ",
  "atk-vin01a0:1334_6": "pana pāvārattharaṇasāṭakādiṃ ujukaṃ gahetvā ākaḍḍhati, pārimante orimantena phuṭṭhokāsaṃ",
  "atk-vin01a0:1334_7": "atikkante pārājikaṃ. Evaṃ sabbadisāsu sallakkhetabbaṃ. Veṭhetvā uddharati, kesaggamattaṃ",
  "atk-vin01a0:1334_8": "ākāsagataṃ karontassa pārājikaṃ. Sesaṃ vuttanayamevāti.",
  "atk-vin01a0:1335": "Thalaṭṭhakathā niṭṭhitā.",
  "atk-vin01a0:1336": "Ākāsaṭṭhakathā",
  "atk-vin01a0:1337_0": "96. Ākāsaṭṭhe morassa chahi ākārehi ṭhānaparicchedo veditabbo – purato mukhatuṇḍakena,",
  "atk-vin01a0:1337_1": "pacchato kalāpaggena, ubhayapassesu pakkhapariyantehi, adho pādanakhasikhāya, uddhaṃ",
  "atk-vin01a0:1337_2": "sikhaggenāti. Bhikkhu “sassāmikaṃ ākāsaṭṭhaṃ moraṃ gahessāmī”ti purato vā tiṭṭhati,",
  "atk-vin01a0:1337_3": "hatthaṃ vā pasāreti, moro ākāseyeva pakkhe cāreti, vātaṃ gāhāpetvā gamanaṃ upacchinditvā",
  "atk-vin01a0:1337_4": "tiṭṭhati. Tassa bhikkhuno dukkaṭaṃ. Taṃ aphandento hatthena āmasati, dukkaṭameva.",
  "atk-vin01a0:1337_5": "Ṭhānā acāvento phandāpeti, thullaccayaṃ. Hatthena pana gahetvā vā aggahetvā vā mukhatuṇḍakena",
  "atk-vin01a0:1337_6": "phuṭṭhokāsaṃ kalāpaggaṃ, kalāpaggena vā phuṭṭhokāsaṃ mukhatuṇḍakaṃ atikkāmeti, pārājikaṃ.",
  "atk-vin01a0:1337_7": "Tathā vāmapakkhapariyantena phuṭṭhokāsaṃ dakkhiṇapakkhapariyantaṃ, dakkhiṇapakkhapariyantena",
  "atk-vin01a0:1337_8": "vā phuṭṭhokāsaṃ vāmapakkhapariyantaṃ atikkāmeti, pārājikaṃ. Tathā pādanakhasikhāya",
  "atk-vin01a0:1337_9": "phuṭṭhokāsaṃ sikhaggaṃ, sikhaggena vā phuṭṭhokāsaṃ pādanakhasikhaṃ atikkāmeti, pārājikaṃ.",
  "atk-vin01a0:1338_0": "Ākāsena gacchanto moro sīsādīsu yasmiṃ aṅge nilīyati, taṃ tassa ṭhānaṃ. Tasmā taṃ",
  "atk-vin01a0:1338_1": "hatthe nilīnaṃ ito cito ca karontopi phandāpetiyeva, yadi pana itarena hatthena gahetvā",
  "atk-vin01a0:1338_2": "ṭhānā cāveti, pārājikaṃ. Itaraṃ hatthaṃ upaneti, moro sayameva uḍḍetvā tattha nilīyati,",
  "atk-vin01a0:1338_3": "anāpatti. Aṅge nilīnabhāvaṃ ñatvā theyyacittena ekaṃ padavāraṃ gacchati, thullaccayaṃ. Dutiye pārājikaṃ.",
  "atk-vin01a0:1339_0": "Bhūmiyaṃ ṭhitamoro dvinnaṃ vā pādānaṃ kalāpassa ca vasena tīṇi ṭhānāni labhati. Taṃ",
  "atk-vin01a0:1339_1": "ukkhipantassa yāva ekampi ṭhānaṃ pathaviṃ phusati, tāva thullaccayaṃ. Kesaggamattampi",
  "atk-vin01a0:1339_2": "pathaviyā mocitamatte pārājikaṃ. Pañjare ṭhitaṃ saha pañjarena uddharati, pārājikaṃ.",
  "atk-vin01a0:1339_3": "Yadi pana pādaṃ na agghati, sabbattha agghavasena kātabbaṃ. Antovatthumhi carantaṃ",
  "atk-vin01a0:1339_4": "moraṃ theyyacittena padasā bahivatthuṃ nīharanto dvāraparicchedaṃ atikkāmeti, pārājikaṃ.",
  "atk-vin01a0:1339_5": "Vaje ṭhitabalībaddassa hi vajo viya antovatthu tassa ṭhānaṃ. Hatthena pana gahetvā",
  "atk-vin01a0:1339_6": "antovatthusmimpi ākāsagataṃ karontassa pārājikameva. Antogāme carantampi gāmaparikkhepaṃ",
  "atk-vin01a0:1339_7": "atikkāmentassa pārājikaṃ. Sayameva nikkhamitvā gāmūpacāre vā vatthūpacāre vā carantaṃ",
  "atk-vin01a0:1339_8": "pana theyyacitto kaṭṭhena vā kathalāya vā utrāsetvā aṭavimukhaṃ karoti, moro uḍḍetvā",
  "atk-vin01a0:1339_9": "antogāme vā antovatthumhi vā chadanapiṭṭhe vā nilīyati, rakkhati. Sace pana aṭavimukhe",
  "atk-vin01a0:1339_10": "uḍḍeti vā gacchati vā “aṭaviṃ pavesetvā gahessāmī”ti parikappe asati pathavito kesaggamattampi",
  "atk-vin01a0:1339_11": "uḍḍitamatte vā dutiyapadavāre vā pārājikaṃ. Kasmā? Yasmā gāmato nikkhantassa ṭhitaṭṭhānameva",
  "atk-vin01a0:1339_12": "ṭhānaṃ hoti. Kapiñjarādīsupi ayameva vinicchayo.",
  "atk-vin01a0:1340_0": "Sāṭakaṃ vāti vātavegukkhittaṃ pathavitale pattharitvā ṭhapitamiva ākāsena gacchantaṃ",
  "atk-vin01a0:1340_1": "khalibaddhaṃ sāṭakaṃ abhimukhāgataṃ hatthena ekasmiṃ ante gaṇhāti, ito cito ca ṭhānaṃ",
  "atk-vin01a0:1340_2": "avikopentoyeva gamanupacchede dukkaṭaṃ. Ṭhānācāvanaṃ akaronto cāleti, phandāpane",
  "atk-vin01a0:1340_3": "thullaccayaṃ. Ṭhānā cāveti, pārājikaṃ. Ṭhānaparicchedo cassa morasseva chahi ākārehi veditabbo.",
  "atk-vin01a0:1341_0": "Abaddhasāṭako pana ekasmiṃ ante gahitamatteva dutiyenantena patitvā bhūmiyaṃ patiṭṭhāti,",
  "atk-vin01a0:1341_1": "tassa dve ṭhānāni honti – hattho ceva bhūmi ca. Taṃ yathāgahitameva paṭhamaṃ gahitokāsappadesato",
  "atk-vin01a0:1341_2": "cāleti, thullaccayaṃ. Pacchā bhūmito dutiyahatthena vā pādena vā ukkhipati, pārājikaṃ.",
  "atk-vin01a0:1341_3": "Paṭhamaṃ vā bhūmito uddharati, thullaccayaṃ. Pacchā gahitokāsappadesato cāveti, pārājikaṃ.",
  "atk-vin01a0:1341_4": "Gahaṇaṃ vā amuñcanto ujukameva hatthaṃ onāmetvā bhūmigataṃ katvā teneva hatthena",
  "atk-vin01a0:1341_5": "ukkhipati, pārājikaṃ. Veṭhanepi ayameva vinicchayo.",
  "atk-vin01a0:1342_0": "Hiraññaṃ vā suvaṇṇaṃ vā chijjamānanti manussānaṃ alaṅkarontānaṃ gīveyyakādipiḷandhanaṃ",
  "atk-vin01a0:1342_1": "vā suvaṇṇasalākaṃ chindantānaṃ suvaṇṇakārānaṃ suvaṇṇakhaṇḍaṃ vā chijjamānaṃ patati,",
  "atk-vin01a0:1342_2": "tañce bhikkhu ākāsena āgacchantaṃ theyyacitto hatthena gaṇhāti, gahaṇameva ṭhānaṃ.",
  "atk-vin01a0:1342_3": "Gahitappadesato hatthaṃ apaneti, pārājikaṃ. Cīvare patitaṃ hatthena ukkhipati, pārājikaṃ.",
  "atk-vin01a0:1342_4": "Anuddharitvāva yāti, dutiye padavāre pārājikaṃ. Patte patitepi eseva nayo. Sīse vā",
  "atk-vin01a0:1342_5": "mukhe vā pāde vā patiṭṭhitaṃ hatthena gaṇhāti, pārājikaṃ. Aggahetvāva yāti, dutiye",
  "atk-vin01a0:1342_6": "padavāre pārājikaṃ. Yattha katthaci patati, tassa patitokāsova ṭhānaṃ, na sabbaṃ",
  "atk-vin01a0:1342_7": "aṅgapaccaṅgaṃ pattacīvaraṃ vāti.",
  "atk-vin01a0:1343": "Ākāsaṭṭhakathā niṭṭhitā.",
  "atk-vin01a0:1344": "Vehāsaṭṭhakathā",
  "atk-vin01a0:1345_0": "97. Vehāsaṭṭhe mañcapīṭhādīsu ṭhapitaṃ bhaṇḍaṃ āmāsaṃ vā hotu anāmāsaṃ vā, theyyacittena",
  "atk-vin01a0:1345_1": "āmasantassa dukkaṭaṃ. Mañcapīṭhesu ṭhapitabhaṇḍesu panettha thalaṭṭhe vuttanayena",
  "atk-vin01a0:1345_2": "vinicchayo veditabbo. Ayaṃ pana viseso – sace khaliyā baddhasāṭako mañce vā pīṭhe",
  "atk-vin01a0:1345_3": "vā patthaṭo majjhena mañcatalaṃ na phusati, mañcapādeva phusati, tesaṃ vasena ṭhānaṃ",
  "atk-vin01a0:1345_4": "veditabbaṃ. Pādānaṃ upari phuṭṭhokāsameva hi atikkamitamattena tattha pārājikaṃ hoti.",
  "atk-vin01a0:1345_5": "Saha mañcapīṭhehi harantassa pana mañcapīṭhapādānaṃ patiṭṭhitokāsavasena ṭhānaṃ veditabbaṃ.",
  "atk-vin01a0:1346_0": "Cīvaravaṃse vāti cīvaraṭhapanatthāya bandhitvā ṭhapite vaṃse vā kaṭṭhadaṇḍake vā.",
  "atk-vin01a0:1346_1": "Tattha saṃharitvā pārato antaṃ orato bhogaṃ katvā ṭhapitacīvarassa patiṭṭhitokāsena",
  "atk-vin01a0:1346_2": "phuṭṭhokāsova ṭhānaṃ, na sabbo cīvaravaṃso. Tasmā theyyacittena taṃ bhoge gahetvā",
  "atk-vin01a0:1346_3": "ākaḍḍhantassa pārato vaṃse patiṭṭhitokāsaṃ orato cīvarena vaṃsassa phuṭṭhappadesaṃ",
  "atk-vin01a0:1346_4": "atikkāmentassa ekadvaṅgulamattākaḍḍhaneneva pārājikaṃ. Ante gahetvā ākaḍḍhantassāpi",
  "atk-vin01a0:1346_5": "eseva nayo. Tattheva pana cīvaravaṃse vāmato vā dakkhiṇato vā sārentassa vāmantena",
  "atk-vin01a0:1346_6": "dakkhiṇantaṭṭhānaṃ dakkhiṇantena vā vāmantaṭṭhānaṃ atikkantamatte dasadvādasaṅgulamattasāraṇeneva",
  "atk-vin01a0:1346_7": "pārājikaṃ. Uddhaṃ ukkhipantassa kesaggamattukkhipanena pārājikaṃ. Cīvaravaṃsaṃ phusantaṃ",
  "atk-vin01a0:1346_8": "vā aphusantaṃ vā rajjukena bandhitvā ṭhapitacīvaraṃ mocentassa thullaccayaṃ, mutte",
  "atk-vin01a0:1346_9": "pārājikaṃ. Muttamattameva hi taṃ “ṭhānā cuta”nti saṅkhyaṃ gacchati. Vaṃse veṭhetvā",
  "atk-vin01a0:1346_10": "ṭhapitaṃ nibbeṭhentassa thullaccayaṃ, nibbeṭhitamatte pārājikaṃ. Valayaṃ katvā ṭhapite",
  "atk-vin01a0:1346_11": "valayaṃ chindati vā moceti vā ekaṃ vā vaṃsakoṭiṃ mocetvā nīharati, thullaccayaṃ.",
  "atk-vin01a0:1346_12": "Chinnamatte muttamatte nīhaṭamatte ca pārājikaṃ. Tathā akatvāva cīvaravaṃse ito cito",
  "atk-vin01a0:1346_13": "ca sāreti, rakkhati tāva. Valayassa hi sabbopi cīvaravaṃso ṭhānaṃ. Kasmā? Tattha",
  "atk-vin01a0:1346_14": "saṃsaraṇadhammatāya. Yadā pana naṃ hatthena gahetvā ākāsagataṃ karoti, pārājikaṃ.",
  "atk-vin01a0:1346_15": "Pasāretvā ṭhapitassa patiṭṭhitokāsena phuṭṭhokāsova ṭhānaṃ. Tattha saṃharitvā ṭhapite",
  "atk-vin01a0:1346_16": "vuttanayena vinicchayo veditabbo. Yaṃ pana ekenantena bhūmiṃ phusitvā ṭhitaṃ hoti,",
  "atk-vin01a0:1346_17": "tassa cīvaravaṃse ca bhūmiyañca patiṭṭhitokāsavasena dve ṭhānāni. Tattha bhūmiyaṃ",
  "atk-vin01a0:1346_18": "ekenantena patiṭṭhite abaddhasāṭake vuttanayeneva vinicchayo veditabbo. Cīvararajjuyāpi ayameva vinicchayo.",
  "atk-vin01a0:1347_0": "Aṅkusake laggetvā ṭhapitabhaṇḍaṃ pana bhesajjaghaṭo vā bhesajjatthavikā vā sace bhittiṃ",
  "atk-vin01a0:1347_1": "vā bhūmiṃ vā aphusitvā ṭhapitaṃ lagganakaṃ ghaṃsantassa nīharato aṅkusakoṭito nikkhantamatte",
  "atk-vin01a0:1347_2": "pārājikaṃ. Lagganakaṃ baddhaṃ hoti, bundena ukkhipitvā ākāsagataṃ karontassa aṅkusakoṭito",
  "atk-vin01a0:1347_3": "anikkhantepi pārājikaṃ. Bhittinissitaṃ hoti, paṭhamaṃ aṅkusakoṭito nīharati, thullaccayaṃ.",
  "atk-vin01a0:1347_4": "Pacchā bhittiṃ moceti, pārājikaṃ. Paṭhamaṃ bhittiṃ mocetvā pacchā aṅkusato nīharantassāpi",
  "atk-vin01a0:1347_5": "eseva nayo. Sace pana bhāriyaṃ bhaṇḍaṃ nīharituṃ asakkonto sayaṃ bhittinissitaṃ katvā",
  "atk-vin01a0:1347_6": "aṅkusato nīharati, puna bhittiṃ amocetvāpi aṅkusato nīhaṭamatteyeva pārājikaṃ. Attanā",
  "atk-vin01a0:1347_7": "kataṭṭhānañhi ṭhānaṃ na hoti. Bhūmiṃ phusitvā ṭhitassa pana dve eva ṭhānāni. Tattha",
  "atk-vin01a0:1347_8": "vuttoyeva vinicchayo. Yaṃ pana sikkāya pakkhipitvā laggitaṃ hoti, taṃ sikkāto nīharantassāpi",
  "atk-vin01a0:1347_9": "saha sikkāya aṅkusato nīharantassāpi pārājikaṃ. Bhittibhūmisannissitavasena cettha",
  "atk-vin01a0:1347_10": "ṭhānabhedopi veditabbo.",
  "atk-vin01a0:1348_0": "Bhittikhīloti ujukaṃ katvā bhittiyaṃ ākoṭito vā tatthajātako eva vā; nāgadanto pana",
  "atk-vin01a0:1348_1": "vaṅko ākoṭito eva. Tesu laggetvā ṭhapitaṃ aṅkusake vuttanayeneva vinicchinitabbaṃ.",
  "atk-vin01a0:1348_2": "Dvīsu tīsu pana paṭipāṭiyā ṭhitesu āropetvā ṭhapitaṃ kuntaṃ vā bhindivālaṃ vā agge",
  "atk-vin01a0:1348_3": "vā bunde vā gahetvā ākaḍḍhati, ekamekassa phuṭṭhokāsamatte atikkante pārājikaṃ. Phuṭṭhokāsamattameva",
  "atk-vin01a0:1348_4": "hi tesaṃ ṭhānaṃ hoti, na sabbe khīlā vā nāgadantā vā. Bhittiabhimukho ṭhatvā majjhe",
  "atk-vin01a0:1348_5": "gahetvā ākaḍḍhati, orimantena phuṭṭhokāsaṃ pārimantena atikkantamatte pārājikaṃ.",
  "atk-vin01a0:1348_6": "Parato pellentassāpi eseva nayo. Hatthena gahetvā ujukaṃ ukkhipanto kesaggamattampi",
  "atk-vin01a0:1348_7": "ākāsagataṃ karoti, pārājikaṃ. Bhittiṃ nissāya ṭhapitaṃ bhittiṃ ghaṃsanto ākaḍḍhati,",
  "atk-vin01a0:1348_8": "aggena phuṭṭhokāsaṃ bundaṃ, bundena vā phuṭṭhokāsaṃ aggaṃ atikkāmentassa pārājikaṃ.",
  "atk-vin01a0:1348_9": "Bhittiabhimukho ṭhatvā ākaḍḍhanto ekenantena phuṭṭhokāsaṃ aparantaṃ atikkāmeti, pārājikaṃ.",
  "atk-vin01a0:1348_10": "Ujukaṃ ukkhipanto kesaggamattaṃ ākāsagataṃ karoti, pārājikaṃ.",
  "atk-vin01a0:1349_0": "Rukkhe vā laggitanti tālarukkhādīsu āropetvā laggite aṅkusakādīsu vuttanayena vinicchayo",
  "atk-vin01a0:1349_1": "veditabbo. Tatthajātakaṃ pana tālapiṇḍiṃ cālentassa thullaccayaṃ. Yasmiṃ phale pārājikavatthu",
  "atk-vin01a0:1349_2": "pūrati, tasmiṃ bandhanā muttamatte pārājikaṃ. Piṇḍiṃ chindati, pārājikaṃ. Aggena",
  "atk-vin01a0:1349_3": "paṇṇantaraṃ āropetvā ṭhapitā dve ṭhānāni labhati – ṭhapitaṭṭhānañca vaṇṭaṭṭhānañca;",
  "atk-vin01a0:1349_4": "tattha vuttanayena vinicchayo veditabbo. Yo pana “chinnamattā patamānā saddaṃ kareyyā”ti",
  "atk-vin01a0:1349_5": "bhayena sayaṃ aggena paṇṇantaraṃ āropetvā chindati, chinnamatte pārājikaṃ. Attanā",
  "atk-vin01a0:1349_6": "kataṭṭhānañhi ṭhānaṃ na hoti. Etena upāyena sabbarukkhānaṃ pupphaphalesu vinicchayo veditabbo.",
  "atk-vin01a0:1350_0": "Pattādhārakepīti ettha rukkhādhārako vā hotu valayādhārako vā daṇḍādhārako vā yaṃkiñci",
  "atk-vin01a0:1350_1": "pattaṭṭhapanakaṃ pacchikāpi hotu pattādhārako tveva saṅkhyaṃ gacchati. Tattha ṭhapitapattassa",
  "atk-vin01a0:1350_2": "pattena phuṭṭhokāso eva ṭhānaṃ. Tattha rukkhādhārake pañcahākārehi ṭhānaparicchedo",
  "atk-vin01a0:1350_3": "hoti. Tattha ṭhitaṃ pattaṃ mukhavaṭṭiyaṃ gahetvā catūsu disāsu yato kutoci kaḍḍhanto",
  "atk-vin01a0:1350_4": "ekenantena phuṭṭhokāsaṃ aparantaṃ atikkāmeti, pārājikaṃ. Uddhaṃ kesaggamattaṃ ukkhipato",
  "atk-vin01a0:1350_5": "pārājikaṃ. Sahādhārakena harantassāpi eseva nayoti.",
  "atk-vin01a0:1351": "Vehāsaṭṭhakathā niṭṭhitā.",
  "atk-vin01a0:1352": "Udakaṭṭhakathā",
  "atk-vin01a0:1353_0": "98. Udakaṭṭhe – udake nikkhittaṃ hotīti rājabhayādibhītehi udakena avinassanadhammesu",
  "atk-vin01a0:1353_1": "tambalohabhājanādīsu suppaṭicchannaṃ katvā pokkharaṇīādīsu asandanake udake nikkhittaṃ.",
  "atk-vin01a0:1353_2": "Tassa patiṭṭhitokāsoyeva ṭhānaṃ, na sabbaṃ udakaṃ. Gacchati vā āpatti dukkaṭassāti",
  "atk-vin01a0:1353_3": "agambhīre udake padasā gacchantassa padavāre padavāre dukkaṭaṃ. Gambhīre hatthehi",
  "atk-vin01a0:1353_4": "vā pādehi vā payogaṃ karontassa hatthavārehi vā padavārehi vā payoge payoge dukkaṭaṃ.",
  "atk-vin01a0:1353_5": "Eseva nayo kumbhigahaṇatthaṃ nimujjanummujjanesu. Sace pana antarā kiñci udakasappaṃ",
  "atk-vin01a0:1353_6": "vā vāḷamacchaṃ vā disvā bhīto palāyati, anāpatti. Āmasanādīsu bhūmigatāya kumbhiyā",
  "atk-vin01a0:1353_7": "vuttanayeneva vinicchayo veditabbo. Ayaṃ pana viseso – tattha bhūmiṃ khaṇitvā kaḍḍhati,",
  "atk-vin01a0:1353_8": "idha kaddame osāreti. Evaṃ chahākārehi ṭhānaparicchedo hoti.",
  "atk-vin01a0:1354_0": "Uppalādīsu yasmiṃ pupphe vatthuṃ pūreti, tasmiṃ chinnamatte pārājikaṃ. Uppalajātikānañcettha",
  "atk-vin01a0:1354_1": "yāva ekasmimpi passe vāko na chijjati, tāva rakkhati. Padumajātikānaṃ pana daṇḍe",
  "atk-vin01a0:1354_2": "chinne abbhantare suttaṃ acchinnampi na rakkhati. Sāmikehi chinditvā ṭhapitāni uppalādīni",
  "atk-vin01a0:1354_3": "honti, yaṃ vatthuṃ pūreti, tasmiṃ uddhaṭe pārājikaṃ. Hatthakabaddhāni honti, yasmiṃ",
  "atk-vin01a0:1354_4": "hatthake vatthu pūrati, tasmiṃ uddhaṭe pārājikaṃ. Bhārabaddhāni honti, taṃ bhāraṃ",
  "atk-vin01a0:1354_5": "channaṃ ākārānaṃ yena kenaci ākārena ṭhānā cāventassa bhūmaṭṭhakumbhiyaṃ vuttanayena",
  "atk-vin01a0:1354_6": "pārājikaṃ. Dīghanāḷāni uppalādīni honti, pupphesu vā nāḷesu vā veṇiṃ katvā udakapiṭṭhe",
  "atk-vin01a0:1354_7": "rajjukesu tiṇāni santharitvā ṭhapenti vā bandhanti vā, tesaṃ dīghato pupphaggena",
  "atk-vin01a0:1354_8": "ca nāḷantena ca tiriyaṃ pariyantehi heṭṭhā patiṭṭhitokāsena uddhaṃ upari ṭhitassa",
  "atk-vin01a0:1354_9": "piṭṭhiyāti chahākārehi ṭhānā cāvanaparicchedo veditabbo.",
  "atk-vin01a0:1355_0": "Yopi udakapiṭṭhiyaṃ ṭhapitapupphakalāpaṃ udakaṃ cāletvā vīciṃ uṭṭhāpetvā kesaggamattampi",
  "atk-vin01a0:1355_1": "yathāṭhitaṭṭhānato cāveti, pārājikaṃ. Atha pana parikappeti “ettha gataṃ gahessāmī”ti,",
  "atk-vin01a0:1355_2": "rakkhati tāva; gataṭṭhāne pana uddharato pārājikaṃ. Udakato accuggatassa pupphassa",
  "atk-vin01a0:1355_3": "sakalamudakaṃ ṭhānaṃ, taṃ uppāṭetvā ujukaṃ uddharantassa nāḷante kesaggamattaṃ udakato",
  "atk-vin01a0:1355_4": "atikkante pārājikaṃ. Pupphe gahetvā apanāmetvā ākaḍḍhanto uppāṭeti, na udakaṃ ṭhānaṃ,",
  "atk-vin01a0:1355_5": "uppāṭitamatte pārājikaṃ. Kalāpabaddhāni pupphāni udakaṭṭhāne vā rukkhe vā gacche",
  "atk-vin01a0:1355_6": "vā bandhitvā ṭhapenti, bandhanaṃ amocetvā ito cito ca karontassa thullaccayaṃ, bandhane",
  "atk-vin01a0:1355_7": "muttamatte pārājikaṃ. Paṭhamaṃ bandhanaṃ mocetvā pacchā harati, ettha chahākārehi",
  "atk-vin01a0:1355_8": "ṭhānaparicchedoti idaṃ ubhayaṃ mahāpaccariyādīsu vuttaṃ. Paduminiyaṃ pupphāni saha",
  "atk-vin01a0:1355_9": "paduminiṃyā gaṇhitukāmassa pupphanāḷehi ca pattanāḷehi ca phuṭṭhaudakavasena uddhañceva",
  "atk-vin01a0:1355_10": "tiriyañca ṭhānaparicchedo veditabbo. Taṃ panassa paduminiṃ anuppāṭetvā pupphāni vā",
  "atk-vin01a0:1355_11": "pattāni vā attano abhimukhaṃ ākaḍḍhantassa thullaccayaṃ. Uppāṭitamatte pārājikaṃ.",
  "atk-vin01a0:1356_0": "Pupphapattanāḷe ṭhānato acāvetvāpi paṭhamaṃ paduminiṃ uppāṭentassa thullaccayaṃ.",
  "atk-vin01a0:1356_1": "Pacchā pupphapattanāḷesu ṭhānā cāvitesu pārājikaṃ. Uppāṭitāya paduminiyā pupphaṃ",
  "atk-vin01a0:1356_2": "gaṇhanto pana bhaṇḍaṃ agghāpetvā kāretabbo. Bahi ṭhapite rāsikatakalāpabaddhabhārabaddhapupphepi",
  "atk-vin01a0:1356_3": "eseva nayo. Bhisaṃ vā muḷālaṃ vā yena vatthu pūrati, taṃ uppāṭentassa pārājikaṃ.",
  "atk-vin01a0:1356_4": "Kaddame phuṭṭhokāsavasena cettha ṭhānaṃ paricchinditabbaṃ. Tāni uppāṭentassa sukhumampi",
  "atk-vin01a0:1356_5": "mūlaṃ acchinnaṃ hoti, rakkhati tāva. Bhisapabbe jātaṃ pattaṃ vā pupphaṃ vā hoti,",
  "atk-vin01a0:1356_6": "tampi rakkhatīti mahāaṭṭhakathāyameva vuttaṃ. Bhisagaṇṭhimhi pana kaṇṭako hoti yobbanappattānaṃ",
  "atk-vin01a0:1356_7": "mukhapiḷakā viya, ayaṃ adīghattā na rakkhati. Sesaṃ uppalādīsu vuttanayameva.",
  "atk-vin01a0:1357_0": "Macchakacchapānaṃ sassāmikānaṃ vāpiādīsu sakalamudakaṃ ṭhānaṃ. Tasmā yo paṭijagganaṭṭhāne",
  "atk-vin01a0:1357_1": "sassāmikaṃ macchaṃ baḷisena vā jālena vā kumanena vā hatthena vā gaṇhāti, tassa yena",
  "atk-vin01a0:1357_2": "macchena vatthu pūrati, tasmiṃ kesaggamattampi udakato uddhaṭamatte pārājikaṃ. Koci",
  "atk-vin01a0:1357_3": "maccho gayhamāno ito cito ca dhāvati, ākāsaṃ vā uppatati, tīre vā patati, ākāse vā",
  "atk-vin01a0:1357_4": "ṭhitaṃ tīre vā patitaṃ gaṇhatopi pārājikameva. Kacchapampi bahi gocaratthaṃ gataṃ",
  "atk-vin01a0:1357_5": "gaṇhato eseva nayo. Udakaṭṭhaṃ pana udakā mocayato pārājikaṃ.",
  "atk-vin01a0:1358_0": "Tesu tesu pana janapadesu sabbasādhāraṇassa mahātaḷākassa niddhamanatumbaṃ nissāya",
  "atk-vin01a0:1358_1": "sabbasādhāraṇameva kunnadīsadisaṃ udakavāhakaṃ khaṇanti. Tato khuddakamātikāyo nīharitvā",
  "atk-vin01a0:1358_2": "mātikākoṭiyaṃ attano attano vaḷañjanatthāya āvāṭe khaṇanti. Tesaṃ pana yadā udakena",
  "atk-vin01a0:1358_3": "attho hoti, tadā āvāṭe khuddakamātikāyo udakavāhakañca sodhetvā niddhamanatumbaṃ",
  "atk-vin01a0:1358_4": "ugghāṭenti. Tato udakena saddhiṃ macchā nikkhamitvā anupubbena āvāṭe patvā vasanti.",
  "atk-vin01a0:1358_5": "Tattha taḷāke ca udakavāhakesu ca macche gaṇhante na vārenti. Khuddakāsu pana attano",
  "atk-vin01a0:1358_6": "attano mātikāsu udakaāvāṭesu ca paviṭṭhamacche gaṇhituṃ na denti, vārenti; tattha",
  "atk-vin01a0:1358_7": "yo taḷāke vā niddhamanatumbe vā udakavāhake vā macche gaṇhāti, avahārena so na kāretabbo.",
  "atk-vin01a0:1358_8": "Khuddakamātikāsu pana āvāṭesu vā paviṭṭhaṃ gaṇhanto gahitassa agghavasena kāretabbo.",
  "atk-vin01a0:1358_9": "Sace tato gayhamāno maccho ākāse vā uppatati, tīre vā patati, taṃ ākāsaṭṭhaṃ vā tīraṭṭhaṃ",
  "atk-vin01a0:1358_10": "vā udakavinimuttaṃ gaṇhato avahāro natthi. Kasmā? Yasmā attano pariggahaṭṭhāne ṭhitasseva",
  "atk-vin01a0:1358_11": "te sāmikā. Evarūpā hi tattha katikā. Kacchapepi eseva nayo.",
  "atk-vin01a0:1359_0": "Sace pana maccho gayhamāno āvāṭato khuddakamātikaṃ āruhati, tattha naṃ gaṇhatopi",
  "atk-vin01a0:1359_1": "avahāroyeva. Khuddakamātikāto pana udakavāhakaṃ, tato ca taḷākaṃ ārūḷhaṃ gaṇhato",
  "atk-vin01a0:1359_2": "avahāro natthi. Yo āvāṭato bhattasitthehi palobhetvā mātikaṃ āropetvā gaṇhāti, avahārova.",
  "atk-vin01a0:1359_3": "Tato pana palobhetvā udakavāhakaṃ āropetvā gaṇhantassa avahāro natthi. Keci pana",
  "atk-vin01a0:1359_4": "kutocideva sabbasādhāraṇaṭṭhānato macche ānetvā pacchimavatthubhāge udakāvāṭe khipitvā",
  "atk-vin01a0:1359_5": "posetvā divase divase dve tīṇi uttaribhaṅgatthāya mārenti. Evarūpaṃ macchaṃ udake",
  "atk-vin01a0:1359_6": "vā ākāse vā tīre vā yattha katthaci ṭhitaṃ gaṇhato avahāro eva. Kacchapepi eseva nayo.",
  "atk-vin01a0:1360_0": "Nidāghakāle pana nadiyā sote pacchinne katthaci ninnaṭṭhāne udakaṃ tiṭṭhati, tattha",
  "atk-vin01a0:1360_1": "manussā macchānaṃ vināsāya madanaphalavasādīni pakkhipitvā gacchanti, macchā tāni",
  "atk-vin01a0:1360_2": "khādantā maritvā uttānā udake plavantā tiṭṭhanti. Yo tattha gantvā “yāva sāmikā nāgacchanti,",
  "atk-vin01a0:1360_3": "tāvime macche gaṇhissāmī”ti gaṇhāti, agghavasena kāretabbo. Paṃsukūlasaññāya gaṇhato",
  "atk-vin01a0:1360_4": "avahāro natthi, āharāpente pana bhaṇḍadeyyaṃ. Macchavisaṃ pakkhipitvā gatamanussā",
  "atk-vin01a0:1360_5": "bhājanāni āharitvā pūretvā gacchanti, yāva “punapi āgacchissāmā”ti sālayā honti,",
  "atk-vin01a0:1360_6": "tāva te sassāmikamacchāva. Yadā pana te “alaṃ amhāka”nti nirālayā pakkamanti, tato",
  "atk-vin01a0:1360_7": "paṭṭhāya theyyacittena gaṇhantassa dukkaṭaṃ. Paṃsukūlasaññissa anāpatti. Yathā ca",
  "atk-vin01a0:1360_8": "macchakacchapesu, evaṃ sabbāyapi odakajātiyā vinicchayo veditabboti.",
  "atk-vin01a0:1361": "Udakaṭṭhakathā niṭṭhitā.",
  "atk-vin01a0:1362": "Nāvaṭṭhakathā",
  "atk-vin01a0:1363_0": "99. Nāvaṭṭhe – paṭhamaṃ tāva nāvaṃ dassento “nāvā nāma yāya taratī”ti āha. Tasmā",
  "atk-vin01a0:1363_1": "idha antamaso rajanadoṇikāpi veṇukalāpakopi “nāvā”tveva veditabbo. Sīmāsammannane",
  "atk-vin01a0:1363_2": "pana dhuvanāvā anto khaṇitvā vā phalakehi bandhitvā vā katā sabbantimena paricchedena",
  "atk-vin01a0:1363_3": "tiṇṇaṃ vāhanikā eva vaṭṭati. Idha pana ekassapi vāhanikā “nāvā” tveva vuccati. Nāvāya",
  "atk-vin01a0:1363_4": "nikkhittanti yaṃkiñci indriyabaddhaṃ vā anindriyabaddhaṃ vā; tassa avahāralakkhaṇaṃ",
  "atk-vin01a0:1363_5": "thalaṭṭhe vuttanayeneva veditabbaṃ. Nāvaṃ avaharissāmītiādimhi ca dutiyapariyesanagamanaāmasanaphandāpanāni",
  "atk-vin01a0:1363_6": "vuttanayāneva. Bandhanaṃ mocetīti ettha pana yā bandhane muttamatte ṭhānā na cavati,",
  "atk-vin01a0:1363_7": "tassā bandhanaṃ yāva na muttaṃ hoti, tāva dukkaṭaṃ. Mutte pana thullaccayampi pārājikampi",
  "atk-vin01a0:1363_8": "hoti, taṃ parato āvi bhavissati. Sesaṃ vuttanayameva. Ayaṃ tāva pāḷivaṇṇanā.",
  "atk-vin01a0:1364_0": "Ayaṃ panettha pāḷimuttakavinicchayo – caṇḍasote bandhitvā ṭhapitanāvāya ekaṃ ṭhānaṃ",
  "atk-vin01a0:1364_1": "bandhanameva, tasmiṃ muttamatte pārājikaṃ. Tattha yutti pubbe vuttā eva. Vippanaṭṭhā",
  "atk-vin01a0:1364_2": "nāvā pana yaṃ yaṃ udakappadesaṃ pharitvā ṭhitā hoti, svāssā ṭhānaṃ. Tasmā taṃ uddhaṃ",
  "atk-vin01a0:1364_3": "vā uccārentassa, adho vā opilāpentassa, catūsu vā disāsu phuṭṭhokāsaṃ atikkāmentassa",
  "atk-vin01a0:1364_4": "atikkantamatte pārājikaṃ. Niccale udake abandhanaṃ attano dhammatāya ṭhitanāvaṃ purato",
  "atk-vin01a0:1364_5": "vā pacchato vā vāmadakkhiṇapassato vā kaḍḍhantassa ekenantena phuṭṭhokāsaṃ aparena",
  "atk-vin01a0:1364_6": "udake patiṭṭhitantena atikkantamatte pārājikaṃ. Uddhaṃ kesaggamattaṃ udakato mocite",
  "atk-vin01a0:1364_7": "adho nāvātalena phuṭṭhokāsaṃ mukhavaṭṭiṃ atikkantamatte pārājikaṃ. Tīre bandhitvā",
  "atk-vin01a0:1364_8": "niccale udake ṭhapitanāvāya bandhanañca ṭhitokāso cāti dve ṭhānāni. Taṃ paṭhamaṃ",
  "atk-vin01a0:1364_9": "bandhanā moceti, thullaccayaṃ. Pacchā channaṃ ākārānaṃ aññatarena ṭhānā cāveti, pārājikaṃ.",
  "atk-vin01a0:1364_10": "Paṭhamaṃ ṭhānā cāvetvā pacchā bandhanamocanepi eseva nayo. Thale ussādetvā ukkujjitvā",
  "atk-vin01a0:1364_11": "ṭhapitanāvāya phuṭṭhokāsova ṭhānaṃ. Tassā pañcahākārehi ṭhānaparicchedo veditabbo.",
  "atk-vin01a0:1365_0": "Nikkujjitvā ṭhapitanāvāya pana mukhavaṭṭiyā phuṭṭhokāsova ṭhānaṃ, tassāpi pañcahākārehi",
  "atk-vin01a0:1365_1": "ṭhānaparicchedaṃ ñatvā yato kutoci phuṭṭhokāsaṃ uddhañca kesaggamattaṃ atikkantamatte",
  "atk-vin01a0:1365_2": "pārājikaṃ veditabbaṃ. Thale pana ussādetvā dvinnaṃ dārughaṭikānaṃ upari ṭhapitanāvāya",
  "atk-vin01a0:1365_3": "dārughaṭikānaṃ phuṭṭhokāsoyeva ṭhānaṃ, tasmā tattha mañcapādamatthakesuyeva patthaṭabaddhasāṭake",
  "atk-vin01a0:1365_4": "nāgadantesu ṭhapitabhindivāle ca vuttanayena vinicchayo veditabbo.",
  "atk-vin01a0:1366": "Yottabaddhāya pana nāvāya saṭṭhisattatibyāmappamāṇaṃ yottaṃ amocetvāva ākaḍḍhitvā",
  "atk-vin01a0:1367_0": "Pathavilaggaṃ katvā saha yottena thale ṭhapitāya nāvāya na phuṭṭhokāsamattameva ṭhānaṃ.",
  "atk-vin01a0:1367_1": "Atha kho yottakoṭito paṭṭhāya yāva nāvāya pathaviyaṃ patiṭṭhitokāsassa pacchimanto",
  "atk-vin01a0:1367_2": "tāva dīghato, tiriyaṃ pana nāvāya ca yottassa ca pathaviyaṃ patiṭṭhitapariyantappamāṇaṃ",
  "atk-vin01a0:1367_3": "ṭhānanti veditabbaṃ. Taṃ dīghato vā tiriyato vā kaḍḍhantassa ekenantena phuṭṭhokāsaṃ",
  "atk-vin01a0:1367_4": "aparena pathaviyaṃ patiṭṭhitantena atikkantamatte, uddhaṃ kesaggamattaṃ saha yottena",
  "atk-vin01a0:1367_5": "pathavito mocite pārājikaṃ. Yo pana titthe ṭhitanāvaṃ āruhitvā theyyacitto arittena",
  "atk-vin01a0:1367_6": "vā phiyena vā pājeti, pārājikaṃ. Sace pana chattaṃ vā paṇāmetvā cīvaraṃ vā pādehi",
  "atk-vin01a0:1367_7": "akkamitvā hatthehi ukkhipitvā laṅkārasadisaṃ katvā vātaṃ gaṇhāpeti, balavā ca vāto",
  "atk-vin01a0:1367_8": "āgamma nāvaṃ harati, vāteneva sā haṭā hoti; puggalassa natthi avahāro. Payogo atthi,",
  "atk-vin01a0:1367_9": "so pana ṭhānā cāvanapayogo na hoti. Yadi pana taṃ nāvaṃ evaṃ gacchantiṃ pakatigamanaṃ",
  "atk-vin01a0:1367_10": "upacchinditvā aññaṃ disābhāgaṃ neti, pārājikaṃ. Sayameva yaṃkiñci gāmatitthaṃ sampattaṃ",
  "atk-vin01a0:1367_11": "ṭhānā acāventova vikkiṇitvā gacchati, neva atthi avahāro. Bhaṇḍadeyyaṃ pana hotīti.",
  "atk-vin01a0:1368": "Nāvaṭṭhakathā niṭṭhitā.",
  "atk-vin01a0:1369": "Yānaṭṭhakathā",
  "atk-vin01a0:1370_0": "100. Yānaṭṭhe – yānaṃ tāva dassento “yānaṃ nāma vayha”ntiādimāha. Tattha upari maṇḍapasadisaṃ",
  "atk-vin01a0:1370_1": "padaracchannaṃ sabbapaliguṇṭhimaṃ vā chādetvā kataṃ vayhaṃ. Ubhosu passesu suvaṇṇarajatādimayā",
  "atk-vin01a0:1370_2": "gopānasiyo datvā garuḷapakkhakanayena katā sandamānikā. Ratho ca sakaṭañca pākaṭameva.",
  "atk-vin01a0:1370_3": "Tesu yattha katthaci saviññāṇakaṃ vā aviññāṇakaṃ vā rāsiādivasena ṭhapitaṃ bhaṇḍaṃ",
  "atk-vin01a0:1370_4": "theyyacittena ṭhānā cāventassa nāvaṭṭhe ca thalaṭṭhe ca vuttanayeneva pārājikaṃ veditabbaṃ.",
  "atk-vin01a0:1371_0": "Ayaṃ pana viseso – yānaṭṭhaṃ taṇḍulādibhaṇḍaṃ piṭakena gaṇhato piṭake anukkhittepi",
  "atk-vin01a0:1371_1": "piṭakaṃ apaharitvā taṇḍulādīnaṃ ekābaddhabhāve vikopite pārājikaṃ. Thalaṭṭhādīsupi",
  "atk-vin01a0:1371_2": "ayaṃ nayo labbhati. Yānaṃ avaharissāmītiādimhi dutiyapariyesanādīni vuttanayāneva.",
  "atk-vin01a0:1371_3": "Ṭhānā cāvetīti ettha pana dukayuttassa yānassa dvinnaṃ goṇānaṃ aṭṭha pādā, dve ca",
  "atk-vin01a0:1371_4": "cakkānīti dasa ṭhānāni. Taṃ theyyacittassa dhure nisīditvā pājayato goṇānaṃ pāduddhāre",
  "atk-vin01a0:1371_5": "thullaccayaṃ. Cakkānaṃ pana pathaviyaṃ patiṭṭhitappadesato kesaggamatte atikkante",
  "atk-vin01a0:1371_6": "pārājikaṃ. Sace pana goṇā “nāyaṃ amhākaṃ sāmiko”ti ñatvā dhuraṃ chaḍḍetvā ākaḍḍhantā",
  "atk-vin01a0:1371_7": "tiṭṭhanti vā phandanti vā, rakkhati tāva. Goṇe puna ujukaṃ paṭipādetvā dhuraṃ āropetvā",
  "atk-vin01a0:1371_8": "daḷhaṃ yojetvā pācanena vijjhitvā pājentassa vuttanayeneva tesaṃ pāduddhāre thullaccayaṃ.",
  "atk-vin01a0:1371_9": "Cakkātikkame pārājikaṃ.",
  "atk-vin01a0:1372_0": "Sacepi sakaddame magge ekaṃ cakkaṃ kaddame laggaṃ hoti, dutiyaṃ cakkaṃ goṇā parivattentā",
  "atk-vin01a0:1372_1": "pavattenti, ekassa ṭhitattā na tāva avahāro hoti. Goṇe pana puna ujukaṃ paṭipādetvā",
  "atk-vin01a0:1372_2": "pājentassa ṭhitacakke kesaggamattaṃ phuṭṭhokāsaṃ atikkante pārājikaṃ. Catuyuttakassa",
  "atk-vin01a0:1372_3": "pana aṭṭhārasa ṭhānāni, aṭṭhayuttakassa catuttiṃsāti – etenupāyena yuttayānassa ṭhānabhedo veditabbo.",
  "atk-vin01a0:1373_0": "Yaṃ pana ayuttakaṃ dhure ekāya pacchato ca dvīhi upatthambhinīhi upatthambhetvā ṭhapitaṃ,",
  "atk-vin01a0:1373_1": "tassa tiṇṇaṃ upatthambhinīnaṃ cakkānañca vasena pañca ṭhānāni. Sace dhure upatthambhinī",
  "atk-vin01a0:1373_2": "heṭṭhābhāge kappakatā hoti, cha ṭhānāni. Pacchato pana anupatthambhetvā dhure upatthambhitasseva",
  "atk-vin01a0:1373_3": "upatthambhinīvasena tīṇi vā cattāri vā ṭhānāni. Dhurena phalakassa vā dārukassa vā",
  "atk-vin01a0:1373_4": "upari ṭhapitassa tīṇi ṭhānāni. Tathā pathaviyaṃ ṭhapitassa. Taṃ dhuraṃkaḍḍhitvā vā",
  "atk-vin01a0:1373_5": "ukkhipitvā vā purato ca pacchato ca ṭhānā cāventassa thullaccayaṃ. Cakkānaṃ patiṭṭhitaṭṭhāne",
  "atk-vin01a0:1373_6": "kesaggamattaṃ atikkante pārājikaṃ. Cakkāni apanetvā dvīhi akkhasīsehi dārūnaṃ upari",
  "atk-vin01a0:1373_7": "ṭhapitassa dve ṭhānāni. Taṃ kaḍḍhanto vā ukkhipanto vā phuṭṭhokāsaṃ atikkāmeti, pārājikaṃ.",
  "atk-vin01a0:1373_8": "Bhūmiyaṃ ṭhapitassa dhurena ca catūhi ca akkhuddhīhi patiṭṭhitavasena pañca ṭhānāni.",
  "atk-vin01a0:1373_9": "Taṃ dhure gahetvā kaḍḍhato uddhīnaṃ pacchimantehi purimante atikkante pārājikaṃ.",
  "atk-vin01a0:1373_10": "Uddhīsu gahetvā kaḍḍhato uddhīnaṃ purimantehi pacchimante atikkante pārājikaṃ. Passe",
  "atk-vin01a0:1373_11": "gahetvā kaḍḍhato uddhīnaṃyeva tiriyaṃ patiṭṭhitaṭṭhānassa atikkamena pārājikaṃ. Majjhe",
  "atk-vin01a0:1373_12": "gahetvā ukkhipato kesaggamattaṃ pathavito mutte pārājikaṃ. Atha uddhikhāṇukā na honti,",
  "atk-vin01a0:1373_13": "samameva bāhaṃ katvā majjhe vijjhitvā akkhasīsāni pavesitāni honti, taṃ heṭṭhimatalassa",
  "atk-vin01a0:1373_14": "samantā sabbaṃ pathaviṃ phusitvā tiṭṭhati. Tattha catūsu disāsu uddhañca phuṭṭhaṭṭhānātikkamavasena",
  "atk-vin01a0:1373_15": "pārājikaṃ veditabbaṃ. Bhūmiyaṃ nābhiyā ṭhapitacakkassa ekameva ṭhānaṃ, tassa pañcahākārehi",
  "atk-vin01a0:1373_16": "paricchedo. Nemipassena ca nābhiyā ca phusitvā ṭhitassa dve ṭhānāni. Nemiyā uṭṭhitabhāgaṃ",
  "atk-vin01a0:1373_17": "pādena akkamitvā bhūmiyaṃ phusāpetvā aresu vā nemiyā vā gahetvā ukkhipantassa attanā",
  "atk-vin01a0:1373_18": "kataṭṭhānaṃ ṭhānaṃ na hoti, tasmā tasmiṃ ṭhitepi avasesaṭṭhāne atikkantamatte pārājikaṃ.",
  "atk-vin01a0:1374_0": "Bhittiṃ nissāya ṭhapitacakkassāpi dve ṭhānāni. Tattha paṭhamaṃ bhittito mocentassa",
  "atk-vin01a0:1374_1": "thullaccayaṃ. Pacchā pathavito kesaggamattuddhāre pārājikaṃ. Paṭhamaṃ bhūmito mocentassa",
  "atk-vin01a0:1374_2": "pana sace bhittiyaṃ patiṭṭhitaṭṭhānaṃ na kuppati, eseva nayo. Atha aresu gahetvā",
  "atk-vin01a0:1374_3": "heṭṭhā kaḍḍhantassa bhittiṃ phusitvā ṭhitokāsassa uparimo anto heṭṭhimaṃ atikkamati,",
  "atk-vin01a0:1374_4": "pārājikaṃ. Maggappaṭipanne yāne yānasāmiko kenacideva karaṇīyena orohitvā maggā okkanto",
  "atk-vin01a0:1374_5": "hoti, athañño bhikkhu paṭipathaṃ āgacchanto ārakkhasuññaṃ passitvā, “yānaṃ avaharissāmī”ti",
  "atk-vin01a0:1374_6": "ārohati, tassa payogaṃ vināyeva goṇā gahetvā pakkantā, avahāro natthi. Sesaṃ nāvāyaṃ vuttasadisanti.",
  "atk-vin01a0:1375": "Yānaṭṭhakathā niṭṭhitā.",
  "atk-vin01a0:1376": "Bhāraṭṭhakathā",
  "atk-vin01a0:1377_0": "101. Ito paraṃ bhāroyeva bhāraṭṭhaṃ. So sīsabhārādivasena catudhā dassito. Tattha",
  "atk-vin01a0:1377_1": "sīsabhārādīsu asammohatthaṃ sīsādīnaṃ paricchedo veditabbo. Tattha sīsassa tāva purimagale",
  "atk-vin01a0:1377_2": "galavāṭako, piṭṭhigale kesañci kesante āvaṭṭo hoti, galasseva ubhosu passesu kesañci",
  "atk-vin01a0:1377_3": "kesā oruyha jāyanti, ye kaṇṇacūḷikāti vuccanti, tesaṃ adhobhāgo cāti ayaṃ heṭṭhimaparicchedo,",
  "atk-vin01a0:1377_4": "tato upari sīsaṃ. Etthantare ṭhitabhāro sīsabhāro nāma.",
  "atk-vin01a0:1378_0": "Ubhosu passesu kaṇṇacūḷikāhi paṭṭhāya heṭṭhā, kapparehi paṭṭhāya upari, piṭṭhigalāvattato",
  "atk-vin01a0:1378_1": "ca galavāṭakato ca paṭṭhāya heṭṭhā, piṭṭhivemajjhāvattato ca uraparicchedamajjhe",
  "atk-vin01a0:1378_2": "hadayaāvāṭato ca paṭṭhāya upari khandho. Etthantare ṭhitabhāro khandhabhāro nāma.",
  "atk-vin01a0:1379": "Piṭṭhivemajjhāvattato pana hadayaāvāṭato ca paṭṭhāya heṭṭhā yāva pādanakhasikhā, ayaṃ kaṭiparicchedo. Etthantare samantato sarīre ṭhitabhāro kaṭibhāro nāma.",
  "atk-vin01a0:1380": "Kapparato paṭṭhāya pana heṭṭhā yāva hatthanakhasikhā, ayaṃ olambakaparicchedo. Etthantare ṭhitabhāro olambako nāma.",
  "atk-vin01a0:1381_0": "Idāni sīse bhārantiādīsu ayaṃ apubbavinicchayo – yo bhikkhu “idaṃ gahetvā ettha yāhī”ti",
  "atk-vin01a0:1381_1": "sāmikehi anāṇatto sayameva “mayhaṃ idaṃ nāma detha, ahaṃ vo bhaṇḍaṃ vahāmī”ti tesaṃ",
  "atk-vin01a0:1381_2": "bhaṇḍaṃ sīsena ādāya gacchanto theyyacittena taṃ bhaṇḍaṃ āmasati, dukkaṭaṃ. Yathāvuttasīsaparicchedaṃ",
  "atk-vin01a0:1381_3": "anatikkāmentova ito cito ca ghaṃsanto sāretipi paccāsāretipi, thullaccayaṃ. Khandhaṃ",
  "atk-vin01a0:1381_4": "oropitamatte kiñcāpi sāmikānaṃ “vahatū”ti cittaṃ atthi, tehi pana anāṇattattā pārājikaṃ.",
  "atk-vin01a0:1381_5": "Khandhaṃ pana anoropetvāpi sīsato kesaggamattaṃ mocentassa pārājikaṃ. Yamakabhārassa",
  "atk-vin01a0:1381_6": "pana eko bhāro sīse patiṭṭhāti, eko piṭṭhiyaṃ, tattha dvinnaṃ ṭhānānaṃ vasena vinicchayo",
  "atk-vin01a0:1381_7": "veditabbo. Ayaṃ pana suddhasīsabhārādīnaṃyeva vasena desanā āraddhā. Yo cāyaṃ sīsabhāre",
  "atk-vin01a0:1381_8": "vutto, khandhabhārādīsupi ayameva vinicchayo.",
  "atk-vin01a0:1382": "Hatthe bhāranti ettha pana hatthena gahitattā olambako “hatthe bhāro”ti vutto.",
  "atk-vin01a0:1383_0": "So paṭhamaṃyeva bhūmito vā gahito hotu, suddhacittena sīsādīhi vā, “hatthe bhāro”",
  "atk-vin01a0:1383_1": "tveva saṅkhyaṃ gacchati. Taṃ theyyacittena tādisaṃ gahanaṭṭhānaṃ disvā bhūmiyaṃ vā",
  "atk-vin01a0:1383_2": "gacchādīsu vā nikkhipantassa hatthato muttamatte pārājikaṃ. Bhūmito gaṇhātīti ettha",
  "atk-vin01a0:1383_3": "pana tesaṃ bhārānaṃ yaṃkiñci pātarāsādikāraṇā suddhacittena bhūmiyaṃ nikkhipitvā",
  "atk-vin01a0:1383_4": "puna theyyacittena kesaggamattaṃ uddharantassa pārājikanti.",
  "atk-vin01a0:1384": "Bhāraṭṭhakathā niṭṭhitā.",
  "atk-vin01a0:1385": "Ārāmaṭṭhakathā",
  "atk-vin01a0:1386_0": "102. Ārāmaṭṭhepi – ārāmaṃ tāva dassento “ārāmo nāma pupphārāmo phalārāmo”ti āha.",
  "atk-vin01a0:1386_1": "Tesu vassikādīnaṃ pupphanako pupphārāmo. Ambaphalādīnaṃ phalanako phalārāmo. Ārāme",
  "atk-vin01a0:1386_2": "catūhi ṭhānehi nikkhittassa vinicchayo bhūmaṭṭhādīsu vuttanayo eva.",
  "atk-vin01a0:1387_0": "Tatthajātake pana mūlanti usīrahiriverādikaṃ yaṃkiñci mūlaṃ, taṃ uppāṭetvā vā uppāṭitaṃ",
  "atk-vin01a0:1387_1": "vā gaṇhantassa yena mūlena vatthu pūrati, tasmiṃ gahite pārājikaṃ. Kandopi mūleneva",
  "atk-vin01a0:1387_2": "saṅgahito. Uppāṭentassa cettha appamattakepi acchinne thullaccayameva. Tattha vinicchayo",
  "atk-vin01a0:1387_3": "bhise vuttanayeneva veditabbo. Tacanti bhesajjatthāya vā rajanatthāya vā upayogagamanūpagaṃ",
  "atk-vin01a0:1387_4": "yaṃkiñci rukkhattacaṃ; taṃ uppāṭetvā vā uppāṭitaṃ vā gaṇhantassa mūle vuttanayena",
  "atk-vin01a0:1387_5": "pārājikaṃ. Pupphanti vassikamallikādikaṃ yaṃkiñci pupphaṃ, taṃ ocinitvā vā ocinitaṃ",
  "atk-vin01a0:1387_6": "vā gaṇhantassa uppalapadumesu vuttanayena pārājikaṃ. Pupphānampi hi vaṇṭaṃ vā bandhanaṃ",
  "atk-vin01a0:1387_7": "vā acchinnaṃ rakkhati. Vaṇṭabbhantare pana kesañci sūcikā hoti, sā na rakkhati. Phalanti",
  "atk-vin01a0:1387_8": "ambaphalatālaphalādikaṃ yaṃkiñci, taṃ rukkhato gaṇhantassa vinicchayo rukkhe laggitakathāyaṃ",
  "atk-vin01a0:1387_9": "vutto. Apanetvā ṭhapitaṃ bhūmaṭṭhādisaṅgahitameva.",
  "atk-vin01a0:1388_0": "Ārāmaṃ abhiyuñjatīti parasantakaṃ “mama santako aya”nti musā bhaṇitvā abhiyuñjati,",
  "atk-vin01a0:1388_1": "adinnādānassa payogattā dukkaṭaṃ. Sāmikassa vimatiṃ uppādetīti vinicchayakusalatāya",
  "atk-vin01a0:1388_2": "balavanissitādibhāvena vā ārāmasāmikassa saṃsayaṃ janeti. Kathaṃ? Tañhi tathā vinicchayappasutaṃ",
  "atk-vin01a0:1388_3": "disvā sāmiko cinteti – “sakkhissāmi nu kho ahaṃ imaṃ ārāmaṃ attano kātuṃ, na sakkhissāmi",
  "atk-vin01a0:1388_4": "nu kho”ti. Evaṃ tassa vimati uppajjamānā tena uppāditā hoti, tasmā thullaccayaṃ āpajjati.",
  "atk-vin01a0:1389_0": "Dhuraṃ nikkhipatīti yadā pana sāmiko “ayaṃ thaddho kakkhaḷo jīvitabrahmacariyantarāyampi",
  "atk-vin01a0:1389_1": "me kareyya, alaṃ dāni mayhaṃ iminā ārāmenā”ti dhuraṃ nikkhipati, abhiyuñjako pārājikaṃ",
  "atk-vin01a0:1389_2": "āpajjati. Sace sayampi katadhuranikkhepo hoti, atha ca pana sāmikena dhure nikkhittepi",
  "atk-vin01a0:1389_3": "abhiyuñjako dhuraṃ anikkhipitvāva “imaṃ suṭṭhu pīḷetvā mama āṇāpavattiṃ dassetvā",
  "atk-vin01a0:1389_4": "kiṅkārappaṭissāvibhāve naṃ ṭhapetvā dassāmī”ti dātabbabhāve saussāho hoti, rakkhati",
  "atk-vin01a0:1389_5": "tāva. Athāpi abhiyuñjako “acchinditvā na dāni naṃ imassa dassāmī”ti dhuraṃ nikkhipati,",
  "atk-vin01a0:1389_6": "sāmiko pana na dhuraṃ nikkhipati, pakkhaṃ pariyesati, kālaṃ āgameti, “lajjiparisaṃ",
  "atk-vin01a0:1389_7": "tāva labhāmi, pacchā jānissāmī”ti puna gahaṇeyeva saussāho hoti, rakkhatiyeva. Yadā",
  "atk-vin01a0:1389_8": "pana sopi “na dassāmī”ti, sāmikopi “na lacchāmī”ti – evaṃ ubhopi dhuraṃ nikkhipanti,",
  "atk-vin01a0:1389_9": "tadā abhiyuñjakassa pārājikaṃ. Atha pana abhiyuñjitvā vinicchayaṃ kurumāno aniṭṭhite",
  "atk-vin01a0:1389_10": "vinicchaye sāmikenapi dhuranikkhepe akate attano assāmikabhāvaṃ jānantoyeva tato",
  "atk-vin01a0:1389_11": "kiñci pupphaṃ vā phalaṃ vā gaṇhāti, bhaṇḍagghena kāretabbo.",
  "atk-vin01a0:1390_0": "Dhammaṃ carantoti bhikkhusaṅghe vā rājakule vā vinicchayaṃ karonto. Sāmikaṃ parājetīti",
  "atk-vin01a0:1390_1": "vinicchayikānaṃ ukkocaṃ datvā kūṭasakkhiṃ otāretvā ārāmasāmikaṃ jinātīti attho. Āpatti",
  "atk-vin01a0:1390_2": "pārājikassāti na kevalaṃ tasseva, sañcicca tassa atthasādhane pavattānaṃ kūṭavinicchayikānampi",
  "atk-vin01a0:1390_3": "kūṭasakkhīnampi sabbesaṃ pārājikaṃ. Ettha ca sāmikassa dhuranikkhepavaseneva parājayo",
  "atk-vin01a0:1390_4": "veditabbo. Anikkhittadhuro hi aparājitova hoti. Dhammaṃ caranto parajjatīti sacepi",
  "atk-vin01a0:1390_5": "dhammena vinayena satthusāsanena vinicchayassa pavattattā sayaṃ parājayaṃ pāpuṇāti;",
  "atk-vin01a0:1390_6": "evampi musāvādena sāmikānaṃ pīḷākaraṇapaccayā thullaccayaṃ āpajjatīti.",
  "atk-vin01a0:1391": "Ārāmaṭṭhakathā niṭṭhitā.",
  "atk-vin01a0:1392": "Vihāraṭṭhakathā",
  "atk-vin01a0:1393_0": "103. Vihāraṭṭhepi – catūhi ṭhānehi nikkhittaṃ vuttanayameva. Abhiyogepi cettha cātuddisaṃ",
  "atk-vin01a0:1393_1": "saṅghaṃ uddissa bhikkhūnaṃ dinnaṃ vihāraṃ vā pariveṇaṃ vā āvāsaṃ vā mahantampi khuddakampi",
  "atk-vin01a0:1393_2": "abhiyuñjato abhiyogo na ruhati. Acchinditvā gaṇhitumpi na sakkoti. Kasmā? Sabbesaṃ",
  "atk-vin01a0:1393_3": "dhuranikkhepābhāvato. Na hettha sabbe cātuddisā bhikkhū dhuranikkhepaṃ karontīti.",
  "atk-vin01a0:1393_4": "Dīghabhāṇakādibhedassa pana gaṇassa ekapuggalassa vā santakaṃ abhiyuñjitvā gaṇhanto",
  "atk-vin01a0:1393_5": "sakkoti te dhuraṃ nikkhipāpetuṃ. Tasmā tattha ārāme vuttanayena vinicchayo veditabboti.",
  "atk-vin01a0:1394": "Vihāraṭṭhakathā niṭṭhitā.",
  "atk-vin01a0:1395": "Khettaṭṭhakathā",
  "atk-vin01a0:1396_0": "104. Khettaṭṭhepi – khettaṃ tāva dassento “khettaṃ nāma yattha pubbaṇṇaṃ vā aparaṇṇaṃ",
  "atk-vin01a0:1396_1": "vā jāyatī”ti āha. Tattha pubbaṇṇanti sāliādīni satta dhaññāni; aparaṇṇanti muggamāsādīni;",
  "atk-vin01a0:1396_2": "ucchukhettādikampi ettheva saṅgahitaṃ. Idhāpi catūhi ṭhānehi nikkhittaṃ vuttanayameva.",
  "atk-vin01a0:1396_3": "Tatthajātake pana sālisīsādīni nirumbhitvā vā ekamekaṃ hattheneva chinditvā vā asitena",
  "atk-vin01a0:1396_4": "lāyitvā vā bahūni ekato uppāṭetvā vā gaṇhantassa yasmiṃ bīje vā sīse vā muṭṭhiyaṃ",
  "atk-vin01a0:1396_5": "vā muggamāsādiphale vā vatthu pūrati, tasmiṃ bandhanā mocitamatte pārājikaṃ. Acchijjamāno",
  "atk-vin01a0:1396_6": "pana daṇḍako vā vāko vā taco vā appamattakopi rakkhati.",
  "atk-vin01a0:1397_0": "Vīhināḷaṃ dīghampi hoti, yāva antonāḷato vīhisīsadaṇḍako na nikkhamati, tāva rakkhati.",
  "atk-vin01a0:1397_1": "Kesaggamattampi nāḷato daṇḍakassa heṭṭhimatale nikkhante bhaṇḍagghena kāretabbo.",
  "atk-vin01a0:1397_2": "Asitena lāyitvā gaṇhato pana muṭṭhigatesu heṭṭhā chinnesupi sace sīsāni jaṭitāni,",
  "atk-vin01a0:1397_3": "rakkhanti tāva. Vijaṭetvā pana kesaggamattampi ukkhipato sace vatthu pūrati, pārājikaṃ.",
  "atk-vin01a0:1397_4": "Sāmikehi pana lāyitvā ṭhapitaṃ sabhusaṃ vā abhusaṃ vā katvā gaṇhato yena vatthu pūrati,",
  "atk-vin01a0:1397_5": "tasmiṃ gahite pārājikaṃ. Sace parikappeti “idaṃ madditvā papphoṭetvā sārameva gaṇhissāmī”ti",
  "atk-vin01a0:1397_6": "rakkhati tāva. Maddanapapphoṭanesu ṭhānā cāventassāpi pārājikaṃ natthi, pacchā bhājanagate",
  "atk-vin01a0:1397_7": "katamatte pārājikaṃ. Abhiyogo panettha vuttanayo eva.",
  "atk-vin01a0:1398_0": "Khīlasaṅkamanādīsu pathavī nāma anagghā. Tasmā sace ekeneva khīlena ito kesaggamattampi",
  "atk-vin01a0:1398_1": "pathavippadesaṃ sāmikānaṃ passantānaṃ vā apassantānaṃ vā attano santakaṃ karoti,",
  "atk-vin01a0:1398_2": "tasmiṃ khīle nāmaṃ chinditvā vā acchinditvā vā saṅkāmitamatte tassa ca, ye cassa",
  "atk-vin01a0:1398_3": "ekacchandā, sabbesaṃ pārājikaṃ. Sace pana dvīhi khīlehi gahetabbaṃ hoti, paṭhame",
  "atk-vin01a0:1398_4": "khīle thullaccayaṃ; dutiye pārājikaṃ. Sace tīhi gahetabbaṃ hoti, paṭhame dukkaṭaṃ,",
  "atk-vin01a0:1398_5": "dutiye thullaccayaṃ, tatiye pārājikaṃ. Evaṃ bahukesupi avasāne dve ṭhapetvā purimehi",
  "atk-vin01a0:1398_6": "dukkaṭaṃ, avasāne dvinnaṃ ekena thullaccayaṃ, itarena pārājikaṃ veditabbaṃ. Tañca",
  "atk-vin01a0:1398_7": "kho sāmikānaṃ dhuranikkhepena. Evaṃ sabbattha.",
  "atk-vin01a0:1399_0": "Rajjuṃ vāti “mama santakaṃ ida”nti ñāpetukāmo rajjuṃ vā pasāreti, yaṭṭhiṃ vā pāteti,",
  "atk-vin01a0:1399_1": "dukkaṭaṃ. “Idāni dvīhi payogehi attano santakaṃ karissāmī”ti tesaṃ paṭhame thullaccayaṃ, dutiye pārājikaṃ.",
  "atk-vin01a0:1400_0": "Vatiṃ vāti parassa khettaṃ parikkhepavasena attano kātukāmo dārūni nikhaṇati, payoge",
  "atk-vin01a0:1400_1": "payoge dukkaṭaṃ. Ekasmiṃ anāgate thullaccayaṃ, tasmiṃ āgate pārājikaṃ. Sace tattakena",
  "atk-vin01a0:1400_2": "asakkonto sākhāparivāreneva attano kātuṃ sakkoti, sākhāpātanepi eseva nayo. Evaṃ",
  "atk-vin01a0:1400_3": "yena yena parikkhipitvā attano kātuṃ sakkoti, tattha tattha paṭhamapayogehi dukkaṭaṃ.",
  "atk-vin01a0:1400_4": "Avasāne dvinnaṃ ekena thullaccayaṃ, itarena pārājikaṃ veditabbaṃ.",
  "atk-vin01a0:1401": "Mariyādaṃ vāti parassa khettaṃ “mama ida”nti ñāpetukāmo attano khettamariyādaṃ",
  "atk-vin01a0:1402_0": "Kedārapāḷiṃ yathā parassa khettaṃ atikkamati, evaṃ saṅkāmeti, paṃsumattikādīhi vā",
  "atk-vin01a0:1402_1": "vaḍḍhetvā vitthataṃ karoti, akataṃ vā pana patiṭṭhāpeti, purimapayogehi dukkaṭaṃ.",
  "atk-vin01a0:1402_2": "Dvinnaṃ pacchimānaṃ ekena thullaccayaṃ, itarena pārājikanti.",
  "atk-vin01a0:1403": "Khettaṭṭhakathā niṭṭhitā.",
  "atk-vin01a0:1404": "Vatthuṭṭhakathā",
  "atk-vin01a0:1405_0": "105. Vatthuṭṭhepi – vatthuṃ tāva dassento vatthu nāma “ārāmavatthu vihāravatthū”ti",
  "atk-vin01a0:1405_1": "āha. Tattha bījaṃ vā uparopake vā aropetvāva kevalaṃ bhūmiṃ sodhetvā tiṇṇaṃ pākārānaṃ",
  "atk-vin01a0:1405_2": "yena kenaci parikkhipitvā vā aparikkhipitvā vā pupphārāmādīnaṃ atthāya ṭhapito bhūmibhāgo",
  "atk-vin01a0:1405_3": "ārāmavatthu nāma. Eteneva nayena ekavihārapariveṇaāvāsānaṃ atthāya ṭhapito bhūmibhāgo",
  "atk-vin01a0:1405_4": "vihāravatthu nāma. Yopi pubbe ārāmo ca vihāro ca hutvā pacchā vinassitvā bhūmimatto",
  "atk-vin01a0:1405_5": "ṭhito, ārāmavihārakiccaṃ na karoti, sopi ārāmavihāravatthusaṅgaheneva saṅgahito.",
  "atk-vin01a0:1405_6": "Vinicchayo panettha khettaṭṭhe vuttasadisoyevāti.",
  "atk-vin01a0:1406": "Vatthuṭṭhakathā niṭṭhitā.",
  "atk-vin01a0:1407": "106. Gāmaṭṭhe yaṃ vattabbaṃ taṃ vuttameva.",
  "atk-vin01a0:1408": "Araññaṭṭhakathā",
  "atk-vin01a0:1409_0": "107. Araññaṭṭhe – araññaṃ tāva dassento “araññaṃ nāma yaṃ manussānaṃ pariggahitaṃ",
  "atk-vin01a0:1409_1": "hoti, taṃ arañña”nti āha. Tattha yasmā araññaṃ nāma manussānaṃ pariggahitampi atthi,",
  "atk-vin01a0:1409_2": "apariggahitampi; idha pana yaṃ pariggahitaṃ sārakkhaṃ, yato na vinā mūlena kaṭṭhalatādīni",
  "atk-vin01a0:1409_3": "gahetuṃ labbhanti, taṃ adhippetaṃ. Tasmā “yaṃ manussānaṃ pariggahitaṃ hotī”ti vatvā",
  "atk-vin01a0:1409_4": "puna “arañña”nti vuttaṃ. Tena imamatthaṃ dasseti – “na pariggahitabhāvo araññassa",
  "atk-vin01a0:1409_5": "lakkhaṇaṃ. Yaṃ pana attano araññalakkhaṇena araññaṃ manussānañca pariggahitaṃ, taṃ",
  "atk-vin01a0:1409_6": "imasmiṃ atthe arañña”nti. Tattha vinicchayo ārāmaṭṭhādīsu vuttasadiso.",
  "atk-vin01a0:1410_0": "Tatthajātakesu panettha ekasmimpi mahaggharukkhe chinnamatte pārājikaṃ. Lataṃ vāti",
  "atk-vin01a0:1410_1": "ettha ca vettopi latāpi latā eva; tattha yo vetto vā latā vā dīghā hoti, mahārukkhe",
  "atk-vin01a0:1410_2": "ca gacche ca vinivijjhitvā vā veṭhetvā vā gatā, sā mūle chinnāpi avahāraṃ na janeti",
  "atk-vin01a0:1410_3": "agge chinnāpi, yadā pana aggepi mūlepi chinnā hoti, tadā avahāraṃ janeti. Sace pana",
  "atk-vin01a0:1410_4": "veṭhetvā ṭhitā hoti, veṭhetvā ṭhitā pana rukkhato mocitamattā avahāraṃ janeti.",
  "atk-vin01a0:1411_0": "Tiṇaṃ vāti ettha tiṇaṃ vā hotu paṇṇaṃ vā, sabbaṃ tiṇaggahaṇeneva gahitaṃ; taṃ gehacchadanādīnamatthāya",
  "atk-vin01a0:1411_1": "parehi chinnaṃ vā attanā chinditvā vā gaṇhanto bhaṇḍagghena kāretabbo. Na kevalañca",
  "atk-vin01a0:1411_2": "tiṇapaṇṇameva, aññampi yaṃkiñci vākachalli ādi, yattha sāmikā sālayā, taṃ gaṇhanto",
  "atk-vin01a0:1411_3": "bhaṇḍagghena kāretabbo. Tacchetvā ṭhapito addhagatopi rukkho na gahetabbo. Yo pana",
  "atk-vin01a0:1411_4": "agge ca mūle ca chinno hoti, sākhāpissa pūtikā jātā, challiyopi gaḷitā, “ayaṃ sāmikehi",
  "atk-vin01a0:1411_5": "chaḍḍito”ti gahetuṃ vaṭṭati. Lakkhaṇacchinnassāpi yadā lakkhaṇaṃ challiyā pariyonaddhaṃ",
  "atk-vin01a0:1411_6": "hoti, tadā gahetuṃ vaṭṭati. Gehādīnaṃ atthāya rukkhe chinditvā yadā tāni katāni ajjhāvutthāni",
  "atk-vin01a0:1411_7": "ca honti, dārūnipi araññe vassena ca ātapena ca vinassanti, īdisānipi disvā “chaḍḍitānī”ti",
  "atk-vin01a0:1411_8": "gahetuṃ vaṭṭati. Kasmā? Yasmā araññasāmikā etesaṃ anissarā. Yehi araññasāmikānaṃ",
  "atk-vin01a0:1411_9": "deyyadhammaṃ datvā chinnāni, te eva issarā, tehi ca tāni chaḍḍitāni, nirālayā tattha jātāti.",
  "atk-vin01a0:1412_0": "Yopi bhikkhu paṭhamaṃyeva araññapālānaṃ deyyadhammaṃ datvā araññaṃ pavisitvā yathārucite",
  "atk-vin01a0:1412_1": "rukkhe gāhāpeti, tassa tesaṃ ārakkhaṭṭhānaṃ agantvāpi yathārucitena maggena gantuṃ",
  "atk-vin01a0:1412_2": "vaṭṭati. Athāpi pavisanto adatvā “nikkhamanto dassāmī”ti rukkhe gāhāpetvā nikkhamanto",
  "atk-vin01a0:1412_3": "tesaṃ dātabbaṃ datvā gacchati, vaṭṭati eva. Athāpi ābhogaṃ katvā gacchati “dehī”ti",
  "atk-vin01a0:1412_4": "vutte “dassāmī”ti, “dehī”ti vutte dātabbameva. Sace koci attano dhanaṃ datvā “bhikkhussa",
  "atk-vin01a0:1412_5": "gantuṃ dethā”ti vadati, laddhakappameva, gantuṃ vaṭṭati. Sace pana koci issarajātiko",
  "atk-vin01a0:1412_6": "dhanaṃ adatvāva “bhikkhūnaṃ bhāgaṃ mā gaṇhathā”ti vāreti, araññapālā ca “mayaṃ bhikkhūnaṃ",
  "atk-vin01a0:1412_7": "tāpasānañca bhāgaṃ agaṇhantā kuto lacchāma, detha, bhante”ti vadanti, dātabbameva.",
  "atk-vin01a0:1413_0": "Yo pana araññapālesu niddāyantesu vā kīḷāpasutesu vā katthaci pakkantesu vā āgantvā",
  "atk-vin01a0:1413_1": "“kuhiṃ araññapālā”ti pakkositvāpi adisvā gacchati, bhaṇḍadeyyaṃ. Yopi ārakkhaṭṭhānaṃ",
  "atk-vin01a0:1413_2": "patvā kammaṭṭhānādīni manasikaronto vā aññavihito vā assatiyā atikkamati, bhaṇḍadeyyameva.",
  "atk-vin01a0:1413_3": "Yassāpi taṃ ṭhānaṃ pattassa coro vā hatthī vā vāḷamigo vā mahāmegho vā vuṭṭhahati,",
  "atk-vin01a0:1413_4": "so ca tamhā upaddavā muccitukamyatāya sahasā taṃ ṭhānaṃ atikkamati, rakkhati tāva,",
  "atk-vin01a0:1413_5": "bhaṇḍadeyyaṃ pana hoti. Idaṃ pana araññe ārakkhaṭṭhānaṃ nāma suṅkaghātatopi garukataraṃ.",
  "atk-vin01a0:1413_6": "Suṅkaghātassa hi paricchedaṃ anokkamitvā dūratova pariharanto dukkaṭameva āpajjati.",
  "atk-vin01a0:1413_7": "Idaṃ pana theyyacittena pariharantassa ākāsena gacchatopi pārājikameva. Tasmā ettha",
  "atk-vin01a0:1413_8": "appamattena bhavitabbanti.",
  "atk-vin01a0:1414": "Araññaṭṭhakathā niṭṭhitā.",
  "atk-vin01a0:1415": "Udakakathā",
  "atk-vin01a0:1416_0": "108. Udake pana – bhājanagatanti udakadullabhakāle udakamaṇikādīsu bhājanesu saṅgopetvā",
  "atk-vin01a0:1416_1": "ṭhapitaṃ; taṃ yasmiṃ bhājane ṭhapitaṃ hoti, taṃ bhājanaṃ āviñchitvā vā chiddaṃ katvā",
  "atk-vin01a0:1416_2": "vā tattha pokkharaṇītaḷākesu ca attano bhājanaṃ pavesetvā gaṇhantassa sappitelesu",
  "atk-vin01a0:1416_3": "vuttanayena vinicchayo veditabbo.",
  "atk-vin01a0:1417_0": "Mariyādacchedane pana tattha jātakabhūtagāmena saddhimpi mariyādaṃ chindantassa adinnādānapayogattā",
  "atk-vin01a0:1417_1": "dukkaṭaṃ. Tañca pana pahāre pahāre hoti. Antoṭhatvā bahimukho chindanto bahi antena",
  "atk-vin01a0:1417_2": "kāretabbo. Bahi ṭhatvā antomukho chindanto antoantena kāretabbo. Anto ca bahi ca",
  "atk-vin01a0:1417_3": "chinditvā majjhe ṭhapetvā taṃ chindanto majjhena kāretabbo. Mariyādaṃ dubbalaṃ katvā",
  "atk-vin01a0:1417_4": "gāvo pakkosati, gāmadārakehi vā pakkosāpeti, tā āgantvā khurehi mariyādaṃ chindanti,",
  "atk-vin01a0:1417_5": "teneva chinnā hoti. Mariyādaṃ dubbalaṃ katvā gāvo udake paveseti, gāmadārakehi vā",
  "atk-vin01a0:1417_6": "pavesāpeti, tāhi uṭṭhāpitavīciyo mariyādaṃ bhinditvā gacchanti. Gāmadārake vā “udake",
  "atk-vin01a0:1417_7": "kīḷathā”ti vadati, kīḷante vā utrāseti, tehi uṭṭhāpitavīciyopi mariyādaṃ chinditvā",
  "atk-vin01a0:1417_8": "gacchanti. Antoudake jātarukkhaṃ chindati, aññena vā chindāpeti, tenapi patantena",
  "atk-vin01a0:1417_9": "uṭṭhāpitavīciyo mariyādaṃ chinditvā gacchanti, teneva chinnā hoti. Mariyādaṃ dubbalaṃ",
  "atk-vin01a0:1417_10": "katvā taḷākarakkhaṇatthāya taḷākato nibbahanaudakaṃ vā niddhamanatumbaṃ vā pidahati,",
  "atk-vin01a0:1417_11": "aññato gacchantaṃ vā udakaṃ yathā ettha pavisati, evaṃ pāḷiṃ vā bandhati, mātikaṃ",
  "atk-vin01a0:1417_12": "vā ujukaṃ karoti, tassa uparibhāge ṭhitaṃ attano taḷākaṃ vā bhindati, ussannaṃ udakaṃ",
  "atk-vin01a0:1417_13": "mariyādaṃ gahetvā gacchati, teneva chinnā hoti. Sabbattha nikkhantaudakagghānurūpena",
  "atk-vin01a0:1417_14": "avahārena kāretabbo.",
  "atk-vin01a0:1418_0": "Niddhamanapanāḷiṃ ugghāṭetvā nīharantassāpi eseva nayo. Sace pana tena mariyādāya",
  "atk-vin01a0:1418_1": "dubbalāya katāya attano dhammatāya āgantvā vā anāṇattehi gāmadārakehi āropitā vā",
  "atk-vin01a0:1418_2": "gāviyo khurehi mariyādaṃ bhindanti, attanoyeva dhammatāya anāṇattehi vā gāmadārakehi",
  "atk-vin01a0:1418_3": "udake pavesitā vīciyo uṭṭhāpenti, gāmadārakā vā sayameva pavisitvā kīḷantā uṭṭhāpenti",
  "atk-vin01a0:1418_4": "antoudake vā rukkho aññena chijjamāno patitvā uṭṭhāpeti, uṭṭhāpitā vīciyo mariyādaṃ",
  "atk-vin01a0:1418_5": "chindanti, sacepi mariyādaṃ dubbalaṃ katvā sukkhataḷākassa udakanibbahanaṭṭhānaṃ",
  "atk-vin01a0:1418_6": "vā udakaniddhamanatumbaṃ vā pidahati, aññato gamanamagge vā pāḷiṃ bandhati, sukkhamātikaṃ",
  "atk-vin01a0:1418_7": "vā ujukaṃ karoti, pacchā deve vuṭṭhe udakaṃ āgantvā mariyādaṃ bhindati, sabbattha bhaṇḍadeyyaṃ.",
  "atk-vin01a0:1419_0": "Yo pana nidāghe sukkhavāpiyā mariyādaṃ yāva talaṃ pāpetvā chindati, pacchā deve vuṭṭhe",
  "atk-vin01a0:1419_1": "āgatāgataṃ udakaṃ palāyati, bhaṇḍadeyyaṃ. Yattakaṃ tappaccayā sassaṃ uppajjati, tato",
  "atk-vin01a0:1419_2": "pādamattagghanakampi adento sāmikānaṃ dhuranikkhepena assamaṇo hoti.",
  "atk-vin01a0:1420_0": "Yaṃ pana sabbasādhāraṇaṃ taḷākaṃ hoti; taḷāke udakassa sabbepi manussā issarā. Heṭṭhato",
  "atk-vin01a0:1420_1": "panassa sassāni karonti, sassapālanatthaṃ taḷākato mahāmātikā nikkhamitvā khettamajjhena",
  "atk-vin01a0:1420_2": "yāti, sāpi sadā sandanakāle sabbasādhāraṇā. Tato pana khuddakamātikā nīharitvā attano",
  "atk-vin01a0:1420_3": "attano kedāresu udakaṃ pavesenti. Taṃ aññesaṃ gahetuṃ na denti. Nidāghasamayeva udake",
  "atk-vin01a0:1420_4": "mandībhūte vārena udakaṃ denti, yo udakavāre sampatte na labhati, tassa sassāni milāyanti;",
  "atk-vin01a0:1420_5": "tasmā aññesaṃ vāre añño gahetuṃ na labhati. Tattha yo bhikkhu paresaṃ khuddakamātikāto",
  "atk-vin01a0:1420_6": "vā kedārato vā udakaṃ theyyacittena attano vā parassa vā mātikaṃ vā kedāraṃ vā paveseti,",
  "atk-vin01a0:1420_7": "aṭavimukhaṃ vā vāheti, avahāro vassa hoti.",
  "atk-vin01a0:1421": "Yopi “cirena me udakavāro bhavissati, idañca sassaṃ milāyatī”ti paresaṃ kedāre",
  "atk-vin01a0:1422_0": "Pavisantassa udakassa pavisanamaggaṃ pidahitvā attano kedāraṃ paveseti, avahāro eva.",
  "atk-vin01a0:1422_1": "Sace pana taḷākato aniggate paresaṃ mātikāmukhaṃ asampatteva udake sukkhamātikaṃyeva",
  "atk-vin01a0:1422_2": "yathā āgacchantaṃ udakaṃ aññesaṃ kedāre appavisitvā attanoyeva kedāraṃ pavisati,",
  "atk-vin01a0:1422_3": "evaṃ tattha tattha bandhati. Anikkhante baddhā subaddhā, nikkhante baddhā, bhaṇḍadeyyaṃ.",
  "atk-vin01a0:1422_4": "Taḷākaṃ gantvā sayameva niddhamanapanāḷiṃ ugghāṭetvā attano kedāraṃ pavesentassāpi",
  "atk-vin01a0:1422_5": "natthi avahāro. Kasmā? Taḷākaṃ nissāya khettassa katattā. Kurundiyādīsu pana “avahāro”ti",
  "atk-vin01a0:1422_6": "vuttaṃ. Taṃ “vatthuṃ kālañca desañcā”ti iminā lakkhaṇena na sameti. Tasmā mahāaṭṭhakathāyaṃ vuttameva yuttanti.",
  "atk-vin01a0:1423": "Udakakathā niṭṭhitā.",
  "atk-vin01a0:1424": "Dantaponakathā",
  "atk-vin01a0:1425_0": "109. Dantapoṇaṃ ārāmaṭṭhakavinicchayena vinicchinitabbaṃ. Ayaṃ pana viseso – yo saṅghassa",
  "atk-vin01a0:1425_1": "vetanabhato hutvā devasikaṃ vā pakkhamāsavārena vā dantakaṭṭhaṃ āharati, so taṃ āharitvā",
  "atk-vin01a0:1425_2": "chinditvāpi yāva bhikkhusaṅghaṃ na sampaṭicchāpeti, tāva tasseva hoti. Tasmā taṃ",
  "atk-vin01a0:1425_3": "theyyacittena gaṇhanto bhaṇḍagghena kāretabbo. Tatthajātakaṃ pana garubhaṇḍaṃ, tampi",
  "atk-vin01a0:1425_4": "bhikkhusaṅghena rakkhitagopitaṃ gaṇhanto bhaṇḍagghena kāretabbo. Eseva nayo gaṇapuggalagihimanussasantakepi",
  "atk-vin01a0:1425_5": "chinnake acchinnake ca. Tesaṃ ārāmuyyānabhūmīsu jātaṃ sāmaṇerā vārena bhikkhusaṅghassa",
  "atk-vin01a0:1425_6": "dantakaṭṭhaṃ āharantā ācariyupajjhāyānampi āharanti, taṃ yāva chinditvā saṅghaṃ na",
  "atk-vin01a0:1425_7": "paṭicchāpenti, tāva sabbaṃ tesaṃyeva hoti. Tasmā tampi theyyacittena gaṇhanto bhaṇḍagghena",
  "atk-vin01a0:1425_8": "kāretabbo. Yadā pana te chinditvā saṅghassa paṭicchāpetvā dantakaṭṭhamāḷake nikkhipanti,",
  "atk-vin01a0:1425_9": "“yathāsukhaṃ bhikkhusaṅgho paribhuñjatū”ti; tato paṭṭhāya avahāro natthi, vattaṃ",
  "atk-vin01a0:1425_10": "pana jānitabbaṃ. Yo hi devasikaṃ saṅghamajjhe osarati, tena divase divase ekameva",
  "atk-vin01a0:1425_11": "dantakaṭṭhaṃ gahetabbaṃ. Yo pana devasikaṃ na osarati, padhānaghare vasitvā dhammasavane",
  "atk-vin01a0:1425_12": "vā uposathagge vā dissati, tena pamāṇaṃ sallakkhetvā cattāri pañcadantakaṭṭhāni attano",
  "atk-vin01a0:1425_13": "vasanaṭṭhāne ṭhapetvā khāditabbāni. Tesu khīṇesu sace punapi dantakaṭṭhamāḷake bahūni",
  "atk-vin01a0:1425_14": "hontiyeva, punapi āharitvā khāditabbāni. Yadi pana pamāṇaṃ asallakkhetvā āharati,",
  "atk-vin01a0:1425_15": "tesu akkhīṇesuyeva māḷake khīyanti, tato keci therā “yehi gahitāni, te paṭiāharantū”ti",
  "atk-vin01a0:1425_16": "vadeyyuṃ, keci “khādantu, puna sāmaṇerā āharissantī”ti, tasmā vivādapariharaṇatthaṃ",
  "atk-vin01a0:1425_17": "pamāṇaṃ sallakkhetabbaṃ. Gahaṇe pana doso natthi. Maggaṃ gacchantenāpi ekaṃ vā dve",
  "atk-vin01a0:1425_18": "vā thavikāya pakkhipitvā gantabbanti.",
  "atk-vin01a0:1426": "Dantaponakathā niṭṭhitā.",
  "atk-vin01a0:1427": "Vanappatikathā",
  "atk-vin01a0:1428_0": "110. Vanassa patīti vanappati; vanajeṭṭhakarukkhassetaṃ adhivacanaṃ. Idha pana sabbopi",
  "atk-vin01a0:1428_1": "manussehi pariggahitarukkho adhippeto ambalabujapanasādiko. Yattha vā pana maricavalliādīni",
  "atk-vin01a0:1428_2": "āropenti, so chijjamāno sace ekāyapi challiyā vā vākena vā sakalikāya vā pheggunā",
  "atk-vin01a0:1428_3": "vā sambaddhova hutvā bhūmiyaṃ patati, rakkhati tāva.",
  "atk-vin01a0:1429_0": "Yo pana chinnopi vallīhi vā sāmantarukkhasākhāhi vā sambaddho sandhāritattā ujukameva",
  "atk-vin01a0:1429_1": "tiṭṭhati, patanto vā bhūmiṃ na pāpuṇāti, natthi tattha parihāro, avahāro eva hoti.",
  "atk-vin01a0:1429_2": "Yopi kakacena chinno acchinno viya hutvā tatheva tiṭṭhati, tasmimpi eseva nayo.",
  "atk-vin01a0:1430_0": "Yo pana rukkhaṃ dubbalaṃ katvā pacchā cāletvā pāteti, aññena vā cālāpeti; aññaṃ vāssa",
  "atk-vin01a0:1430_1": "santike rukkhaṃ chinditvā ajjhottharati, parena vā ajjhottharāpeti; makkaṭe vā paripātetvā",
  "atk-vin01a0:1430_2": "tattha āropeti, aññena vā āropāpeti; vagguliyo vā tattha āropeti, parena vā āropāpeti;",
  "atk-vin01a0:1430_3": "tā taṃ rukkhaṃ pātenti, tasseva avahāro.",
  "atk-vin01a0:1431": "Sace pana tena rukkhe dubbale kate añño anāṇatto eva taṃ cāletvā pāteti,",
  "atk-vin01a0:1432_0": "Rukkhena vā ajjhottharati, attano dhammatāya makkaṭā vā vagguliyo vā ārohanti, paro",
  "atk-vin01a0:1432_1": "vā anāṇatto āropeti, sayaṃ vā esa vātamukhaṃ sodheti, balavavāto āgantvā rukkhaṃ",
  "atk-vin01a0:1432_2": "pāteti; sabbattha bhaṇḍadeyyaṃ. Vātamukhasodhanaṃ panettha asampatte vāte sukkhamātikāya",
  "atk-vin01a0:1432_3": "ujukaraṇādīhi sameti, no aññathā. Rukkhaṃ āvijjhitvā satthena vā ākoṭeti, aggiṃ vā",
  "atk-vin01a0:1432_4": "deti, maṇḍukakaṇṭakaṃ vā visaṃ vā ākoṭeti, yena so marati, sabbattha bhaṇḍadeyyamevāti.",
  "atk-vin01a0:1433": "Vanappatikathā niṭṭhitā.",
  "atk-vin01a0:1434": "Haraṇakakathā",
  "atk-vin01a0:1435_0": "111. Haraṇake – aññassa haraṇakaṃ bhaṇḍaṃ theyyacitto āmasatīti paraṃ sīsabhārādīhi",
  "atk-vin01a0:1435_1": "bhaṇḍaṃ ādāya gacchantaṃ disvā “etaṃ harissāmī”ti vegena gantvā āmasati, ettāvatā",
  "atk-vin01a0:1435_2": "assa dukkaṭaṃ. Phandāpetīti ākaḍḍhanavikaḍḍhanaṃ karoti, sāmiko na muñcati, tenassa",
  "atk-vin01a0:1435_3": "thullaccayaṃ. Ṭhānā cāvetīti ākaḍḍhitvā sāmikassa hatthato moceti, tenassa pārājikaṃ.",
  "atk-vin01a0:1435_4": "Sace pana taṃ bhaṇḍasāmiko uṭṭhahitvā pothetvā puna taṃ bhaṇḍaṃ mocāpetvā gaṇheyya,",
  "atk-vin01a0:1435_5": "bhikkhu paṭhamaggahaṇeneva pārājiko. Sīsato vā kaṇṇato vā gīvato vā hatthato vā alaṅkāraṃ",
  "atk-vin01a0:1435_6": "chinditvā vā mocetvā vā gaṇhantassa sīsādīhi mocitamatte pārājikaṃ. Hatthe pana valayaṃ",
  "atk-vin01a0:1435_7": "vā kaṭakaṃ vā anīharitvā aggabāhaṃ ghaṃsantova aparāparaṃ vā sāreti, ākāsagataṃ vā",
  "atk-vin01a0:1435_8": "karoti, rakkhati tāva. Rukkhamūlacīvaravaṃsesu valayamiva na pārājikaṃ janeti. Kasmā?",
  "atk-vin01a0:1435_9": "Saviññāṇakattā. Saviññāṇakakoṭṭhāsagatañhi yāva tato na nīhaṭaṃ, tāva tattheva hoti.",
  "atk-vin01a0:1435_10": "Eseva nayo aṅgulimuddikapādakaṭakakaṭūpagapiḷandhanesu.",
  "atk-vin01a0:1436_0": "Yo pana parassa nivatthasāṭakaṃ acchindati, paro ca salajjitāya sahasā na muñcati,",
  "atk-vin01a0:1436_1": "ekenantena coro kaḍḍhati, ekenantena paro, rakkhati tāva. Parassa hatthato muttamatte",
  "atk-vin01a0:1436_2": "pārājikaṃ. Athāpi taṃ kaḍḍhantassa chijjitvā ekadeso hatthagato hoti, so ca pādaṃ",
  "atk-vin01a0:1436_3": "agghati pārājikameva. Sahabhaṇḍahārakanti “sabhaṇḍahārakaṃ bhaṇḍaṃ nessāmī”ti cintetvā",
  "atk-vin01a0:1436_4": "“ito yāhī”ti bhaṇḍahārakaṃ tajjeti, so bhīto corena adhippetadisābhimukho hutvā ekaṃ",
  "atk-vin01a0:1436_5": "pādaṃ saṅkāmeti, corassa thullaccayaṃ; dutiye pārājikaṃ. Pātāpetīti athāpi coro bhaṇḍahārakassa",
  "atk-vin01a0:1436_6": "hatthe āvudhaṃ disvā sāsaṅko hutvā pātāpetvā gahetukāmo ekamantaṃ paṭikkamma santajjetvā",
  "atk-vin01a0:1436_7": "pātāpeti, parassa hatthato muttamatte pārājikaṃ.",
  "atk-vin01a0:1437_0": "Pātāpeti, āpatti dukkaṭassātiādi pana parikappavasena vuttaṃ. Yo hi bhaṇḍaṃ pātāpetvā",
  "atk-vin01a0:1437_1": "“yaṃ mama ruccati, taṃ gahessāmī”ti parikappetvā pātāpeti, tassa pātāpane ca āmasane",
  "atk-vin01a0:1437_2": "ca dukkaṭaṃ, phandāpane thullaccayaṃ. Pādagghanakassa ṭhānā cāvane pārājikaṃ. Taṃ",
  "atk-vin01a0:1437_3": "pacchā paṭipātiyamānassa muñcatopi natthiyeva samaṇabhāvo. Yopi bhaṇḍahārakaṃ atikkamantaṃ",
  "atk-vin01a0:1437_4": "disvā anubandhanto “tiṭṭha, tiṭṭha, bhaṇḍaṃ pātehī”ti vatvā pātāpeti, tassāpi tena",
  "atk-vin01a0:1437_5": "hatthato muttamatte pārājikaṃ.",
  "atk-vin01a0:1438_0": "Yo pana “tiṭṭha tiṭṭhā”ti vadati, “pātehī”ti na vadati; itaro ca taṃ oloketvā “sace",
  "atk-vin01a0:1438_1": "esa maṃ pāpuṇeyya, ghāteyyāpi ma” nti sālayova hutvā taṃ bhaṇḍaṃ gahanaṭṭhāne pakkhipitvā",
  "atk-vin01a0:1438_2": "“puna nivattitvā gahessāmī”ti pakkamati, pātanapaccayā pārājikaṃ natthi. Āgantvā",
  "atk-vin01a0:1438_3": "pana theyyacittena gaṇhato uddhāre pārājikaṃ. Atha panassa evaṃ hoti – “mayā pātāpenteneva",
  "atk-vin01a0:1438_4": "idaṃ mama santakaṃ kata”nti tato naṃ sakasaññāya gaṇhāti; gahaṇe rakkhati, bhaṇḍadeyyaṃ",
  "atk-vin01a0:1438_5": "pana hoti. “Dehī”ti vutte adentassa sāmikānaṃ dhuranikkhepe pārājikaṃ. “So imaṃ chaḍḍetvā",
  "atk-vin01a0:1438_6": "gato, anajjhāvutthakaṃ dāni ida”nti paṃsukūlasaññāya gaṇhatopi eseva nayo. Atha pana",
  "atk-vin01a0:1438_7": "sāmiko “tiṭṭha tiṭṭhā”ti vuttamatteneva olokento taṃ disvā “na dāni idaṃ mayha”nti",
  "atk-vin01a0:1438_8": "dhuranikkhepaṃ katvā nirālayo chaḍḍetvā palāyati, taṃ theyyacittena gaṇhato uddhāre",
  "atk-vin01a0:1438_9": "dukkaṭaṃ. Āharāpente dātabbaṃ, adentassa pārājikaṃ. Kasmā? Tassa payogena chaḍḍitattāti",
  "atk-vin01a0:1438_10": "mahāaṭṭhakathāyaṃ vuttaṃ. Aññesu pana vicāraṇā eva natthi. Purimanayeneva sakasaññāya",
  "atk-vin01a0:1438_11": "vā paṃsukūlasaññāya vā gaṇhantepi ayameva vinicchayoti.",
  "atk-vin01a0:1439": "Haraṇakakathā niṭṭhitā.",
  "atk-vin01a0:1440": "Upanidhikathā",
  "atk-vin01a0:1441_0": "112. Upanidhimhi – nāhaṃ gaṇhāmīti sampajānamusāvādepi adinnādānassa payogattā dukkaṭaṃ.",
  "atk-vin01a0:1441_1": "“Kiṃ tumhe bhaṇatha? Nevidaṃ mayhaṃ anurūpaṃ, na tumhāka”ntiādīni vadantassāpi dukkaṭameva.",
  "atk-vin01a0:1441_2": "“Raho mayā etassa hatthe ṭhapitaṃ, na añño koci jānāti, ‘dassati nu kho me no”’ti",
  "atk-vin01a0:1441_3": "sāmiko vimatiṃ uppādeti, bhikkhussa thullaccayaṃ. Tassa pharusādibhāvaṃ disvā sāmiko",
  "atk-vin01a0:1441_4": "“na mayhaṃ dassatī”ti dhuraṃ nikkhipati, tatra sacāyaṃ bhikkhu “kilametvā naṃ dassāmī”ti",
  "atk-vin01a0:1441_5": "dāne saussāho, rakkhati tāva. Sacepi so dāne nirussāho, bhaṇḍassāmiko pana gahaṇe",
  "atk-vin01a0:1441_6": "saussāho, rakkhateva. Yadi pana so dāne nirussāho bhaṇḍasāmikopi “na mayhaṃ dassatī”ti",
  "atk-vin01a0:1441_7": "dhuraṃ nikkhipati, evaṃ ubhinnaṃ dhuranikkhepena bhikkhuno pārājikaṃ. Yadipi mukhena",
  "atk-vin01a0:1441_8": "“dassāmī”ti vadati, cittena pana adātukāmo, evampi sāmikassa dhuranikkhepe pārājikaṃ.",
  "atk-vin01a0:1441_9": "Taṃ pana upanidhi nāma saṅgopanatthāya attano hatthe parehi ṭhapitabhaṇḍaṃ, aguttadesato",
  "atk-vin01a0:1441_10": "ṭhānā cāvetvā guttaṭṭhāne ṭhapanatthāya harato anāpatti. Theyyacittenapi ṭhānā cāventassa",
  "atk-vin01a0:1441_11": "avahāro natthi. Kasmā? Attano hatthe nikkhittattā, bhaṇḍadeyyaṃ pana hoti. Theyyacittena",
  "atk-vin01a0:1441_12": "paribhuñjatopi eseva nayo. Tāvakālikaggahaṇepi tatheva. Dhammaṃ carantotiādi vuttanayameva.",
  "atk-vin01a0:1441_13": "Ayaṃ tāva pāḷivaṇṇanā.",
  "atk-vin01a0:1442_0": "Pāḷimuttakavinicchayo panettha pattacatukkādivasena evaṃ vutto – eko kira bhikkhu",
  "atk-vin01a0:1442_1": "parassa mahagghe patte lobhaṃ uppādetvā taṃ haritukāmo ṭhapitaṭṭhānamassa suṭṭhu",
  "atk-vin01a0:1442_2": "sallakkhetvā attanopi pattaṃ tasseva santike ṭhapesi. So paccūsasamaye āgantvā dhammaṃ",
  "atk-vin01a0:1442_3": "vācāpetvā niddāyamānaṃ mahātheramāha – “vandāmi, bhante”ti. “Ko eso”ti? “Ahaṃ, bhante,",
  "atk-vin01a0:1442_4": "āgantukabhikkhu, kālassevamhi gantukāmo, asukasmiñca me ṭhāne īdisena nāma aṃsabaddhakena",
  "atk-vin01a0:1442_5": "īdisāya pattatthavikāya patto ṭhapito. Sādhāhaṃ, bhante, taṃ labheyya”nti thero pavisitvā",
  "atk-vin01a0:1442_6": "taṃ gaṇhi. Uddhāreyeva corassa pārājikaṃ. Sace āgantvā “kosi tvaṃ avelāya āgato”ti",
  "atk-vin01a0:1442_7": "vutto bhīto palāyati, pārājikaṃ patvāva palāyati. Therassa pana suddhacittattā anāpatti.",
  "atk-vin01a0:1442_8": "Thero “taṃ gaṇhissāmī”ti aññaṃ gaṇhi, eseva nayo. Ayaṃ pana aññaṃ tādisameva gaṇhante",
  "atk-vin01a0:1442_9": "yujjati, manussaviggahe āṇattasadisavatthusmiṃ viya. Kurundiyaṃ pana “padavārena",
  "atk-vin01a0:1442_10": "kāretabbo”ti vuttaṃ, taṃ atādisameva gaṇhante yujjati.",
  "atk-vin01a0:1443_0": "Taṃ maññamāno attano pattaṃ gaṇhitvā adāsi, corassa sāmikena dinnattā pārājikaṃ natthi,",
  "atk-vin01a0:1443_1": "asuddhacittena pana gahitattā dukkaṭaṃ. Taṃ maññamāno corasseva pattaṃ gaṇhitvā adāsi,",
  "atk-vin01a0:1443_2": "idhāpi corassa attano santakattā pārājikaṃ natthi, asuddhacittena pana gahitattā",
  "atk-vin01a0:1443_3": "dukkaṭameva. Sabbattha therassa anāpatti.",
  "atk-vin01a0:1444_0": "Aparo “pattaṃ coressāmī”ti tatheva niddāyamānaṃ theraṃ vandi. “Ko aya”nti ca vutte",
  "atk-vin01a0:1444_1": "‘ahaṃ, bhante, gilānabhikkhu, ekaṃ tāva me pattaṃ detha, gāmadvāraṃ gantvā bhesajjaṃ",
  "atk-vin01a0:1444_2": "āharissāmī”ti. Thero “idha gilāno natthi, coro ayaṃ bhavissatī”ti sallakkhetvā “imaṃ",
  "atk-vin01a0:1444_3": "haratū”ti attano veribhikkhussa pattaṃ nīharitvā adāsi, dvinnampi uddhāreyeva pārājikaṃ.",
  "atk-vin01a0:1444_4": "“Veribhikkhussa patto”ti saññāya aññassa pattaṃ uddharantepi eseva nayo. Sace pana",
  "atk-vin01a0:1444_5": "“verissāya”nti saññāya corasseva pattaṃ uddharitvā deti, vuttanayeneva therassa pārājikaṃ,",
  "atk-vin01a0:1444_6": "corassa dukkaṭaṃ. Atha “verissāya”nti maññamāno attano pattaṃ deti, vuttanayeneva",
  "atk-vin01a0:1444_7": "ubhinnampi dukkaṭaṃ.",
  "atk-vin01a0:1445_0": "Eko mahāthero upaṭṭhākaṃ daharabhikkhuṃ “pattacīvaraṃ gaṇha, asukaṃ nāma gāmaṃ gantvā",
  "atk-vin01a0:1445_1": "piṇḍāya carissāmā”ti āha. Daharo gahetvā therassa pacchato pacchato gacchanto theyyacittaṃ",
  "atk-vin01a0:1445_2": "uppādetvā sace sīse bhāraṃ khandhe karoti, pārājikaṃ natthi. Kasmā? Āṇattiyā gahitattā.",
  "atk-vin01a0:1445_3": "Sace pana maggato okkamma aṭaviṃ pavisati, padavārena kāretabbo. Atha nivattitvā",
  "atk-vin01a0:1445_4": "vihārābhimukho palāyitvā vihāraṃ pavisitvā gacchati, upacārātikkame pārājikaṃ. Athāpi",
  "atk-vin01a0:1445_5": "mahātherassa nivāsanaparivattanaṭṭhānato gāmābhimukho palāyati, gāmūpacārātikkame",
  "atk-vin01a0:1445_6": "pārājikaṃ. Yadi pana ubhopi piṇḍāya caritvā bhuñjitvā vā gahetvā vā nikkhamanti,",
  "atk-vin01a0:1445_7": "thero ca punapi taṃ vadati – “pattacīvaraṃ gaṇha, vihāraṃ gamissāmā”ti. Tatra ce",
  "atk-vin01a0:1445_8": "so purimanayeneva theyyacittena sīse bhāraṃ khandhe karoti, rakkhati tāva. Aṭaviṃ",
  "atk-vin01a0:1445_9": "pavisati, padavārena kāretabbo. Nivattitvā gāmābhimukho eva palāyati, gāmūpacārātikkame",
  "atk-vin01a0:1445_10": "pārājikaṃ. Purato vihārābhimukho palāyitvā vihāre aṭṭhatvā anisīditvā avūpasanteneva",
  "atk-vin01a0:1445_11": "theyyacittena gacchati, upacārātikkame pārājikaṃ. Yo pana anāṇatto gaṇhāti, tassa",
  "atk-vin01a0:1445_12": "sīse bhāraṃ khandhe karaṇādīsupi pārājikaṃ. Sesaṃ purimasadisameva.",
  "atk-vin01a0:1446_0": "Yo pana “asukaṃ nāma vihāraṃ gantvā cīvaraṃ dhovitvā rajitvā vā ehī”ti vutto “sādhū”ti",
  "atk-vin01a0:1446_1": "gahetvā gacchati, tassapi antarāmagge theyyacittaṃ uppādetvā sīse bhāraṃ khandhe",
  "atk-vin01a0:1446_2": "karaṇādīsu pārājikaṃ natthi. Maggā okkamane padavārena kāretabbo. Taṃ vihāraṃ gantvā",
  "atk-vin01a0:1446_3": "tattheva vasanto theyyacittena paribhuñjanto jīrāpeti, corā vā tassa taṃ haranti,",
  "atk-vin01a0:1446_4": "avahāro natthi, bhaṇḍadeyyaṃ pana hoti. Tato nikkhamitvā āgacchatopi eseva nayo.",
  "atk-vin01a0:1447_0": "Yo pana anāṇatto therena nimitte vā kate sayameva vā kiliṭṭhaṃ sallakkhetvā “detha,",
  "atk-vin01a0:1447_1": "bhante, cīvaraṃ; asukaṃ nāma gāmaṃ gantvā rajitvā āharissāmī”ti gahetvā gacchati;",
  "atk-vin01a0:1447_2": "tassa antarāmagge theyyacittaṃ uppādetvā sīse bhāraṃ khandhe karaṇādīsu pārājikaṃ.",
  "atk-vin01a0:1447_3": "Kasmā? Anāṇattiyā gahitattā. Maggā okkamatopi paṭinivattitvā tameva vihāraṃ āgantvā",
  "atk-vin01a0:1447_4": "vihārasīmaṃ atikkamatopi vuttanayeneva pārājikaṃ. Tattha gantvā rajitvā paccāgacchatopi",
  "atk-vin01a0:1447_5": "theyyacitte uppanne eseva nayo. Sace pana yattha gato, tattha vā antarāmagge vihāre",
  "atk-vin01a0:1447_6": "vā tameva vihāraṃ paccāgantvā tassa ekapasse vā upacārasīmaṃ anatikkamitvā vasanto",
  "atk-vin01a0:1447_7": "theyyacittena paribhuñjanto jīrāpeti, corā vā tassa taṃ haranti, yathā vā tathā vā",
  "atk-vin01a0:1447_8": "nassati, bhaṇḍadeyyaṃ. Upacārasīmaṃ atikkamato pana pārājikaṃ.",
  "atk-vin01a0:1448_0": "Yo pana therena nimitte kayiramāne “detha, bhante, ahaṃ rajitvā āharissāmī”ti vatvā",
  "atk-vin01a0:1448_1": "“kattha gantvā, bhante, rajāmī”ti pucchati. Thero ca naṃ “yattha icchasi, tattha",
  "atk-vin01a0:1448_2": "gantvā rajāhī”ti vadati, ayaṃ “vissaṭṭhadūto” nāma. Theyyacittena palāyantopi na",
  "atk-vin01a0:1448_3": "avahārena kāretabbo. Theyyacittena pana palāyatopi paribhogena vā aññathā vā nāsayatopi",
  "atk-vin01a0:1448_4": "bhaṇḍadeyyameva hoti. Bhikkhu bhikkhussa hatthe kiñci parikkhāraṃ pahiṇati – “asukavihāre",
  "atk-vin01a0:1448_5": "asukabhikkhussa dehī”ti, tassa theyyacitte uppanne sabbaṭṭhānesu “asukaṃ nāma vihāraṃ",
  "atk-vin01a0:1448_6": "gantvā cīvaraṃ dhovitvā rajitvā vā ehī”ti ettha vuttasadiso vinicchayo.",
  "atk-vin01a0:1449_0": "Aparo bhikkhuṃ pahiṇitukāmo nimittaṃ karoti – “ko nu kho gahetvā gamissatī”ti, tatra",
  "atk-vin01a0:1449_1": "ce eko – “detha, bhante, ahaṃ gahetvā gamissāmī”ti gahetvā gacchati, tassa theyyacitte",
  "atk-vin01a0:1449_2": "uppanne sabbaṭṭhānesu “detha, bhante, cīvaraṃ, asukaṃ nāma gāmaṃ gantvā rajitvā āharissāmī”ti",
  "atk-vin01a0:1449_3": "ettha vuttasadiso vinicchayo. Therena cīvaratthāya vatthaṃ labhitvā upaṭṭhākakule",
  "atk-vin01a0:1449_4": "ṭhapitaṃ hoti. Athassa antevāsiko vatthaṃ haritukāmo tatra gantvā “taṃ kira vatthaṃ",
  "atk-vin01a0:1449_5": "dethā”ti therena pesito viya vadati; tassa vacanaṃ saddahitvā upāsakena ṭhapitaṃ",
  "atk-vin01a0:1449_6": "upāsikā vā, upāsikāya ṭhapitaṃ upāsako vā añño vā, koci nīharitvā deti, uddhāreyevassa",
  "atk-vin01a0:1449_7": "pārājikaṃ. Sace pana therassa upaṭṭhākehi “imaṃ therassa dassāmā”ti attano vatthaṃ",
  "atk-vin01a0:1449_8": "ṭhapitaṃ hoti. Athassa antevāsiko taṃ haritukāmo tattha gantvā “therassa kira vatthaṃ",
  "atk-vin01a0:1449_9": "dātukāmattha, taṃ dethā”ti vadati. Te cassa saddahitvā “mayaṃ, bhante, bhojetvā dassāmāti",
  "atk-vin01a0:1449_10": "ṭhapayimha, handa gaṇhāhī”ti denti. Sāmikehi dinnattā pārājikaṃ natthi, asuddhacittena",
  "atk-vin01a0:1449_11": "pana gahitattā dukkaṭaṃ, bhaṇḍadeyyañca hoti.",
  "atk-vin01a0:1450_0": "Bhikkhu bhikkhussa vatvā gāmaṃ gacchati, “itthannāmo mama vassāvāsikaṃ dassati, taṃ",
  "atk-vin01a0:1450_1": "gahetvā ṭhapeyyāsī”ti. “Sādhū”ti so bhikkhu tena dinnaṃ mahagghasāṭakaṃ attanā laddhena",
  "atk-vin01a0:1450_2": "appagghasāṭakena saddhiṃ ṭhapetvā tena āgatena attano mahagghasāṭakassa laddhabhāvaṃ",
  "atk-vin01a0:1450_3": "ñatvā vā añatvā vā “dehi me vassāvāsika”nti vutto “tava thūlasāṭako laddho, mayhaṃ",
  "atk-vin01a0:1450_4": "pana sāṭako mahaggho, dvepi asukasmiṃ nāma okāse ṭhapitā, pavisitvā gaṇhāhī”ti vadati.",
  "atk-vin01a0:1450_5": "Tena pavisitvā thūlasāṭake gahite itarassa itaraṃ gaṇhato uddhāre pārājikaṃ. Athāpi",
  "atk-vin01a0:1450_6": "tassa sāṭake attano nāmaṃ attano ca sāṭake tassa nāmaṃ likhitvā “gaccha nāmaṃ vācetvā",
  "atk-vin01a0:1450_7": "gaṇhāhī”ti vadati, tatrāpi eseva nayo. Yo pana attanā ca tena ca laddhasāṭake ekato",
  "atk-vin01a0:1450_8": "ṭhapetvā taṃ evaṃ vadati – “tayā ca mayā ca laddhasāṭakā dvepi antogabbhe ṭhapitā,",
  "atk-vin01a0:1450_9": "gaccha yaṃ icchasi, taṃ vicinitvā gaṇhāhī”ti. So ca lajjāya āvāsikena laddhaṃ thūlasāṭakameva",
  "atk-vin01a0:1450_10": "gaṇheyya, tatrāvāsikassa vicinitvā gahitāvasesaṃ itaraṃ gaṇhato anāpatti. Āgantuko",
  "atk-vin01a0:1450_11": "bhikkhu āvāsikānaṃ cīvarakammaṃ karontānaṃ samīpe pattacīvaraṃ ṭhapetvā “ete saṅgopessantī”ti",
  "atk-vin01a0:1450_12": "maññamāno nhāyituṃ vā aññatra vā gacchati. Sace naṃ āvāsikā saṅgopenti, iccetaṃ kusalaṃ.",
  "atk-vin01a0:1450_13": "No ce, naṭṭhe gīvā na hoti. Sacepi so “idaṃ, bhante, ṭhapethā”ti vatvā gacchati,",
  "atk-vin01a0:1450_14": "itare ca sakiccappasutattā na jānanti, eseva nayo. Athāpi te “idaṃ, bhante, ṭhapethā”ti",
  "atk-vin01a0:1450_15": "vuttā “mayaṃ byāvaṭā”ti paṭikkhipanti, itaro ca “avassaṃ ṭhapessantī”ti anādiyitvā",
  "atk-vin01a0:1450_16": "gacchati, eseva nayo. Sace pana tena yācitā vā ayācitā vā “mayaṃ ṭhapessāma, tvaṃ",
  "atk-vin01a0:1450_17": "gacchā”ti vadanti; taṃ saṅgopitabbaṃ. No ce saṅgopenti, naṭṭhe gīvā. Kasmā? Sampaṭicchitattā.",
  "atk-vin01a0:1451_0": "Yo bhikkhu bhaṇḍāgāriko hutvā paccūsasamaye eva bhikkhūnaṃ pattacīvarāni heṭṭhāpāsādaṃ",
  "atk-vin01a0:1451_1": "oropetvā dvāraṃ apidahitvā tesampi anārocetvāva dūre bhikkhācāraṃ gacchati; tāni",
  "atk-vin01a0:1451_2": "ce corā haranti, tasseva gīvā. Yo pana bhikkhūhi “oropetha, bhante, pattacīvarāni;",
  "atk-vin01a0:1451_3": "kālo salākaggahaṇassā”ti vutto “samāgatatthā”ti pucchitvā “āma, samāgatamhā”ti vutte",
  "atk-vin01a0:1451_4": "pattacīvarāni nīharitvā nikkhipitvā bhaṇḍāgāradvāraṃ bandhitvā “tumhe pattacīvarāni",
  "atk-vin01a0:1451_5": "gahetvā heṭṭhāpāsādadvāraṃ paṭijaggitvā gaccheyyāthā”ti vatvā gacchati. Tatra ceko",
  "atk-vin01a0:1451_6": "alasajātiko bhikkhu bhikkhūsu gatesu pacchā akkhīni puñchanto uṭṭhahitvā udakaṭṭhānaṃ",
  "atk-vin01a0:1451_7": "mukhadhovanatthaṃ gacchati, taṃ khaṇaṃ disvā corā tassa pattacīvaraṃ haranti, suhaṭaṃ.",
  "atk-vin01a0:1451_8": "Bhaṇḍāgārikassa gīvā na hoti.",
  "atk-vin01a0:1452_0": "Sacepi koci bhaṇḍāgārikassa anārocetvāva bhaṇḍāgāre attano parikkhāraṃ ṭhapeti, tasmimpi",
  "atk-vin01a0:1452_1": "naṭṭhe bhaṇḍāgārikassa gīvā na hoti. Sace pana bhaṇḍāgāriko taṃ disvā “aṭṭhāne ṭhapita”nti",
  "atk-vin01a0:1452_2": "gahetvā ṭhapeti, naṭṭhe tassa gīvā. Sacepi ṭhapitabhikkhunā “mayā, bhante, īdiso",
  "atk-vin01a0:1452_3": "nāma parikkhāro ṭhapito, upadhāreyyāthā”ti vutto “sādhū”ti sampaṭicchati, dunnikkhittaṃ",
  "atk-vin01a0:1452_4": "vā maññamāno aññasmiṃ ṭhāne ṭhapeti, tasseva gīvā. “Nāhaṃ jānāmī”ti paṭikkhipantassa",
  "atk-vin01a0:1452_5": "pana natthi gīvā. Yopi tassa passantasseva ṭhapeti, bhaṇḍāgārikañca na sampaṭicchāpeti,",
  "atk-vin01a0:1452_6": "naṭṭhaṃ sunaṭṭhameva. Sace taṃ bhaṇḍāgāriko aññatra ṭhapeti, naṭṭhe gīvā. Sace bhaṇḍāgāraṃ",
  "atk-vin01a0:1452_7": "suguttaṃ, sabbo saṅghassa ca cetiyassa ca parikkhāro tattheva ṭhapīyati, bhaṇḍāgāriko",
  "atk-vin01a0:1452_8": "ca bālo abyatto dvāraṃ vivaritvā dhammakathaṃ vā sotuṃ, aññaṃ vā kiñci kātuṃ katthaci",
  "atk-vin01a0:1452_9": "gacchati, taṃ khaṇaṃ disvā yattakaṃ corā haranti, sabbaṃ tassa gīvā. Bhaṇḍāgārato",
  "atk-vin01a0:1452_10": "nikkhamitvā bahi caṅkamantassa vā dvāraṃ vivaritvā sarīraṃ utuṃ gāhāpentassa vā tattheva",
  "atk-vin01a0:1452_11": "samaṇadhammānuyogena nisinnassa vā tattheva nisīditvā kenaci kammena byāvaṭassa vā",
  "atk-vin01a0:1452_12": "uccārapassāvapīḷitassāpi tato tattheva upacāre vijjamāne bahi gacchato vā aññena",
  "atk-vin01a0:1452_13": "vā kenaci ākārena pamattassa sato dvāraṃ vivaritvā vā vivaṭameva pavisitvā vā sandhiṃ",
  "atk-vin01a0:1452_14": "chinditvā vā yattakaṃ tassa pamādapaccayā corā haranti, sabbaṃ tasseva gīvā. Uṇhasamaye",
  "atk-vin01a0:1452_15": "pana vātapānaṃ vivaritvā nipajjituṃ vaṭṭatīti vadanti. Uccārapīḷitassa pana tasmiṃ",
  "atk-vin01a0:1452_16": "upacāre asati aññattha gacchantassa gilānapakkhe ṭhitattā avisayo; tasmā gīvā na hoti.",
  "atk-vin01a0:1453_0": "Yo pana anto uṇhapīḷito dvāraṃ suguttaṃ katvā bahi nikkhamati, corā ca naṃ gahetvā",
  "atk-vin01a0:1453_1": "“dvāraṃ vivarā”ti vadanti, yāva tatiyaṃ na vivaritabbaṃ. Yadi pana te corā “sace",
  "atk-vin01a0:1453_2": "na vivarasi, tañca māressāma, dvārañca bhinditvā parikkhāraṃ harissāmā”ti pharasuādīni",
  "atk-vin01a0:1453_3": "ukkhipanti. “Mayi ca mate saṅghassa ca senāsane vinaṭṭhe guṇo natthī”ti vivarituṃ",
  "atk-vin01a0:1453_4": "vaṭṭati. Idhāpi avisayattā gīvā natthīti vadanti. Sace koci āgantuko kuñcikaṃ vā",
  "atk-vin01a0:1453_5": "deti, dvāraṃ vā vivarati, yattakaṃ corā haranti, sabbaṃ tassa gīvā. Saṅghena bhaṇḍāgāraguttatthāya",
  "atk-vin01a0:1453_6": "sūciyantakañca kuñcikamuddikā ca yojetvā dinnā hoti, bhaṇḍāgāriko ghaṭikamattaṃ datvā",
  "atk-vin01a0:1453_7": "nipajjati, corā vivaritvā parikkhāraṃ haranti, tasseva gīvā. Sūciyantakañca kuñcikamuddikañca",
  "atk-vin01a0:1453_8": "yojetvā nipannaṃ panetaṃ sace corā āgantvā “vivarā”ti vadanti, tattha purimanayeneva",
  "atk-vin01a0:1453_9": "paṭipajjitabbaṃ. Evaṃ guttaṃ katvā nipanne pana sace bhittiṃ vā chadanaṃ vā bhinditvā",
  "atk-vin01a0:1453_10": "umaṅgena vā pavisitvā haranti, na tassa gīvā. Sace bhaṇḍāgāre aññepi therā vasanti,",
  "atk-vin01a0:1453_11": "vivaṭe dvāre attano attano parikkhāraṃ gahetvā gacchanti, bhaṇḍāgāriko tesu gatesu",
  "atk-vin01a0:1453_12": "dvāraṃ na jaggati, sace tattha kiñci avaharīyati, bhaṇḍāgārikassa issaratāya bhaṇḍāgārikasseva",
  "atk-vin01a0:1453_13": "gīvā. Therehi pana sahāyehi bhavitabbaṃ. Ayaṃ tattha sāmīci.",
  "atk-vin01a0:1454_0": "Yadi bhaṇḍāgāriko “tumhe bahi ṭhatvāva tumhākaṃ parikkhāraṃ gaṇhatha, mā pavisitthā”ti",
  "atk-vin01a0:1454_1": "vadati, tesañca eko lolamahāthero sāmaṇerehi ceva upaṭṭhākehi ca saddhiṃ bhaṇḍāgāraṃ",
  "atk-vin01a0:1454_2": "pavisitvā nisīdati ceva nipajjati ca, yattakaṃ bhaṇḍaṃ nassati, sabbaṃ tassa gīvā.",
  "atk-vin01a0:1454_3": "Bhaṇḍāgārikena pana avasesattherehi ca sahāyehi bhavitabbaṃ. Atha bhaṇḍāgārikova",
  "atk-vin01a0:1454_4": "lolasāmaṇere ca upaṭṭhāke ca gahetvā bhaṇḍāgāre nisīdati ceva nipajjati ca, yaṃ tattha",
  "atk-vin01a0:1454_5": "nassati, sabbaṃ tasseva gīvā. Tasmā bhaṇḍāgārikeneva tattha vasitabbaṃ. Avasesehi",
  "atk-vin01a0:1454_6": "appeva rukkhamūle vasitabbaṃ, na ca bhaṇḍāgāreti.",
  "atk-vin01a0:1455_0": "Ye pana attano attano sabhāgabhikkhūnaṃ vasanagabbhesu parikkhāraṃ ṭhapenti, parikkhāre",
  "atk-vin01a0:1455_1": "naṭṭhe yehi ṭhapito, tesaṃyeva gīvā. Itarehi pana sahāyehi bhavitabbaṃ. Yadi pana",
  "atk-vin01a0:1455_2": "saṅgho bhaṇḍāgārikassa vihāreyeva yāgubhattaṃ dāpeti, so ca bhikkhācāratthāya gāmaṃ",
  "atk-vin01a0:1455_3": "gacchati, naṭṭhaṃ tasseva gīvā. Bhikkhācāraṃ pavisantehi atirekacīvararakkhaṇatthāya",
  "atk-vin01a0:1455_4": "ṭhapitavihāravārikassāpi yāgubhattaṃ vā nivāpaṃ vā labhamānasseva bhikkhācāraṃ gacchato",
  "atk-vin01a0:1455_5": "yaṃ tattha nassati, sabbaṃ gīvā. Na kevalañca ettakameva, bhaṇḍāgārikassa viya yaṃ",
  "atk-vin01a0:1455_6": "tassa pamādappaccayā nassati, sabbaṃ gīvā.",
  "atk-vin01a0:1456_0": "Sace vihāro mahā hoti, aññaṃ padesaṃ rakkhituṃ gacchantassa aññasmiṃ padese nikkhittaṃ",
  "atk-vin01a0:1456_1": "haranti, avisayattā gīvā na hoti. Īdise pana vihāre vemajjhe sabbesaṃ osaraṇaṭṭhāne",
  "atk-vin01a0:1456_2": "parikkhāre ṭhapetvā nisīditabbaṃ. Vihāravārikā vā dve tayo ṭhapetabbā. Sace tesaṃ",
  "atk-vin01a0:1456_3": "appamattānaṃ ito cito ca rakkhataṃyeva kiñci nassati, gīvā na hoti. Vihāravārike",
  "atk-vin01a0:1456_4": "bandhitvā haritabhaṇḍampi corānaṃ paṭipathaṃ gatesu aññena maggena haritabhaṇḍampi",
  "atk-vin01a0:1456_5": "na tesaṃ gīvā. Sace vihāravārikānaṃ vihāre dātabbaṃ yāgubhattaṃ vā nivāpo vā na hoti,",
  "atk-vin01a0:1456_6": "tehi pattabbalābhato atirekā dve tisso yāgusalākā, tesaṃ pahonakabhattasalākā ca",
  "atk-vin01a0:1456_7": "ṭhapetuṃ vaṭṭati. Nibaddhaṃ katvā pana na ṭhapetabbā, manussā hi vippaṭisārino honti,",
  "atk-vin01a0:1456_8": "“vihāravārikāyeva amhākaṃ bhattaṃ bhuñjantī”ti. Tasmā parivattetvā ṭhapetabbā. Sace",
  "atk-vin01a0:1456_9": "tesaṃ sabhāgā salākabhattāni āharitvā denti, iccetaṃ kusalaṃ; no ce denti, vāraṃ",
  "atk-vin01a0:1456_10": "gāhāpetvā nīharāpetabbāni. Sace vihāravāriko dve tisso yāgusalākā, cattāri pañca",
  "atk-vin01a0:1456_11": "salākabhattāni ca labhamānova bhikkhācāraṃ gacchati, bhaṇḍāgārikassa viya sabbaṃ",
  "atk-vin01a0:1456_12": "naṭṭhaṃ gīvā hoti. Sace saṅghassa vihārapālānaṃ dātabbaṃ bhattaṃ vā nivāpo vā natthi,",
  "atk-vin01a0:1456_13": "bhikkhū vihāravāraṃ gahetvā attano attano nissitake jaggenti, sampattavāraṃ aggahetuṃ",
  "atk-vin01a0:1456_14": "na labhanti, yathā aññe bhikkhū karonti, tatheva kātabbaṃ. Bhikkhūhi pana asahāyakassa",
  "atk-vin01a0:1456_15": "vā attadutiyassa vā yassa sabhāgo bhikkhu bhattaṃ ānetvā dātā natthi, evarūpassa vāro na pāpetabbo.",
  "atk-vin01a0:1457_0": "Yampi pākavattatthāya vihāre ṭhapenti, taṃ gahetvā upajīvantena ṭhātabbaṃ. Yo taṃ",
  "atk-vin01a0:1457_1": "na upajīvati, so vāraṃ na gāhāpetabbo. Phalāphalatthāyapi vihāre bhikkhuṃ ṭhapenti,",
  "atk-vin01a0:1457_2": "jaggitvā gopetvā phalavārena bhājetvā khādanti. Yo tāni khādati, tena ṭhātabbaṃ.",
  "atk-vin01a0:1457_3": "Anupajīvanto na gāhāpetabbo. Senāsanamañcapīṭhapaccattharaṇarakkhaṇatthāyapi ṭhapenti,",
  "atk-vin01a0:1457_4": "āvāse vasantena ṭhātabbaṃ. Abbhokāsiko pana rukkhamūliko vā na gāhāpetabbo.",
  "atk-vin01a0:1458_0": "Eko navako hoti, bahussuto pana bahūnaṃ dhammaṃ vāceti, paripucchaṃ deti, pāḷiṃ vaṇṇeti,",
  "atk-vin01a0:1458_1": "dhammakathaṃ katheti, saṅghassa bhāraṃ nittharati, ayaṃ lābhaṃ paribhuñjantopi āvāse",
  "atk-vin01a0:1458_2": "vasantopi vāraṃ na gāhetabbo. “Purisaviseso nāma ñātabbo”ti vadanti.",
  "atk-vin01a0:1459_0": "Uposathāgārapaṭimāgharajaggakassa pana diguṇaṃ yāgubhattaṃ devasikaṃ taṇḍulanāḷi",
  "atk-vin01a0:1459_1": "saṃvacchare ticīvaraṃ, dasavīsagghanakaṃ kappiyabhaṇḍañca dātabbaṃ. Sace pana tassa",
  "atk-vin01a0:1459_2": "taṃ labhamānasseva pamādena tattha kiñci nassati, sabbaṃ gīvā. Bandhitvā balakkārena",
  "atk-vin01a0:1459_3": "acchinnaṃ pana na gīvā. Tattha cetiyassa vā saṅghassa vā santakena cetiyassa santakaṃ",
  "atk-vin01a0:1459_4": "rakkhāpetuṃ vaṭṭati. Cetiyassa santakena saṅghassa santakaṃ rakkhāpetuṃ na vaṭṭati.",
  "atk-vin01a0:1459_5": "Yaṃ pana cetiyassa santakena saddhiṃ saṅghassa santakaṃ ṭhapitaṃ hoti, taṃ cetiyasantake",
  "atk-vin01a0:1459_6": "rakkhāpite rakkhitameva hotīti evaṃ vaṭṭati. Pakkhavārena uposathāgārādīni rakkhatopi",
  "atk-vin01a0:1459_7": "pamādavasena naṭṭhaṃ gīvāyevāti.",
  "atk-vin01a0:1460": "Upanidhikathā niṭṭhitā.",
  "atk-vin01a0:1461": "Suṅkaghātakathā",
  "atk-vin01a0:1462_0": "113. Suṅkaṃ tato hanantīti suṅkaghātaṃ; suṅkaṭṭhānassetaṃ adhivacanaṃ. Tañhi yasmā",
  "atk-vin01a0:1462_1": "tato suṅkārahaṃ bhaṇḍaṃ suṅkaṃ adatvā nīharantā rañño suṅkaṃ hananti vināsenti, tasmā",
  "atk-vin01a0:1462_2": "suṅkaghātanti vuttaṃ. Tatra pavisitvāti tatra pabbatakhaṇḍādīsu raññā paricchedaṃ",
  "atk-vin01a0:1462_3": "katvā ṭhapite suṅkaṭṭhāne pavisitvā. Rājaggaṃ bhaṇḍanti rājārahaṃ bhaṇḍaṃ; yato rañño",
  "atk-vin01a0:1462_4": "pañcamāsakaṃ vā atirekapañcamāsakaṃ vā agghanakaṃ suṅkaṃ dātabbaṃ hoti, taṃ bhaṇḍanti",
  "atk-vin01a0:1462_5": "attho. Rājakantipi pāṭho, ayamevattho. Theyyacittoti “ito rañño suṅkaṃ na dassāmī”ti",
  "atk-vin01a0:1462_6": "theyyacittaṃ uppādetvā taṃ bhaṇḍaṃ āmasati, dukkaṭaṃ. Ṭhapitaṭṭhānato gahetvā thavikāya",
  "atk-vin01a0:1462_7": "vā pakkhipati, paṭicchannaṭṭhāne vā ūrunā saddhiṃ bandhati, thullaccayaṃ. Suṅkaṭṭhānena",
  "atk-vin01a0:1462_8": "paricchinnattā ṭhānācāvanaṃ na hoti. Suṅkaṭṭhānaparicchedaṃ dutiyaṃ pādaṃ atikkāmeti, pārājikaṃ.",
  "atk-vin01a0:1463_0": "Bahisuṅkaghātaṃ pātetīti rājapurisānaṃ aññavihitabhāvaṃ passitvā anto ṭhitova bahi",
  "atk-vin01a0:1463_1": "patanatthāya khipati. Tañce avassaṃ patanakaṃ, hatthato muttamatte pārājikaṃ. Tañce",
  "atk-vin01a0:1463_2": "rukkhe vā khāṇumhi vā paṭihataṃ balavavātavegukkhittaṃ vā hutvā puna antoyeva patati,",
  "atk-vin01a0:1463_3": "rakkhati. Puna gaṇhitvā khipati, pubbe vuttanayeneva pārājikaṃ. Bhūmiyaṃ patitvā",
  "atk-vin01a0:1463_4": "vaṭṭantaṃ puna anto pavisati, pārājikameva. Kurundīsaṅkhepaṭṭhakathāsu pana “sace",
  "atk-vin01a0:1463_5": "bahi patitaṃ ṭhatvā vaṭṭantaṃ pavisati, pārājikaṃ. Sace atiṭṭhamānaṃyeva vaṭṭitvā",
  "atk-vin01a0:1463_6": "pavisati rakkhatī”ti vuttaṃ.",
  "atk-vin01a0:1464_0": "Anto ṭhatvā hatthena vā pādena vā yaṭṭhiyā vā vaṭṭeti, aññena vā vaṭṭāpeti, sace",
  "atk-vin01a0:1464_1": "aṭṭhatvā vaṭṭamānaṃ gataṃ, pārājikaṃ. Anto ṭhatvā bahi gacchantaṃ rakkhati, “vaṭṭitvā",
  "atk-vin01a0:1464_2": "gamissatī”ti vā “añño naṃ vaṭṭessatī”ti vā anto ṭhapitaṃ pacchā sayaṃ vā vaṭṭamānaṃ",
  "atk-vin01a0:1464_3": "aññena vā vaṭṭitaṃ bahi gacchati, rakkhatiyeva. Suddhacittena ṭhapite pana tathā",
  "atk-vin01a0:1464_4": "gacchante vattabbameva natthi. Dve puṭake ekābaddhe katvā suṅkaṭṭhānasīmantare ṭhapeti,",
  "atk-vin01a0:1464_5": "kiñcāpi bahipuṭake suṅkaṃ pādaṃ agghati, tena saddhiṃ ekābaddhatāya pana anto puṭako",
  "atk-vin01a0:1464_6": "rakkhati. Sace pana parivattetvā abbhantarimaṃ bahi ṭhapeti, pārājikaṃ. Kājepi ekabaddhaṃ",
  "atk-vin01a0:1464_7": "katvā ṭhapite eseva nayo. Sace pana abandhitvā kājakoṭiyaṃ ṭhapitamattameva hoti, pārājikaṃ.",
  "atk-vin01a0:1465_0": "Gacchante yāne vā assapiṭṭhiādīsu vā ṭhapeti “bahi nīharissatī”ti nīhaṭepi avahāro",
  "atk-vin01a0:1465_1": "natthi, bhaṇḍadeyyampi na hoti. Kasmā? “Atra paviṭṭhassa suṅkaṃ gaṇhantū”ti vuttattā",
  "atk-vin01a0:1465_2": "idañca suṅkaṭṭhānassa bahi ṭhitaṃ, na ca tena nītaṃ, tasmā neva bhaṇḍadeyyaṃ na pārājikaṃ.",
  "atk-vin01a0:1466_0": "Ṭhitayānādīsu ṭhapite vinā tassa payogaṃ gatesu theyyacittepi sati nevatthi avahāro.",
  "atk-vin01a0:1466_1": "Yadi pana ṭhapetvā yānādīni pājento atikkāmeti, hatthisuttādīsu vā kataparicayattā",
  "atk-vin01a0:1466_2": "purato ṭhatvā “ehi, re”ti pakkosati, sīmātikkame pārājikaṃ. Eḷakalomasikkhāpade imasmiṃ",
  "atk-vin01a0:1466_3": "ṭhāne aññaṃ harāpeti, anāpatti, idha pārājikaṃ. Tatra aññassa yāne vā bhaṇḍe vā ajānantassa",
  "atk-vin01a0:1466_4": "pakkhipitvā tiyojanaṃ atikkāmeti, nissaggiyāni hontīti pācittiyaṃ. Idha anāpatti.",
  "atk-vin01a0:1467_0": "Suṅkaṭṭhāne suṅkaṃ datvāva gantuṃ vaṭṭati. Eko ābhogaṃ katvā gacchati “sace ‘suṅkaṃ",
  "atk-vin01a0:1467_1": "dehī’ti vakkhanti, dassāmi; no ce vakkhanti, gamissāmī”ti. Taṃ disvā eko suṅkiko",
  "atk-vin01a0:1467_2": "“eso bhikkhu gacchati, gaṇhatha naṃ suṅka”nti vadati, aparo “kuto pabbajitassa suṅkaṃ,",
  "atk-vin01a0:1467_3": "gacchatū”ti vadati, laddhakappaṃ hoti, gantabbaṃ. “Bhikkhūnaṃ suṅkaṃ adatvā gantuṃ",
  "atk-vin01a0:1467_4": "na vaṭṭati, gaṇha upāsakā”ti vutte pana “bhikkhussa suṅkaṃ gaṇhantehi pattacīvaraṃ",
  "atk-vin01a0:1467_5": "gahetabbaṃ bhavissati, kiṃ tena, gacchatū”ti vuttepi laddhakappameva. Sacepi suṅkikā",
  "atk-vin01a0:1467_6": "niddāyanti vā, jūtaṃ vā kīḷanti, yattha katthaci vā gatā, ayañca “kuhiṃ suṅkikā”ti",
  "atk-vin01a0:1467_7": "pakkositvāpi na passati, laddhakappameva. Sacepi suṅkaṭṭhānaṃ patvā aññavihito, kiñci",
  "atk-vin01a0:1467_8": "cintento vā sajjhāyanto vā manasikāraṃ anuyuñjanto vā corahatthisīhabyagghādīhi sahasā",
  "atk-vin01a0:1467_9": "vuṭṭhāya samanubaddho vā, mahāmeghaṃ uṭṭhitaṃ disvā purato sālaṃ pavisitukāmo vā",
  "atk-vin01a0:1467_10": "hutvā taṃ ṭhānaṃ atikkamati, laddhakappameva.",
  "atk-vin01a0:1468": "Suṅkaṃ pariharatīti ettha upacāraṃ okkamitvā kiñcāpi pariharati, avahāroyevāti",
  "atk-vin01a0:1469_0": "Kurundaṭṭhakathāyaṃ vuttaṃ. Mahāaṭṭhakathāyaṃpana “‘pariharantaṃ rājapurisā viheṭhentī’ti",
  "atk-vin01a0:1469_1": "kevalaṃ ādīnavaṃ dassetvā upacāraṃ okkamitvā pariharato dukkaṭaṃ, anokkamitvā pariharato",
  "atk-vin01a0:1469_2": "anāpattī”ti vuttaṃ. Idaṃ pāḷiyā sameti. Ettha dvīhi leḍḍupātehi upacāro paricchinditabboti.",
  "atk-vin01a0:1470": "Suṅkaghātakathā niṭṭhitā.",
  "atk-vin01a0:1471": "Pāṇakathā",
  "atk-vin01a0:1472_0": "114. Ito parasmiṃ ekaṃsena avahārappahonakapāṇaṃ dassento “manussapāṇo”ti āha. Tampi",
  "atk-vin01a0:1472_1": "bhujissaṃ harantassa avahāro natthi. Yopi bhujisso mātarā vā pitarā vā āṭhapito hoti,",
  "atk-vin01a0:1472_2": "attanā vā attano upari katvā paññāsaṃ vā saṭṭhiṃ vā aggahesi, tampi harantassa avahāro",
  "atk-vin01a0:1472_3": "natthi; dhanaṃ pana gataṭṭhāne vaḍḍhati. Antojātaka-dhanakkīta-karamarānītappabhedaṃ",
  "atk-vin01a0:1472_4": "pana dāsaṃyeva harantassa avahāro hoti. Tameva hi sandhāya idaṃ vuttaṃ – “pāṇo nāma",
  "atk-vin01a0:1472_5": "manussapāṇo vuccatī”ti. Ettha ca gehadāsiyā kucchimhi dāsassa jāto antojātako, dhanena",
  "atk-vin01a0:1472_6": "kīto dhanakkīto, paradesato paharitvā ānetvā dāsabyaṃ upagamito karamarānītoti veditabbo.",
  "atk-vin01a0:1472_7": "Evarūpaṃ pāṇaṃ “harissāmī”ti āmasati, dukkaṭaṃ. Hatthe vā pāde vā gahetvā ukkhipanto",
  "atk-vin01a0:1472_8": "phandāpeti, thullaccayaṃ. Ukkhipitvā palāyitukāmo kesaggamattampi ṭhitaṭṭhānato atikkāmeti,",
  "atk-vin01a0:1472_9": "pārājikaṃ. Kesesu vā hatthesu vā gahetvā kaḍḍhati, padavārena kāretabbo.",
  "atk-vin01a0:1473_0": "Padasā nessāmīti tajjento vā paharanto vā “ito gacchāhī”ti vadati, tena vuttadisābhāgaṃ",
  "atk-vin01a0:1473_1": "gacchantassa dutiyapadavārena pārājikaṃ. Yepi tena saddhiṃ ekacchandā honti, sabbesaṃ",
  "atk-vin01a0:1473_2": "ekakkhaṇe pārājikaṃ. Bhikkhu dāsaṃ disvā sukhadukkhaṃ pucchitvā vā apucchitvā vā",
  "atk-vin01a0:1473_3": "“gaccha, palāyitvā sukhaṃ jīvā”ti vadati, so ce palāyati, dutiyapadavāre pārājikaṃ.",
  "atk-vin01a0:1473_4": "Taṃ attano samīpaṃ āgataṃ añño “palāyā”ti vadati, sace bhikkhusataṃ paṭipāṭiyā attano",
  "atk-vin01a0:1473_5": "samīpamāgataṃ vadati, sabbesaṃ pārājikaṃ. Yo pana vegasā palāyantaṃyeva “palāya,",
  "atk-vin01a0:1473_6": "yāva taṃ sāmikā na gaṇhantī”ti bhaṇati, anāpatti pārājikassa. Sace pana saṇikaṃ gacchantaṃ",
  "atk-vin01a0:1473_7": "bhaṇati, so ca tassa vacanena sīghaṃ gacchati, pārājikaṃ. Palāyitvā aññaṃ gāmaṃ vā",
  "atk-vin01a0:1473_8": "desaṃ vā gataṃ disvā tatopi palāpentassa pārājikameva.",
  "atk-vin01a0:1474": "Adinnādānaṃ nāma pariyāyena muccati. Yo hi evaṃ vadati – “tvaṃ idha kiṃ karosi,",
  "atk-vin01a0:1475_0": "Kiṃ te palāyituṃ na vaṭṭatīti vā, kiṃ katthaci gantvā sukhaṃ jīvituṃ na vaṭṭatīti",
  "atk-vin01a0:1475_1": "vā, dāsadāsiyo palāyitvā amukaṃ nāma padesaṃ gantvā sukhaṃ jīvantī”ti vā, so ca tassa",
  "atk-vin01a0:1475_2": "vacanaṃ sutvā palāyati, avahāro natthi. Yopi “mayaṃ amukaṃ nāma padesaṃ gacchāma,",
  "atk-vin01a0:1475_3": "tatrāgatā sukhaṃ jīvanti, amhehi ca saddhiṃ gacchantānaṃ antarāmaggepi pātheyyādīhi",
  "atk-vin01a0:1475_4": "kilamatho natthī”ti vatvā sukhaṃ attanā saddhiṃ āgacchantaṃ gahetvā gacchati maggagamanavasena,",
  "atk-vin01a0:1475_5": "na theyyacittena; nevatthi avahāro. Antarāmagge ca coresu uṭṭhitesu “are! Corā uṭṭhitā,",
  "atk-vin01a0:1475_6": "vegena palāya, ehi yāhī”ti vadantassāpi corantarāya mocanatthāya vuttattā avahāraṃ na vadantīti.",
  "atk-vin01a0:1476": "Pāṇakathā niṭṭhitā.",
  "atk-vin01a0:1477": "Apadakathā",
  "atk-vin01a0:1478": "Apadesu ahi nāma sassāmiko ahituṇḍikādīhi gahitasappo; yaṃ kīḷāpentā",
  "atk-vin01a0:1479_0": "Aḍḍhampi pādampi kahāpaṇampi labhanti, muñcantāpi hiraññaṃ vā suvaṇṇaṃ vā gahetvāva",
  "atk-vin01a0:1479_1": "muñcanti. Te kassaci bhikkhuno nisinnokāsaṃ gantvā sappakaraṇḍaṃ ṭhapetvā niddāyanti",
  "atk-vin01a0:1479_2": "vā, katthaci vā gacchanti, tatra ce so bhikkhu theyyacittena taṃ karaṇḍaṃ āmasati,",
  "atk-vin01a0:1479_3": "dukkaṭaṃ. Phandāpeti, thullaccayaṃ. Ṭhānā cāveti, pārājikaṃ. Sace pana karaṇḍakaṃ",
  "atk-vin01a0:1479_4": "ugghāṭetvā sappaṃ gīvāya gaṇhāti, dukkaṭaṃ. Uddharati, thullaccayaṃ. Ujukaṃ katvā",
  "atk-vin01a0:1479_5": "uddharantassa karaṇḍatalato sappassa naṅguṭṭhe kesaggamatte mutte pārājikaṃ. Ghaṃsitvā",
  "atk-vin01a0:1479_6": "kaḍḍhantassa naṅguṭṭhe mukhavaṭṭito muttamatte pārājikaṃ. Karaṇḍamukhaṃ īsakaṃ vivaritvā",
  "atk-vin01a0:1479_7": "pahāraṃ vā datvā “ehi, re”ti nāmena pakkositvā nikkhāmeti, pārājikaṃ. Tatheva vivaritvā",
  "atk-vin01a0:1479_8": "maṇḍūkasaddaṃ vā mūsikasaddaṃ vā lājāvikiraṇaṃ vā katvā nāmena pakkosati, accharaṃ",
  "atk-vin01a0:1479_9": "vā paharati, evaṃ nikkhantepi pārājikaṃ. Mukhaṃ avivaritvāpi evaṃ kate chāto sappo",
  "atk-vin01a0:1479_10": "sīsena karaṇḍapuṭaṃ āhacca okāsaṃ katvā palāyati, pārājikameva. Sace pana mukhe vivarite",
  "atk-vin01a0:1479_11": "sayameva sappo nikkhamitvā palāyati, bhaṇḍadeyyaṃ. Athāpi mukhaṃ vivaritvā vā avivaritvā",
  "atk-vin01a0:1479_12": "vā kevalaṃ maṇḍūkamūsikasaddaṃ lājāvikiraṇameva ca karoti, na nāmaṃ gahetvā pakkosati,",
  "atk-vin01a0:1479_13": "na accharaṃ vā paharati, sappo ca chātattā “maṇḍūkādīni khādissāmī”ti nikkhamitvā",
  "atk-vin01a0:1479_14": "palāyati, bhaṇḍadeyyameva. Maccho kevalaṃ idha apadaggahaṇena āgato. Yaṃ panettha",
  "atk-vin01a0:1479_15": "vattabbaṃ, taṃ udakaṭṭhe vuttamevāti.",
  "atk-vin01a0:1480": "Apadakathā niṭṭhitā.",
  "atk-vin01a0:1481": "Dvipadakathā",
  "atk-vin01a0:1482_0": "115. Dvipadesu – ye avaharituṃ sakkā, te dassento “manussā pakkhajātā”ti āha. Devatā",
  "atk-vin01a0:1482_1": "pana avaharituṃ na sakkā. Pakkhā jātā etesanti pakkhajātā. Te lomapakkhā cammapakkhā",
  "atk-vin01a0:1482_2": "aṭṭhipakkhāti tividhā. Tattha morakukkuṭādayo lomapakkhā, vagguliādayo cammapakkhā,",
  "atk-vin01a0:1482_3": "bhamarādayo aṭṭhipakkhāti veditabbā. Te sabbepi manussā ca pakkhajātā ca kevalaṃ",
  "atk-vin01a0:1482_4": "idha dvipadaggahaṇena āgatā. Yaṃ panettha vattabbaṃ, taṃ ākāsaṭṭhe ca pāṇe ca vuttanayamevāti.",
  "atk-vin01a0:1483": "Dvipadakathā niṭṭhitā.",
  "atk-vin01a0:1484": "Catuppadakathā",
  "atk-vin01a0:1485_0": "116. Catuppadesu – pasukāti pāḷiyaṃ āgatāvasesā sabbā catuppadajātīti veditabbā.",
  "atk-vin01a0:1485_1": "Hatthiādayo pākaṭāyeva. Tattha theyyacittena hatthiṃ āmasantassa dukkaṭaṃ, phandāpentassa",
  "atk-vin01a0:1485_2": "thullaccayaṃ. Yo pana mahābalo balamadena taruṇaṃ bhiṅkacchāpaṃ nābhimūle sīsena",
  "atk-vin01a0:1485_3": "uccāretvā gaṇhanto cattāro pāde, soṇḍaṃ ca bhūmito kesaggamattampi moceti, pārājikaṃ.",
  "atk-vin01a0:1485_4": "Hatthī pana koci hatthisālāyaṃ bandhitvā ṭhapito hoti, koci abaddhova tiṭṭhati, koci",
  "atk-vin01a0:1485_5": "antovatthumhi tiṭṭhati, koci rājaṅgaṇe tiṭṭhati, tattha hatthisālāyaṃ gīvāya bandhitvā",
  "atk-vin01a0:1485_6": "ṭhapitassa gīvābandhanañca cattāro ca pādāti pañca ṭhānāni honti. Gīvāya ca ekasmiñca",
  "atk-vin01a0:1485_7": "pāde ayasaṅkhalikāya baddhassa cha ṭhānāni. Gīvāya ca dvīsu ca pādesu baddhassa satta",
  "atk-vin01a0:1485_8": "ṭhānāni. Tesaṃ vasena phandāpanaṭhānācāvanāni veditabbāni. Abaddhassa sakalā hatthisālā",
  "atk-vin01a0:1485_9": "ṭhānaṃ. Tato atikkamane, pārājikaṃ. Antovatthumhi ṭhitassa sakalaṃ antovatthumeva",
  "atk-vin01a0:1485_10": "ṭhānaṃ. Tassa vatthudvārātikkamane pārājikaṃ. Rājaṅgaṇe ṭhitassa sakalanagaraṃ ṭhānaṃ.",
  "atk-vin01a0:1485_11": "Tassa nagaradvārātikkamane pārājikaṃ. Bahinagare ṭhitassa ṭhitaṭṭhānameva ṭhānaṃ.",
  "atk-vin01a0:1485_12": "Taṃ haranto padavārena kāretabbo. Nipannassa ekameva ṭhānaṃ. Taṃ theyyacittena uṭṭhāpentassa",
  "atk-vin01a0:1485_13": "uṭṭhitamatte pārājikaṃ. Assepi ayameva vinicchayo. Sace pana so catūsu pādesu baddho",
  "atk-vin01a0:1485_14": "hoti, aṭṭha ṭhānāni veditabbāni. Esa nayo oṭṭhepi.",
  "atk-vin01a0:1486_0": "Goṇopi koci gehe bandhitvā ṭhapito hoti. Koci abaddhova tiṭṭhati, koci pana vaje",
  "atk-vin01a0:1486_1": "bandhitvā ṭhapito hoti, koci abaddhova tiṭṭhati. Tattha gehe bandhitvā ṭhapitassa",
  "atk-vin01a0:1486_2": "cattāro pādā, bandhanañcāti pañca ṭhānāni; abaddhassa sakalaṃ gehaṃ. Vajepi baddhassa",
  "atk-vin01a0:1486_3": "pañca ṭhānāni. Abaddhassa sakalo vajo. Taṃ vajadvāraṃ atikkāmeti, pārājikaṃ. Vajaṃ",
  "atk-vin01a0:1486_4": "bhinditvā haranto khaṇḍadvāraṃ atikkāmeti, pārājikaṃ. Dvāraṃ vā vivaritvā vajaṃ vā",
  "atk-vin01a0:1486_5": "bhinditvā bahi ṭhito nāmena pakkositvā nikkhāmeti, pārājikaṃ. Sākhābhaṅgaṃ dassetvā",
  "atk-vin01a0:1486_6": "pakkosantassāpi eseva nayo. Dvāraṃ avivaritvā vajaṃ abhinditvā sākhābhaṅgaṃ cāletvā",
  "atk-vin01a0:1486_7": "pakkosati, goṇo chātatāya vajaṃ laṅghetvā nikkhamati, pārājikameva. Sace pana dvāre",
  "atk-vin01a0:1486_8": "vivarite vaje vā bhinne sayameva nikkhamati, bhaṇḍadeyyaṃ. Dvāraṃ vivaritvā vā avivaritvā",
  "atk-vin01a0:1486_9": "vā vajampi bhinditvā vā abhinditvā vā kevalaṃ sākhābhaṅgaṃ cāleti, na pakkosati,",
  "atk-vin01a0:1486_10": "goṇo chātatāya padasā vā laṅghetvā vā nikkhamati, bhaṇḍadeyyameva. Eko majjhe gāme",
  "atk-vin01a0:1486_11": "baddho ṭhito, eko nipanno. Ṭhitagoṇassa pañca ṭhānāni honti, nipannassa dve ṭhānāni;",
  "atk-vin01a0:1486_12": "tesaṃ vasena phandāpanaṭhānācāvanāni veditabbāni.",
  "atk-vin01a0:1487_0": "Yo pana nipannaṃ anuṭṭhāpetvā tattheva ghāteti, bhaṇḍadeyyaṃ. Suparikkhitte pana",
  "atk-vin01a0:1487_1": "dvārayutte gāme ṭhitagoṇassa sakalagāmo ṭhānaṃ. Aparikkhitte ṭhitassa vā carantassa",
  "atk-vin01a0:1487_2": "vā pādehi akkantaṭṭhānameva ṭhānaṃ gadrabhapasukāsupi ayameva vinicchayoti.",
  "atk-vin01a0:1488": "Catuppadakathā niṭṭhitā.",
  "atk-vin01a0:1489": "Bahuppadakathā",
  "atk-vin01a0:1490": "117. Bahuppadesu – sace ekāya satapadiyā vatthu pūrati, taṃ padasā nentassa navanavuti thullaccayāni, ekaṃ pārājikaṃ. Sesaṃ vuttanayamevāti.",
  "atk-vin01a0:1491": "Bahuppadakathā niṭṭhitā.",
  "atk-vin01a0:1492": "Ocarakakathā",
  "atk-vin01a0:1493_0": "118. Ocaratīti ocarako, tattha tattha anto anupavisatīti vuttaṃ hoti. Ocaritvāti",
  "atk-vin01a0:1493_1": "sallakkhetvā, upadhāretvāti attho. Ācikkhatīti parakulesu vā vihārādīsu vā duṭṭhapitaṃ",
  "atk-vin01a0:1493_2": "asaṃvihitārakkhaṃ bhaṇḍaṃ aññassa corakammaṃ kātuṃ paṭibalassa āroceti. Āpatti ubhinnaṃ",
  "atk-vin01a0:1493_3": "pārājikassāti avassaṃ hāriye bhaṇḍe ocarakassa āṇattikkhaṇe itarassa ṭhānācāvaneti",
  "atk-vin01a0:1493_4": "evaṃ āpatti ubhinnaṃ pārājikassa. Yo pana “puriso gehe natthi, bhaṇḍaṃ asukasmiṃ",
  "atk-vin01a0:1493_5": "nāma padese ṭhapitaṃ asaṃvihitārakkhaṃ, dvāraṃ asaṃvutaṃ, gatamatteneva sakkā harituṃ,",
  "atk-vin01a0:1493_6": "natthi nāma koci purisakārūpajīvī, yo taṃ gantvā hareyyā”tiādinā nayena pariyāyakathaṃ",
  "atk-vin01a0:1493_7": "karoti, tañca sutvā añño “ahaṃ dāni harissāmī”ti gantvā harati, tassa ṭhānācāvane",
  "atk-vin01a0:1493_8": "pārājikaṃ, itarassa pana anāpatti. Pariyāyena hi adinnādānato muccatīti.",
  "atk-vin01a0:1494": "Ocarakakathā niṭṭhitā.",
  "atk-vin01a0:1495": "Oṇirakkhakathā",
  "atk-vin01a0:1496": "Oṇiṃ rakkhatīti oṇirakkho. Yo parena attano vasanaṭṭhāne ābhataṃ bhaṇḍaṃ “idaṃ",
  "atk-vin01a0:1497_0": "Tāva, bhante, muhuttaṃ oloketha, yāva ahaṃ idaṃ nāma kiccaṃ katvā āgacchāmī”ti vutto",
  "atk-vin01a0:1497_1": "rakkhati, tassetaṃ adhivacanaṃ. Tenevāha – “oṇirakkho nāma āhaṭaṃ bhaṇḍaṃ gopento”ti.",
  "atk-vin01a0:1497_2": "Tattha oṇirakkho yebhuyyena bandhitvā laggetvā ṭhapitabhaṇḍaṃ amocetvāva heṭṭhā pasibbakaṃ",
  "atk-vin01a0:1497_3": "vā puṭakaṃ vā chinditvā kiñcimattaṃ gahetvā sibbanādiṃ puna pākatikaṃ karoti, “evaṃ",
  "atk-vin01a0:1497_4": "gaṇhissāmī”ti āmasanādīni karontassa anurupā āpattiyo veditabbāti.",
  "atk-vin01a0:1498": "Oṇirakkhakathā niṭṭhitā.",
  "atk-vin01a0:1499": "Saṃvidāvahārakathā",
  "atk-vin01a0:1500_0": "Saṃvidhāya avahāro saṃvidāvahāro; aññamaññasaññattiyā katāvahāroti vuttaṃ hoti. Saṃvidahitvāti",
  "atk-vin01a0:1500_1": "ekacchandatāya ekajjhāsayatāya sammantayitvāti attho. Tatrāyaṃ vinicchayo – sambahulā",
  "atk-vin01a0:1500_2": "bhikkhū “asukaṃ nāma gehaṃ gantvā, chadanaṃ vā bhinditvā, sandhiṃ vā chinditvā bhaṇḍaṃ",
  "atk-vin01a0:1500_3": "harissāmā”ti saṃvidahitvā gacchanti. Tesu eko bhaṇḍaṃ avaharati. Tassuddhāre sabbesaṃ",
  "atk-vin01a0:1500_4": "pārājikaṃ. Parivārepi cetaṃ vuttaṃ –",
  "atk-vin01a0:1501": "“Caturo janā saṃvidhāya, garubhaṇḍaṃ avāharuṃ;",
  "atk-vin01a0:1502": "Tayo pārājikā, eko na pārājiko;",
  "atk-vin01a0:1503": "Pañhā mesā kusalehi cintitā”ti. ;",
  "atk-vin01a0:1504_0": "Tassāyaṃ attho – cattāro janā ācariyantevāsikā chamāsakaṃ garubhaṇḍaṃ āharitukāmā",
  "atk-vin01a0:1504_1": "jātā. Tattha ācariyo “tvaṃ ekaṃ māsakaṃ hara, tvaṃ ekaṃ, tvaṃ ekaṃ, ahaṃ tayo harissāmī”ti",
  "atk-vin01a0:1504_2": "āha. Antevāsikesu pana paṭhamo “tumhe, bhante, tayo haratha, tvaṃ ekaṃ hara, tvaṃ",
  "atk-vin01a0:1504_3": "ekaṃ, ahaṃ ekaṃ harissāmī”ti āha. Itarepi dve evameva āhaṃsu. Tattha antevāsikesu",
  "atk-vin01a0:1504_4": "ekamekassa ekeko māsako sāhatthiko hoti, tena nesaṃ dukkaṭāpattiyo; pañca āṇattikā,",
  "atk-vin01a0:1504_5": "tehi tiṇṇampi pārājikaṃ. Ācariyassa pana tayo sāhatthikā, tehissa thullaccayaṃ. Tayo",
  "atk-vin01a0:1504_6": "āṇattikā, tehipi thullaccayameva. Imasmiñhi adinnādānasikkhāpade sāhatthikaṃ vā āṇattikassa,",
  "atk-vin01a0:1504_7": "āṇattikaṃ vā sāhatthikassa aṅgaṃ na hoti. Sāhatthikaṃ pana sāhatthikeneva kāretabbaṃ,",
  "atk-vin01a0:1504_8": "āṇattikaṃ āṇattikeneva. Tena vuttaṃ – “caturo janā saṃvidhāya…pe… pañhā mesā kusalehi cintitā”ti.",
  "atk-vin01a0:1505_0": "Apica saṃvidāvahāre asammohatthaṃ “ekabhaṇḍaṃ ekaṭṭhānaṃ, ekabhaṇḍaṃ nānāṭhānaṃ;",
  "atk-vin01a0:1505_1": "nānābhaṇḍaṃ ekaṭṭhānaṃ, nānābhaṇḍaṃ nānāṭhāna”nti idampi catukkaṃ atthato sallakkhetabbaṃ.",
  "atk-vin01a0:1505_2": "Tattha ekabhaṇḍaṃ ekaṭṭhānanti ekakulassa āpaṇaphalake pañcamāsakaṃ bhaṇḍaṃ duṭṭhapitaṃ",
  "atk-vin01a0:1505_3": "disvā sambahulā bhikkhū ekaṃ āṇāpenti “gacchetaṃ āharā”ti, tassuddhāre sabbesaṃ pārājikaṃ.",
  "atk-vin01a0:1505_4": "Ekabhaṇḍaṃ nānāṭhānanti ekakulassa pañcasu āpaṇaphalakesu ekekamāsakaṃ duṭṭhapitaṃ",
  "atk-vin01a0:1505_5": "disvā sambahulā ekaṃ āṇāpenti “gacchete āharā”ti, pañcamassa māsakassa uddhāre sabbesaṃ",
  "atk-vin01a0:1505_6": "pārājikaṃ. Nānābhaṇḍaṃ ekaṭṭhānanti bahūnaṃ santakaṃ pañcamāsakaṃ vā atirekapañcamāsakaṃ",
  "atk-vin01a0:1505_7": "vā agghanakaṃ bhaṇḍaṃ ekasmiṃ ṭhāne duṭṭhapitaṃ disvā sambahulā ekaṃ āṇāpenti “gacchetaṃ",
  "atk-vin01a0:1505_8": "āharā”ti, tassuddhāre sabbesaṃ pārājikaṃ. Nānābhaṇḍaṃ nānāṭhānanti pañcannaṃ kulānaṃ",
  "atk-vin01a0:1505_9": "pañcasu āpaṇaphalakesu ekekamāsakaṃ duṭṭhapitaṃ disvā sambahulā ekaṃ āṇāpenti “gacchete",
  "atk-vin01a0:1505_10": "āharā”ti, pañcamassa māsakassa uddhāre sabbesaṃ pārājikanti.",
  "atk-vin01a0:1506": "Saṃvidāvahārakathā niṭṭhitā.",
  "atk-vin01a0:1507": "Saṅketakammakathā",
  "atk-vin01a0:1508_0": "119. Saṅketakammanti sañjānanakammaṃ; kālaparicchedavasena saññāṇakaraṇanti attho.",
  "atk-vin01a0:1508_1": "Ettha ca “purebhattaṃ avaharā”ti vutte ajja vā purebhattaṃ avaharatu, sve vā, anāgate",
  "atk-vin01a0:1508_2": "vā saṃvacchare, natthi visaṅketo; ubhinnampi ocarake vuttanayeneva pārājikaṃ. Sace",
  "atk-vin01a0:1508_3": "pana “ajja purebhattaṃ avaharā”ti vutte sve purebhattaṃ avaharati, “ajjā”ti niyāmitaṃ",
  "atk-vin01a0:1508_4": "taṃ saṅketaṃ atikkamma pacchā avahaṭaṃ hoti. Sace “sve purebhattaṃ avaharā”ti vutte",
  "atk-vin01a0:1508_5": "ajja purebhattaṃ avaharati, “sve”ti niyāmitaṃ taṃ saṅketaṃ appatvā pure avahaṭaṃ",
  "atk-vin01a0:1508_6": "hoti; evaṃ avaharantassa avahārakasseva pārājikaṃ, mūlaṭṭhassa anāpatti. “Sve purebhatta”nti",
  "atk-vin01a0:1508_7": "vutte tadaheva vā sve pacchābhattaṃ vā harantopi taṃ saṅketaṃ pure ca pacchā ca haratīti",
  "atk-vin01a0:1508_8": "veditabbo. Esa nayo pacchābhattarattindivesupi. Purimayāma-majjhimayāma-pacchimayāma-kāḷajuṇha-māsa-utu-saṃvaccharādivasenāpi",
  "atk-vin01a0:1508_9": "cettha saṅketavisaṅketatā veditabbā. “Purebhattaṃ harā”ti vutte “purebhattameva harissāmī”ti",
  "atk-vin01a0:1508_10": "vāyamantassa pacchābhattaṃ hoti; ettha kathanti? Mahāsumatthero tāva āha – “purebhattapayogova",
  "atk-vin01a0:1508_11": "eso, tasmā mūlaṭṭho na muccatī”ti. Mahāpadumatthero panāha – “kālaparicchedaṃ atikkantattā",
  "atk-vin01a0:1508_12": "visaṅketaṃ, tasmā mūlaṭṭho muccatī”ti.",
  "atk-vin01a0:1509": "Saṅketakammakathā niṭṭhitā.",
  "atk-vin01a0:1510": "Nimittakammakathā",
  "atk-vin01a0:1511_0": "120. Nimittakammanti saññuppādanatthaṃ kassaci nimittassa karaṇaṃ, taṃ “akkhiṃ vā",
  "atk-vin01a0:1511_1": "nikhaṇissāmī”tiādinā nayena tidhā vuttaṃ. Aññampi panettha hatthalaṅghana-pāṇippahāraaṅguliphoṭana-gīvunnāmana-ukkāsanādianekappakāraṃ",
  "atk-vin01a0:1511_2": "saṅgahetabbaṃ. Sesamettha saṅketakamme vuttanayamevāti.",
  "atk-vin01a0:1512": "Nimittakammakathā niṭṭhitā.",
  "atk-vin01a0:1513": "Āṇattikathā",
  "atk-vin01a0:1514_0": "121. Idāni etesveva saṅketakammanimittakammesu asammohatthaṃ “bhikkhu bhikkhuṃ āṇāpetī”tiādimāha.",
  "atk-vin01a0:1514_1": "Tattha so taṃ maññamāno tanti so avahārako yaṃ āṇāpakena nimittasaññaṃ katvā vuttaṃ,",
  "atk-vin01a0:1514_2": "taṃ etanti maññamāno tameva avaharati, ubhinnaṃ pārājikaṃ. So taṃ maññamāno aññanti",
  "atk-vin01a0:1514_3": "yaṃ avaharāti vuttaṃ, taṃ etanti maññamāno aññaṃ tasmiṃyeva ṭhāne ṭhapitaṃ avaharati,",
  "atk-vin01a0:1514_4": "mūlaṭṭhassa anāpatti. Aññaṃ maññamāno tanti āṇāpakena nimittasaññaṃ katvā vuttabhaṇḍaṃ",
  "atk-vin01a0:1514_5": "appagghaṃ, idaṃ aññaṃ tasseva samīpe ṭhapitaṃ sārabhaṇḍanti evaṃ aññaṃ maññamāno",
  "atk-vin01a0:1514_6": "tameva avaharati, ubhinnampi pārājikaṃ. Aññaṃ maññamāno aññanti purimanayeneva idaṃ",
  "atk-vin01a0:1514_7": "aññaṃ tasseva samīpe ṭhapitaṃ sārabhaṇḍanti maññati, tañce aññameva hoti, tasseva pārājikaṃ.",
  "atk-vin01a0:1515_0": "Itthannāmassa pāvadātiādīsu eko ācariyo tayo buddharakkhita-dhammarakkhita-saṅgharakkhitanāmakā",
  "atk-vin01a0:1515_1": "antevāsikā daṭṭhabbā. Tattha bhikkhu bhikkhuṃ āṇāpetīti ācariyo kiñci bhaṇḍaṃ katthaci",
  "atk-vin01a0:1515_2": "sallakkhetvā tassa haraṇatthāya buddharakkhitaṃ āṇāpeti. Itthannāmassa pāvadāti gaccha",
  "atk-vin01a0:1515_3": "tvaṃ, buddharakkhita, etamatthaṃ dhammarakkhitassa pāvada. Itthannāmo itthannāmassa",
  "atk-vin01a0:1515_4": "pāvadatūti dhammarakkhitopi saṅgharakkhitassa pāvadatu. Itthannāmo itthannāmaṃ bhaṇḍaṃ",
  "atk-vin01a0:1515_5": "avaharatūti evaṃ tayā āṇattena dhammarakkhitena āṇatto saṅgharakkhito itthannāmaṃ",
  "atk-vin01a0:1515_6": "bhaṇḍaṃ avaharatu, so hi amhesu vīrajātiko paṭibalo imasmiṃ kammeti. Āpatti dukkaṭassāti",
  "atk-vin01a0:1515_7": "evaṃ āṇāpentassa ācariyassa tāva dukkaṭaṃ. Sace pana sā āṇatti yathādhippāyaṃ gacchati,",
  "atk-vin01a0:1515_8": "yaṃ parato thullaccayaṃ vuttaṃ, āṇattikkhaṇe tadeva hoti. Atha taṃ bhaṇḍaṃ avassaṃ",
  "atk-vin01a0:1515_9": "hāriyaṃ hoti, yaṃ parato “sabbesaṃ āpatti pārājikassā”ti vuttaṃ, tato imassa taṅkhaṇeyeva",
  "atk-vin01a0:1515_10": "pārājikaṃ hotīti ayaṃ yutti sabbattha veditabbā.",
  "atk-vin01a0:1516_0": "So itarassa ārocetīti buddharakkhito dhammarakkhitassa, dhammarakkhito ca saṅgharakkhitassa",
  "atk-vin01a0:1516_1": "“amhākaṃ ācariyo evaṃ vadati – ‘itthannāmaṃ kira bhaṇḍaṃ avahara, tvaṃ kira amhesu",
  "atk-vin01a0:1516_2": "ca vīrapuriso”’ti āroceti, evaṃ tesampi dukkaṭaṃ. Avahārako paṭiggaṇhātīti “sādhu",
  "atk-vin01a0:1516_3": "harissāmī”ti saṅgharakkhito sampaṭicchati. Mūlaṭṭhassa āpatti thullaccayassāti saṅgharakkhitena",
  "atk-vin01a0:1516_4": "paṭiggahitamatte ācariyassa thullaccayaṃ, mahājano hi tena pāpe niyojitoti. So taṃ",
  "atk-vin01a0:1516_5": "bhaṇḍanti so ce saṅgharakkhito taṃ bhaṇḍaṃ avaharati, sabbesaṃ catunnampi janānaṃ",
  "atk-vin01a0:1516_6": "pārājikaṃ. Na kevalañca catunnaṃ, etena upāyena visaṅketaṃ akatvā paramparāya āṇāpentaṃ",
  "atk-vin01a0:1516_7": "samaṇasataṃ samaṇasahassaṃ vā hotu, sabbesaṃ pārājikameva.",
  "atk-vin01a0:1517_0": "Dutiyavāre – so aññaṃ āṇāpetīti so ācariyena āṇatto buddharakkhito dhammarakkhitaṃ",
  "atk-vin01a0:1517_1": "adisvā vā avattukāmo vā hutvā saṅgharakkhitameva upasaṅkamitvā “amhākaṃ ācariyo evamāha",
  "atk-vin01a0:1517_2": "– ‘itthannāmaṃ kira bhaṇḍaṃ avaharā”’ti āṇāpeti. Āpatti dukkaṭassāti āṇattiyā tāva",
  "atk-vin01a0:1517_3": "buddharakkhitassa dukkaṭaṃ. Paṭiggaṇhāti, āpatti dukkaṭassāti saṅgharakkhitena sampaṭicchite",
  "atk-vin01a0:1517_4": "mūlaṭṭhasseva dukkaṭanti veditabbaṃ. Sace pana so taṃ bhaṇḍaṃ avaharati, āṇāpakassa",
  "atk-vin01a0:1517_5": "ca buddharakkhitassa, avahārakassa ca saṅgharakkhitassāti ubhinnampi pārājikaṃ. Mūlaṭṭhassa",
  "atk-vin01a0:1517_6": "pana ācariyassa visaṅketattā pārājikena anāpatti. Dhammarakkhitassa ajānanatāya sabbena",
  "atk-vin01a0:1517_7": "sabbaṃ anāpatti. Buddharakkhito pana dvinnaṃ sotthibhāvaṃ katvā attanā naṭṭho.",
  "atk-vin01a0:1518_0": "Ito paresu catūsu āṇattivāresu paṭhame tāva so gantvā puna paccāgacchatīti bhaṇḍaṭṭhānaṃ",
  "atk-vin01a0:1518_1": "gantvā anto ca bahi ca ārakkhaṃ disvā avaharituṃ asakkonto āgacchati. Yadā sakkosi,",
  "atk-vin01a0:1518_2": "tadāti kiṃ ajjeva avahaṭaṃ hoti? Gaccha yadā sakkosi tadā naṃ avaharāti. Āpatti dukkaṭassāti",
  "atk-vin01a0:1518_3": "evaṃ puna āṇattiyāpi dukkaṭameva hoti. Sace pana taṃ bhaṇḍaṃ avassaṃ hāriyaṃ hoti,",
  "atk-vin01a0:1518_4": "atthasādhakacetanā nāma maggānantaraphalasadisā, tasmā ayaṃ āṇattikkhaṇeyeva pārājiko.",
  "atk-vin01a0:1518_5": "Sacepi avahārako saṭṭhivassātikkamena taṃ bhaṇḍaṃ avaharati, āṇāpako ca antarāyeva",
  "atk-vin01a0:1518_6": "kālaṃ vā karoti, hīnāya vā āvattati; assamaṇova hutvā kālaṃ vā karissati, hīnāya",
  "atk-vin01a0:1518_7": "vā āvattissati, avahārakassa pana avahārakkhaṇeyeva pārājikaṃ.",
  "atk-vin01a0:1519": "Dutiyavāre – yasmā taṃ saṇikaṃ vā bhaṇanto tassa vā badhiratāya “mā avaharī”ti",
  "atk-vin01a0:1520": "Etaṃ vacanaṃ na sāveti, tasmā mūlaṭṭho na mutto. Tatiyavāre – pana sāvitattā mutto. Catutthavāre – tena ca sāvitattā, itarena ca “sādhū”ti sampaṭicchitvā oratattā ubhopi muttāti.",
  "atk-vin01a0:1521": "Āṇattikathā niṭṭhitā.",
  "atk-vin01a0:1522": "Āpattibhedaṃ",
  "atk-vin01a0:1523_0": "122. Idāni tattha tattha ṭhānā cāvanavasena vuttassa adinnādānassa aṅgaṃ vatthubhedena",
  "atk-vin01a0:1523_1": "ca āpattibhedaṃ dassento “pañcahi ākārehī”tiādimāha. Tattha pañcahi ākārehīti pañcahi",
  "atk-vin01a0:1523_2": "kāraṇehi; pañcahi aṅgehīti vuttaṃ hoti. Tatrāyaṃ saṅkhepattho – adinnaṃ ādiyantassa",
  "atk-vin01a0:1523_3": "“parapariggahitañca hotī”tiādinā nayena vuttehi pañcahākārehi pārājikaṃ hoti, na",
  "atk-vin01a0:1523_4": "tato ūnehīti. Tatrime pañca ākārā – parapariggahitaṃ, parapariggahitasaññitā, parikkhārassa",
  "atk-vin01a0:1523_5": "garukabhāvo, theyyacittaṃ, ṭhānācāvananti. Ito parehi pana dvīhi vārehi lahuke parikkhāre",
  "atk-vin01a0:1523_6": "vatthubhedena thullaccayañca dukkaṭañca dassitaṃ.",
  "atk-vin01a0:1524_0": "125. “Chahākārehī”tiādinā nayena vuttavārattaye pana na sakasaññitā, na vissāsaggāhitā,",
  "atk-vin01a0:1524_1": "na tāvakālikatā, parikkhārassa garukabhāvo, theyyacittaṃ, ṭhānācāvananti evaṃ cha",
  "atk-vin01a0:1524_2": "ākārā veditabbā. Vatthubhedena panetthāpi paṭhamavāre pārājikaṃ. Dutiyatatiyesu thullaccayadukkaṭāni",
  "atk-vin01a0:1524_3": "vuttāni. Tato paresu pana tīsu vāresu vijjamānepi vatthubhede vatthussa parehi apariggahitattā",
  "atk-vin01a0:1524_4": "dukkaṭameva vuttaṃ. Tatra yadetaṃ “na ca parapariggahita”nti vuttaṃ, taṃ anajjhāvutthakaṃ",
  "atk-vin01a0:1524_5": "vā hotu chaḍḍitaṃ chinnamūlakaṃ assāmikavatthu, attano santakaṃ vā, ubhayampi “na",
  "atk-vin01a0:1524_6": "ca parapariggahita”ntveva saṅkhyaṃ gacchati. Yasmā panettha parapariggahitasaññā",
  "atk-vin01a0:1524_7": "ca atthi, theyyacittena ca gahitaṃ, tasmā anāpatti na vuttāti.",
  "atk-vin01a0:1525": "Āpattibhedaṃ niṭṭhitaṃ.",
  "atk-vin01a0:1526": "Anāpattibhedaṃ",
  "atk-vin01a0:1527_0": "131. Evaṃ vatthuvasena ca cittavasena ca āpattibhedaṃ dassetvā idāni anāpattibhedaṃ",
  "atk-vin01a0:1527_1": "dassento “anāpatti sasaññissā”tiādimāha. Tattha sasaññissāti sakasaññissa, “mayhaṃ",
  "atk-vin01a0:1527_2": "santakaṃ idaṃ bhaṇḍa”nti evaṃ sasaññissa parabhaṇḍampi gaṇhato gahaṇe anāpatti, gahitaṃ",
  "atk-vin01a0:1527_3": "pana puna dātabbaṃ. Sace sāmikehi “dehī”ti vutto na deti, tesaṃ dhuranikkhepe pārājikaṃ.",
  "atk-vin01a0:1528_0": "Vissāsaggāheti vissāsaggahaṇepi anāpatti. Vissāsaggāhalakkhaṇaṃ pana iminā suttena",
  "atk-vin01a0:1528_1": "jānitabbaṃ – “anujānāmi, bhikkhave, pañcahaṅgehi samannāgatassa vissāsaṃ gahetuṃ",
  "atk-vin01a0:1528_2": "– sandiṭṭho ca hoti, sambhatto ca, ālapito ca, jīvati ca, gahite ca attamano”ti.",
  "atk-vin01a0:1528_3": "Tattha sandiṭṭhoti diṭṭhamattakamitto, sambhattoti daḷhamitto, ālapitoti “mama santakaṃ",
  "atk-vin01a0:1528_4": "yaṃ icchasi, taṃ gaṇheyyāsi, āpucchitvā gahaṇe kāraṇaṃ natthī”ti vutto. Jīvatīti",
  "atk-vin01a0:1528_5": "anuṭṭhānaseyyāya sayitopi yāva jīvitindriyupacchedaṃ na pāpuṇāti. Gahite ca attamanoti",
  "atk-vin01a0:1528_6": "gahite tuṭṭhacitto hoti, evarūpassa santakaṃ “gahite me attamano bhavissatī”ti jānantena",
  "atk-vin01a0:1528_7": "gahetuṃ vaṭṭati. Anavasesapariyādānavasena cetāni pañcaṅgāni vuttāni. Vissāsaggāho",
  "atk-vin01a0:1528_8": "pana tīhi aṅgehi ruhati – sandiṭṭho, jīvati, gahite attamano; sambhatto, jīvati,",
  "atk-vin01a0:1528_9": "gahite attamano; ālapito, jīvati, gahite attamanoti.",
  "atk-vin01a0:1529_0": "Yo pana na jīvati, na ca gahite attamano hoti; tassa santakaṃ vissāsaggāhena gahitampi",
  "atk-vin01a0:1529_1": "puna dātabbaṃ. Dadamānena ca matakadhanaṃ tāva ye tassa dhane issarā gahaṭṭhā vā",
  "atk-vin01a0:1529_2": "pabbajitā vā, tesaṃ dātabbaṃ. Anattamanassa santakaṃ tasseva dātabbaṃ. Yo pana paṭhamaṃyeva",
  "atk-vin01a0:1529_3": "“suṭṭhu kataṃ tayā mama santakaṃ gaṇhantenā”ti vacībhedena vā cittuppādamattena vā",
  "atk-vin01a0:1529_4": "anumoditvā pacchā kenaci kāraṇena kupito, paccāharāpetuṃ na labhati. Yopi adātukāmo",
  "atk-vin01a0:1529_5": "cittena pana adhivāseti, na kiñci vadati, sopi puna paccāharāpetuṃ na labhati. Yo",
  "atk-vin01a0:1529_6": "pana “mayā tumhākaṃ santakaṃ gahitaṃ vā paribhuttaṃ vā”ti vutte “gahitaṃ vā hotu",
  "atk-vin01a0:1529_7": "paribhuttaṃ vā, mayā pana taṃ kenacideva karaṇīyena ṭhapitaṃ, pākatikaṃ kātuṃ vaṭṭatī”ti",
  "atk-vin01a0:1529_8": "vadati. Ayaṃ paccāharāpetuṃ labhati.",
  "atk-vin01a0:1530_0": "Tāvakāliketi “paṭidassāmi paṭikarissāmī”ti evaṃ gaṇhantassa tāvakālikepi gahaṇe anāpatti.",
  "atk-vin01a0:1530_1": "Gahitaṃ pana sace bhaṇḍasāmiko puggalo vā gaṇo vā “tuyhevetaṃ hotū”ti anujānāti,",
  "atk-vin01a0:1530_2": "iccetaṃ kusalaṃ. No ce anujānāti, āharāpente dātabbaṃ. Saṅghasantakaṃ pana paṭidātumeva vaṭṭati.",
  "atk-vin01a0:1531_0": "Petapariggaheti ettha pana pettivisaye upapannāpi kālaṃ katvā tasmiṃyeva attabhāve",
  "atk-vin01a0:1531_1": "nibbattāpi cātumahārājikādayo devāpi sabbe “petā” tveva saṅkhyaṃ gatā, tesaṃ pariggahe",
  "atk-vin01a0:1531_2": "anāpatti. Sacepi hi sakko devarājā āpaṇaṃ pasāretvā nisinno hoti, dibbacakkhuko ca",
  "atk-vin01a0:1531_3": "bhikkhu taṃ ñatvā attano cīvaratthāya satasahassagghanakampi sāṭakaṃ tassa “mā gaṇha,",
  "atk-vin01a0:1531_4": "mā gaṇhā”ti vadantassāpi gahetvā gacchati, vaṭṭati. Devatā pana uddissa balikammaṃ",
  "atk-vin01a0:1531_5": "karontehi rukkhādīsu laggitasāṭake vattabbameva natthi.",
  "atk-vin01a0:1532_0": "Tiracchānagatapariggaheti tiracchānagatānampi pariggahe anāpatti. Sacepi hi nāgarājā",
  "atk-vin01a0:1532_1": "vā supaṇṇamāṇavako vā manussarūpena āpaṇaṃ pasāreti, tato cassa santakaṃ koci bhikkhu",
  "atk-vin01a0:1532_2": "purimanayeneva gahetvā gacchati, vaṭṭati. Sīho vā byaggho vā migamahiṃsādayo vadhitvā",
  "atk-vin01a0:1532_3": "khādanto jighacchāpīḷito āditova na vāretabbo. Anatthampi hi kareyya. Yadi pana thoke",
  "atk-vin01a0:1532_4": "khāyite vāretuṃ sakkoti, vāretvā gahetuṃ vaṭṭati. Senādayopi āmisaṃ gahetvā gacchante",
  "atk-vin01a0:1532_5": "pātāpetvā gaṇhituṃ vaṭṭati.",
  "atk-vin01a0:1533_0": "Paṃsukūlasaññissāti assāmikaṃ “idaṃ paṃsukūla”nti evaṃsaññissāpi gahaṇe anāpatti.",
  "atk-vin01a0:1533_1": "Sace pana taṃ sassāmikaṃ hoti, āharāpente dātabbaṃ. Ummattakassāti pubbe vuttappakārassa",
  "atk-vin01a0:1533_2": "ummattakassāpi anāpatti. Ādikammikassāti idha dhaniyo ādikammiko, tassa anāpatti.",
  "atk-vin01a0:1533_3": "Avasesānaṃ pana rajakabhaṇḍikādicorānaṃ chabbaggiyādīnaṃ āpattiyevāti.",
  "atk-vin01a0:1534": "Anāpattibhedaṃ niṭṭhitaṃ.",
  "atk-vin01a0:1535": "Padabhājanīyavaṇṇanā niṭṭhitā.",
  "atk-vin01a0:1536": "Pakiṇṇakakathā",
  "atk-vin01a0:1537": "Samuṭṭhānañca kiriyā, atho saññā sacittakaṃ;",
  "atk-vin01a0:1538": "Lokavajjañca kammañca, kusalaṃ vedanāya cāti.",
  "atk-vin01a0:1539_0": "Imasmiṃ pana pakiṇṇake idaṃ sikkhāpadaṃ tisamuṭṭhānaṃ – sāhatthikaṃ kāyato ca cittato",
  "atk-vin01a0:1539_1": "ca samuṭṭhāti, āṇattikaṃ vācato ca cittato ca samuṭṭhāti, sāhatthikāṇattikaṃ kāyato",
  "atk-vin01a0:1539_2": "ca vācato ca cittato ca samuṭṭhāti. Kiriyāsamuṭṭhānañca, karontoyeva hi etaṃ āpajjati",
  "atk-vin01a0:1539_3": "na akaronto. “Adinnaṃ ādiyāmī”ti saññāya abhāvena muccanato saññāvimokkhaṃ, sacittakaṃ,",
  "atk-vin01a0:1539_4": "lokavajjaṃ, kāyakammaṃ, vacīkammaṃ, akusalacittaṃ, tuṭṭho vā bhīto vā majjhatto vā",
  "atk-vin01a0:1539_5": "taṃ āpajjatīti tivedananti sabbaṃ paṭhamasikkhāpade vuttanayeneva veditabbaṃ.",
  "atk-vin01a0:1540": "Pakiṇṇakakathā niṭṭhitā.",
  "atk-vin01a0:1541": "Vinītavatthuvaṇṇanā",
  "atk-vin01a0:1542": "132. Vinītavatthukathāsu chabbaggiyavatthu anupaññattiyaṃ vuttameva.",
  "atk-vin01a0:1543_0": "Dutiyavatthumhi – cittaṃ nāma puthujjanānaṃ rāgādivasena pakatiṃ vijahitvā dhāvati",
  "atk-vin01a0:1543_1": "sandhāvati vidhāvati. Sace bhagavā kāyavacīdvārabhedaṃ vināpi cittuppādamattena āpattiṃ",
  "atk-vin01a0:1543_2": "paññapeyya, ko sakkuṇeyya anāpattikaṃ attānaṃ kātuṃ! Tenāha – “anāpatti bhikkhu cittuppāde”ti.",
  "atk-vin01a0:1543_3": "Cittavasikena pana na bhavitabbaṃ, paṭisaṅkhānabalena cittaṃ nivāretabbamevāti.",
  "atk-vin01a0:1544": "133-4. Āmasana-phandāpana-ṭhānācāvanavatthūni uttānatthāneva. Tato parāni ca theyyacitto bhūmito aggahesīti vatthupariyosānāni.",
  "atk-vin01a0:1545_0": "135. Niruttipathavatthusmiṃ 1.329 ādiyīti gaṇhi, “corosi tva”nti parāmasi. Itaro",
  "atk-vin01a0:1545_1": "pana “kena avahaṭa”nti vutte “mayā avahaṭa”nti pucchāsabhāgena paṭiññaṃ adāsi. Yadi",
  "atk-vin01a0:1545_2": "hi itarena “kena gahitaṃ, kena apanītaṃ, kena ṭhapita”nti vuttaṃ abhavissa, atha",
  "atk-vin01a0:1545_3": "ayampi “mayā gahitaṃ, apanītaṃ, ṭhapita”nti vā vadeyya. Mukhaṃ nāma bhuñjanatthāya",
  "atk-vin01a0:1545_4": "ca kathanatthāya ca kataṃ, theyyacittaṃ pana vinā avahāro natthi. Tenāha bhagavā",
  "atk-vin01a0:1545_5": "– “anāpatti bhikkhu niruttipathe”ti. Vohāravacanamatte anāpattīti attho. Tato paraṃ",
  "atk-vin01a0:1545_6": "veṭhanavatthu pariyosānaṃ sabbaṃ uttānatthameva.",
  "atk-vin01a0:1546_0": "137. Abhinnasarīravatthusmiṃ adhivatthoti sāṭakataṇhāya tasmiṃyeva sarīre nibbatto.",
  "atk-vin01a0:1546_1": "Anādiyantoti tassa vacanaṃ agaṇhanto, ādaraṃ vā akaronto. Taṃ sarīraṃ uṭṭhahitvāti",
  "atk-vin01a0:1546_2": "peto attano ānubhāvena taṃ sarīraṃ uṭṭhāpesi. Tena vuttaṃ – “taṃ sarīraṃ uṭṭhahitvā”ti.",
  "atk-vin01a0:1546_3": "Dvāraṃ thakesīti bhikkhussa susānasamīpeyeva vihāro, tasmā bhīrukajātiko bhikkhu",
  "atk-vin01a0:1546_4": "khippameva tattha pavisitvā dvāraṃ thakesi. Tattheva paripatīti dvāre thakite peto",
  "atk-vin01a0:1546_5": "sāṭake nirālayo hutvā taṃ sarīraṃ pahāya yathākammaṃ gato, tasmā taṃ sarīraṃ tattheva",
  "atk-vin01a0:1546_6": "paripati, patitanti vuttaṃ hoti.",
  "atk-vin01a0:1547_0": "Abhinne sarīreti abbhuṇhe allasarīre paṃsukūlaṃ na gahetabbaṃ, gaṇhantassa evarūpā",
  "atk-vin01a0:1547_1": "upaddavā honti, dukkaṭañca āpajjati. Bhinne pana gahetuṃ vaṭṭati. Kittāvatā pana",
  "atk-vin01a0:1547_2": "bhinnaṃ hoti? Kāka-kulala-soṇa-siṅgālādīhi mukhatuṇḍakena vā dāṭhāya vā īsakaṃ phālitamattenāpi.",
  "atk-vin01a0:1547_3": "Yassa pana patato ghaṃsanena chavimattaṃ chinnaṃ hoti, cammaṃ acchinnaṃ, etaṃ abhinnameva;",
  "atk-vin01a0:1547_4": "camme pana chinne bhinnaṃ. Yassāpi sajīvakāleyeva pabhinnā gaṇḍakuṭṭhapiḷakā vā vaṇo",
  "atk-vin01a0:1547_5": "vā hoti, idampi bhinnaṃ. Tatiyadivasato pabhuti uddhumātakādibhāvena kuṇapabhāvaṃ",
  "atk-vin01a0:1547_6": "upagatampi bhinnameva. Sabbena sabbaṃ pana abhinnepi susānagopakehi vā aññehi vā",
  "atk-vin01a0:1547_7": "manussehi gāhāpetuṃ vaṭṭati. No ce aññaṃ labhati, satthakena vā kenaci vā vaṇaṃ katvā",
  "atk-vin01a0:1547_8": "gahetabbaṃ. Visabhāgasarīre pana satiṃ upaṭṭhapetvā samaṇasaññaṃ uppādetvā sīse vā",
  "atk-vin01a0:1547_9": "hatthapādapiṭṭhiyaṃ vā vaṇaṃ katvā gahetuṃ vaṭṭati.",
  "atk-vin01a0:1548": "Kusasaṅkāmanavatthukathā",
  "atk-vin01a0:1549_0": "138. Tadanantare vatthusmiṃ kusaṃ saṅkāmetvā cīvaraṃ aggahesīti pubbe “ādiyeyyā”ti",
  "atk-vin01a0:1549_1": "imassa padassa atthavaṇṇanāyaṃ nāmamattena dassitesu theyyāvahāra-pasayhāvahāra-parikappāvahārapaacchannāvahāra-kusāvahāresu",
  "atk-vin01a0:1549_2": "kusāvahārena avaharīti attho.",
  "atk-vin01a0:1550_0": "Imesaṃ pana avahārānaṃ evaṃ nānattaṃ veditabbaṃ – yo hi koci sassāmikaṃ bhaṇḍaṃ rattibhāge",
  "atk-vin01a0:1550_1": "vā divasabhāge vā sandhicchedādīni katvā adissamāno avaharati, kūṭamānakūṭakahāpaṇādīhi",
  "atk-vin01a0:1550_2": "vā vañcetvā gaṇhāti, tassevaṃ gaṇhato avahāro “theyyāvahāro”ti veditabbo.",
  "atk-vin01a0:1551_0": "Yo pana pare pasayha balasā abhibhuyya, atha vā pana santajjetvā bhayaṃ dassetvā",
  "atk-vin01a0:1551_1": "tesaṃ santakaṃ gaṇhāti, panthaghāta-gāmaghātādīni karontā dāmarikacorā viya kodhavasena",
  "atk-vin01a0:1551_2": "paragharavilopaṃ karontā attano pattabalito ca adhikaṃ balakkārena gaṇhantā rāja-rājamahāmattādayo",
  "atk-vin01a0:1551_3": "viya; tassevaṃ gaṇhato avahāro “pasayhāvahāro”ti veditabbo.",
  "atk-vin01a0:1552_0": "Parikappetvā gaṇhato pana avahāro “parikappāvahāro”ti vuccati, so bhaṇḍaparikappa-okāsaparikappavasena",
  "atk-vin01a0:1552_1": "duvidho. Tatrāyaṃ bhaṇḍaparikappo – idhekacco sāṭakatthiko antogabbhaṃ pavisitvā",
  "atk-vin01a0:1552_2": "“sace sāṭako bhavissati, gaṇhissāmi; sace suttaṃ, na gaṇhissāmī”ti parikappetvā andhakāre",
  "atk-vin01a0:1552_3": "pasibbakaṃ gaṇhāti, sāṭako ce tatra hoti, uddhāreyeva pārājikaṃ. Suttaṃ ce hoti,",
  "atk-vin01a0:1552_4": "rakkhati. Bahi nīharitvā muñcitvā “sutta”nti ñatvā puna āharitvā yathāṭhāne ṭhapeti,",
  "atk-vin01a0:1552_5": "rakkhatiyeva. “Sutta”nti ñatvāpi “yaṃ laddhaṃ, taṃ gahetabba”nti gacchati, padavārena",
  "atk-vin01a0:1552_6": "kāretabbo. Bhūmiyaṃ ṭhapetvā gaṇhāti, uddhāre pārājikaṃ. “Coro, coro”ti sāmikehi",
  "atk-vin01a0:1552_7": "pariyuṭṭhito chaḍḍetvā palāyati, rakkhati. Sāmikā taṃ disvā gaṇhanti, iccetaṃ kusalaṃ.",
  "atk-vin01a0:1552_8": "Añño ce koci gaṇhāti, bhaṇḍadeyyaṃ. Atha nivattesu sāmikesu sayameva taṃ disvā “pagevetaṃ",
  "atk-vin01a0:1552_9": "mayā nīhaṭaṃ, mama dāni santaka”nti gaṇhāti, rakkhati; bhaṇḍadeyyaṃ pana hoti. “Sace",
  "atk-vin01a0:1552_10": "suttaṃ bhavissati, gaṇhissāmi; sace sāṭako, na gaṇhissāmi. Sace sappi bhavissati,",
  "atk-vin01a0:1552_11": "gaṇhissāmi; sace telaṃ, na gaṇhissāmī”tiādinā nayena parikappetvā gaṇhantassāpi eseva nayo.",
  "atk-vin01a0:1553_0": "Mahāpaccariyādīsu pana “sāṭakatthikopi sāṭakapasibbakameva gahetvā nikkhanto bahi",
  "atk-vin01a0:1553_1": "ṭhatvā muñcitvā ‘sāṭako aya’nti disvā gacchanto paduddhāreneva kāretabbo”ti vuttaṃ.",
  "atk-vin01a0:1553_2": "Ettha pana “sace sāṭako bhavissati, gaṇhissāmī”ti parikappitattā parikappo dissati,",
  "atk-vin01a0:1553_3": "disvā haṭattā parikappāvahāro na dissati. Mahāaṭṭhakathāyaṃ pana yaṃ parikappitaṃ",
  "atk-vin01a0:1553_4": "taṃ adiṭṭhaṃ parikappitabhāve ṭhitaṃyeva uddharantassa avahāro vutto, tasmā tattha",
  "atk-vin01a0:1553_5": "parikappāvahāro dissati. “Taṃ maññamāno taṃ avaharī”ti pāḷiyā ca sametīti. Tattha",
  "atk-vin01a0:1553_6": "yvāyaṃ “sace sāṭako bhavissati, gaṇhissāmī”tiādinā nayena pavatto parikappo, ayaṃ",
  "atk-vin01a0:1553_7": "“bhaṇḍaparikappo” nāma.",
  "atk-vin01a0:1554_0": "Okāsaparikappo pana evaṃ veditabbo – idhekacco lolabhikkhu parapariveṇaṃ vā kulagharaṃ",
  "atk-vin01a0:1554_1": "vā araññe kammantasālaṃ vā pavisitvā tattha kathāsallāpena nisinno kiñci lobhaneyyaṃ",
  "atk-vin01a0:1554_2": "parikkhāraṃ oloketi, olokento ca pana disvā dvārapamukhaheṭṭhāpāsādapariveṇadvārakoṭṭhakarukkhamūlādivasena",
  "atk-vin01a0:1554_3": "paricchedaṃ katvā “sace maṃ etthantare passissanti, daṭṭhukāmatāya gahetvā vicaranto",
  "atk-vin01a0:1554_4": "viya etesaṃyeva dassāmi; no ce passissanti, harissāmī”ti parikappeti. Tassa taṃ ādāya",
  "atk-vin01a0:1554_5": "parikappitaparicchedaṃ atikkantamatte pārājikaṃ. Sace upacārasīmaṃ parikappeti, tadabhimukhova",
  "atk-vin01a0:1554_6": "gacchanto kammaṭṭhānādīni manasi karonto vā aññavihito vā asatiyā upacārasīmaṃ atikkamati,",
  "atk-vin01a0:1554_7": "bhaṇḍadeyyaṃ. Athāpissa taṃ ṭhānaṃ pattassa coro vā hatthī vā vāḷamigo vā mahāmegho",
  "atk-vin01a0:1554_8": "vā vuṭṭhahati, so ca tamhā upaddavā muccitukamyatāya sahasā taṃ ṭhānaṃ atikkamati,",
  "atk-vin01a0:1554_9": "bhaṇḍadeyyameva. Keci panettha “yasmā mūleva theyyacittena gahitaṃ, tasmā na rakkhati,",
  "atk-vin01a0:1554_10": "avahāroyevā”ti vadanti. Ayaṃ tāva mahāaṭṭhakathānayo. Mahāpaccariyaṃ pana “sacepi",
  "atk-vin01a0:1554_11": "so antoparicchede hatthiṃ vā assaṃ vā abhiruhitvā taṃ neva pājeti, na pājāpeti; paricchede",
  "atk-vin01a0:1554_12": "atikkantepi pārājikaṃ natthi, bhaṇḍadeyyamevā”ti vuttaṃ. Tatra yvāyaṃ “sace maṃ etthantare",
  "atk-vin01a0:1554_13": "passissanti, daṭṭhukāmatāya gahetvā vicaranto viya etesaṃyeva dassāmī”ti pavatto",
  "atk-vin01a0:1554_14": "parikappo, ayaṃ “okāsaparikappo” nāma.",
  "atk-vin01a0:1555": "Evamimesaṃ dvinnampi parikappānaṃ vasena parikappetvā gaṇhato avahāro “parikappāvahāro”ti veditabbo.",
  "atk-vin01a0:1556_0": "Paṭicchādetvā pana avaharaṇaṃ paṭicchannāvahāro. So evaṃ veditabbo – yo bhikkhu manussānaṃ",
  "atk-vin01a0:1556_1": "uyyānādīsu kīḷantānaṃ vā pavisantānaṃ vā omuñcitvā ṭhapitaṃ alaṅkārabhaṇḍaṃ disvā",
  "atk-vin01a0:1556_2": "“sace onamitvā gahessāmi, ‘kiṃ samaṇo gaṇhātī’ti maṃ jānitvā viheṭheyyu”nti paṃsunā",
  "atk-vin01a0:1556_3": "vā paṇṇena vā paṭicchādeti – “pacchā gaṇhissāmī”ti, tassa ettāvatā uddhāro natthīti",
  "atk-vin01a0:1556_4": "na tāva avahāro hoti. Yadā pana te manussā antogāmaṃ pavisitukāmā taṃ bhaṇḍakaṃ vicinantāpi",
  "atk-vin01a0:1556_5": "apassitvā “idāni andhakāro, sve jānissāmā”ti sālayā eva gatā honti. Athassa taṃ uddharato",
  "atk-vin01a0:1556_6": "uddhāre pārājikaṃ. “Paṭicchannakāleyeva taṃ mama santaka”nti sakasaññāya vā “gatā",
  "atk-vin01a0:1556_7": "dāni te, chaḍḍitabhaṇḍaṃ ida”nti paṃsukūlasaññāya vā gaṇhantassa pana bhaṇḍadeyyaṃ.",
  "atk-vin01a0:1556_8": "Tesu dutiyadivase āgantvā vicinitvā adisvā dhuranikkhepaṃ katvā gatesupi gahitaṃ",
  "atk-vin01a0:1556_9": "bhaṇḍadeyyameva. Kasmā? Yasmā tassa payogena tehi na diṭṭhaṃ, yo pana tathārūpaṃ",
  "atk-vin01a0:1556_10": "bhaṇḍaṃ disvā yathāṭhāne ṭhitaṃyeva appaṭicchādetvā theyyacitto pādena akkamitvā",
  "atk-vin01a0:1556_11": "kaddame vā vālikāya vā paveseti, tassa pavesitamatteyeva pārājikaṃ.",
  "atk-vin01a0:1557_0": "Kusaṃ saṅkāmetvā pana avaharaṇaṃ “kusāvahāro”ti vuccati. Sopi evaṃ veditabbo – yo",
  "atk-vin01a0:1557_1": "bhikkhu kusaṃ pātetvā cīvare bhājiyamāne attano koṭṭhāsassa samīpe ṭhitaṃ appagghataraṃ",
  "atk-vin01a0:1557_2": "vā mahagghataraṃ vā samasamaṃ vā agghena parassa koṭṭhāsaṃ haritukāmo attano koṭṭhāse",
  "atk-vin01a0:1557_3": "patitaṃ kusadaṇḍakaṃ parassa koṭṭhāse pātetukāmo uddharati, rakkhati tāva. Parassa",
  "atk-vin01a0:1557_4": "koṭṭhāse pāteti, rakkhateva. Yadā pana tasmiṃ patite parassa koṭṭhāsato parassa kusadaṇḍakaṃ",
  "atk-vin01a0:1557_5": "uddharati, uddhaṭamatte pārājiko hoti. Sace paṭhamataraṃ parakoṭṭhāsato kusadaṇḍakaṃ",
  "atk-vin01a0:1557_6": "uddharati attano koṭṭhāse pātetukāmatāya uddhāre rakkhati, pātane rakkhati. Attano",
  "atk-vin01a0:1557_7": "koṭṭhāsato pana attano kusadaṇḍakaṃ uddharati, uddhāreyeva rakkhati. Taṃ uddharitvā",
  "atk-vin01a0:1557_8": "parakoṭṭhāse pātentassa hatthato muttamatte pārājikaṃ.",
  "atk-vin01a0:1558_0": "Sace pana dvīsupi koṭṭhāsesu patitadaṇḍake adassanaṃ gameti, tato avasesabhikkhūsu",
  "atk-vin01a0:1558_1": "gatesu itaro “‘mayhaṃ, bhante, daṇḍako na paññāyatī’ti. ‘Mayhampi, āvuso, na paññāyatī’ti.",
  "atk-vin01a0:1558_2": "‘Katamo pana, bhante, mayhaṃ bhāgo’ti? ‘Ayaṃ tuyhaṃ bhāgo”’ti attano bhāgaṃ dasseti,",
  "atk-vin01a0:1558_3": "tasmiṃ vivaditvā vā avivaditvā vā taṃ gaṇhitvā gate itaro tassa bhāgaṃ uddharati,",
  "atk-vin01a0:1558_4": "uddhāre pārājikaṃ. Sacepi tena “ahaṃ mama bhāgaṃ tuyhaṃ na demi, tvaṃ pana attano",
  "atk-vin01a0:1558_5": "bhāgaṃ ñatvā gaṇhā”ti vutte “nāyaṃ mamā”ti jānantopi tasseva bhāgaṃ gaṇhāti, uddhāre",
  "atk-vin01a0:1558_6": "pārājikaṃ. Sace pana itaro “ayaṃ tuyhaṃ bhāgo, ayaṃ mayhaṃ bhāgoti kiṃ iminā vivādenā”ti",
  "atk-vin01a0:1558_7": "cintetvā “mayhaṃ vā patto hotu, tumhākaṃ vā, yo varabhāgo taṃ tumhe gaṇhathā”ti vadati,",
  "atk-vin01a0:1558_8": "dinnakaṃ nāma gahitaṃ hoti, natthettha avahāro. Sacepi so vivādabhīruko bhikkhu “yaṃ",
  "atk-vin01a0:1558_9": "tuyhaṃ ruccati, taṃ gaṇhā”ti vutto attano pattaṃ varabhāgaṃ ṭhapetvā lāmakaṃyeva",
  "atk-vin01a0:1558_10": "gahetvā gacchati, tato itarassa vicinitāvasesaṃ gaṇhantassāpi avahāro natthevāti.",
  "atk-vin01a0:1559_0": "Aṭṭhakathāsupana vuttaṃ – “imasmiṃ ṭhāne kusasaṅkāmanavasena cīvarabhājanīyameva",
  "atk-vin01a0:1559_1": "ekaṃ āgataṃ, catunnampi pana paccayānaṃ uppattiñca bhājanīyañca nīharitvā dassetabba”nti",
  "atk-vin01a0:1559_2": "evañca vatvā cīvarakkhandhake“paṭiggaṇhātu me, bhante, bhagavā sīveyyakaṃ dussayugaṃ;",
  "atk-vin01a0:1559_3": "bhikkhusaṅghassa ca gahapaticīvaraṃ anujānātū”ti idaṃ jīvakavatthuṃ ādiṃ katvā uppannacīvarakathā,",
  "atk-vin01a0:1559_4": "senāsanakkhandhake “tena kho pana samayena rājagahaṃ dubbhikkhaṃ hoti, manussā na",
  "atk-vin01a0:1559_5": "sakkonti saṅghabhattaṃ kātuṃ, icchanti uddesabhattaṃ nimantanaṃ salākabhattaṃ pakkhikaṃ",
  "atk-vin01a0:1559_6": "uposathikaṃ pāṭipadikaṃ kātu”nti idaṃ suttamādiṃ katvā piṇḍapātakathā, senāsanakkhandhakeyeva",
  "atk-vin01a0:1559_7": "“tena kho pana samayena sattarasavaggiyā bhikkhū aññataraṃ paccantimaṃ mahāvihāraṃ",
  "atk-vin01a0:1559_8": "paṭisaṅkharonti – ‘idha mayaṃ vassaṃ vasissāmā’ti. Addasaṃsu kho chabbaggiyā bhikkhū",
  "atk-vin01a0:1559_9": "sattarasavaggiye bhikkhū vihāraṃ paṭisaṅkharonte”ti idaṃ chabbaggiyavatthuṃ ādiṃ",
  "atk-vin01a0:1559_10": "katvā āgatasenāsanakathā, tadavasāne ca sappiādibhesajjakathā vitthārena kathitā.",
  "atk-vin01a0:1559_11": "Mayaṃ pana taṃ sabbaṃ āgatāgataṭṭhāneyeva kathayissāma; evaṃ kathane kāraṇaṃ pubbe vuttameva.",
  "atk-vin01a0:1560": "Kusasaṅkāmanavatthukathā niṭṭhitā.",
  "atk-vin01a0:1561": "139. Ito paraṃ jantāgharavatthu uttānatthameva.",
  "atk-vin01a0:1562_0": "140. Pañcasu vighāsavatthūsu te bhikkhū anupasampannena kappiyaṃ kārāpetvā paribhuñjiṃsu.",
  "atk-vin01a0:1562_1": "Vighāsaṃ pana gaṇhantena khāditāvasesaṃ chaḍḍitaṃ gahetabbaṃ. Yadi sakkoti khādante",
  "atk-vin01a0:1562_2": "chaḍḍāpetvā gaṇhituṃ, etampi vaṭṭati. Attaguttatthāya pana parānuddayatāya ca na gahetabbaṃ.",
  "atk-vin01a0:1563_0": "141. Odanakhādanīyapūvaucchutimbarūsakabhājanīyavatthūsu aparassa bhāgaṃ dehīti asantaṃ",
  "atk-vin01a0:1563_1": "puggalaṃ āha. Amūlakaṃ aggahesīti sāmikesu dentesu evaṃ aggahesi. Anāpatti bhikkhu",
  "atk-vin01a0:1563_2": "pārājikassāti sāmikehi dinnaṃ aggahesi; tenassa anāpatti vuttā. Āpatti sampajānamusāvāde",
  "atk-vin01a0:1563_3": "pācittiyassāti yo panānena sampajānamusāvādo vutto, tasmiṃ pācittiyaṃ āha; parato",
  "atk-vin01a0:1563_4": "tekaṭulayāguvatthumhi viya. Gahaṇe pana ayaṃ vinicchayo – saṅghassa santakaṃ sammatena",
  "atk-vin01a0:1563_5": "vā āṇattehi vā ārāmikādīhi diyyamānaṃ, gihīnañca santakaṃ sāmikena vā āṇattena vā",
  "atk-vin01a0:1563_6": "diyyamānaṃ “aparassa bhāgaṃ dehī”ti vatvā gaṇhato bhaṇḍadeyyaṃ. Aññena diyyamānaṃ",
  "atk-vin01a0:1563_7": "gaṇhanto bhaṇḍagghena kāretabbo. Asammatena vā anāṇattena vā diyyamāne “aparampi",
  "atk-vin01a0:1563_8": "bhāgaṃ dehī”ti vatvā vā kūṭavassāni gaṇetvā vā gaṇhanto pattacatukke viya tassuddhāreyeva",
  "atk-vin01a0:1563_9": "bhaṇḍagghena kāretabbo. Itarehi diyyamānaṃ evaṃ gaṇhato bhaṇḍadeyyaṃ. Sāmikena pana",
  "atk-vin01a0:1563_10": "“imassa dehī”ti dāpitaṃ vā sayaṃ dinnaṃ vā sudinnanti ayamettha sabbaaṭṭhakathāvinicchayato sāro.",
  "atk-vin01a0:1564_0": "142-3. Odaniyagharādivatthūsu – odaniyagharaṃ nāma vikkāyikabhattapacanagharaṃ. Sūnagharaṃ",
  "atk-vin01a0:1564_1": "nāma vikkāyikamaṃsapacanagharaṃ. Pūvagharaṃ nāma vikkāyikakhajjakapacanagharaṃ. Sesamettha,",
  "atk-vin01a0:1564_2": "parikkhāravatthūsu ca pākaṭameva.",
  "atk-vin01a0:1565_0": "144. Pīṭhavatthusmiṃ – so bhikkhu parikappetvā “etaṃ ṭhānaṃ sampattaṃ gaṇhissāmī”ti",
  "atk-vin01a0:1565_1": "saṅkāmesi. Tenassa saṅkāmane avahāro natthi. Saṅkāmetvā pana parikappitokāsato gahaṇe",
  "atk-vin01a0:1565_2": "pārājikaṃ vuttaṃ. Evaṃ haranto ca yadi pīṭhake theyyacittaṃ natthi, thavikaṃ agghāpetvā",
  "atk-vin01a0:1565_3": "kāretabbo. Atha pīṭhakepi atthi, ubho agghāpetvā kāretabboti. Bhisiādīni tīṇi vatthūni pākaṭāneva.",
  "atk-vin01a0:1566_0": "146. Vissāsaggāhādīsu tīsu vatthūsu gahaṇe anāpatti, āharāpentesu bhaṇḍadeyyaṃ. Piṇḍāya",
  "atk-vin01a0:1566_1": "paviṭṭhassa paṭiviso antoupacārasīmāyaṃ ṭhitasseva gahetuṃ vaṭṭati. Yadi pana dāyakā",
  "atk-vin01a0:1566_2": "“bahiupacāraṭṭhānampi bhante, bhāgaṃ gaṇhatha, āgantvā paribhuñjissantī”ti vadanti,",
  "atk-vin01a0:1566_3": "evaṃ antogāmaṭṭhānampi gahetuṃ vaṭṭati. Sesamettha uttānatthameva.",
  "atk-vin01a0:1567_0": "148-9. Sattasu ambacorakādivatthūsu paṃsukūlasaññāya gahaṇe anāpatti, āharāpentesu",
  "atk-vin01a0:1567_1": "bhaṇḍadeyyaṃ, theyyacittena paribhoge pārājikaṃ. Tatrāyaṃ vinicchayo – sāmikāpi sālayā,",
  "atk-vin01a0:1567_2": "corāpi sālayā, paṃsukūlasaññāya khādantassa bhaṇḍadeyyaṃ, theyyacittena gaṇhato uddhāreyeva",
  "atk-vin01a0:1567_3": "avahāro, bhaṇḍaṃ agghāpetvā kāretabbo. Sāmikā sālayā, corā nirālayā, eseva nayo.",
  "atk-vin01a0:1567_4": "Sāmikā nirālayā, corā sālayā; “puna gaṇhissāmā”ti kismiñcideva gahanaṭṭhāne khipitvā",
  "atk-vin01a0:1567_5": "gatā, eseva nayo. Ubhopi nirālayā, paṃsukūlasaññāya khādato anāpatti, theyyacittena dukkaṭaṃ.",
  "atk-vin01a0:1568_0": "Saṅghassa ambādīsu pana saṅghārāme jātaṃ vā hotu, ānetvā dinnaṃ vā pañcamāsakaṃ vā",
  "atk-vin01a0:1568_1": "atirekapañcamāsakaṃ vā agghanakaṃ avaharantassa pārājikaṃ. Paccante corupaddavena",
  "atk-vin01a0:1568_2": "gāmesu vuṭṭhahantesu bhikkhūpi vihāre chaḍḍetvā “puna āvasante janapade āgamissāmā”ti",
  "atk-vin01a0:1568_3": "saussāhāva gacchanti. Bhikkhū tādisaṃ vihāraṃ patvā ambapakkādīni “chaḍḍitakānī”ti",
  "atk-vin01a0:1568_4": "paṃsukūlasaññāya paribhuñjanti, anāpatti; theyyacittena paribhuñjato avahāro hoti,",
  "atk-vin01a0:1568_5": "bhaṇḍaṃ agghāpetvā kāretabbo.",
  "atk-vin01a0:1569_0": "Mahāpaccariyaṃ pana saṅkhepaṭṭhakathāyañca avisesena vuttaṃ – “chaḍḍitavihāre pana",
  "atk-vin01a0:1569_1": "phalāphalaṃ theyyacittena paribhuñjato pārājikaṃ. Kasmā? Āgatānāgatānaṃ santakattā”ti.",
  "atk-vin01a0:1569_2": "Gaṇasantake pana puggalike ca saussāhamattameva pamāṇaṃ. Sace pana tato ambapakkādiṃ",
  "atk-vin01a0:1569_3": "kulasaṅgahaṇatthāya deti, kuladūsakadukkaṭaṃ. Theyyacittena dento agghena kāretabbo.",
  "atk-vin01a0:1569_4": "Saṅghikepi eseva nayo. Senāsanatthāya niyamitaṃ kulasaṅgahaṇatthāya dadato dukkaṭaṃ,",
  "atk-vin01a0:1569_5": "issaravatāya thullaccayaṃ, theyyacittena pārājikaṃ. No ce vatthu pahoti, agghena",
  "atk-vin01a0:1569_6": "kāretabbo. Bahi upacārasīmāya nisīditvā issaravatāya paribhuñjato gīvā. Ghaṇṭiṃ paharitvā",
  "atk-vin01a0:1569_7": "kālaṃ ghosetvā “mayhaṃ pāpuṇātī”ti khāditaṃ sukhāditaṃ. Ghaṇṭiṃ apaharitvā kālameva",
  "atk-vin01a0:1569_8": "ghosetvā, ghaṇṭimeva paharitvā kālaṃ aghosetvā, ghaṇṭimpi apaharitvā kālampi aghosetvā",
  "atk-vin01a0:1569_9": "aññesaṃ natthibhāvaṃ ñatvā “mayhaṃ pāpuṇātī”ti khāditampi sukhāditameva. Pupphārāmavatthudvayaṃ pākaṭameva.",
  "atk-vin01a0:1570_0": "150. Vuttavādakavatthuttaye vutto vajjemīti tayā vutto hutvā “tava vacanena vadāmī”ti",
  "atk-vin01a0:1570_1": "attho. Anāpatti bhikkhu pārājikassāti sāmikehi dinnattā anāpatti. Na ca, bhikkhave,",
  "atk-vin01a0:1570_2": "“vutto vajjemī”ti vattabboti “ahaṃ tayā vutto hutvā tava vacanena vadāmī”ti evaṃ",
  "atk-vin01a0:1570_3": "añño bhikkhu aññena bhikkhunā na vattabboti attho. Paricchedaṃ pana katvā “itthannāmaṃ",
  "atk-vin01a0:1570_4": "tava vacanena gaṇhissāmī”ti vattuṃ vaṭṭati. Vutto vajjehīti mayā vutto hutvā mama",
  "atk-vin01a0:1570_5": "vacanena vadehīti attho. Sesaṃ vuttanayameva. Imesupi ca dvīsu vatthūsu paricchedaṃ",
  "atk-vin01a0:1570_6": "katvā vattuṃ vaṭṭati. Ettāvatā hi upārambhā mutto hotīti.",
  "atk-vin01a0:1571": "151-2. Maṇivatthuttayassa majjhime vatthusmiṃ – nāhaṃ akallakoti nāhaṃ gilānoti attho. Sesaṃ pākaṭameva.",
  "atk-vin01a0:1572_0": "153. Sūkaravatthudvaye – kiñcāpi paṭhamassa bhikkhuno chātajjhattaṃ disvā kāruññena",
  "atk-vin01a0:1572_1": "mocitattā anāpatti. Sāmikesu pana asampaṭicchantesu bhaṇḍadeyyaṃ, tāva mahanto vā",
  "atk-vin01a0:1572_2": "matasūkaro āharitvā dātabbo, tadagghanakaṃ vā bhaṇḍaṃ. Sace pāsasāmike kuhiñcipi",
  "atk-vin01a0:1572_3": "na passati, pāsasāmantā tadagghanakaṃ sāṭakaṃ vā kāsāvaṃ vā thālakaṃ vā yathā te",
  "atk-vin01a0:1572_4": "āgatā passanti, īdise ṭhāne ṭhapetvāva gantabbaṃ, theyyacittena pana mocentassa pārājikameva.",
  "atk-vin01a0:1572_5": "Ettha ca koci sūkaro pāsaṃ pādena kaḍḍhitvā chinnamatte pāse ṭhānācāvanadhammena",
  "atk-vin01a0:1572_6": "ṭhānena ṭhito hoti caṇḍasote baddhanāvā viya. Koci attano dhammatāya ṭhito, koci",
  "atk-vin01a0:1572_7": "nipanno, koci kūṭapāsena baddho hoti. Kūṭapāso nāma yassa ante dhanukaṃ vā aṅkusako",
  "atk-vin01a0:1572_8": "vā añño vā koci daṇḍako baddho hoti, yo tattha tattha rukkhādīsu laggitvā sūkarassa",
  "atk-vin01a0:1572_9": "gamanaṃ nivāreti. Tatra pāsaṃ kaḍḍhitvā ṭhitassa ekameva ṭhānaṃ pāsabandhanaṃ, so",
  "atk-vin01a0:1572_10": "hi pāse muttamatte vā chinnamatte vā palāyati. Attano dhammatāya ṭhitassa bandhanañca",
  "atk-vin01a0:1572_11": "cattāro ca pādāti pañca ṭhānāni. Nipannassa bandhanañca sayanañcāti dve ṭhānāni.",
  "atk-vin01a0:1572_12": "Kūṭapāsabaddhassa yattha yattha gacchati, taṃ tadeva ṭhānaṃ. Tasmā taṃ tato tato",
  "atk-vin01a0:1572_13": "mocentā dasapi vīsatipi satampi bhikkhū pārājikaṃ āpajjanti. Tattha tattha āgataṃ",
  "atk-vin01a0:1572_14": "disvā ekameva dāsaṃ palāpento viya.",
  "atk-vin01a0:1573_0": "Purimānaṃ pana tiṇṇaṃ catuppadakathāyaṃ vuttanayena phandāpanaṭhānācāvanāni veditabbāni.",
  "atk-vin01a0:1573_1": "Sunakhadaṭṭhaṃ sūkaraṃ vissajjāpentassāpi kāruññādhippāyena bhaṇḍadeyyaṃ, theyyacittena",
  "atk-vin01a0:1573_2": "pārājikaṃ. Pāsaṭṭhānaṃ pana sunakhasamīpaṃ vā asampattaṃ paṭipathaṃ gantvā paṭhamameva",
  "atk-vin01a0:1573_3": "palāpentassa avahāro natthi. Yopi baddhasūkarassa ghāsañca pānīyañca datvā balaṃ",
  "atk-vin01a0:1573_4": "gāhāpetvā ukkuṭṭhiṃ karoti – “utrasto palāyissatī”ti; so ce palāyati, pārājikaṃ.",
  "atk-vin01a0:1573_5": "Pāsaṃ dubbalaṃ katvā ukkuṭṭhisaddena palāpentassāpi eseva nayo.",
  "atk-vin01a0:1574_0": "Yo pana ghāsañca pānīyañca datvā gacchati, “balaṃ gahetvā palāyissatī”ti; so ce palāyati,",
  "atk-vin01a0:1574_1": "bhaṇḍadeyyaṃ. Pāsaṃ dubbalaṃ katvā gacchantassāpi eseva nayo. Pāsasantike satthaṃ",
  "atk-vin01a0:1574_2": "vā aggiṃ vā ṭhapeti “chinne vā daḍḍhe vā palāyissatī”ti. Sūkaro pāsaṃ cālento chinne",
  "atk-vin01a0:1574_3": "vā daḍḍhe vā palāyati, bhaṇḍadeyyameva. Pāsaṃ yaṭṭhiyā saha pāteti, pacchā sūkaro",
  "atk-vin01a0:1574_4": "taṃ maddanto gacchati, bhaṇḍadeyyaṃ. Sūkaro adūhalapāsāṇehi akkanto hoti, taṃ palāpetukāmassa",
  "atk-vin01a0:1574_5": "adūhalaṃ kāruññena ukkhipato bhaṇḍadeyyaṃ, theyyacittena pārājikaṃ. Sace ukkhittamatte",
  "atk-vin01a0:1574_6": "agantvā pacchā gacchati, bhaṇḍadeyyameva. Ukkhipitvā ṭhapitaṃ adūhalaṃ pāteti, pacchā",
  "atk-vin01a0:1574_7": "sūkaro taṃ maddanto gacchati, bhaṇḍadeyyaṃ. Opāte patitasūkarampi kāruññena uddharato",
  "atk-vin01a0:1574_8": "bhaṇḍadeyyaṃ, theyyacittena pārājikaṃ. Opātaṃ pūretvā nāseti, pacchā sūkaro taṃ maddanto",
  "atk-vin01a0:1574_9": "gacchati, bhaṇḍadeyyaṃ. Sūle viddhaṃ kāruññena uddharati, bhaṇḍadeyyaṃ, theyyacittena",
  "atk-vin01a0:1574_10": "pārājikaṃ. Sūlaṃ uddharitvā chaḍḍeti, bhaṇḍadeyyaṃ.",
  "atk-vin01a0:1575_0": "Vihārabhūmiyaṃ pana pāse vā adūhalaṃ vā oḍḍentā vāretabbā – “migarūpānaṃ paṭisaraṇaṭṭhānametaṃ,",
  "atk-vin01a0:1575_1": "mā idha evaṃ karothā”ti. Sace “harāpetha, bhante”ti vadanti, harāpetuṃ vaṭṭati. Atha",
  "atk-vin01a0:1575_2": "sayaṃ haranti, sundarameva. Atha neva haranti, na harituṃ denti, rakkhaṃ yācitvā",
  "atk-vin01a0:1575_3": "harāpetuṃ vaṭṭati. Manussā sassarakkhaṇakāle khettesu pāse ca adūhalapāsāṇādīni ca",
  "atk-vin01a0:1575_4": "karonti – “maṃsaṃ khādantā sassāni rakkhissāmā”ti. Vītivatte sassakāle tesu anālayesu",
  "atk-vin01a0:1575_5": "pakkantesu tattha baddhaṃ vā patitaṃ vā mocetuṃ vaṭṭatīti.",
  "atk-vin01a0:1576": "Migavatthudvayepi sūkaravatthūsu vuttasadisoyeva vinicchayo.",
  "atk-vin01a0:1577_0": "Macchavatthudvayepi eseva nayo. Ayaṃ pana viseso – kumīnamukhaṃ vivaritvā vā pacchāpuṭakaṃ",
  "atk-vin01a0:1577_1": "muñcitvā vā passena chiddaṃ katvā vā kumīnato macche pothetvā palāpentassa pārājikaṃ.",
  "atk-vin01a0:1577_2": "Bhattasitthāni dassetvā evaṃ palāpentassāpi pārājikaṃ. Saha kumīnena uddharatopi",
  "atk-vin01a0:1577_3": "pārājikaṃ. Kevalaṃ kumīnamukhaṃ vivarati, pacchāpuṭakaṃ muñcati, chiddaṃ vā karoti,",
  "atk-vin01a0:1577_4": "macchā pana attano dhammatāya palāyanti, bhaṇḍadeyyaṃ. Evaṃ katvā bhattasitthāni",
  "atk-vin01a0:1577_5": "dasseti, macchā gocaratthāya nikkhamitvā palāyanti, bhaṇḍadeyyameva. Mukhaṃ avivaritvā",
  "atk-vin01a0:1577_6": "pacchāpuṭakaṃ amuñcitvā passena chiddaṃ akatvā kevalaṃ bhattasitthāni dasseti, macchā",
  "atk-vin01a0:1577_7": "pana chātajjhattā sīsena paharitvā okāsaṃ katvā gocaratthāya nikkhamitvā palāyanti,",
  "atk-vin01a0:1577_8": "bhaṇḍadeyyameva. Tucchakumīnassa mukhaṃ vā vivarati, pacchāpuṭakaṃ vā muñcati, chiddaṃ",
  "atk-vin01a0:1577_9": "vā karoti, āgatāgatā macchā dvāraṃ pattā puṭakachiddehi palāyanti, bhaṇḍadeyyameva.",
  "atk-vin01a0:1577_10": "Tucchakumīnaṃ gahetvā gumbe khipati, bhaṇḍadeyyamevāti. Yāne bhaṇḍaṃ pīṭhe thavikāya sadisaṃ.",
  "atk-vin01a0:1578_0": "Maṃsapesivatthumhi – sace ākāse gaṇhāti, gahitaṭṭhānameva ṭhānaṃ. Taṃ chahākārehi",
  "atk-vin01a0:1578_1": "paricchinditvā ṭhānācāvanaṃ veditabbaṃ. Sesamettha dārugopālakarajakasāṭakavatthūsu",
  "atk-vin01a0:1578_2": "ca ambacorakādivatthūsu vuttanayena vinicchinitabbaṃ.",
  "atk-vin01a0:1579_0": "155. Kumbhivatthusmiṃ – yo sappitelādīni apādagghanakāni gahetvā “na puna evaṃ karissāmī”ti",
  "atk-vin01a0:1579_1": "saṃvare ṭhatvā dutiyadivasādīsupi puna citte uppanne evameva dhuranikkhepaṃ katvā",
  "atk-vin01a0:1579_2": "paribhuñjanto sabbampi taṃ paribhuñjati, nevatthi pārājikaṃ. Dukkaṭaṃ vā thullaccayaṃ",
  "atk-vin01a0:1579_3": "vā āpajjati, bhaṇḍadeyyaṃ pana hoti. Ayampi bhikkhu evamevamakāsi. Tena vuttaṃ –",
  "atk-vin01a0:1579_4": "“anāpatti bhikkhu pārājikassā”ti. Dhuranikkhepaṃ pana akatvā “divase divase paribhuñjissāmī”ti",
  "atk-vin01a0:1579_5": "thokaṃ thokampi paribhuñjato yasmiṃ divase pādagghanakaṃ pūrati, tasmiṃ pārājikaṃ.",
  "atk-vin01a0:1580_0": "Saṃvidāvahāravatthūni saṃvidāvahāre, muṭṭhivatthūni odaniyagharādivatthūsu dve vighāsavatthūni",
  "atk-vin01a0:1580_1": "ambacorakādivatthūsu vuttavinicchayanayena veditabbāni. Dve tiṇavatthūni uttānatthāneva.",
  "atk-vin01a0:1581_0": "156. Ambabhājāpanādivatthūsu te bhikkhū ekaṃ gāmakāvāsaṃ paricchinnabhikkhukaṃ agamaṃsu.",
  "atk-vin01a0:1581_1": "Tattha bhikkhū phalāphalaṃ paribhuñjamānāpi tesu āgatesu “therānaṃ phalāni dethā”ti",
  "atk-vin01a0:1581_2": "kappiyakārake na avocuṃ. Atha te bhikkhū “kiṃ saṅghikaṃ amhākaṃ na pāpuṇātī”ti ghaṇṭiṃ",
  "atk-vin01a0:1581_3": "paharitvā bhājāpetvā tesampi vassaggena bhāgaṃ datvā attanāpi paribhuñjiṃsu. Tena",
  "atk-vin01a0:1581_4": "nesaṃ bhagavā “anāpatti, bhikkhave, paribhogatthāyā”ti āha. Tasmā idānipi yattha",
  "atk-vin01a0:1581_5": "āvāsikā āgantukānaṃ na denti, phalavāre ca sampatte aññesaṃ atthibhāvaṃ disvā corikāya",
  "atk-vin01a0:1581_6": "attanāva khādanti, tattha āgantukehi ghaṇṭiṃ paharitvā bhājetvā paribhuñjituṃ vaṭṭati.",
  "atk-vin01a0:1582_0": "Yattha pana āvāsikā rukkhe rakkhitvā phalavāre sampatte bhājetvā khādanti, catūsu",
  "atk-vin01a0:1582_1": "paccayesu sammā upanenti, anissarā tattha āgantukā. Yepi rukkhā cīvaratthāya niyametvā",
  "atk-vin01a0:1582_2": "dinnā, tesupi āgantukā anissarā. Eseva nayo sesapaccayatthāya niyametvā dinnesupi.",
  "atk-vin01a0:1583_0": "Ye pana tathā aniyamitā, āvāsikā ca te rakkhitvā gopetvā corikāya paribhuñjanti,",
  "atk-vin01a0:1583_1": "na tesu āvāsikānaṃ katikāya ṭhātabbaṃ. Ye phalaparibhogatthāya dinnā, āvāsikāpi ne",
  "atk-vin01a0:1583_2": "rakkhitvā gopetvā sammā upanenti, tesuyeva tesaṃ katikāya ṭhātabbaṃ. Mahāpaccariyaṃ",
  "atk-vin01a0:1583_3": "pana vuttaṃ – “catunnaṃ paccayānaṃ niyametvā dinnaṃ theyyacittena paribhuñjanto bhaṇḍaṃ",
  "atk-vin01a0:1583_4": "agghāpetvā kāretabbo. Paribhogavaseneva taṃ bhājetvā paribhuñjantassa bhaṇḍadeyyaṃ.",
  "atk-vin01a0:1583_5": "Yaṃ panettha senāsanatthāya niyamitaṃ, taṃ paribhogavaseneva bhājetvā paribhuñjantassa",
  "atk-vin01a0:1583_6": "thullaccayañca bhaṇḍadeyyañcā”ti.",
  "atk-vin01a0:1584_0": "Odissa cīvaratthāya dinnaṃ cīvareyeva upanetabbaṃ. Sace dubbhikkhaṃ hoti, bhikkhū",
  "atk-vin01a0:1584_1": "piṇḍapātena kilamanti, cīvaraṃ pana sulabhaṃ, saṅghasuṭṭhutāya apalokanakammaṃ katvā",
  "atk-vin01a0:1584_2": "piṇḍapātepi upanetuṃ vaṭṭati. Senāsanena gilānapaccayena vā kilamantesu saṅghasuṭṭhutāya",
  "atk-vin01a0:1584_3": "apalokanakammaṃ katvā tadatthāyapi upanetuṃ vaṭṭati. Odissa piṇḍapātatthāya gilānapaccayatthāya",
  "atk-vin01a0:1584_4": "ca dinnepi eseva nayo. Odissa senāsanatthāya dinnaṃ pana garubhaṇḍaṃ hoti, taṃ rakkhitvā",
  "atk-vin01a0:1584_5": "gopetvā tadatthameva upanetabbaṃ. Sace pana dubbhikkhaṃ hoti, bhikkhū piṇḍapātena",
  "atk-vin01a0:1584_6": "na yāpenti. Ettha rājarogacorabhayādīhi aññattha gacchantānaṃ vihārā palujjanti,",
  "atk-vin01a0:1584_7": "tālanāḷikerādike vināsenti, senāsanapaccayaṃ pana nissāya yāpetuṃ sakkā hoti. Evarūpe",
  "atk-vin01a0:1584_8": "kāle senāsanaṃ vissajjetvāpi senāsanajagganatthāya paribhogo bhagavatā anuññāto.",
  "atk-vin01a0:1584_9": "Tasmā ekaṃ vā dve vā varasenāsanāni ṭhapetvā itarāni lāmakakoṭiyā piṇḍapātatthāya",
  "atk-vin01a0:1584_10": "vissajjetuṃ vaṭṭati. Mūlavatthucchedaṃ pana katvā na upanetabbaṃ.",
  "atk-vin01a0:1585_0": "Yo pana ārāmo catuppaccayatthāya niyametvā dinno, tattha apalokanakammaṃ na kātabbaṃ.",
  "atk-vin01a0:1585_1": "Yena pana paccayena ūnaṃ, tadatthaṃ upanetuṃ vaṭṭati. Ārāmo jaggitabbo, vetanaṃ datvāpi",
  "atk-vin01a0:1585_2": "jaggāpetuṃ vaṭṭati. Ye pana vetanaṃ labhitvā ārāmeyeva gehaṃ katvā vasantā rakkhanti,",
  "atk-vin01a0:1585_3": "te ce āgatānaṃ bhikkhūnaṃ nāḷikeraṃ vā tālapakkaṃ vā denti, yaṃ tesaṃ saṅghena anuññātaṃ",
  "atk-vin01a0:1585_4": "hoti – “divase divase ettakaṃ nāma khādathā”ti tadeva te dātuṃ labhanti; tato uttari",
  "atk-vin01a0:1585_5": "tesaṃ dadantānampi gahetuṃ na vaṭṭati.",
  "atk-vin01a0:1586_0": "Yo pana ārāmaṃ keṇiyā gahetvā saṅghassa catuppaccayatthāya kappiyabhaṇḍameva deti,",
  "atk-vin01a0:1586_1": "ayaṃ bahukampi dātuṃ labhati. Cetiyassa padīpatthāya vā khaṇḍaphullapaṭisaṅkharaṇatthāya",
  "atk-vin01a0:1586_2": "vā dinno ārāmopi paṭijaggitabbo; vetanaṃ datvāpi jaggāpetabbo. Vetanañca panettha",
  "atk-vin01a0:1586_3": "cetiyasantakampi saṅghasantakampi dātuṃ vaṭṭati. Etampi ārāmaṃ vetanena tattheva",
  "atk-vin01a0:1586_4": "vasitvā rakkhantānañca keṇiyā gahetvā kappiyabhaṇḍadāyakānañca tattha jātakaphaladānaṃ",
  "atk-vin01a0:1586_5": "vuttanayeneva veditabbanti.",
  "atk-vin01a0:1587_0": "Ambapālakādivatthūsu – anāpatti, bhikkhave, gopakassa dāneti ettha kataraṃ pana gopakadānaṃ",
  "atk-vin01a0:1587_1": "vaṭṭati, kataraṃ na vaṭṭatīti? Mahāsumatthero tāva āha – “yaṃ gopakassa paricchinditvā",
  "atk-vin01a0:1587_2": "dinnaṃ hoti – ‘ettakaṃ divase divase gaṇhā’ti tadeva vaṭṭati; tato uttari na vaṭṭatī”ti.",
  "atk-vin01a0:1587_3": "Mahāpadumatthero panāha – “kiṃ gopakānaṃ paṇṇaṃ āropetvā nimittasaññaṃ vā katvā dinnaṃ",
  "atk-vin01a0:1587_4": "atthi, etesaṃ hatthe vissaṭṭhakassa ete issarā, tasmā yaṃ te denti taṃ bahukampi",
  "atk-vin01a0:1587_5": "vaṭṭatī”ti. Kurundaṭṭhakathāyaṃ pana vuttaṃ – “manussānaṃ ārāmaṃ vā aññaṃ vā phalāphalaṃ",
  "atk-vin01a0:1587_6": "dārakā rakkhanti, tehi dinnaṃ vaṭṭati. Āharāpetvā pana na gahetabbaṃ. Saṅghike pana",
  "atk-vin01a0:1587_7": "cetiyasantake ca keṇiyā gahetvā rakkhantasseva dānaṃ vaṭṭati. Vetanena rakkhantassa",
  "atk-vin01a0:1587_8": "attano bhāgamattaṃ vaṭṭatī”ti. Mahāpaccariyaṃ pana “yaṃ gihīnaṃ ārāmarakkhakā bhikkhūnaṃ",
  "atk-vin01a0:1587_9": "denti, etaṃ vaṭṭati. Bhikkhusaṅghassa pana ārāmagopakā yaṃ attano bhatiyā khaṇḍetvā",
  "atk-vin01a0:1587_10": "denti, etaṃ vaṭṭati. Yopi upaḍḍhārāmaṃ vā kecideva rukkhe vā bhatiṃ labhitvā rakkhati,",
  "atk-vin01a0:1587_11": "tassāpi attano pattarukkhatoyeva dātuṃ vaṭṭati. Keṇiyā gahetvā rakkhantassa pana",
  "atk-vin01a0:1587_12": "sabbampi vaṭṭatī”ti vuttaṃ. Etaṃ pana sabbaṃ byañjanato nānaṃ, atthato ekameva; tasmā",
  "atk-vin01a0:1587_13": "adhippāyaṃ ñatvā gahetabbaṃ.",
  "atk-vin01a0:1588_0": "Dāruvatthumhi – tāvakāliko ahaṃ bhagavāti tāvakālikacitto ahaṃ bhagavāti vattukāmena",
  "atk-vin01a0:1588_1": "vuttaṃ, tāvakālikacittoti “puna āharitvā dassāmī”ti evaṃcitto ahanti vuttaṃ hoti.",
  "atk-vin01a0:1588_2": "Bhagavā “tāvakālike anāpattī”ti āha.",
  "atk-vin01a0:1589_0": "Ayaṃ panettha pāḷimuttakavinicchayo – sace saṅgho saṅghikaṃ kammaṃ kāreti uposathāgāraṃ",
  "atk-vin01a0:1589_1": "vā bhojanasālaṃ vā, tato āpucchitvā tāvakālikaṃ haritabbaṃ. Yo pana saṅghiko dabbasambhāro",
  "atk-vin01a0:1589_2": "agutto deve vassante temeti, ātapena sukkhati, taṃ sabbampi āharitvā attano āvāse",
  "atk-vin01a0:1589_3": "kātuṃ vaṭṭati. Saṅgho āharāpento aññena vā dabbasambhārena mūlena vā saññāpetabbo.",
  "atk-vin01a0:1589_4": "Na sakkā ce hoti saññāpetuṃ, “saṅghikena, bhante, kataṃ saṅghikaparibhogena vaḷañjathā”ti",
  "atk-vin01a0:1589_5": "vattabbaṃ. Senāsanassa pana ayameva bhikkhu issaro. Sacepi pāsāṇatthambho vā rukkhatthambho",
  "atk-vin01a0:1589_6": "vā kavāṭaṃ vā vātapānaṃ vā nappahoti, saṅghikaṃ tāvakālikaṃ āharitvā pākatikaṃ kātuṃ",
  "atk-vin01a0:1589_7": "vaṭṭati. Esa nayo aññesupi dabbasambhāresūti.",
  "atk-vin01a0:1590_0": "Udakavatthusmiṃ – yadā udakaṃ dullabhaṃ hoti, yojanatopi aḍḍhayojanatopi āharīyati,",
  "atk-vin01a0:1590_1": "evarūpe pariggahitaudake avahāro. Yatopi āharimato vā pokkharaṇīādīsu ṭhitato vā",
  "atk-vin01a0:1590_2": "kevalaṃ yāgubhattaṃ sampādenti, pānīyaparibhogañca karonti, na aññaṃ mahāparibhogaṃ,",
  "atk-vin01a0:1590_3": "tampi theyyacittena gaṇhato avahāro. Yato pana ekaṃ vā dve vā ghaṭe gahetvā āsanaṃ",
  "atk-vin01a0:1590_4": "dhovituṃ, bodhirukkhe siñcituṃ udakapūjaṃ kātuṃ, rajanaṃ pacituṃ labbhati, tattha",
  "atk-vin01a0:1590_5": "saṅghassa katikavaseneva paṭipajjitabbaṃ. Atirekaṃ gaṇhanto, mattikādīni vā theyyacittena",
  "atk-vin01a0:1590_6": "pakkhipanto bhaṇḍaṃ agghāpetvā kāretabbo.",
  "atk-vin01a0:1591_0": "Sace āvāsikā katikavattaṃ daḷhaṃ karonti, aññesaṃ bhaṇḍakaṃ dhovituṃ vā rajituṃ vā",
  "atk-vin01a0:1591_1": "na denti, attanā pana aññesaṃ apassantānaṃ gahetvā sabbaṃ karonti, tesaṃ katikāya",
  "atk-vin01a0:1591_2": "na ṭhātabbaṃ. Yattakaṃ te dhovanti, tattakaṃ dhovitabbaṃ. Sace saṅghassa dve tisso",
  "atk-vin01a0:1591_3": "pokkharaṇiyo vā udakasoṇḍiyo vā honti, katikā ca katā “ettha nhāyitabbaṃ, ito pānīyaṃ",
  "atk-vin01a0:1591_4": "gahetabbaṃ, idha sabbaparibhogo kātabbo”ti. Katikavatteneva sabbaṃ kātabbaṃ. Yattha",
  "atk-vin01a0:1591_5": "katikā natthi, tattha sabbaparibhogo vaṭṭatīti.",
  "atk-vin01a0:1592_0": "Mattikāvatthusmiṃ – yattha mattikā dullabhā hoti, nānappakārā vā vaṇṇamattikā āharitvā",
  "atk-vin01a0:1592_1": "ṭhapitā, tattha thokāpi pañcamāsakaṃ agghati, tasmā pārājikaṃ. Saṅghike pana kamme",
  "atk-vin01a0:1592_2": "cetiyakamme ca niṭṭhite saṅghaṃ āpucchitvā vā tāvakālikaṃ vā gahetuṃ vaṭṭati. Sudhāyapi",
  "atk-vin01a0:1592_3": "cittakammavaṇṇesupi eseva nayo.",
  "atk-vin01a0:1593_0": "Tiṇavatthūsu – jhāpitatiṇe ṭhānācāvanassa abhāvā dukkaṭaṃ, bhaṇḍadeyyaṃ pana hoti.",
  "atk-vin01a0:1593_1": "Saṅgho tiṇavatthuṃ jaggitvā saṅghikaṃ āvāsaṃ chādeti, puna kadāci jaggituṃ na sakkoti,",
  "atk-vin01a0:1593_2": "athañño eko bhikkhu vattasīsena jaggati, saṅghassevetaṃ. No ce jaggati, saṅgheneko",
  "atk-vin01a0:1593_3": "bhikkhu vattabbo “jaggitvā dehī”ti. So ce bhāgaṃ icchati, bhāgaṃ datvāpi jaggāpetabbaṃ.",
  "atk-vin01a0:1593_4": "Sace bhāgaṃ vaḍḍheti, dātabbameva. Vaḍḍhetiyeva, “gaccha jaggitvā sabbaṃ gahetvā",
  "atk-vin01a0:1593_5": "attano santakaṃ senāsanaṃ chādehī”ti vattabbo. Kasmā? Naṭṭhe attho natthi. Dadantehi",
  "atk-vin01a0:1593_6": "pana savatthukaṃ na dātabbaṃ, garubhaṇḍaṃ hoti; tiṇamattaṃ pana dātabbaṃ. Tasmiṃ",
  "atk-vin01a0:1593_7": "ce jaggitvā attano senāsanaṃ chādente puna saṅgho jaggituṃ pahoti, “tvaṃ mā jaggi,",
  "atk-vin01a0:1593_8": "saṅgho jaggissatī”ti vattabboti.",
  "atk-vin01a0:1594_0": "Mañcādīni satta vatthūni pākaṭāneva. Pāḷiyaṃ pana anāgatampi pāsāṇatthambhaṃ vā rukkhatthambhaṃ",
  "atk-vin01a0:1594_1": "vā aññaṃ vā kiñci pādagghanakaṃ harantassa pārājikameva. Padhānagharādīsu chaḍḍitapatitānaṃ",
  "atk-vin01a0:1594_2": "pariveṇādīnaṃ kuṭṭampi pākārampi bhinditvā iṭṭhakādīni avaharantassāpi eseva nayo.",
  "atk-vin01a0:1594_3": "Kasmā? Saṅghikaṃ nāma kadāci ajjhāvasanti, kadāci na ajjhāvasanti. Paccante corabhayena",
  "atk-vin01a0:1594_4": "janapade vuṭṭhahante chaḍḍitavihārādīsu kiñci parikkhāraṃ harantassāpi eseva nayo.",
  "atk-vin01a0:1594_5": "Ye pana tato tāvakālikaṃ haranti, puna āvasitesu ca vihāresu bhikkhū āharāpenti,",
  "atk-vin01a0:1594_6": "dātabbaṃ. Sacepi tato āharitvā senāsanaṃ kataṃ hoti, taṃ vā tadagghanakaṃ vā dātabbameva.",
  "atk-vin01a0:1594_7": "“Puna āvasissāmā”ti ālayaṃ acchinditvā vuṭṭhitesu janapadesu gaṇasantakaṃ vā puggalikaṃ",
  "atk-vin01a0:1594_8": "vā gahitaṃ hoti; te ce anujānanti, paṭikammena kiccaṃ natthi. Saṅghikaṃ pana garubhaṇḍaṃ,",
  "atk-vin01a0:1594_9": "tasmā paṭikammaṃ kattabbameva.",
  "atk-vin01a0:1595": "157. Vihāraparibhogavatthu uttānatthameva.",
  "atk-vin01a0:1596_0": "Anujānāmi, bhikkhave, tāvakālikaṃ haritunti ettha yo bhikkhu saṅghikaṃ mañcaṃ vā",
  "atk-vin01a0:1596_1": "pīṭhaṃ vā tāvakālikaṃ haritvā attano phāsukaṭṭhāne ekampi dvepi māse saṅghikaparibhogena",
  "atk-vin01a0:1596_2": "paribhuñjati, āgatāgatānaṃ vuḍḍhatarānaṃ deti, nappaṭibāhati, tassa tasmiṃ naṭṭhepi",
  "atk-vin01a0:1596_3": "jiṇṇepi corāvahaṭepi gīvā na hoti. Vasitvā pana gacchantena yathāṭhāne ṭhapetabbaṃ.",
  "atk-vin01a0:1596_4": "Yo pana puggalikaparibhogena paribhuñjati, āgatāgatānaṃ vuḍḍhatarānaṃ na deti, tasmiṃ",
  "atk-vin01a0:1596_5": "naṭṭhe tassa gīvā hoti. Aññaṃ pana āvāsaṃ haritvā paribhuñjantena sace tattha vuḍḍhataro",
  "atk-vin01a0:1596_6": "āgantvā vuṭṭhāpeti, “mayā idaṃ asukāvāsato nāma āhaṭaṃ, gacchāmi, naṃ pākatikaṃ karomī”ti",
  "atk-vin01a0:1596_7": "vattabbaṃ. Sace so bhikkhu “ahaṃ pākatikaṃ karissāmī”ti vadati, tassa bhāraṃ katvāpi",
  "atk-vin01a0:1596_8": "gantuṃ vaṭṭatīti saṅkhepaṭṭhakathāyaṃ vuttaṃ.",
  "atk-vin01a0:1597_0": "Campāvatthumhi – tekaṭulayāgūti tilataṇḍulamuggehi vā tilataṇḍulamāsehi vā tilataṇḍulakulatthehi",
  "atk-vin01a0:1597_1": "vā tilataṇḍulehi saddhiṃ yaṃkiñci ekaṃ aparaṇṇaṃ pakkhipitvā tīhi katā, etaṃ kira",
  "atk-vin01a0:1597_2": "imehi tīhi catubhāgaudakasambhinne khīre sappimadhusakkarādīhi yojetvā karonti.",
  "atk-vin01a0:1598": "Rājagahavatthumhi – madhugoḷakoti atirasakapūvo vuccati; “madhusīsaka”ntipi vadanti. Sesamettha vatthudvayepi odanabhājanīyavatthusmiṃ vuttanayeneva veditabbaṃ.",
  "atk-vin01a0:1599_0": "158. Ajjukavatthusmiṃ – etadavocāti gilāno hutvā avoca. Āyasmā upāli āyasmato ajjukassa",
  "atk-vin01a0:1599_1": "pakkhoti na agatigamanavasena pakkho, api ca kho anāpattisaññitāya lajjīanuggahena",
  "atk-vin01a0:1599_2": "vinayānuggahena ca thero pakkhoti veditabbo. Sesamettha uttānameva.",
  "atk-vin01a0:1600_0": "159. Bārāṇasīvatthusmiṃ – corehi upaddutanti corehi viluttaṃ. Iddhiyā ānetvā pāsāde",
  "atk-vin01a0:1600_1": "ṭhapesīti thero kira taṃ kulaṃ sokasallasamappitaṃ āvaṭṭantaṃ vivaṭṭantaṃ disvā tassa",
  "atk-vin01a0:1600_2": "kulassa anukampāya pasādānurakkhaṇatthāya dhammānuggahena attano iddhiyā “tesaṃyeva",
  "atk-vin01a0:1600_3": "pāsādaṃ dārakānaṃ samīpe hotū”ti adhiṭṭhāsi. Dārakā “amhākaṃ pāsādo”ti sañjānitvā",
  "atk-vin01a0:1600_4": "abhiruhiṃsu. Tato thero iddhiṃ paṭisaṃhari, pāsādopi sakaṭṭhāneyeva aṭṭhāsi. Vohāravasena",
  "atk-vin01a0:1600_5": "pana vuttaṃ “te dārake iddhiyā ānetvā pāsāde ṭhapesī”ti. Iddhivisayeti īdisāya adhiṭṭhāniddhiyā",
  "atk-vin01a0:1600_6": "anāpatti. Vikubbaniddhi pana na vaṭṭati.",
  "atk-vin01a0:1601": "160-1. Avasāne vatthudvayaṃ uttānatthamevāti.",
  "atk-vin01a0:1602": "Samantapāsādikāya vinayasaṃvaṇṇanāya",
  "atk-vin01a0:1603": "Dutiyapārājikavaṇṇanā niṭṭhitā.",
  "atk-vin01a0:1604": "Tatrāyaṃ anusāsanī –",
  "atk-vin01a0:1605": "Dutiyaṃ adutiyena, yaṃ jinena pakāsitaṃ;",
  "atk-vin01a0:1606": "Parājitakilesena, pārājikamidaṃ idha.",
  "atk-vin01a0:1607": "Sikkhāpadaṃ samaṃ tena, aññaṃ kiñci na vijjati;",
  "atk-vin01a0:1608": "Anekanayavokiṇṇaṃ, gambhīratthavinicchayaṃ.",
  "atk-vin01a0:1609": "Tasmā vatthumhi otiṇṇe, bhikkhunā vinayaññunā;",
  "atk-vin01a0:1610": "Vinayānuggahenettha, karontena vinicchayaṃ.",
  "atk-vin01a0:1611": "Pāḷiṃ aṭṭhakathañceva, sādhippāyamasesato;",
  "atk-vin01a0:1612": "Ogayha appamattena, karaṇīyo vinicchayo.",
  "atk-vin01a0:1613": "Āpattidassanussāho, na kattabbo kudācanaṃ;",
  "atk-vin01a0:1614": "Passissāmi anāpatti-miti kayirātha mānasaṃ.",
  "atk-vin01a0:1615": "Passitvāpi ca āpattiṃ, avatvāva punappunaṃ;",
  "atk-vin01a0:1616": "Vīmaṃsitvātha viññūhi, saṃsanditvā ca taṃ vade.",
  "atk-vin01a0:1617": "Kappiyepi ca vatthusmiṃ, cittassa lahuvattino;",
  "atk-vin01a0:1618": "Vasena sāmaññaguṇā, cavantīdha puthujjanā.",
  "atk-vin01a0:1619": "Tasmā paraparikkhāraṃ, āsīvisamivoragaṃ;",
  "atk-vin01a0:1620": "Aggiṃ viya ca sampassaṃ, nāmaseyya vicakkhaṇoti.",
  "atk-vin01a0:1621": "Pārājikakaṇḍa-aṭṭhakathāya",
  "atk-vin01a0:1622": "Paṭhamo bhāgo niṭṭhito.",
  "atk-vin01a0:1623": "Namo tassa bhagavato arahato sammāsambuddhassa",
  "atk-vin01a0:1624": "Vinayapiṭake",
  "atk-vin01a0:1625": "Pārājikakaṇḍa-aṭṭhakathā (dutiyo bhāgo)",
  "atk-vin01a0:1626": "3. Tatiyapārājikaṃ",
  "atk-vin01a0:1627": "Tatiyaṃ tīhi suddhena, yaṃ buddhena vibhāvitaṃ;",
  "atk-vin01a0:1628": "Pārājikaṃ tassa dāni, patto saṃvaṇṇanākkamo.",
  "atk-vin01a0:1629": "Yasmā tasmā suviññeyyaṃ, yaṃ pubbe ca pakāsitaṃ;",
  "atk-vin01a0:1630": "Taṃ vajjayitvā assāpi, hoti saṃvaṇṇanā ayaṃ.",
  "atk-vin01a0:1631": "Paṭhamapaññattinidānavaṇṇanā",
  "atk-vin01a0:1632_0": "162. Tena samayena buddho bhagavā vesāliyaṃ viharati mahāvane kūṭāgārasālāyanti ettha",
  "atk-vin01a0:1632_1": "vesāliyanti evaṃnāmake itthiliṅgavasena pavattavohāre nagare. Tañhi nagaraṃ tikkhattuṃ",
  "atk-vin01a0:1632_2": "pākāraparikkhepavaḍḍhanena visālībhūtattā “vesālī”ti vuccati. Idampi ca nagaraṃ sabbaññutappatteyeva",
  "atk-vin01a0:1632_3": "sammāsambuddhe sabbākārena vepullaṃ pattanti veditabbaṃ. Evaṃ gocaragāmaṃ dassetvā",
  "atk-vin01a0:1632_4": "nivāsaṭṭhāna māha – “mahāvane kūṭāgārasālāya”nti. Tattha mahāvanaṃ nāma sayaṃjātaṃ",
  "atk-vin01a0:1632_5": "aropimaṃ saparicchedaṃ mahantaṃ vanaṃ. Kapilavatthusāmantā pana mahāvanaṃ himavantena",
  "atk-vin01a0:1632_6": "saha ekābaddhaṃ aparicchedaṃ hutvā mahāsamuddaṃ āhacca ṭhitaṃ. Idaṃ tādisaṃ na hoti,",
  "atk-vin01a0:1632_7": "saparicchedaṃ mahantaṃ vananti mahāvanaṃ. Kūṭāgārasālā pana mahāvanaṃ nissāya kate",
  "atk-vin01a0:1632_8": "ārāme kūṭāgāraṃ anto katvā haṃsavaṭṭakacchadanena katā sabbākārasampannā buddhassa",
  "atk-vin01a0:1632_9": "bhagavato gandhakuṭi veditabbā.",
  "atk-vin01a0:1633_0": "Anekapariyāyena asubhakathaṃ kathetīti anekehi kāraṇehi asubhākārasandassanappavattaṃ",
  "atk-vin01a0:1633_1": "kāyavicchandaniyakathaṃ katheti. Seyyathidaṃ – “atthi imasmiṃ kāye kesā lomā…pe.",
  "atk-vin01a0:1633_2": "… mutta”nti. Kiṃ vuttaṃ hoti? Bhikkhave, imasmiṃ byāmamatte kaḷevare sabbākārenapi",
  "atk-vin01a0:1633_3": "vicinanto na koci kiñci muttaṃ vā maṇiṃ vā veḷuriyaṃ vā agaruṃ vā candanaṃ vā kuṅkumaṃ",
  "atk-vin01a0:1633_4": "vā kappūraṃ vā vāsacuṇṇādīni vā aṇumattampi sucibhāvaṃ passati. Atha kho paramaduggandhaṃ",
  "atk-vin01a0:1633_5": "jegucchaṃ assirīkadassanaṃ kesalomādinānappakāraṃ asuciṃyeva passati. Tasmā na ettha",
  "atk-vin01a0:1633_6": "chando vā rāgo vā karaṇīyo. Yepi hi uttamaṅge sirasmiṃ jātā kesā nāma, tepi asubhā",
  "atk-vin01a0:1633_7": "ceva asucino ca paṭikkūlā ca. So ca nesaṃ asubhāsucipaṭikkūlabhāvo vaṇṇatopi saṇṭhānatopi",
  "atk-vin01a0:1633_8": "gandhatopi āsayatopi okāsatopīti pañcahi kāraṇehi veditabbo. Evaṃ lomādīnanti. Ayamettha",
  "atk-vin01a0:1633_9": "saṅkhepo, vitthāro pana visuddhimagge vuttanayena veditabbo. Iti bhagavā ekamekasmiṃ",
  "atk-vin01a0:1633_10": "koṭṭhāse pañcapañcappabhedena anekapariyāyena asubhakathaṃ katheti.",
  "atk-vin01a0:1634_0": "Asubhāya vaṇṇaṃ bhāsatīti uddhumātakādivasena asubhamātikaṃ nikkhipitvā padabhājanīyena",
  "atk-vin01a0:1634_1": "taṃ vibhajanto vaṇṇento saṃvaṇṇento asubhāya vaṇṇaṃ bhāsati. Asubhabhāvanāya vaṇṇaṃ",
  "atk-vin01a0:1634_2": "bhāsatīti yā ayaṃ kesādīsu vā uddhumātakādīsu vā ajjhattabahiddhāvatthūsu asubhākāraṃ",
  "atk-vin01a0:1634_3": "gahetvā pavattassa cittassa bhāvanā vaḍḍhanā phātikammaṃ, tassā asubhabhāvanāya ānisaṃsaṃ",
  "atk-vin01a0:1634_4": "dassento vaṇṇaṃ bhāsati, guṇaṃ parikitteti. Seyyathidaṃ – “asubhabhāvanābhiyutto,",
  "atk-vin01a0:1634_5": "bhikkhave, bhikkhu kesādīsu vā vatthūsu uddhumātakādīsu vā pañcaṅgavippahīnaṃ pañcaṅgasamannāgataṃ",
  "atk-vin01a0:1634_6": "tividhakalyāṇaṃ dasalakkhaṇasampannaṃ paṭhamaṃ jhānaṃ paṭilabhati. So taṃ paṭhamajjhānasaṅkhātaṃ",
  "atk-vin01a0:1634_7": "cittamañjūsaṃ nissāya vipassanaṃ vaḍḍhetvā uttamatthaṃ arahattaṃ pāpuṇātī”ti.",
  "atk-vin01a0:1635_0": "Tatrimāni paṭhamassa jhānassa dasa lakkhaṇāni – pāripanthikato cittavisuddhi, majjhimassa",
  "atk-vin01a0:1635_1": "samādhinimittassa paṭipatti, tattha cittapakkhandanaṃ, visuddhassa cittassa ajjhupekkhanaṃ,",
  "atk-vin01a0:1635_2": "samathappaṭipannassa ajjhupekkhanaṃ, ekattupaṭṭhānassa ajjhupekkhanaṃ, tattha jātānaṃ",
  "atk-vin01a0:1635_3": "dhammānaṃ anativattanaṭṭhena sampahaṃsanā, indriyānaṃ ekarasaṭṭhena tadupagavīriyavāhanaṭṭhena",
  "atk-vin01a0:1635_4": "āsevanaṭṭhena sampahaṃsanāti.",
  "atk-vin01a0:1636_0": "Tatrāyaṃ pāḷi – “paṭhamassa jhānassa ko ādi, kiṃ majjhe, kiṃ pariyosānaṃ? Paṭhamassa",
  "atk-vin01a0:1636_1": "jhānassa paṭipadāvisuddhi ādi, upekkhānubrūhanā majjhe, sampahaṃsanā pariyosānaṃ.",
  "atk-vin01a0:1636_2": "Paṭhamassa jhānassa paṭipadāvisuddhi ādi, ādissa kati lakkhaṇāni? Ādissa tīṇi lakkhaṇāni",
  "atk-vin01a0:1636_3": "– yo tassa paripantho tato cittaṃ visujjhati, visuddhattā cittaṃ majjhimaṃ samathanimittaṃ",
  "atk-vin01a0:1636_4": "paṭipajjati, paṭipannattā tattha cittaṃ pakkhandati. Yañca paripanthato cittaṃ visujjhati,",
  "atk-vin01a0:1636_5": "yañca visuddhattā cittaṃ majjhimaṃ samathanimittaṃ paṭipajjati, yañca paṭipannattā",
  "atk-vin01a0:1636_6": "tattha cittaṃ pakkhandati. Paṭhamassa jhānassa paṭipadāvisuddhi ādi, ādissa imāni",
  "atk-vin01a0:1636_7": "tīṇi lakkhaṇāni. Tena vuccati – ‘paṭhamaṃ jhānaṃ ādikalyāṇañceva hoti tilakkhaṇasampannañca’.",
  "atk-vin01a0:1637_0": "“Paṭhamassa jhānassa upekkhānubrūhanā majjhe, majjhassa kati lakkhaṇāni? Majjhassa",
  "atk-vin01a0:1637_1": "tīṇi lakkhaṇāni – visuddhaṃ cittaṃ ajjhupekkhati, samathappaṭipannaṃ ajjhupekkhati,",
  "atk-vin01a0:1637_2": "ekattupaṭṭhānaṃ ajjhupekkhati. Yañca visuddhaṃ cittaṃ ajjhupekkhati, yañca samathappaṭipannaṃ",
  "atk-vin01a0:1637_3": "ajjhupekkhati, yañca ekattupaṭṭhānaṃ ajjhupekkhati. Paṭhamassa jhānassa upekkhānubrūhanā",
  "atk-vin01a0:1637_4": "majjhe, majjhassa imāni tīṇi lakkhaṇāni. Tena vuccati – ‘paṭhamaṃ jhānaṃ majjhekalyāṇañceva",
  "atk-vin01a0:1637_5": "hoti tilakkhaṇasampannañca’.",
  "atk-vin01a0:1638_0": "“Paṭhamassa jhānassa sampahaṃsanā pariyosānaṃ, pariyosānassa kati lakkhaṇāni? Pariyosānassa",
  "atk-vin01a0:1638_1": "cattāri lakkhaṇāni – tattha jātānaṃ dhammānaṃ anativattanaṭṭhena sampahaṃsanā, indriyānaṃ",
  "atk-vin01a0:1638_2": "ekarasaṭṭhena sampahaṃsanā, tadupagavīriyavāhanaṭṭhena sampahaṃsanā, āsevanaṭṭhena",
  "atk-vin01a0:1638_3": "sampahaṃsanā. Paṭhamassa jhānassa sampahaṃsanā pariyosānaṃ, pariyosānassa imāni cattāri",
  "atk-vin01a0:1638_4": "lakkhaṇāni. Tena vuccati – ‘paṭhamaṃ jhānaṃ pariyosānakalyāṇañceva hoti catulakkhaṇasampannañca.",
  "atk-vin01a0:1638_5": "“Evaṃ tividhattagataṃ cittaṃ tividhakalyāṇakaṃ dasalakkhaṇasampannaṃ vitakkasampannañceva",
  "atk-vin01a0:1638_6": "hoti vicārasampannañca pītisampannañca sukhasampannañca cittassa adhiṭṭhānasampannañca",
  "atk-vin01a0:1638_7": "saddhāsampannañca vīriyasampannañca satisampannañca samādhisampannañca paññāsampannañcā”ti.",
  "atk-vin01a0:1639_0": "Ādissa ādissa asubhasamāpattiyā vaṇṇaṃ bhāsatīti “evampi itthampī”ti punappunaṃ vavatthānaṃ",
  "atk-vin01a0:1639_1": "katvā ādisanto asubhasamāpattiyā vaṇṇaṃ bhāsati, ānisaṃsaṃ katheti, guṇaṃ parikitteti.",
  "atk-vin01a0:1639_2": "Seyyathidaṃ – “asubhasaññāparicitena, bhikkhave, bhikkhuno cetasā bahulaṃ viharato",
  "atk-vin01a0:1639_3": "methunadhammasamāpattiyā cittaṃ paṭilīyati paṭikuṭati paṭivaṭṭati, na sampasārīyati,",
  "atk-vin01a0:1639_4": "upekkhā vā pāṭikulyatā vā saṇṭhāti. Seyyathāpi, bhikkhave, kukkuṭapattaṃ vā nhārudaddulaṃ",
  "atk-vin01a0:1639_5": "vā aggimhi pakkhittaṃ paṭilīyati paṭikuṭati paṭivaṭṭati, na sampasārīyati; evameva",
  "atk-vin01a0:1639_6": "kho, bhikkhave, asubhasaññāparicitena bhikkhuno cetasā bahulaṃ viharato methunadhammasamāpattiyā",
  "atk-vin01a0:1639_7": "cittaṃ paṭilīyati paṭikuṭati paṭivaṭṭati, na sampasārīyatī”ti.",
  "atk-vin01a0:1640_0": "Icchāmahaṃ, bhikkhave, addhamāsaṃ paṭisallīyitunti ahaṃ bhikkhave ekaṃ addhamāsaṃ",
  "atk-vin01a0:1640_1": "paṭisallīyituṃ nilīyituṃ ekova hutvā viharituṃ icchāmīti attho. Namhi kenaci upasaṅkamitabbo",
  "atk-vin01a0:1640_2": "aññatra ekena piṇḍapātanīhārakenāti yo attanā payuttavācaṃ akatvā mamatthāya saddhesu",
  "atk-vin01a0:1640_3": "kulesu paṭiyattaṃ piṇḍapātaṃ nīharitvā mayhaṃ upanāmeti, taṃ piṇḍapātanīhārakaṃ ekaṃ",
  "atk-vin01a0:1640_4": "bhikkhuṃ ṭhapetvā namhi aññena kenaci bhikkhunā vā gahaṭṭhena vā upasaṅkamitabboti.",
  "atk-vin01a0:1641_0": "Kasmā pana evamāhāti? Atīte kira pañcasatā migaluddakā mahatīhi daṇḍavāgurāhi araññaṃ",
  "atk-vin01a0:1641_1": "parikkhipitvā haṭṭhatuṭṭhā ekatoyeva yāvajīvaṃ migapakkhighātakammena jīvikaṃ kappetvā",
  "atk-vin01a0:1641_2": "niraye upapannā; te tattha paccitvā pubbe katena kenacideva kusalakammena manussesu",
  "atk-vin01a0:1641_3": "upapannā kalyāṇūpanissayavasena sabbepi bhagavato santike pabbajjañca upasampadañca",
  "atk-vin01a0:1641_4": "labhiṃsu; tesaṃ tato mūlākusalakammato avipakkavipākā aparāparacetanā tasmiṃ addhamāsabbhantare",
  "atk-vin01a0:1641_5": "attūpakkamena ca parūpakkamena ca jīvatupacchedāya okāsamakāsi, taṃ bhagavā addasa.",
  "atk-vin01a0:1641_6": "Kammavipāko nāma na sakkā kenaci paṭibāhituṃ. Tesu ca bhikkhūsu puthujjanāpi atthi",
  "atk-vin01a0:1641_7": "sotāpannasakadāgāmīanāgāmīkhīṇāsavāpi. Tattha khīṇāsavā appaṭisandhikā, itare ariyasāvakā",
  "atk-vin01a0:1641_8": "niyatagatikā sugatiparāyaṇā, puthujjanānaṃ pana gati aniyatā. Atha bhagavā cintesi",
  "atk-vin01a0:1641_9": "– “ime attabhāve chandarāgena maraṇabhayabhītā na sakkhissanti gatiṃ visodhetuṃ,",
  "atk-vin01a0:1641_10": "handa nesaṃ chandarāgappahānāya asubhakathaṃ kathemi. Taṃ sutvā attabhāve vigatacchandarāgatāya",
  "atk-vin01a0:1641_11": "gativisodhanaṃ katvā sagge paṭisandhiṃ gaṇhissanti. Evaṃ nesaṃ mama santike pabbajjā",
  "atk-vin01a0:1641_12": "sātthikā bhavissatī”ti.",
  "atk-vin01a0:1642_0": "Tato tesaṃ anuggahāya asubhakathaṃ kathesi kammaṭṭhānasīsena, no maraṇavaṇṇasaṃvaṇṇanādhippāyena.",
  "atk-vin01a0:1642_1": "Kathetvā ca panassa etadahosi – “sace maṃ imaṃ addhamāsaṃ bhikkhū passissanti, ‘ajja",
  "atk-vin01a0:1642_2": "eko bhikkhu mato, ajja dve…pe… ajja dasā’ti āgantvā āgantvā ārocessanti. Ayañca kammavipāko",
  "atk-vin01a0:1642_3": "na sakkā mayā vā aññena vā paṭibāhituṃ. Svāhaṃ taṃ sutvāpi kiṃ karissāmi? Kiṃ me",
  "atk-vin01a0:1642_4": "anatthakena anayabyasanena sutena? Handāhaṃ bhikkhūnaṃ adassanaṃ upagacchāmī”ti.",
  "atk-vin01a0:1642_5": "Tasmā evamāha – “icchāmahaṃ, bhikkhave, addhamāsaṃ patisallīyituṃ; namhi kenaci upasaṅkamitabbo",
  "atk-vin01a0:1642_6": "aññatra ekena piṇḍapātanīhārakenā”ti.",
  "atk-vin01a0:1643_0": "Apare panāhu – “parūpavādavivajjanatthaṃ evaṃ vatvā paṭisallīno”ti. Pare kira bhagavantaṃ",
  "atk-vin01a0:1643_1": "upavadissanti – “ayaṃ ‘sabbaññū, ahaṃ saddhammavaracakkavattī’ti paṭijānamāno attanopi",
  "atk-vin01a0:1643_2": "sāvake aññamaññaṃ ghātente nivāretuṃ na sakkoti. Kimaññaṃ sakkhissatī”ti? Tattha",
  "atk-vin01a0:1643_3": "paṇḍitā vakkhanti – “bhagavā paṭisallānamanuyutto nayimaṃ pavattiṃ jānāti, kocissa",
  "atk-vin01a0:1643_4": "ārocayitāpi natthi, sace jāneyya addhā nivāreyyā”ti. Idaṃ pana icchāmattaṃ, paṭhamamevettha",
  "atk-vin01a0:1643_5": "kāraṇaṃ. Nāssudhāti ettha “assudhā”ti padapūraṇamatte avadhāraṇatthe vā nipāto; neva",
  "atk-vin01a0:1643_6": "koci bhagavantaṃ upasaṅkamatīti attho.",
  "atk-vin01a0:1644_0": "Anekehi vaṇṇasaṇṭhānādīhi kāraṇehi vokāro assāti anekākāravokāro; anekākāravokiṇṇo",
  "atk-vin01a0:1644_1": "anekakāraṇasammissoti vuttaṃ hoti. Ko so? Asubhabhāvanānuyogo, taṃ anekākāravokāraṃ",
  "atk-vin01a0:1644_2": "asubhabhāvanānuyogaṃ anuyuttā viharantīti yuttapayuttā viharanti. Aṭṭīyantīti sakena",
  "atk-vin01a0:1644_3": "kāyena aṭṭā dukkhitā honti. Harāyantīti lajjanti. Jigucchantīti sañjātajigucchā honti.",
  "atk-vin01a0:1644_4": "Daharoti taruṇo. Yuvāti yobbanena samannāgato. Maṇḍanakajātikoti maṇḍanakapakatiko.",
  "atk-vin01a0:1644_5": "Sīsaṃnhātoti sīsena saddhiṃ nhāto. Daharo yuvāti cettha daharavacanena paṭhamayobbanabhāvaṃ",
  "atk-vin01a0:1644_6": "dasseti. Paṭhamayobbane hi sattā visesena maṇḍanakajātikā honti. Sīsaṃnhātoti iminā",
  "atk-vin01a0:1644_7": "maṇḍanānuyogakālaṃ. Yuvāpi hi kiñci kammaṃ katvā saṃkiliṭṭhasarīro na maṇḍanānuyutto",
  "atk-vin01a0:1644_8": "hoti; sīsaṃnhāto pana so maṇḍanamevānuyuñjati. Ahikuṇapādīni daṭṭhumpi na icchati.",
  "atk-vin01a0:1644_9": "So tasmiṃ khaṇe ahikuṇapena vā kukkurakuṇapena vā manussakuṇapena vā kaṇṭhe āsattena",
  "atk-vin01a0:1644_10": "kenacideva paccatthikena ānetvā kaṇṭhe baddhena paṭimukkena yathā aṭṭīyeyya harāyeyya",
  "atk-vin01a0:1644_11": "jiguccheyya; evameva te bhikkhū sakena kāyena aṭṭīyantā harāyantā jigucchantā so",
  "atk-vin01a0:1644_12": "viya puriso taṃ kuṇapaṃ vigatacchandarāgatāya attano kāyaṃ pariccajitukāmā hutvā",
  "atk-vin01a0:1644_13": "satthaṃ ādāya attanāpi attānaṃ jīvitā voropenti. “Tvaṃ maṃ jīvitā voropehi; ahaṃ",
  "atk-vin01a0:1644_14": "ta”nti evaṃ aññamaññampi jīvitā voropenti.",
  "atk-vin01a0:1645_0": "Migalaṇḍikampi samaṇakuttakanti migalaṇḍikoti tassa nāmaṃ; samaṇakuttakoti samaṇavesadhārako.",
  "atk-vin01a0:1645_1": "So kira sikhāmattaṃ ṭhapetvā sīsaṃ muṇḍetvā ekaṃ kāsāvaṃ nivāsetvā ekaṃ aṃse katvā",
  "atk-vin01a0:1645_2": "vihāraṃyeva upanissāya vighāsādabhāvena jīvati. Tampi migalaṇḍikaṃ samaṇakuttakaṃ",
  "atk-vin01a0:1645_3": "upasaṅkamitvā evaṃ vadanti. Sādhūti āyācanatthe nipāto. Noti upayogabahuvacanaṃ,",
  "atk-vin01a0:1645_4": "sādhu āvuso amhe jīvitā voropehīti vuttaṃ hoti. Ettha ca ariyā neva pāṇātipātaṃ kariṃsu",
  "atk-vin01a0:1645_5": "na samādapesuṃ, na samanuññā ahesuṃ. Puthujjanā pana sabbamakaṃsu. Lohitakanti lohitamakkhitaṃ.",
  "atk-vin01a0:1645_6": "Yena vaggumudānadīti vaggumatā lokassa puññasammatā nadī. Sopi kira “taṃ pāpaṃ tattha",
  "atk-vin01a0:1645_7": "pavāhessāmī”ti saññāya gato, nadiyā ānubhāvena appamattakampi pāpaṃ pahīnaṃ nāma natthi.",
  "atk-vin01a0:1646_0": "163. Ahudeva kukkuccanti tesu kira bhikkhūsu kenacipi kāyavikāro vā vacīvikāro vā",
  "atk-vin01a0:1646_1": "na kato, sabbe satā sampajānā dakkhiṇena passena nipajjiṃsu. Taṃ anussarato tassa",
  "atk-vin01a0:1646_2": "kukkuccaṃ ahosiyeva. Ahu vippaṭisāroti tasseva kukkuccassa sabhāvaniyamanatthametaṃ",
  "atk-vin01a0:1646_3": "vuttaṃ. Vippaṭisārakukkuccaṃ ahosi, na vinayakukkuccanti. Alābhā vata metiādi kukkuccassa",
  "atk-vin01a0:1646_4": "pavattiākāradassanatthaṃ vuttaṃ. Tattha alābhā vata meti āyatiṃ dāni mama hitasukhalābhā",
  "atk-vin01a0:1646_5": "nāma natthīti anutthunāti. “Na vata me lābhā”tiiminā pana tamevatthaṃ daḷhaṃ karoti.",
  "atk-vin01a0:1646_6": "Ayañhettha adhippāyo – sacepi koci “lābhā te”ti vadeyya, taṃ micchā, na vata me lābhāti.",
  "atk-vin01a0:1646_7": "Dulladdhaṃ vata meti kusalānubhāvena laddhampi idaṃ manussattaṃ dulladdhaṃ vata me.",
  "atk-vin01a0:1646_8": "Na vata me suladdhantiiminā pana tamevatthaṃ daḷhaṃ karoti. Ayañhettha adhippāyo",
  "atk-vin01a0:1646_9": "– sacepi koci “suladdhaṃ te”ti vadeyya, taṃ micchā; na vata me suladdhanti. Apuññaṃ",
  "atk-vin01a0:1646_10": "pasutanti apuññaṃ upacitaṃ janitaṃ vā. Kasmāti ce? Yohaṃ bhikkhū…pe… voropesinti.",
  "atk-vin01a0:1646_11": "Tassattho – yo ahaṃ sīlavante tāya eva sīlavantatāya kalyāṇadhamme uttamadhamme seṭṭhadhamme",
  "atk-vin01a0:1646_12": "bhikkhū jīvitā voropesinti.",
  "atk-vin01a0:1647_0": "Aññatarā mārakāyikāti nāmavasena apākaṭā ekā bhummadevatā micchādiṭṭhikā mārapakkhikā",
  "atk-vin01a0:1647_1": "mārassanuvattikā “evamayaṃ māradheyyaṃ māravisayaṃ nātikkamissatī”ti cintetvā sabbābharaṇavibhūsitā",
  "atk-vin01a0:1647_2": "hutvā attano ānubhāvaṃ dassayamānā abhijjamāne udake pathavītale caṅkamamānā viya",
  "atk-vin01a0:1647_3": "āgantvā migalaṇḍikaṃ samaṇakuttakaṃ etadavoca. Sādhu sādhūti sampahaṃsanatthe nipāto;",
  "atk-vin01a0:1647_4": "tasmā eva dvivacanaṃ kataṃ. Atiṇṇe tāresīti saṃsārato atiṇṇe iminā jīvitāvoropanena",
  "atk-vin01a0:1647_5": "tāresi parimocesīti. Ayaṃ kira etissā devatāya bālāya dummedhāya laddhi “ye na matā,",
  "atk-vin01a0:1647_6": "te saṃsārato na muttā. Ye matā, te muttā”ti. Tasmā saṃsāramocakamilakkhā viya evaṃladdhikā",
  "atk-vin01a0:1647_7": "hutvā tampi tattha niyojentī evamāha. Atha kho migalaṇḍiko samaṇakuttako tāva bhusaṃ",
  "atk-vin01a0:1647_8": "uppannavippaṭisāropi taṃ devatāya ānubhāvaṃ disvā “ayaṃ devatā evamāha – addhā iminā",
  "atk-vin01a0:1647_9": "atthena evameva bhavitabba”nti niṭṭhaṃ gantvā “lābhā kira me”tiādīni parikittayanto.",
  "atk-vin01a0:1647_10": "Vihārena vihāraṃ pariveṇena pariveṇaṃ upasaṅkamitvā evaṃ vadetīti taṃ taṃ vihārañca",
  "atk-vin01a0:1647_11": "pariveṇañca upasaṅkamitvā dvāraṃ vivaritvā anto pavisitvā bhikkhū evaṃ vadati – “ko",
  "atk-vin01a0:1647_12": "atiṇṇo, kaṃ tāremī”ti?",
  "atk-vin01a0:1648_0": "Hotiyeva bhayanti maraṇaṃ paṭicca cittutrāso hoti. Hoti chambhitattanti hadayamaṃsaṃ",
  "atk-vin01a0:1648_1": "ādiṃ katvā tasmā sarīracalanaṃ hoti; atibhayena thaddhasarīrattantipi eke, thambhitattañhi",
  "atk-vin01a0:1648_2": "chambhitattanti vuccati. Lomahaṃsoti uddhaṃṭhitalomatā, khīṇāsavā pana sattasuññatāya",
  "atk-vin01a0:1648_3": "sudiṭṭhattā maraṇakasattameva na passanti, tasmā tesaṃ sabbampetaṃ nāhosīti veditabbaṃ.",
  "atk-vin01a0:1648_4": "Ekampi bhikkhuṃ dvepi…pe… saṭṭhimpi bhikkhū ekāhena jīvitā voropesīti evaṃ gaṇanavasena",
  "atk-vin01a0:1648_5": "sabbānipi tāni pañca bhikkhusatāni jīvitā voropesi.",
  "atk-vin01a0:1649_0": "164. Paṭisallānā vuṭṭhitoti tesaṃ pañcannaṃ bhikkhusatānaṃ jīvitakkhayapattabhāvaṃ",
  "atk-vin01a0:1649_1": "ñatvā tato ekībhāvato vuṭṭhito jānantopi ajānanto viya kathāsamuṭṭhāpanatthaṃ āyasmantaṃ",
  "atk-vin01a0:1649_2": "ānandaṃ āmantesi. Kiṃ nu kho ānanda tanubhūto viya bhikkhusaṅghoti ānanda ito pubbe",
  "atk-vin01a0:1649_3": "bahū bhikkhū ekato upaṭṭhānaṃ āgacchanti, uddesaṃ paripucchaṃ gaṇhanti sajjhāyanti,",
  "atk-vin01a0:1649_4": "ekapajjoto viya ārāmo dissati, idāni pana addhamāsamattassa accayena tanubhūto viya",
  "atk-vin01a0:1649_5": "tanuko mando appako viraḷaviraḷo viya jāto bhikkhusaṅgho. Kinnu kho kāraṇaṃ, kiṃ",
  "atk-vin01a0:1649_6": "disāsu pakkantā bhikkhūti?",
  "atk-vin01a0:1650_0": "Athāyasmā ānando kammavipākena tesaṃ jīvitakkhayappattiṃ asallakkhento asubhakammaṭṭhānānuyogapaccayā",
  "atk-vin01a0:1650_1": "pana sallakkhento “tathā hi pana bhante bhagavā”tiādiṃ vatvā bhikkhūnaṃ arahattappattiyā",
  "atk-vin01a0:1650_2": "aññaṃ kammaṭṭhānaṃ yācanto “sādhu bhante bhagavā”tiādimāha. Tassattho – sādhu bhante",
  "atk-vin01a0:1650_3": "bhagavā aññaṃ kāraṇaṃ ācikkhatu, yena bhikkhusaṅgho arahatte patiṭṭhaheyya; mahāsamuddaṃ",
  "atk-vin01a0:1650_4": "orohaṇatitthāni viya hi aññānipi dasānussatidasakasiṇacatudhātuvavatthānabrahmavihārānāpānasatippabhedāni",
  "atk-vin01a0:1650_5": "bahūni nibbānorohaṇakammaṭṭhānāni santi. Tesu bhagavā bhikkhū samassāsetvā aññataraṃ",
  "atk-vin01a0:1650_6": "kammaṭṭhānaṃ ācikkhatūti adhippāyo.",
  "atk-vin01a0:1651_0": "Atha bhagavā tathā kātukāmo theraṃ uyyojento “tenahānandā”tiādimāha. Tattha vesāliṃ",
  "atk-vin01a0:1651_1": "upanissāyāti vesāliṃ upanissāya samantā gāvutepi addhayojanepi yāvatikā bhikkhū viharanti,",
  "atk-vin01a0:1651_2": "te sabbe sannipātehīti attho. Te sabbe upaṭṭhānasālāyaṃ sannipātetvāti attanā gantuṃ",
  "atk-vin01a0:1651_3": "yuttaṭṭhānaṃ sayaṃ gantvā aññattha daharabhikkhū pahiṇitvā muhutteneva anavasese",
  "atk-vin01a0:1651_4": "bhikkhū upaṭṭhānasālāyaṃ samūhaṃ katvā. Yassa dāni bhante bhagavā kālaṃ maññatīti",
  "atk-vin01a0:1651_5": "ettha ayamadhippāyo – bhagavā bhikkhusaṅgho sannipatito esa kālo bhikkhūnaṃ dhammakathaṃ",
  "atk-vin01a0:1651_6": "kātuṃ, anusāsaniṃ dātuṃ, idāni yassa tumhe kālaṃ jānātha, taṃ kattabbanti.",
  "atk-vin01a0:1652": "Ānāpānassatisamādhikathā",
  "atk-vin01a0:1653_0": "165. Atha kho bhagavā…pe… bhikkhū āmantesi – ayampi kho bhikkhaveti āmantetvā ca",
  "atk-vin01a0:1653_1": "pana bhikkhūnaṃ arahattappattiyā pubbe ācikkhitaasubhakammaṭṭhānato aññaṃ pariyāyaṃ",
  "atk-vin01a0:1653_2": "ācikkhanto “ānāpānassatisamādhī”ti āha.",
  "atk-vin01a0:1654_0": "Idāni yasmā bhagavatā bhikkhūnaṃ santapaṇītakammaṭṭhānadassanatthameva ayaṃ pāḷi",
  "atk-vin01a0:1654_1": "vuttā, tasmā aparihāpetvā atthayojanākkamaṃ ettha vaṇṇanaṃ karissāmi. Tatra “ayampi",
  "atk-vin01a0:1654_2": "kho bhikkhave”ti imassa tāva padassa ayaṃ yojanā – bhikkhave na kevalaṃ asubhabhāvanāyeva",
  "atk-vin01a0:1654_3": "kilesappahānāya saṃvattati, apica ayampi kho ānāpānassatisamādhi…pe… vūpasametīti.",
  "atk-vin01a0:1655": "Ayaṃ panettha atthavaṇṇanā – ānāpānassatīti assāsapassāsapariggāhikā sati. Vuttañhetaṃ paṭisambhidāyaṃ –",
  "atk-vin01a0:1656": "“Ānanti assāso, no passāso. Apānanti passāso, no assāso. Assāsavasena upaṭṭhānaṃ sati, passāsavasena upaṭṭhānaṃ sati. Yo assasati tassupaṭṭhāti, yo passasati tassupaṭṭhātī”ti.",
  "atk-vin01a0:1657_0": "Samādhīti tāya ānāpānapariggāhikāya satiyā saddhiṃ uppannā cittekaggatā; samādhisīsena",
  "atk-vin01a0:1657_1": "cāyaṃ desanā, na satisīsena. Tasmā ānāpānassatiyā yutto samādhi ānāpānassatisamādhi,",
  "atk-vin01a0:1657_2": "ānāpānassatiyaṃ vā samādhi ānāpānassatisamādhīti evamettha attho veditabbo. Bhāvitoti",
  "atk-vin01a0:1657_3": "uppādito vaḍḍhito ca. Bahulīkatoti punappunaṃ kato. Santo ceva paṇīto cāti santo",
  "atk-vin01a0:1657_4": "ceva paṇīto ceva, ubhayattha evasaddena niyamo veditabbo. Kiṃ vuttaṃ hoti? Ayañhi",
  "atk-vin01a0:1657_5": "yathā asubhakammaṭṭhānaṃ kevalaṃ paṭivedhavasena santañca paṇītañca oḷārikārammaṇattā",
  "atk-vin01a0:1657_6": "pana paṭikūlārammaṇattā ca ārammaṇavasena neva santaṃ na paṇītaṃ, na evaṃ kenaci",
  "atk-vin01a0:1657_7": "pariyāyena asanto vā appaṇīto vā, apica kho ārammaṇasantatāyapi santo vūpasanto nibbuto",
  "atk-vin01a0:1657_8": "paṭivedhasaṅkhātaaṅgasantatāyapi ārammaṇappaṇītatāyapi paṇīto atittikaro aṅgappaṇītatāyapīti.",
  "atk-vin01a0:1657_9": "Tena vuttaṃ – “santo ceva paṇīto cā”ti.",
  "atk-vin01a0:1658_0": "Asecanako ca sukho ca vihāroti ettha pana nāssa secananti asecanako anāsittako abbokiṇṇo",
  "atk-vin01a0:1658_1": "pāṭekko āveṇiko, natthettha parikammena vā upacārena vā santatā ādimanasikārato pabhuti",
  "atk-vin01a0:1658_2": "attano sabhāveneva santo ca paṇīto cāti attho. Keci pana asecanakoti anāsittako ojavanto",
  "atk-vin01a0:1658_3": "sabhāveneva madhuroti vadanti. Evamayaṃ asecanako ca appitappitakkhaṇe kāyikacetasikasukhappaṭilābhāya",
  "atk-vin01a0:1658_4": "saṃvattanato sukho ca vihāroti veditabbo.",
  "atk-vin01a0:1659_0": "Uppannuppanneti avikkhambhite avikkhambhite. Pāpaketi lāmake. Akusale dhammeti akosallasambhūte",
  "atk-vin01a0:1659_1": "dhamme. Ṭhānaso antaradhāpetīti khaṇeneva antaradhāpeti vikkhambheti. Vūpasametīti",
  "atk-vin01a0:1659_2": "suṭṭhu upasameti, nibbedhabhāgiyattā vā anupubbena ariyamaggavuḍḍhippato samucchindati",
  "atk-vin01a0:1659_3": "paṭippassambhetītipi attho.",
  "atk-vin01a0:1660_0": "Seyyathāpīti opammanidassanametaṃ. Gimhānaṃ pacchime māseti āsāḷhamāse. Ūhataṃ rajojallanti",
  "atk-vin01a0:1660_1": "addhamāse vātātapasukkhāya gomahiṃsādipādappahārasambhinnāya pathaviyā uddhaṃ hataṃ",
  "atk-vin01a0:1660_2": "ūhataṃ ākāse samuṭṭhitaṃ rajañca reṇuñca. Mahā akālameghoti sabbaṃ nabhaṃ ajjhottharitvā",
  "atk-vin01a0:1660_3": "uṭṭhito āsāḷhajuṇhapakkhe sakalaṃ addhamāsaṃ vassanakamegho. So hi asampatte vassakāle",
  "atk-vin01a0:1660_4": "uppannattā akālameghoti idhādhippeto. Ṭhānaso antaradhāpeti vūpasametīti khaṇeneva",
  "atk-vin01a0:1660_5": "adassanaṃ neti, pathaviyaṃ sannisīdāpeti. Evameva khoti opammasampaṭipādanametaṃ.",
  "atk-vin01a0:1660_6": "Tato paraṃ vuttanayameva.",
  "atk-vin01a0:1661_0": "Idāni kathaṃ bhāvito ca bhikkhave ānāpānassatisamādhīti ettha kathanti ānāpānassatisamādhibhāvanaṃ",
  "atk-vin01a0:1661_1": "nānappakārato vitthāretukamyatāpucchā. Bhāvito ca bhikkhave ānāpānassatisamādhīti",
  "atk-vin01a0:1661_2": "nānappakārato vitthāretukamyatāya puṭṭhadhammanidassanaṃ. Esa nayo dutiyapadepi.",
  "atk-vin01a0:1661_3": "Ayaṃ panettha saṅkhepattho – bhikkhave kenapakārena kenākārena kena vidhinā bhāvito",
  "atk-vin01a0:1661_4": "ānāpānassatisamādhi kenapakārena bahulīkato santo ceva…pe… vūpasametīti.",
  "atk-vin01a0:1662_0": "Idāni tamatthaṃ vitthārento “idha bhikkhave”tiādimāha. Tattha idha bhikkhave bhikkhūti",
  "atk-vin01a0:1662_1": "bhikkhave imasmiṃ sāsane bhikkhu. Ayañhettha idhasaddo sabbappakāraānāpānassatisamādhinibbattakassa",
  "atk-vin01a0:1662_2": "puggalassa sannissayabhūtasāsanaparidīpano aññasāsanassa tathābhāvapaṭisedhano ca.",
  "atk-vin01a0:1662_3": "Vuttañhetaṃ – “idheva, bhikkhave, samaṇo…pe… suññā parappavādā samaṇebhi aññehī”ti.",
  "atk-vin01a0:1662_4": "Tena vuttaṃ – “imasmiṃ sāsane bhikkhū”ti.",
  "atk-vin01a0:1663_0": "Araññagato vā…pe… suññāgāragato vāti idamassa ānāpānassatisamādhibhāvanānurūpasenāsanapariggahaparidīpanaṃ.",
  "atk-vin01a0:1663_1": "Imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ ānāpānassatisamādhiārammaṇaṃ",
  "atk-vin01a0:1663_2": "abhiruhituṃ na icchati. Kūṭagoṇayuttaratho viya uppathameva dhāvati. Tasmā seyyathāpi",
  "atk-vin01a0:1663_3": "nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto",
  "atk-vin01a0:1663_4": "apanetvā ekamante mahantaṃ thambhaṃ nikhaṇitvā tattha yottena bandheyya. Athassa",
  "atk-vin01a0:1663_5": "so vaccho ito cito ca vipphanditvā palāyituṃ asakkonto tameva thambhaṃ upanisīdeyya",
  "atk-vin01a0:1663_6": "vā upanipajjeyya vā; evameva imināpi bhikkhunā dīgharattaṃ rūpārammaṇādirasapānavaḍḍhitaṃ",
  "atk-vin01a0:1663_7": "duṭṭhacittaṃ dametukāmena rūpādiārammaṇato apanetvā araññaṃ vā…pe… suññāgāraṃ vā",
  "atk-vin01a0:1663_8": "pavesetvā tattha assāsapassāsathambhe satiyottena bandhitabbaṃ. Evamassa taṃ cittaṃ",
  "atk-vin01a0:1663_9": "ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ chinditvā",
  "atk-vin01a0:1663_10": "palāyituṃ asakkontaṃ tamevārammaṇaṃ upacārappanāvasena upanisīdati ceva upanipajjati ca. Tenāhu porāṇā –",
  "atk-vin01a0:1664": "“Yathā thambhe nibandheyya, vacchaṃ dammaṃ naro idha;",
  "atk-vin01a0:1665": "Bandheyyevaṃ sakaṃ cittaṃ, satiyārammaṇe daḷha”nti. ;",
  "atk-vin01a0:1666": "Evamassetaṃ senāsanaṃ bhāvanānurūpaṃ hoti. Tena vuttaṃ – “idamassa ānāpānassatisamaādhibhāvanānurūpasenāsanapariggahaparidīpana”nti.",
  "atk-vin01a0:1667_0": "Atha vā yasmā idaṃ kammaṭṭhānappabhede muddhabhūtaṃ sabbaññubuddhapaccekabuddhabuddhasāvakānaṃ",
  "atk-vin01a0:1667_1": "visesādhigamadiṭṭhadhammasukhavihārapadaṭṭhānaṃ ānāpānassatikammaṭṭhānaṃ itthipurisahatthiassādisaddasamākulaṃ",
  "atk-vin01a0:1667_2": "gāmantaṃ apariccajitvā na sukaraṃ sampādetuṃ, saddakaṇṭakattā jhānassa. Agāmake pana",
  "atk-vin01a0:1667_3": "araññe sukaraṃ yogāvacarena idaṃ kammaṭṭhānaṃ pariggahetvā ānāpānacatutthajjhānaṃ",
  "atk-vin01a0:1667_4": "nibbattetvā tadeva ca pādakaṃ katvā saṅkhāre sammasitvā aggaphalaṃ arahattaṃ sampāpuṇituṃ,",
  "atk-vin01a0:1667_5": "tasmāssa anurūpaṃsenāsanaṃ dassento bhagavā “araññagato vā”tiādimāha.",
  "atk-vin01a0:1668_0": "Vatthuvijjācariyo viya hi bhagavā, so yathā vatthuvijjācariyo nagarabhūmiṃ passitvā",
  "atk-vin01a0:1668_1": "suṭṭhu upaparikkhitvā “ettha nagaraṃ māpethā”ti upadisati, sotthinā ca nagare niṭṭhite",
  "atk-vin01a0:1668_2": "rājakulato mahāsakkāraṃ labhati; evameva yogāvacarassa anurūpasenāsanaṃ upaparikkhitvā",
  "atk-vin01a0:1668_3": "ettha kammaṭṭhānaṃ anuyuñjitabbanti upadisati. Tato tattha kammaṭṭhānaṃ anuyuttena",
  "atk-vin01a0:1668_4": "yoginā kamena arahatte patte “sammāsambuddho vata so bhagavā”ti mahantaṃ sakkāraṃ",
  "atk-vin01a0:1668_5": "labhati. Ayaṃ pana bhikkhu “dīpisadiso”ti vuccati. Yathā hi mahādīpirājā araññe tiṇagahanaṃ",
  "atk-vin01a0:1668_6": "vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo",
  "atk-vin01a0:1668_7": "mige gaṇhāti; evamevāyaṃ araññādīsu kammaṭṭhānaṃ anuyuñjanto bhikkhu yathākkamena",
  "atk-vin01a0:1668_8": "sotāpattisakadāgāmianāgāmiarahattamagge ceva ariyaphalañca gaṇhātīti veditabbo. Tenāhu porāṇā –",
  "atk-vin01a0:1669": "“Yathāpi dīpiko nāma, nilīyitvā gaṇhatī mige;",
  "atk-vin01a0:1670": "Tathevāyaṃ buddhaputto, yuttayogo vipassako;",
  "atk-vin01a0:1671": "Araññaṃ pavisitvāna, gaṇhāti phalamuttama”nti. ;",
  "atk-vin01a0:1672": "Tenassa parakkamajavayoggabhūmiṃ araññasenāsanaṃ dassento bhagavā “araññagato vā”tiādimāha.",
  "atk-vin01a0:1673_0": "Tattha araññagato vāti araññanti “nikkhamitvā bahi indakhīlā sabbametaṃ arañña”nti",
  "atk-vin01a0:1673_1": "ca “āraññakaṃ nāma senāsanaṃ pañcadhanusatikaṃ pacchima”nti ca evaṃ vuttalakkhaṇesu",
  "atk-vin01a0:1673_2": "araññesu anurūpaṃ yaṃkiñci pavivekasukhaṃ araññaṃ gato. Rukkhamūlagato vāti rukkhasamīpaṃ",
  "atk-vin01a0:1673_3": "gato. Suññāgāragato vāti suññaṃ vivittokāsaṃ gato. Ettha ca ṭhapetvā araññañca rukkhamūlañca",
  "atk-vin01a0:1673_4": "avasesasattavidhasenāsanagatopi suññāgāragatoti vattuṃ vaṭṭati. Evamassa ututtayānukūlaṃ",
  "atk-vin01a0:1673_5": "dhātucariyānukūlañca ānāpānassatibhāvanānurūpaṃ senāsanaṃ upadisitvā alīnānuddhaccapakkhikaṃ",
  "atk-vin01a0:1673_6": "santamiriyāpathaṃ upadisanto “nisīdatī”ti āha. Athassa nisajjāya daḷhabhāvaṃ assāsapassāsānaṃ",
  "atk-vin01a0:1673_7": "pavattanasukhataṃ ārammaṇapariggahūpāyañca dassento “pallaṅkaṃ ābhujitvā”tiādimāha.",
  "atk-vin01a0:1674_0": "Tattha pallaṅkanti samantato ūrubaddhāsanaṃ. Ābhujitvāti ābandhitvā. Ujuṃ kāyaṃ paṇidhāyāti",
  "atk-vin01a0:1674_1": "uparimaṃ sarīraṃ ujukaṃ ṭhapetvā, aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-vin01a0:1674_2": "Evañhi nisinnassa cammamaṃsanhārūni na paṇamanti. Athassa yā tesaṃ paṇamanappaccayā",
  "atk-vin01a0:1674_3": "khaṇe khaṇe vedanā uppajjeyyuṃ, tā na uppajjanti. Tāsu anuppajjamānāsu cittaṃ ekaggaṃ",
  "atk-vin01a0:1674_4": "hoti. Kammaṭṭhānaṃ na paripatati. Vuḍḍhiṃ phātiṃ upagacchati.",
  "atk-vin01a0:1675_0": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā. Atha vā “parī”ti",
  "atk-vin01a0:1675_1": "pariggahaṭṭho; “mukha”nti niyyānaṭṭho; “satī”ti upaṭṭhānaṭṭho; tena vuccati – “parimukhaṃ",
  "atk-vin01a0:1675_2": "satiṃ upaṭṭhapetvā”ti. Evaṃ paṭisambhidāyaṃ vuttanayenapettha attho daṭṭhabbo. Tatrāyaṃ",
  "atk-vin01a0:1675_3": "saṅkhepo – “pariggahitaniyyānaṃ satiṃ katvā”ti. So satova assasatīti so bhikkhu evaṃ",
  "atk-vin01a0:1675_4": "nisīditvā evañca satiṃ upaṭṭhapetvā taṃ satiṃ avijahanto satoeva assasati, sato passasati,",
  "atk-vin01a0:1675_5": "satokārī hotīti vuttaṃ hoti.",
  "atk-vin01a0:1676": "Idāni yehākārehi satokārī hoti, te dassento “dīghaṃ vā assasanto”tiādimāha. Vuttañhetaṃ paṭisambhidāyaṃ – “so satova assasati, sato passasatī”ti etasseva vibhaṅge –",
  "atk-vin01a0:1677_0": "“Bāttiṃsāya ākārehi satokārī hoti. Dīghaṃ assāsavasena cittassa ekaggataṃ avikkhepaṃ",
  "atk-vin01a0:1677_1": "pajānato sati upaṭṭhitā hoti. Tāya satiyā tena ñāṇena satokārī hoti. Dīghaṃ passāsavasena…pe…",
  "atk-vin01a0:1677_2": "paṭinissaggānupassī assāsavasena paṭinissaggānupassī passāsavasena cittassa ekaggataṃ",
  "atk-vin01a0:1677_3": "avikkhepaṃ pajānato sati upaṭṭhitā hoti. Tāya satiyā tena ñāṇena satokārī hotī”ti.",
  "atk-vin01a0:1678": "Tattha dīghaṃ vā assasantoti dīghaṃ vā assāsaṃ pavattento. “Assāso”ti bahi nikkhamanavāto. “Passāso”ti anto pavisanavāto. Suttantaṭṭhakathāsu pana uppaṭipāṭiyā āgataṃ.",
  "atk-vin01a0:1679_0": "Tattha sabbesampi gabbhaseyyakānaṃ mātukucchito nikkhamanakāle paṭhamaṃ abbhantaravāto",
  "atk-vin01a0:1679_1": "bahi nikkhamati. Pacchā bāhiravāto sukhumaṃ rajaṃ gahetvā abbhantaraṃ pavisanto tāluṃ",
  "atk-vin01a0:1679_2": "āhacca nibbāyati. Evaṃ tāva assāsapassāsā veditabbā. Yā pana tesaṃ dīgharassatā,",
  "atk-vin01a0:1679_3": "sā addhānavasena veditabbā. Yathā hi okāsaddhānaṃ pharitvā ṭhitaṃ udakaṃ vā vālikā",
  "atk-vin01a0:1679_4": "vā “dīghamudakaṃ dīghā vālikā, rassamudakaṃ rassā vālikā”ti vuccati. Evaṃ cuṇṇavicuṇṇāpi",
  "atk-vin01a0:1679_5": "assāsapassāsā hatthisarīre ahisarīre ca tesaṃ attabhāvasaṅkhātaṃ dīghaṃ addhānaṃ",
  "atk-vin01a0:1679_6": "saṇikaṃ pūretvā saṇikameva nikkhamanti, tasmā “dīghā”ti vuccanti. Sunakhasasādīnaṃ",
  "atk-vin01a0:1679_7": "attabhāvasaṅkhātaṃ rassaṃ addhānaṃ sīghaṃ pūretvā sīghameva nikkhamanti, tasmā “rassā”ti",
  "atk-vin01a0:1679_8": "vuccanti. Manussesu pana keci hatthiahiādayo viya kāladdhānavasena dīghaṃ assasanti",
  "atk-vin01a0:1679_9": "ca passasanti ca. Keci sunakhasasādayo viya rassaṃ. Tasmā tesaṃ kālavasena dīghamaddhānaṃ",
  "atk-vin01a0:1679_10": "nikkhamantā ca pavisantā ca te dīghā. Ittaramaddhānaṃ nikkhamantā ca pavisantā ca",
  "atk-vin01a0:1679_11": "“rassā”ti veditabbā. Tatrāyaṃ bhikkhu navahākārehi dīghaṃ assasanto ca passasanto",
  "atk-vin01a0:1679_12": "ca “dīghaṃ assasāmi passasāmī”ti pajānāti. Evaṃ pajānato cassa ekenākārena kāyānupassanāsatipaṭṭhānabhāvanā",
  "atk-vin01a0:1679_13": "sampajjatīti veditabbā. Yathāha paṭisambhidāyaṃ –",
  "atk-vin01a0:1680_0": "“Kathaṃ dīghaṃ assasanto ‘dīghaṃ assasāmī’ti pajānāti, dīghaṃ passasanto ‘dīghaṃ",
  "atk-vin01a0:1680_1": "passasāmī’ti pajānāti? Dīghaṃ assāsaṃ addhānasaṅkhāte assasati, dīghaṃ passāsaṃ addhānasaṅkhāte",
  "atk-vin01a0:1680_2": "passasati, dīghaṃ assāsapassāsaṃ addhānasaṅkhāte assasatipi passasatipi. Dīghaṃ assāsapassāsaṃ",
  "atk-vin01a0:1680_3": "addhānasaṅkhāte assasatopi passasatopi chando uppajjati; chandavasena tato sukhumataraṃ",
  "atk-vin01a0:1680_4": "dīghaṃ assāsaṃ addhānasaṅkhāte assasati, chandavasena tato sukhumataraṃ dīghaṃ passāsaṃ",
  "atk-vin01a0:1680_5": "addhānasaṅkhāte passasati, chandavasena tato sukhumataraṃ dīghaṃ assāsapassāsaṃ addhānasaṅkhāte",
  "atk-vin01a0:1680_6": "assasatipi passasatipi. Chandavasena tato sukhumataraṃ dīghaṃ assāsapassāsaṃ addhānasaṅkhāte",
  "atk-vin01a0:1680_7": "assasatopi passasatopi pāmojjaṃ uppajjati; pāmojjavasena tato sukhumataraṃ dīghaṃ",
  "atk-vin01a0:1680_8": "assāsaṃ addhānasaṅkhāte assasati, pāmojjavasena tato sukhumataraṃ dīghaṃ passāsaṃ…pe…",
  "atk-vin01a0:1680_9": "dīghaṃ assāsapassāsaṃ addhānasaṅkhāte assasatipi passasatipi. Pāmojjavasena tato",
  "atk-vin01a0:1680_10": "sukhumataraṃ dīghaṃ assāsapassāsaṃ addhānasaṅkhāte assasatopi passasatopi dīghaṃ",
  "atk-vin01a0:1680_11": "assāsapassāsā cittaṃ vivattati, upekkhā saṇṭhāti. Imehi navahi ākārehi dīghaṃ assāsapassāsā",
  "atk-vin01a0:1680_12": "kāyo; upaṭṭhānaṃ sati; anupassanā ñāṇaṃ; kāyo upaṭṭhānaṃ, no sati; sati upaṭṭhānañceva",
  "atk-vin01a0:1680_13": "sati ca. Tāya satiyā tena ñāṇena taṃ kāyaṃ anupassati. Tena vuccati – “kāye kāyānupassanāsatipaṭṭhānabhāvanā”ti.",
  "atk-vin01a0:1681_0": "Eseva nayo rassapadepi. Ayaṃ pana viseso – “yathā ettha ‘dīghaṃ assāsaṃ addhānasaṅkhāte’ti",
  "atk-vin01a0:1681_1": "vuttaṃ; evamidha ‘rassaṃ assāsaṃ ittarasaṅkhāte assasatī”ti āgataṃ. Tasmā tassa vasena",
  "atk-vin01a0:1681_2": "yāva “tena vuccati kāye kāyānupassanāsatipaṭṭhānabhāvanā”ti tāva yojetabbaṃ. Evamayaṃ",
  "atk-vin01a0:1681_3": "addhānavasena ittaravasena ca imehākārehi assāsapassāse pajānanto dīghaṃ vā assasanto",
  "atk-vin01a0:1681_4": "“dīghaṃ assasāmī”ti pajānāti…pe… rassaṃ vā passasanto “rassaṃ passasāmī”ti pajānātīti veditabbo.",
  "atk-vin01a0:1682": "Evaṃ pajānato cassa –",
  "atk-vin01a0:1683": "“Dīgho rasso ca assāso;",
  "atk-vin01a0:1684": "Passāsopi ca tādiso;",
  "atk-vin01a0:1685": "Cattāro vaṇṇā vattanti;",
  "atk-vin01a0:1686": "Nāsikaggeva bhikkhuno”ti. ;",
  "atk-vin01a0:1687_0": "Sabbakāyappaṭisaṃvedī assasissāmi…pe… passasissāmīti sikkhatīti sakalassa assāsakāyassa",
  "atk-vin01a0:1687_1": "ādimajjhapariyosānaṃ viditaṃ karonto pākaṭaṃ karonto “assasissāmī”ti sikkhati. Sakalassa",
  "atk-vin01a0:1687_2": "passāsakāyassa ādimajjhapariyosānaṃ viditaṃ karonto pākaṭaṃ karonto “passasissāmī”ti",
  "atk-vin01a0:1687_3": "sikkhati. Evaṃ viditaṃ karonto pākaṭaṃ karonto ñāṇasampayuttacittena assasati ceva",
  "atk-vin01a0:1687_4": "passasati ca; tasmā “assasissāmi passasissāmī”ti sikkhatīti vuccati. Ekassa hi bhikkhuno",
  "atk-vin01a0:1687_5": "cuṇṇavicuṇṇavisaṭe assāsakāye passāsakāye vā ādi pākaṭo hoti, na majjhapariyosānaṃ.",
  "atk-vin01a0:1687_6": "So ādimeva pariggahetuṃ sakkoti, majjhapariyosāne kilamati. Ekassa majjhaṃ pākaṭaṃ",
  "atk-vin01a0:1687_7": "hoti, na ādipariyosānaṃ. So majjhameva pariggahetuṃ sakkoti, ādipariyosāne kilamati.",
  "atk-vin01a0:1687_8": "Ekassa pariyosānaṃ pākaṭaṃ hoti, na ādimajjhaṃ. So pariyosānaṃyeva pariggahetuṃ sakkoti,",
  "atk-vin01a0:1687_9": "ādimajjhe kilamati. Ekassa sabbampi pākaṭaṃ hoti, so sabbampi pariggahetuṃ sakkoti,",
  "atk-vin01a0:1687_10": "na katthaci kilamati. Tādisena bhavitabbanti dassento āha – “sabbakāyappaṭisaṃvedī",
  "atk-vin01a0:1687_11": "assasissāmi…pe… passasissāmīti sikkhatī”ti.",
  "atk-vin01a0:1688_0": "Tattha sikkhatīti evaṃ ghaṭati vāyamati. Yo vā tathābhūtassa saṃvaro; ayamettha adhisīlasikkhā.",
  "atk-vin01a0:1688_1": "Yo tathābhūtassa samādhi; ayaṃ adhicittasikkhā. Yā tathābhūtassa paññā; ayaṃ adhipaññāsikkhāti.",
  "atk-vin01a0:1688_2": "Imā tisso sikkhāyo tasmiṃ ārammaṇe tāya satiyā tena manasikārena sikkhati āsevati",
  "atk-vin01a0:1688_3": "bhāveti bahulīkarotīti evamettha attho daṭṭhabbo. Tattha yasmā purimanaye kevalaṃ",
  "atk-vin01a0:1688_4": "assasitabbaṃ passasitabbameva ca, na aññaṃ kiñci kātabbaṃ; ito paṭṭhāya pana ñāṇuppādanādīsu",
  "atk-vin01a0:1688_5": "yogo karaṇīyo. Tasmā tattha “assasāmīti pajānāti passasāmīti pajānāti”cceva vattamānakālavasena",
  "atk-vin01a0:1688_6": "pāḷiṃ vatvā ito paṭṭhāya kattabbassa ñāṇuppādanādino ākārassa dassanatthaṃ “sabbakāyappaṭisaṃvedī",
  "atk-vin01a0:1688_7": "assasissāmī”tiādinā nayena anāgatavacanavasena pāḷi āropitāti veditabbā.",
  "atk-vin01a0:1689_0": "Passambhayaṃ kāyasaṅkhāraṃ assasissāmi…pe… passasissāmīti sikkhatīti oḷārikaṃ kāyasaṅkhāraṃ",
  "atk-vin01a0:1689_1": "passambhento paṭippassambhento nirodhento vūpasamento assasissāmi passasissāmīti sikkhati.",
  "atk-vin01a0:1690_0": "Tatrevaṃ oḷārikasukhumatā ca passaddhi ca veditabbā. Imassa hi bhikkhuno pubbe apariggahitakāle",
  "atk-vin01a0:1690_1": "kāyo ca cittañca sadarathā honti. Oḷārikānaṃ kāyacittānaṃ oḷārikatte avūpasante assāsapassāsāpi",
  "atk-vin01a0:1690_2": "oḷārikā honti, balavatarā hutvā pavattanti, nāsikā nappahoti, mukhena assasantopi",
  "atk-vin01a0:1690_3": "passasantopi tiṭṭhati. Yadā panassa kāyopi cittampi pariggahitā honti, tadā te santā",
  "atk-vin01a0:1690_4": "honti vūpasantā. Tesu vūpasantesu assāsapassāsā sukhumā hutvā pavattanti, “atthi",
  "atk-vin01a0:1690_5": "nu kho natthī”ti vicetabbākārappattā honti. Seyyathāpi purisassa dhāvitvā pabbatā",
  "atk-vin01a0:1690_6": "vā orohitvā mahābhāraṃ vā sīsato oropetvā ṭhitassa oḷārikā assāsapassāsā honti, nāsikā",
  "atk-vin01a0:1690_7": "nappahoti, mukhena assasantopi passasantopi tiṭṭhati. Yadā panesa taṃ parissamaṃ",
  "atk-vin01a0:1690_8": "vinodetvā nhatvā ca pivitvā ca allasāṭakaṃ hadaye katvā sītāya chāyāya nipanno hoti,",
  "atk-vin01a0:1690_9": "athassa te assāsapassāsā sukhumā honti, “atthi nu kho natthī”ti vicetabbākārappattā.",
  "atk-vin01a0:1690_10": "Evameva imassa bhikkhuno pubbe apariggahitakāle kāyo ca…pe… vicetabbākārappattā honti.",
  "atk-vin01a0:1690_11": "Taṃ kissa hetu? Tathā hissa pubbe apariggahitakāle “oḷārikoḷārike kāyasaṅkhāre passambhemī”ti",
  "atk-vin01a0:1690_12": "ābhogasamannāhāramanasikārapaccavekkhaṇā natthi, pariggahitakāle pana atthi. Tenassa",
  "atk-vin01a0:1690_13": "apariggahitakālato pariggahitakāle kāyasaṅkhāro sukhumo hoti. Tenāhu porāṇā –",
  "atk-vin01a0:1691": "“Sāraddhe kāye citte ca, adhimattaṃ pavattati;",
  "atk-vin01a0:1692": "Asāraddhamhi kāyamhi, sukhumaṃ sampavattatī”ti. ;",
  "atk-vin01a0:1693_0": "Pariggahepi oḷāriko, paṭhamajjhānūpacāre sukhumo; tasmimpi oḷāriko paṭhamajjhāne",
  "atk-vin01a0:1693_1": "sukhumo. Paṭhamajjhāne ca dutiyajjhānūpacāre ca oḷāriko, dutiyajjhāne sukhumo. Dutiyajjhāne",
  "atk-vin01a0:1693_2": "ca tatiyajjhānūpacāre ca oḷāriko, tatiyajjhāne sukhumo. Tatiyajjhāne ca catutthajjhānūpacāre",
  "atk-vin01a0:1693_3": "ca oḷāriko, catutthajjhāne atisukhumo appavattimeva pāpuṇāti. Idaṃ tāva dīghabhāṇakasaṃyuttabhāṇakānaṃ mataṃ.",
  "atk-vin01a0:1694_0": "Majjhimabhāṇakā pana “paṭhamajjhāne oḷāriko, dutiyajjhānūpacāre sukhumo”ti evaṃ heṭṭhimaheṭṭhimajjhānato",
  "atk-vin01a0:1694_1": "uparūparijjhānūpacārepi sukhumataraṃ icchanti. Sabbesaṃyeva pana matena apariggahitakāle",
  "atk-vin01a0:1694_2": "pavattakāyasaṅkhāro pariggahitakāle paṭippassambhati, pariggahitakāle pavattakāyasaṅkhāro",
  "atk-vin01a0:1694_3": "paṭhamajjhānūpacāre…pe… catutthajjhānūpacāre pavattakāyasaṅkhāro catutthajjhāne paṭippassambhati.",
  "atk-vin01a0:1694_4": "Ayaṃ tāva samathe nayo.",
  "atk-vin01a0:1695_0": "Vipassanāyaṃ pana apariggahe pavatto kāyasaṅkhāro oḷāriko, mahābhūtapariggahe sukhumo.",
  "atk-vin01a0:1695_1": "Sopi oḷāriko, upādārūpapariggahe sukhumo. Sopi oḷāriko, sakalarūpapariggahe sukhumo.",
  "atk-vin01a0:1695_2": "Sopi oḷāriko, arūpapariggahe sukhumo. Sopi oḷāriko, rūpārūpapariggahe sukhumo. Sopi",
  "atk-vin01a0:1695_3": "oḷāriko, paccayapariggahe sukhumo. Sopi oḷāriko, sappaccayanāmarūpapariggahe sukhumo.",
  "atk-vin01a0:1695_4": "Sopi oḷāriko, lakkhaṇārammaṇikavipassanāya sukhumo. Sopi dubbalavipassanāya oḷāriko,",
  "atk-vin01a0:1695_5": "balavavipassanāya sukhumo. Tattha pubbe vuttanayeneva purimassa purimassa pacchimena",
  "atk-vin01a0:1695_6": "pacchimena passaddhi veditabbā. Evamettha oḷārikasukhumatā ca passaddhi ca veditabbā.",
  "atk-vin01a0:1696_0": "Paṭisambhidāyaṃ panassa saddhiṃ codanāsodhanāhi evamattho vutto – “kathaṃ passambhayaṃ",
  "atk-vin01a0:1696_1": "kāyasaṅkhāraṃ assasissāmi…pe… passasissāmī”ti sikkhati? Katame kāyasaṅkhārā? Dīghaṃ",
  "atk-vin01a0:1696_2": "assāsā kāyikā ete dhammā kāyappaṭibaddhā kāyasaṅkhārā, te kāyasaṅkhāre passambhento",
  "atk-vin01a0:1696_3": "nirodhento vūpasamento sikkhati. Dīghaṃ passāsā kāyikā ete dhammā…pe… rassaṃ assāsā…pe…",
  "atk-vin01a0:1696_4": "rassaṃ passāsā… sabbakāyappaṭisaṃvedī assāsā… sabbakāyappaṭisaṃvedī passāsā kāyikā",
  "atk-vin01a0:1696_5": "ete dhammā kāyappaṭibaddhā kāyasaṅkhārā, te kāyasaṅkhāre passambhento nirodhento",
  "atk-vin01a0:1696_6": "vūpasamento sikkhati.",
  "atk-vin01a0:1697_0": "Yathārūpehi kāyasaṅkhārehi yā kāyassa ānamanā vinamanā sannamanā paṇamanā iñjanā",
  "atk-vin01a0:1697_1": "phandanā calanā kampanā passambhayaṃ kāyasaṅkhāraṃ assasissāmīti sikkhati, passambhayaṃ",
  "atk-vin01a0:1697_2": "kāyasaṅkhāraṃ passasissāmīti sikkhati.",
  "atk-vin01a0:1698_0": "Yathārūpehi kāyasaṅkhārehi yā kāyassa na ānamanā na vinamanā na sannamanā na paṇamanā",
  "atk-vin01a0:1698_1": "aniñjanā aphandanā acalanā akampanā, santaṃ sukhumaṃ passambhayaṃ kāyasaṅkhāraṃ assasissāmīti",
  "atk-vin01a0:1698_2": "sikkhati, passambhayaṃ kāyasaṅkhāraṃ passasissāmīti sikkhati.",
  "atk-vin01a0:1699_0": "Iti kira passambhayaṃ kāyasaṅkhāraṃ assasissāmīti sikkhati, passambhayaṃ kāyasaṅkhāraṃ",
  "atk-vin01a0:1699_1": "passasissāmīti sikkhati. Evaṃ sante vātūpaladdhiyā ca pabhāvanā na hoti, assāsapassāsānañca",
  "atk-vin01a0:1699_2": "pabhāvanā na hoti, ānāpānassatiyā ca pabhāvanā na hoti, ānāpānassatisamādhissa ca",
  "atk-vin01a0:1699_3": "pabhāvanā na na hoti, na ca naṃ taṃ samāpattiṃ paṇḍitā samāpajjantipi vuṭṭhahantipi.",
  "atk-vin01a0:1700_0": "Iti kira passambhayaṃ kāyasaṅkhāraṃ assasissāmi…pe… passasissāmīti sikkhati. Evaṃ",
  "atk-vin01a0:1700_1": "sante vātūpaladdhiyā ca pabhāvanā hoti, assāsapassāsānañca pabhāvanā hoti, ānāpānassatiyā",
  "atk-vin01a0:1700_2": "ca pabhāvanā hoti, ānāpānassatisamādhissa ca pabhāvanā hoti, tañca naṃ samāpattiṃ",
  "atk-vin01a0:1700_3": "paṇḍitā samāpajjantipi vuṭṭhahantipi.",
  "atk-vin01a0:1701_0": "Yathā kathaṃ viya? Seyyathāpi kaṃse ākoṭite paṭhamaṃ oḷārikā saddā pavattanti, oḷārikānaṃ",
  "atk-vin01a0:1701_1": "saddānaṃ nimittaṃ suggahitattā sumanasikatattā sūpadhāritattā niruddhepi oḷārike",
  "atk-vin01a0:1701_2": "sadde atha pacchā sukhumakā saddā pavattanti, sukhumakānaṃ saddānaṃ nimittaṃ suggahitattā",
  "atk-vin01a0:1701_3": "sumanasikatattā sūpadhāritattā niruddhepi sukhumake sadde atha pacchā sukhumasaddanimittārammaṇatāpi",
  "atk-vin01a0:1701_4": "cittaṃ pavattati; evameva paṭhamaṃ oḷārikā assāsapassāsā pavattanti, oḷārikānaṃ assāsapassāsānaṃ",
  "atk-vin01a0:1701_5": "nimittaṃ suggahitattā sumanasikatattā sūpadhāritattā niruddhepi oḷārike assāsapassāse",
  "atk-vin01a0:1701_6": "atha pacchā sukhumakā assāsapassāsā pavattanti, sukhumakānaṃ assāsapassāsānaṃ nimittaṃ",
  "atk-vin01a0:1701_7": "suggahitattā sumanasikatattā sūpadhāritattā niruddhepi sukhumake assāsapassāse atha",
  "atk-vin01a0:1701_8": "pacchā sukhumaassāsapassāsanimittārammaṇatāpi cittaṃ na vikkhepaṃ gacchati.",
  "atk-vin01a0:1702_0": "Evaṃ sante vātūpaladdhiyā ca pabhāvanā hoti, assāsapassāsānañca pabhāvanā hoti, ānāpānassatiyā",
  "atk-vin01a0:1702_1": "ca pabhāvanā hoti, ānāpānassatisamādhissa ca pabhāvanā hoti, tañca naṃ samāpattiṃ",
  "atk-vin01a0:1702_2": "paṇḍitā samāpajjantipi vuṭṭhahantipi.",
  "atk-vin01a0:1703_0": "Passambhayaṃ kāyasaṅkhāranti assāsapassāsā kāyo, upaṭṭhānaṃ sati, anupassanā ñāṇaṃ.",
  "atk-vin01a0:1703_1": "Kāyo upaṭṭhānaṃ no sati, sati upaṭṭhānañceva sati ca, tāya satiyā tena ñāṇena taṃ",
  "atk-vin01a0:1703_2": "kāyaṃ anupassati. Tena vuccati – “kāye kāyānupassanā satipaṭṭhānabhāvanāti.",
  "atk-vin01a0:1704": "Ayaṃ tāvettha kāyānupassanāvasena vuttassa paṭhamacatukkassa anupubbapadavaṇṇanā.",
  "atk-vin01a0:1705_0": "Yasmā panettha idameva catukkaṃ ādikammikassa kammaṭṭhānavasena vuttaṃ, itarāni pana",
  "atk-vin01a0:1705_1": "tīṇi catukkāni ettha pattajjhānassa vedanācittadhammānupassanāvasena vuttāni, tasmā",
  "atk-vin01a0:1705_2": "idaṃ kammaṭṭhānaṃ bhāvetvā ānāpānassaticatutthajjhānapadaṭṭhānāya vipassanāya saha",
  "atk-vin01a0:1705_3": "paṭisambhidāhi arahattaṃ pāpuṇitukāmena buddhaputtena yaṃ kātabbaṃ taṃ sabbaṃ idheva",
  "atk-vin01a0:1705_4": "tāva ādikammikassa kulaputtassa vasena ādito pabhuti evaṃ veditabbaṃ. Catubbidhaṃ",
  "atk-vin01a0:1705_5": "tāva sīlaṃ visodhetabbaṃ. Tattha tividhā visodhanā – anāpajjanaṃ, āpannavuṭṭhānaṃ,",
  "atk-vin01a0:1705_6": "kilesehi ca appatipīḷanaṃ. Evaṃ visuddhasīlassa hi bhāvanā sampajjati. Yampidaṃ cetiyaṅgaṇavattaṃ",
  "atk-vin01a0:1705_7": "bodhiyaṅgaṇavattaṃ upajjhāyavattaṃ ācariyavattaṃ jantāgharavattaṃ uposathāgāravattaṃ",
  "atk-vin01a0:1705_8": "dveasīti khandhakavattāni cuddasavidhaṃ mahāvattanti imesaṃ vasena ābhisamācārikasīlaṃ",
  "atk-vin01a0:1705_9": "vuccati, tampi sādhukaṃ paripūretabbaṃ. Yo hi “ahaṃ sīlaṃ rakkhāmi, kiṃ ābhisamācārikena",
  "atk-vin01a0:1705_10": "kamma”nti vadeyya, tassa sīlaṃ paripūressatīti netaṃ ṭhānaṃ vijjati. Ābhisamācārikavatte",
  "atk-vin01a0:1705_11": "pana paripūre sīlaṃ paripūrati, sīle paripūre samādhi gabbhaṃ gaṇhāti. Vuttañhetaṃ",
  "atk-vin01a0:1705_12": "bhagavatā – “so vata, bhikkhave, bhikkhu ābhisamācārikaṃ dhammaṃ aparipūretvā ‘sīlāni",
  "atk-vin01a0:1705_13": "paripūressatī’ti netaṃ ṭhānaṃ vijjatī”ti vitthāretabbaṃ. Tasmā tena yampidaṃ cetiyaṅgaṇavattādi",
  "atk-vin01a0:1705_14": "ābhisamācārikasīlaṃ vuccati, tampi sādhukaṃ paripūretabbaṃ. Tato –",
  "atk-vin01a0:1706": "“Āvāso ca kulaṃ lābho, gaṇo kammañca pañcamaṃ;",
  "atk-vin01a0:1707": "Addhānaṃ ñāti ābādho, gantho iddhīti te dasā”ti.",
  "atk-vin01a0:1708": "Evaṃ vuttesu dasasu palibodhesu yo palibodho atthi, so upacchinditabbo.",
  "atk-vin01a0:1709_0": "Evaṃ upacchinnapalibodhena kammaṭṭhānaṃ uggahetabbaṃ. Tampi duvidhaṃ hoti – sabbatthakakammaṭṭhānañca",
  "atk-vin01a0:1709_1": "pārihāriyakammaṭṭhānañca. Tattha sabbatthakakammaṭṭhānaṃ nāma bhikkhusaṅghādīsu mettā",
  "atk-vin01a0:1709_2": "maraṇassati ca asubhasaññātipi eke. Kammaṭṭhānikena hi bhikkhunā paṭhamaṃ tāva paricchinditvā",
  "atk-vin01a0:1709_3": "sīmaṭṭhakabhikkhusaṅghe mettā bhāvetabbā; tato sīmaṭṭhakadevatāsu, tato gocaragāme",
  "atk-vin01a0:1709_4": "issarajane, tato tattha manusse upādāya sabbasattesu. So hi bhikkhusaṅghe mettāya",
  "atk-vin01a0:1709_5": "sahavāsīnaṃ muducittataṃ janeti, athassa sukhasaṃvāsatā hoti. Sīmaṭṭhakadevatāsu",
  "atk-vin01a0:1709_6": "mettāya mudukatacittāhi devatāhi dhammikāya rakkhāya susaṃvihitārakkho hoti. Gocaragāme",
  "atk-vin01a0:1709_7": "issarajane mettāya mudukatacittasantānehi issarehi dhammikāya rakkhāya surakkhitaparikkhāro",
  "atk-vin01a0:1709_8": "hoti. Tattha manussesu mettāya pasāditacittehi tehi aparibhūto hutvā vicarati. Sabbasattesu",
  "atk-vin01a0:1709_9": "mettāya sabbattha appaṭihatacāro hoti.",
  "atk-vin01a0:1710_0": "Maraṇassatiyā pana “avassaṃ maritabba”nti cintento anesanaṃ pahāya uparūparivaḍḍhamānasaṃvego",
  "atk-vin01a0:1710_1": "anolīnavuttiko hoti. Asubhasaññāya dibbesupi ārammaṇesu taṇhā nuppajjati. Tenassetaṃ",
  "atk-vin01a0:1710_2": "tayaṃ evaṃ bahūpakārattā “sabbattha atthayitabbaṃ icchitabba”nti katvā adhippetassa",
  "atk-vin01a0:1710_3": "ca yogānuyogakammassa padaṭṭhānattā “sabbatthakakammaṭṭhāna”nti vuccati.",
  "atk-vin01a0:1711_0": "Aṭṭhatiṃsārammaṇesu pana yaṃ yassa caritānukūlaṃ, taṃ tassa niccaṃ pariharitabbattā",
  "atk-vin01a0:1711_1": "yathāvutteneva nayena “pārihāriyakammaṭṭhāna”ntipi vuccati. Idha pana idameva ānāpānassatikammaṭṭhānaṃ",
  "atk-vin01a0:1711_2": "“pārihāriyakammaṭṭhāna”nti vuccati. Ayamettha saṅkhepo. Vitthāro pana sīlavisodhanakathaṃ",
  "atk-vin01a0:1711_3": "palibodhupacchedakathañca icchantena visuddhimaggato gahetabbo.",
  "atk-vin01a0:1712_0": "Evaṃ visuddhasīlena pana upacchinnapalibodhena ca idaṃ kammaṭṭhānaṃ uggaṇhantena",
  "atk-vin01a0:1712_1": "imināva kammaṭṭhānena catutthajjhānaṃ nibbattetvā vipassanaṃ vaḍḍhetvā arahattaṃ",
  "atk-vin01a0:1712_2": "pattassa buddhaputtassa santike uggahetabbaṃ. Taṃ alabhantena anāgāmissa, tampi alabhantena",
  "atk-vin01a0:1712_3": "sakadāgāmissa, tampi alabhantena sotāpannassa, tampi alabhantena ānāpānacatutthajjhānalābhissa,",
  "atk-vin01a0:1712_4": "tampi alabhantena pāḷiyā aṭṭhakathāya ca asammūḷhassa vinicchayācariyassa santike",
  "atk-vin01a0:1712_5": "uggahetabbaṃ. Arahantādayo hi attanā adhigatamaggameva ācikkhanti. Ayaṃ pana gahanapadese",
  "atk-vin01a0:1712_6": "mahāhatthipathaṃ nīharanto viya sabbattha asammūḷho sappāyāsappāyaṃ paricchinditvā katheti.",
  "atk-vin01a0:1713_0": "Tatrāyaṃ anupubbikathā – tena bhikkhunā sallahukavuttinā vinayācārasampannena vuttappakāramācariyaṃ",
  "atk-vin01a0:1713_1": "upasaṅkamitvā vattapaṭipattiyā ārādhitacittassa tassa santike pañcasandhikaṃ kammaṭṭhānaṃ",
  "atk-vin01a0:1713_2": "uggahetabbaṃ. Tatrime pañca sandhayo – uggaho, paripucchā, upaṭṭhānaṃ, appanā, lakkhaṇanti.",
  "atk-vin01a0:1713_3": "Tattha “uggaho” nāma kammaṭṭhānassa uggaṇhanaṃ, “paripucchā” nāma kammaṭṭhānassa",
  "atk-vin01a0:1713_4": "paripucchanā, “upaṭṭhānaṃ” nāma kammaṭṭhānassa upaṭṭhānaṃ, “appanā” nāma kammaṭṭhānappanā,",
  "atk-vin01a0:1713_5": "“lakkhaṇaṃ” nāma kammaṭṭhānassa lakkhaṇaṃ. “Evaṃlakkhaṇamidaṃ kammaṭṭhāna”nti kammaṭṭhānasabhāvūpadhāraṇanti vuttaṃ hoti.",
  "atk-vin01a0:1714_0": "Evaṃ pañcasandhikaṃ kammaṭṭhānaṃ uggaṇhanto attanāpi na kilamati, ācariyampi na viheṭheti;",
  "atk-vin01a0:1714_1": "tasmā thokaṃ uddisāpetvā bahukālaṃ sajjhāyitvā evaṃ pañcasandhikaṃ kammaṭṭhānaṃ uggahetvā",
  "atk-vin01a0:1714_2": "sace tattha sappāyaṃ hoti, tattheva vasitabbaṃ. No ce tattha sappāyaṃ hoti, ācariyaṃ",
  "atk-vin01a0:1714_3": "āpucchitvā sace mandapañño yojanaparamaṃ gantvā, sace tikkhapañño dūrampi gantvā",
  "atk-vin01a0:1714_4": "aṭṭhārasasenāsanadosavivajjitaṃ, pañcasenāsanaṅgasamannāgataṃ senāsanaṃ upagamma",
  "atk-vin01a0:1714_5": "tattha vasantena upacchinnakhuddakapalibodhena katabhattakiccena bhattasammadaṃ paṭivinodetvā",
  "atk-vin01a0:1714_6": "ratanattayaguṇānussaraṇena cittaṃ sampahaṃsetvā ācariyuggahato ekapadampi asammussantena",
  "atk-vin01a0:1714_7": "idaṃ ānāpānassatikammaṭṭhānaṃ manasikātabbaṃ. Ayamettha saṅkhepo. Vitthāro pana imaṃ",
  "atk-vin01a0:1714_8": "kathāmaggaṃ icchantena visuddhimaggato gahetabbo.",
  "atk-vin01a0:1715": "Yaṃ pana vuttaṃ “idaṃ ānāpānassatikammaṭṭhānaṃ manasikātabba”nti tatrāyaṃ manasikāravidhi –",
  "atk-vin01a0:1716": "“Gaṇanā anubandhanā, phusanā ṭhapanā sallakkhaṇā;",
  "atk-vin01a0:1717": "Vivaṭṭanā pārisuddhi, tesañca paṭipassanā”ti. ;",
  "atk-vin01a0:1718_0": "“Gaṇanā”ti gaṇanāyeva. “Anubandhanā”ti anuvahanā. “Phusanā”ti phuṭṭhaṭṭhānaṃ. “Ṭhapanā”ti",
  "atk-vin01a0:1718_1": "appanā. “Sallakkhaṇā”ti vipassanā. “Vivaṭṭanā”ti maggo. “Pārisuddhī”ti phalaṃ. “Tesañca",
  "atk-vin01a0:1718_2": "paṭipassanā”ti paccavekkhaṇā. Tattha iminā ādikammikakulaputtena paṭhamaṃ gaṇanāya",
  "atk-vin01a0:1718_3": "idaṃ kamaṭṭhānaṃ manasikātabbaṃ. Gaṇentena ca pañcannaṃ heṭṭhā na ṭhapetabbaṃ, dasannaṃ",
  "atk-vin01a0:1718_4": "upari na netabbaṃ, antare khaṇḍaṃ na dassetabbaṃ. Pañcannaṃ heṭṭhā ṭhapentassa hi",
  "atk-vin01a0:1718_5": "sambādhe okāse cittuppādo vipphandati, sambādhe vaje sanniruddhagogaṇo viya. Dasannaṃ",
  "atk-vin01a0:1718_6": "upari nentassa gaṇanānissitova cittuppādo hoti. Antarā khaṇḍaṃ dassentassa “sikhāppattaṃ",
  "atk-vin01a0:1718_7": "nu kho me kammaṭṭhānaṃ, no”ti cittaṃ vikampati. Tasmā ete dose vajjetvā gaṇetabbaṃ.",
  "atk-vin01a0:1719_0": "Gaṇentena ca paṭhamaṃ dandhagaṇanāya dhaññamāpakagaṇanāya gaṇetabbaṃ. Dhaññamāpako",
  "atk-vin01a0:1719_1": "hi nāḷiṃ pūretvā “eka”nti vatvā okirati. Puna pūrento kiñci kacavaraṃ disvā taṃ chaḍḍento",
  "atk-vin01a0:1719_2": "“ekaṃ eka”nti vadati. Esa nayo “dve dve”tiādīsu. Evameva imināpi assāsapassāsesu",
  "atk-vin01a0:1719_3": "yo upaṭṭhāti taṃ gahetvā “ekaṃ eka”nti ādiṃkatvā yāva “dasa dasā”ti pavattamānaṃ",
  "atk-vin01a0:1719_4": "pavattamānaṃ upalakkhetvāva gaṇetabbaṃ. Tassevaṃ gaṇayato nikkhamantā ca pavisantā",
  "atk-vin01a0:1719_5": "ca assāsapassāsā pākaṭā honti.",
  "atk-vin01a0:1720_0": "Athānena taṃ dandhagaṇanaṃ dhaññamāpakagaṇanaṃ pahāya sīghagaṇanāya gopālakagaṇanāya",
  "atk-vin01a0:1720_1": "gaṇetabbaṃ. Cheko hi gopālako sakkharāyo ucchaṅgena gahetvā rajjudaṇḍahattho pātova",
  "atk-vin01a0:1720_2": "vajaṃ gantvā gāvo piṭṭhiyaṃ paharitvā palighatthambhamatthake nisinno dvāraṃ pattaṃ",
  "atk-vin01a0:1720_3": "pattaṃyeva gāvaṃ “eko dve”ti sakkharaṃ khipitvā khipitvā gaṇeti. Tiyāmarattiṃ sambādhe",
  "atk-vin01a0:1720_4": "okāse dukkhaṃ vutthagogaṇo nikkhamanto aññamaññaṃ upanighaṃsanto vegena vegena puñjo",
  "atk-vin01a0:1720_5": "puñjo hutvā nikkhamati. So vegena vegena “tīṇi cattāri pañca dasā”ti gaṇetiyeva.",
  "atk-vin01a0:1720_6": "Evamimassāpi purimanayena gaṇayato assāsapassāsā pākaṭā hutvā sīghaṃ sīghaṃ punappunaṃ",
  "atk-vin01a0:1720_7": "sañcaranti. Tato tena “punappunaṃ sañcarantī”ti ñatvā anto ca bahi ca aggahetvā dvārappattaṃ",
  "atk-vin01a0:1720_8": "dvārappattaṃyeva gahetvā “eko dve tīṇi cattāri pañca, eko dve tīṇi cattāri pañca",
  "atk-vin01a0:1720_9": "cha, eko dve tīṇi cattāri pañca cha satta…pe… aṭṭha… nava… dasā”ti sīghaṃ sīghaṃ",
  "atk-vin01a0:1720_10": "gaṇetabbameva. Gaṇanāpaṭibaddhe hi kammaṭṭhāne gaṇanābaleneva cittaṃ ekaggaṃ hoti",
  "atk-vin01a0:1720_11": "arittūpatthambhanavasena caṇḍasote nāvāṭhapanamiva.",
  "atk-vin01a0:1721_0": "Tassevaṃ sīghaṃ sīghaṃ gaṇayato kammaṭṭhānaṃ nirantarappavattaṃ viya hutvā upaṭṭhāti.",
  "atk-vin01a0:1721_1": "Atha “nirantaraṃ pavattatī”ti ñatvā anto ca bahi ca vātaṃ apariggahetvā purimanayeneva",
  "atk-vin01a0:1721_2": "vegena vegena gaṇetabbaṃ. Antopavisanavātena hi saddhiṃ cittaṃ pavesayato abbhantaraṃ",
  "atk-vin01a0:1721_3": "vātabbhāhataṃ medapūritaṃ viya hoti, bahinikkhamanavātena saddhiṃ cittaṃ nīharato",
  "atk-vin01a0:1721_4": "bahiddhā puthuttārammaṇe cittaṃ vikkhipati. Phuṭṭhokāse pana satiṃ ṭhapetvā bhāventasseva",
  "atk-vin01a0:1721_5": "bhāvanā sampajjati. Tena vuttaṃ – “anto ca bahi ca vātaṃ apariggahetvā purimanayeneva",
  "atk-vin01a0:1721_6": "vegena vegena gaṇetabba”nti.",
  "atk-vin01a0:1722_0": "Kīva ciraṃ panetaṃ gaṇetabbanti? Yāva vinā gaṇanāya assāsapassāsārammaṇe sati santiṭṭhati.",
  "atk-vin01a0:1722_1": "Bahi visaṭavitakkavicchedaṃ katvā assāsapassāsārammaṇe sati saṇṭhapanatthaṃyeva hi gaṇanāti.",
  "atk-vin01a0:1723_0": "Evaṃ gaṇanāya manasikatvā anubandhanāya manasikātabbaṃ. Anubandhanā nāma gaṇanaṃ",
  "atk-vin01a0:1723_1": "paṭisaṃharitvā satiyā nirantaraṃ assāsapassāsānaṃ anugamanaṃ; tañca kho na ādimajjhapariyosānānugamanavasena.",
  "atk-vin01a0:1723_2": "Bahinikkhamanavātassa hi nābhi ādi, hadayaṃ majjhaṃ, nāsikaggaṃ pariyosānaṃ. Abbhantarapavisanavātassa",
  "atk-vin01a0:1723_3": "nāsikaggaṃ ādi, hadayaṃ majjhaṃ, nābhi pariyosānaṃ. Tañcassa anugacchato vikkhepagataṃ",
  "atk-vin01a0:1723_4": "cittaṃ sāraddhāya ceva hoti iñjanāya ca. Yathāha –",
  "atk-vin01a0:1724_0": "“Assāsādimajjhapariyosānaṃ satiyā anugacchato ajjhattaṃ vikkhepagatena cittena kāyopi",
  "atk-vin01a0:1724_1": "cittampi sāraddhā ca honti iñjitā ca phanditā ca. Passāsādimajjhapariyosānaṃ satiyā",
  "atk-vin01a0:1724_2": "anugacchato bahiddhā vikkhepagatena cittena kāyopi cittampi sāraddhā ca honti iñjitā ca phanditā cā”ti.",
  "atk-vin01a0:1725_0": "Tasmā anubandhanāya manasikarontena na ādimajjhapariyosānavasena manasikātabbaṃ.",
  "atk-vin01a0:1725_1": "Apica kho phusanāvasena ca ṭhapanāvasena ca manasikātabbaṃ. Gaṇanānubandhanāvasena",
  "atk-vin01a0:1725_2": "viya hi phusanāṭhapanāvasena visuṃ manasikāro natthi. Phuṭṭhaphuṭṭhaṭṭhāneyeva pana",
  "atk-vin01a0:1725_3": "gaṇento gaṇanāya ca phusanāya ca manasi karoti. Tattheva gaṇanaṃ paṭisaṃharitvā te",
  "atk-vin01a0:1725_4": "satiyā anubandhanto appanāvasena ca cittaṃ ṭhapento “anubandhanāya ca phusanāya ca",
  "atk-vin01a0:1725_5": "ṭhapanāya ca manasi karotī”ti vuccati. Svāyamattho aṭṭhakathāyaṃ vuttapaṅguḷadovārikopamāhi",
  "atk-vin01a0:1725_6": "paṭisambhidāyaṃ vuttakakacopamāya ca veditabbo.",
  "atk-vin01a0:1726_0": "Tatrāyaṃ paṅguḷopamā – “seyyathāpi paṅguḷo dolāya kīḷataṃ mātāputtānaṃ dolaṃ khipitvā",
  "atk-vin01a0:1726_1": "tattheva dolatthambhamūle nisinno kamena āgacchantassa ca gacchantassa ca dolāphalakassa",
  "atk-vin01a0:1726_2": "ubho koṭiyo majjhañca passati, na ca ubhokoṭimajjhānaṃ dassanatthaṃ byāvaṭo hoti.",
  "atk-vin01a0:1726_3": "Evamevāyaṃ bhikkhu sativasena upanibandhanatthambhamūle ṭhatvā assāsapassāsadolaṃ",
  "atk-vin01a0:1726_4": "khipitvā tattheva nimitte satiyā nisinno kamena āgacchantānañca gacchantānañca phuṭṭhaṭṭhāne",
  "atk-vin01a0:1726_5": "assāsapassāsānaṃ ādimajjhapariyosānaṃ satiyā anugacchanto tattha ca cittaṃ ṭhapento",
  "atk-vin01a0:1726_6": "passati, na ca tesaṃ dassanatthaṃ byāvaṭo hoti. Ayaṃ paṅguḷopamā.",
  "atk-vin01a0:1727_0": "Ayaṃ pana dovārikopamā – “seyyathāpi dovāriko nagarassa anto ca bahi ca purise ‘ko",
  "atk-vin01a0:1727_1": "tvaṃ, kuto vā āgato, kuhiṃ vā gacchasi, kiṃ vā te hatthe’ti na vīmaṃsati, na hi tassa",
  "atk-vin01a0:1727_2": "te bhārā. Dvārappattaṃ dvārappattaṃyeva pana vīmaṃsati; evameva imassa bhikkhuno",
  "atk-vin01a0:1727_3": "anto paviṭṭhavātā ca bahi nikkhantavātā ca na bhārā honti, dvārappattā dvārappattāyeva",
  "atk-vin01a0:1727_4": "bhārāti. Ayaṃ dovārikopamā.",
  "atk-vin01a0:1728": "Kakacopamā pana āditopabhuti evaṃ veditabbā. Vuttañhetaṃ –",
  "atk-vin01a0:1729": "“Nimittaṃ assāsapassāsā, anārammaṇamekacittassa;",
  "atk-vin01a0:1730": "Ajānato ca tayo dhamme, bhāvanānupalabbhati.",
  "atk-vin01a0:1731": "“Nimittaṃ assāsapassāsā, anārammaṇamekacittassa;",
  "atk-vin01a0:1732": "Jānato ca tayo dhamme, bhāvanā upalabbhatī”ti. ;",
  "atk-vin01a0:1733_0": "Kathaṃ ime tayo dhammā ekacittassa ārammaṇaṃ na honti, na cime tayo dhammā aviditā",
  "atk-vin01a0:1733_1": "honti, na ca cittaṃ vikkhepaṃ gacchati, padhānañca paññāyati, payogañca sādheti,",
  "atk-vin01a0:1733_2": "visesamadhigacchati? Seyyathāpi rukkho same bhūmibhāge nikkhitto, tamenaṃ puriso",
  "atk-vin01a0:1733_3": "kakacena chindeyya, rukkhe phuṭṭhakakacadantānaṃ vasena purisassa sati upaṭṭhitā",
  "atk-vin01a0:1733_4": "hoti, na āgate vā gate vā kakacadante manasi karoti, na āgatā vā gatā vā kakacadantā",
  "atk-vin01a0:1733_5": "aviditā honti, padhānañca paññāyati, payogañca sādheti.",
  "atk-vin01a0:1734_0": "Yathā rukkho same bhūmibhāge nikkhitto; evaṃ upanibandhananimittaṃ. Yathā kakacadantā;",
  "atk-vin01a0:1734_1": "evaṃ assāsapassāsā. Yathā rukkhe phuṭṭhakakacadantānaṃ vasena purisassa sati upaṭṭhitā",
  "atk-vin01a0:1734_2": "hoti, na āgate vā gate vā kakacadante manasi karoti, na āgatā vā gatā vā kakacadantā",
  "atk-vin01a0:1734_3": "aviditā honti, padhānañca paññāyati, payogañca sādheti, evameva bhikkhu nāsikagge",
  "atk-vin01a0:1734_4": "vā mukhanimitte vā satiṃ upaṭṭhapetvā nisinno hoti, na āgate vā gate vā assāsapassāse",
  "atk-vin01a0:1734_5": "manasi karoti, na āgatā vā gatā vā assāsapassāsā aviditā honti, padhānañca paññāyati,",
  "atk-vin01a0:1734_6": "payogañca sādheti, visesamadhigacchati.",
  "atk-vin01a0:1735_0": "Padhānanti katamaṃ padhānaṃ? Āraddhavīriyassa kāyopi cittampi kammaniyaṃ hoti – idaṃ",
  "atk-vin01a0:1735_1": "padhānaṃ. Katamo payogo? Āraddhavīriyassa upakkilesā pahīyanti, vitakkā vūpasammanti",
  "atk-vin01a0:1735_2": "– ayaṃ payogo. Katamo viseso? Āraddhavīriyassa saṃyojanā pahīyanti, anusayā byantī",
  "atk-vin01a0:1735_3": "honti – ayaṃ viseso. Evaṃ ime tayo dhammā ekacittassa ārammaṇā na honti, na cime",
  "atk-vin01a0:1735_4": "tayo dhammā aviditā honti, na ca cittaṃ vikkhepaṃ gacchati, padhānañca paññāyati,",
  "atk-vin01a0:1735_5": "payogañca sādheti, visesamadhigacchati.",
  "atk-vin01a0:1736": "“Ānāpānassatī yassa, paripuṇṇā subhāvitā;",
  "atk-vin01a0:1737": "Anupubbaṃ paricitā, yathā buddhena desitā;",
  "atk-vin01a0:1738": "So imaṃ lokaṃ pabhāseti, abbhā muttova candimā”ti. ;",
  "atk-vin01a0:1739_0": "Ayaṃ kakacopamā. Idha panassa āgatāgatavasena amanasikāramattameva payojananti veditabbaṃ.",
  "atk-vin01a0:1739_1": "Idaṃ kammaṭṭhānaṃ manasikaroto kassaci nacireneva nimittañca uppajjati, avasesajjhānaṅgapaṭimaṇḍitā",
  "atk-vin01a0:1739_2": "appanāsaṅkhātā ṭhapanā ca sampajjati. Kassaci pana gaṇanāvaseneva manasikārakālatopabhuti",
  "atk-vin01a0:1739_3": "anukkamato oḷārikaassāsapassāsanirodhavasena kāyadarathe vūpasante kāyopi cittampi",
  "atk-vin01a0:1739_4": "lahukaṃ hoti, sarīraṃ ākāse laṅghanākārappattaṃ viya hoti. Yathā sāraddhakāyassa",
  "atk-vin01a0:1739_5": "mañce vā pīṭhe vā nisīdato mañcapīṭhaṃ onamati, vikūjati, paccattharaṇaṃ valiṃ gaṇhāti.",
  "atk-vin01a0:1739_6": "Asāraddhakāyassa pana nisīdato neva mañcapīṭhaṃ onamati, na vikūjati, na paccattharaṇaṃ",
  "atk-vin01a0:1739_7": "valiṃ gaṇhāti, tūlapicupūritaṃ viya mañcapīṭhaṃ hoti. Kasmā? Yasmā asāraddho kāyo",
  "atk-vin01a0:1739_8": "lahuko hoti; evameva gaṇanāvasena manasikārakālatopabhuti anukkamato oḷārikaassāsapassāsanirodhavasena",
  "atk-vin01a0:1739_9": "kāyadarathe vūpasante kāyopi cittampi lahukaṃ hoti, sarīraṃ ākāse laṅghanākārappattaṃ viya hoti.",
  "atk-vin01a0:1740_0": "Tassa oḷārike assāsapassāse niruddhe sukhumaassāsapassāsanimittārammaṇaṃ cittaṃ pavattati,",
  "atk-vin01a0:1740_1": "tasmimpi niruddhe aparāparaṃ tato sukhumatarasukhumatamanimittārammaṇaṃ pavattatiyeva.",
  "atk-vin01a0:1740_2": "Kathaṃ? Yathā puriso mahatiyā lohasalākāya kaṃsatāḷaṃ ākoṭeyya, ekappahārena mahāsaddo",
  "atk-vin01a0:1740_3": "uppajjeyya, tassa oḷārikasaddārammaṇaṃ cittaṃ pavatteyya, niruddhe oḷārike sadde",
  "atk-vin01a0:1740_4": "atha pacchā sukhumasaddanimittārammaṇaṃ, tasmimpi niruddhe aparāparaṃ tato sukhumatarasukhumatamasaddanimittārammaṇaṃ",
  "atk-vin01a0:1740_5": "cittaṃ pavattateva; evanti veditabbaṃ. Vuttampi cetaṃ – “seyyathāpi kaṃse ākoṭite”ti vitthāro.",
  "atk-vin01a0:1741_0": "Yathā hi aññāni kammaṭṭhānāni uparūpari vibhūtāni honti, na tathā idaṃ. Idaṃ pana",
  "atk-vin01a0:1741_1": "uparūpari bhāventassa bhāventassa sukhumattaṃ gacchati, upaṭṭhānampi na upagacchati.",
  "atk-vin01a0:1741_2": "Evaṃ anupaṭṭhahante pana tasmiṃ na tena bhikkhunā uṭṭhāyāsanā cammakhaṇḍaṃ papphoṭetvā",
  "atk-vin01a0:1741_3": "gantabbaṃ. Kiṃ kātabbaṃ? “Ācariyaṃ pucchissāmī”ti vā “naṭṭhaṃ dāni me kammaṭṭhāna”nti",
  "atk-vin01a0:1741_4": "vā na vuṭṭhātabbaṃ, iriyāpathaṃ vikopetvā gacchato hi kammaṭṭhānaṃ navanavameva hoti.",
  "atk-vin01a0:1741_5": "Tasmā yathānisinneneva desato āharitabbaṃ.",
  "atk-vin01a0:1742_0": "Tatrāyaṃ āharaṇūpāyo. Tena hi bhikkhunā kammaṭṭhānassa anupaṭṭhahanabhāvaṃ ñatvā",
  "atk-vin01a0:1742_1": "iti paṭisañcikkhitabbaṃ – “ime assāsapassāsā nāma kattha atthi, kattha natthi, kassa",
  "atk-vin01a0:1742_2": "vā atthi, kassa vā natthī”ti. Athevaṃ paṭisañcikkhatā “ime antomātukucchiyaṃ natthi,",
  "atk-vin01a0:1742_3": "udake nimuggānaṃ natthi, tathā asaññībhūtānaṃ matānaṃ catutthajjhānasamāpannānaṃ",
  "atk-vin01a0:1742_4": "rūpārūpabhavasamaṅgīnaṃ nirodhasamāpannāna”nti ñatvā evaṃ attanāva attā paṭicodetabbo",
  "atk-vin01a0:1742_5": "– “nanu tvaṃ, paṇḍita, neva mātukucchigato, na udake nimuggo, na asaññībhūto, na",
  "atk-vin01a0:1742_6": "mato, na catutthajjhānasamaāpanno, na rūpārūpabhavasamaṅgī, na nirodhasamāpanno,",
  "atk-vin01a0:1742_7": "atthiyeva te assāsapassāsā, mandapaññatāya pana pariggahetuṃ na sakkosī”ti. Athānena",
  "atk-vin01a0:1742_8": "pakatiphuṭṭhavaseneva cittaṃ ṭhapetvā manasikāro pavattetabbo. Ime hi dīghanāsikassa",
  "atk-vin01a0:1742_9": "nāsā puṭaṃ ghaṭṭentā pavattanti, rassanāsikassa uttaroṭṭhaṃ. Tasmānena imaṃ nāma",
  "atk-vin01a0:1742_10": "ṭhānaṃ ghaṭṭentīti nimittaṃ paṭṭhapetabbaṃ. Imameva hi atthavasaṃ paṭicca vuttaṃ",
  "atk-vin01a0:1742_11": "bhagavatā – “nāhaṃ, bhikkhave, muṭṭhassatissa asampajānassa ānāpānassatibhāvanaṃ",
  "atk-vin01a0:1742_12": "vadāmī”ti. Kiñcāpi hi yaṃkiñci kammaṭṭhānaṃ satassa sampajānasseva sampajjati, ito",
  "atk-vin01a0:1742_13": "aññaṃ pana manasikarontassa pākaṭaṃ hoti. Idaṃ pana ānāpānassatikammaṭṭhānaṃ garukaṃ",
  "atk-vin01a0:1742_14": "garukabhāvanaṃ buddhapaccekabuddhabuddhaputtānaṃ mahāpurisānameva manasikārabhūmibhūtaṃ,",
  "atk-vin01a0:1742_15": "na ceva ittaraṃ, na ca ittarasattasamāsevitaṃ. Yathā yathā manasi karīyati, tathā",
  "atk-vin01a0:1742_16": "tathā santañceva hoti sukhumañca. Tasmā ettha balavatī sati ca paññā ca icchitabbā.",
  "atk-vin01a0:1743_0": "Yathā hi maṭṭhasāṭakassa tunnakaraṇakāle sūcipi sukhumā icchitabbā, sūcipāsavedhanampi",
  "atk-vin01a0:1743_1": "tato sukhumataraṃ; evameva maṭṭhasāṭakasadisassa imassa kammaṭṭhānassa bhāvanākāle",
  "atk-vin01a0:1743_2": "sūcipaṭibhāgā satipi sūcipāsavedhanapaṭibhāgā taṃsampayuttā paññāpi balavatī icchitabbā.",
  "atk-vin01a0:1743_3": "Tāhi ca pana satipaññāhi samannāgatena bhikkhunā na te assāsapassāsā aññatra pakatiphuṭṭhokāsā pariyesitabbā.",
  "atk-vin01a0:1744_0": "Yathā pana kassako kasiṃ kasitvā balibadde muñcitvā gocarābhimukhe katvā chāyāya",
  "atk-vin01a0:1744_1": "nisinno vissameyya, athassa te balibaddā vegena aṭaviṃ paviseyyuṃ. Yo hoti cheko",
  "atk-vin01a0:1744_2": "kassako so puna te gahetvā yojetukāmo na tesaṃ anupadaṃ gantvā aṭaviṃ āhiṇḍati. Atha",
  "atk-vin01a0:1744_3": "kho rasmiñca patodañca gahetvā ujukameva tesaṃ nipātatitthaṃ gantvā nisīdati vā nipajjati",
  "atk-vin01a0:1744_4": "vā. Atha te goṇe divasabhāgaṃ caritvā nipātatitthaṃ otaritvā nhatvā ca pivitvā ca",
  "atk-vin01a0:1744_5": "paccuttaritvā ṭhite disvā rasmiyā bandhitvā patodena vijjhanto ānetvā yojetvā puna",
  "atk-vin01a0:1744_6": "kammaṃ karoti; evameva tena bhikkhunā na te assāsapassāsā aññatra pakatiphuṭṭhokāsā",
  "atk-vin01a0:1744_7": "pariyesitabbā. Satirasmiṃ pana paññāpatodañca gahetvā pakatiphuṭṭhokāse cittaṃ ṭhapetvā",
  "atk-vin01a0:1744_8": "manasikāro pavattetabbo. Evañhissa manasikaroto nacirasseva te upaṭṭhahanti, nipātatitthe",
  "atk-vin01a0:1744_9": "viya goṇā. Tato tena satirasmiyā bandhitvā tasmiṃyeva ṭhāne yojetvā paññāpatodena",
  "atk-vin01a0:1744_10": "vijjhantena puna kammaṭṭhānaṃ anuyuñjitabbaṃ; tassevamanuyuñjato nacirasseva nimittaṃ",
  "atk-vin01a0:1744_11": "upaṭṭhāti. Taṃ panetaṃ na sabbesaṃ ekasadisaṃ hoti; apica kho kassaci sukhasamphassaṃ",
  "atk-vin01a0:1744_12": "uppādayamāno tūlapicu viya, kappāsapicu viya, vātadhārā viya ca upaṭṭhātīti ekacce āhu.",
  "atk-vin01a0:1745_0": "Ayaṃ pana aṭṭhakathāvinicchayo – idañhi kassaci tārakarūpaṃ viya, maṇiguḷikā viya,",
  "atk-vin01a0:1745_1": "muttāguḷikā viya ca kassaci kharasamphassaṃ hutvā kappāsaṭṭhi viya, sāradārusūci",
  "atk-vin01a0:1745_2": "viya ca kassaci dīghapāmaṅgasuttaṃ viya, kusumadāmaṃ viya, dhūmasikhā viya ca kassaci",
  "atk-vin01a0:1745_3": "vitthata makkaṭakasuttaṃ viya, valāhakapaṭalaṃ viya, padumapupphaṃ viya, rathacakkaṃ",
  "atk-vin01a0:1745_4": "viya, candamaṇḍalaṃ viya, sūriyamaṇḍalaṃ viya ca upaṭṭhāti. Tañca panetaṃ yathā sambahulesu",
  "atk-vin01a0:1745_5": "bhikkhūsu suttantaṃ sajjhāyitvā nisinnesu ekena bhikkhunā “tumhākaṃ kīdisaṃ hutvā",
  "atk-vin01a0:1745_6": "idaṃ suttaṃ upaṭṭhātī”ti vutte eko “mayhaṃ mahatī pabbateyyā nadī viya hutvā upaṭṭhātī”ti",
  "atk-vin01a0:1745_7": "āha. Aparo “mayhaṃ ekā vanarāji viya”. Añño “mayhaṃ sītacchāyo sākhāsampanno phalabhārabharitarukkho",
  "atk-vin01a0:1745_8": "viyā”ti. Tesañhi taṃ ekameva suttaṃ saññānānatāya nānato upaṭṭhāti. Evaṃ ekameva",
  "atk-vin01a0:1745_9": "kammaṭṭhānaṃ saññānānatāya nānato upaṭṭhāti. Saññajañhi etaṃ saññānidānaṃ saññāppabhavaṃ",
  "atk-vin01a0:1745_10": "tasmā saññānānatāya nānato upaṭṭhātīti veditabbaṃ.",
  "atk-vin01a0:1746_0": "Ettha ca aññameva assāsārammaṇaṃ cittaṃ, aññaṃ passāsārammaṇaṃ, aññaṃ nimittārammaṇaṃ",
  "atk-vin01a0:1746_1": "yassa hi ime tayo dhammā natthi, tassa kammaṭṭhānaṃ neva appanaṃ na upacāraṃ pāpuṇāti.",
  "atk-vin01a0:1746_2": "Yassa panime tayo dhammā atthi, tasseva kammaṭṭhānaṃ appanañca upacārañca pāpuṇāti. Vuttañhetaṃ –",
  "atk-vin01a0:1747": "“Nimittaṃ assāsapassāsā, anārammaṇamekacittassa;",
  "atk-vin01a0:1748": "Ajānato ca tayo dhamme, bhāvanānupalabbhati.",
  "atk-vin01a0:1749": "“Nimittaṃ assāsapassāsā, anārammaṇamekacittassa;",
  "atk-vin01a0:1750": "Jānato ca tayo dhamme, bhāvanā upalabbhatī”ti. ;",
  "atk-vin01a0:1751_0": "Evaṃ upaṭṭhite pana nimitte tena bhikkhunā ācariyasantikaṃ gantvā ārocetabbaṃ – “mayhaṃ,",
  "atk-vin01a0:1751_1": "bhante, evarūpaṃ nāma upaṭṭhātī”ti. Ācariyena pana “etaṃ nimitta”nti vā “na nimitta”nti",
  "atk-vin01a0:1751_2": "vā na vattabbaṃ. “Evaṃ hoti, āvuso”ti vatvā pana “punappunaṃ manasi karohī”ti vattabbo.",
  "atk-vin01a0:1751_3": "“Nimitta”nti hi vutte vosānaṃ āpajjeyya; “na nimitta”nti vutte nirāso visīdeyya.",
  "atk-vin01a0:1751_4": "Tasmā tadubhayampi avatvā manasikāreyeva niyojetabboti. Evaṃ tāva dīghabhāṇakā. Majjhimabhāṇakā",
  "atk-vin01a0:1751_5": "panāhu – “nimittamidaṃ, āvuso, kammaṭṭhānaṃ punappunaṃ manasi karohi sappurisāti",
  "atk-vin01a0:1751_6": "vattabbo”ti. Athānena nimitteyeva cittaṃ ṭhapetabbaṃ. Evamassāyaṃ ito pabhuti ṭhapanāvasena",
  "atk-vin01a0:1751_7": "bhāvanā hoti. Vuttañhetaṃ porāṇehi –",
  "atk-vin01a0:1752": "“Nimitte ṭhapayaṃ cittaṃ, nānākāraṃ vibhāvayaṃ;",
  "atk-vin01a0:1753": "Dhīro assāsapassāse, sakaṃ cittaṃ nibandhatī”ti. ;",
  "atk-vin01a0:1754_0": "Tassevaṃ nimittupaṭṭhānato pabhuti nīvaraṇāni vikkhambhitāneva honti kilesā sannisinnāva",
  "atk-vin01a0:1754_1": "sati upaṭṭhitāyeva, cittaṃ samāhitameva. Idañhi dvīhākārehi cittaṃ samāhitaṃ nāma",
  "atk-vin01a0:1754_2": "hohi – upacārabhūmiyaṃ vā nīvaraṇappahānena, paṭilābhabhūmiyaṃ vā aṅgapātubhāvena.",
  "atk-vin01a0:1754_3": "Tattha “upacārabhūmī”ti upacārasamādhi; “paṭilābhabhūmī”ti appanāsamādhi. Tesaṃ kiṃ",
  "atk-vin01a0:1754_4": "nānākaraṇaṃ? Upacārasamādhi kusalavīthiyaṃ javitvā bhavaṅgaṃ otarati, appanāsamādhi",
  "atk-vin01a0:1754_5": "divasabhāge appetvā nisinnassa divasabhāgampi kusalavīthiyaṃ javati, na bhavaṅgaṃ",
  "atk-vin01a0:1754_6": "otarati. Imesu dvīsu samādhīsu nimittapātubhāvena upacārasamādhinā samāhitaṃ cittaṃ",
  "atk-vin01a0:1754_7": "hoti. Athānena taṃ nimittaṃ neva vaṇṇato manasikātabbaṃ, na lakkhaṇato paccavekkhitabbaṃ.",
  "atk-vin01a0:1754_8": "Apica kho khattiyamahesiyā cakkavattigabbho viya kassakena sāliyavagabbho viya ca",
  "atk-vin01a0:1754_9": "appamattena rakkhitabbaṃ; rakkhitaṃ hissa phaladaṃ hoti.",
  "atk-vin01a0:1755": "“Nimittaṃ rakkhato laddha, parihāni na vijjati;",
  "atk-vin01a0:1756": "Ārakkhamhi asantamhi, laddhaṃ laddhaṃ vinassatī”ti.",
  "atk-vin01a0:1757_0": "Tatrāyaṃ rakkhaṇūpāyo – tena bhikkhunā āvāso, gocaro, bhassaṃ, puggalo, bhojanaṃ,",
  "atk-vin01a0:1757_1": "utu, iriyāpathoti imāni satta asappāyāni vajjetvā tāneva satta sappāyāni sevantena",
  "atk-vin01a0:1757_2": "punappunaṃ taṃ nimittaṃ manasikātabbaṃ.",
  "atk-vin01a0:1758_0": "Evaṃ sappāyasevanena nimittaṃ thiraṃ katvā vuḍḍhiṃ virūḷhiṃ gamayitvā vatthuvisadakiriyā,",
  "atk-vin01a0:1758_1": "indriyasamattapaṭipādanatā, nimittakusalatā, yasmiṃ samaye cittaṃ sapaggahetabba",
  "atk-vin01a0:1758_2": "tasmiṃ samaye cittapaggaṇhanā, yasmiṃ samaye cittaṃ niggahetabbaṃ tasmiṃ samaye cittaniggaṇhanā,",
  "atk-vin01a0:1758_3": "yasmiṃ samaye cittaṃ sampahaṃsetabbaṃ tasmiṃ samaye sampahaṃsetabbaṃ tasmiṃ samaye",
  "atk-vin01a0:1758_4": "cittasampahaṃsanā, yasmiṃ samaye cittaṃ ajjhupekkhitabbaṃ tasmiṃ samaye cittaajjhupekkhanā,",
  "atk-vin01a0:1758_5": "asamāhitapuggalaparivajjanā, samāhitapuggalasevanā, tadadhimuttatāti imāni dasa appanākosallāni",
  "atk-vin01a0:1758_6": "avijahantena yogo karaṇīyo.",
  "atk-vin01a0:1759_0": "Tassevaṃ anuyuttassa viharato idāni appanā uppajjissatīti bhavaṅgaṃ vicchinditvā",
  "atk-vin01a0:1759_1": "nimittārammaṇaṃ manodvārāvajjanaṃ uppajjati. Tasmiñca niruddhe tadevārammaṇaṃ gahetvā",
  "atk-vin01a0:1759_2": "cattāri pañca vā javanāni, yesaṃ paṭhamaṃ parikammaṃ, dutiyaṃ upacāraṃ, tatiyaṃ anulomaṃ,",
  "atk-vin01a0:1759_3": "catutthaṃ gotrabhu, pañcamaṃ appanācittaṃ. Paṭhamaṃ vā parikammañceva upacārañca,",
  "atk-vin01a0:1759_4": "dutiyaṃ anulomaṃ, tatiyaṃ gotrabhu, catutthaṃ appanācittanti vuccati. Catutthameva",
  "atk-vin01a0:1759_5": "hi pañcamaṃ vā appeti, na chaṭṭhaṃ sattamaṃ vā āsannabhavaṅgapātattā.",
  "atk-vin01a0:1760_0": "Ābhidhammikagodattatthero panāha – “āsevanapaccayena kusalā dhammā balavanto honti;",
  "atk-vin01a0:1760_1": "tasmā chaṭṭhaṃ sattamaṃ vā appetī”ti. Taṃ aṭṭhakathāsu paṭikkhittaṃ. Tattha pubbabhāgacittāni",
  "atk-vin01a0:1760_2": "kāmāvacarāni honti, appanācittaṃ pana rūpāvacaraṃ. Evamanena pañcaṅgavippahīnaṃ,",
  "atk-vin01a0:1760_3": "pañcaṅgasamannāgataṃ, dasalakkhaṇasampannaṃ, tividhakalyāṇaṃ, paṭhamajjhānaṃ adhigataṃ",
  "atk-vin01a0:1760_4": "hoti. So tasmiṃyevārammaṇe vitakkādayo vūpasametvā dutiyatatiyacatutthajjhānāni pāpuṇāti.",
  "atk-vin01a0:1760_5": "Ettāvatā ca ṭhapanāvasena bhāvanāya pariyosānappatto hoti. Ayamettha saṅkhepakathā.",
  "atk-vin01a0:1760_6": "Vitthāro pana icchantena visuddhimaggato gahetabbo.",
  "atk-vin01a0:1761_0": "Evaṃ pattacatutthajjhāno panettha bhikkhu sallakkhaṇāvivaṭṭanāvasena kammaṭṭhānaṃ",
  "atk-vin01a0:1761_1": "vaḍḍhetvā pārisuddhiṃ pattukāmo tadeva jhānaṃ āvajjanasamāpajjanaadhiṭṭhānavuṭṭhānapaccavekkhaṇasaṅkhātehi",
  "atk-vin01a0:1761_2": "pañcahākārehi vasippattaṃ paguṇaṃ katvā arūpapubbaṅgamaṃ vā rūpaṃ, rūpapubbaṅgamaṃ",
  "atk-vin01a0:1761_3": "vā arūpanti rūpārūpaṃ pariggahetvā vipassanaṃ paṭṭhapeti. Kathaṃ? So hi jhānā vuṭṭhahitvā",
  "atk-vin01a0:1761_4": "jhānaṅgāni pariggahetvā tesaṃ nissayaṃ hadayavatthuṃ taṃ nissayāni ca bhūtāni tesañca",
  "atk-vin01a0:1761_5": "nissayaṃ sakalampi karajakāyaṃ passati. Tato “jhānaṅgāni arūpaṃ, vatthādīni rūpa”nti",
  "atk-vin01a0:1761_6": "rūpārūpaṃ vavatthapeti.",
  "atk-vin01a0:1762_0": "Atha vā samāpattito vuṭṭhahitvā kesādīsu koṭṭhāsesu pathavīdhātuādivasena cattāri",
  "atk-vin01a0:1762_1": "bhūtāni taṃnissitarūpāni ca pariggahetvā yathāpariggahitarūpārammaṇaṃ yathāpariggahitarūpavatthudvārārammaṇaṃ",
  "atk-vin01a0:1762_2": "vā sasampayuttadhammaṃ viññāṇañca passati. Tato “bhūtādīni rūpaṃ sasampayuttadhammaṃ",
  "atk-vin01a0:1762_3": "viññāṇaṃ arūpa”nti vavatthapeti.",
  "atk-vin01a0:1763_0": "Atha vā samāpattito vuṭṭhahitvā assāsapassāsānaṃ samudayo karajakāyo ca cittañcāti",
  "atk-vin01a0:1763_1": "passati. Yathā hi kammāragaggariyā dhamamānāya bhastañca purisassa ca tajjaṃ vāyāmaṃ",
  "atk-vin01a0:1763_2": "paṭicca vāto sañcarati; evameva kāyañca cittañca paṭicca assāsapassāsāti. Tato assāsapassāse",
  "atk-vin01a0:1763_3": "ca kāyañca rūpaṃ, cittañca taṃsampayuttadhamme ca arūpanti vavatthapeti.",
  "atk-vin01a0:1764_0": "Evaṃ nāmarūpaṃ vavatthapetvā tassa paccayaṃ pariyesati, pariyesanto ca taṃ disvā",
  "atk-vin01a0:1764_1": "tīsupi addhāsu nāmarūpassa pavattiṃ ārabbha kaṅkhaṃ vitarati. Vitiṇṇakaṅkho kalāpasammasanavasena",
  "atk-vin01a0:1764_2": "tilakkhaṇaṃ āropetvā udayabbayānupassanāya pubbabhāge uppanne obhāsādayo dasa vipassanupakkilese",
  "atk-vin01a0:1764_3": "pahāya upakkilesavimuttaṃ paṭipadāñāṇaṃ “maggo”ti vavatthapetvā udayaṃ pahāya bhaṅgānupassanaṃ",
  "atk-vin01a0:1764_4": "patvā nirantaraṃ bhaṅgānupassanena bhayato upaṭṭhitesu sabbasaṅkhāresu nibbindanto",
  "atk-vin01a0:1764_5": "virajjanto vimuccanto yathākkamaṃ cattāro ariyamagge pāpuṇitvā arahattaphale patiṭṭhāya",
  "atk-vin01a0:1764_6": "ekūnavīsatibhedassa paccavekkhaṇañāṇassa pariyantappatto sadevakassa lokassa aggadakkhiṇeyyo",
  "atk-vin01a0:1764_7": "hoti. Ettāvatā cassa gaṇanaṃ ādiṃ katvā vipassanāpariyosānā ānāpānassatisamādhibhāvanā ca samattā hotīti.",
  "atk-vin01a0:1765": "Ayaṃ sabbākārato paṭhamacatukkavaṇṇanā.",
  "atk-vin01a0:1766_0": "Itaresu pana tīsu catukkesu yasmā visuṃ kammaṭṭhānabhāvanānayo nāma natthi; tasmā",
  "atk-vin01a0:1766_1": "anupadavaṇṇanānayeneva nesaṃ attho veditabbo. Pītippaṭisaṃvedīti pītiṃ paṭisaṃviditaṃ",
  "atk-vin01a0:1766_2": "karonto pākaṭaṃ karonto assasissāmi passasissāmīti sikkhati. Tattha dvīhākārehi pīti",
  "atk-vin01a0:1766_3": "paṭisaṃviditā hoti – ārammaṇato ca asammohato ca.",
  "atk-vin01a0:1767": "Kathaṃ ārammaṇato pīti paṭisaṃviditā hoti? Sappītike dve jhāne samāpajjati, tassa samāpattikkhaṇe jhānapaṭilābhena ārammaṇato pīti paṭisaṃviditā hoti ārammaṇassa paṭisaṃviditattā.",
  "atk-vin01a0:1768_0": "Kathaṃ asammohato? Sappītike dve jhāne samāpajjitvā vuṭṭhāya jhānasampayuttakapītiṃ",
  "atk-vin01a0:1768_1": "khayato vayato sammasati, tassa vipassanākkhaṇe lakkhaṇapaṭivedhena asammohato pīti",
  "atk-vin01a0:1768_2": "paṭisaṃviditā hoti. Vuttañhetaṃ paṭisambhidāyaṃ –",
  "atk-vin01a0:1769_0": "“Dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti.",
  "atk-vin01a0:1769_1": "Tāya satiyā tena ñāṇena sā pīti paṭisaṃviditā hoti. Dīghaṃ passāsavasena…pe… rassaṃ",
  "atk-vin01a0:1769_2": "assāsavasena… rassaṃ passāsavasena… sabbakāyappaṭisaṃvedī assāsavasena… sabbakāyappaṭisaṃvedī",
  "atk-vin01a0:1769_3": "passāsavasena… passambhayaṃ kāyasaṅkhāraṃ assāsavasena… passambhayaṃ kāyasaṅkhāraṃ",
  "atk-vin01a0:1769_4": "passāsavasena cittassa ekaggataṃ avikkhepaṃ pajānato sati upaṭṭhitā hoti, tāya satiyā",
  "atk-vin01a0:1769_5": "tena ñāṇena sā pīti paṭisaṃviditā hoti. Āvajjato sā pīti paṭisaṃviditā hoti jānato…",
  "atk-vin01a0:1769_6": "passato… paccavekkhato… cittaṃ adhiṭṭhahato… saddhāya adhimuccato… vīriyaṃ paggaṇhato…",
  "atk-vin01a0:1769_7": "satiṃ upaṭṭhāpayato… cittaṃ samādahato… paññāya pajānato… abhiññeyyaṃ abhijānato…",
  "atk-vin01a0:1769_8": "pariññeyyaṃ parijānato… pahātabbaṃ pajahato… bhāvetabbaṃ bhāvayato… sacchikātabbaṃ",
  "atk-vin01a0:1769_9": "sacchikaroto sā pīti paṭisaṃviditā hoti. Evaṃ sā pīti paṭisaṃviditā hotī”ti.",
  "atk-vin01a0:1770_0": "Eteneva nayena avasesapadānipi atthato veditabbāni. Idaṃ panettha visesamattaṃ. Tiṇṇaṃ",
  "atk-vin01a0:1770_1": "jhānānaṃ vasena sukhapaṭisaṃveditā catunnampi vasena cittasaṅkhārapaṭisaṃveditā veditabbā.",
  "atk-vin01a0:1770_2": "“Cittasaṅkhāro”ti vedanādayo dve khandhā. Sukhappaṭisaṃvedipade cettha vipassanābhūmidassanatthaṃ",
  "atk-vin01a0:1770_3": "“sukhanti dve sukhāni – kāyikañca sukhaṃ cetasikañcā”ti paṭisambhidāyaṃ vuttaṃ. Passambhayaṃ",
  "atk-vin01a0:1770_4": "cittasaṅkhāranti oḷārikaṃ oḷārikaṃ cittasaṅkhāraṃ passambhento, nirodhentoti attho.",
  "atk-vin01a0:1770_5": "So vitthārato kāyasaṅkhāre vuttanayeneva veditabbo. Apicettha pītipade pītisīsena",
  "atk-vin01a0:1770_6": "vedanā vuttā. Sukhapade sarūpeneva vedanā. Dvīsu cittasaṅkhārapadesu “saññā ca vedanā",
  "atk-vin01a0:1770_7": "ca cetasikā ete dhammā cittapaṭibaddhā cittasaṅkhārā”ti vacanato saññāsampayuttā",
  "atk-vin01a0:1770_8": "vedanāti. Evaṃ vedanānupassanānayena idaṃ catukkaṃ bhāsitanti veditabbaṃ.",
  "atk-vin01a0:1771_0": "Tatiyacatukkepi catunnaṃ jhānānaṃ vasena cittapaṭisaṃveditā veditabbā. Abhippamodayaṃ",
  "atk-vin01a0:1771_1": "cittanti cittaṃ modento pamodento hāsento pahāsento assasissāmi passasissāmīti sikkhati.",
  "atk-vin01a0:1771_2": "Tattha dvīhākārehi abhippamodo hoti – samādhivasena ca vipassanāvasena ca.",
  "atk-vin01a0:1772_0": "Kathaṃ samādhivasena? Sappītike dve jhāne samāpajjati, so samāpattikkhaṇe sampayuttāya",
  "atk-vin01a0:1772_1": "pītiyā cittaṃ āmodeti pamodeti. Kathaṃ vipassanāvasena? Sappītike dve jhāne samāpajjitvā",
  "atk-vin01a0:1772_2": "vuṭṭhāya jhānasampayuttakapītiṃ khayato vayato sammasati; evaṃ vipassanākkhaṇe jhānasampayuttakapītiṃ",
  "atk-vin01a0:1772_3": "ārammaṇaṃ katvā cittaṃ āmodeti pamodeti. Evaṃ paṭipanno “abhippamodayaṃ cittaṃ assasissāmi",
  "atk-vin01a0:1772_4": "passasissāmīti sikkhatī”ti vuccati.",
  "atk-vin01a0:1773_0": "Samādahaṃ cittanti paṭhamajjhānādivasena ārammaṇe cittaṃ samaṃ ādahanto samaṃ ṭhapento",
  "atk-vin01a0:1773_1": "tāni vā pana jhānāni samāpajjitvā vuṭṭhāya jhānasampayuttakacittaṃ khayato vayato",
  "atk-vin01a0:1773_2": "sammasato vipassanākkhaṇe lakkhaṇapaṭivedhena uppajjati khaṇikacittekaggatā; evaṃ",
  "atk-vin01a0:1773_3": "uppannāya khaṇikacittekaggatāya vasenapi ārammaṇe cittaṃ samaṃ ādahanto samaṃ ṭhapento",
  "atk-vin01a0:1773_4": "“samādahaṃ cittaṃ assasissāmi passasissāmīti sikkhatī”ti vuccati.",
  "atk-vin01a0:1774_0": "Vimocayaṃ cittanti paṭhamajjhānena nīvaraṇehi cittaṃ mocento vimocento, dutiyena",
  "atk-vin01a0:1774_1": "vitakkavicārehi, tatiyena pītiyā, catutthena sukhadukkhehi cittaṃ mocento vimocento.",
  "atk-vin01a0:1774_2": "Tāni vā pana jhānāni samāpajjitvā vuṭṭhāya jhānasampayuttakacittaṃ khayato vayato",
  "atk-vin01a0:1774_3": "sammasati. So vipassanākkhaṇe aniccānupassanāya niccasaññāto cittaṃ mocento vimocento,",
  "atk-vin01a0:1774_4": "dukkhānupassanāya sukhasaññāto, anattānupassanāya attasaññāto, nibbidānupassanāya",
  "atk-vin01a0:1774_5": "nandito, virāgānupassanāya rāgato, nirodhānupassanāya samudayato, paṭinissaggānupassanāya",
  "atk-vin01a0:1774_6": "ādānato cittaṃ mocento vimocento assasati ceva passasati ca. Tena vuttaṃ – “vimocayaṃ",
  "atk-vin01a0:1774_7": "cittaṃ assasissāmi passasissāmīti sikkhatī”ti. Evaṃ cittānupassanāvasena idaṃ catukkaṃ",
  "atk-vin01a0:1774_8": "bhāsitanti veditabbaṃ.",
  "atk-vin01a0:1775_0": "Catutthacatukke pana aniccānupassīti ettha tāva aniccaṃ veditabbaṃ, aniccatā veditabbā,",
  "atk-vin01a0:1775_1": "aniccānupassanā veditabbā, aniccānupassī veditabbo. Tattha “anicca”nti pañcakkhandhā.",
  "atk-vin01a0:1775_2": "Kasmā? Uppādavayaññathattabhāvā. “Aniccatā”ti tesaññeva uppādavayaññathattaṃ hutvā",
  "atk-vin01a0:1775_3": "abhāvo vā nibbattānaṃ tenevākārena aṭhatvā khaṇabhaṅgena bhedoti attho. “Aniccānupassanā”ti",
  "atk-vin01a0:1775_4": "tassā aniccatāya vasena rūpādīsu “anicca”nti anupassanā; “aniccānupassī”ti tāya anupassanāya",
  "atk-vin01a0:1775_5": "samannāgato; tasmā evaṃ bhūto assasanto ca passasanto ca idha “aniccānupassī assasissāmi,",
  "atk-vin01a0:1775_6": "passasissāmīti sikkhatī”ti veditabbo.",
  "atk-vin01a0:1776_0": "Virāgānupassīti ettha pana dve virāgā – khayavirāgo ca accantavirāgo ca. Tattha “khayavirāgo”ti",
  "atk-vin01a0:1776_1": "saṅkhārānaṃ khaṇabhaṅgo; “accantavirāgo”ti nibbānaṃ; “virāgānupassanā”ti tadubhayadassanavasena",
  "atk-vin01a0:1776_2": "pavattā vipassanā ca maggo ca. Tāya duvidhāyapi anupassanāya samannāgato hutvā assasanto",
  "atk-vin01a0:1776_3": "ca passasanto ca “virāgānupassī assasissāmi passasissāmīti sikkhatī”ti veditabbo.",
  "atk-vin01a0:1776_4": "Nirodhānupassīpadepi eseva nayo.",
  "atk-vin01a0:1777_0": "Paṭinissaggānupassīti etthāpi dve paṭinissaggā – pariccāgapaṭinissaggo ca pakkhandanapaṭinissaggo",
  "atk-vin01a0:1777_1": "ca. Paṭinissaggoyeva anupassanā paṭinissaggānupassanā; vipassanāmaggānametaṃ adhivacanaṃ.",
  "atk-vin01a0:1777_2": "Vipassanā hi tadaṅgavasena saddhiṃ khandhābhisaṅkhārehi kilese pariccajati, saṅkhatadosadassanena",
  "atk-vin01a0:1777_3": "ca tabbiparīte nibbāne tanninnatāya pakkhandatīti pariccāgapaṭinissaggo ceva pakkhandanapaṭinissaggo",
  "atk-vin01a0:1777_4": "cāti vuccati. Maggo samucchedavasena saddhiṃ khandhābhisaṅkhārehi kilese pariccajati,",
  "atk-vin01a0:1777_5": "ārammaṇakaraṇena ca nibbāne pakkhandatīti pariccāgapaṭinissaggo ceva pakkhandanapaṭinissago",
  "atk-vin01a0:1777_6": "cāti vuccati. Ubhayampi pana purimapurimañāṇānaṃ anuanu passanato anupassanāti vuccati.",
  "atk-vin01a0:1777_7": "Tāya duvidhāya paṭinissaggānupassanāya samannāgato hutvā assasanto ca passasanto",
  "atk-vin01a0:1777_8": "ca paṭinisaggānupassī assasissāmi passasissāmīti sikkhatīti veditabbo. Evaṃ bhāvitoti",
  "atk-vin01a0:1777_9": "evaṃ soḷasahi ākārehi bhāvito. Sesaṃ vuttanayameva.",
  "atk-vin01a0:1778": "Ānāpānassatisamādhikathā niṭṭhitā.",
  "atk-vin01a0:1779_0": "167. Atha kho bhagavātiādimhi pana ayaṃ saṅkhepattho. Evaṃ bhagavā ānāpānassatisamādhikathāya",
  "atk-vin01a0:1779_1": "bhikkhū samassāsetvā atha yaṃ taṃ tatiyapārājikapaññattiyā nidānañceva pakaraṇañca",
  "atk-vin01a0:1779_2": "uppannaṃ bhikkhūnaṃ aññamaññaṃ jīvitā voropanaṃ, etasmiṃ nidāne etasmiṃ pakaraṇe",
  "atk-vin01a0:1779_3": "bhikkhusaṅghaṃ sannipātetvā paṭipucchitvā vigarahitvā ca yasmā tattha attanā attānaṃ",
  "atk-vin01a0:1779_4": "jīvitā voropanaṃ migalaṇḍikena ca voropāpanaṃ pārājikavatthu na hoti; tasmā taṃ ṭhapetvā",
  "atk-vin01a0:1779_5": "pārājikassa vatthubhūtaṃ aññamaññaṃ jīvitā voropanameva gahetvā pārājikaṃ paññapento",
  "atk-vin01a0:1779_6": "“yo pana bhikkhu sañcicca manussaviggaha”ntiādimāha. Ariyapuggalamissakattā panettha",
  "atk-vin01a0:1779_7": "“moghapurisā”ti avatvā “te bhikkhū”ti vuttaṃ.",
  "atk-vin01a0:1780_0": "Evaṃ mūlacchejjavasena daḷhaṃ katvā tatiyapārājike paññatte aparampi anupaññattatthāya",
  "atk-vin01a0:1780_1": "maraṇavaṇṇasaṃvaṇṇanavatthu udapādi, tassuppattidīpanatthaṃ “evañcidaṃ bhagavatā”tiādi vuttaṃ.",
  "atk-vin01a0:1781_0": "168. Tattha paṭibaddhacittāti chandarāgena paṭibaddhacittā; sārattā apekkhavantoti",
  "atk-vin01a0:1781_1": "attho. Maraṇavaṇṇaṃ saṃvaṇṇemāti jīvite ādīnavaṃ dassetvā maraṇassa guṇaṃ vaṇṇema;",
  "atk-vin01a0:1781_2": "ānisaṃsaṃ dassemāti. Katakalyāṇotiādīsu ayaṃ padattho – kalyāṇaṃ sucikammaṃ kataṃ",
  "atk-vin01a0:1781_3": "tayāti tvaṃ kho asi katakalyāṇo. Tathā kusalaṃ anavajjakammaṃ kataṃ tayāti katakusalo.",
  "atk-vin01a0:1781_4": "Maraṇakāle sampatte yā sattānaṃ uppajjati bhayasaṅkhātā bhīrutā, tato tāyanaṃ rakkhaṇakammaṃ",
  "atk-vin01a0:1781_5": "kataṃ tayāti katabhīruttāṇo pāpaṃ. Lāmakakammaṃ akataṃ tayāti akatapāpo. Luddaṃ dāruṇaṃ",
  "atk-vin01a0:1781_6": "dussīlyakammaṃ akataṃ tayāti akataluddo. Kibbisaṃ sāhasikakammaṃ lobhādikilesussadaṃ",
  "atk-vin01a0:1781_7": "akataṃ tayāti akatakibbiso. Kasmā idaṃ vuccati? Yasmā sabbappakārampi kataṃ tayā",
  "atk-vin01a0:1781_8": "kalyāṇaṃ, akataṃ tayā pāpaṃ; tena taṃ vadāma – “kiṃ tuyhaṃ iminā rogābhibhūtattā",
  "atk-vin01a0:1781_9": "lāmakena pāpakena dukkhabahulattā dujjīvitena”. Mataṃ te jīvitā seyyoti tava maraṇaṃ",
  "atk-vin01a0:1781_10": "jīvitā sundarataraṃ. Kasmā? Yasmā ito tvaṃ kālaṅkato katakālo hutvā kālaṃ katvā maritvāti",
  "atk-vin01a0:1781_11": "attho. Kāyassa bhedā…pe… upapajjissasi. Evaṃ upapanno ca tattha dibbehi devaloke",
  "atk-vin01a0:1781_12": "uppannehi pañcahi kāmaguṇehi manāpiyarūpādikehi pañcahi vatthukāmakoṭṭhāsehi samappito",
  "atk-vin01a0:1781_13": "samaṅgībhūto paricarissasi sampayutto samodhānagato hutvā ito cito ca carissasi,",
  "atk-vin01a0:1781_14": "vicarissasi abhiramissasi vāti attho.",
  "atk-vin01a0:1782": "169. Asappāyānīti ahitāni avuḍḍhikarāni yāni khippameva jīvitakkhayaṃ pāpenti.",
  "atk-vin01a0:1783": "Padabhājanīyavaṇṇanā",
  "atk-vin01a0:1784_0": "172. Sañciccāti ayaṃ “sañcicca manussaviggaha”nti mātikāya vuttassa sañciccapadassa",
  "atk-vin01a0:1784_1": "uddhāro. Tattha santi upasaggo, tena saddhiṃ ussukkavacanametaṃ sañciccāti; tassa",
  "atk-vin01a0:1784_2": "sañcetetvā suṭṭhu cetetvāti attho. Yasmā pana yo sañcicca voropeti, so jānanto sañjānanto",
  "atk-vin01a0:1784_3": "hoti, tañcassa voropanaṃ cecca abhivitaritvā vītikkamo hoti. Tasmā byañjane ādaraṃ",
  "atk-vin01a0:1784_4": "akatvā atthameva dassetuṃ “jānanto sañjānanto cecca abhivitaritvā vītikkamo”ti evamassa",
  "atk-vin01a0:1784_5": "padabhājanaṃ vuttaṃ. Tattha jānantoti “pāṇo”ti jānanto. Sañjānantoti “jīvitā voropemī”ti",
  "atk-vin01a0:1784_6": "sañjānanto; teneva pāṇajānanākārena saddhiṃ jānantoti attho. Ceccāti vadhakacetanāvasena",
  "atk-vin01a0:1784_7": "cetetvā pakappetvā. Abhivitaritvāti upakkamavasena maddanto nirāsaṅkacittaṃ pesetvā.",
  "atk-vin01a0:1784_8": "Vītikkamoti evaṃ pavattassa yo vītikkamo ayaṃ sañciccasaddassa sikhāppatto atthoti vuttaṃ hoti.",
  "atk-vin01a0:1785_0": "Idāni “manussaviggahaṃ jīvitā voropeyyā”ti ettha vuttaṃ manussattabhāvaṃ ādito paṭṭhāya",
  "atk-vin01a0:1785_1": "dassetuṃ “manussaviggaho nāmā”tiādimāha. Tattha gabbhaseyyakānaṃ vasena sabbasukhumaattabhāvadassanatthaṃ",
  "atk-vin01a0:1785_2": "“yaṃ mātukucchismi”nti vuttaṃ. Paṭhamaṃ cittanti paṭisandhicittaṃ. Uppannanti jātaṃ.",
  "atk-vin01a0:1785_3": "Paṭhamaṃ viññāṇaṃ pātubhūtanti idaṃ tasseva vevacanaṃ. “Mātukucchismiṃ paṭhamaṃ citta”nti",
  "atk-vin01a0:1785_4": "vacanena cettha sakalāpi pañcavokārapaṭisandhi dassitā hoti. Tasmā tañca paṭhamaṃ",
  "atk-vin01a0:1785_5": "cittaṃ taṃsampayuttā ca tayo arūpakkhandhā tena saha nibbattañca kalalarūpanti ayaṃ",
  "atk-vin01a0:1785_6": "sabbapaṭhamo manussaviggaho. Tattha “kalalarūpa”nti itthipurisānaṃ kāyavatthubhāvadasakavasena",
  "atk-vin01a0:1785_7": "samatiṃsa rūpāni, napuṃsakānaṃ kāyavatthudasakavasena vīsati. Tattha itthipurisānaṃ",
  "atk-vin01a0:1785_8": "kalalarūpaṃ jātiuṇṇāya ekena aṃsunā uddhaṭatelabindumattaṃ hoti acchaṃ vippasannaṃ.",
  "atk-vin01a0:1785_9": "Vuttañcetaṃ aṭṭhakathāyaṃ –",
  "atk-vin01a0:1786": "“Tilatelassa yathā bindu, sappimaṇḍo anāvilo;",
  "atk-vin01a0:1787": "Evaṃvaṇṇappaṭibhāgaṃ kalalanti pavuccatī”ti. ;",
  "atk-vin01a0:1788": "Evaṃ parittakaṃ vatthuṃ ādiṃ katvā pakatiyā vīsavassasatāyukassa sattassa yāva maraṇakālā etthantare anupubbena vuḍḍhippatto attabhāvo eso manussaviggaho nāma.",
  "atk-vin01a0:1789_0": "Jīvitā voropeyyāti kalalakālepi tāpanamaddanehi vā bhesajjasampadānena vā tato vā",
  "atk-vin01a0:1789_1": "uddhampi tadanurūpena upakkamena jīvitā viyojeyyāti attho. Yasmā pana jīvitā voropanaṃ",
  "atk-vin01a0:1789_2": "nāma atthato jīvitindriyupacchedanameva hoti, tasmā etassa padabhājane “jīvitindriyaṃ",
  "atk-vin01a0:1789_3": "upacchindati uparodheti santatiṃ vikopetī”ti vuttaṃ. Tattha jīvitindriyassa paveṇighaṭanaṃ",
  "atk-vin01a0:1789_4": "upacchindanto uparodhento ca “jīvitindriyaṃ upacchindati uparodhetī”ti vuccati. Svāyamattho",
  "atk-vin01a0:1789_5": "“santatiṃ vikopetī”tipadena dassito. Vikopetīti viyojeti.",
  "atk-vin01a0:1790_0": "Tattha duvidhaṃ jīvitindriyaṃ – rūpajīvitindriyaṃ, arūpajīvitindriyañca. Tesu arūpajīvitindriye",
  "atk-vin01a0:1790_1": "upakkamo natthi, taṃ voropetuṃ na sakkā. Rūpajīvitindriye pana atthi, taṃ voropetuṃ",
  "atk-vin01a0:1790_2": "sakkā. Taṃ pana voropento arūpajīvitindriyampi voropeti. Teneva hi saddhiṃ taṃ nirujjhati",
  "atk-vin01a0:1790_3": "tadāyattavuttito. Taṃ pana voropento kiṃ atītaṃ voropeti, anāgataṃ, paccuppannanti?",
  "atk-vin01a0:1790_4": "Neva atītaṃ, na anāgataṃ, tesu hi ekaṃ niruddhaṃ ekaṃ anuppannanti ubhapampi asantaṃ,",
  "atk-vin01a0:1790_5": "asantattā upakkamo natthi, upakkamassa natthitāya ekampi voropetuṃ na sakkā. Vuttampi cetaṃ –",
  "atk-vin01a0:1791": "“Atīte cittakkhaṇe jīvittha, na jīvati; na jīvissati. Anāgate cittakkhaṇe jīvissati, na jīvittha; na jīvati. Paccuppanne cittakkhaṇe jīvati, na jīvittha; na jīvissatī”ti.",
  "atk-vin01a0:1792": "Tasmā yattha jīvati tattha upakkamo yuttoti paccuppannaṃ voropeti.",
  "atk-vin01a0:1793_0": "Paccuppannañca nāmetaṃ khaṇapaccuppannaṃ, santatipaccuppannaṃ, addhāpaccuppannanti",
  "atk-vin01a0:1793_1": "tividhaṃ. Tattha “khaṇapaccuppannaṃ” nāma uppādajarābhaṅgasamaṅgi, taṃ voropetuṃ",
  "atk-vin01a0:1793_2": "na sakkā. Kasmā? Sayameva nirujjhanato. “Santatipaccuppannaṃ” nāma sattaṭṭhajavanavāramattaṃ",
  "atk-vin01a0:1793_3": "sabhāgasantativasena pavattitvā nirujjhanakaṃ, yāva vā uṇhato āgantvā ovarakaṃ pavisitvā",
  "atk-vin01a0:1793_4": "nisinnassa andhakāraṃ hoti, sītato vā āgantvā ovarake nisinnassa yāva visabhāgautupātubhāvena",
  "atk-vin01a0:1793_5": "purimako utu nappaṭippassambhati, etthantare “santatipaccuppanna”nti vuccati. Paṭisandhito",
  "atk-vin01a0:1793_6": "pana yāva cuti, etaṃ “addhāpaccuppannaṃ” nāma. Tadubhayampi voropetuṃ sakkā. Kathaṃ?",
  "atk-vin01a0:1793_7": "Tasmiñhi upakkame kate laddhupakkamaṃ jīvitanavakaṃ nirujjhamānaṃ dubbalassa parihīnavegassa",
  "atk-vin01a0:1793_8": "santānassa paccayo hoti. Tato santatipaccuppannaṃ vā addhāpaccuppannaṃ vā yathāparicchinnaṃ",
  "atk-vin01a0:1793_9": "kālaṃ apatvā antarāva nirujjhati. Evaṃ tadubhayampi voropetuṃ sakkā, tasmā tadeva",
  "atk-vin01a0:1793_10": "sandhāya “santatiṃ vikopetī”ti idaṃ vuttanti veditabbaṃ.",
  "atk-vin01a0:1794_0": "Imassa panatthassa āvibhāvatthaṃ pāṇo veditabbo, pāṇātipāto veditabbo, pāṇātipāti",
  "atk-vin01a0:1794_1": "veditabbo, pāṇātipātassa payogo veditabbo. Tattha “pāṇo”ti vohārato satto, paramatthato",
  "atk-vin01a0:1794_2": "jīvitindriyaṃ. Jīvitindriyañhi atipātento “pāṇaṃ atipātetī”ti vuccati taṃ vuttappakārameva.",
  "atk-vin01a0:1794_3": "“Pāṇātipāto”ti yāya cetanāya jīvitindriyupacchedakaṃ payogaṃ samuṭṭhāpeti, sā vadhakacetanā",
  "atk-vin01a0:1794_4": "“pāṇātipāto”ti vuccati. “Pāṇātipātī”ti vuttacetanāsamaṅgi puggalo daṭṭhabbo. “Pāṇātipātassa",
  "atk-vin01a0:1794_5": "payogo”ti pāṇātipātassa chapayogā – sāhatthiko, āṇattiko, nissaggiyo, thāvaro, vijjāmayo, iddhimayoti.",
  "atk-vin01a0:1795_0": "Tattha “sāhatthiko”ti sayaṃ mārentassa kāyena vā kāyappaṭibaddhena vā paharaṇaṃ.",
  "atk-vin01a0:1795_1": "“Āṇattiko”ti aññaṃ āṇāpentassa “evaṃ vijjhitvā vā paharitvā vā mārehī”ti āṇāpanaṃ.",
  "atk-vin01a0:1795_2": "“Nissaggiyo”ti dūre ṭhitaṃ māretukāmassa kāyena vā kāyappaṭibaddhena vā ususattiyantapāsāṇādīnaṃ",
  "atk-vin01a0:1795_3": "nissajjanaṃ. “Thāvaro”ti asañcārimena upakaraṇena māretukāmassa opātaapassenaupanikkhipanaṃ",
  "atk-vin01a0:1795_4": "bhesajjasaṃvidhānaṃ. Te cattāropi parato pāḷivaṇṇanāyameva vitthārato āvibhavissanti.",
  "atk-vin01a0:1796_0": "Vijjāmayaiddhimayā pana pāḷiyaṃ anāgatā. Te evaṃ veditabbā. Saṅkhepato hi māraṇatthaṃ",
  "atk-vin01a0:1796_1": "vijjāparijappanaṃ vijjāmayo payogo. Aṭṭhakathāsu pana “katamo vijjāmayo payogo? Āthabbaṇikā",
  "atk-vin01a0:1796_2": "āthabbaṇaṃ payojenti; nagare vā ruddhe saṅgāme vā paccupaṭṭhite paṭisenāya paccatthikesu",
  "atk-vin01a0:1796_3": "paccāmittesu ītiṃ uppādenti, upaddavaṃ uppādenti, rogaṃ uppādenti, pajjarakaṃ uppādenti,",
  "atk-vin01a0:1796_4": "sūcikaṃ karonti, visūcikaṃ karonti, pakkhandiyaṃ karonti. Evaṃ āthabbaṇikā āthabbaṇaṃ",
  "atk-vin01a0:1796_5": "payojenti. Vijjādhārā vijjaṃ parivattetvā nagare vā ruddhe…pe… pakkhandiyaṃ karontī”ti",
  "atk-vin01a0:1796_6": "evaṃ vijjāmayaṃ payogaṃ dassetvā āthabbaṇikehi ca vijjādharehi ca māritānaṃ bahūni",
  "atk-vin01a0:1796_7": "vatthūni vuttāni, kiṃ tehi! Idañhettha lakkhaṇaṃ māraṇāya vijjāparijappanaṃ vijjāmayo payogoti.",
  "atk-vin01a0:1797_0": "Kammavipākajāya iddhiyā payojanaṃ iddhimayo payogo. Kammavipākajiddhi ca nāmesā nāgānaṃ",
  "atk-vin01a0:1797_1": "nāgiddhi, supaṇṇānaṃ supaṇṇiddhi, yakkhānaṃ yakkhiddhi, devānaṃ deviddhi, rājūnaṃ",
  "atk-vin01a0:1797_2": "rājiddhīti bahuvidhā. Tattha diṭṭhadaṭṭhaphuṭṭhavisānaṃ nāgānaṃ disvā ḍaṃsitvā phusitvā",
  "atk-vin01a0:1797_3": "ca parūpaghātakaraṇe “nāgiddhi” veditabbā. Supaṇṇānaṃ mahāsamuddato dvattibyāmasatappamāṇanāguddharaṇe",
  "atk-vin01a0:1797_4": "“supaṇṇiddhi” veditabbā. Yakkhā pana neva āgacchantā na paharantā dissanti, tehi",
  "atk-vin01a0:1797_5": "pahaṭasattā pana tasmiṃyeva ṭhāne maranti, tatra tesaṃ “yakkhiddhi” daṭṭhabbā. Vessavaṇassa",
  "atk-vin01a0:1797_6": "sotāpannakālato pubbe nayanāvudhena olokitakumbhaṇḍānaṃ maraṇe aññesañca devānaṃ",
  "atk-vin01a0:1797_7": "yathāsakaṃ iddhānubhāve “deviddhi” veditabbā. Rañño cakkavattissa saparisassa ākāsagamanādīsu,",
  "atk-vin01a0:1797_8": "asokassa heṭṭhā upari ca yojane āṇāpavattanādīsu, piturañño ca sīhaḷanarindassa dāṭhākoṭanena",
  "atk-vin01a0:1797_9": "cūḷasumanakuṭumbiyassamaraṇe “rājiddhi” daṭṭhabbāti.",
  "atk-vin01a0:1798_0": "Keci pana “puna caparaṃ, bhikkhave, samaṇo vā brāhmaṇo vā iddhimā cetovasippatto",
  "atk-vin01a0:1798_1": "aññissā kucchigataṃ gabbhaṃ pāpakena manasāanupekkhitā hoti ‘aho vatāyaṃ kucchigato",
  "atk-vin01a0:1798_2": "gabbho na sotthinā abhinikkhameyyā’ti. Evampi bhikkhave kulumbassa upaghāto hotī”ti",
  "atk-vin01a0:1798_3": "ādikāni suttāni dassetvā bhāvanāmayiddhiyāpi parūpaghātakammaṃ vadanti; saha parūpaghātakaraṇena",
  "atk-vin01a0:1798_4": "ca ādittagharūparikhittassa udakaghaṭassa bhedanamiva iddhivināsañca icchanti; taṃ",
  "atk-vin01a0:1798_5": "tesaṃ icchāmattameva. Kasmā? Yasmā kusalavedanāvitakkaparittattikehi na sameti. Kathaṃ?",
  "atk-vin01a0:1798_6": "Ayañhi bhāvanāmayiddhi nāma kusalattike kusalā ceva abyākatā ca, pāṇātipāto akusalo.",
  "atk-vin01a0:1798_7": "Vedanāttike adukkhamasukhasampayuttā pāṇātipāto dukkhasampayutto. Vitakkattike avitakkāvicārā,",
  "atk-vin01a0:1798_8": "pāṇātipāto savitakkasavicāro. Parittattike mahaggatā, pāṇātipāto parittoti.",
  "atk-vin01a0:1799_0": "Satthahārakaṃ vāssa pariyeseyyāti ettha haratīti hārakaṃ. Kiṃ harati? Jīvitaṃ. Atha",
  "atk-vin01a0:1799_1": "vā haritabbanti hārakaṃ; upanikkhipitabbanti attho. Satthañca taṃ hārakañcāti satthahārakaṃ.",
  "atk-vin01a0:1799_2": "Assāti manussaviggahassa. Pariyeseyyāti yathā labhati tathā kareyya; upanikkhipeyyāti",
  "atk-vin01a0:1799_3": "attho. Etena thāvarappayogaṃ dasseti. Itarathā hi pariyiṭṭhamatteneva pārājiko bhaveyya;",
  "atk-vin01a0:1799_4": "na cetaṃ yuttaṃ. Pāḷiyaṃ pana sabbaṃ byañjanaṃ anādiyitvā yaṃ ettha thāvarappayogasaṅgahitaṃ",
  "atk-vin01a0:1799_5": "satthaṃ, tadeva dassetuṃ “asiṃ vā…pe… rajjuṃ vā”ti padabhājanaṃ vuttaṃ.",
  "atk-vin01a0:1800_0": "Tattha satthanti vuttāvasesaṃ yaṃkiñci samukhaṃ veditabbaṃ. Laguḷapāsāṇavisarajjūnañca",
  "atk-vin01a0:1800_1": "jīvitavināsanabhāvato satthasaṅgaho veditabbo. Maraṇavaṇṇaṃ vāti ettha yasmā “kiṃ",
  "atk-vin01a0:1800_2": "tuyhiminā pāpakena dujjīvitena, yo tvaṃ na labhasi paṇītāni bhojanāni bhuñjitu”ntiādinā",
  "atk-vin01a0:1800_3": "nayena jīvite ādīnavaṃ dassentopi “tvaṃ khosi upāsaka katakalyāṇo…pe… akataṃ tayā",
  "atk-vin01a0:1800_4": "pāpaṃ, mataṃ te jīvitā seyyo, ito tvaṃ kālaṅkato paricarissasi accharāparivuto nandanavane",
  "atk-vin01a0:1800_5": "sukhappatto viharissasī”tiādinā nayena maraṇe vaṇṇaṃ bhaṇantopi maraṇavaṇṇameva saṃvaṇṇeti.",
  "atk-vin01a0:1800_6": "Tasmā dvidhā bhinditvā padabhājanaṃ vuttaṃ – “jīvite ādīnavaṃ dasseti, maraṇe vaṇṇaṃ bhaṇatī”ti.",
  "atk-vin01a0:1801_0": "Maraṇāya vā samādapeyyāti maraṇatthāya upāyaṃ gāhāpeyya. Satthaṃ vā āharāti ādīsu",
  "atk-vin01a0:1801_1": "ca yampi na vuttaṃ “sobbhe vā narake vā papāte vā papatā”tiādi, taṃ sabbaṃ parato",
  "atk-vin01a0:1801_2": "vuttanayattā atthato vuttamevāti veditabbaṃ. Na hi sakkā sabbaṃ sarūpeneva vattuṃ.",
  "atk-vin01a0:1802_0": "Iti cittamanoti iticitto itimano; “mataṃ te jīvitā seyyo”ti ettha vuttamaraṇacitto",
  "atk-vin01a0:1802_1": "maraṇamanoti attho. Yasmā panettha mano cittasaddassa atthadīpanatthaṃ vutto, atthato",
  "atk-vin01a0:1802_2": "panetaṃ ubhayampi ekameva, tasmā tassa atthato abhedaṃ dassetuṃ “yaṃ cittaṃ taṃ mano,",
  "atk-vin01a0:1802_3": "yaṃ mano taṃ citta”nti vuttaṃ. Itisaddaṃ pana uddharitvāpi na tāva attho vutto. Cittasaṅkappoti",
  "atk-vin01a0:1802_4": "imasmiṃ pade adhikāravasena itisaddo āharitabbo. Idañhi “iticittasaṅkappo”ti evaṃ",
  "atk-vin01a0:1802_5": "avuttampi adhikārato vuttameva hotīti veditabbaṃ. Tathā hissa tamevaatthaṃ dassento",
  "atk-vin01a0:1802_6": "“maraṇasaññī”tiādimāha. Yasmā cettha “saṅkappo”ti nayidaṃ vitakkassa nāmaṃ. Atha",
  "atk-vin01a0:1802_7": "kho saṃvidahanamattassetaṃ adhivacanaṃ. Tañca saṃvidahanaṃ imasmiṃ atthe saññācetanādhippāyehi",
  "atk-vin01a0:1802_8": "saṅgahaṃ gacchati. Tasmā citto nānappakārako saṅkappo assāti cittasaṅkappoti evamattho",
  "atk-vin01a0:1802_9": "daṭṭhabbo. Tathā hissa padabhājanampi saññācetanādhippāyavasena vuttaṃ. Ettha ca",
  "atk-vin01a0:1802_10": "“adhippāyo”ti vitakko veditabbo.",
  "atk-vin01a0:1803_0": "Uccāvacehi ākārehīti mahantāmahantehi upāyehi. Tattha maraṇavaṇṇasaṃvaṇṇane tāva",
  "atk-vin01a0:1803_1": "jīvite ādīnavadassanavasena avacākāratā maraṇe vaṇṇabhaṇanavasena uccākāratā veditabbā.",
  "atk-vin01a0:1803_2": "Samādapane pana muṭṭhijāṇunipphoṭanādīhi maraṇasamādapanavasena uccākāratā, ekato",
  "atk-vin01a0:1803_3": "bhuñjantassa nakhe visaṃ pakkhipitvā maraṇādisamādapanavasena avacākāratā veditabbā.",
  "atk-vin01a0:1804_0": "Sobbhe vā narake vā papāte vāti ettha sobbho nāma samantato chinnataṭo gambhīro āvāṭo.",
  "atk-vin01a0:1804_1": "Narako nāma tattha tattha phalantiyā bhūmiyā sayameva nibbattā mahādarī, yattha hatthīpi",
  "atk-vin01a0:1804_2": "patanti, corāpi nilīnā tiṭṭhanti. Papātoti pabbatantare vā thalantare vā ekato chinno",
  "atk-vin01a0:1804_3": "hoti. Purime upādāyāti methunaṃ dhammaṃ paṭisevitvā adinnañca ādiyitvā pārājikaṃ",
  "atk-vin01a0:1804_4": "āpattiṃ āpanne puggale upādāya. Sesaṃ pubbe vuttanayattā uttānatthattā ca pākaṭamevāti.",
  "atk-vin01a0:1805_0": "174. Evaṃ uddiṭṭhasikkhāpadaṃ padānukkamena vibhajitvā idāni yasmā heṭṭhā padabhājanīyamhi",
  "atk-vin01a0:1805_1": "saṅkhepeneva manussaviggahapārājikaṃ dassitaṃ, na vitthārena āpattiṃ āropetvā tanti",
  "atk-vin01a0:1805_2": "ṭhapitā. Saṅkhepadassite ca atthe na sabbākāreneva bhikkhū nayaṃ gahetuṃ sakkonti,",
  "atk-vin01a0:1805_3": "anāgate ca pāpapuggalānampi okāso hoti, tasmā bhikkhūnañca sabbākārena nayaggahaṇatthaṃ",
  "atk-vin01a0:1805_4": "anāgate ca pāpapuggalānaṃ okāsapaṭibāhanatthaṃ puna “sāmaṃ adhiṭṭhāyā”tiādinā nayena",
  "atk-vin01a0:1805_5": "mātikaṃ ṭhapetvā vitthārato manussaviggahapārājikaṃ dassento “sāmanti sayaṃ hanatī”tiādimāha.",
  "atk-vin01a0:1806_0": "Tatrāyaṃ anuttānapadavaṇṇanāya saddhiṃ vinicchayakathā – kāyenāti hatthena vā pādena",
  "atk-vin01a0:1806_1": "vā muṭṭhinā vā jāṇunā vā yena kenaci aṅgapaccaṅgena. Kāyapaṭibaddhenāti kāyato amocitena",
  "atk-vin01a0:1806_2": "asiādinā paharaṇena. Nissaggiyenāti kāyato ca kāyapaṭibaddhato ca mocitena ususattiādinā.",
  "atk-vin01a0:1806_3": "Ettāvatā sāhatthiko ca nissaggiyo cāti dve payogā vuttā honti.",
  "atk-vin01a0:1807_0": "Tattha ekameko uddissānuddissabhedato duvidho. Tattha uddesike yaṃ uddissa paharati,",
  "atk-vin01a0:1807_1": "tasseva maraṇena kammunā bajjhati. “Yo koci maratū”ti evaṃ anuddesike pahārappaccayā",
  "atk-vin01a0:1807_2": "yassa kassaci maraṇena kammunā bajjhati. Ubhayathāpi ca paharitamatte vā maratu pacchā",
  "atk-vin01a0:1807_3": "vā teneva rogena, paharitamatteyeva kammunā bajjhati. Maraṇādhippāyena ca pahāraṃ",
  "atk-vin01a0:1807_4": "datvā tena amatassa puna aññacittena pahāre dinne pacchāpi yadi paṭhamappahāreneva",
  "atk-vin01a0:1807_5": "marati, tadā eva kammunā baddho. Atha dutiyappahārena marati, natthi pāṇātipāto.",
  "atk-vin01a0:1807_6": "Ubhayehi matepi paṭhamappahāreneva kammunā baddho. Ubhayehi amate nevatthi pāṇātipāto.",
  "atk-vin01a0:1807_7": "Esa nayo bahūhipi ekassa pahāre dinne. Tatrāpi hi yassa pahārena marati, tasseva",
  "atk-vin01a0:1807_8": "kammunā baddho hotīti.",
  "atk-vin01a0:1808_0": "Kammāpattibyattibhāvatthañcettha eḷakacatukkampi veditabbaṃ. Yo hi eḷakaṃ ekasmiṃ",
  "atk-vin01a0:1808_1": "ṭhāne nipannaṃ upadhāreti “rattiṃ āgantvā vadhissāmī”ti. Eḷakassa ca nipannokāse",
  "atk-vin01a0:1808_2": "tassa mātā vā pitā vā arahā vā paṇḍukāsāvaṃ pārupitvā nipanno hoti. So rattibhāge",
  "atk-vin01a0:1808_3": "āgantvā “eḷakaṃ māremī”ti mātaraṃ vā pitaraṃ vā arahantaṃ vā māreti. “Imaṃ vatthuṃ",
  "atk-vin01a0:1808_4": "māremī”ti cetanāya atthibhāvato ghātako ca hoti, anantariyakammañca phusati, pārājikañca",
  "atk-vin01a0:1808_5": "āpajjati. Añño koci āgantuko nipanno hoti, “eḷakaṃ māremī”ti taṃ māreti, ghātako",
  "atk-vin01a0:1808_6": "ca hoti pārājikañca āpajjati, ānantariyaṃ na phusati. Yakkho vā peto vā nipanno hoti,",
  "atk-vin01a0:1808_7": "“eḷakaṃ māremī”ti taṃ māreti ghātakova hoti, na cānantariyaṃ phusati, na ca pārājikaṃ",
  "atk-vin01a0:1808_8": "āpajjati, thullaccayaṃ pana hoti. Añño koci nipanno natthi, eḷakova hoti taṃ māreti,",
  "atk-vin01a0:1808_9": "ghātako ca hoti, pācittiyañca āpajjati. “Mātāpituarahantānaṃ aññataraṃ māremī”ti",
  "atk-vin01a0:1808_10": "tesaṃyeva aññataraṃ māreti, ghātako ca hoti, ānantariyañca phusati, pārājikañca āpajjati.",
  "atk-vin01a0:1808_11": "“Tesaṃ aññataraṃ māressāmī”ti aññaṃ āgantukaṃ māreti, yakkhaṃ vā petaṃ vā māreti,",
  "atk-vin01a0:1808_12": "eḷakaṃ vā māreti, pubbe vuttanayena veditabbaṃ. Idha pana cetanā dāruṇā hotīti.",
  "atk-vin01a0:1809_0": "Aññānipi ettha palālapuñjādivatthūni veditabbāni. Yo hi “lohitakaṃ asiṃ vā sattiṃ",
  "atk-vin01a0:1809_1": "vā pucchissāmī”ti palālapuñje pavesento tattha nipannaṃ mātaraṃ vā pitaraṃ vā arahantaṃ",
  "atk-vin01a0:1809_2": "vā āgantukapurisaṃ vā yakkhaṃ vā petaṃ vā tiracchānagataṃ vā māreti, vohāravasena",
  "atk-vin01a0:1809_3": "“ghātako”ti vuccati, vadhakacetanāya pana abhāvato neva kammaṃ phusati, na āpattiṃ",
  "atk-vin01a0:1809_4": "āpajjati. Yo pana evaṃ pavesento sarīrasamphassaṃ sallakkhetvā “satto maññe abbhantaragato",
  "atk-vin01a0:1809_5": "maratū”ti pavesetvā māreti, tassa tesaṃ vatthūnaṃ anurūpena kammabaddho ca āpatti",
  "atk-vin01a0:1809_6": "ca veditabbā. Esa nayo tattha nidahanatthaṃ pavesentassāpi vanappagumbādīsu khipantassāpi.",
  "atk-vin01a0:1810_0": "Yopi “coraṃ māremī”ti coravesena gacchantaṃ pitaraṃ māreti, ānantariyañca phusati,",
  "atk-vin01a0:1810_1": "pārājiko ca hoti. Yo pana parasenāya aññañca yodhaṃ pitarañca kammaṃ karonte disvā",
  "atk-vin01a0:1810_2": "yodhassa usuṃ khipati, “etaṃ vijjhitvā mama pitaraṃ vijjhissatī”ti yathādhippāyaṃ",
  "atk-vin01a0:1810_3": "gate pitughātako hoti. “Yodhe viddhe mama pitā palāyissatī”ti khipati, usu ayathādhippāyaṃ",
  "atk-vin01a0:1810_4": "gantvā pitaraṃ māreti, vohāravasena “pitughātako”ti vuccati; ānantariyaṃ pana natthīti.",
  "atk-vin01a0:1811_0": "Adhiṭṭhahitvāti samīpe ṭhatvā. Āṇāpetīti uddissa vā anuddissa vā āṇāpeti. Tattha",
  "atk-vin01a0:1811_1": "parasenāya paccupaṭṭhitāya anuddisseva “evaṃ vijjha, evaṃ pahara, evaṃ ghātehī”ti",
  "atk-vin01a0:1811_2": "āṇatte yattake āṇatto ghāteti, tattakā ubhinnaṃ pāṇātipātā. Sace tattha āṇāpakassa",
  "atk-vin01a0:1811_3": "mātāpitaro honti, ānantariyampi phusati. Sace āṇattasseva mātāpitaro, sova ānantariyaṃ",
  "atk-vin01a0:1811_4": "phusati. Sace arahā hoti, ubhopi ānantariyaṃ phusanti. Uddisitvā pana “etaṃ dīghaṃ",
  "atk-vin01a0:1811_5": "rassaṃ rattakañcukaṃ nīlakañcukaṃ hatthikkhandhe nisinnaṃ majjhe nisinnaṃ vijjha",
  "atk-vin01a0:1811_6": "pahara ghātehī”ti āṇatte sace so tameva ghāteti, ubhinnampi pāṇātipāto; ānantariyavatthumhi",
  "atk-vin01a0:1811_7": "ca ānantariyaṃ. Sace aññaṃ māreti, āṇāpakassa natthi pāṇātipāto. Etena āṇattiko payogo",
  "atk-vin01a0:1811_8": "vutto hoti. Tattha –",
  "atk-vin01a0:1812": "Vatthuṃ kālañca okāsaṃ, āvudhaṃ iriyāpathaṃ;",
  "atk-vin01a0:1813": "Tulayitvā pañca ṭhānāni, dhāreyyatthaṃ vicakkhaṇo.",
  "atk-vin01a0:1814": "Aparo nayo –",
  "atk-vin01a0:1815": "Vatthu kālo ca okāso, āvudhaṃ iriyāpatho;",
  "atk-vin01a0:1816": "Kiriyāvisesoti ime, cha āṇattiniyāmakā.",
  "atk-vin01a0:1817_0": "Tattha “vatthū”ti māretabbo satto. “Kālo”ti pubbaṇhasāyanhādikālo ca yobbanathāvariyādikālo",
  "atk-vin01a0:1817_1": "ca. “Okāso”ti gāmo vā vanaṃ vā gehadvāraṃ vā gehamajjhaṃ vā rathikā vā siṅghāṭakaṃ",
  "atk-vin01a0:1817_2": "vāti evamādi. “Āvudha”nti asi vā usu vā satti vāti evamādi. “Iriyāpatho”ti māretabbassa",
  "atk-vin01a0:1817_3": "gamanaṃ vā nisajjā vāti evamādi. “Kiriyāviseso”ti vijjhanaṃ vā chedanaṃ vā bhedanaṃ",
  "atk-vin01a0:1817_4": "vā saṅkhamuṇḍakaṃ vāti evamādi.",
  "atk-vin01a0:1818_0": "Yadi hi vatthuṃ visaṃvādetvā “yaṃ mārehī”ti āṇatto tato aññaṃ māreti, “purato paharitvā",
  "atk-vin01a0:1818_1": "mārehī”ti vā āṇatto pacchato vā passato vā aññasmiṃ vā padese paharitvā māreti. Āṇāpakassa",
  "atk-vin01a0:1818_2": "natthi kammabandho; āṇattasseva kammabandho. Atha vatthuṃ avisaṃvādetvā yathāṇattiyā",
  "atk-vin01a0:1818_3": "māreti, āṇāpakassa āṇattikkhaṇe āṇattassa ca māraṇakkhaṇeti ubhayesampi kammabandho.",
  "atk-vin01a0:1818_4": "Vatthuvisesena panettha kammaviseso ca āpattiviseso ca hotīti. Evaṃ tāva vatthumhi",
  "atk-vin01a0:1818_5": "saṅketavisaṅketatā veditabbā.",
  "atk-vin01a0:1819_0": "Kāle pana yo “ajja sve”ti aniyametvā “pubbaṇhe mārehī”ti āṇatto yadā kadāci pubbaṇhe",
  "atk-vin01a0:1819_1": "māreti, natthi visaṅketo. Yo pana “ajja pubbaṇhe”ti vutto majjhanhe vā sāyanhe vā",
  "atk-vin01a0:1819_2": "sve vā pubbaṇhe māreti. Visaṅketo hoti, āṇāpakassa natthi kammabandho. Pubbaṇhe māretuṃ",
  "atk-vin01a0:1819_3": "vāyamantassa majjhanhe jātepi eseva nayo. Etena nayena sabbakālappabhedesu saṅketavisaṅketatā veditabbā.",
  "atk-vin01a0:1820_0": "Okāsepi yo “etaṃ gāme ṭhitaṃ mārehī”ti aniyametvā āṇatto taṃ yattha katthaci māreti,",
  "atk-vin01a0:1820_1": "natthi visaṅketo. Yo pana “gāmeyevā”ti niyametvā āṇatto vane māreti, tathā “vane”ti",
  "atk-vin01a0:1820_2": "āṇatto gāme māreti. “Antogehadvāre”ti āṇatto gehamajjhe māreti, visaṅketo. Etena",
  "atk-vin01a0:1820_3": "nayena sabbokāsabhedesu saṅketavisaṅketatā veditabbā.",
  "atk-vin01a0:1821_0": "Āvudhepi yo “asinā vā usunā vā”ti aniyametvā “āvudhena mārehī”ti āṇatto yena kenaci",
  "atk-vin01a0:1821_1": "āvudhena māreti, natthi visaṅketo. Yo pana “asinā”ti vutto usunā, “iminā vā asinā”ti",
  "atk-vin01a0:1821_2": "vutto aññena asinā māreti. Etasseva vā asissa “imāya dhārāya mārehī”ti vutto itarāya",
  "atk-vin01a0:1821_3": "vā dhārāya talena vā tuṇḍena vā tharunā vā māreti, visaṅketo. Etena nayena sabbaāvudhabhedesu",
  "atk-vin01a0:1821_4": "saṅketavisaṅketatā veditabbā.",
  "atk-vin01a0:1822_0": "Iriyāpathe pana yo “etaṃ gacchantaṃ mārehī”ti vadati, āṇatto ca naṃ sace gacchantaṃ",
  "atk-vin01a0:1822_1": "māreti, natthi visaṅketo. “Gacchantameva mārehī”ti vutto pana sace nisinnaṃ māreti.",
  "atk-vin01a0:1822_2": "“Nisinnameva vā mārehī”ti vutto gacchantaṃ māreti, visaṅketo hoti. Etena nayena sabbairiyāpathabhedesu",
  "atk-vin01a0:1822_3": "saṅketavisaṅketatā veditabbā.",
  "atk-vin01a0:1823_0": "Kiriyāvisesepi yo “vijjhitvā mārehī”ti vutto vijjhitvāva māreti, natthi visaṅketo.",
  "atk-vin01a0:1823_1": "Yo pana “vijjhitvā mārehī”ti vutto chinditvā māreti, visaṅketo. Etena nayena sabbakiriyāvisesabhedesu",
  "atk-vin01a0:1823_2": "saṅketavisaṅketatā veditabbā.",
  "atk-vin01a0:1824_0": "Yo pana liṅgavasena “dīghaṃ rassaṃ kāḷaṃ odātaṃ kisaṃ thūlaṃ mārehī”ti aniyametvā",
  "atk-vin01a0:1824_1": "āṇāpeti, āṇatto ca yaṃkiñci tādisaṃ māreti, natthi visaṅketo ubhinnaṃ pārājikaṃ.",
  "atk-vin01a0:1824_2": "Atha pana so attānaṃ sandhāya āṇāpeti, āṇatto ca “ayameva īdiso”ti āṇāpakameva māreti,",
  "atk-vin01a0:1824_3": "āṇāpakassa dukkaṭaṃ, vadhakassa pārājikaṃ. Āṇāpako attānaṃ sandhāya āṇāpeti, itaro",
  "atk-vin01a0:1824_4": "aññaṃ tādisaṃ māreti, āṇāpako muccati, vadhakasseva pārājikaṃ. Kasmā? Okāsassa aniyamitattā.",
  "atk-vin01a0:1824_5": "Sace pana attānaṃ sandhāya āṇāpentopi okāsaṃ niyameti, “asukasmiṃ nāma rattiṭṭhāne",
  "atk-vin01a0:1824_6": "vā divāṭṭhāne vā therāsane vā navāsane vā majjhimāsane vā nisinnaṃ evarūpaṃ nāma",
  "atk-vin01a0:1824_7": "mārehī”ti. Tattha ca añño nisinno hoti, sace āṇatto taṃ māreti, neva vadhako muccati",
  "atk-vin01a0:1824_8": "na āṇāpako. Kasmā? Okāsassa niyamitattā. Sace pana niyamitokāsato aññatra māreti,",
  "atk-vin01a0:1824_9": "āṇāpako muccatīti ayaṃ nayo mahāaṭṭhakathāyaṃ suṭṭhu daḷhaṃ katvā vutto. Tasmā ettha",
  "atk-vin01a0:1824_10": "na anādariyaṃ kātabbanti.",
  "atk-vin01a0:1825": "Adhiṭṭhāyāti mātikāvasena āṇattikapayogakathā niṭṭhitā.",
  "atk-vin01a0:1826_0": "Idāni ye dūtenāti imassa mātikāpadassa niddesadassanatthaṃ “bhikkhu bhikkhuṃ āṇāpetī”tiādayo",
  "atk-vin01a0:1826_1": "cattāro vārā vuttā. Tesu so taṃ maññamānoti so āṇatto yo āṇāpakena “itthannāmo”ti",
  "atk-vin01a0:1826_2": "akkhāto, taṃ maññamāno tameva jīvitā voropeti, ubhinnaṃ pārājikaṃ. Taṃ maññamāno",
  "atk-vin01a0:1826_3": "aññanti “yaṃ jīvitā voropehī”ti vutto taṃ maññamāno aññaṃ tādisaṃ jīvitā voropeti,",
  "atk-vin01a0:1826_4": "mūlaṭṭhassa anāpatti. Aññaṃ maññamāno tanti yo āṇāpakena vutto, tassa balavasahāyaṃ",
  "atk-vin01a0:1826_5": "samīpe ṭhitaṃ disvā “imassa balenāyaṃ gajjati, imaṃ tāva jīvitā voropemī”ti paharanto",
  "atk-vin01a0:1826_6": "itarameva parivattitvā tasmiṃ ṭhāne ṭhitaṃ “sahāyo”ti maññamāno jīvitā voropeti,",
  "atk-vin01a0:1826_7": "ubhinnaṃ pārājikaṃ. Aññaṃ maññamāno aññanti purimanayeneva “imaṃ tāvassa sahāyaṃ",
  "atk-vin01a0:1826_8": "jīvitā voropemī”ti sahāyameva voropeti, tasseva pārājikaṃ.",
  "atk-vin01a0:1827_0": "Dūtaparamparāpadassa niddesavāre itthannāmassa pāvadātiādīsu eko ācariyo tayo buddharakkhitadhammarakkhitasaṅgharakkhitanāmakā",
  "atk-vin01a0:1827_1": "antevāsikā daṭṭhabbā. Tattha bhikkhu bhikkhuṃ āṇāpetīti ācariyo kañci puggalaṃ mārāpetukāmo",
  "atk-vin01a0:1827_2": "tamatthaṃ ācikkhitvā buddharakkhitaṃ āṇāpeti. Itthannāmassa pāvadāti gaccha tvaṃ,",
  "atk-vin01a0:1827_3": "buddharakkhita, etamatthaṃ dhammarakkhitassa pāvada. Itthannāmo itthannāmassa pāvadatūti",
  "atk-vin01a0:1827_4": "dhammarakkhitopi saṅgharakkhitassa pāvadatu. Itthannāmo itthannāmaṃ jīvitā voropetūti",
  "atk-vin01a0:1827_5": "evaṃ tayā āṇattena dhammarakkhitena āṇatto saṅgharakkhito itthannāmaṃ puggalaṃ jīvitā",
  "atk-vin01a0:1827_6": "voropetu; so hi amhesu vīrajātiko paṭibalo imasmiṃ kammeti. Āpatti dukkaṭassāti evaṃ",
  "atk-vin01a0:1827_7": "āṇāpentassa ācariyassa tāva dukkaṭaṃ. So itarassa ārocetīti buddharakkhito dhammarakkhitassa,",
  "atk-vin01a0:1827_8": "dhammarakkhito ca saṅgharakkhitassa “amhākaṃ ācariyo evaṃ vadati – ‘itthannāmaṃ kira",
  "atk-vin01a0:1827_9": "jīvitā voropehī’ti. Tvaṃ kira amhesu vīrapuriso”ti āroceti; evaṃ tesampi dukkaṭaṃ.",
  "atk-vin01a0:1827_10": "Vadhako paṭiggaṇhātīti “sādhu voropessāmī”ti saṅgharakkhito sampaṭicchati. Mūlaṭṭhassa",
  "atk-vin01a0:1827_11": "āpatti thullaccayassāti saṅgharakkhitena paṭiggahitamatte ācariyassa thullaccayaṃ.",
  "atk-vin01a0:1827_12": "Mahājano hi tena pāpe niyojitoti. So tanti so ce saṅgharakkhito taṃ puggalaṃ jīvitā",
  "atk-vin01a0:1827_13": "voropeti, sabbesaṃ catunnampi janānaṃ pārājikaṃ. Na kevalañca catunnaṃ, etenūpāyena",
  "atk-vin01a0:1827_14": "visaṅketaṃ akatvā paramparāya āṇāpentaṃ samaṇasataṃ samaṇasahassaṃ vā hotu sabbesaṃ pārājikameva.",
  "atk-vin01a0:1828_0": "Visakkiyadūtapadaniddese so aññaṃ āṇāpetīti so ācariyena āṇatto buddharakkhito dhammarakkhitaṃ",
  "atk-vin01a0:1828_1": "adisvā vā avattukāmo vā hutvā saṅgharakkhitameva upasaṅkamitvā “amhākaṃ ācariyo evamāha",
  "atk-vin01a0:1828_2": "– ‘itthannāmaṃ kira jīvitā voropehī”ti visaṅketaṃ karonto āṇāpeti. Visaṅketakaraṇeneva",
  "atk-vin01a0:1828_3": "hi esa “visakkiyadūto”ti vuccati. Āpatti dukkaṭassāti āṇattiyā tāva buddharakkhitassa",
  "atk-vin01a0:1828_4": "dukkaṭaṃ. Paṭiggaṇhāti āpatti dukkaṭassāti saṅgharakkhitena sampaṭicchite mūlaṭṭhasseva",
  "atk-vin01a0:1828_5": "dukkaṭanti veditabbaṃ. Evaṃ sante paṭiggahaṇe āpattiyeva na siyā, sañcaritta paṭiggahaṇamaraṇābhinandanesupi",
  "atk-vin01a0:1828_6": "ca āpatti hoti, maraṇapaṭiggahaṇe kathaṃ na siyā tasmā paṭiggaṇhantassevetaṃ dukkaṭaṃ.",
  "atk-vin01a0:1828_7": "Tenevettha “mūlaṭṭhassā”ti na vuttaṃ. Purimanayepi cetaṃ paṭiggaṇhantassa veditabbameva;",
  "atk-vin01a0:1828_8": "okāsābhāvena pana na vuttaṃ. Tasmā yo yo paṭiggaṇhāti, tassa tassa tappaccayā āpattiyevāti",
  "atk-vin01a0:1828_9": "ayamettha amhākaṃ khanti. Yathā cettha evaṃ adinnādānepīti.",
  "atk-vin01a0:1829_0": "Sace pana so taṃ jīvitā voropeti, āṇāpakassa ca buddharakkhitassa voropakassa ca",
  "atk-vin01a0:1829_1": "saṅgharakkhitassāti ubhinnampi pārājikaṃ. Mūlaṭṭhassa pana ācariyassa visaṅketattā",
  "atk-vin01a0:1829_2": "pārājikena anāpatti. Dhammarakkhitassa ajānanatāya sabbena sabbaṃ anāpatti. Buddharakkhito",
  "atk-vin01a0:1829_3": "pana dvinnaṃ sotthibhāvaṃ katvā attanā naṭṭhoti.",
  "atk-vin01a0:1830_0": "Gatapaccāgatadūtaniddese – so gantvā puna paccāgacchatīti tassa jīvitā voropetabbassa",
  "atk-vin01a0:1830_1": "samīpaṃ gantvā susaṃvihitārakkhattā taṃ jīvitā voropetuṃ asakkonto āgacchati. Yadā",
  "atk-vin01a0:1830_2": "sakkosi tadāti kiṃ ajjeva mārito mārito hoti, gaccha yadā sakkosi, tadā naṃ jīvitā",
  "atk-vin01a0:1830_3": "voropehīti. Āpatti dukkaṭassāti evaṃ puna āṇattiyāpi dukkaṭameva hoti. Sace pana",
  "atk-vin01a0:1830_4": "so avassaṃ jīvitā voropetabbo hoti, atthasādhakacetanā maggānantaraphalasadisā, tasmā",
  "atk-vin01a0:1830_5": "ayaṃ āṇattikkhaṇeyeva pārājiko. Sacepi vadhako saṭṭhivassātikkamena taṃ vadhati,",
  "atk-vin01a0:1830_6": "āṇāpako ca antarāva kālaṅkaroti, hīnāya vā āvattati, assamaṇova hutvā kālañca karissati,",
  "atk-vin01a0:1830_7": "hīnāya vā āvattissati. Sace āṇāpako gihikāle mātaraṃ vā pitaraṃ vā arahantaṃ vā sandhāya",
  "atk-vin01a0:1830_8": "evaṃ āṇāpetvā pabbajati, tasmiṃ pabbajite āṇatto taṃ māreti, āṇāpako gihikāleyeva",
  "atk-vin01a0:1830_9": "mātughātako pitughātako arahantaghātako vā hoti, tasmā nevassa pabbajjā, na upasampadā",
  "atk-vin01a0:1830_10": "ruhati. Sacepi māretabbapuggalo āṇattikkhaṇe puthujjano, yadā pana naṃ āṇatto māreti",
  "atk-vin01a0:1830_11": "tadā arahā hoti, āṇattato vā pahāraṃ labhitvā dukkhamūlikaṃ saddhaṃ nissāya vipassanto",
  "atk-vin01a0:1830_12": "arahattaṃ patvā tenevābādhena kālaṃkaroti, āṇāpako āṇattikkhaṇeyeva arahantaghātako.",
  "atk-vin01a0:1830_13": "Vadhako pana sabbattha upakkamakaraṇakkhaṇeyeva pārājikoti.",
  "atk-vin01a0:1831": "Idāni ye sabbesuyeva imesu dūtavasena vuttamātikāpadesu saṅketavisaṅketadassanatthaṃ",
  "atk-vin01a0:1832_0": "Vuttā tayo vārā, tesu paṭhamavāre tāva – yasmā taṃ saṇikaṃ vā bhaṇanto tassa vā badhiratāya",
  "atk-vin01a0:1832_1": "“mā ghātehī”ti etaṃ vacanaṃ na sāveti, tasmā mūlaṭṭho na mutto. Dutiyavāre – sāvitattā",
  "atk-vin01a0:1832_2": "mutto. Tatiyavāre pana tena ca sāvitattā itarena ca “sādhū”ti sampaṭicchitvā oratattā ubhopi muttāti.",
  "atk-vin01a0:1833": "Dūtakathā niṭṭhitā.",
  "atk-vin01a0:1834_0": "175. Araho rahosaññīniddesādīsu arahoti sammukhe. Rahoti parammukhe. Tattha yo upaṭṭhānakāle",
  "atk-vin01a0:1834_1": "veribhikkhumhi bhikkhūhi saddhiṃ āgantvā purato nisinneyeva andhakāradosena tassa",
  "atk-vin01a0:1834_2": "āgatabhāvaṃ ajānanto “aho vata itthannāmo hato assa, corāpi nāma taṃ na hananti,",
  "atk-vin01a0:1834_3": "sappo vā na ḍaṃsati, na satthaṃ vā visaṃ vā āharatī”ti tassa maraṇaṃ abhinandanto",
  "atk-vin01a0:1834_4": "īdisāni vacanāni ullapati, ayaṃ araho rahosaññī ullapati nāma. Sammukheva tasmiṃ",
  "atk-vin01a0:1834_5": "parammukhasaññīti attho. Yo pana taṃ purato nisinnaṃ disvā puna upaṭṭhānaṃ katvā",
  "atk-vin01a0:1834_6": "gatehi bhikkhūhi saddhiṃ gatepi tasmiṃ “idheva so nisinno”ti saññī hutvā purimanayeneva",
  "atk-vin01a0:1834_7": "ullapati, ayaṃ raho arahosaññī ullapati nāma. Etenevupāyena araho arahosaññī ca raho",
  "atk-vin01a0:1834_8": "rahosaññī ca veditabbo. Catunnampi ca etesaṃ vācāya vācāya dukkaṭanti veditabbaṃ.",
  "atk-vin01a0:1835_0": "Idāni maraṇavaṇṇasaṃvaṇṇanāya vibhāgadassanatthaṃ vuttesu pañcasu kāyena saṃvaṇṇanādimātikāniddesesu",
  "atk-vin01a0:1835_1": "– kāyena vikāraṃ karotīti yathā so jānāti “satthaṃ vā āharitvā visaṃ vā khāditvā",
  "atk-vin01a0:1835_2": "rajjuyā vā ubbandhitvā sobbhādīsu vā papatitvā yo marati so kira dhanaṃ vā labhati,",
  "atk-vin01a0:1835_3": "yasaṃ vā labhati, saggaṃ vā gacchatīti ayamattho etena vutto”ti tathā hatthamuddādīhi",
  "atk-vin01a0:1835_4": "dasseti. Vācāya bhaṇatīti tamevatthaṃ vākyabhedaṃ katvā bhaṇati. Tatiyavāro ubhayavasena",
  "atk-vin01a0:1835_5": "vutto. Sabbattha saṃvaṇṇanāya payoge payoge dukkaṭaṃ. Tassa dukkhuppattiyaṃ saṃvaṇṇakassa",
  "atk-vin01a0:1835_6": "thullaccayaṃ. Yaṃ uddissa saṃvaṇṇanā katā, tasmiṃ mate saṃvaṇṇanakkhaṇeyeva saṃvaṇṇakassa",
  "atk-vin01a0:1835_7": "pārājikaṃ. So taṃ na jānāti añño ñatvā “laddho vata me sukhuppattiupāyo”ti tāya saṃvaṇṇanāya",
  "atk-vin01a0:1835_8": "marati, anāpatti. Dvinnaṃ uddissa saṃvaṇṇanāya katāya eko ñatvā marati, pārājikaṃ.",
  "atk-vin01a0:1835_9": "Dvepi maranti, pārājikañca akusalarāsi ca. Esa nayo sambahulesu. Anuddissa maraṇaṃ",
  "atk-vin01a0:1835_10": "saṃvaṇṇento āhiṇḍati, yo yo taṃ saṃvaṇṇanaṃ ñatvā marati, sabbo tena mārito hoti.",
  "atk-vin01a0:1836_0": "Dūtena saṃvaṇṇanāyaṃ “asukaṃ nāma gehaṃ vā gāmaṃ vā gantvā itthannāmassa evaṃ maraṇavaṇṇaṃ",
  "atk-vin01a0:1836_1": "saṃvaṇṇehī”ti sāsane ārocitamatte dukkaṭaṃ. Yassatthāya pahito tassa dukkhuppattiyā",
  "atk-vin01a0:1836_2": "mūlaṭṭhassa thullaccayaṃ, maraṇena pārājikaṃ. Dūto “ñāto dāni ayaṃ saggamaggo”ti",
  "atk-vin01a0:1836_3": "tassa anārocetvā attano ñātissa vā sālohitassa vā āroceti, tasmiṃ mate visaṅketo",
  "atk-vin01a0:1836_4": "hoti, mūlaṭṭho muccati. Dūto tatheva cintetvā sayaṃ saṃvaṇṇanāya vuttaṃ katvā marati,",
  "atk-vin01a0:1836_5": "visaṅketova. Anuddissa pana sāsane ārocite yattakā dūtassa saṃvaṇṇanāya maranti,",
  "atk-vin01a0:1836_6": "tattakā pāṇātipātā. Sace mātāpitaro maranti, ānantariyampi hoti.",
  "atk-vin01a0:1837_0": "176. Lekhāsaṃvaṇṇanāya – lekhaṃ chindatīti paṇṇe vā potthake vā akkharāni likhati",
  "atk-vin01a0:1837_1": "– “yo satthaṃ vā āharitvā papāte vā papatitvā aññehi vā aggippavesanaudakappavesanādīhi",
  "atk-vin01a0:1837_2": "upāyehi marati, so idañcidañca labhatī”ti vā “tassa dhammo hotī”ti vāti. Etthāpi",
  "atk-vin01a0:1837_3": "dukkaṭathullaccayā vuttanayeneva veditabbā. Uddissa likhite pana yaṃ uddissa likhitaṃ",
  "atk-vin01a0:1837_4": "tasseva maraṇena pārājikaṃ. Bahū uddissa likhite yattakā maranti, tattakā pāṇātipātā.",
  "atk-vin01a0:1837_5": "Mātāpitūnaṃ maraṇena ānantariyaṃ. Anuddissa likhitepi eseva nayo. “Bahū marantī”ti",
  "atk-vin01a0:1837_6": "vippaṭisāre uppanne taṃ potthakaṃ jhāpetvā vā yathā vā akkharāni na paññāyanti tathā",
  "atk-vin01a0:1837_7": "katvā muccati. Sace so parassa potthako hoti, uddissa likhito vā hoti anuddissa likhito",
  "atk-vin01a0:1837_8": "vā, gahitaṭṭhāne ṭhapetvā muccati. Sace mūlena kīto hoti, potthakassāmikānaṃ potthakaṃ,",
  "atk-vin01a0:1837_9": "yesaṃ hatthato mūlaṃ gahitaṃ, tesaṃ mūlaṃ datvā muccati. Sace sambahulā “maraṇavaṇṇaṃ",
  "atk-vin01a0:1837_10": "likhissāmā”ti ekajjhāsayā hutvā eko tālarukkhaṃ ārohitvā paṇṇaṃ chindati, eko āharati,",
  "atk-vin01a0:1837_11": "eko potthakaṃ karoti, eko likhati, eko sace kaṇṭakalekhā hoti, masiṃ makkheti, masiṃ",
  "atk-vin01a0:1837_12": "makkhetvā taṃ potthakaṃ sajjetvā sabbeva sabhāyaṃ vā āpaṇe vā yattha vā pana lekhādassanakotūhalakā",
  "atk-vin01a0:1837_13": "bahū sannipatanti, tattha ṭhapenti. Taṃ vācetvā sacepi eko marati, sabbesaṃ pārājikaṃ.",
  "atk-vin01a0:1837_14": "Sace bahukā maranti, vuttasadisova nayo. Vippaṭisāre pana uppanne taṃ potthakaṃ sacepi",
  "atk-vin01a0:1837_15": "mañjūsāyaṃ gopenti, añño ca taṃ disvā nīharitvā puna bahūnaṃ dasseti, neva muccanti.",
  "atk-vin01a0:1837_16": "Tiṭṭhatu mañjūsā, sacepi taṃ potthakaṃ nadiyaṃ vā samudde vā khipanti vā dhovanti",
  "atk-vin01a0:1837_17": "vā khaṇḍākhaṇḍaṃ vā chindanti, aggimhi vā jhāpenti, yāva saṅghaṭṭitepi duddhote vā",
  "atk-vin01a0:1837_18": "dujjhāpite vā patte akkharāni paññāyanti, tāva na muccanti. Yathā pana akkharāni",
  "atk-vin01a0:1837_19": "na paññāyanti tatheva kate muccantīti.",
  "atk-vin01a0:1838_0": "Idāni thāvarapayogassa vibhāgadassanatthaṃ vuttesu opātādimātikāniddesesu manussaṃ",
  "atk-vin01a0:1838_1": "uddissa opātaṃ khanatīti “itthannāmo patitvā marissatī”ti kañci manussaṃ uddisitvā",
  "atk-vin01a0:1838_2": "yattha so ekato vicarati, tattha āvāṭaṃ khanati, khanantassa tāva sacepi jātapathaviyā",
  "atk-vin01a0:1838_3": "khanati, pāṇātipātassa payogattā payoge payoge dukkaṭaṃ. Yaṃ uddissa khanati, tassa",
  "atk-vin01a0:1838_4": "dukkhuppattiyā thullaccayaṃ, maraṇena pārājikaṃ. Aññasmiṃ patitvā mate anāpatti.",
  "atk-vin01a0:1838_5": "Sace anuddissa “yo koci marissatī”ti khato hoti, yattakā patitvā maranti, tattakā",
  "atk-vin01a0:1838_6": "pāṇātipātā. Ānantariyavatthūsu ca ānantariyaṃ thullaccayapācittiyavatthūsu thullaccayapācittiyāni.",
  "atk-vin01a0:1839_0": "Bahū tattha cetanā; katamāya pārājikaṃ hotīti? Mahāaṭṭhakathāyaṃ tāva vuttaṃ – “āvāṭaṃ",
  "atk-vin01a0:1839_1": "gambhīrato ca āyāmavitthārato ca khanitvā pamāṇe ṭhapetvā tacchetvā puñchitvā paṃsupacchiṃ",
  "atk-vin01a0:1839_2": "uddharantassa sanniṭṭhāpikā atthasādhakacetanā maggānantaraphalasadisā. Sacepi vassasatassa",
  "atk-vin01a0:1839_3": "accayena patitvā avassaṃ maraṇakasatto hoti, sanniṭṭhāpakacetanāyameva pārājika”nti.",
  "atk-vin01a0:1839_4": "Mahāpaccariyaṃ pana saṅkhepaṭṭhakathāyañca – “imasmiṃ āvāṭe patitvā marissatīti ekasmimpi",
  "atk-vin01a0:1839_5": "kuddālappahāre dinne sace koci tattha pakkhalito patitvā marati, pārājikameva. Suttantikattherā",
  "atk-vin01a0:1839_6": "pana sanniṭṭhāpakacetanaṃ gaṇhantī”ti vuttaṃ.",
  "atk-vin01a0:1840_0": "Eko “opātaṃ khanitvā asukaṃ nāma ānetvā idha pātetvā mārehī”ti aññaṃ āṇāpeti, so",
  "atk-vin01a0:1840_1": "taṃ pātetvā māreti, ubhinnaṃ pārājikaṃ. Aññaṃ pātetvā māreti, sayaṃ patitvā marati,",
  "atk-vin01a0:1840_2": "añño attano dhammatāya patitvā marati, sabbattha visaṅketo hoti, mūlaṭṭho muccati.",
  "atk-vin01a0:1840_3": "“Asuko asukaṃ ānetvā idha māressatī”ti khatepi eseva nayo. Maritukāmā idha marissantīti",
  "atk-vin01a0:1840_4": "khanati, ekassa maraṇe pārājikaṃ. Bahunnaṃ maraṇe akusalarāsi, mātāpitūnaṃ maraṇe",
  "atk-vin01a0:1840_5": "ānantariyaṃ, thullaccayapācittiyavatthūsu thullaccayapācittiyāni.",
  "atk-vin01a0:1841_0": "“Ye keci māretukāmā, te idha pātetvā māressantī”ti khanati, tattha pātetvā mārenti,",
  "atk-vin01a0:1841_1": "ekasmiṃ mate pārājikaṃ, bahūsu akusalarāsi, ānantariyādivatthūsu ānantariyādīni.",
  "atk-vin01a0:1841_2": "Idheva arahantāpi saṅgahaṃ gacchanti. Purimanaye pana “tesaṃ maritukāmatāya patanaṃ",
  "atk-vin01a0:1841_3": "natthī”ti te na saṅgayhanti. Dvīsupi nayesu attano dhammatāya patitvā mate visaṅketo.",
  "atk-vin01a0:1841_4": "“Ye keci attano verike ettha pātetvā māressantī”ti khanati, tattha ca verikā verike",
  "atk-vin01a0:1841_5": "pātetvā mārenti, ekasmiṃ mārite pārājikaṃ, bahūsu akusalarāsi, mātari vā pitari vā",
  "atk-vin01a0:1841_6": "arahante vā verikehi ānetvā tattha mārite ānantariyaṃ. Attano dhammatāya patitvā matesu visaṅketo.",
  "atk-vin01a0:1842_0": "Yo pana “maritukāmā vā amaritukāmā vā māretukāmā vā amāretukāmā vā ye keci ettha",
  "atk-vin01a0:1842_1": "patitā vā pātitā vā marissantī”ti sabbathāpi anuddisseva khanati. Yo yo marati tassa",
  "atk-vin01a0:1842_2": "tassa maraṇena yathānurūpaṃ kammañca phusati, āpattiñca āpajjati. Sace gabbhinī patitvā",
  "atk-vin01a0:1842_3": "sagabbhā marati, dve pāṇātipātā. Gabbhoyeva vinassati, eko. Gabbho na vinassati,",
  "atk-vin01a0:1842_4": "mātā marati, ekoyeva. Corehi anubaddho patitvā marati, opātakhanakasseva pārājikaṃ.",
  "atk-vin01a0:1842_5": "Corā tattha pātetvā mārenti, pārājikameva. Tattha patitaṃ bahi nīharitvā mārenti,",
  "atk-vin01a0:1842_6": "pārājikameva. Kasmā? Opāte patitappayogena gahitattā. Opātato nikkhamitvā teneva",
  "atk-vin01a0:1842_7": "ābādhena marati, pārājikameva. Bahūni vassāni atikkamitvā puna kupitena tenevābādhena",
  "atk-vin01a0:1842_8": "marati, pārājikameva. Opāte patanappaccayā uppannarogena gilānasseva añño rogo uppajjati,",
  "atk-vin01a0:1842_9": "opātarogo balavataro hoti, tena matepi opātakhaṇako na muccati. Sace pacchā uppannarogo",
  "atk-vin01a0:1842_10": "balavā hoti, tena mate muccati. Ubhohi mate na muccati. Opāte opapātikamanusso nibbattitvā",
  "atk-vin01a0:1842_11": "uttarituṃ asakkonto marati, pārājikameva. Manussaṃ uddissa khate yakkhādīsu patitvā",
  "atk-vin01a0:1842_12": "matesu anāpatti. Yakkhādayo uddissa khate manussādīsu marantesupi eseva nayo. Yakkhādayo",
  "atk-vin01a0:1842_13": "uddissa khanantassa pana khananepi tesaṃ dukkhuppattiyampi dukkaṭameva. Maraṇe vatthuvasena",
  "atk-vin01a0:1842_14": "thullaccayaṃ vā pācittiyaṃ vā. Anuddissa khate opāte yakkharūpena vā petarūpena vā",
  "atk-vin01a0:1842_15": "patati, tiracchānarūpena marati, patanarūpaṃ pamāṇaṃ, tasmā thullaccayanti upatissatthero.",
  "atk-vin01a0:1842_16": "Maraṇarūpaṃ pamāṇaṃ, tasmā pācittiyanti phussadevatthero. Tiracchānarūpena patitvā",
  "atk-vin01a0:1842_17": "yakkhapetarūpena matepi eseva nayo.",
  "atk-vin01a0:1843_0": "Opātakhanako opātaṃ aññassa vikkiṇāti vā mudhā vā deti, yo yo patitvā marati, tappaccayā",
  "atk-vin01a0:1843_1": "tasseva āpatti ca kammabandho ca. Yena laddho so niddoso. Atha sopi “evaṃ patitā",
  "atk-vin01a0:1843_2": "uttarituṃ asakkontā nassissanti, suuddharā vā na bhavissantī”ti taṃ opātaṃ gambhīrataraṃ",
  "atk-vin01a0:1843_3": "vā uttānataraṃ vā dīghataraṃ vā rassataraṃ vā vitthatataraṃ vā sambādhataraṃ vā karoti,",
  "atk-vin01a0:1843_4": "ubhinnampi āpatti ca kammabandho ca. Bahū marantīti vippaṭisāre uppanne opātaṃ paṃsunā",
  "atk-vin01a0:1843_5": "pūreti, sace koci paṃsumhi patitvā marati, pūretvāpi mūlaṭṭho na muccati. Deve vassante",
  "atk-vin01a0:1843_6": "kaddamo hoti, tattha laggitvā matepi. Rukkho vā patanto vāto vā vassodakaṃ vā paṃsuṃ",
  "atk-vin01a0:1843_7": "harati, kandamūlatthaṃ vā pathaviṃ khanantā tattha āvāṭaṃ karonti. Tattha sace koci",
  "atk-vin01a0:1843_8": "laggitvā vā patitvā vā marati, mūlaṭṭho na muccati. Tasmiṃ pana okāse mahantaṃ taḷākaṃ",
  "atk-vin01a0:1843_9": "vā pokkharaṇiṃ vā kāretvā cetiyaṃ vā patiṭṭhāpetvā bodhiṃ vā ropetvā āvāsaṃ vā sakaṭamaggaṃ",
  "atk-vin01a0:1843_10": "vā kāretvā muccati. Yadāpi thiraṃ katvā pūrite opāte rukkhādīnaṃ mūlāni mūlehi saṃsibbitāni",
  "atk-vin01a0:1843_11": "honti, jātapathavī jātā, tadāpi muccati. Sacepi nadī āgantvā opātaṃ harati, evampi",
  "atk-vin01a0:1843_12": "muccatīti. Ayaṃ tāva opātakathā.",
  "atk-vin01a0:1844_0": "Opātasseva pana anulomesu pāsādīsupi yo tāva pāsaṃ oḍḍeti “ettha bajjhitvā sattā",
  "atk-vin01a0:1844_1": "marissantī”ti avassaṃ bajjhanakasattānaṃ vasena hatthā muttamatte pārājikānantariyathullaccayapācittiyāni",
  "atk-vin01a0:1844_2": "veditabbāni. Uddissa kate yaṃ uddissa oḍḍito, tato aññesaṃ bandhane anāpatti. Pāse",
  "atk-vin01a0:1844_3": "mūlena vā mudhā vā dinnepi mūlaṭṭhasseva kammabandho. Sace yena laddho so uggalitaṃ",
  "atk-vin01a0:1844_4": "vā pāsaṃ saṇṭhapeti, passena vā gacchante disvā vatiṃ katvā sammukhe paveseti, thaddhataraṃ",
  "atk-vin01a0:1844_5": "vā pāsayaṭṭhiṃ ṭhapeti, daḷhataraṃ vā pāsarajjuṃ bandhati, thirataraṃ vā khāṇukaṃ",
  "atk-vin01a0:1844_6": "vā ākoṭeti, ubhopi na muccanti. Sace vippaṭisāre uppanne pāsaṃ uggalāpetvā gacchati,",
  "atk-vin01a0:1844_7": "taṃ disvā puna aññe saṇṭhapenti, baddhā baddhā maranti, mūlaṭṭho na muccati.",
  "atk-vin01a0:1845_0": "Sace pana tena pāsayaṭṭhi sayaṃ akatā hoti, gahitaṭṭhāne ṭhapetvā muccati. Tatthajātakayaṭṭhiṃ",
  "atk-vin01a0:1845_1": "chinditvā muccati. Sayaṃ katayaṭṭhiṃ pana gopentopi na muccati. Yadi hi taṃ añño",
  "atk-vin01a0:1845_2": "gaṇhitvā pāsaṃ saṇṭhapeti, tappaccayā marantesu mūlaṭṭho na muccati. Sace taṃ jhāpetvā",
  "atk-vin01a0:1845_3": "alātaṃ katvā chaḍḍeti, tena alātena pahāraṃ laddhā marantesupi na muccati. Sabbaso",
  "atk-vin01a0:1845_4": "pana jhāpetvā vā nāsetvā vā muccati, pāsarajjumpi aññehi ca vaṭṭitaṃ gahitaṭṭhāne",
  "atk-vin01a0:1845_5": "ṭhapetvā muccati. Rajjuke labhitvā sayaṃ vaṭṭitaṃ ubbaṭṭetvā vāke labhitvā vaṭṭitaṃ",
  "atk-vin01a0:1845_6": "hīraṃ hīraṃ katvā muccati. Araññato pana sayaṃ vāke āharitvā vaṭṭitaṃ gopentopi na",
  "atk-vin01a0:1845_7": "muccati. Sabbaso pana jhāpetvā vā nāsetvā vā muccati.",
  "atk-vin01a0:1846_0": "Adūhalaṃ sajjento catūsu pādesu adūhalamañcaṃ ṭhapetvā pāsāṇe āropeti, payoge payoge",
  "atk-vin01a0:1846_1": "dukkaṭaṃ. Sabbasajjaṃ katvā hatthato muttamatte avassaṃ ajjhottharitabbakasattānaṃ",
  "atk-vin01a0:1846_2": "vasena uddissakānuddissakānurūpena pārājikādīni veditabbāni. Adūhale mūlena vā mudhā",
  "atk-vin01a0:1846_3": "vā dinnepi mūlaṭṭhasseva kammabaddho. Sace yena laddhaṃ so patitaṃ vā ukkhipati,",
  "atk-vin01a0:1846_4": "aññepi pāsāṇe āropetvā garukataraṃ vā karoti, passena vā gacchante disvā vatiṃ katvā",
  "atk-vin01a0:1846_5": "adūhale paveseti, ubhopi na muccanti. Sacepi vippaṭisāre uppanne adūhalaṃ pātetvā",
  "atk-vin01a0:1846_6": "gacchati, taṃ disvā añño saṇṭhapeti, mūlaṭṭho na muccati. Pāsāṇe pana gahitaṭṭhāne",
  "atk-vin01a0:1846_7": "ṭhapetvā adūhalapāde ca pāsayaṭṭhiyaṃ vuttanayena gahitaṭṭhāne vā ṭhapetvā jhāpetvā vā muccati.",
  "atk-vin01a0:1847_0": "Sūlaṃ ropentassāpi sabbasajjaṃ katvā hatthato muttamatte sūlamukhe patitvā avassaṃ",
  "atk-vin01a0:1847_1": "maraṇakasattānaṃ vasena uddissānuddissānurūpato pārājikādīni veditabbāni. Sūle mūlena",
  "atk-vin01a0:1847_2": "vā mudhā vā dinnepi mūlaṭṭhasseva kammabaddho. Sace yena laddhaṃ so “ekappahāreneva",
  "atk-vin01a0:1847_3": "marissantī”ti tikhiṇataraṃ vā karoti, “dukkhaṃ marissantī”ti kuṇṭhataraṃ vā karoti,",
  "atk-vin01a0:1847_4": "“ucca”nti sallakkhetvā nīcataraṃ vā “nīca”nti sallakkhetvā uccataraṃ vā puna ropeti,",
  "atk-vin01a0:1847_5": "vaṅkaṃ vā ujukaṃ atiujukaṃ vā īsakaṃ poṇaṃ karoti, ubhopi na muccanti. Sace pana",
  "atk-vin01a0:1847_6": "“aṭṭhāne ṭhita”nti aññasmiṃ ṭhāne ṭhapeti, taṃ ce māraṇatthāya ādito pabhuti pariyesitvā",
  "atk-vin01a0:1847_7": "kataṃ hoti, mūlaṭṭho na muccati. Apariyesitvā pana katameva labhitvā ropite mūlaṭṭho",
  "atk-vin01a0:1847_8": "muccati. Vippaṭisāre uppanne pāsayaṭṭhiyaṃ vuttanayena gahitaṭṭhāne vā ṭhapetvā jhāpetvā vā muccati.",
  "atk-vin01a0:1848_0": "177. Apassene satthaṃ vāti ettha apassenaṃ nāma niccaparibhogo mañco vā pīṭhaṃ vā",
  "atk-vin01a0:1848_1": "apassenaphalakaṃ vā divāṭṭhāne nisīdantassa apassenakatthambho vā tatthajātakarukkho",
  "atk-vin01a0:1848_2": "vā caṅkame apassāya tiṭṭhantassa ālambanarukkho vā ālambanaphalakaṃ vā sabbampetaṃ",
  "atk-vin01a0:1848_3": "apassayanīyaṭṭhena apassenaṃ nāma; tasmiṃ apassene yathā apassayantaṃ vijjhati vā",
  "atk-vin01a0:1848_4": "chindati vā tathā katvā vāsipharasusattiārakaṇṭakādīnaṃ aññataraṃ satthaṃ ṭhapeti,",
  "atk-vin01a0:1848_5": "dukkaṭaṃ. Dhuvaparibhogaṭṭhāne nirāsaṅkassa nisīdato vā nipajjato vā apassayantassa",
  "atk-vin01a0:1848_6": "vā satthasamphassapaccayā dukkhuppattiyā thullaccayaṃ, maraṇena pārājikaṃ. Taṃ ce",
  "atk-vin01a0:1848_7": "aññopi tassa veribhikkhu vihāracārikaṃ caranto disvā “imassa maññe maraṇatthāya idaṃ",
  "atk-vin01a0:1848_8": "nikhittaṃ, sādhu suṭṭhu maratū”ti abhinandanto gacchati, dukkaṭaṃ. Sace pana sopi",
  "atk-vin01a0:1848_9": "tattha “evaṃ kate sukataṃ bhavissatī”ti tikhiṇatarādikaraṇena kiñci kammaṃ karoti,",
  "atk-vin01a0:1848_10": "tassāpi pārājikaṃ. Sace pana “aṭṭhāne ṭhita”nti uddharitvā aññasmiṃ ṭhāne ṭhapeti",
  "atk-vin01a0:1848_11": "tadatthameva katvā ṭhapite mūlaṭṭho na muccati. Pākatikaṃ labhitvā ṭhapitaṃ hoti,",
  "atk-vin01a0:1848_12": "muccati. Taṃ apanetvā aññaṃ tikhiṇataraṃ ṭhapeti mūlaṭṭho muccateva.",
  "atk-vin01a0:1849_0": "Visamakkhanepi yāva maraṇābhinandane dukkaṭaṃ tāva eseva nayo. Sace pana sopi khuddakaṃ",
  "atk-vin01a0:1849_1": "visamaṇḍalanti sallakkhetvā mahantataraṃ vā karoti, mahantaṃ vā “atirekaṃ hotī”ti",
  "atk-vin01a0:1849_2": "khuddakaṃ karoti, tanukaṃ vā bahalaṃ; bahalaṃ vā tanukaṃ karoti, agginā tāpetvā heṭṭhā",
  "atk-vin01a0:1849_3": "vā upari vā sañcāreti, tassāpi pārājikaṃ. “Idaṃ aṭhāne ṭhita”nti sabbameva tacchetvā",
  "atk-vin01a0:1849_4": "puñchitvā aññasmiṃ ṭhāne ṭhapeti, attanā bhesajjāni yojetvā kate mūlaṭṭho na muccati,",
  "atk-vin01a0:1849_5": "attanā akate muccati. Sace pana so “idaṃ visaṃ atiparitta”nti aññampi ānetvā pakkhipati,",
  "atk-vin01a0:1849_6": "yassa visena marati, tassa pārājikaṃ. Sace ubhinnampi santakena marati, ubhinnampi",
  "atk-vin01a0:1849_7": "pārājikaṃ. “Idaṃ visaṃ nibbisa”nti taṃ apanetvā attano visameva ṭhapeti, tasseva",
  "atk-vin01a0:1849_8": "pārājikaṃ mūlaṭṭho muccati.",
  "atk-vin01a0:1850_0": "Dubbalaṃ vā karotīti mañcapīṭhaṃ aṭaniyā heṭṭhābhāge chinditvā vidalehi vā rajjukehi",
  "atk-vin01a0:1850_1": "vā yehi vītaṃ hoti, te vā chinditvā appāvasesameva katvā heṭṭhā āvudhaṃ nikkhipati",
  "atk-vin01a0:1850_2": "“ettha patitvā marissatī”ti. Apassenaphalakādīnampi caṅkame ālambanarukkhaphalakapariyosānānaṃ",
  "atk-vin01a0:1850_3": "parabhāgaṃ chinditvā heṭṭhā āvudhaṃ nikkhipati, sobbhādīsu mañcaṃ vā pīṭhaṃ vā apassenaphalakaṃ",
  "atk-vin01a0:1850_4": "vā ānetvā ṭhapeti, yathā tattha nisinnamatto vā apassitamatto vā patati, sobbhādīsu",
  "atk-vin01a0:1850_5": "vā sañcaraṇasetu hoti, taṃ dubbalaṃ karoti; evaṃ karontassa karaṇe dukkaṭaṃ. Itarassa",
  "atk-vin01a0:1850_6": "dukkhuppattiyā thullaccayaṃ, maraṇe pārājikaṃ. Bhikkhuṃ ānetvā sobbhādīnaṃ taṭe ṭhapeti",
  "atk-vin01a0:1850_7": "“disvā bhayena kampento patitvā marissatī”ti dukkaṭaṃ. So tattheva patati, dukkhuppattiyā",
  "atk-vin01a0:1850_8": "thullaccayaṃ, maraṇe pārājikaṃ. Sayaṃ vā pāteti, aññena vā pātāpeti, añño avutto",
  "atk-vin01a0:1850_9": "vā attano dhammatāya pāteti, amanusso pāteti, vātappahārena patati, attano dhammatāya",
  "atk-vin01a0:1850_10": "patatti, sabbattha maraṇe pārājikaṃ. Kasmā? Tassa payogena sobbhāditaṭe ṭhitattā.",
  "atk-vin01a0:1851_0": "Upanikkhipanaṃ nāma samīpe nikkhipanaṃ. Tattha “yo iminā asinā mato so dhanaṃ vā",
  "atk-vin01a0:1851_1": "labhatī”tiādinā nayena maraṇavaṇṇaṃ vā saṃvaṇṇetvā “iminā maraṇatthikā marantu, māraṇatthikā",
  "atk-vin01a0:1851_2": "mārentū”ti vā vatvā asiṃ upanikkhipati, tassa upanikkhipane dukkaṭaṃ. Maritukāmo",
  "atk-vin01a0:1851_3": "vā tena attānaṃ paharatu, māretukāmo vā aññaṃ paharatu, ubhayathāpi parassa dukkhuppattiyā",
  "atk-vin01a0:1851_4": "upanikkhepakassa thullaccayaṃ, maraṇe pārājikaṃ. Anuddissa nikkhitte bahūnaṃ maraṇe",
  "atk-vin01a0:1851_5": "akusalarāsi. Pārājikādivatthūsu pārājikādīni. Vippaṭisāre uppanne asiṃ gahitaṭṭhāne",
  "atk-vin01a0:1851_6": "ṭhapetvā muccati. Kiṇitvā gahito hoti, asissāmikānaṃ asiṃ, yesaṃ hatthato mūlaṃ gahitaṃ,",
  "atk-vin01a0:1851_7": "tesaṃ mūlaṃ datvā muccati. Sace lohapiṇḍiṃ vā phālaṃ vā kudālaṃ vā gahetvā asi kārāpito",
  "atk-vin01a0:1851_8": "hoti, yaṃ bhaṇḍaṃ gahetvā kārito, tadeva katvā muccati. Sace kudālaṃ gahetvā kāritaṃ",
  "atk-vin01a0:1851_9": "vināsetvā phālaṃ karoti, phālena pahāraṃ labhitvā marantesupi pāṇātipātato na muccati.",
  "atk-vin01a0:1851_10": "Sace pana lohaṃ samuṭṭhāpetvā upanikkhipanatthameva kārito hoti, arena ghaṃsitvā",
  "atk-vin01a0:1851_11": "cuṇṇavicuṇṇaṃ katvā vippakiṇṇe muccati. Sacepi saṃvaṇṇanāpotthako viya bahūhi ekajjhāsayehi",
  "atk-vin01a0:1851_12": "kato hoti, potthake vuttanayeneva kammabandhavinicchayo veditabbo. Esa nayo sattibheṇḍīsu.",
  "atk-vin01a0:1851_13": "Laguḷe pāsayaṭṭhisadiso vinicchayo. Tathā pāsāṇe. Satthe asisadisova. Visaṃ vāti",
  "atk-vin01a0:1851_14": "visaṃ upanikkhipantassa vatthuvasena uddissānuddissānurūpato pārājikādivatthūsu pārājikādīni",
  "atk-vin01a0:1851_15": "veditabbāni. Kiṇitvā ṭhapite purimanayena paṭipākatikaṃ katvā muccati. Sayaṃ bhesajjehi",
  "atk-vin01a0:1851_16": "yojite avisaṃ katvā muccati. Rajjuyā pāsarajjusadisova vinicchayo.",
  "atk-vin01a0:1852_0": "Bhesajje – yo bhikkhu veribhikkhussa pajjarake vā visabhāgaroge vā uppanne asappāyānipi",
  "atk-vin01a0:1852_1": "sappiādīni sappāyānīti maraṇādhippāyo deti, aññaṃ vā kiñci kandamūlaphalaṃ tassa",
  "atk-vin01a0:1852_2": "evaṃ bhesajjadāne dukkaṭaṃ. Parassa dukkhuppattiyaṃ maraṇe ca thullaccayapārājikāni,",
  "atk-vin01a0:1852_3": "ānantariyavatthumhi ānantariyanti veditabbaṃ.",
  "atk-vin01a0:1853_0": "178. Rūpūpahāre – upasaṃharatīti paraṃ vā amanāparūpaṃ tassa samīpe ṭhapeti, attanā",
  "atk-vin01a0:1853_1": "vā yakkhapetādivesaṃ gahetvā tiṭṭhati, tassa upasaṃhāramatte dukkaṭaṃ. Parassa taṃ",
  "atk-vin01a0:1853_2": "rūpaṃ disvā bhayuppattiyaṃ thullaccayaṃ, maraṇe pārājikaṃ. Sace pana tadeva rūpaṃ",
  "atk-vin01a0:1853_3": "ekaccassa manāpaṃ hoti, alābhakena ca sussitvā marati, visaṅketo. Manāpiyepi eseva",
  "atk-vin01a0:1853_4": "nayo. Tattha pana visesena itthīnaṃ purisarūpaṃ purisānañca itthirūpaṃ manāpaṃ taṃ",
  "atk-vin01a0:1853_5": "alaṅkaritvā upasaṃharati, diṭṭhamattakameva karoti, aticiraṃ passitumpi na deti,",
  "atk-vin01a0:1853_6": "itaro alābhakena sussitvā marati, pārājikaṃ. Sace uttasitvā marati, visaṅketo. Atha",
  "atk-vin01a0:1853_7": "pana uttasitvā vā alābhakena vāti avicāretvā “kevalaṃ passitvā marissatī”ti upasaṃharati,",
  "atk-vin01a0:1853_8": "uttasitvā vā sussitvā vā mate pārājikameva. Etenevūpāyena saddūpahārādayopi veditabbā.",
  "atk-vin01a0:1853_9": "Kevalañhettha amanussasaddādayo utrāsajanakā amanāpasaddā, purisānaṃ itthisaddamadhuragandhabbasaddādayo",
  "atk-vin01a0:1853_10": "cittassādakarā manāpasaddā. Himavante visarukkhānaṃ mūlādigandhā kuṇapagandhā ca",
  "atk-vin01a0:1853_11": "amanāpagandhā, kāḷānusārīmūlagandhādayo manāpagandhā. Paṭikūlamūlarasādayo amanāparasā,",
  "atk-vin01a0:1853_12": "appaṭikūlamūlarasādayo manāparasā. Visaphassamahākacchuphassādayo amanāpaphoṭṭhabbā,",
  "atk-vin01a0:1853_13": "cīnapaṭahaṃsapupphatūlikaphassādayo manāpaphoṭṭhabbāti veditabbā.",
  "atk-vin01a0:1854_0": "Dhammūpahāre – dhammoti desanādhammo veditabbo. Desanāvasena vā niraye ca sagge ca",
  "atk-vin01a0:1854_1": "vipattisampattibhedaṃ dhammārammaṇameva. Nerayikassāti bhinnasaṃvarassa katapāpassa",
  "atk-vin01a0:1854_2": "niraye nibbattanārahassa sattassa pañcavidhabandhanakammakaraṇādinirayakathaṃ katheti.",
  "atk-vin01a0:1854_3": "Taṃ ce sutvā so uttasitvā marati, kathikassa pārājikaṃ. Sace pana so sutvāpi attano",
  "atk-vin01a0:1854_4": "dhammatāya marati, anāpatti. “Idaṃ sutvā evarūpaṃ pāpaṃ na karissati oramissati viramissatī”ti",
  "atk-vin01a0:1854_5": "nirayakathaṃ katheti, taṃ sutvā itaro uttasitvā marati, anāpatti. Saggakathanti devanāṭakādīnaṃ",
  "atk-vin01a0:1854_6": "nandanavanādīnañca sampattikathaṃ; taṃ sutvā itaro saggādhimutto sīghaṃ taṃ sampattiṃ",
  "atk-vin01a0:1854_7": "pāpuṇitukāmo satthāharaṇavisakhādanaāhārupaccheda-assāsapassāsasannirundhanādīhi",
  "atk-vin01a0:1854_8": "dukkhaṃ uppādeti, kathikassa thullaccayaṃ, marati pārājikaṃ. Sace pana so sutvāpi",
  "atk-vin01a0:1854_9": "yāvatāyukaṃ ṭhatvā attano dhammatāya marati, anāpatti. “Imaṃ sutvā puññāni karissatī”ti",
  "atk-vin01a0:1854_10": "katheti, taṃ sutvā itaro adhimutto kālaṃkaroti, anāpatti.",
  "atk-vin01a0:1855": "179. Ācikkhanāyaṃ – puṭṭho bhaṇatīti “bhante kathaṃ mato dhanaṃ vā labhati sagge vā upapajjatī”ti evaṃ pucchito bhaṇati.",
  "atk-vin01a0:1856": "Anusāsaniyaṃ – apuṭṭhoti evaṃ apucchito sāmaññeva bhaṇati.",
  "atk-vin01a0:1857": "Saṅketakammanimittakammāni adinnādānakathāyaṃ vuttanayeneva veditabbāni.",
  "atk-vin01a0:1858_0": "Evaṃ nānappakārato āpattibhedaṃ dassetvā idāni anāpattibhedaṃ dassento “anāpatti",
  "atk-vin01a0:1858_1": "asañciccā”tiādimāha. Tattha asañciccāti “iminā upakkamena imaṃ māremī”ti acetetvā.",
  "atk-vin01a0:1858_2": "Evañhi acetetvā katena upakkamena pare matepi anāpatti, vakkhati ca “anāpatti bhikkhu",
  "atk-vin01a0:1858_3": "asañciccā”ti. Ajānantassāti “iminā ayaṃ marissatī”ti ajānantassa upakkamena pare",
  "atk-vin01a0:1858_4": "matepi anāpatti, vakkhati ca visagatapiṇḍapātavatthusmiṃ “anāpatti bhikkhu ajānantassā”ti.",
  "atk-vin01a0:1858_5": "Namaraṇādhippāyassāti maraṇaṃ anicchantassa. Yena hi upakkamena paro marati, tena",
  "atk-vin01a0:1858_6": "upakkamena tasmiṃ māritepi namaraṇādhippāyassa anāpatti. Vakkhati ca “anāpatti bhikkhu",
  "atk-vin01a0:1858_7": "namaraṇādhippāyassā”ti. Ummattakādayo pubbe vuttanayā eva. Idha pana ādikammikā aññamaññaṃ",
  "atk-vin01a0:1858_8": "jīvitā voropitabhikkhū, tesaṃ anāpatti. Avasesānaṃ maraṇavaṇṇasaṃvaṇṇanakādīnaṃ āpattiyevāti.",
  "atk-vin01a0:1859": "Padabhājanīyavaṇṇanā niṭṭhitā.",
  "atk-vin01a0:1860_0": "Samuṭṭhānādīsu – idaṃ sikkhāpadaṃ tisamuṭṭhānaṃ; kāyacittato ca vācācittato ca kāyavācācittato",
  "atk-vin01a0:1860_1": "ca samuṭṭhāti. Kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ,",
  "atk-vin01a0:1860_2": "akusalacittaṃ, dukkhavedanaṃ. Sacepi hi sirisayanaṃ ārūḷho rajjasampattisukhaṃ anubhavanto",
  "atk-vin01a0:1860_3": "rājā “coro deva ānīto”ti vutte “gacchatha naṃ mārethā”ti hasamānova bhaṇati, domanassacitteneva",
  "atk-vin01a0:1860_4": "bhaṇatīti veditabbo. Sukhavokiṇṇattā pana anuppabandhābhāvā ca dujjānametaṃ puthujjanehīti.",
  "atk-vin01a0:1861": "Vinītavatthuvaṇṇanā",
  "atk-vin01a0:1862_0": "180. Vinītavatthukathāsu paṭhamavatthusmiṃ – kāruññenāti te bhikkhū tassa mahantaṃ",
  "atk-vin01a0:1862_1": "gelaññadukkhaṃ disvā kāruññaṃ uppādetvā “sīlavā tvaṃ katakusalo, kasmā mīyamāno bhāyasi,",
  "atk-vin01a0:1862_2": "nanu sīlavato saggo nāma maraṇamattapaṭibaddhoyevā”ti evaṃ maraṇatthikāva hutvā maraṇatthikabhāvaṃ",
  "atk-vin01a0:1862_3": "ajānantā maraṇavaṇṇaṃ saṃvaṇṇesuṃ. Sopi bhikkhu tesaṃ saṃvaṇṇanāya āhārupacchedaṃ",
  "atk-vin01a0:1862_4": "katvā antarāva kālamakāsi. Tasmā āpattiṃ āpannā. Vohāravasena pana vuttaṃ “kāruññena",
  "atk-vin01a0:1862_5": "maraṇavaṇṇaṃ saṃvaṇṇesu”nti. Tasmā idānipi paṇḍitena bhikkhunā gilānassa bhikkhuno",
  "atk-vin01a0:1862_6": "evaṃ maraṇavaṇṇo na saṃvaṇṇetabbo. Sace hi tassa saṃvaṇṇanaṃ sutvā āhārūpacchedādinā",
  "atk-vin01a0:1862_7": "upakkamena ekajavanavārāvasesepi āyusmiṃ antarā kālaṃkaroti, imināva mārito hoti.",
  "atk-vin01a0:1862_8": "Iminā pana nayena anusiṭṭhi dātabbā – “sīlavato nāma anacchariyā maggaphaluppatti,",
  "atk-vin01a0:1862_9": "tasmā vihārādīsu āsattiṃ akatvā buddhagataṃ dhammagataṃ saṅghagataṃ kāyagatañca satiṃ",
  "atk-vin01a0:1862_10": "upaṭṭhapetvā manasikāre appamādo kātabbo”ti. Maraṇavaṇṇe ca saṃvaṇṇitepi yo tāya",
  "atk-vin01a0:1862_11": "saṃvaṇṇanāya kañci upakkamaṃ akatvā attano dhammatāya yathāyunā yathānusandhināva",
  "atk-vin01a0:1862_12": "marati, tappaccayā saṃvaṇṇako āpattiyā na kāretabboti.",
  "atk-vin01a0:1863_0": "Dutiyavatthusmiṃ – na ca bhikkhave appaṭivekkhitvāti ettha kīdisaṃ āsanaṃ paṭivekkhitabbaṃ,",
  "atk-vin01a0:1863_1": "kīdisaṃ na paṭivekkhitabbaṃ? Yaṃ suddhaṃ āsanameva hoti apaccattharaṇakaṃ, yañca",
  "atk-vin01a0:1863_2": "āgantvā ṭhitānaṃ passataṃyeva attharīyati, taṃ napaccavekkhitabbaṃ, nisīdituṃ vaṭṭati.",
  "atk-vin01a0:1863_3": "Yampi manussā sayaṃ hatthena akkamitvā “idha bhante nisīdathā”ti denti, tasmimpi",
  "atk-vin01a0:1863_4": "vaṭṭati. Sacepi paṭhamamevāgantvā nisinnā pacchā uddhaṃ vā adho vā saṅkamanti, paccavekkhaṇakiccaṃ",
  "atk-vin01a0:1863_5": "natthi. Yampi tanukena vatthena yathā talaṃ dissati, evaṃ paṭicchannaṃ hoti, tasmimpi",
  "atk-vin01a0:1863_6": "paccavekkhaṇakiccaṃ natthi. Yaṃ pana paṭikacceva pāvārakojavādīhi atthataṃ hoti,",
  "atk-vin01a0:1863_7": "taṃ hatthena parāmasitvā sallakkhetvā nisīditabbaṃ. Mahāpaccariyaṃ pana “ghanasāṭakenāpi",
  "atk-vin01a0:1863_8": "atthate yasmiṃ vali na paññāyati, taṃ nappaṭivekkhitabbanti vuttaṃ.",
  "atk-vin01a0:1864_0": "Musalavatthusmiṃ – asañciccoti avadhakacetano viraddhapayogo hi so. Tenāha “asañcicco",
  "atk-vin01a0:1864_1": "aha”nti. Udukkhalavatthu uttānameva. Vuḍḍhapabbajitavatthūsupaṭhamavatthusmiṃ “bhikkhusaṅghassa",
  "atk-vin01a0:1864_2": "paṭibandhaṃ mā akāsī”ti paṇāmesi. Dutiyavatthusmiṃ – saṅghamajjhepi gaṇamajjhepi",
  "atk-vin01a0:1864_3": "“mahallakattherassa putto”ti vuccamāno tena vacanena aṭṭīyamāno “maratu aya”nti paṇāmesi.",
  "atk-vin01a0:1864_4": "Tatiyavatthusmiṃ – tassa dukkhuppādanena thullaccayaṃ.",
  "atk-vin01a0:1865_0": "181. Tato parāni tīṇi vatthūni uttānatthāneva. Visagatapiṇḍapātavatthusmiṃ – sārāṇīyadhammapūrako",
  "atk-vin01a0:1865_1": "so bhikkhu aggapiṇḍaṃ sabrahmacārīnaṃ datvāva bhuñjati. Tena vuttaṃ “aggakārikaṃ",
  "atk-vin01a0:1865_2": "adāsī”ti. Aggakārikanti aggakiriyaṃ; paṭhamaṃ laddhapiṇḍapātaṃ aggaggaṃ vā paṇītapaṇītaṃ",
  "atk-vin01a0:1865_3": "piṇḍapātanti attho. Yā pana tassa dānasaṅkhātā aggakiriyā, sā na sakkā dātuṃ, piṇḍapātañhi",
  "atk-vin01a0:1865_4": "so therāsanato paṭṭhāya adāsi. Te bhikkhūti te therāsanato paṭṭhāya paribhuttapiṇḍapātā",
  "atk-vin01a0:1865_5": "bhikkhū; te kira sabbepi kālamakaṃsu. Sesamettha uttānameva. Assaddhesu pana micchādiṭṭhikesu",
  "atk-vin01a0:1865_6": "kulesu sakkaccaṃ paṇītabhojanaṃ labhitvā anupaparikkhitvā neva attanā paribhuñjitabbaṃ,",
  "atk-vin01a0:1865_7": "na paresaṃ dātabbaṃ. Yampi ābhidosikaṃ bhattaṃ vā khajjakaṃ vā tato labhati, tampi",
  "atk-vin01a0:1865_8": "na paribhuñjitabbaṃ. Apihitavatthumpi hi sappavicchikādīhi adhisayitaṃ chaḍḍanīyadhammaṃ",
  "atk-vin01a0:1865_9": "tāni kulāni denti. Gandhahaliddādimakkhitopi tato piṇḍapāto na gahetabbo. Sarīre",
  "atk-vin01a0:1865_10": "rogaṭṭhānāni puñchitvā ṭhapitabhattampi hi tāni dātabbaṃ maññantīti.",
  "atk-vin01a0:1866_0": "Vīmaṃsanavatthusmiṃ – vīmaṃsamāno dve vīmaṃsati – “sakkoti nu kho imaṃ māretuṃ no”ti",
  "atk-vin01a0:1866_1": "visaṃ vā vīmaṃsati, “mareyya nu kho ayaṃ imaṃ visaṃ khāditvā no”ti puggalaṃ vā. Ubhayathāpi",
  "atk-vin01a0:1866_2": "vīmaṃsādhippāyena dinne maratu vā mā vā thullaccayaṃ. “Idaṃ visaṃ etaṃ māretū”ti",
  "atk-vin01a0:1866_3": "vā “idaṃ visaṃ khāditvā ayaṃ maratū”ti vā evaṃ dinne pana sace marati, pārājikaṃ;",
  "atk-vin01a0:1866_4": "no ce, thullaccayaṃ.",
  "atk-vin01a0:1867_0": "182-3. Ito parāni tīṇi silāvatthūni tīṇi iṭṭhakavāsigopānasīvatthūni ca uttānatthāneva.",
  "atk-vin01a0:1867_1": "Na kevalañca silādīnaṃyeva vasena ayaṃ āpattānāpattibhedo hoti, daṇḍamuggaranikhādanavemādīnampi",
  "atk-vin01a0:1867_2": "vasena hotiyeva, tasmā pāḷiyaṃ anāgatampi āgatanayeneva veditabbaṃ.",
  "atk-vin01a0:1868_0": "Aṭṭakavatthūsu – aṭṭakoti vehāsamañco vuccati; yaṃ setakammamālākammalatākammādīnaṃ",
  "atk-vin01a0:1868_1": "atthāya bandhanti. Tattha āvuso atraṭṭhito bandhāhīti maraṇādhippāyo yatra ṭhito",
  "atk-vin01a0:1868_2": "patitvā khāṇunā vā bhijjeyya, sobbhapapātādīsu vā mareyya, tādisaṃ ṭhānaṃ sandhāyāha.",
  "atk-vin01a0:1868_3": "Ettha ca koci upariṭhānaṃ niyāmeti “ito patitvā marissatī”ti, koci heṭṭhā ṭhānaṃ",
  "atk-vin01a0:1868_4": "“idha patitvā marissatī”ti, koci ubhayampi “ito idha patitvā marissatī”ti. Tatra",
  "atk-vin01a0:1868_5": "yo upari niyamitaṭṭhānā apatitvā aññato patati, heṭṭhā niyamitaṭṭhāne vā apatitvā",
  "atk-vin01a0:1868_6": "aññattha patati, ubhayaniyāme vā yaṃkiñci ekaṃ virādhetvā patati, tasmiṃ mate visaṅketattā",
  "atk-vin01a0:1868_7": "anāpatti. Vihāracchādanavatthusmimpi eseva nayo.",
  "atk-vin01a0:1869_0": "Anabhirativatthusmiṃ – so kira bhikkhu kāmavitakkādīnaṃ samudācāraṃ disvā nivāretuṃ",
  "atk-vin01a0:1869_1": "asakkonto sāsane anabhirato gihibhāvābhimukho jāto. Tato cintesi – “yāva sīlabhedaṃ",
  "atk-vin01a0:1869_2": "na pāpuṇāmi tāva marissāmī”ti. Atha taṃ pabbataṃ abhiruhitvā papāte papatanto aññataraṃ",
  "atk-vin01a0:1869_3": "vilīvakāraṃ ottharitvā māresi. Vilīvakāranti veṇukāraṃ. Na ca bhikkhave attānaṃ pātetabbanti",
  "atk-vin01a0:1869_4": "na attā pātetabbo. Vibhattibyattayena panetaṃ vuttaṃ. Ettha ca na kevalaṃ na pātetabbaṃ,",
  "atk-vin01a0:1869_5": "aññenapi yena kenaci upakkamena antamaso āhārupacchedenapi na māretabbo. Yopi hi",
  "atk-vin01a0:1869_6": "gilāno vijjamāne bhesajje ca upaṭṭhākesu ca maritukāmo āhāraṃ upacchindati, dukkaṭameva.",
  "atk-vin01a0:1869_7": "Yassa pana mahāābādho cirānubaddho, bhikkhū upaṭṭhahantā kilamanti jigucchanti “kadā",
  "atk-vin01a0:1869_8": "nu kho gilānato muccissāmā”ti aṭṭīyanti. Sace so “ayaṃ attabhāvo paṭijaggiyamānopi",
  "atk-vin01a0:1869_9": "na tiṭṭhati, bhikkhū ca kilamantī”ti āhāraṃ upacchindati, bhesajjaṃ na sevati vaṭṭati.",
  "atk-vin01a0:1869_10": "Yo pana “ayaṃ rogo kharo, āyusaṅkhārā na tiṭṭhanti, ayañca me visesādhigamo hatthappatto",
  "atk-vin01a0:1869_11": "viya dissatī”ti upacchindati vaṭṭatiyeva. Agilānassāpi uppannasaṃvegassa “āhārapariyesanaṃ",
  "atk-vin01a0:1869_12": "nāma papañco, kammaṭṭhānameva anuyuñjissāmī”ti kammaṭṭhānasīsena upacchindantassa",
  "atk-vin01a0:1869_13": "vaṭṭati. Visesādhigamaṃ byākaritvā āhāraṃ upacchindati, na vaṭṭati. Sabhāgānañhi",
  "atk-vin01a0:1869_14": "lajjībhikkhūnaṃ kathetuṃ vaṭṭati.",
  "atk-vin01a0:1870_0": "Silāvatthusmiṃ – davāyāti davena hassena; khiḍḍāyāti attho. Silāti pāsāṇo; na kevalañca",
  "atk-vin01a0:1870_1": "pāsāṇo, aññampi yaṃkiñci dārukhaṇḍaṃ vā iṭṭhakākhaṇḍaṃ vā hatthena vā yantena vā",
  "atk-vin01a0:1870_2": "pavijjhituṃ na vaṭṭati. Cetiyādīnaṃ atthāya pāsāṇādayo hasantā hasantā pavaṭṭentipi",
  "atk-vin01a0:1870_3": "khipantipi ukkhipantipi kammasamayoti vaṭṭati. Aññampi īdisaṃ navakammaṃ vā karontā",
  "atk-vin01a0:1870_4": "bhaṇḍakaṃ vā dhovantā rukkhaṃ vā dhovanadaṇḍakaṃ vā ukkhipitvā pavijjhanti, vaṭṭati.",
  "atk-vin01a0:1870_5": "Bhattavissaggakālādīsu kāke vā soṇe vā kaṭṭhaṃ vā kathalaṃ vā khipitvā palāpeti, vaṭṭati.",
  "atk-vin01a0:1871_0": "184. Sedanādivatthūni sabbāneva uttānatthāni. Ettha ca ahaṃ kukkuccakoti na gilānupaṭṭhānaṃ",
  "atk-vin01a0:1871_1": "na kātabbaṃ, hitakāmatāya sabbaṃ gilānassa balābalañca ruciñca sappāyāsappāyañca",
  "atk-vin01a0:1871_2": "upalakkhetvā kātabbaṃ.",
  "atk-vin01a0:1872_0": "185. Jāragabbhinivatthusmiṃ – pavutthapatikāti pavāsaṃ gatapatikā. Gabbhapātananti",
  "atk-vin01a0:1872_1": "yena paribhuttena gabbho patati, tādisaṃ bhesajjaṃ. Dve pajāpatikavatthūni uttānatthāneva.",
  "atk-vin01a0:1872_2": "Gabbhamaddanavatthusmiṃ – “madditvā pātehī”ti vutte aññena maddāpetvā pāteti, visaṅketaṃ.",
  "atk-vin01a0:1872_3": "“Maddāpetvā pātāpehī”ti vuttepi sayaṃ madditvā pāteti, visaṅketameva. Manussaviggahe",
  "atk-vin01a0:1872_4": "pariyāyo nāma natthi. Tasmā “gabbho nāma maddite patatī”ti vutte sā sayaṃ vā maddatu,",
  "atk-vin01a0:1872_5": "aññena vā maddāpetvā pātetu, visaṅketo natthi; pārājikameva tāpanavatthusmimpi eseva nayo.",
  "atk-vin01a0:1873_0": "Vañjhitthivatthusmiṃ – vañjhitthī nāma yā gabbhaṃ na gaṇhāti. Gabbhaṃ agaṇhanakaitthī",
  "atk-vin01a0:1873_1": "nāma natthi, yassā pana gahitopi gabbho na saṇṭhāti, taṃyeva sandhāyetaṃ vuttaṃ.",
  "atk-vin01a0:1873_2": "Utusamaye kira sabbitthiyo gabbhaṃ gaṇhanti. Yā panāyaṃ “vañjhā”ti vuccati, tassā",
  "atk-vin01a0:1873_3": "kucchiyaṃ nibbattasattānaṃ akusalavipāko sampāpuṇāti. Te parittakusalavipākena gahitapaṭisandhikā",
  "atk-vin01a0:1873_4": "akusalavipākena adhibhūtā vinassanti. Abhinavapaṭisandhiyaṃyeva hi kammānubhāvena",
  "atk-vin01a0:1873_5": "dvīhākārehi gabbho na saṇṭhāti – vātena vā pāṇakehi vā. Vāto sosetvā antaradhāpeti,",
  "atk-vin01a0:1873_6": "pāṇakā khāditvā. Tassa pana vātassa pāṇakānaṃ vā paṭighātāya bhesajje kate gabbho",
  "atk-vin01a0:1873_7": "saṇṭhaheyya; so bhikkhu taṃ akatvā aññaṃ kharabhesajjaṃ adāsi. Tena sā kālamakāsi.",
  "atk-vin01a0:1873_8": "Bhagavā bhesajjassa kaṭattā dukkaṭaṃ paññāpesi.",
  "atk-vin01a0:1874_0": "Dutiyavatthusmimpi eseva nayo. Tasmā āgatāgatassa parajanassa bhesajjaṃ na kātabbaṃ,",
  "atk-vin01a0:1874_1": "karonto dukkaṭaṃ āpajjati. Pañcannaṃ pana sahadhammikānaṃ kātabbaṃ bhikkhussa bhikkhuniyā",
  "atk-vin01a0:1874_2": "sikkhamānāya sāmaṇerassa sāmaṇeriyāti. Samasīlasaddhāpaññānañhi etesaṃ tīsu sikkhāsu",
  "atk-vin01a0:1874_3": "yuttānaṃ bhesajjaṃ akātuṃ na labbhati, karontena ca sace tesaṃ atthi, tesaṃ santakaṃ",
  "atk-vin01a0:1874_4": "gahetvā yojetvā dātabbaṃ. Sace natthi, attano santakaṃ kātabbaṃ. Sace attanopi natthi,",
  "atk-vin01a0:1874_5": "bhikkhācāravattena vā ñātakapavāritaṭṭhānato vā pariyesitabbaṃ. Alabhantena gilānassa",
  "atk-vin01a0:1874_6": "atthāya akataviññattiyāpi āharitvā kātabbaṃ.",
  "atk-vin01a0:1875_0": "Aparesampi pañcannaṃ kātuṃ vaṭṭati – mātu, pitu, tadupaṭṭhākānaṃ, attano veyyāvaccakarassa,",
  "atk-vin01a0:1875_1": "paṇḍupalāsassāti. Paṇḍupalāso nāma yo pabbajjāpekkho yāva pattacīvaraṃ paṭiyādiyati",
  "atk-vin01a0:1875_2": "tāva vihāre vasati. Tesu sace mātāpitaro issarā honti, na paccāsīsanti, akātuṃ vaṭṭati.",
  "atk-vin01a0:1875_3": "Sace pana rajjepi ṭhitā paccāsīsanti, akātuṃ na vaṭṭati. Bhesajjaṃ paccāsīsantānaṃ",
  "atk-vin01a0:1875_4": "bhesajjaṃ dātabbaṃ, yojetuṃ ajānantānaṃ yojetvā dātabbaṃ. Sabbesaṃ atthāya sahadhammikesu",
  "atk-vin01a0:1875_5": "vuttanayeneva pariyesitabbaṃ. Sace pana mātaraṃ vihāre ānetvā jaggati, sabbaṃ parikammaṃ",
  "atk-vin01a0:1875_6": "anāmasantena kātabbaṃ. Khādanīyaṃ bhojanīyaṃ sahatthā dātabbaṃ. Pitā pana yathā sāmaṇero",
  "atk-vin01a0:1875_7": "evaṃ sahatthena nhāpanasambāhanādīni katvā upaṭṭhātabbo. Ye ca mātāpitaro upaṭṭhahanti",
  "atk-vin01a0:1875_8": "paṭijagganti, tesampi evameva kātabbaṃ. Veyyāvaccakaro nāma yo vetanaṃ gahetvā araññe",
  "atk-vin01a0:1875_9": "dārūni vā chindati, aññaṃ vā kiñci kammaṃ karoti, tassa roge uppanne yāva ñātakā",
  "atk-vin01a0:1875_10": "na passanti tāva bhesajjaṃ kātabbaṃ. Yo pana bhikkhunissitakova hutvā sabbakammāni",
  "atk-vin01a0:1875_11": "karoti, tassa bhesajjaṃ kātabbameva. Paṇḍupalāsepi sāmaṇere viya paṭipajjitabbaṃ.",
  "atk-vin01a0:1876_0": "Aparesampi dasannaṃ kātuṃ vaṭṭati – jeṭṭhabhātu, kaniṭṭhabhātu, jeṭṭhabhaginiyā,",
  "atk-vin01a0:1876_1": "kaniṭṭhabhaginiyā, cūḷamātuyā, mahāmātuyā, cūḷapituno, mahāpituno, pitucchāya, mātulassāti.",
  "atk-vin01a0:1876_2": "Tesaṃ pana sabbesampi karontena tesaṃyeva santakaṃ bhesajjaṃ gahetvā kevalaṃ yojetvā",
  "atk-vin01a0:1876_3": "dātabbaṃ. Sace pana nappahonti, yācanti ca “detha no, bhante, tumhākaṃ paṭidassāmā”ti",
  "atk-vin01a0:1876_4": "tāvakālikaṃ dātabbaṃ. Sacepi na yācanti, “amhākaṃ bhesajjaṃ atthi, tāvakālikaṃ gaṇhathā”ti",
  "atk-vin01a0:1876_5": "vatvā vā “yadā nesaṃ bhavissati tadā dassantī”ti ābhogaṃ vā katvā dātabbaṃ. Sace",
  "atk-vin01a0:1876_6": "paṭidenti, gahetabbaṃ, no ce denti, na codetabbā. Ete dasa ñātake ṭhapetvā aññesaṃ na kātabbaṃ.",
  "atk-vin01a0:1877_0": "Etesaṃ puttaparamparāya pana yāva sattamo kulaparivaṭṭo tāva cattāro paccaye āharāpentassa",
  "atk-vin01a0:1877_1": "akataviññatti vā bhesajjaṃ karontassa vejjakammaṃ vā kuladūsakāpatti vā na hoti.",
  "atk-vin01a0:1877_2": "Sace bhātujāyā bhaginisāmiko vā gilānā honti, ñātakā ce, tesampi vaṭṭati. Aññātakā",
  "atk-vin01a0:1877_3": "ce, bhātu ca bhaginiyā ca katvā dātabbaṃ, “tumhākaṃ jagganaṭṭhāne dethā”ti. Atha",
  "atk-vin01a0:1877_4": "vā tesaṃ puttānaṃ katvā dātabbaṃ, “tumhākaṃ mātāpitūnaṃ dethā”ti. Etenupāyena sabbapadesupi",
  "atk-vin01a0:1877_5": "vinicchayo veditabbo.",
  "atk-vin01a0:1878_0": "Tesaṃ atthāya ca sāmaṇerehi araññato bhesajjaṃ āharāpentena ñātisāmaṇerehi vā āharāpetabbaṃ.",
  "atk-vin01a0:1878_1": "Attano atthāya vā āharāpetvā dātabbaṃ. Tehipi “upajjhāyassa āharāmā”ti vattasīsena",
  "atk-vin01a0:1878_2": "āharitabbaṃ. Upajjhāyassa mātāpitaro gilānā vihāraṃ āgacchanti, upajjhāyo ca disāpakkanto",
  "atk-vin01a0:1878_3": "hoti, saddhivihārikena upajjhāyassa santakaṃ bhesajjaṃ dātabbaṃ. No ce atthi, attano",
  "atk-vin01a0:1878_4": "bhesajjaṃ upajjhāyassa pariccajitvā dātabbaṃ. Attanopi asante vuttanayena pariyesitvā",
  "atk-vin01a0:1878_5": "upajjhāyassa santakaṃ katvā dātabbaṃ. Upajjhāyenapi saddhivihārikassa mātāpitūsu",
  "atk-vin01a0:1878_6": "evameva paṭipajjitabbaṃ. Esa nayo ācariyantevāsikesupi. Aññopi yo āgantuko vā coro",
  "atk-vin01a0:1878_7": "vā yuddhaparājito issaro vā ñātakehi pariccatto kapaṇo vā gamiyamanusso vā gilāno",
  "atk-vin01a0:1878_8": "hutvā vihāraṃ pavisati, sabbesaṃ apaccāsīsantena bhesajjaṃ kātabbaṃ.",
  "atk-vin01a0:1879_0": "Saddhaṃ kulaṃ hoti catūhi paccayehi upaṭṭhāyakaṃ bhikkhusaṅghassa mātāpituṭṭhāniyaṃ,",
  "atk-vin01a0:1879_1": "tatra ce koci gilāno hoti, tassatthāya vissāsena “bhesajjaṃ katvā bhante dethā”ti",
  "atk-vin01a0:1879_2": "vadanti, neva dātabbaṃ na kātabbaṃ. Atha pana kappiyaṃ ñatvā evaṃ pucchanti – “bhante,",
  "atk-vin01a0:1879_3": "asukassa nāma rogassa kiṃ bhesajjaṃ karontī”ti? “Idañcidañca gahetvā karontī”ti vattuṃ",
  "atk-vin01a0:1879_4": "vaṭṭati. “Bhante, mayhaṃ mātā gilānā, bhesajjaṃ tāva ācikkhathā”ti evaṃ pucchite",
  "atk-vin01a0:1879_5": "pana na ācikkhitabbaṃ. Aññamaññaṃ pana kathā kātabbā – “āvuso, asukassa nāma bhikkhuno",
  "atk-vin01a0:1879_6": "imasmiṃ roge kiṃ bhesajjaṃ kariṃsū”ti? “Idañcidañca bhante”ti. Taṃ sutvā itaro mātu",
  "atk-vin01a0:1879_7": "bhesajjaṃ karoti, vaṭṭateva.",
  "atk-vin01a0:1880_0": "Mahāpadumattheropi kira vasabharañño deviyā roge uppanne ekāya itthiyā āgantvā pucchito",
  "atk-vin01a0:1880_1": "“na jānāmī”ti avatvā evameva bhikkhūhi saddhiṃ samullapesi. Taṃ sutvā tassā bhesajjamakaṃsu.",
  "atk-vin01a0:1880_2": "Vūpasante ca roge ticīvarena tīhi ca kahāpaṇasatehi saddhiṃ bhesajjacaṅkoṭakaṃ pūretvā",
  "atk-vin01a0:1880_3": "āharitvā therassa pādamūle ṭhapetvā “bhante, pupphapūjaṃ karothā”ti āhaṃsu. Thero",
  "atk-vin01a0:1880_4": "“ācariyabhāgo nāmāya”nti kappiyavasena gāhāpetvā pupphapūjaṃ akāsi. Evaṃ tāva bhesajje paṭipajjitabbaṃ.",
  "atk-vin01a0:1881_0": "Paritte pana “gilānassa parittaṃ karotha, bhante”ti vutte na kātabbaṃ, “bhaṇathā”ti",
  "atk-vin01a0:1881_1": "vutte pana kātabbaṃ. Sace pissa evaṃ hoti “manussā nāma na jānanti, akayiramāne vippaṭisārino",
  "atk-vin01a0:1881_2": "bhavissantī”ti kātabbaṃ; “parittodakaṃ parittasuttaṃ katvā dethā”ti vuttena pana",
  "atk-vin01a0:1881_3": "tesaṃyeva udakaṃ hatthena cāletvā suttaṃ parimajjetvā dātabbaṃ. Sace vihārato udakaṃ",
  "atk-vin01a0:1881_4": "attano santakaṃ vā suttaṃ deti, dukkaṭaṃ. Manussā udakañca suttañca gahetvā nisīditvā",
  "atk-vin01a0:1881_5": "“parittaṃ bhaṇathā”ti vadanti, kātabbaṃ. No ce jānanti, ācikkhitabbaṃ. Bhikkhūnaṃ",
  "atk-vin01a0:1881_6": "nisinnānaṃ pādesu udakaṃ ākiritvā suttañca ṭhapetvā gacchanti “parittaṃ karotha,",
  "atk-vin01a0:1881_7": "parittaṃ bhaṇathā”ti na pādā apanetabbā. Manussā hi vippaṭisārino honti. Antogāme",
  "atk-vin01a0:1881_8": "gilānassatthāya vihāraṃ pesenti, “parittaṃ bhaṇantū”ti bhaṇitabbaṃ. Antogāme rājagehādīsu",
  "atk-vin01a0:1881_9": "roge vā upaddave vā uppanne pakkosāpetvā bhaṇāpenti, āṭānāṭiyasuttādīni bhaṇitabbāni.",
  "atk-vin01a0:1881_10": "“Āgantvā gilānassa sikkhāpadāni dentu, dhammaṃ kathentu. Rājantepure vā amaccagehe",
  "atk-vin01a0:1881_11": "vā āgantvā sikkhāpadāni dentu, dhammaṃ kathentū”ti pesitepi gantvā sikkhāpadāni dātabbāni,",
  "atk-vin01a0:1881_12": "dhammo kathetabbo. “Matānaṃ parivāratthaṃ āgacchantū”ti pakkosanti, na gantabbaṃ.",
  "atk-vin01a0:1881_13": "Sīvathikadassane asubhadassane ca maraṇassatiṃ paṭilabhissāmīti kammaṭṭhānasīsena",
  "atk-vin01a0:1881_14": "gantuṃ vaṭṭati. Evaṃ paritte paṭipajjitabbaṃ.",
  "atk-vin01a0:1882_0": "Piṇḍapāte pana – anāmaṭṭhapiṇḍapāto kassa dātabbo, kassa na dātabbo? Mātāpitunaṃ",
  "atk-vin01a0:1882_1": "tāva dātabbo. Sacepi kahāpaṇagghanako hoti, saddhādeyyavinipātanaṃ natthi. Mātāpituupaṭṭhākānaṃ",
  "atk-vin01a0:1882_2": "veyyāvaccakarassa paṇḍupalāsassāti etesampi dātabbo. Tattha paṇḍupalāsassa thālake",
  "atk-vin01a0:1882_3": "pakkhipitvāpi dātuṃ vaṭṭati. Taṃ ṭhapetvā aññesaṃ āgārikānaṃ mātāpitunampi na vaṭṭati.",
  "atk-vin01a0:1882_4": "Pabbajitaparibhogo hi āgārikānaṃ cetiyaṭṭhāniyo. Apica anāmaṭṭhapiṇḍapāto nāmesa",
  "atk-vin01a0:1882_5": "sampattassa dāmarikacorassāpi issarassāpi dātabbo. Kasmā? Te hi adīyamānepi “na dentī”ti",
  "atk-vin01a0:1882_6": "āmasitvā dīyamānepi “ucchiṭṭhakaṃ dentī”ti kujjhanti. Kuddhā jīvitāpi voropenti,",
  "atk-vin01a0:1882_7": "sāsanassāpi antarāyaṃ karonti. Rajjaṃ patthayamānassa vicarato coranāgassa vatthu",
  "atk-vin01a0:1882_8": "cettha kathetabbaṃ. Evaṃ piṇḍapāte paṭipajjitabbaṃ.",
  "atk-vin01a0:1883_0": "Paṭisanthāro pana kassa kātabbo, kassa na kātabbo? Paṭisanthāro nāma vihāraṃ sampattassa",
  "atk-vin01a0:1883_1": "yassa kassaci āgantukassa vā daliddassa vā corassa vā issarassa vā kātabboyeva. Kathaṃ?",
  "atk-vin01a0:1883_2": "Āgantukaṃ tāva khīṇaparibbayaṃ vihāraṃ sampattaṃ disvā pānīyaṃ dātabbaṃ, pādamakkhanatelaṃ",
  "atk-vin01a0:1883_3": "dātabbaṃ. Kāle āgatassa yāgubhattaṃ, vikāle āgatassa sace taṇḍulā atthi; taṇḍulā",
  "atk-vin01a0:1883_4": "dātabbā. Avelāyaṃ sampatto “gacchāhī”ti na vattabbo. Sayanaṭṭhānaṃ dātabbaṃ. Sabbaṃ",
  "atk-vin01a0:1883_5": "apaccāsīsanteneva kātabbaṃ. “Manussā nāma catupaccayadāyakā evaṃ saṅgahe kayiramāne",
  "atk-vin01a0:1883_6": "punappunaṃ pasīditvā upakāraṃ karissantī”ti cittaṃ na uppādetabbaṃ. Corānaṃ pana",
  "atk-vin01a0:1883_7": "saṅghikampi dātabbaṃ.",
  "atk-vin01a0:1884_0": "Paṭisanthārānisaṃsadīpanatthañca coranāgavatthu, bhātarā saddhiṃ jambudīpagatassa",
  "atk-vin01a0:1884_1": "mahānāgarañño vatthu, piturājassa rajje catunnaṃ amaccānaṃ vatthu, abhayacoravatthūti",
  "atk-vin01a0:1884_2": "evamādīni bahūni vatthūni mahāaṭṭhakathāyaṃ vitthārato vuttāni.",
  "atk-vin01a0:1885_0": "Tatrāyaṃ ekavatthudīpanā – sīhaḷadīpe kira abhayo nāma coro pañcasataparivāro ekasmiṃ",
  "atk-vin01a0:1885_1": "ṭhāne khandhāvāraṃ bandhitvā samantā tiyojanaṃ ubbāsetvā vasati. Anurādhapuravāsino",
  "atk-vin01a0:1885_2": "kadambanadiṃ na uttaranti, cetiyagirimagge janasañcāro upacchinno. Athekadivasaṃ",
  "atk-vin01a0:1885_3": "coro “cetiyagiriṃ vilumpissāmī”ti agamāsi. Ārāmikā disvā dīghabhāṇakaabhayattherassa",
  "atk-vin01a0:1885_4": "ārocesuṃ. Thero “sappiphāṇitādīni atthī”ti pucchi. “Atthi, bhante”ti. “Corānaṃ detha,",
  "atk-vin01a0:1885_5": "taṇḍulā atthī”ti? “Atthi, bhante, saṅghassatthāya āhaṭā taṇḍulā ca pattasākañca goraso",
  "atk-vin01a0:1885_6": "cā”ti. “Bhattaṃ sampādetvā corānaṃ dethā”ti. Ārāmikā tathā kariṃsu. Corā bhattaṃ",
  "atk-vin01a0:1885_7": "bhuñjitvā “kenāyaṃ paṭisanthāro kato”ti pucchiṃsu. “Amhākaṃ ayyena abhayattherenā”ti.",
  "atk-vin01a0:1885_8": "Corā therassa santikaṃ gantvā vanditvā āhaṃsu – “mayaṃ saṅghassa ca cetiyassa ca",
  "atk-vin01a0:1885_9": "santakaṃ acchinditvā gahessāmāti āgatā, tumhākaṃ pana iminā paṭisanthārenamha pasannā,",
  "atk-vin01a0:1885_10": "ajja paṭṭhāya vihāre dhammikā rakkhā amhākaṃ āyattā hotu, nāgarā āgantvā dānaṃ dentu,",
  "atk-vin01a0:1885_11": "cetiyaṃ vandantū”ti. Tato paṭṭhāya ca nāgare dānaṃ dātuṃ āgacchante nadītīreyeva",
  "atk-vin01a0:1885_12": "paccuggantvā rakkhantā vihāraṃ nenti, vihārepi dānaṃ dentānaṃ rakkhaṃ katvā tiṭṭhanti.",
  "atk-vin01a0:1885_13": "Tepi bhikkhūnaṃ bhuttāvasesaṃ corānaṃ denti. Gamanakālepi te corā nadītīraṃ pāpetvā nivattanti.",
  "atk-vin01a0:1886_0": "Athekadivasaṃ bhikkhusaṅghe khīyanakakathā uppannā “thero issaravatāya saṅghassa",
  "atk-vin01a0:1886_1": "santakaṃ corānaṃ adāsī”ti. Thero sannipātaṃ kārāpetvā āha – “corā saṅghassa pakativaṭṭañca",
  "atk-vin01a0:1886_2": "cetiyasantakañca acchinditvā gaṇhissāmā”ti āgamiṃsu. Atha nesaṃ mayā evaṃ na harissantīti",
  "atk-vin01a0:1886_3": "ettako nāma paṭisanthāro kato, taṃ sabbampi ekato sampiṇḍetvā agghāpetha. Tena kāraṇena",
  "atk-vin01a0:1886_4": "aviluttaṃ bhaṇḍaṃ ekato sampiṇḍetvā agghāpethāti. Tato sabbampi therena dinnakaṃ",
  "atk-vin01a0:1886_5": "cetiyaghare ekaṃ varapotthakacittattharaṇaṃ na agghati. Tato āhaṃsu – “therena katapaṭisanthāro",
  "atk-vin01a0:1886_6": "sukato codetuṃ vā sāretuṃ vā na labbhā, gīvā vā avahāro vā natthī”ti. Evaṃ mahānisaṃso",
  "atk-vin01a0:1886_7": "paṭisanthāroti sallakkhetvā kattabbo paṇḍitena bhikkhunāti.",
  "atk-vin01a0:1887": "187. Aṅgulipatodakavatthusmiṃ – uttantoti kilamanto. Anassāsakoti nirassāso. Imasmiṃ pana vatthusmiṃ yāya āpattiyā bhavitabbaṃ sā “khuddakesu nidiṭṭhā”ti idha na vuttā.",
  "atk-vin01a0:1888_0": "Tadanantare vatthusmiṃ – ottharitvāti akkamitvā. So kira tehi ākaḍḍhiyamāno patito.",
  "atk-vin01a0:1888_1": "Eko tassa udaraṃ abhiruhitvā nisīdi. Sesāpi pannarasa janā pathaviyaṃ ajjhottharitvā",
  "atk-vin01a0:1888_2": "adūhalapāsāṇā viya migaṃ māresuṃ. Yasmā pana te kammādhippāyā, na maraṇādhippāyā;",
  "atk-vin01a0:1888_3": "tasmā pārājikaṃ na vuttaṃ.",
  "atk-vin01a0:1889_0": "Bhūtavejjakavatthusmiṃ – yakkhaṃ māresīti bhūtavijjākapāṭhakā yakkhagahitaṃ mocetukāmā",
  "atk-vin01a0:1889_1": "yakkhaṃ āvāhetvā muñcāti vadanti. No ce muñcati, piṭṭhena vā mattikāya vā rūpaṃ katvā",
  "atk-vin01a0:1889_2": "hatthapādādīni chindanti, yaṃ yaṃ tassa chijjati taṃ taṃ yakkhassa chinnameva hoti.",
  "atk-vin01a0:1889_3": "Sīse chinne yakkhopi marati. Evaṃ sopi māresi; tasmā thullaccayaṃ vuttaṃ. Na kevalañca",
  "atk-vin01a0:1889_4": "yakkhameva, yopi hi sakkaṃ devarājaṃ māreyya, sopi thullaccayameva āpajjati.",
  "atk-vin01a0:1890_0": "Vāḷayakkhavatthusmiṃ – vāḷayakkhavihāranti yasmiṃ vihāre vāḷo caṇḍo yakkho vasati,",
  "atk-vin01a0:1890_1": "taṃ vihāraṃ. Yo hi evarūpaṃ vihāraṃ ajānanto kevalaṃ vasanatthāya peseti, anāpatti.",
  "atk-vin01a0:1890_2": "Yo maraṇādhippāyo peseti, so itarassa maraṇena pārājikaṃ, amaraṇena thullaccayaṃ",
  "atk-vin01a0:1890_3": "āpajjati. Yathā ca vāḷayakkhavihāraṃ; evaṃ yattha vāḷasīhabyagghādimigā vā ajagarakaṇhasappādayo",
  "atk-vin01a0:1890_4": "dīghajātikā vā vasanti, taṃ vāḷavihāraṃ pesentassāpi āpattānāpattibhedo veditabbo.",
  "atk-vin01a0:1890_5": "Ayaṃ pāḷimuttakanayo. Yathā ca bhikkhuṃ vāḷayakkhavihāraṃ pesentassa; evaṃ vāḷayakkhampi",
  "atk-vin01a0:1890_6": "bhikkhusantikaṃ pesentassa āpattānāpattibhedo veditabbo. Eseva nayo vāḷakantārādivatthūsupi.",
  "atk-vin01a0:1890_7": "Kevalañhettha yasmiṃ kantāre vāḷamigā vā dīghajātikā vā atthi, so vāḷakantāro. Yasmiṃ",
  "atk-vin01a0:1890_8": "corā atthi, so corakantāroti evaṃ padatthamattameva nānaṃ. Manussaviggahapārājikañca",
  "atk-vin01a0:1890_9": "nāmetaṃ saṇhaṃ, pariyāyakathāya na muccati; tasmā yo vadeyya “asukasmiṃ nāma okāse",
  "atk-vin01a0:1890_10": "coro nisinno, yo tassa sīsaṃ chinditvā āharati, so rājato sakkāravisesaṃ labhatī”ti.",
  "atk-vin01a0:1890_11": "Tassa cetaṃ vacanaṃ sutvā koci naṃ gantvā māreti, ayaṃ pārājiko hotīti.",
  "atk-vin01a0:1891_0": "188. Taṃ maññamānoti ādīsu so kira bhikkhu attano veribhikkhuṃ māretukāmo cintesi",
  "atk-vin01a0:1891_1": "– “imaṃ me divā mārentassa na sukaraṃ bhaveyya sotthinā gantuṃ, rattiṃ naṃ māressāmī”ti",
  "atk-vin01a0:1891_2": "sallakkhetvā rattiṃ āgamma bahūnaṃ sayitaṭṭhāne taṃ maññamāno tameva jīvitā voropesi.",
  "atk-vin01a0:1891_3": "Aparo taṃ maññamāno aññaṃ, aparo aññaṃ tasseva sahāyaṃ maññamāno taṃ, aparo aññaṃ",
  "atk-vin01a0:1891_4": "tasseva sahāyaṃ maññamāno aññaṃ tassa sahāyameva jīvitā voropesi. Sabbesampi pārājikameva.",
  "atk-vin01a0:1892_0": "Amanussagahitavatthūsu paṭhame vatthusmiṃ “yakkhaṃ palāpessāmī”ti pahāraṃ adāsi,",
  "atk-vin01a0:1892_1": "itaro “na dānāyaṃ virajjhituṃ samattho, māressāmi na”nti. Ettha ca namaraṇādhippāyassa",
  "atk-vin01a0:1892_2": "anāpatti vuttāti. Na ettakeneva amanussagahitassa pahāro dātabbo, tālapaṇṇaṃ pana",
  "atk-vin01a0:1892_3": "parittasuttaṃ vā hatthe vā pāde vā bandhitabbaṃ, ratanasuttādīni parittāni bhaṇitabbāni,",
  "atk-vin01a0:1892_4": "“mā sīlavantaṃ bhikkhuṃ viheṭhehī”ti dhammakathā kātabbāti. Saggakathādīni uttānatthāni.",
  "atk-vin01a0:1892_5": "Yañhettha vattabbaṃ taṃ vuttameva.",
  "atk-vin01a0:1893_0": "189. Rukkhacchedanavatthu aṭṭabandhanavatthusadisaṃ. Ayaṃ pana viseso – yo rukkhena",
  "atk-vin01a0:1893_1": "otthatopi na marati, sakkā ca hoti ekena passena rukkhaṃ chetvā pathaviṃ vā khanitvā",
  "atk-vin01a0:1893_2": "nikkhamituṃ, hatthe cassa vāsi vā kuṭhārī vā atthi, tena api jīvitaṃ pariccajitabbaṃ,",
  "atk-vin01a0:1893_3": "na ca rukkho vā chinditabbo, na pathavī vā khaṇitabbā. Kasmā? Evaṃ karonto hi pācittiyaṃ",
  "atk-vin01a0:1893_4": "āpajjati, buddhassa āṇaṃ bhañjati, na jīvitapariyantaṃ sīlaṃ karoti. Tasmā api jīvitaṃ",
  "atk-vin01a0:1893_5": "pariccajitabbaṃ, na ca sīlanti pariggahetvā na evaṃ kātabbaṃ. Aññassa pana bhikkhuno",
  "atk-vin01a0:1893_6": "rukkhaṃ vā chinditvā pathaviṃ vā khanitvā taṃ nīharituṃ vaṭṭati. Sace udukkhalayantakena",
  "atk-vin01a0:1893_7": "rukkhaṃ pavaṭṭetvā nīharitabbo hoti, taṃyeva rukkhaṃ chinditvā udukkhalaṃ gahetabbanti",
  "atk-vin01a0:1893_8": "mahāsumatthero āha. Aññampi chinditvā gahetuṃ vaṭṭatīti mahāpadumatthero. Sobbhādīsu",
  "atk-vin01a0:1893_9": "patitassāpi nisseṇiṃ bandhitvā uttāraṇe eseva nayo. Attanā bhūtagāmaṃ chinditvā nisseṇī",
  "atk-vin01a0:1893_10": "na kātabbā, aññesaṃ katvā uddharituṃ vaṭṭatīti.",
  "atk-vin01a0:1894_0": "190. Dāyālimpanavatthūsu – dāyaṃ ālimpesunti vane aggiṃ adaṃsu. Ettha pana uddissānuddissavasena",
  "atk-vin01a0:1894_1": "pārājikānantariyathullaccayapācittivatthūnaṃ anurūpato pārājikādīni akusalarāsibhāvo",
  "atk-vin01a0:1894_2": "ca pubbe vuttanayeneva veditabbo. “Allatiṇavanappagumbādayo ḍayhantū”ti ālimpentassa",
  "atk-vin01a0:1894_3": "ca pācittiyaṃ. “Dabbūpakaraṇāni vinassantū”ti ālimpentassa dukkaṭaṃ. Khiḍḍādhippāyenāpi",
  "atk-vin01a0:1894_4": "dukkaṭanti saṅkhepaṭṭhakathāyaṃ vuttaṃ. “Yaṃkiñci allasukkhaṃ saindriyānindriyaṃ",
  "atk-vin01a0:1894_5": "ḍayhatū”ti ālimpentassa vatthuvasena pārājikathullaccayapācittiyadukkaṭāni veditabbāni.",
  "atk-vin01a0:1895_0": "Paṭaggidānaṃ pana parittakaraṇañca bhagavatā anuññātaṃ, tasmā araññe vanakammikehi",
  "atk-vin01a0:1895_1": "vā dinnaṃ sayaṃ vā uṭṭhitaṃ aggiṃ āgacchantaṃ disvā “tiṇakuṭiyo mā vinassantū”ti",
  "atk-vin01a0:1895_2": "tassa aggino paṭiaggiṃ dātuṃ vaṭṭati, yena saddhiṃ āgacchanto aggi ekato hutvā nirupādāno",
  "atk-vin01a0:1895_3": "nibbāti. Parittampi kātuṃ vaṭṭati tiṇakuṭikānaṃ samantā bhūmitacchanaṃ parikhākhaṇanaṃ",
  "atk-vin01a0:1895_4": "vā, yathā āgato aggi upādānaṃ alabhitvā nibbāti. Etañca sabbaṃ uṭṭhiteyeva aggismiṃ",
  "atk-vin01a0:1895_5": "kātuṃ vaṭṭati. Anuṭṭhite anupasampannehi kappiyavohārena kāretabbaṃ. Udakena pana",
  "atk-vin01a0:1895_6": "nibbāpentehi appāṇakameva udakaṃ āsiñcitabbaṃ.",
  "atk-vin01a0:1896_0": "191. Āghātanavatthusmiṃ – yathā ekappahāravacane; evaṃ “dvīhi pahārehī”ti ādivacanesupi",
  "atk-vin01a0:1896_1": "pārājikaṃ veditabbaṃ. “Dvīhī”ti vutte ca ekena pahārena māritepi khettameva otiṇṇattā",
  "atk-vin01a0:1896_2": "pārājikaṃ, tīhi mārite pana visaṅketaṃ. Iti yathāparicchede vā paricchedabbhantare",
  "atk-vin01a0:1896_3": "vā avisaṅketaṃ, paricchedātikkame pana sabbattha visaṅketaṃ hoti, āṇāpako muccati,",
  "atk-vin01a0:1896_4": "vadhakasseva doso. Yathā ca pahāresu; evaṃ purisesupi “eko māretū”ti vutte ekeneva",
  "atk-vin01a0:1896_5": "mārite pārājikaṃ, dvīhi mārite visaṅketaṃ. “Dve mārentū”ti vutte ekena vā dvīhi vā",
  "atk-vin01a0:1896_6": "mārite pārājikaṃ, tīhi mārite visaṅketanti veditabbaṃ. Eko saṅgāme vegena dhāvato",
  "atk-vin01a0:1896_7": "purisassa sīsaṃ asinā chindati, asīsakaṃ kabandhaṃ dhāvati, tamañño paharitvā pātesi,",
  "atk-vin01a0:1896_8": "kassa pārājikanti vutte upaḍḍhā therā “gamanūpacchedakassā”ti āhaṃsu. Ābhidhammikagodattatthero",
  "atk-vin01a0:1896_9": "“sīsacchedakassā”ti. Evarūpānipi vatthūni imassa vatthussa atthadīpane vattabbānīti.",
  "atk-vin01a0:1897_0": "192. Takkavatthusmiṃ – aniyametvā “takkaṃ pāyethā”ti vutte yaṃ vā taṃ vā takkaṃ pāyetvā",
  "atk-vin01a0:1897_1": "mārite pārājikaṃ. Niyametvā pana “gotakkaṃ mahiṃsatakkaṃ ajikātakka”nti vā, “sītaṃ",
  "atk-vin01a0:1897_2": "uṇhaṃ dhūpitaṃ adhūpita”nti vā vutte yaṃ vuttaṃ, tato aññaṃ pāyetvā mārite visaṅketaṃ.",
  "atk-vin01a0:1898_0": "Loṇasovīrakavatthusmiṃ – loṇasovīrakaṃ nāma sabbarasābhisaṅkhataṃ ekaṃ bhesajjaṃ.",
  "atk-vin01a0:1898_1": "Taṃ kira karontā harītakāmalakavibhītakakasāve sabbadhaññāni sabbaaparaṇṇāni sattannampi",
  "atk-vin01a0:1898_2": "dhaññānaṃ odanaṃ kadaliphalādīni sabbaphalāni vettaketakakhajjūrikaḷīrādayo sabbakaḷīre",
  "atk-vin01a0:1898_3": "macchamaṃsakhaṇḍāni anekāni ca madhuphāṇitasindhavaloṇanikaṭukādīni bhesajjāni pakkhipitvā",
  "atk-vin01a0:1898_4": "kumbhimukhaṃ limpitvā ekaṃ vā dve vā tīṇi vā saṃvaccharāni ṭhapenti, taṃ paripaccitvā",
  "atk-vin01a0:1898_5": "jamburasavaṇṇaṃ hoti. Vātakāsakuṭṭhapaṇḍubhagandarādīnaṃ siniddhabhojanaṃ bhuttānañca",
  "atk-vin01a0:1898_6": "uttarapānaṃ bhattajīraṇakabhesajjaṃ tādisaṃ natthi. Taṃ panetaṃ bhikkhūnaṃ pacchābhattampi",
  "atk-vin01a0:1898_7": "vaṭṭati, gilānānaṃ pākatikameva, agilānānaṃ pana udakasambhinnaṃ pānaparibhogenāti.",
  "atk-vin01a0:1899": "Samantapāsādikāya vinayasaṃvaṇṇanāya",
  "atk-vin01a0:1900": "Tatiyapārājikavaṇṇanā niṭṭhitā.",
  "atk-vin01a0:1901": "4. Catutthapārājikaṃ",
  "atk-vin01a0:1902": "Catusaccavidū satthā, catutthaṃ yaṃ pakāsayi;",
  "atk-vin01a0:1903": "Pārājikaṃ tassa dāni, patto saṃvaṇṇanākkamo.",
  "atk-vin01a0:1904": "Yasmā tasmā suviññeyyaṃ, yaṃ pubbe ca pakāsitaṃ;",
  "atk-vin01a0:1905": "Taṃ vajjayitvā assāpi, hoti saṃvaṇṇanā ayaṃ.",
  "atk-vin01a0:1906": "Vaggumudātīriyabhikkhuvatthuvaṇṇanā",
  "atk-vin01a0:1907_0": "193. Tena samayena buddho bhagavā vesāliyaṃ viharati…pe… gihīnaṃ kammantaṃ adhiṭṭhemāti",
  "atk-vin01a0:1907_1": "gihīnaṃ khettesu ceva ārāmādīsu ca kattabbakiccaṃ adhiṭṭhāma; “evaṃ kātabbaṃ, evaṃ",
  "atk-vin01a0:1907_2": "na kātabba”nti ācikkhāma ceva anusāsāma cāti vuttaṃ hoti. Dūteyyanti dūtakammaṃ.",
  "atk-vin01a0:1907_3": "Uttarimanussadhammassāti manusse uttiṇṇadhammassa; manusse atikkamitvā brahmattaṃ",
  "atk-vin01a0:1907_4": "vā nibbānaṃ vā pāpanakadhammassāti attho. Uttarimanussānaṃ vā seṭṭhapurisānaṃ jhāyīnañca",
  "atk-vin01a0:1907_5": "ariyānañca dhammassa. Asuko bhikkhūtiādīsu attanā evaṃ mantayitvā pacchā gihīnaṃ",
  "atk-vin01a0:1907_6": "bhāsantā “buddharakkhito nāma bhikkhu paṭhamassa jhānassa lābhī, dhammarakkhito dutiyassā”ti",
  "atk-vin01a0:1907_7": "evaṃ nāmavaseneva vaṇṇaṃ bhāsiṃsūti veditabbo. Tattha esoyeva kho āvuso seyyoti kammantādhiṭṭhānaṃ",
  "atk-vin01a0:1907_8": "dūteyyaharaṇañca bahusapattaṃ mahāsamārambhaṃ na ca samaṇasāruppaṃ. Tato pana ubhayatopi",
  "atk-vin01a0:1907_9": "eso eva seyyo pāsaṃsataro sundarataro yo amhākaṃ gihīnaṃ aññamaññassa uttarimanussadhammassa",
  "atk-vin01a0:1907_10": "vaṇṇo bhāsito. Kiṃ vuttaṃ hoti? Iriyāpathaṃ saṇṭhapetvā nisinnaṃ vā caṅkamantaṃ vā",
  "atk-vin01a0:1907_11": "pucchantānaṃ vā apucchantānaṃ vā gihīnaṃ “ayaṃ asuko nāma bhikkhu paṭhamassa jhānassa",
  "atk-vin01a0:1907_12": "lābhī”ti evamādinā nayena yo amhākaṃ aññena aññassa uttarimanussadhammassa vaṇṇo",
  "atk-vin01a0:1907_13": "bhāsito bhavissati, eso eva seyyoti. Anāgatasambandhe pana asati na etehi so tasmiṃ",
  "atk-vin01a0:1907_14": "khaṇe bhāsitova yasmā na yujjati, tasmā anāgatasambandhaṃ katvā “yo evaṃ bhāsito",
  "atk-vin01a0:1907_15": "bhavissati, so eva seyyo”ti evamettha attho veditabbo. Lakkhaṇaṃ pana saddasatthato pariyesitabbaṃ.",
  "atk-vin01a0:1908_0": "194. Vaṇṇavā ahesunti aññoyeva nesaṃ abhinavo sarīravaṇṇo uppajji, tena vaṇṇena vaṇṇavanto",
  "atk-vin01a0:1908_1": "ahesuṃ. Pīṇindriyāti pañcahi pasādehi abhiniviṭṭhokāsassa paripuṇṇattā manacchaṭṭhānaṃ",
  "atk-vin01a0:1908_2": "indriyānaṃ amilātabhāvena pīṇindriyā. Pasannamukhavaṇṇāti kiñcāpi avisesena vaṇṇavanto",
  "atk-vin01a0:1908_3": "sarīravaṇṇato pana nesaṃ mukhavaṇṇo adhikataraṃ pasanno; accho anāvilo parisuddhoti",
  "atk-vin01a0:1908_4": "attho. Vippasannachavivaṇṇāti yena ca te mahākaṇikārapupphādisadisena vaṇṇena vaṇṇavanto,",
  "atk-vin01a0:1908_5": "tādiso aññesampi manussānaṃ vaṇṇo atthi. Yathā pana imesaṃ; evaṃ na tesaṃ chavivaṇṇo",
  "atk-vin01a0:1908_6": "vippasanno. Tena vuttaṃ – “vippasannachavivaṇṇā”ti. Itiha te bhikkhū neva uddesaṃ",
  "atk-vin01a0:1908_7": "na paripucchaṃ na kammaṭṭhānaṃ anuyuñjantā. Atha kho kuhakatāya abhūtaguṇasaṃvaṇṇanāya",
  "atk-vin01a0:1908_8": "laddhāni paṇītabhojanāni bhuñjitvā yathāsukhaṃ niddārāmataṃ saṅgaṇikārāmatañca anuyuñjantā",
  "atk-vin01a0:1908_9": "imaṃ sarīrasobhaṃ pāpuṇiṃsu, yathā taṃ bālā bhantamigappaṭibhāgāti.",
  "atk-vin01a0:1909_0": "Vaggumudātīriyāti vaggumudātīravāsino. Kacci bhikkhave khamanīyanti bhikkhave kacci",
  "atk-vin01a0:1909_1": "tumhākaṃ idaṃ catucakkaṃ navadvāraṃ sarīrayantaṃ khamanīyaṃ sakkā khamituṃ sahituṃ",
  "atk-vin01a0:1909_2": "pariharituṃ na kiñci dukkhaṃ uppādetīti. Kacci yāpanīyanti kacci sabbakiccesu yāpetuṃ",
  "atk-vin01a0:1909_3": "gametuṃ sakkā, na kiñci antarāyaṃ dassetīti. Kucchi parikantoti kucchi parikantito",
  "atk-vin01a0:1909_4": "varaṃ bhaveyya; “parikatto”tipi pāṭho yujjati. Evaṃ vaggumudātīriye anekapariyāyena",
  "atk-vin01a0:1909_5": "vigarahitvā idāni yasmā tehi katakammaṃ corakammaṃ hoti, tasmā āyatiṃ aññesampi evarūpassa",
  "atk-vin01a0:1909_6": "kammassa akaraṇatthaṃ atha kho bhagavā bhikkhū āmantesi.",
  "atk-vin01a0:1910_0": "195. Āmantetvā ca pana “pañcime bhikkhave mahācorā”tiādimāha. Tattha santo saṃvijjamānāti",
  "atk-vin01a0:1910_1": "atthi ceva upalabbhanti cāti vuttaṃ hoti. Idhāti imasmiṃ sattaloke. Evaṃ hotīti evaṃ",
  "atk-vin01a0:1910_2": "pubbabhāge icchā uppajjati. Kudāssu nāmāhanti ettha suiti nipāto; kudā nāmāti attho.",
  "atk-vin01a0:1910_3": "So aparena samayenāti so pubbabhāge evaṃ cintetvā anukkamena parisaṃ vaḍḍhento panthadūhanakammaṃ",
  "atk-vin01a0:1910_4": "paccantimagāmavilopanti evamādīni katvā vepullappattapariso hutvā gāmepi agāme, janapadepi",
  "atk-vin01a0:1910_5": "ajanapade karonto hananto ghātento chindanto chedāpento pacanto pācento.",
  "atk-vin01a0:1911_0": "Iti bāhirakamahācoraṃ dassetvā tena sadise sāsane pañca mahācore dassetuṃ “evameva",
  "atk-vin01a0:1911_1": "kho”tiādimāha. Tattha pāpabhikkhunoti aññesu ṭhānesu mūlacchinno pārājikappatto “pāpabhikkhū”ti",
  "atk-vin01a0:1911_2": "vuccati. Idha pana pārājikaṃ anāpanno icchācāre ṭhito khuddānukhuddakāni sikkhāpadāni",
  "atk-vin01a0:1911_3": "madditvā vicaranto “pāpabhikkhū”ti adhippeto. Tassāpi bāhirakacorassa viya pubbabhāge",
  "atk-vin01a0:1911_4": "evaṃ hoti – “kudāssu nāmāhaṃ…pe… parikkhārāna”nti. Tattha sakkatoti sakkārappatto.",
  "atk-vin01a0:1911_5": "Garukatoti garukārappatto. Mānitoti manasā piyāyito. Pūjitoti catupaccayābhihārapūjāya",
  "atk-vin01a0:1911_6": "pūjito. Apacitoti apacitippatto. Tattha yassa cattāro paccaye sakkaritvā suṭṭhu abhisaṅkhate",
  "atk-vin01a0:1911_7": "paṇītapaṇīte katvā denti, so sakkato. Yasmiṃ garubhāvaṃ paccupetvā denti, so garukato.",
  "atk-vin01a0:1911_8": "Yaṃ manasā piyāyanti, so mānito. Yassa sabbampetaṃ karonti, so pūjito. Yassa abhivādanapaccuṭṭhānaañjalikammādivasena",
  "atk-vin01a0:1911_9": "paramanipaccakāraṃ karonti, so apacito. Imassa ca pana sabbampi imaṃ lokāmisaṃ patthayamānassa evaṃ hoti.",
  "atk-vin01a0:1912_0": "So aparena samayenāti so pubbabhāge evaṃ cintetvā anukkamena sikkhāya atibbagārave",
  "atk-vin01a0:1912_1": "uddhate unnaḷe capale mukhare vikiṇṇavāce muṭṭhassatī asampajāne pākatindriye ācariyupajjhāyehi",
  "atk-vin01a0:1912_2": "pariccattake lābhagaruke pāpabhikkhū saṅgaṇhitvā iriyāpathasaṇṭhapanādīni kuhakavattāni",
  "atk-vin01a0:1912_3": "sikkhāpetvā “ayaṃ thero asukasmiṃ nāma senāsane vassaṃ upagamma vattapaṭipattiṃ pūrayamāno",
  "atk-vin01a0:1912_4": "vassaṃ vasitvā niggato”ti lokasammatasenāsanasaṃvaṇṇanādīhi upāyehi lokaṃ paripācetuṃ",
  "atk-vin01a0:1912_5": "paṭibalehi jātakādīsu kataparicayehi sarasampannehi pāpabhikkhūhi saṃvaṇṇiyamānaguṇo",
  "atk-vin01a0:1912_6": "hutvā satena vā sahassena vā parivuto…pe… bhesajjaparikkhārānaṃ. Ayaṃ bhikkhave paṭhamo",
  "atk-vin01a0:1912_7": "mahācoroti ayaṃ sandhicchedādicorako viya na ekaṃ kulaṃ na dve, atha kho mahājanaṃ",
  "atk-vin01a0:1912_8": "vañcetvā catupaccayagahaṇato “paṭhamo mahācoro”ti veditabbo. Ye pana suttantikā vā",
  "atk-vin01a0:1912_9": "ābhidhammikā vā vinayadharā vā bhikkhū bhikkhācāre asampajjamāne pāḷiṃ vācentā aṭṭhakathaṃ",
  "atk-vin01a0:1912_10": "kathentā anumodanāya dhammakathāya iriyāpathasampattiyā ca lokaṃ pasādentā janapadacārikaṃ",
  "atk-vin01a0:1912_11": "caranti sakkatā garukatā mānitā pūjitā apacitā, te “tantipaveṇighaṭanakā sāsanajotakā”ti veditabbā.",
  "atk-vin01a0:1913_0": "Tathāgatappaveditanti tathāgatena paṭividdhaṃ paccakkhakataṃ jānāpitaṃ vā. Attano",
  "atk-vin01a0:1913_1": "dahatīti parisamajjhe pāḷiñca aṭṭhakathañca saṃsanditvā madhurena sarena pasādanīyaṃ",
  "atk-vin01a0:1913_2": "suttantaṃ kathetvā dhammakathāvasena acchariyabbhutajātena viññūjanena “aho, bhante,",
  "atk-vin01a0:1913_3": "pāḷi ca aṭṭhakathā ca suparisuddhā, kassa santike uggaṇhitthā”ti pucchito “ko amhādise",
  "atk-vin01a0:1913_4": "uggahāpetuṃ samattho”ti ācariyaṃ anuddisitvā attanā paṭividdhaṃ sayambhuñāṇādhigataṃ",
  "atk-vin01a0:1913_5": "dhammavinayaṃ pavedeti. Ayaṃ tathāgatena satasahassakappādhikāni cattāri asaṅkheyyāni",
  "atk-vin01a0:1913_6": "pāramiyo pūretvā kicchena kasirena paṭividdhadhammatthenako dutiyo mahācoro.",
  "atk-vin01a0:1914_0": "Suddhaṃ brahmacārinti khīṇāsavabhikkhuṃ. Parisuddhaṃ brahmacariyaṃ carantanti nirupakkilesaṃ",
  "atk-vin01a0:1914_1": "seṭṭhacariyaṃ carantaṃ; aññampi vā anāgāmiṃ ādiṃ katvā yāva sīlavantaṃ puthujjanaṃ",
  "atk-vin01a0:1914_2": "avippaṭisārādivatthukaṃ parisuddhaṃ brahmacariyaṃ carantaṃ. Amūlakena abrahmacariyena",
  "atk-vin01a0:1914_3": "anuddhaṃsetīti tasmiṃ puggale avijjamānena antimavatthunā anuvadati codeti; ayaṃ",
  "atk-vin01a0:1914_4": "vijjamānaguṇamakkhī ariyaguṇatthenako tatiyo mahācoro.",
  "atk-vin01a0:1915_0": "Garubhaṇḍāni garuparikkhārānīti yathā adinnādāne “caturo janā saṃvidhāya garubhaṇḍaṃ",
  "atk-vin01a0:1915_1": "avāharu”nti ettha pañcamāsakagghanakaṃ “garubhaṇḍa”nti vuccati, idha pana na evaṃ.",
  "atk-vin01a0:1915_2": "Atha kho “pañcimāni, bhikkhave, avissajjiyāni na vissajjetabbāni saṅghena vā gaṇena",
  "atk-vin01a0:1915_3": "vā puggalena vā. Vissajjitānipi avissajjitāni honti. Yo vissajjeyya, āpatti thullaccayassa.",
  "atk-vin01a0:1915_4": "Katamāni pañca? Ārāmo, ārāmavatthu…pe… dārubhaṇḍaṃ, mattikābhaṇḍa”nti vacanato avissajjitabbattā",
  "atk-vin01a0:1915_5": "garubhaṇḍāni. “Pañcimāni, bhikkhave, avebhaṅgiyāni na vibhajitabbāni saṅghena vā",
  "atk-vin01a0:1915_6": "gaṇena vā puggalena vā. Vibhattānipi avibhattāni honti. Yo vibhajeyya, āpatti thullaccayassa.",
  "atk-vin01a0:1915_7": "Katamāni pañca? Ārāmo, ārāmavatthu…pe… dārubhaṇḍaṃ, mattikābhaṇḍa”nti vacanato avebhaṅgiyattā",
  "atk-vin01a0:1915_8": "sādhāraṇaparikkhārabhāvena garuparikkhārāni. Ārāmo ārāmavatthūtiādīsu yaṃ vattabbaṃ",
  "atk-vin01a0:1915_9": "taṃ sabbaṃ “pañcimāni, bhikkhave, avissajjiyānī”ti khandhake āgatasuttavaṇṇanāyameva",
  "atk-vin01a0:1915_10": "bhaṇissāma. Tehi gihī saṅgaṇhātīti tāni datvā datvā gihīṃ saṅgaṇhāti anuggaṇhāti.",
  "atk-vin01a0:1915_11": "Upalāpetīti “aho amhākaṃ ayyo”ti evaṃ lapanake anubandhanake sasnehe karoti. Ayaṃ",
  "atk-vin01a0:1915_12": "avissajjiyaṃ avebhaṅgiyañca garuparikkhāraṃ tathābhāvato thenetvā gihi saṅgaṇhanako",
  "atk-vin01a0:1915_13": "catuttho mahācoro. So ca panāyaṃ imaṃ garubhaṇḍaṃ kulasaṅgaṇhanatthaṃ vissajjento",
  "atk-vin01a0:1915_14": "kuladūsakadukkaṭaṃ āpajjati. Pabbājanīyakammāraho ca hoti. Bhikkhusaṅghaṃ abhibhavitvā",
  "atk-vin01a0:1915_15": "issaravatāya vissajjento thullaccayaṃ āpajjati. Theyyacittena vissajjento bhaṇḍaṃ",
  "atk-vin01a0:1915_16": "agghāpetvā kāretabboti.",
  "atk-vin01a0:1916_0": "Ayaṃ aggo mahācoroti ayaṃ imesaṃ corānaṃ jeṭṭhacoro; iminā sadiso coro nāma natthi,",
  "atk-vin01a0:1916_1": "yo pañcindriyaggahaṇātītaṃ atisaṇhasukhumaṃ lokuttaradhammaṃ theneti. Kiṃ pana sakkā",
  "atk-vin01a0:1916_2": "lokuttaradhammo hiraññasuvaṇṇādīni viya vañcetvā thenetvā gahetunti? Na sakkā, tenevāha",
  "atk-vin01a0:1916_3": "– “yo asantaṃ abhūtaṃ uttarimanussadhammaṃ ullapatī”ti. Ayañhi attani asantaṃ taṃ",
  "atk-vin01a0:1916_4": "dhammaṃ kevalaṃ “atthi mayhaṃ eso”ti ullapati, na pana sakkoti ṭhānā cāvetuṃ, attani",
  "atk-vin01a0:1916_5": "vā saṃvijjamānaṃ kātuṃ. Atha kasmā coroti vuttoti? Yasmā taṃ ullapitvā asantasambhāvanāya",
  "atk-vin01a0:1916_6": "uppanne paccaye gaṇhāti. Evañhi gaṇhatā te paccayā sukhumena upāyena vañcetvā thenetvā",
  "atk-vin01a0:1916_7": "gahitā honti. Tenevāha – “taṃ kissa hetu? Theyyāya vo bhikkhave raṭṭhapiṇḍo bhutto”ti.",
  "atk-vin01a0:1916_8": "Ayañhi ettha attho – yaṃ avocumha – “ayaṃ aggo mahācoro, yo asantaṃ abhūtaṃ uttarimanussadhammaṃ",
  "atk-vin01a0:1916_9": "ullapatī”ti. Taṃ kissa hetūti kena kāraṇena etaṃ avocumhāti ce. “Theyyāya vo bhikkhave",
  "atk-vin01a0:1916_10": "raṭṭhapiṇḍo bhutto”ti bhikkhave yasmā so tena raṭṭhapiṇḍo theyyāya theyyacittena",
  "atk-vin01a0:1916_11": "bhutto hoti. Ettha hi vokāro “ye hi vo ariyā araññavanapatthānī”tiādīsu viya padapūraṇamatte",
  "atk-vin01a0:1916_12": "nipāto. Tasmā “tumhehi bhutto”ti evamassa attho na daṭṭhabbo.",
  "atk-vin01a0:1917_0": "Idāni tamevatthaṃ gāthāhi vibhūtataraṃ karonto “aññathā santa”ntiādimāha. Tattha",
  "atk-vin01a0:1917_1": "aññathā santanti aparisuddhakāyasamācārādikena aññenākārena santaṃ. Aññathā yo pavedayeti",
  "atk-vin01a0:1917_2": "parisuddhakāyasamācārādikena aññena ākārena yo pavedeyya. “Paramaparisuddho ahaṃ,",
  "atk-vin01a0:1917_3": "atthi me abbhantare lokuttaradhammo”ti evaṃ jānāpeyya. Pavedetvā ca pana tāya pavedanāya",
  "atk-vin01a0:1917_4": "uppannaṃ bhojanaṃ arahā viya bhuñjati. Nikacca kitavasseva bhuttaṃ theyyena tassa",
  "atk-vin01a0:1917_5": "tanti nikaccāti vañcetvā aññathā santaṃ aññathā dassetvā. Agumbaagacchabhūtameva",
  "atk-vin01a0:1917_6": "sākhāpalāsapallavādicchādanena gumbamiva gacchamiva ca attānaṃ dassetvā. Kitavassevāti",
  "atk-vin01a0:1917_7": "vañcakassa kerāṭikassa gumbagacchasaññāya araññe āgatāgate sakuṇe gahetvā jīvitakappakassa",
  "atk-vin01a0:1917_8": "sākuṇikasseva. Bhuttaṃ theyyena tassa tanti tassāpi anarahantasseva sato arahantabhāvaṃ",
  "atk-vin01a0:1917_9": "dassetvā laddhabhojanaṃ bhuñjato; yaṃ taṃ bhuttaṃ taṃ yathā sākuṇikakitavassa nikacca",
  "atk-vin01a0:1917_10": "vañcetvā sakuṇaggahaṇaṃ, evaṃ manusse vañcetvā laddhassa bhojanassa bhuttattā theyyena bhuttaṃ nāma hoti.",
  "atk-vin01a0:1918_0": "Imaṃ pana atthavasaṃ ajānantā ye evaṃ bhuñjanti, kāsāvakaṇṭhā…pe… nirayaṃ te upapajjare",
  "atk-vin01a0:1918_1": "kāsāvakaṇṭhāti kāsāvena veṭhitakaṇṭhā. Ettakameva ariyaddhajadhāraṇamattaṃ, sesaṃ",
  "atk-vin01a0:1918_2": "sāmaññaṃ natthīti vuttaṃ hoti. “Bhavissanti kho panānanda anāgatamaddhānaṃ gotrabhuno",
  "atk-vin01a0:1918_3": "kāsāvakaṇṭhā”ti evaṃ vuttadussīlānaṃ etaṃ adhivacanaṃ. Pāpadhammāti lāmakadhammā.",
  "atk-vin01a0:1918_4": "Asaññatāti kāyādīhi asaññatā. Pāpāti lāmakapuggalā. Pāpehi kammehīti tehi karaṇakāle",
  "atk-vin01a0:1918_5": "ādīnavaṃ adisvā katehi paravañcanādīhi pāpakammehi. Nirayaṃ te upapajjareti nirassādaṃ",
  "atk-vin01a0:1918_6": "duggatiṃ te upapajjanti; tasmā seyyo ayoguḷoti gāthā. Tassattho – sacāyaṃ dussīlo",
  "atk-vin01a0:1918_7": "asaññato icchācāre ṭhito kuhanāya lokaṃ vañcako puggalo tattaṃ aggisikhūpamaṃ ayoguḷaṃ",
  "atk-vin01a0:1918_8": "bhuñjeyya ajjhohareyya, tassa yañcetaṃ raṭṭhapiṇḍaṃ bhuñjeyya, yañcetaṃ ayoguḷaṃ,",
  "atk-vin01a0:1918_9": "tesu dvīsu ayoguḷova bhutto seyyo sundarataro paṇītataro ca bhaveyya, na hi ayoguḷassa",
  "atk-vin01a0:1918_10": "bhuttattā samparāye sabbaññutañāṇenāpi dujjānaparicchedaṃ dukkhaṃ anubhavati. Evaṃ",
  "atk-vin01a0:1918_11": "paṭiladdhassa pana tassa raṭṭhapiṇḍassa bhuttattā samparāye vuttappakāraṃ dukkhaṃ",
  "atk-vin01a0:1918_12": "anubhoti, ayañhi koṭippatto micchājīvoti.",
  "atk-vin01a0:1919_0": "Evaṃ pāpakiriyāya anādīnavadassāvīnaṃ ādīnavaṃ dassetvā “atha kho bhagavā vaggumudātīriye",
  "atk-vin01a0:1919_1": "bhikkhū anekapariyāyena vigarahitvā dubbharatāya dupposatāya…pe… imaṃ sikkhāpadaṃ",
  "atk-vin01a0:1919_2": "uddiseyyāthā”ti ca vatvā catutthapārājikaṃ paññapento “yo pana bhikkhu anabhijāna”nti ādimāha.",
  "atk-vin01a0:1920_0": "Evaṃ mūlacchejjavasena daḷhaṃ katvā catutthapārājike paññatte aparampi anuppaññattatthāya",
  "atk-vin01a0:1920_1": "adhimānavatthu udapādi. Tassuppattidīpanatthaṃ etaṃ vuttaṃ – “evañcidaṃ bhagavatā",
  "atk-vin01a0:1920_2": "bhikkhūnaṃ sikkhāpadaṃ paññattaṃ hotī”ti.",
  "atk-vin01a0:1921": "Adhimānavatthuvaṇṇanā",
  "atk-vin01a0:1922_0": "196. Tattha adiṭṭhe diṭṭhasaññinoti arahatte ñāṇacakkhunā adiṭṭheyeva “diṭṭhaṃ amhehi",
  "atk-vin01a0:1922_1": "arahatta”nti diṭṭhasaññino hutvā. Esa nayo appattādīsu. Ayaṃ pana viseso – appatteti",
  "atk-vin01a0:1922_2": "attano santāne uppattivasena appatte. Anadhigateti maggabhāvanāya anadhigate; appaṭiladdhetipi",
  "atk-vin01a0:1922_3": "attho. Asacchikateti appaṭividdhe paccavekkhaṇavasena vā appaccakkhakate. Adhimānenāti",
  "atk-vin01a0:1922_4": "adhigatamānena; “adhigatā maya”nti evaṃ uppannamānenāti attho, adhikamānena vā thaddhamānenāti",
  "atk-vin01a0:1922_5": "attho. Aññaṃ byākariṃsūti arahattaṃ byākariṃsu; “pattaṃ āvuso amhehi arahattaṃ, kataṃ",
  "atk-vin01a0:1922_6": "karaṇīya”nti bhikkhūnaṃ ārocesuṃ. Tesaṃ maggena appahīnakilesattā kevalaṃ samathavipassanābalena",
  "atk-vin01a0:1922_7": "vikkhambhitakilesānaṃ aparena samayena tathārūpapaccayasamāyoge rāgāya cittaṃ namati;",
  "atk-vin01a0:1922_8": "rāgatthāya namatīti attho. Esa nayo itaresu.",
  "atk-vin01a0:1923": "Tañca kho etaṃ abbohārikanti tañca kho etaṃ tesaṃ aññabyākaraṇaṃ abbohārikaṃ āpattipaññāpane vohāraṃ na gacchati; āpattiyā aṅgaṃ na hotīti attho.",
  "atk-vin01a0:1924_0": "Kassa panāyaṃ adhimāno uppajjati, kassa nuppajjatīti? Ariyasāvakassa tāva nuppajjati",
  "atk-vin01a0:1924_1": "so hi maggaphalanibbānapahīnakilesaavasiṭṭhakilesapaccavekkhaṇena sañjātasomanasso",
  "atk-vin01a0:1924_2": "ariyaguṇapaṭivedhe nikkaṅkho. Tasmā sotāpannādīnaṃ “ahaṃ sakadāgāmī”tiādivasena adhimāno",
  "atk-vin01a0:1924_3": "nuppajjati. Dussīlassa nuppajjati, so hi ariyaguṇādhigame nirāsova. Sīlavatopi pariccattakammaṭṭhānassa",
  "atk-vin01a0:1924_4": "niddārāmatādimanuyuttassa nuppajjati. Suparisuddhasīlassa pana kammaṭṭhāne appamattassa",
  "atk-vin01a0:1924_5": "nāmarūpaṃ vavatthapetvā paccayapariggahena vitiṇṇakaṅkhassa tilakkhaṇaṃ āropetvā",
  "atk-vin01a0:1924_6": "saṅkhāre sammasantassa āraddhavipassakassa uppajjati, uppanno ca suddhasamathalābhiṃ",
  "atk-vin01a0:1924_7": "vā suddhavipassanālābhiṃ vā antarā ṭhapeti, so hi dasapi vīsatipi tiṃsampi vassāni",
  "atk-vin01a0:1924_8": "kilesasamudācāraṃ apassitvā “ahaṃ sotāpanno”ti vā “sakadāgāmī”ti vā “anāgāmī”ti vā",
  "atk-vin01a0:1924_9": "maññati. Samathavipassanālābhiṃ pana arahatteyeva ṭhapeti. Tassa hi samādhibalena",
  "atk-vin01a0:1924_10": "kilesā vikkhambhitā, vipassanābalena saṅkhārā supariggahitā, tasmā saṭṭhimpi vassāni",
  "atk-vin01a0:1924_11": "asītimpi vassāni vassasatampi kilesā na samudācaranti, khīṇāsavasseva cittacāro hoti.",
  "atk-vin01a0:1924_12": "So evaṃ dīgharattaṃ kilesasamudācāraṃ apassanto antarā aṭhatvāva “arahā aha”nti maññatīti.",
  "atk-vin01a0:1925": "Savibhaṅgasikkhāpadavaṇṇanā",
  "atk-vin01a0:1926_0": "197. Anabhijānanti na abhijānaṃ. Yasmā panāyaṃ anabhijānaṃ samudācarati, svassa santāne",
  "atk-vin01a0:1926_1": "anuppanno ñāṇena ca asacchikatoti abhūto hoti. Tenassa padabhājane “asantaṃ abhūtaṃ",
  "atk-vin01a0:1926_2": "asaṃvijjamāna”nti vatvā “ajānanto apassanto”ti vuttaṃ.",
  "atk-vin01a0:1927_0": "Uttarimanussadhammanti uttarimanussānaṃ jhāyīnañceva ariyānañca dhammaṃ. Attupanāyikanti",
  "atk-vin01a0:1927_1": "attani taṃ upaneti, attānaṃ vā tattha upanetīti attupanāyiko, taṃ attupanāyikaṃ;",
  "atk-vin01a0:1927_2": "evaṃ katvā samudācareyyāti sambandho. Padabhājane pana yasmā uttarimanussadhammo",
  "atk-vin01a0:1927_3": "nāma jhānaṃ vimokkhaṃ samādhi samāpatti ñāṇadassanaṃ…pe… suññāgāre abhiratīti evaṃ",
  "atk-vin01a0:1927_4": "jhānādayo anekadhammā vuttā. Tasmā tesaṃ sabbesaṃ vasena attupanāyikabhāvaṃ dassento",
  "atk-vin01a0:1927_5": "“te vā kusale dhamme attani upanetī”ti bahuvacananiddesaṃ akāsi. Tattha “ete dhammā",
  "atk-vin01a0:1927_6": "mayi sandissantī”ti samudācaranto attani upaneti. “Ahaṃ etesu sandissāmī”ti samudācaranto",
  "atk-vin01a0:1927_7": "attānaṃ tesu upanetīti veditabbo.",
  "atk-vin01a0:1928_0": "Alamariyañāṇadassananti ettha lokiyalokuttarā paññā jānanaṭṭhena ñāṇaṃ, cakkhunā",
  "atk-vin01a0:1928_1": "diṭṭhamiva dhammaṃ paccakkhakaraṇato dassanaṭṭhena dassananti ñāṇadassanaṃ. Ariyaṃ",
  "atk-vin01a0:1928_2": "visuddhaṃ uttamaṃ ñāṇadassananti ariyañāṇadassanaṃ. Alaṃ pariyattaṃ kilesaviddhaṃsanasamatthaṃ",
  "atk-vin01a0:1928_3": "ariyañāṇadassanamettha, jhānādibhede uttarimanussadhamme alaṃ vā ariyañāṇadassanamassāti",
  "atk-vin01a0:1928_4": "alamariyañāṇadassano, taṃ alamariyañāṇadassanaṃ uttarimanussadhammanti evaṃ padatthasambandho",
  "atk-vin01a0:1928_5": "veditabbo. Tattha yena ñāṇadassanena so alamariyañāṇadassanoti vuccati. Tadeva dassetuṃ",
  "atk-vin01a0:1928_6": "“ñāṇanti tisso vijjā, dassananti yaṃ ñāṇaṃ taṃ dassanaṃ; yaṃ dassanaṃ taṃ ñāṇa”nti",
  "atk-vin01a0:1928_7": "vijjāsīsena padabhājanaṃ vuttaṃ. Mahaggatalokuttarā panettha sabbāpi paññā “ñāṇa”nti veditabbā.",
  "atk-vin01a0:1929_0": "Samudācareyyāti vuttappakārametaṃ uttarimanussadhammaṃ attupanāyikaṃ katvā āroceyya.",
  "atk-vin01a0:1929_1": "Itthiyā vātiādi pana ārocetabbapuggalanidassanaṃ. Etesañhi ārocite ārocitaṃ hoti",
  "atk-vin01a0:1929_2": "na devamārabrahmānaṃ, nāpi petayakkhatiracchānagatānanti. Iti jānāmi iti passāmīti",
  "atk-vin01a0:1929_3": "samudācaraṇākāranidassanametaṃ. Padabhājane panassa “jānāmahaṃ ete dhamme, passāmahaṃ",
  "atk-vin01a0:1929_4": "ete dhamme”ti idaṃ tesu jhānādīsu dhammesu jānanapassanānaṃ pavattidīpanaṃ, “atthi",
  "atk-vin01a0:1929_5": "ca me ete dhammā”tiādi attupanāyikabhāvadīpanaṃ.",
  "atk-vin01a0:1930_0": "198. Tato aparena samayenāti āpattipaṭijānanasamayadassanametaṃ. Ayaṃ pana ārocitakkhaṇeyeva",
  "atk-vin01a0:1930_1": "pārājikaṃ āpajjati. Āpattiṃ pana āpanno yasmā parena codito vā acodito vā paṭijānāti;",
  "atk-vin01a0:1930_2": "tasmā “samanuggāhiyamāno vā asamanuggāhiyamāno vā”ti vuttaṃ.",
  "atk-vin01a0:1931_0": "Tattha samanuggāhiyamāne tāva – kiṃ te adhigatanti adhigamapucchā; jhānavimokkhādīsu,",
  "atk-vin01a0:1931_1": "sotāpattimaggādīsu vā kiṃ tayā adhigatanti. Kinti te adhigatanti upāyapucchā. Ayañhi",
  "atk-vin01a0:1931_2": "etthādhippāyo – kiṃ tayā aniccalakkhaṇaṃ dhuraṃ katvā adhigataṃ, dukkhānattalakkhaṇesu",
  "atk-vin01a0:1931_3": "aññataraṃ vā? Kiṃ vā samādhivasena abhinivisitvā, udāhu vipassanāvasena? Tathā kiṃ",
  "atk-vin01a0:1931_4": "rūpe abhinivisitvā, udāhu arūpe? Kiṃ vā ajjhattaṃ abhinivisitvā, udāhu bahiddhāti?",
  "atk-vin01a0:1931_5": "Kadā te adhigatanti kālapucchā. Pubbaṇhamajjhanhikādīsu katarasmiṃ kāleti vuttaṃ",
  "atk-vin01a0:1931_6": "hoti? Kattha te adhigatanti okāsapucchā. Katarasmiṃ okāse, kiṃ rattiṭṭhāne, divāṭṭhāne,",
  "atk-vin01a0:1931_7": "rukkhamūle, maṇḍape, katarasmiṃ vā vihāreti vuttaṃ hoti. Katame te kilesā pahīnāti",
  "atk-vin01a0:1931_8": "pahīnakilesapucchā. Kataramaggavajjhā tava kilesā pahīnāti vuttaṃ hoti. Katamesaṃ",
  "atk-vin01a0:1931_9": "tvaṃ dhammānaṃ lābhīti paṭiladdhadhammapucchā. Paṭhamamaggādīsu katamesaṃ dhammānaṃ",
  "atk-vin01a0:1931_10": "tvaṃ lābhīti vuttaṃ hoti.",
  "atk-vin01a0:1932_0": "Tasmā idāni cepi koci bhikkhu uttarimanussadhammādhigamaṃ byākareyya, na so ettāvatāva",
  "atk-vin01a0:1932_1": "sakkātabbo. Imesu pana chasu ṭhānesu sodhanatthaṃ vattabbo – “kiṃ te adhigataṃ, kiṃ",
  "atk-vin01a0:1932_2": "jhānaṃ, udāhu vimokkhādīsu aññatara”nti? Yo hi yena adhigato dhammo, so tassa pākaṭo",
  "atk-vin01a0:1932_3": "hoti. Sace “idaṃ nāma me adhigata”nti vadati, tato “kinti te adhigata”nti pucchitabbo,",
  "atk-vin01a0:1932_4": "“aniccalakkhaṇādīsu kiṃ dhuraṃ katvā aṭṭhatiṃsāya vā ārammaṇesu rūpārūpaajjhattabahiddhādibhedesu",
  "atk-vin01a0:1932_5": "vā dhammesu kena mukhena abhinivisitvā”ti yo hi yassābhiniveso, so tassa pākaṭo hoti.",
  "atk-vin01a0:1932_6": "Sace “ayaṃ nāma me abhiniveso evaṃ mayā adhigata”nti vadati, tato “kadā te adhigata”nti",
  "atk-vin01a0:1932_7": "pucchitabbo, “kiṃ pubbaṇhe, udāhu majjhanhikādīsu aññatarasmiṃ kāle”ti sabbesañhi",
  "atk-vin01a0:1932_8": "attanā adhigatakālo pākaṭo hoti. Sace “asukasmiṃ nāma kāle adhigatanti vadati, tato",
  "atk-vin01a0:1932_9": "“kattha te adhigata”nti pucchitabbo, “kiṃ divāṭṭhāne, udāhu rattiṭṭhānādīsu aññatarasmiṃ",
  "atk-vin01a0:1932_10": "okāse”ti sabbesañhi attanā adhigatokāso pākaṭo hoti. Sace “asukasmiṃ nāma me okāse",
  "atk-vin01a0:1932_11": "adhigata”nti vadati, tato “katame te kilesā pahīnā”ti pucchitabbo, “kiṃ paṭhamamaggavajjhā,",
  "atk-vin01a0:1932_12": "udāhu dutiyādimaggavajjhā”ti sabbesañhi attanā adhigatamaggena pahīnakilesā pākaṭā",
  "atk-vin01a0:1932_13": "honti. Sace “ime nāma me kilesā pahīnā”ti vadati, tato “katamesaṃ tvaṃ dhammānaṃ",
  "atk-vin01a0:1932_14": "lābhī”ti pucchitabbo, “kiṃ sotāpattimaggassa, udāhu sakadāgāmimaggādīsu aññatarassā”ti",
  "atk-vin01a0:1932_15": "sabbesaṃ hi attanā adhigatadhammā pākaṭā honti. Sace “imesaṃ nāmāhaṃ dhammānaṃ lābhī”ti",
  "atk-vin01a0:1932_16": "vadati, ettāvatāpissa vacanaṃ na saddhātabbaṃ, bahussutā hi uggahaparipucchākusalā",
  "atk-vin01a0:1932_17": "bhikkhū imāni cha ṭhānāni sodhetuṃ sakkonti.",
  "atk-vin01a0:1933_0": "Imassa pana bhikkhuno āgamanapaṭipadā sodhetabbā. Yadi āgamanapaṭipadā na sujjhati,",
  "atk-vin01a0:1933_1": "“imāya paṭipadāya lokuttaradhammo nāma na labbhatī”ti apanetabbo. Yadi panassa āgamanapaṭipadā",
  "atk-vin01a0:1933_2": "sujjhati, “dīgharattaṃ tīsu sikkhāsu appamatto jāgariyamanuyutto catūsu paccayesu",
  "atk-vin01a0:1933_3": "alaggo ākāse pāṇisamena cetasā viharatī”ti paññāyati, tassa bhikkhuno byākaraṇaṃ",
  "atk-vin01a0:1933_4": "paṭipadāya saddhiṃ saṃsandati. “Seyyathāpi nāma gaṅgodakaṃ yamunodakena saddhiṃ saṃsandati",
  "atk-vin01a0:1933_5": "sameti; evameva supaññattā tena bhagavatā sāvakānaṃ nibbānagāminī paṭipadā saṃsandati",
  "atk-vin01a0:1933_6": "nibbānañca paṭipadā cā”ti vuttasadisaṃ hoti.",
  "atk-vin01a0:1934_0": "Apica kho na ettakenāpi sakkāro kātabbo. Kasmā? Ekaccassa hi puthujjanassāpi sato",
  "atk-vin01a0:1934_1": "khīṇāsavapaṭipattisadisā paṭipadā hoti, tasmā so bhikkhu tehi tehi upāyehi uttāsetabbo.",
  "atk-vin01a0:1934_2": "Khīṇāsavassa nāma asaniyāpi matthake patamānāya bhayaṃ vā chambhitattaṃ vā lomahaṃso",
  "atk-vin01a0:1934_3": "vā na hoti. Sacassa bhayaṃ vā chambhitattaṃ vā lomahaṃso vā uppajjati, “na tvaṃ arahā”ti",
  "atk-vin01a0:1934_4": "apanetabbo. Sace pana abhīrū acchambhī anutrāsī hutvā sīho viya nisīdati, ayaṃ bhikkhu",
  "atk-vin01a0:1934_5": "sampannaveyyākaraṇo samantā rājarājamahāmattādīhi pesitaṃ sakkāraṃ arahatīti.",
  "atk-vin01a0:1935_0": "Pāpicchoti yā sā “idhekacco dussīlova samāno sīlavāti maṃ jano jānātūti icchatī”tiādinā",
  "atk-vin01a0:1935_1": "nayena vuttā pāpicchā tāya samannāgato. Icchāpakatoti tāya pāpikāya icchāya apakato",
  "atk-vin01a0:1935_2": "abhibhūto pārājiko hutvā.",
  "atk-vin01a0:1936_0": "Visuddhāpekkhoti attano visuddhiṃ apekkhamāno icchamāno patthayamāno. Ayañhi yasmā",
  "atk-vin01a0:1936_1": "pārājikaṃ āpanno, tasmā bhikkhubhāve ṭhatvā abhabbo jhānādīni adhigantuṃ, bhikkhubhāvo",
  "atk-vin01a0:1936_2": "hissa saggantarāyo ceva hoti maggantarāyo ca. Vuttañhetaṃ – “sāmaññaṃ dupparāmaṭṭhaṃ",
  "atk-vin01a0:1936_3": "nirayāyupakaḍḍhatī”ti. Aparampi vuttaṃ – “sithilo hi paribbājo, bhiyyo ākirate raja”nti.",
  "atk-vin01a0:1936_4": "Iccassa bhikkhubhāvo visuddhi nāma na hoti. Yasmā pana gihī vā upāsako vā ārāmiko",
  "atk-vin01a0:1936_5": "vā sāmaṇero vā hutvā dānasaraṇasīlasaṃvarādīhi saggamaggaṃ vā jhānavimokkhādīhi mokkhamaggaṃ",
  "atk-vin01a0:1936_6": "vā ārādhetuṃ bhabbo hoti, tasmāssa gihiādibhāvo visuddhi nāma hoti, tasmā taṃ visuddhiṃ",
  "atk-vin01a0:1936_7": "apekkhanato “visuddhāpekkho”ti vuccati. Teneva cassa padabhājane “gihī vā hotukāmo”tiādi vuttaṃ.",
  "atk-vin01a0:1937_0": "Evaṃ vadeyyāti evaṃ bhaṇeyya. Kathaṃ? “Ajānamevaṃ āvuso avacaṃ jānāmi, apassaṃ passāmī”ti.",
  "atk-vin01a0:1937_1": "Padabhājane pana “evaṃ vadeyyā”ti idaṃ padaṃ anuddharitvāva yathā vadanto “ajānamevaṃ",
  "atk-vin01a0:1937_2": "āvuso avacaṃ jānāmi, apassaṃ passāmī”ti vadati nāmāti vuccati, taṃ ākāraṃ dassetuṃ",
  "atk-vin01a0:1937_3": "“nāhaṃ ete dhamme jānāmī”tiādi vuttaṃ. Tucchaṃ musā vilapinti ahaṃ vacanatthavirahato",
  "atk-vin01a0:1937_4": "tucchaṃ vañcanādhippāyato musā vilapiṃ, abhaṇinti vuttaṃ hoti. Padabhājane panassa",
  "atk-vin01a0:1937_5": "aññena padabyañjanena atthamattaṃ dassetuṃ “tucchakaṃ mayā bhaṇita”ntiādi vuttaṃ.",
  "atk-vin01a0:1938": "Purime upādāyāti purimāni tīṇi pārājikāni āpanne puggale upādāya. Sesaṃ pubbe vuttanayattā uttānatthattā ca pākaṭamevāti.",
  "atk-vin01a0:1939": "Padabhājanīyavaṇṇanā",
  "atk-vin01a0:1940_0": "199. Evaṃ uddiṭṭhasikkhāpadaṃ padānukkamena vibhajitvā idāni yasmā heṭṭhā padabhājanīyamhi",
  "atk-vin01a0:1940_1": "“jhānaṃ vimokkhaṃ samādhi samāpatti ñāṇadassanaṃ…pe… suññāgāre abhiratī”ti evaṃ saṃkhitteneva",
  "atk-vin01a0:1940_2": "uttarimanussadhammo dassito, na vitthārena āpattiṃ āropetvā tanti ṭhapitā. Saṅkhepadassite",
  "atk-vin01a0:1940_3": "ca atthe na sabbe sabbākārena nayaṃ gahetuṃ sakkonti, tasmā sabbākārena nayaggahaṇatthaṃ",
  "atk-vin01a0:1940_4": "puna tadeva padabhājanaṃ mātikāṭhāne ṭhapetvā vitthārato uttarimanussadhammaṃ dassetvā",
  "atk-vin01a0:1940_5": "āpattibhedaṃ dassetukāmo “jhānanti paṭhamaṃ jhānaṃ, dutiyaṃ jhāna”ntiādimāha. Tattha",
  "atk-vin01a0:1940_6": "paṭhamajjhānādīhi mettājhānādīnipi asubhajjhānādīnipi ānāpānassatisamādhijjhānampi",
  "atk-vin01a0:1940_7": "lokiyajjhānampi lokuttarajjhānampi saṅgahitameva. Tasmā “paṭhamaṃ jhānaṃ samāpajjintipi…pe…",
  "atk-vin01a0:1940_8": "catutthaṃ jjhānaṃ, mettājhānaṃ, upekkhājhānaṃ asubhajjhānaṃ ānāpānassatisamādhijjhānaṃ,",
  "atk-vin01a0:1940_9": "lokiyajjhānaṃ, lokuttarajjhānaṃ samāpajji”ntipi bhaṇanto pārājikova hotīti veditabbo.",
  "atk-vin01a0:1941_0": "Suṭṭhu mutto vividhehi vā kilesehi muttoti vimokkho. So panāyaṃ rāgadosamohehi suññattā",
  "atk-vin01a0:1941_1": "suññato. Rāgadosamohanimittehi animittattā animitto. Rāgadosamohapaṇidhīnaṃ abhāvato",
  "atk-vin01a0:1941_2": "appaṇihitoti vuccati. Cittaṃ samaṃ ādahati ārammaṇe ṭhapetīti samādhi. Ariyehi samāpajjitabbato",
  "atk-vin01a0:1941_3": "samāpatti. Sesamettha vuttanayameva. Ettha ca vimokkhattikena ca samādhittikena ca",
  "atk-vin01a0:1941_4": "ariyamaggova vutto. Samāpattittikena pana phalasamāpatti. Tesu yaṃkiñci ekampi padaṃ",
  "atk-vin01a0:1941_5": "gahetvā “ahaṃ imassa lābhīmhī”ti bhaṇanto pārājikova hoti.",
  "atk-vin01a0:1942_0": "Tisso vijjāti pubbenivāsānussati, dibbacakkhu, āsavānaṃ khaye ñāṇanti. Tattha ekissāpi",
  "atk-vin01a0:1942_1": "nāmaṃ gahetvā “ahaṃ imissā vijjāya lābhīmhī”ti bhaṇanto pārājiko hoti. Saṅkhepaṭṭhakathāyaṃ",
  "atk-vin01a0:1942_2": "pana “vijjānaṃ lābhīmhī’ti bhaṇantopi ‘tissannaṃ vijjānaṃ lābhīmhī’ti bhaṇantopi",
  "atk-vin01a0:1942_3": "pārājiko vā”ti vuttaṃ. Maggabhāvanāpadabhājane vuttā sattatiṃsabodhipakkhiyadhammā",
  "atk-vin01a0:1942_4": "maggasampayuttā lokuttarāva idhādhippetā. Tasmā lokuttarānaṃ satipaṭṭhānānaṃ sammappadhānānaṃ",
  "atk-vin01a0:1942_5": "iddhipādānaṃ indriyānaṃ balānaṃ bojjhaṅgānaṃ ariyassa aṭṭhaṅgikassa maggassa lābhīmhīti",
  "atk-vin01a0:1942_6": "vadato pārājikanti mahāaṭṭhakathāyaṃ vuttaṃ. Mahāpaccariyādīsu pana “satipaṭṭhānānaṃ",
  "atk-vin01a0:1942_7": "lābhīmhī’ti evaṃ ekekakoṭṭhāsavasenāpi ‘kāyānupassanāsatipaṭṭhānassa lābhīmhī’ti",
  "atk-vin01a0:1942_8": "evaṃ tattha ekekadhammavasenāpi vadato pārājikamevā”ti vuttaṃ tampi sameti. Kasmā?",
  "atk-vin01a0:1942_9": "Maggakkhaṇuppanneyeva sandhāya vuttattā. Phalasacchikiriyāyapi ekekaphalavasena pārājikaṃ veditabbaṃ.",
  "atk-vin01a0:1943_0": "Rāgassa pahānantiādittike kilesappahānameva vuttaṃ. Taṃ pana yasmā maggena vinā natthi,",
  "atk-vin01a0:1943_1": "tatiyamaggena hi kāmarāgadosānaṃ pahānaṃ, catutthena mohassa, tasmā “rāgo me pahīno”tiādīni",
  "atk-vin01a0:1943_2": "vadatopi pārājikaṃ vuttaṃ.",
  "atk-vin01a0:1944": "Rāgā cittaṃ vinīvaraṇatātiādittike lokuttaracittameva vuttaṃ. Tasmā “rāgā me cittaṃ vinīvaraṇa”ntiādīni vadatopi pārājikameva.",
  "atk-vin01a0:1945_0": "Suññāgārapadabhājane pana yasmā jhānena aghaṭetvā “suññāgāre abhiramāmī”ti vacanamattena",
  "atk-vin01a0:1945_1": "pārājikaṃ nādhippetaṃ, tasmā “paṭhamena jhānena suññāgāre abhiratī”tiādi vuttaṃ.",
  "atk-vin01a0:1945_2": "Tasmā yo jhānena ghaṭetvā “iminā nāma jhānena suññāgāre abhiramāmī”ti vadati, ayameva",
  "atk-vin01a0:1945_3": "pārājiko hotīti veditabbo.",
  "atk-vin01a0:1946_0": "Yā ca “ñāṇa”nti imassa padabhājane ambaṭṭhasuttādīsu vuttāsu aṭṭhasu vijjāsu vipassanāñāṇamanomayiddhiiddhividhadibbasotacetopariyañāṇabhedā",
  "atk-vin01a0:1946_1": "pañca vijjā na āgatā, tāsu ekā vipassanāva pārājikavatthu na hoti, sesā hontīti veditabbā.",
  "atk-vin01a0:1946_2": "Tasmā “vipassanāya lābhīmhī”tipi “vipassanāñāṇassa lābhīmhī”tipi vadato pārājikaṃ",
  "atk-vin01a0:1946_3": "natthi. Phussadevatthero pana bhaṇati – “itarāpi catasso vijjā ñāṇena aghaṭitā pārājikavatthū",
  "atk-vin01a0:1946_4": "na honti. Tasmā ‘manomayassa lābhīmhi, iddhividhassa, dibbāya sotadhātuyā, cetopariyassa",
  "atk-vin01a0:1946_5": "lābhīmhī’ti vadatopi pārājikaṃ natthī”ti. Taṃ tassa antevāsikeheva paṭikkhittaṃ –",
  "atk-vin01a0:1946_6": "“ācariyo na ābhidhammiko bhummantaraṃ na jānāti, abhiññā nāma catutthajjhānapādakova",
  "atk-vin01a0:1946_7": "mahaggatadhammo, jhāneneva ijjhati. Tasmā manomayassa lābhīmhī’ti vā ‘manomayañāṇassa",
  "atk-vin01a0:1946_8": "lābhīmhī’ti vā yathā vā tathā vā vadatu pārājikamevā”ti. Ettha ca kiñcāpi nibbānaṃ",
  "atk-vin01a0:1946_9": "pāḷiyā anāgataṃ, atha kho “nibbānaṃ me patta”nti vā “sacchikata”nti vā vadato pārājikameva.",
  "atk-vin01a0:1946_10": "Kasmā? Nibbānassa nibbattitalokuttarattā. Tathā “cattāri saccāni paṭivijjhiṃ paṭividdhāni",
  "atk-vin01a0:1946_11": "mayā”ti vadatopi pārājikameva. Kasmā? Saccappaṭivedhoti hi maggassa pariyāyavacanaṃ.",
  "atk-vin01a0:1946_12": "Yasmā pana “tisso paṭisambhidā kāmāvacarakusalato catūsu ñāṇasampayuttesu cittuppādesu",
  "atk-vin01a0:1946_13": "uppajjanti, kriyato catūsu ñāṇasampayuttesu cittuppādesu uppajjanti, atthapaṭisambhidā",
  "atk-vin01a0:1946_14": "etesu ceva uppajjati, catūsu maggesu catūsu phalesu ca uppajjatī”ti vibhaṅge vuttaṃ.",
  "atk-vin01a0:1946_15": "Tasmā “dhammapaṭisambhidāya lābhīmhī”ti vā, “nirutti…pe… paṭibhānapaṭisambhidāya",
  "atk-vin01a0:1946_16": "lābhīmhī”ti vā “lokiyaatthapaṭisambhidāya lābhīmhī”ti vā vuttepi pārājikaṃ natthi.",
  "atk-vin01a0:1946_17": "“Paṭisambhidānaṃ lābhīmhī”ti vutte na tāva sīsaṃ otarati. “Lokuttaraatthapaṭisambhidāya",
  "atk-vin01a0:1946_18": "lābhīmhī”ti vutte pana pārājikaṃ hoti. Saṅkhepaṭṭhakathāyaṃ pana atthapaṭisambhidāppattomhīti",
  "atk-vin01a0:1946_19": "avisesenāpi vadato pārājikaṃ vuttaṃ. Kurundiyampi “na muccatī”ti vuttaṃ. Mahāaṭṭhakathāyaṃ",
  "atk-vin01a0:1946_20": "pana “ettāvatā pārājikaṃ natthi, ettāvatā sīsaṃ na otarati, ettāvatā na pārājika”nti",
  "atk-vin01a0:1946_21": "vicāritattā na sakkā aññaṃ pamāṇaṃ kātunti.",
  "atk-vin01a0:1947_0": "“Nirodhasamāpattiṃ samāpajjāmī”ti vā “lābhīmhāhaṃ tassā”ti vā vadatopi pārājikaṃ",
  "atk-vin01a0:1947_1": "natthi. Kasmā? Nirodhasamāpattiyā neva lokiyattā na lokuttarattāti. Sace panassa",
  "atk-vin01a0:1947_2": "evaṃ hoti – “nirodhaṃ nāma anāgāmī vā khīṇāsavo vā samāpajjati, tesaṃ maṃ aññataroti",
  "atk-vin01a0:1947_3": "jānissatī”ti byākaroti, so ca naṃ tathā jānāti, pārājikanti mahāpaccarisaṅkhepaṭṭhakathāsu",
  "atk-vin01a0:1947_4": "vuttaṃ. Taṃ vīmaṃsitvā gahetabbaṃ.",
  "atk-vin01a0:1948_0": "“Atītabhave kassapasammāsambuddhakāle sotāpannomhī”ti vadatopi pārājikaṃ natthi.",
  "atk-vin01a0:1948_1": "Atītakkhandhānañhi parāmaṭṭhattā sīsaṃ na otaratīti. Saṅkhepaṭṭhakathāyaṃ pana “atīte",
  "atk-vin01a0:1948_2": "aṭṭhasamāpattilābhīmhī”ti vadato pārājikaṃ natthi, kuppadhammattā idha pana “atthi",
  "atk-vin01a0:1948_3": "akuppadhammattāti keci vadantī”ti vuttaṃ. Tampi tattheva “atītattabhāvaṃ sandhāya",
  "atk-vin01a0:1948_4": "kathentassa pārājikaṃ na hoti, paccuppannattabhāvaṃ sandhāya kathentasseva hotī”ti paṭikkhittaṃ.",
  "atk-vin01a0:1949": "Suddhikavārakathāvaṇṇanā",
  "atk-vin01a0:1950_0": "200. Evaṃ jhānādīni dasa mātikāpadāni vitthāretvā idāni uttarimanussadhammaṃ ullapanto",
  "atk-vin01a0:1950_1": "yaṃ sampajānamusāvādaṃ bhaṇati, tassa aṅgaṃ dassetvā tasseva vitthārassa vasena cakkapeyyālaṃ",
  "atk-vin01a0:1950_2": "bandhanto ullapanākārañca āpattibhedañca dassetuṃ “tīhākārehī”tiādimāha. Tattha suddhikavāro",
  "atk-vin01a0:1950_3": "vattukāmavāro paccayapaṭisaṃyuttavāroti tayo mahāvārā. Tesu suddhikavāre paṭhamajjhānaṃ",
  "atk-vin01a0:1950_4": "ādiṃ katvā yāva mohā cittaṃ vinīvaraṇapadaṃ, tāva ekamekasmiṃ pade samāpajjiṃ, samāpajjāmi,",
  "atk-vin01a0:1950_5": "samāpanno, lābhīmhi, vasīmhi, sacchikataṃ mayāti imesu chasu padesu ekamekaṃ padaṃ",
  "atk-vin01a0:1950_6": "tīhākārehi, catūhi, pañcahi, chahi, sattahākārehīti evaṃ pañcakkhattuṃ yojetvā suddhikanayo",
  "atk-vin01a0:1950_7": "nāma vutto. Tato paṭhamañca jhānaṃ, dutiyañca jhānanti evaṃ paṭhamajjhānena saddhiṃ",
  "atk-vin01a0:1950_8": "ekamekaṃ padaṃ ghaṭentena sabbapadāni ghaṭetvā teneva vitthārena khaṇḍacakkaṃ nāma",
  "atk-vin01a0:1950_9": "vuttaṃ. Tañhi puna ānetvā paṭhamajjhānādīhi na yojitaṃ, tasmā “khaṇḍacakka”nti vuccati.",
  "atk-vin01a0:1950_10": "Tato dutiyañca jhānaṃ, tatiyañca jhānanti evaṃ dutiyajjhānena saddhiṃ ekamekaṃ padaṃ",
  "atk-vin01a0:1950_11": "ghaṭetvā puna ānetvā paṭhamajjhānena saddhiṃ sambandhitvā teneva vitthārena baddhacakkaṃ",
  "atk-vin01a0:1950_12": "nāma vuttaṃ. Tato yathā dutiyajjhānena saddhiṃ, evaṃ tatiyajjhānādīhipi saddhiṃ,",
  "atk-vin01a0:1950_13": "ekamekaṃ padaṃ ghaṭetvā puna ānetvā dutiyajjhānādīhi saddhiṃ sambandhitvā teneva",
  "atk-vin01a0:1950_14": "vitthārena aññānipi ekūnatiṃsa baddhacakkāni vatvā ekamūlakanayo niṭṭhāpito. Pāṭho",
  "atk-vin01a0:1950_15": "pana saṅkhepena dassito, so asammuyhantena vitthārato veditabbo.",
  "atk-vin01a0:1951_0": "Yathā ca ekamūlako, evaṃ dumūlakādayopi sabbamūlakapariyosānā catunnaṃ satānaṃ upari",
  "atk-vin01a0:1951_1": "pañcatiṃsa nayā vuttā. Seyyathidaṃ – dvimūlakā ekūnatiṃsa, timūlakā aṭṭhavīsa, catumūlakā",
  "atk-vin01a0:1951_2": "sattavīsa; evaṃ pañcamūlakādayopi ekekaṃ ūnaṃ katvā yāva tiṃsamūlakā, tāva veditabbā.",
  "atk-vin01a0:1951_3": "Pāṭhe pana tesaṃ nāmampi saṅkhipitvā “idaṃ sabbamūlaka”nti tiṃsamūlakanayo eko dassito.",
  "atk-vin01a0:1951_4": "Yasmā ca suññāgārapadaṃ jhānena aghaṭitaṃ sīsaṃ na otarati, tasmā taṃ anāmasitvā",
  "atk-vin01a0:1951_5": "mohā cittaṃ vinīvaraṇapadapariyosānāyeva sabbattha yojanā dassitāti veditabbā. Evaṃ",
  "atk-vin01a0:1951_6": "paṭhamajjhānādīni paṭipāṭiyā vā uppaṭipāṭiyā vā dutiyajjhānādīhi ghaṭetvā vā aghaṭetvā",
  "atk-vin01a0:1951_7": "vā samāpajjintiādinā nayena ullapato mokkho natthi, pārājikaṃ āpajjatiyevāti.",
  "atk-vin01a0:1952_0": "Imassa atthassa dassanavasena vutte ca panetasmiṃ suddhikamahāvāre ayaṃ saṅkhepato",
  "atk-vin01a0:1952_1": "atthavaṇṇanā – tīhākārehīti sampajānamusāvādassa aṅgabhūtehi tīhi kāraṇehi. Pubbevassa",
  "atk-vin01a0:1952_2": "hotīti pubbabhāgeyeva assa puggalassa evaṃ hoti “musā bhaṇissa”nti. Bhaṇantassa hotīti",
  "atk-vin01a0:1952_3": "bhaṇamānassa hoti. Bhaṇitassa hotīti bhaṇite assa hoti, yaṃ vattabbaṃ tasmiṃ vutte",
  "atk-vin01a0:1952_4": "hotīti attho. Atha vā bhaṇitassāti vuttavato niṭṭhitavacanassa hotīti. Yo evaṃ pubbabhāgepi",
  "atk-vin01a0:1952_5": "jānāti, bhaṇantopi jānāti, pacchāpi jānāti, “musā mayā bhaṇita”nti so “paṭhamajjhānaṃ",
  "atk-vin01a0:1952_6": "samāpajji”nti bhaṇanto pārājikaṃ āpajjatīti ayamettha attho dassito. Kiñcāpi dassito,",
  "atk-vin01a0:1952_7": "atha kho ayamettha viseso – pucchā tāva hoti “‘musā bhaṇissa’nti pubbabhāgo atthi,",
  "atk-vin01a0:1952_8": "‘musā mayā bhaṇita’nti pacchābhāgo natthi, vuttamattameva hi koci pamussati, kiṃ",
  "atk-vin01a0:1952_9": "tassa pārājikaṃ hoti, na hotī”ti? Sā evaṃ aṭṭhakathāsu vissajjitā – pubbabhāge “musā",
  "atk-vin01a0:1952_10": "bhaṇissa”nti ca bhaṇantassa “musā bhaṇāmī”ti ca jānato pacchābhāge “musā mayā bhaṇita”nti",
  "atk-vin01a0:1952_11": "na sakkā na bhavituṃ. Sacepi na hoti pārājikameva. Purimameva hi aṅgadvayaṃ pamāṇaṃ.",
  "atk-vin01a0:1952_12": "Yassāpi pubbabhāge “musā bhaṇissa”nti ābhogo natthi, bhaṇanto pana “musā bhaṇāmī”ti",
  "atk-vin01a0:1952_13": "jānāti, bhaṇitepi “musā mayā bhaṇita”nti jānāti, so āpattiyā na kāretabbo. Pubbabhāgo",
  "atk-vin01a0:1952_14": "hi pamāṇataro. Tasmiṃ asati davā bhaṇitaṃ vā ravā bhaṇitaṃ vā hotī”ti.",
  "atk-vin01a0:1953_0": "Ettha ca taṃñāṇatā ca ñāṇasamodhānañca pariccajitabbaṃ. Taṃñāṇatā pariccajitabbāti",
  "atk-vin01a0:1953_1": "yena cittena “musā bhaṇissa”nti jānāti, teneva “musā bhaṇāmī”ti ca “musā mayā bhaṇita”nti",
  "atk-vin01a0:1953_2": "ca jānātīti evaṃ ekacitteneva tīsu khaṇesu jānātīti ayaṃ taṃññaṇatā pariccajitabbā,",
  "atk-vin01a0:1953_3": "na hi sakkā teneva cittena taṃ cittaṃ jānituṃ yathā na sakkā teneva asinā so asi",
  "atk-vin01a0:1953_4": "chinditunti. Purimaṃ purimaṃ pana cittaṃ pacchimassa pacchimassa cittassa tathā uppattiyā",
  "atk-vin01a0:1953_5": "paccayo hutvā nirujjhati. Tenetaṃ vuccati –",
  "atk-vin01a0:1954": "“Pamāṇaṃ pubbabhāgova, tasmiṃ sati na hessati;",
  "atk-vin01a0:1955": "Sesadvayanti nattheta, miti vācā tivaṅgikā”ti.",
  "atk-vin01a0:1956": "“Ñāṇasamodhānaṃ pariccajitabba”nti etāni tīṇi cittāni ekakkhaṇe uppajjantīti na gahetabbāni. Idañhi cittaṃ nāma –",
  "atk-vin01a0:1957": "Aniruddhamhi paṭhame, na uppajjati pacchimaṃ;",
  "atk-vin01a0:1958": "Nirantaruppajjanato, ekaṃ viya pakāsati.",
  "atk-vin01a0:1959_0": "Ito paraṃ pana yvāyaṃ “paṭhamaṃ jhānaṃ samāpajji”nti sampajānamusā bhaṇati, yasmā",
  "atk-vin01a0:1959_1": "so “natthi me paṭhamaṃ jhāna”nti evaṃdiṭṭhiko hoti, tassa hi atthevāyaṃ laddhi. Tathā",
  "atk-vin01a0:1959_2": "“natthi me paṭhamaṃ jhāna”nti evamassa khamati ceva ruccati ca. Evaṃsabhāvameva cassa",
  "atk-vin01a0:1959_3": "cittaṃ “natthi me paṭhamaṃ jhāna”nti. Yadā pana musā vattukāmo hoti, tadā taṃ diṭṭhiṃ",
  "atk-vin01a0:1959_4": "vā diṭṭhiyā saha khantiṃ vā diṭṭhikhantīhi saddhiṃ ruciṃ vā, diṭṭhikhantirucīhi saddhiṃ",
  "atk-vin01a0:1959_5": "bhāvaṃ vā vinidhāya nikkhipitvā paṭicchādetvā abhūtaṃ katvā bhaṇati, tasmā tesampi",
  "atk-vin01a0:1959_6": "vasena aṅgabhedaṃ dassetuṃ “catūhākārehī”tiādi vuttaṃ. Parivāre ca “aṭṭhaṅgiko musāvādo”ti",
  "atk-vin01a0:1959_7": "vuttattā tattha adhippetāya saññāya saddhiṃ aññopi idha “aṭṭhahākārehī”ti eko nayo yojetabbo.",
  "atk-vin01a0:1960_0": "Ettha ca vinidhāya diṭṭhinti balavadhammavinidhānavasenetaṃ vuttaṃ. Vinidhāya khantintiādīni",
  "atk-vin01a0:1960_1": "tato dubbaladubbalānaṃ vinidhānavasena. Vinidhāya saññanti idaṃ panettha sabbadubbaladhammavinidhānaṃ.",
  "atk-vin01a0:1960_2": "Saññāmattampi nāma avinidhāya sampajānamusā bhāsissatīti netaṃ ṭhānaṃ vijjati. Yasmā",
  "atk-vin01a0:1960_3": "pana “samāpajjissāmī”tiādinā anāgatavacanena pārājikaṃ na hoti, tasmā “samāpajji”ntiādīni",
  "atk-vin01a0:1960_4": "atītavattamānapadāneva pāṭhe vuttānīti veditabbāni.",
  "atk-vin01a0:1961_0": "207. Ito paraṃ sabbampi imasmiṃ suddhikamahāvāre uttānatthameva. Na hettha taṃ atthi",
  "atk-vin01a0:1961_1": "– yaṃ iminā vinicchayena na sakkā bhaveyya viññātuṃ, ṭhapetvā kilesappahānapadassa",
  "atk-vin01a0:1961_2": "padabhājane “rāgo me catto vanto”tiādīnaṃ padānaṃ atthaṃ. Svāyaṃ vuccati – ettha",
  "atk-vin01a0:1961_3": "hi cattoti idaṃ sakabhāvapariccajanavasena vuttaṃ. Vantoti idaṃ puna anādiyanabhāvadassanavasena.",
  "atk-vin01a0:1961_4": "Muttoti idaṃ santatito vimocanavasena. Pahīnoti idaṃ muttassāpi kvaci anavaṭṭhānadassanavasena.",
  "atk-vin01a0:1961_5": "Paṭinissaṭṭhoti idaṃ pubbe ādinnapubbassa paṭinissaggadassanavasena. Ukkheṭitoti",
  "atk-vin01a0:1961_6": "idaṃ ariyamaggena uttāsitattā puna anallīyanabhāvadassanavasena. Svāyamattho saddasatthato",
  "atk-vin01a0:1961_7": "pariyesitabbo. Samukkheṭitoti idaṃ suṭṭhu uttāsetvā aṇusahagatassāpi puna anallīyanabhāvadassanavasena vuttanti.",
  "atk-vin01a0:1962": "Suddhikavārakathā niṭṭhitā.",
  "atk-vin01a0:1963": "Vattukāmavārakathā",
  "atk-vin01a0:1964_0": "215. Vattukāmavārepi “tīhākārehī”tiādīnaṃ attho, vārapeyyālappabhedo ca sabbo idha",
  "atk-vin01a0:1964_1": "vuttanayeneva veditabbo. Kevalañhi yaṃ “mayā virajjhitvā aññaṃ vattukāmena aññaṃ",
  "atk-vin01a0:1964_2": "vuttaṃ, tasmā natthi mayhaṃ āpattī”ti evaṃ okāsagavesakānaṃ pāpapuggalānaṃ okāsanisedhanatthaṃ",
  "atk-vin01a0:1964_3": "vutto. Yatheva hi “buddhaṃ paccakkhāmī”ti vattukāmo “dhammaṃ paccakkhāmī”tiādīsu",
  "atk-vin01a0:1964_4": "sikkhāpaccakkhānapadesu yaṃ vā taṃ vā vadantopi khette otiṇṇattā sikkhāpaccakkhātakova",
  "atk-vin01a0:1964_5": "hoti; evaṃ paṭhamajjhānādīsu uttarimanussadhammapadesu yaṃkiñci ekaṃ vattukāmo tato",
  "atk-vin01a0:1964_6": "aññaṃ yaṃ vā taṃ vā vadantopi khette otiṇṇattā pārājikova hoti. Sace yassa vadati,",
  "atk-vin01a0:1964_7": "so tamatthaṃ taṅkhaṇaññeva jānāti. Jānanalakkhaṇañcettha sikkhāpaccakkhāne vuttanayeneva veditabbaṃ.",
  "atk-vin01a0:1965_0": "Ayaṃ pana viseso – sikkhāpaccakkhānaṃ hatthamuddāya sīsaṃ na otarati. Idaṃ abhūtārocanaṃ",
  "atk-vin01a0:1965_1": "hatthamuddāyapi otarati. Yo hi hatthavikārādīhipi aṅgapaccaṅgacopanehi abhūtaṃ uttarimanussadhammaṃ",
  "atk-vin01a0:1965_2": "viññattipathe ṭhitassa puggalassa āroceti, so ca tamatthaṃ jānāti, pārājikova hoti.",
  "atk-vin01a0:1965_3": "Atha pana yassa āroceti, so na jānāti “ki ayaṃ bhaṇatī”ti, saṃsayaṃ vā āpajjati,",
  "atk-vin01a0:1965_4": "ciraṃ vīmaṃsitvā vā pacchā jānāti, appaṭivijānanto icceva saṅkhyaṃ gacchati. Evaṃ",
  "atk-vin01a0:1965_5": "appaṭivijānantassa vutte thullaccayaṃ hoti. Yo pana jhānādīni attano adhigamavasena",
  "atk-vin01a0:1965_6": "vā uggahaparipucchādivasena vā na jānāti, kevalaṃ jhānanti vā vimokkhoti vā vacanamattameva",
  "atk-vin01a0:1965_7": "sutaṃ hoti, sopi tena vutte “jhānaṃ kira samāpajjinti esa vadatī”ti yadi ettakamattampi",
  "atk-vin01a0:1965_8": "jānāti, jānāticceva saṅkhyaṃ gacchati. Tassa vutte pārājikameva. Seso ekassa vā dvinnaṃ",
  "atk-vin01a0:1965_9": "vā bahūnaṃ vā niyamitāniyamitavasena viseso sabbo sikkhāpaccakkhānakathāyaṃ vuttanayeneva veditabboti.",
  "atk-vin01a0:1966": "Vattukāmavārakathā niṭṭhitā.",
  "atk-vin01a0:1967": "Paccayapaṭisaṃyuttavārakathā",
  "atk-vin01a0:1968_0": "220. Paccayapaṭisaṃyuttavārepi – sabbaṃ vārapeyyālabhedaṃ pubbe āgatapadānañca atthaṃ",
  "atk-vin01a0:1968_1": "vuttanayeneva ñatvā pāḷikkamo tāva evaṃ jānitabbo. Ettha hi “yo te vihāre vasi, yo",
  "atk-vin01a0:1968_2": "te cīvaraṃ paribhuñji, yo te piṇḍapātaṃ paribhuñji, yo te senāsanaṃ paribhuñji, yo",
  "atk-vin01a0:1968_3": "te gilānapaccayabhesajjaparikkhāraṃ paribhuñjī”ti ime pañca paccattavacanavārā, “yena",
  "atk-vin01a0:1968_4": "te vihāro paribhutto”tiādayo pañca karaṇavacanavārā, “yaṃ tvaṃ āgamma vihāraṃ adāsī”tiādayo",
  "atk-vin01a0:1968_5": "pañca upayogavacanavārā vuttā, tesaṃ vasena idha vuttena suññāgārapadena saddhiṃ",
  "atk-vin01a0:1968_6": "pubbe vuttesu paṭhamajjhānādīsu sabbapadesu vārapeyyālabhedo veditabbo. “Yo te vihāre,",
  "atk-vin01a0:1968_7": "yena te vihāro, yaṃ tvaṃ āgamma vihāra”nti evaṃ pariyāyena vuttattā pana “aha”nti",
  "atk-vin01a0:1968_8": "ca avuttattā paṭivijānantassa vuttepi idha thullaccayaṃ, apaṭivijānantassa dukkaṭanti",
  "atk-vin01a0:1968_9": "ayamettha vinicchayo.",
  "atk-vin01a0:1969": "Anāpattibhedakathā",
  "atk-vin01a0:1970_0": "Evaṃ vitthāravasena āpattibhedaṃ dassetvā idāni anāpattiṃ dassento “anāpatti adhimānenā”tiādimāha.",
  "atk-vin01a0:1970_1": "Tattha adhimānenāti adhigatamānena samudācarantassa anāpatti. Anullapanādhippāyassāti",
  "atk-vin01a0:1970_2": "kohaññe icchācāre aṭhatvā anullapanādhippāyassa sabrahmacārīnaṃ santike aññaṃ byākarontassa",
  "atk-vin01a0:1970_3": "anāpatti. Ummattakādayo pubbe vuttanayāeva. Idha pana ādikammikā vaggumudātīriyā",
  "atk-vin01a0:1970_4": "bhikkhū. Tesaṃ anāpattīti.",
  "atk-vin01a0:1971": "Padabhājanīyavaṇṇanā niṭṭhitā.",
  "atk-vin01a0:1972_0": "Samuṭṭhānādīsu idaṃ sikkhāpadaṃ tisamuṭṭhānaṃ – hatthamuddāya ārocentassa kāyacittato,",
  "atk-vin01a0:1972_1": "vacībhedena ārocentassa vācācittato, ubhayaṃ karontassa kāyavācācittato samuṭṭhāti.",
  "atk-vin01a0:1972_2": "Kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ,",
  "atk-vin01a0:1972_3": "tivedanaṃ hasantopi hi somanassiko ullapati bhāyantopi majjhattopīti.",
  "atk-vin01a0:1973": "Vinītavatthuvaṇṇanā",
  "atk-vin01a0:1974": "223. Vinītavatthūsu – adhimānavatthu anupaññattiyaṃ vuttanayameva.",
  "atk-vin01a0:1975_0": "Dutiyavatthusmiṃ – paṇidhāyāti patthanaṃ katvā. Evaṃ maṃ jano sambhāvessatīti evaṃ",
  "atk-vin01a0:1975_1": "araññe vasantaṃ maṃ jano arahatte vā sekkhabhūmiyaṃ vā sambhāvessati, tato lokassa",
  "atk-vin01a0:1975_2": "sakkato bhavissāmi garukato mānito pūjitoti. Āpatti dukkaṭassāti evaṃ paṇidhāya “araññe",
  "atk-vin01a0:1975_3": "vasissāmī”ti gacchantassa padavāre padavāre dukkaṭaṃ. Tathā araññe kuṭikaraṇacaṅkamananisīdananivāsanapāvuraṇādīsu",
  "atk-vin01a0:1975_4": "sabbakiccesu payoge payoge dukkaṭaṃ. Tasmā evaṃ araññe na vasitabbaṃ. Evaṃ vasanto",
  "atk-vin01a0:1975_5": "hi sambhāvanaṃ labhatu vā mā vā dukkaṭaṃ āpajjati. Yo pana samādinnadhutaṅgo “dhutaṅgaṃ",
  "atk-vin01a0:1975_6": "rakkhissāmī”ti vā “gāmante me vasato cittaṃ vikkhipati, araññaṃ sappāya”nti cintetvā",
  "atk-vin01a0:1975_7": "vā “addhā araññe tiṇṇaṃ vivekānaṃ aññataraṃ pāpuṇissāmī”ti vā “araññaṃ pavisitvā",
  "atk-vin01a0:1975_8": "arahattaṃ apāpuṇitvā na nikkhamissāmī”ti vā “araññavāso nāma bhagavatā pasattho,",
  "atk-vin01a0:1975_9": "mayi ca araññe vasante bahū sabrahmacārino gāmantaṃ hitvā āraññakā bhavissantī”ti",
  "atk-vin01a0:1975_10": "vā evaṃ anavajjavāsaṃ vasitukāmo hoti, tena vasitabbaṃ.",
  "atk-vin01a0:1976_0": "Tatiyavatthusmimpi – “abhikkantādīni saṇṭhapetvā piṇḍāya carissāmī”ti nivāsanapārupanakiccato",
  "atk-vin01a0:1976_1": "pabhuti yāva bhojanapariyosānaṃ tāva payoge payoge dukkaṭaṃ. Sambhāvanaṃ labhatu",
  "atk-vin01a0:1976_2": "vā mā vā dukkaṭameva. Khandhakavattasekhiyavattaparipūraṇatthaṃ pana sabrahmacārīnaṃ",
  "atk-vin01a0:1976_3": "diṭṭhānugatiāpajjanatthaṃ vā pāsādikehi abhikkamapaṭikkamādīhi piṇḍāya pavisanto",
  "atk-vin01a0:1976_4": "anupavajjo viññūnanti.",
  "atk-vin01a0:1977": "Catutthapañcamavatthūsu – “yo te vihāre vasī”ti ettha vuttanayeneva “aha”nti avuttattā pārājikaṃ natthi. Attupanāyikameva hi samudācarantassa pārājikaṃ vuttaṃ.",
  "atk-vin01a0:1978": "Paṇidhāya caṅkamītiādīni heṭṭhā vuttanayāneva.",
  "atk-vin01a0:1979": "Saṃyojanavatthusmiṃ – saṃyojanā pahīnātipi “dasa saṃyojanā pahīnā”tipi “ekaṃ saṃyojanaṃ pahīna”ntipi vadato kilesappahānameva ārocitaṃ hoti, tasmā pārājikaṃ.",
  "atk-vin01a0:1980": "224. Rahovatthūsu – raho ullapatīti “rahogato arahā aha”nti vadati, na manasā cintitameva karoti. Tenettha dukkaṭaṃ vuttaṃ.",
  "atk-vin01a0:1981": "Vihāravatthu upaṭṭhānavatthu ca vuttanayameva.",
  "atk-vin01a0:1982_0": "225. Na dukkaravatthusmiṃ – tassa bhikkhuno ayaṃ laddhi – “ariyapuggalāva bhagavato",
  "atk-vin01a0:1982_1": "sāvakā”ti. Tenāha – “ye kho te bhagavato sāvakā te evaṃ vadeyyu”nti. Yasmā cassa",
  "atk-vin01a0:1982_2": "ayamadhippāyo – “sīlavatā āraddhavipassakena na dukkaraṃ aññaṃ byākātuṃ, paṭibalo",
  "atk-vin01a0:1982_3": "so arahattaṃ pāpuṇitu”nti. Tasmā “anullapanādhippāyo aha”nti āha.",
  "atk-vin01a0:1983": "Vīriyavatthusmiṃ ārādhanīyoti sakkā ārādhetuṃ sampādetuṃ nibbattetunti attho. Sesaṃ vuttanayameva.",
  "atk-vin01a0:1984_0": "Maccuvatthusmiṃ so bhikkhu “yassa vippaṭisāro uppajjati, so bhāyeyya. Mayhaṃ pana",
  "atk-vin01a0:1984_1": "avippaṭisāravatthukāni parisuddhāni sīlāni, svāhaṃ kiṃ maraṇassa bhāyissāmī”ti etamatthavasaṃ",
  "atk-vin01a0:1984_2": "paṭicca “nāhaṃ āvuso maccuno bhāyāmī”ti āha. Tenassa anāpatti.",
  "atk-vin01a0:1985": "Vippaṭisāravatthusmimpi eseva nayo. Tato parāni tīṇi vatthūni vīriyavatthusadisāneva.",
  "atk-vin01a0:1986": "Vedanāvatthūsupaṭhamasmiṃ tāva so bhikkhu paṭisaṅkhānabalena adhivāsanakhantiyaṃ ṭhatvā “nāvuso sakkā yena vā tena vā adhivāsetu”nti āha. Tenassa anāpatti.",
  "atk-vin01a0:1987": "Dutiye pana attupanāyikaṃ akatvā “nāvuso sakkā puthujjanenā”ti pariyāyena vuttattā thullaccayaṃ.",
  "atk-vin01a0:1988_0": "226. Brāhmaṇavatthūsuso kira brāhmaṇo na kevalaṃ “āyantu bhonto arahanto”ti āha.",
  "atk-vin01a0:1988_1": "Yaṃ yaṃ panassa vacanaṃ mukhato niggacchati, sabbaṃ “arahantānaṃ āsanāni paññapetha,",
  "atk-vin01a0:1988_2": "pādodakaṃ detha, arahanto pāde dhovantū”ti arahantavādapaṭisaṃyuttaṃyeva. Taṃ panassa",
  "atk-vin01a0:1988_3": "pasādabhaññaṃ saddhācaritattā attano saddhābalena samussāhitassa vacanaṃ. Tasmā bhagavā",
  "atk-vin01a0:1988_4": "“anāpatti, bhikkhave, pasādabhaññe”ti āha. Evaṃ vuccamānena pana bhikkhunā na haṭṭhatuṭṭheneva",
  "atk-vin01a0:1988_5": "paccayā paribhuñjitabbā, “arahattasampāpikaṃ paṭipadaṃ paripūressāmī”ti evaṃ yogo karaṇīyoti.",
  "atk-vin01a0:1989_0": "Aññabyākaraṇavatthūnisaṃyojanavatthusadisāneva. Agāravatthusmiṃ so bhikkhu gihibhāve",
  "atk-vin01a0:1989_1": "anatthikatāya anapekkhatāya “abhabbo kho āvuso mādiso”ti āha, na ullapanādhippāyena. Tenassa anāpatti.",
  "atk-vin01a0:1990_0": "227. Āvaṭakāmavatthusmiṃ so bhikkhu vatthukāmesu ca kilesakāmesu ca lokiyeneva ādīnavadassanena",
  "atk-vin01a0:1990_1": "nirapekkho. Tasmā “āvaṭā me āvuso kāmā”ti āha. Tenassa anāpatti. Ettha ca āvaṭāti",
  "atk-vin01a0:1990_2": "āvāritā nivāritā, paṭikkhittāti attho.",
  "atk-vin01a0:1991_0": "Abhirativatthusmiṃ so bhikkhu sāsane anukkaṇṭhitabhāvena uddesaparipucchādīsu ca",
  "atk-vin01a0:1991_1": "abhiratabhāvena “abhirato ahaṃ āvuso paramāya abhiratiyā”ti āha, na ullapanādhippāyena. Tenassa anāpatti.",
  "atk-vin01a0:1992_0": "Pakkamanavatthusmiṃ yo imamhā āvāsā paṭhamaṃ pakkamissatīti evaṃ āvāsaṃ vā maṇḍapaṃ",
  "atk-vin01a0:1992_1": "vā sīmaṃ vā yaṃkiñci ṭhānaṃ paricchinditvā katāya katikāya yo “maṃ arahāti jānantū”ti",
  "atk-vin01a0:1992_2": "tamhā ṭhānā paṭhamaṃ pakkamati, pārājiko hoti. Yo pana ācariyupajjhāyānaṃ vā kiccena",
  "atk-vin01a0:1992_3": "mātāpitūnaṃ vā kenacideva karaṇīyena bhikkhācāratthaṃ vā uddesaparipucchānaṃ vā atthāya",
  "atk-vin01a0:1992_4": "aññena vā tādisena karaṇīyena taṃ ṭhānaṃ atikkamitvā gacchati, anāpatti. Sacepissa",
  "atk-vin01a0:1992_5": "evaṃ gatassa pacchā icchācāro uppajjati “na dānāhaṃ tattha gamissāmi evaṃ maṃ arahāti",
  "atk-vin01a0:1992_6": "sambhāvessantī”ti anāpattiyeva.",
  "atk-vin01a0:1993_0": "Yopi kenacideva karaṇīyena taṃ ṭhānaṃ patvā sajjhāyamanasikārādivasena aññavihito",
  "atk-vin01a0:1993_1": "vā hutvā corādīhi vā anubaddho meghaṃ vā uṭṭhitaṃ disvā anovassakaṃ pavisitukāmo",
  "atk-vin01a0:1993_2": "taṃ ṭhānaṃ atikkamati, anāpatti. Yānena vā iddhiyā vā gacchantopi pārājikaṃ nāpajjati,",
  "atk-vin01a0:1993_3": "padagamaneneva āpajjati. Tampi yehi saha katikā katā, tehi saddhiṃ apubbaṃacarimaṃ",
  "atk-vin01a0:1993_4": "gacchanto nāpajjati. Evaṃ gacchantā hi sabbepi aññamaññaṃ rakkhanti. Sacepi maṇḍaparukkhamūlādīsu",
  "atk-vin01a0:1993_5": "kiñci ṭhānaṃ paricchinditvā “yo ettha nisīdati vā caṅkamati vā, taṃ arahāti jānissāma”",
  "atk-vin01a0:1993_6": "pupphāni vā ṭhapetvā “yo imāni gahetvā pūjaṃ karissati, taṃ arahāti jānissāmā”tiādinā",
  "atk-vin01a0:1993_7": "nayena katikā katā hoti, tatrāpi icchācāravasena tathā karontassa pārājikameva. Sacepi",
  "atk-vin01a0:1993_8": "upāsakena antarāmagge vihāro vā kato hoti, cīvarādīni vā ṭhapitāni honti, “ye arahanto",
  "atk-vin01a0:1993_9": "te imasmiṃ vihāre vasantu, cīvarādīni ca gaṇhantū”ti. Tatrāpi icchācāravasena vasantassa",
  "atk-vin01a0:1993_10": "vā cīvarādīni vā gaṇhantassa pārājikameva. Etaṃ pana adhammikakatikavattaṃ, tasmā",
  "atk-vin01a0:1993_11": "na kātabbaṃ, aññaṃ vā evarūpaṃ “imasmiṃ temāsabbhantare sabbeva āraññakā hontu, piṇḍapātikaṅgādiavasesadhutaṅgadharā",
  "atk-vin01a0:1993_12": "vā atha vā sabbeva khīṇāsavā hontū”ti evamādi. Nānāverajjakā hi bhikkhū sannipatanti.",
  "atk-vin01a0:1993_13": "Tattha keci dubbalā appathāmā evarūpaṃ vattaṃ anupāletuṃ na sakkonti. Tasmā evarūpampi",
  "atk-vin01a0:1993_14": "vattaṃ na kātabbaṃ. “Imaṃ temāsaṃ sabbeheva na uddisitabbaṃ, na paripucchitabbaṃ,",
  "atk-vin01a0:1993_15": "na pabbājetabbaṃ, mūgabbataṃ gaṇhitabbaṃ, bahi sīmaṭṭhassāpi saṅghalābho dātabbo”ti",
  "atk-vin01a0:1993_16": "evamādikaṃ pana na kātabbameva.",
  "atk-vin01a0:1994_0": "228. Lakkhaṇasaṃyutte yvāyaṃ āyasmā ca lakkhaṇoti lakkhaṇatthero vutto, esa jaṭilasahassassa",
  "atk-vin01a0:1994_1": "abbhantare ehibhikkhūpasampadāya upasampanno ādittapariyāyāvasāne arahattappatto",
  "atk-vin01a0:1994_2": "eko mahāsāvakoti veditabbo. Yasmā panesa lakkhaṇasampannena sabbākāraparipūrena brahmasamena",
  "atk-vin01a0:1994_3": "attabhāvena samannāgato, tasmā lakkhaṇoti saṅkhaṃ gato. Mahāmoggallānatthero pana",
  "atk-vin01a0:1994_4": "pabbajitadivasato sattame divase arahattappatto dutiyo aggasāvako.",
  "atk-vin01a0:1995_0": "Sitaṃ pātvākāsīti mandahasitaṃ pātuakāsi, pakāsayi dassesīti vuttaṃ hoti. Kiṃ pana",
  "atk-vin01a0:1995_1": "disvā thero sitaṃ pātvākāsīti? Upari pāḷiyaṃ āgataṃ aṭṭhikasaṅkhalikaṃ ekaṃ petaloke",
  "atk-vin01a0:1995_2": "nibbattaṃ sattaṃ disvā, tañca kho dibbena cakkhunā, na pasādacakkhunā. Pasādacakkhussa",
  "atk-vin01a0:1995_3": "hi ete attabhāvā na āpāthaṃ āgacchanti. Evarūpaṃ pana attabhāvaṃ disvā kāruññe kātabbe",
  "atk-vin01a0:1995_4": "kasmā sitaṃ pātvākāsīti? Attano ca buddhañāṇassa ca sampattisamanussaraṇato. Tañhi",
  "atk-vin01a0:1995_5": "disvā thero “adiṭṭhasaccena nāma puggalena paṭilabhitabbā evarūpā attabhāvā mutto",
  "atk-vin01a0:1995_6": "ahaṃ, lābhā vata me, suladdhaṃ vata me”ti attano ca sampattiṃ anussaritvā “aho buddhassa",
  "atk-vin01a0:1995_7": "bhagavato ñāṇasampatti, yo ‘kammavipāko, bhikkhave, acinteyyo; na cintetabbo’ti desesi,",
  "atk-vin01a0:1995_8": "paccakkhaṃ vata katvā buddhā desenti, suppaṭividdhā buddhānaṃ dhammadhātū”ti evaṃ",
  "atk-vin01a0:1995_9": "buddhañāṇasampattiñca saritvā sitaṃ pātvākāsīti. Yasmā pana khīṇāsavā nāma na akāraṇā",
  "atk-vin01a0:1995_10": "sitaṃ pātukaronti, tasmā taṃ lakkhaṇatthero pucchi – “ko nu kho āvuso moggallāna",
  "atk-vin01a0:1995_11": "hetu, ko paccayo sitassa pātukammāyā”ti. Thero pana yasmā yehi ayaṃ upapatti sāmaṃ",
  "atk-vin01a0:1995_12": "adiṭṭhā, te dussaddhāpayā honti, tasmā bhagavantaṃ sakkhiṃ katvā byākātukāmatāya",
  "atk-vin01a0:1995_13": "“akālo kho, āvuso”tiādimāha. Tato bhagavato santike puṭṭho “idhāhaṃ āvuso”tiādinā nayena byākāsi.",
  "atk-vin01a0:1996_0": "Tattha aṭṭhikasaṅkhalikanti setaṃ nimmaṃsalohitaṃ aṭṭhisaṅghātaṃ. Gijjhāpi kākāpi",
  "atk-vin01a0:1996_1": "kulalāpīti etepi yakkhagijjhā ceva yakkhakākā ca yakkhakulalā ca paccetabbā. Pākatikānaṃ",
  "atk-vin01a0:1996_2": "pana gijjhādīnaṃ āpāthampi etaṃ rūpaṃ nāgacchati. Anupatitvā anupatitvāti anubandhitvā",
  "atk-vin01a0:1996_3": "anubandhitvā. Vituḍentīti vinivijjhitvā gacchanti. Vitudentīti vā pāṭho, asidhārūpamehi",
  "atk-vin01a0:1996_4": "tikhiṇehi lohatuṇḍehi vijjhantīti attho. Sā sudaṃ aṭṭassaraṃ karotīti ettha sudanti",
  "atk-vin01a0:1996_5": "nipāto, sā aṭṭhikasaṅkhalikā aṭṭassaraṃ āturassaraṃ karotīti attho. Akusalavipākānubhavanatthaṃ",
  "atk-vin01a0:1996_6": "kira yojanappamāṇāpi tādisā attabhāvā nibbattanti, pasādussadā ca honti pakkagaṇḍasadisā;",
  "atk-vin01a0:1996_7": "tasmā sā aṭṭhikasaṅkhalikā balavavedanāturā tādisaṃ saramakāsīti. Evañca pana vatvā",
  "atk-vin01a0:1996_8": "puna āyasmā mahāmoggallāno “vaṭṭagāmikasattā nāma evarūpā attabhāvā na muccantī”ti",
  "atk-vin01a0:1996_9": "sattesu kāruññaṃ paṭicca uppannaṃ dhammasaṃvegaṃ dassento “tassa mayhaṃ āvuso etadahosi;",
  "atk-vin01a0:1996_10": "acchariyaṃ vata bho”tiādimāha.",
  "atk-vin01a0:1997_0": "Bhikkhū ujjhāyantīti yesaṃ sā petūpapatti appaccakkhā, te ujjhāyanti. Bhagavā pana",
  "atk-vin01a0:1997_1": "therassānubhāvaṃ pakāsento “cakkhubhūtā vata bhikkhave sāvakā viharantī”tiādimāha.",
  "atk-vin01a0:1997_2": "Tattha cakkhu bhūtaṃ jātaṃ uppannaṃ tesanti cakkhubhūtā; bhūtacakkhukā uppannacakkhukā,",
  "atk-vin01a0:1997_3": "cakkhuṃ uppādetvā, viharantīti attho. Dutiyapadepi eseva nayo. Yatra hi nāmāti ettha",
  "atk-vin01a0:1997_4": "yatrāti kāraṇavacanaṃ. Tatrāyamatthayojanā; yasmā nāma sāvakopi evarūpaṃ ñassati",
  "atk-vin01a0:1997_5": "vā dakkhati vā sakkhiṃ vā karissati, tasmā avocumha – “cakkhubhūtā vata bhikkhave",
  "atk-vin01a0:1997_6": "sāvakā viharanti, ñāṇabhūtā vata bhikkhave sāvakā viharantī”ti.",
  "atk-vin01a0:1998_0": "Pubbeva me so bhikkhave satto diṭṭhoti bodhimaṇḍe sabbaññutañāṇappaṭivedhena appamāṇesu",
  "atk-vin01a0:1998_1": "cakkavāḷesu appamāṇe sattanikāye bhavagatiyoniṭhitinivāse ca paccakkhaṃ karontena",
  "atk-vin01a0:1998_2": "mayā pubbeva so satto diṭṭhoti vadati.",
  "atk-vin01a0:1999_0": "Goghātakoti gāvo vadhitvā vadhitvā aṭṭhito maṃsaṃ mocetvā vikkiṇitvā jīvikakappanakasatto.",
  "atk-vin01a0:1999_1": "Tasseva kammassa vipākāvasesenāti tassa nānācetanāhi āyūhitassa aparāpariyakammassa.",
  "atk-vin01a0:1999_2": "Tatra hi yāya cetanāya narake paṭisandhi janitā, tassā vipāke parikkhīṇe avasesakammaṃ",
  "atk-vin01a0:1999_3": "vā kammanimittaṃ vā ārammaṇaṃ katvā puna petādīsu paṭisandhi nibbattati, tasmā sā",
  "atk-vin01a0:1999_4": "paṭisandhi kammasabhāgatāya vā ārammaṇasabhāgatāya vā “tasseva kammassa vipākāvaseso”ti",
  "atk-vin01a0:1999_5": "vuccati. Ayañca satto evaṃ upapanno. Tenāha – “tasseva kammassa vipākāvasesenā”ti.",
  "atk-vin01a0:1999_6": "Tassa kira narakā cavanakāle nimmaṃsakatānaṃ gunnaṃ aṭṭhirāsi eva nimittaṃ ahosi.",
  "atk-vin01a0:1999_7": "So paṭicchannampi taṃ kammaṃ viññūnaṃ pākaṭaṃ viya karonto aṭṭhisaṅkhalikapeto jāto.",
  "atk-vin01a0:2000_0": "229. Maṃsapesivatthusmiṃ goghātakoti gomaṃsapesiyo katvā sukkhāpetvā vallūravikkayena",
  "atk-vin01a0:2000_1": "anekāni vassāni jīvikaṃ kappesi. Tenassa narakā cavanakāle maṃsapesiyeva nimittaṃ",
  "atk-vin01a0:2000_2": "ahosi. So maṃsapesipeto jāto.",
  "atk-vin01a0:2001_0": "Maṃsapiṇḍavatthusmiṃ so sākuṇiko sakuṇe gahetvā vikkiṇanakāle nippakkhacamme maṃsapiṇḍamatte",
  "atk-vin01a0:2001_1": "katvā vikkiṇanto jīvikaṃ kappesi. Tenassa narakā cavanakāle maṃsapiṇḍova nimittaṃ",
  "atk-vin01a0:2001_2": "ahosi. So maṃsapiṇḍapeto jāto.",
  "atk-vin01a0:2002": "Nicchavivatthusmiṃ tassa orabbhikassa eḷake vadhitvā niccamme katvā kappitajīvikassa purimanayeneva niccammaṃ eḷakasarīraṃ nimittamahosi. So nicchavipeto jāto.",
  "atk-vin01a0:2003_0": "Asilomavatthusmiṃ so sūkariko dīgharattaṃ nivāpapuṭṭhe sūkare asinā vadhitvā vadhitvā",
  "atk-vin01a0:2003_1": "dīgharattaṃ jīvikaṃ kappesi. Tenassa ukkhittāsikabhāvova nimittaṃ ahosi. Tasmā asilomapeto jāto.",
  "atk-vin01a0:2004_0": "Sattilomavatthusmiṃ so māgaviko ekaṃ migañca sattiñca gahetvā vanaṃ gantvā tassa",
  "atk-vin01a0:2004_1": "migassa samīpaṃ āgatāgate mige sattiyā vijjhitvā māresi, tassa sattiyā vijjhanakabhāvoyeva",
  "atk-vin01a0:2004_2": "nimittaṃ ahosi. Tasmā sattilomapeto jāto.",
  "atk-vin01a0:2005_0": "Usulomavatthusmiṃ kāraṇikoti rājāparādhike anekāhi kāraṇāhi pīḷetvā avasāne kaṇḍena",
  "atk-vin01a0:2005_1": "vijjhitvā māraṇakapuriso. So kira asukasmiṃ padese viddho maratīti ñatvāva vijjhati.",
  "atk-vin01a0:2005_2": "Tassevaṃ jīvikaṃ kappetvā narake uppannassa tato pakkāvasesena idhūpapattikāle usunā",
  "atk-vin01a0:2005_3": "vijjhanabhāvoyeva nimittaṃ ahosi. Tasmā usulomapeto jāto.",
  "atk-vin01a0:2006": "Sūcilomavatthusmiṃ sārathīti assadamako. Godamakotipi kurundaṭṭhakathāyaṃvuttaṃ. Tassa patodasūciyā vijjhanabhāvoyeva nimittaṃ ahosi. Tasmā sūcilomapeto jāto.",
  "atk-vin01a0:2007_0": "Dutiyasūcilomavatthusmiṃ sūcakoti pesuññakārako. So kira manusse aññamaññañca bhindi.",
  "atk-vin01a0:2007_1": "Rājakule ca “imassa imaṃ nāma atthi, iminā idaṃ nāma kata”nti sūcetvā sūcetvā anayabyasanaṃ",
  "atk-vin01a0:2007_2": "pāpesi. Tasmā yathānena sūcetvā manussā bhinnā, tathā sūcīhi bhedanadukkhaṃ paccanubhotuṃ",
  "atk-vin01a0:2007_3": "kammameva nimittaṃ katvā sūcilomapeto jāto.",
  "atk-vin01a0:2008_0": "Aṇḍabhāritavatthusmiṃ gāmakūṭoti vinicchayāmacco. Tassa kammasabhāgatāya kumbhamattā",
  "atk-vin01a0:2008_1": "mahāghaṭappamāṇā aṇḍā ahesuṃ. So hi yasmā raho paṭicchanna ṭhāne lañjaṃ gahetvā kūṭavinicchayena",
  "atk-vin01a0:2008_2": "pākaṭaṃ dosaṃ karonto sāmike assāmike akāsi. Tasmāssa rahassaṃ aṅgaṃ pākaṭaṃ nibbattaṃ.",
  "atk-vin01a0:2008_3": "Yasmā daṇḍaṃ paṭṭhapento paresaṃ asayhaṃ bhāraṃ āropesi, tasmāssa rahassaṅgaṃ asayhabhāro",
  "atk-vin01a0:2008_4": "hutvā nibbattaṃ. Yasmā yasmiṃ ṭhāne ṭhitena samena bhavitabbaṃ, tasmiṃ ṭhatvā visamo",
  "atk-vin01a0:2008_5": "ahosi, tasmāssa rahassaṅge visamā nisajjā ahosīti.",
  "atk-vin01a0:2009_0": "Pāradārikavatthusmiṃ so satto parassa rakkhitaṃ gopitaṃ sassāmikaṃ phassaṃ phusanto",
  "atk-vin01a0:2009_1": "mīḷhasukhena kāmasukhena cittaṃ ramayitvā kammasabhāgatāya gūthaphassaṃ phusanto",
  "atk-vin01a0:2009_2": "dukkhamanubhavituṃ tattha nibbatto. Duṭṭhabrāhmaṇavatthu pākaṭameva.",
  "atk-vin01a0:2010_0": "230. Nicchavitthivatthusmiṃ yasmā mātugāmo nāma attano phasse anissaro, sā ca taṃ",
  "atk-vin01a0:2010_1": "sāmikassa santakaṃ phassaṃ thenetvā paresaṃ abhiratiṃ uppādesi, tasmā kammasabhāgatāya",
  "atk-vin01a0:2010_2": "sukhasamphassā dhaṃsitvā dukkhasamphassaṃ anubhavituṃ nicchavitthī hutvā upapannā.",
  "atk-vin01a0:2011_0": "Maṅgulitthivatthusmiṃ maṅgulinti virūpaṃ duddasikaṃ bībhacchaṃ, sā kira ikkhaṇikākammaṃ",
  "atk-vin01a0:2011_1": "yakkhadāsikammaṃ karontī “iminā ca iminā ca evaṃ balikamme kate ayaṃ nāma tumhākaṃ",
  "atk-vin01a0:2011_2": "vaḍḍhi bhavissatī”ti mahājanassa gandhapupphādīni vañcanāya gahetvā mahājanaṃ duddiṭṭhiṃ",
  "atk-vin01a0:2011_3": "micchādiṭṭhiṃ gaṇhāpesi, tasmā tāya kammasabhāgatāya gandhapupphādīnaṃ thenitattā",
  "atk-vin01a0:2011_4": "duggandhā duddassanassa gāhitattā duddasikā virūpā bībhacchā hutvā nibbattā.",
  "atk-vin01a0:2012_0": "Okilinivatthusmiṃ uppakkaṃ okiliniṃ okirininti sā kira aṅgāracitake nipannā vipphandamānā",
  "atk-vin01a0:2012_1": "viparivattamānā paccati, tasmā uppakkā ceva hoti kharena agginā pakkasarīrā; okilinī",
  "atk-vin01a0:2012_2": "ca kilinnasarīrā bindubindūni hissā sarīrato paggharanti. Okirinī ca aṅgārasamparikiṇṇā,",
  "atk-vin01a0:2012_3": "tassā hi heṭṭhatopi kiṃsukapupphavaṇṇā aṅgārā, ubhayapassesupi, ākāsatopissā upari",
  "atk-vin01a0:2012_4": "aṅgārā patanti, tena vuttaṃ – “uppakkaṃ okiliniṃ okirini”nti. Sā issāpakatā sapattiṃ",
  "atk-vin01a0:2012_5": "aṅgārakaṭāhena okirīti tassā kira kaliṅgarañño ekā nāṭakinī aṅgārakaṭāhaṃ samīpe",
  "atk-vin01a0:2012_6": "ṭhapetvā gattato udakañca puñchati, pāṇinā ca sedaṃ karoti. Rājāpi tāya saddhiṃ kathañca",
  "atk-vin01a0:2012_7": "karoti, parituṭṭhākārañca dasseti. Aggamahesī taṃ asahamānā issāpakatā hutvā acirapakkantassa",
  "atk-vin01a0:2012_8": "rañño taṃ aṅgārakaṭāhaṃ gahetvā tassā upari aṅgāre okiri. Sā taṃ kammaṃ katvā tādisaṃyeva",
  "atk-vin01a0:2012_9": "vipākaṃ paccanubhavituṃ petaloke nibbattā.",
  "atk-vin01a0:2013": "Coraghātakavatthusmiṃ so rañño āṇāya dīgharattaṃ corānaṃ sīsāni chinditvā petaloke nibbattanto asīsakaṃ kabandhaṃ hutvā nibbatti.",
  "atk-vin01a0:2014_0": "Bhikkhuvatthusmiṃ pāpabhikkhūti lāmakabhikkhu. So kira lokassa saddhādeyye cattāro",
  "atk-vin01a0:2014_1": "paccaye paribhuñjitvā kāyavacīdvārehi asaṃ yato bhinnājīvo cittakeḷiṃ kīḷanto vicari.",
  "atk-vin01a0:2014_2": "Tato ekaṃ buddhantaraṃ niraye paccitvā petaloke nibbattanto bhikkhusadiseneva attabhāvena",
  "atk-vin01a0:2014_3": "nibbatti. Bhikkhunī-sikkhamānā-sāmaṇera-sāmaṇerīvatthūsupi ayameva vinicchayo.",
  "atk-vin01a0:2015_0": "231. Tapodāvatthusmiṃ acchodakoti pasannodako. Sītodakoti sītalaudako. Sātodakoti",
  "atk-vin01a0:2015_1": "madhurodako. Setakoti parisuddho nissevālapaṇakakaddamo. Suppatitthoti sundarehi",
  "atk-vin01a0:2015_2": "titthehi upapanno. Ramaṇīyoti ratijanako. Cakkamattānīti rathacakkappamāṇāni. Kuthitā",
  "atk-vin01a0:2015_3": "sandatīti tatrā santattā hutvā sandati. Yatāyaṃ bhikkhaveti yato ayaṃ bhikkhave.",
  "atk-vin01a0:2015_4": "So dahoti so rahado. Kuto panāyaṃ sandatīti? Vebhārapabbatassa kira heṭṭhā bhummaṭṭhakanāgānaṃ",
  "atk-vin01a0:2015_5": "pañcayojanasatikaṃ nāgabhavanaṃ devalokasadisaṃ maṇimayena talena ārāmuyyānehi ca",
  "atk-vin01a0:2015_6": "samannāgataṃ; tattha nāgānaṃ kīḷanaṭṭhāne so udakadaho, tato ayaṃ tapodā sandati.",
  "atk-vin01a0:2015_7": "Dvinnaṃ mahānirayānaṃ antarikāya āgacchatīti rājagahanagaraṃ kira āviñjetvā mahāpetaloko,",
  "atk-vin01a0:2015_8": "tattha dvinnaṃ mahālohakumbhinirayānaṃ antarena ayaṃ tapodā āgacchati, tasmā kuthitā sandatīti.",
  "atk-vin01a0:2016_0": "Yuddhavatthusmiṃ nandī caratīti vijayabherī āhiṇḍati. Rājā āvuso licchavīhīti thero",
  "atk-vin01a0:2016_1": "kira attano divāṭṭhāne ca rattiṭṭhāne ca nisīditvā “licchavayo katahatthā katūpāsanā,",
  "atk-vin01a0:2016_2": "rājā ca tehi saddhiṃ sampahāraṃ detī”ti āvajjento dibbena cakkhunā rājānaṃ parājitaṃ",
  "atk-vin01a0:2016_3": "palāyamānaṃ addasa. Tato bhikkhū āmantetvā “rājā āvuso tumhākaṃ upaṭṭhāko licchavīhi",
  "atk-vin01a0:2016_4": "pabhaggo”ti āha. Saccaṃ, bhikkhave, moggallāno āhāti parājikakāle āvajjitvā yaṃ diṭṭhaṃ",
  "atk-vin01a0:2016_5": "taṃ bhaṇanto saccaṃ āha.",
  "atk-vin01a0:2017_0": "232. Nāgogāhavatthusmiṃ sappinikāyāti evaṃnāmikāya. Āneñjaṃ samādhinti anejaṃ acalaṃ",
  "atk-vin01a0:2017_1": "kāyavācāvipphandavirahitaṃ catutthajjhānasamādhiṃ. Nāgānanti hatthīnaṃ. Ogayha uttarantānanti",
  "atk-vin01a0:2017_2": "ogayha ogāhetvā puna uttarantānaṃ. Te kira gambhīraṃ udakaṃ otaritvā tattha nhatvā",
  "atk-vin01a0:2017_3": "ca pivitvā ca soṇḍāya udakaṃ gahetvā aññamaññaṃ ālolentā uttaranti, tesaṃ evaṃ ogayha",
  "atk-vin01a0:2017_4": "uttarantānanti vuttaṃ hoti. Koñcaṃ karontānanti nadītīre ṭhatvā soṇḍaṃ mukhe pakkhipitvā",
  "atk-vin01a0:2017_5": "koñcanādaṃ karontānaṃ. Saddaṃ assosinti taṃ koñcanādasaddaṃ assosiṃ. Attheso, bhikkhave,",
  "atk-vin01a0:2017_6": "samādhi so ca kho aparisuddhoti atthi eso samādhi moggallānassa, so ca kho parisuddho",
  "atk-vin01a0:2017_7": "na hoti. Thero kira pabbajitato sattame divase tadahuarahattappatto aṭṭhasu samāpattīsu",
  "atk-vin01a0:2017_8": "pañcahākārehi anāciṇṇavasībhāvo samādhiparipanthake dhamme na suṭṭhu parisodhetvā",
  "atk-vin01a0:2017_9": "āvajjanasamāpajjanādhiṭṭhānavuṭṭhānapaccavekkhaṇānaṃ saññāmattakameva katvā catutthajjhānaṃ",
  "atk-vin01a0:2017_10": "appetvā nisinno, jhānaṅgehi vuṭṭhāya nāgānaṃ saddaṃ sutvā “antosamāpattiyaṃ assosi”nti",
  "atk-vin01a0:2017_11": "evaṃsaññī ahosi. Tena vuttaṃ – “attheso, bhikkhave, samādhi; so ca kho aparisuddho”ti.",
  "atk-vin01a0:2018_0": "Sobhitavatthusmiṃ ahaṃ, āvuso, pañca kappasatāni anussarāmīti ekāvajjanena anussarāmīti",
  "atk-vin01a0:2018_1": "āha. Itarathā hi anacchariyaṃ ariyasāvakānaṃ paṭipāṭiyā nānāvajjanena tassa tassa",
  "atk-vin01a0:2018_2": "atīte nivāsassa anussaraṇanti na bhikkhū ujjhāyeyyuṃ. Yasmā panesa “ekāvajjanena",
  "atk-vin01a0:2018_3": "anussarāmī”ti āha, tasmā bhikkhū ujjhāyiṃsu. Atthesā, bhikkhave, sobhitassa, sā ca",
  "atk-vin01a0:2018_4": "kho ekāyeva jātīti yaṃ sobhito jātiṃ anussarāmīti āha, atthesā jāti sobhitassa, sā",
  "atk-vin01a0:2018_5": "ca kho ekāyeva anantarā na uppaṭipāṭiyā anussaritāti adhippāyo.",
  "atk-vin01a0:2019": "Kathaṃ panāyaṃ etaṃ anussarīti? Ayaṃ kira pañcannaṃ kappasatānaṃ upari titthāyatane",
  "atk-vin01a0:2020_0": "Pabbajitvā asaññasamāpattiṃ nibbattetvā aparihīnajjhāno kālaṃ katvā asaññabhave nibbatti.",
  "atk-vin01a0:2020_1": "Tattha yāvatāyukaṃ ṭhatvā avasāne manussaloke uppanno sāsane pabbajitvā tisso vijjā",
  "atk-vin01a0:2020_2": "sacchākāsi. So pubbenivāsaṃ anussaramāno imasmiṃ attabhāve paṭisandhiṃ disvā tato",
  "atk-vin01a0:2020_3": "paraṃ tatiye attabhāve cutimeva addasa. Atha ubhinnamantarā acittakaṃ attabhāvaṃ",
  "atk-vin01a0:2020_4": "anussarituṃ asakkonto nayato sallakkhesi – “addhāahaṃ asaññabhave nibbatto”ti. Evaṃ",
  "atk-vin01a0:2020_5": "sallakkhentena panānena dukkaraṃ kataṃ, satadhā bhinnassa vālassa koṭiyā koṭi paṭividdhā,",
  "atk-vin01a0:2020_6": "ākāse padaṃ dassitaṃ. Tasmā naṃ bhagavā imasmiṃyeva vatthusmiṃ etadagge ṭhapesi –",
  "atk-vin01a0:2020_7": "“etadaggaṃ bhikkhave, mama sāvakānaṃ bhikkhūnaṃ pubbenivāsaṃ anussarantānaṃ yadidaṃ sobhito”ti.",
  "atk-vin01a0:2021": "Vinītavatthuvaṇṇanā niṭṭhitā.",
  "atk-vin01a0:2022": "Nigamanavaṇṇanā",
  "atk-vin01a0:2023_0": "233. Uddiṭṭhā kho āyasmanto cattāro pārājikā dhammāti idaṃ idha uddiṭṭhapārājikaparidīpanameva.",
  "atk-vin01a0:2023_1": "Samodhānetvā pana sabbāneva catuvīsati pārājikāni veditabbāni. Katamāni catuvīsati?",
  "atk-vin01a0:2023_2": "Pāḷiyaṃ āgatāni tāva bhikkhūnaṃ cattāri, bhikkhunīnaṃ asādhāraṇāni cattārīti aṭṭha.",
  "atk-vin01a0:2023_3": "Ekādasa abhabbapuggalā, tesu paṇḍakatiracchānagataubhatobyañjanakā, tayo vatthuvipannā",
  "atk-vin01a0:2023_4": "ahetukapaṭisandhikā, tesaṃ saggo avārito maggo pana vārito, abhabbā hi te maggappaṭilābhāya",
  "atk-vin01a0:2023_5": "vatthuvipannattāti. Pabbajjāpi nesaṃ paṭikkhittā, tasmā tepi pārājikā. Theyyasaṃvāsako,",
  "atk-vin01a0:2023_6": "titthiyapakkantako, mātughātako, pitughātako, arahantaghātako, bhikkhunīdūsako, lohituppādako,",
  "atk-vin01a0:2023_7": "saṅghabhedakoti ime aṭṭha attano kiriyāya vipannattā abhabbaṭṭhānaṃ pattāti pārājikāva.",
  "atk-vin01a0:2023_8": "Tesu theyyasaṃvāsako, titthiyapakkantako, bhikkhunīdūsakoti imesaṃ tiṇṇaṃ saggo avārito",
  "atk-vin01a0:2023_9": "maggo pana vāritova. Itaresaṃ pañcannaṃ ubhayampi vāritaṃ. Te hi anantarabhave narake",
  "atk-vin01a0:2023_10": "nibbattanakasattā. Iti ime ca ekādasa, purimā ca aṭṭhāti ekūnavīsati. Te gihiliṅge",
  "atk-vin01a0:2023_11": "ruciṃ uppādetvā gihinivāsananivatthāya bhikkhuniyā saddhiṃ vīsati. Sā hi ajjhācāravītikkamaṃ",
  "atk-vin01a0:2023_12": "akatvāpi ettāvatāva assamaṇīti imāni tāva vīsati pārājikāni.",
  "atk-vin01a0:2024_0": "Aparānipi – lambī, mudupiṭṭhiko, parassa aṅgajātaṃ mukhena gaṇhāti, parassa aṅgajāte",
  "atk-vin01a0:2024_1": "abhinisīdatīti imesaṃ catunnaṃ vasena cattāri anulomapārājikānīti vadanti. Etāni",
  "atk-vin01a0:2024_2": "hi yasmā ubhinnaṃ rāgavasena sadisabhāvūpagatānaṃ dhammo “methunadhammo”ti vuccati.",
  "atk-vin01a0:2024_3": "Tasmā etena pariyāyena methunadhammaṃ appaṭisevitvāyeva kevalaṃ maggena maggappavesanavasena",
  "atk-vin01a0:2024_4": "āpajjitabbattā methunadhammapārājikassa anulomentīti anulomapārājikānīti vuccanti.",
  "atk-vin01a0:2024_5": "Iti imāni ca cattāri purimāni ca vīsatīti samodhānetvā sabbāneva catuvīsati pārājikāni veditabbāni.",
  "atk-vin01a0:2025_0": "Na labhati bhikkhūhi saddhiṃ saṃvāsanti uposatha-pavāraṇa-pātimokkhuddesa-saṅghakammappabhedaṃ",
  "atk-vin01a0:2025_1": "bhikkhūhi saddhiṃ saṃvāsaṃ na labhati. Yathā pure tathā pacchāti yathā pubbe gihikāle",
  "atk-vin01a0:2025_2": "anupasampannakāle ca pacchā pārājikaṃ āpannopi tatheva asaṃvāso hoti. Natthi tassa",
  "atk-vin01a0:2025_3": "bhikkhūhi saddhiṃ uposathapavāraṇapātimokkhuddesasaṅghakammappabhedo saṃvāsoti bhikkhūhi",
  "atk-vin01a0:2025_4": "saddhiṃ saṃvāsaṃ na labhati. Tatthāyasmante pucchāmīti tesu catūsu pārājikesu āyasmante",
  "atk-vin01a0:2025_5": "“kaccittha parisuddhā”ti pucchāmi. Kaccitthāti kacci ettha; etesu catūsu pārājikesu",
  "atk-vin01a0:2025_6": "kacci parisuddhāti attho. Atha vā kaccittha parisuddhāti kacci parisuddhā attha,",
  "atk-vin01a0:2025_7": "bhavathāti attho. Sesaṃ sabbattha uttānatthamevāti.",
  "atk-vin01a0:2026": "Samantapāsādikāya vinayasaṃvaṇṇanāya",
  "atk-vin01a0:2027": "Catutthapārājikavaṇṇanā niṭṭhitā.",
  "atk-vin01a0:2028": "2. Saṅghādisesakaṇḍaṃ",
  "atk-vin01a0:2029": "1. Sukkavissaṭṭhisikkhāpadavaṇṇanā",
  "atk-vin01a0:2030": "Yaṃ pārājikakaṇḍassa, saṅgītaṃ samanantaraṃ;",
  "atk-vin01a0:2031": "Tassa terasakassāyamapubbapadavaṇṇanā.",
  "atk-vin01a0:2032_0": "234. Tena samayena buddho bhagavā sāvatthiyaṃ viharati jetavane anāthapiṇḍikassa",
  "atk-vin01a0:2032_1": "ārāme. Tena kho pana samayena āyasmā seyyasako anabhirato brahmacariyaṃ caratīti",
  "atk-vin01a0:2032_2": "ettha āyasmāti piyavacanaṃ. Seyyasakoti tassa bhikkhuno nāmaṃ. Anabhiratoti vikkhittacitto",
  "atk-vin01a0:2032_3": "kāmarāgapariḷāhena pariḍayhamāno na pana gihibhāvaṃ patthayamāno. So tena kiso hotīti",
  "atk-vin01a0:2032_4": "so seyyasako tena anabhiratabhāvena kiso hoti.",
  "atk-vin01a0:2033_0": "Addasā kho āyasmā udāyīti ettha udāyīti tassa therassa nāmaṃ, ayañhi seyyasakassa",
  "atk-vin01a0:2033_1": "upajjhāyo lāḷudāyī nāma bhantamigasappaṭibhāgo niddārāmatādimanuyuttānaṃ aññataro",
  "atk-vin01a0:2033_2": "lolabhikkhu. Kacci no tvanti kacci nu tvaṃ. Yāvadatthaṃ bhuñjātiādīsu yāvatā atthoti",
  "atk-vin01a0:2033_3": "yāvadatthaṃ. Idaṃ vuttaṃ hoti – yāvatā te bhojanena attho yattakaṃ tvaṃ icchasi tattakaṃ",
  "atk-vin01a0:2033_4": "bhuñja, yattakaṃ kālaṃ rattiṃ vā divā vā supituṃ icchasi tattakaṃ supa, mattikādīhi",
  "atk-vin01a0:2033_5": "kāyaṃ ubbaṭṭetvā cuṇṇādīhi ghaṃsitvā yattakaṃ nhānaṃ icchasi tattakaṃ nhāya, uddesena",
  "atk-vin01a0:2033_6": "vā paripucchāya vā vattapaṭipattiyā vā kammaṭṭhānena vā attho natthīti. Yadā te anabhirati",
  "atk-vin01a0:2033_7": "uppajjatīti yasmiṃ kāle tava kāmarāgavasena ukkaṇṭhitatā vikkhittacittatā uppajjati.",
  "atk-vin01a0:2033_8": "Rāgo cittaṃ anuddhaṃsetīti kāmarāgo cittaṃ dhaṃseti padhaṃseti vikkhipati ceva milāpeti",
  "atk-vin01a0:2033_9": "ca. Tadā hatthena upakkamitvā asuciṃ mocehīti tasmiṃ kāle hatthena vāyamitvā asucimocanaṃ",
  "atk-vin01a0:2033_10": "karohi, evañhi te cittekaggatā bhavissati. Iti taṃ upajjhāyo anusāsi yathā taṃ bālo bālaṃ mago magaṃ.",
  "atk-vin01a0:2034_0": "235. Tesaṃ muṭṭhassatīnaṃ asampajānānaṃ niddaṃ okkamantānanti satisampajaññaṃ pahāya",
  "atk-vin01a0:2034_1": "niddaṃ otarantānaṃ. Tattha kiñcāpi niddaṃ okkamantānaṃ abyākato bhavaṅgavāro pavattati,",
  "atk-vin01a0:2034_2": "satisampajaññavāro gaḷati, tathāpi sayanakāle manasikāro kātabbo. Divā supantena",
  "atk-vin01a0:2034_3": "yāva nhātassa bhikkhuno kesā na sukkhanti tāva supitvā vuṭṭhahissāmīti saussāhena",
  "atk-vin01a0:2034_4": "supitabbaṃ. Rattiṃ supantena ettakaṃ nāma rattibhāgaṃ supitvā candena vā tārakāya",
  "atk-vin01a0:2034_5": "vā idaṃ nāma ṭhānaṃ pattakāle vuṭṭhahissāmīti saussāhena supitabbaṃ. Buddhānussatiādīsu",
  "atk-vin01a0:2034_6": "ca dasasu kammaṭṭhānesu ekaṃ aññaṃ vā cittaruciyaṃ kammaṭṭhānaṃ gahetvāva niddā okkamitabbā.",
  "atk-vin01a0:2034_7": "Evaṃ karonto hi sato sampajāno satiñca sampajaññañca avijahitvāva niddaṃ okkamatīti",
  "atk-vin01a0:2034_8": "vuccati. Te pana bhikkhū bālā lolā bhantamigasappaṭibhāgā na evamakaṃsu. Tena vuttaṃ",
  "atk-vin01a0:2034_9": "– “tesaṃ muṭṭhassatīnaṃ asampajānānaṃ niddaṃ okkamantāna”nti.",
  "atk-vin01a0:2035_0": "Atthi cettha cetanā labbhatīti ettha ca supinante assādacetanā atthi upalabbhati.",
  "atk-vin01a0:2035_1": "Atthesā, bhikkhave, cetanā; sā ca kho abbohārikāti bhikkhave esā assādacetanā atthi,",
  "atk-vin01a0:2035_2": "sā ca kho avisaye uppannattā abbohārikā, āpattiyā aṅgaṃ na hoti. Iti bhagavā supinante",
  "atk-vin01a0:2035_3": "cetanāya abbohārikabhāvaṃ dassetvā “evañca pana bhikkhave imaṃ sikkhāpadaṃ uddiseyyātha,",
  "atk-vin01a0:2035_4": "sañcetanikā sukkavissaṭṭhi aññatra supinantā saṅghādiseso”ti sānupaññattikaṃ sikkhāpadaṃ paññāpesi.",
  "atk-vin01a0:2036_0": "236-237. Tattha saṃvijjati cetanā assāti sañcetanā, sañcetanāva sañcetanikā, sañcetanā",
  "atk-vin01a0:2036_1": "vā assā atthīti sañcetanikā. Yasmā pana yassa sañcetanikā sukkavissaṭṭhi hoti so",
  "atk-vin01a0:2036_2": "jānanto sañjānanto hoti, sā cassa sukkavissaṭṭhi cecca abhivitaritvā vītikkamo hoti,",
  "atk-vin01a0:2036_3": "tasmā byañjane ādaraṃ akatvā atthameva dassetuṃ “jānanto sañjānanto cecca abhivitaritvā",
  "atk-vin01a0:2036_4": "vītikkamo”ti evamassa padabhājanaṃ vuttaṃ. Tattha jānantoti upakkamāmīti jānanto.",
  "atk-vin01a0:2036_5": "Sañjānantoti sukkaṃ mocemīti sañjānanto, teneva upakkamajānanākārena saddhiṃ jānantoti",
  "atk-vin01a0:2036_6": "attho. Ceccāti mocanassādacetanāvasena cetetvā pakappetvā. Abhivitaritvāti upakkamavasena",
  "atk-vin01a0:2036_7": "maddanto nirāsaṅkacittaṃ pesetvā. Vītikkamoti evaṃ pavattassa yo vītikkamo ayaṃ sañcetanikāsaddassa",
  "atk-vin01a0:2036_8": "sikhāppatto atthoti vuttaṃ hoti.",
  "atk-vin01a0:2037_0": "Idāni sukkavissaṭṭhīti ettha yassa sukkassa vissaṭṭhi taṃ tāva saṅkhyāto vaṇṇabhedato",
  "atk-vin01a0:2037_1": "ca dassetuṃ “sukkanti dasa sukkānī”tiādimāha. Tattha sukkānaṃ āsayabhedato dhātunānattato",
  "atk-vin01a0:2037_2": "ca nīlādivaṇṇabhedo veditabbo.",
  "atk-vin01a0:2038_0": "Vissaṭṭhīti vissaggo, atthato panetaṃ ṭhānācāvanaṃ hoti, tenāha – “vissaṭṭhīti ṭhānatocāvanā",
  "atk-vin01a0:2038_1": "vuccatī”ti. Tattha vatthisīsaṃ kaṭi kāyoti tidhā sukkassa ṭhānaṃ pakappenti, eko",
  "atk-vin01a0:2038_2": "kirācariyo “vatthisīsaṃ sukkassa ṭhāna”nti āha. Eko “kaṭī”ti, eko “sakalo kāyo”ti,",
  "atk-vin01a0:2038_3": "tesu tatiyassa bhāsitaṃ subhāsitaṃ. Kesalomanakhadantānañhi maṃsavinimuttaṭṭhānaṃ",
  "atk-vin01a0:2038_4": "uccārapassāvakheḷasiṅghāṇikāthaddhasukkhacammāni ca vajjetvā avaseso chavimaṃsalohitānugato",
  "atk-vin01a0:2038_5": "sabbopi kāyo kāyappasādabhāvajīvitindriyābaddhapittānaṃ sambhavassa ca ṭhānameva.",
  "atk-vin01a0:2038_6": "Tathā hi rāgapariyuṭṭhānenābhibhūtānaṃ hatthīnaṃ ubhohi kaṇṇacūḷikāhi sambhavo nikkhamati,",
  "atk-vin01a0:2038_7": "mahāsenarājā ca rāgapariyuṭṭhito sambhavavegaṃ adhivāsetuṃ asakkonto satthena bāhusīsaṃ",
  "atk-vin01a0:2038_8": "phāletvā vaṇamukhena nikkhantaṃ sambhavaṃ dassesīti.",
  "atk-vin01a0:2039_0": "Ettha pana paṭhamassa ācariyassa vāde mocanassādena nimitte upakkamato yattakaṃ ekā",
  "atk-vin01a0:2039_1": "khuddakamakkhikā piveyya tattake asucimhi vatthisīsato muñcitvā dakasotaṃ otiṇṇamatte",
  "atk-vin01a0:2039_2": "bahi nikkhante vā anikkhante vā saṅghādiseso. Dutiyassa vāde tatheva kaṭito muccitvā",
  "atk-vin01a0:2039_3": "dakasotaṃ otiṇṇamatte, tatiyassa vāde tatheva sakalakāyaṃ saṅkhobhetvā tato muccitvā",
  "atk-vin01a0:2039_4": "dakasotaṃ otiṇṇamatte bahi nikkhante vā anikkhante vā saṅghādiseso. Dakasotorohaṇañcettha",
  "atk-vin01a0:2039_5": "adhivāsetvā antarā nivāretuṃ asakkuṇeyyatāya vuttaṃ, ṭhānā cutañhi avassaṃ dakasotaṃ",
  "atk-vin01a0:2039_6": "otarati. Tasmā ṭhānā cāvanamattenevettha āpatti veditabbā, sā ca kho nimitte upakkamantasseva",
  "atk-vin01a0:2039_7": "hatthaparikammapādaparikammagattaparikammakaraṇena sacepi asuci muccati, anāpatti.",
  "atk-vin01a0:2039_8": "Ayaṃ sabbācariyasādhāraṇavinicchayo.",
  "atk-vin01a0:2040_0": "Aññatra supinantāti ettha supino eva supinanto, taṃ ṭhapetvā apanetvāti vuttaṃ hoti.",
  "atk-vin01a0:2040_1": "Tañca pana supinaṃ passanto catūhi kāraṇehi passati dhātukkhobhato vā anubhūtapubbato",
  "atk-vin01a0:2040_2": "vā devatopasaṃhārato vā pubbanimittato vāti.",
  "atk-vin01a0:2041_0": "Tattha pittādīnaṃ khobhakaraṇapaccayayogena khubhitadhātuko dhātukkhobhato supinaṃ",
  "atk-vin01a0:2041_1": "passati, passanto ca nānāvidhaṃ supinaṃ passati – pabbatā patanto viya, ākāsena gacchanto",
  "atk-vin01a0:2041_2": "viya, vāḷamigahatthīcorādīhi anubaddho viya hoti. Anubhūtapubbato passanto pubbe",
  "atk-vin01a0:2041_3": "anubhūtapubbaṃ ārammaṇaṃ passati. Devatopasaṃhārato passantassa devatā atthakāmatāya",
  "atk-vin01a0:2041_4": "vā anatthakāmatāya vā atthāya vā anatthāya vā nānāvidhāni ārammaṇāni upasaṃharanti,",
  "atk-vin01a0:2041_5": "so tāsaṃ devatānaṃ ānubhāvena tāni ārammaṇāni passati. Pubbanimittato passanto puññāpuññavasena",
  "atk-vin01a0:2041_6": "uppajjitukāmassa atthassa vā anatthassa vā pubbanimittabhūtaṃ supinaṃ passati, bodhisattassamātā",
  "atk-vin01a0:2041_7": "viya puttapaṭilābhanimittaṃ, bodhisatto viya pañca mahāsupine, kosalarājā viya soḷasa supineti.",
  "atk-vin01a0:2042_0": "Tattha yaṃ dhātukkhobhato anubhūtapubbato ca supinaṃ passati na taṃ saccaṃ hoti.",
  "atk-vin01a0:2042_1": "Yaṃ devatopasaṃhārato passati taṃ saccaṃ vā hoti alīkaṃ vā, kuddhā hi devatā upāyena",
  "atk-vin01a0:2042_2": "vināsetukāmā viparītampi katvā dassenti. Yaṃ pana pubbanimittato passati taṃ ekantasaccameva",
  "atk-vin01a0:2042_3": "hoti. Etesañca catunnaṃ mūlakāraṇānaṃ saṃsaggabhedatopi supinabhedo hotiyeva.",
  "atk-vin01a0:2043_0": "Tañca panetaṃ catubbidhampi supinaṃ sekkhaputhujjanāva passanti appahīnavipallāsattā,",
  "atk-vin01a0:2043_1": "asekkhā pana na passanti pahīnavipallāsattā. Kiṃ panetaṃ passanto sutto passati paṭibuddho,",
  "atk-vin01a0:2043_2": "udāhu neva sutto na paṭibuddhoti? Kiñcettha yadi tāva sutto passati abhidhammavirodho",
  "atk-vin01a0:2043_3": "āpajjati, bhavaṅgacittena hi supati taṃ rūpanimittādiārammaṇaṃ rāgādisampayuttaṃ",
  "atk-vin01a0:2043_4": "vā na hoti, supinaṃ passantassa ca īdisāni cittāni uppajjanti. Atha paṭibuddho passati",
  "atk-vin01a0:2043_5": "vinayavirodho āpajjati, yañhi paṭibuddho passati taṃ sabbohārikacittena passati,",
  "atk-vin01a0:2043_6": "sabbohārikacittena ca kate vītikkame anāpatti nāma natthi. Supinaṃ passantena pana",
  "atk-vin01a0:2043_7": "katepi vītikkame ekantaṃ anāpatti eva. Atha neva sutto na paṭibuddho passati, ko",
  "atk-vin01a0:2043_8": "nāma passati; evañca sati supinassa abhāvova āpajjatīti, na abhāvo. Kasmā? Yasmā",
  "atk-vin01a0:2043_9": "kapimiddhapareto passati. Vuttañhetaṃ – “kapimiddhapareto kho, mahārāja, supinaṃ",
  "atk-vin01a0:2043_10": "passatī”ti. Kapimiddhaparetoti makkaṭaniddāya yutto. Yathā hi makkaṭassa niddā lahuparivattā",
  "atk-vin01a0:2043_11": "hoti; evaṃ yā niddā punappunaṃ kusalādicittavokiṇṇattā lahuparivattā, yassā pavattiyaṃ",
  "atk-vin01a0:2043_12": "punappunaṃ bhavaṅgato uttaraṇaṃ hoti tāya yutto supinaṃ passati, tenāyaṃ supino kusalopi",
  "atk-vin01a0:2043_13": "hoti akusalopi abyākatopi. Tattha supinante cetiyavandanadhammassavanadhammadesanādīni",
  "atk-vin01a0:2043_14": "karontassa kusalo, pāṇātipātādīni karontassa akusalo, dvīhi antehi mutto āvajjanatadārammaṇakkhaṇe",
  "atk-vin01a0:2043_15": "abyākatoti veditabbo. Svāyaṃ dubbalavatthukattā cetanāya paṭisandhiṃ ākaḍḍhituṃ asamattho,",
  "atk-vin01a0:2043_16": "pavatte pana aññehi kusalākusalehi upatthambhito vipākaṃ deti. Kiñcāpi vipākaṃ deti?",
  "atk-vin01a0:2043_17": "Atha kho avisaye uppannattā abbohārikāva supinantacetanā. Tenāha – “ṭhapetvā supinanta”nti.",
  "atk-vin01a0:2044_0": "Saṅghādisesoti imassa āpattinikāyassa nāmaṃ. Tasmā yā aññatra supinantā sañcetanikā",
  "atk-vin01a0:2044_1": "sukkavissaṭṭhi, ayaṃ saṅghādiseso nāma āpattinikāyoti evamettha sambandho veditabbo.",
  "atk-vin01a0:2044_2": "Vacanattho panettha saṅgho ādimhi ceva sese ca icchitabbo assāti saṅghādiseso. Kiṃ",
  "atk-vin01a0:2044_3": "vuttaṃ hoti? Imaṃ āpattiṃ āpajjitvā vuṭṭhātukāmassa yaṃ taṃ āpattivuṭṭhānaṃ, tassa",
  "atk-vin01a0:2044_4": "ādimhi ceva parivāsadānatthāya ādito sese ca majjhe mānattadānatthāya mūlāya paṭikassanena",
  "atk-vin01a0:2044_5": "vā saha mānattadānatthāya avasāne abbhānatthāya saṅgho icchitabbo. Na hettha ekampi",
  "atk-vin01a0:2044_6": "kammaṃ vinā saṅghena sakkā kātunti saṅgho ādimhi ceva sese ca icchitabbo assāti saṅghādisesoti.",
  "atk-vin01a0:2044_7": "Byañjanaṃ pana anādiyitvā atthameva dassetuṃ “saṅghova tassā āpattiyā parivāsaṃ deti,",
  "atk-vin01a0:2044_8": "mūlāya paṭikassati, mānattaṃ deti, abbheti na sambahulā na ekapuggalo, tena vuccati",
  "atk-vin01a0:2044_9": "saṅghādiseso”ti idamassa padabhājanaṃ –",
  "atk-vin01a0:2045": "“Saṅghādisesoti yaṃ vuttaṃ, taṃ suṇohi yathātathaṃ;",
  "atk-vin01a0:2046": "Saṅghova deti parivāsaṃ, mūlāya paṭikassati;",
  "atk-vin01a0:2047": "Mānattaṃ deti abbheti, tenetaṃ iti vuccatī”ti. –",
  "atk-vin01a0:2048": "Parivāre vacanakāraṇañca vuttaṃ, tattha parivāsadānādīni samuccayakkhandhake vitthārato āgatāni, tattheva nesaṃ saṃvaṇṇanaṃ karissāma.",
  "atk-vin01a0:2049_0": "Tasseva āpattinikāyassāti tassa eva āpattisamūhassa. Tattha kiñcāpi ayaṃ ekāva āpatti,",
  "atk-vin01a0:2049_1": "rūḷhisaddena pana avayave samūhavohārena vā “nikāyo”ti vutto – “eko vedanākkhandho,",
  "atk-vin01a0:2049_2": "eko viññāṇakkhandho”tiādīsu viya.",
  "atk-vin01a0:2050_0": "Evaṃ uddiṭṭhasikkhāpadaṃ padānukkamena vibhajitvā idāni imaṃ sukkavissaṭṭhiṃ āpajjantassa",
  "atk-vin01a0:2050_1": "upāyañca kālañca adhippāyañca adhippāyavatthuñca dassetuṃ “ajjhattarūpe mocetī”tiādimāha.",
  "atk-vin01a0:2050_2": "Ettha hi ajjhattarūpādīhi catūhi padehi upāyo dassito, ajjhattarūpe vā moceyya bahiddhārūpe",
  "atk-vin01a0:2050_3": "vā ubhayattha vā ākāse vā kaṭiṃ kampento, ito paraṃ añño upāyo natthi. Tattha rūpe",
  "atk-vin01a0:2050_4": "ghaṭṭetvā mocentopi rūpena ghaṭṭetvā mocentopi rūpe moceticceva veditabbo. Rūpe hi",
  "atk-vin01a0:2050_5": "sati so moceti na rūpaṃ alabhitvā. Rāgūpatthambhādīhi pana pañcahi kālo dassito.",
  "atk-vin01a0:2050_6": "Rāgūpatthambhādikālesu hi aṅgajātaṃ kammaniyaṃ hoti, yassa kammaniyatte sati moceti.",
  "atk-vin01a0:2050_7": "Ito paraṃ añño kālo natthi, na hi vinā rāgūpatthambhādīhi pubbaṇhādayo kālabhedā",
  "atk-vin01a0:2050_8": "mocane nimittaṃ honti.",
  "atk-vin01a0:2051_0": "Ārogyatthāyātiādīhi dasahi adhippāyo dassito, evarūpena hi adhippāyabhedena moceti",
  "atk-vin01a0:2051_1": "na aññathā. Nīlādīhi pana dasahi navamassa adhippāyassa vatthu dassitaṃ, vīmaṃsanto",
  "atk-vin01a0:2051_2": "hi nīlādīsu aññatarassa vasena vīmaṃsati na tehi vinimuttanti.",
  "atk-vin01a0:2052_0": "238. Ito paraṃ pana imesaṃyeva ajjhattarūpādīnaṃ padānaṃ pakāsanatthaṃ “ajjhattarūpeti",
  "atk-vin01a0:2052_1": "ajjhattaṃ upādinne rūpe”tiādi vuttaṃ, tattha ajjhattaṃ upādinne rūpeti attano hatthādibhede",
  "atk-vin01a0:2052_2": "rūpe. Bahiddhā upādinneti parassa tādiseyeva. Anupādinneti tāḷacchiddādibhede. Tadubhayeti",
  "atk-vin01a0:2052_3": "attano ca parassa ca rūpe, ubhayaghaṭṭanavasenetaṃ vuttaṃ. Attano rūpena ca anupādinnarūpena",
  "atk-vin01a0:2052_4": "ca ekato ghaṭṭanepi labbhati. Ākāse vāyamantassāti kenaci rūpena aghaṭṭetvā ākāseyeva",
  "atk-vin01a0:2052_5": "kaṭikampanapayaogena aṅgajātaṃ cālentassa.",
  "atk-vin01a0:2053_0": "Rāgūpatthambheti rāgassa balavabhāve, rāgena vā aṅgajātassa upatthambhe, thaddhabhāve",
  "atk-vin01a0:2053_1": "sañjāteti vuttaṃ hoti. Kammaniyaṃ hotīti mocanakammakkhamaṃ ajjhattarūpādīsu upakkamārahaṃ hoti.",
  "atk-vin01a0:2054_0": "Uccāliṅgapāṇakadaṭṭhūpatthambheti uccāliṅgapāṇakadaṭṭhena aṅgajāte upatthambhe. Uccāliṅgapāṇakā",
  "atk-vin01a0:2054_1": "nāma lomasapāṇakā honti, tesaṃ lomehi phuṭṭhaṃ aṅgajātaṃ kaṇḍuṃ gahetvā thaddhaṃ",
  "atk-vin01a0:2054_2": "hoti, tattha yasmā tāni lomāni aṅgajātaṃ ḍaṃsantāni viya vijjhanti, tasmā “uccāliṅgapāṇakadaṭṭhenā”ti",
  "atk-vin01a0:2054_3": "vuttaṃ, atthato pana uccāliṅgapāṇakalomavedhanenāti vuttaṃ hoti.",
  "atk-vin01a0:2055_0": "239. Arogo bhavissāmīti mocetvā arogo bhavissāmi. Sukhaṃ vedanaṃ uppādessāmīti mocanena",
  "atk-vin01a0:2055_1": "ca muccanuppattiyā muttapaccayā ca yā sukhā vedanā hoti, taṃ uppādessāmīti attho.",
  "atk-vin01a0:2055_2": "Bhesajjaṃ bhavissatīti idaṃ me mocitaṃ kiñcideva bhesajjaṃ bhavissati. Dānaṃ dassāmīti",
  "atk-vin01a0:2055_3": "mocetvā kīṭakipillikādīnaṃ dānaṃ dassāmi. Puññaṃ bhavissatīti mocetvā kīṭādīnaṃ dentassa",
  "atk-vin01a0:2055_4": "puññaṃ bhavissati. Yaññaṃ yajissāmīti mocetvā kīṭādīnaṃ yaññaṃ yajissāmi. Kiñci kiñci",
  "atk-vin01a0:2055_5": "mantapadaṃ vatvā dassāmīti vuttaṃ hoti. Saggaṃ gamissāmīti mocetvā kīṭādīnaṃ dinnadānena",
  "atk-vin01a0:2055_6": "vā puññena vā yaññena vā saggaṃ gamissāmi. Bījaṃ bhavissatīti kulavaṃsaṅkurassa dārakassa",
  "atk-vin01a0:2055_7": "bījaṃ bhavissati, “iminā bījena putto nibbattissatī”ti iminā adhippāyena mocetīti",
  "atk-vin01a0:2055_8": "attho. Vīmaṃsatthāyāti jānanatthāya. Nīlaṃ bhavissatītiādīsu jānissāmi tāva kiṃ me",
  "atk-vin01a0:2055_9": "mocitaṃ nīlaṃ bhavissati pītakādīsu aññataravaṇṇanti evamattho daṭṭhabbo. Khiḍḍādhippāyoti",
  "atk-vin01a0:2055_10": "khiḍḍāpasuto, tena tena adhippāyena kīḷanto mocetīti vuttaṃ hoti.",
  "atk-vin01a0:2056_0": "240. Idāni yadidaṃ “ajjhattarūpe mocetī”tiādi vuttaṃ tattha yathā mocento āpattiṃ",
  "atk-vin01a0:2056_1": "āpajjati, tesañca padānaṃ vasena yattako āpattibhedo hoti, taṃ sabbaṃ dassento “ajjhattarūpe",
  "atk-vin01a0:2056_2": "ceteti upakkamati muccati āpatti saṅghādisesassā”tiādimāha.",
  "atk-vin01a0:2057_0": "Tattha cetetīti mocanassādasampayuttāya cetanāya muccatūti ceteti. Upakkamatīti tadanurūpaṃ",
  "atk-vin01a0:2057_1": "vāyāmaṃ karoti. Muccatīti evaṃ cetentassa tadanurūpena vāyāmena vāyamato sukkaṃ ṭhānā",
  "atk-vin01a0:2057_2": "cavati. Āpatti saṅghādisesassāti imehi tīhi aṅgehi assa puggalassa saṅghādiseso nāma",
  "atk-vin01a0:2057_3": "āpattinikāyo hotīti attho. Esa nayo bahiddhārūpetiādīsupi avasesesu aṭṭhavīsatiyā padesu.",
  "atk-vin01a0:2058_0": "Ettha pana dve āpattisahassāni nīharitvā dassetabbāni. Kathaṃ? Ajjhattarūpe tāva",
  "atk-vin01a0:2058_1": "rāgūpatthambhe ārogyatthāya nīlaṃ mocentassa ekā āpatti, ajjhattarūpeyeva rāgūpatthambhe",
  "atk-vin01a0:2058_2": "ārogyatthāya pītādīnaṃ mocanavasena aparā navāti dasa. Yathā ca ārogyatthāya dasa,",
  "atk-vin01a0:2058_3": "evaṃ sukhādīnaṃ navannaṃ padānaṃ atthāya ekekapade dasa dasa katvā navuti, iti imā",
  "atk-vin01a0:2058_4": "ca navuti purimā ca dasāti rāgūpatthambhe tāva sataṃ. Yathā pana rāgūpatthambhe evaṃ",
  "atk-vin01a0:2058_5": "vaccūpatthambhādīsupi catūsu ekekasmiṃ upatthambhe sataṃ sataṃ katvā cattāri satāni,",
  "atk-vin01a0:2058_6": "iti imāni cattāri purimañca ekanti ajjhattarūpe tāva pañcannaṃ upatthambhānaṃ vasena",
  "atk-vin01a0:2058_7": "pañca satāni. Yathā ca ajjhattarūpe pañca, evaṃ bahiddhārūpe pañca, ajjhattabahiddhārūpe",
  "atk-vin01a0:2058_8": "pañca, ākāse kaṭiṃ kampentassa pañcāti sabbānipi catunnaṃ pañcakānaṃ vasena dve āpattisahassāni veditabbāni.",
  "atk-vin01a0:2059_0": "Idāni ārogyatthāyātiādīsu tāva dasasu padesu paṭipāṭiyā vā uppaṭipāṭiyā vā heṭṭhā",
  "atk-vin01a0:2059_1": "vā gahetvā upari gaṇhantassa, upari vā gahetvā heṭṭhā gaṇhantassa, ubhato vā gahetvā",
  "atk-vin01a0:2059_2": "majjhe ṭhapentassa, majjhe vā gahetvā ubhato harantassa, sabbamūlaṃ vā katvā gaṇhantassa",
  "atk-vin01a0:2059_3": "cetanūpakkamamocane sati visaṅketo nāma natthīti dassetuṃ “ārogyatthañca sukhatthañcā”ti",
  "atk-vin01a0:2059_4": "khaṇḍacakkabaddhacakkādibhedavicittaṃ pāḷimāha.",
  "atk-vin01a0:2060_0": "Tattha ārogyatthañca sukhatthañca ārogyatthañca bhesajjatthañcā ti evaṃ ārogyapadaṃ",
  "atk-vin01a0:2060_1": "sabbapadehi yojetvā vuttamekaṃ khaṇḍacakkaṃ. Sukhapadādīni sabbapadehi yojetvā yāva",
  "atk-vin01a0:2060_2": "attano attano atītānantarapadaṃ tāva ānetvā vuttāni nava baddhacakkānīti evaṃ ekekamūlakāni",
  "atk-vin01a0:2060_3": "dasa cakkāni honti, tāni dumūlakādīhi saddhiṃ asammohato vitthāretvā veditabbāni.",
  "atk-vin01a0:2060_4": "Attho panettha pākaṭoyeva.",
  "atk-vin01a0:2061_0": "Yathā ca ārogyatthāyātiādīsu dasasu padesu, evaṃ nīlādīsupi “nīlañca pītakañca ceteti",
  "atk-vin01a0:2061_1": "upakkamatī”tiādinā nayena dasa cakkāni vuttāni, tānipi asammohato vitthāretvā veditabbāni.",
  "atk-vin01a0:2061_2": "Attho panettha pākaṭoyeva.",
  "atk-vin01a0:2062_0": "Puna ārogyatthañca nīlañca ārogyatthañca sukhatthañca nīlañca pītakañcāti ekenekaṃ",
  "atk-vin01a0:2062_1": "dvīhi dve…pe… dasahi dasāti evaṃ purimapadehi saddhiṃ pacchimapadāni yojetvā ekaṃ",
  "atk-vin01a0:2062_2": "missakacakkaṃ vuttaṃ.",
  "atk-vin01a0:2063_0": "Idāni yasmā “nīlaṃ mocessāmī”ti cetetvā upakkamantassa pītakādīsu muttesupi pītakādivasena",
  "atk-vin01a0:2063_1": "cetetvā upakkamantassa itaresu muttesupi nevatthi visaṅketo, tasmā etampi nayaṃ dassetuṃ",
  "atk-vin01a0:2063_2": "“nīlaṃ mocessāmīti ceteti upakkamati pītakaṃ muccatī”tiādinā nayena cakkāni vuttāni.",
  "atk-vin01a0:2063_3": "Tato paraṃ sabbapacchimapadaṃ nīlādīhi navahi padehi saddhiṃ yojetvā kucchicakkaṃ",
  "atk-vin01a0:2063_4": "nāma vuttaṃ. Tato pītakādīni nava padāni ekena nīlapadeneva saddhiṃ yojetvā piṭṭhicakkaṃ",
  "atk-vin01a0:2063_5": "nāma vuttaṃ. Tato lohitakādīni nava padāni ekena pītakapadeneva saddhiṃ yojetvā dutiyaṃ",
  "atk-vin01a0:2063_6": "piṭṭhicakkaṃ vuttaṃ. Evaṃ lohitakapadādīhi saddhiṃ itarāni nava nava padāni yojetvā",
  "atk-vin01a0:2063_7": "aññānipi aṭṭha cakkāni vuttānīti evaṃ dasagatikaṃ piṭṭhicakkaṃ veditabbaṃ.",
  "atk-vin01a0:2064_0": "Evaṃ khaṇḍacakkādīnaṃ anekesaṃ cakkānaṃ vasena vitthārato garukāpattimeva dassetvā",
  "atk-vin01a0:2064_1": "idāni aṅgavaseneva garukāpattiñca lahukāpattiñca anāpattiñca dassetuṃ “ceteti upakkamati",
  "atk-vin01a0:2064_2": "muccatī”tiādimāha. Tattha purimanayena ajjhattarūpādīsu rāgādiupatthambhe sati ārogyādīnaṃ",
  "atk-vin01a0:2064_3": "atthāya cetentassa upakkamitvā asucimocane tivaṅgasampannā garukāpatti vuttā. Dutiyena",
  "atk-vin01a0:2064_4": "nayena cetentassa upakkamantassa ca mocane asati duvaṅgasampannā lahukā thullaccayāpatti.",
  "atk-vin01a0:2064_5": "“Ceteti na upakkamati muccatī”tiādīhi chahi nayehi anāpatti.",
  "atk-vin01a0:2065_0": "Ayaṃ pana āpattānāpattibhedo saṇho sukhumo, tasmā suṭṭhu sallakkhetabbo. Suṭṭhu sallakkhetvā",
  "atk-vin01a0:2065_1": "kukkuccaṃ pucchitena āpatti vā anāpatti vā ācikkhitabbā, vinayakammaṃ vā kātabbaṃ.",
  "atk-vin01a0:2065_2": "Asallakkhetvā karonto hi roganidānaṃ ajānitvā bhesajjaṃ karonto vejjo viya vighātañca",
  "atk-vin01a0:2065_3": "āpajjati, na ca taṃ puggalaṃ tikicchituṃ samattho hoti. Tatrāyaṃ sallakkhaṇavidhi",
  "atk-vin01a0:2065_4": "– kukkuccena āgato bhikkhu yāvatatiyaṃ pucchitabbo – “katarena payogena katarena",
  "atk-vin01a0:2065_5": "rāgena āpannosī”ti. Sace paṭhamaṃ aññaṃ vatvā pacchā aññaṃ vadati na ekamaggena katheti,",
  "atk-vin01a0:2065_6": "so vattabbo – “tvaṃ na ekamaggena kathesi pariharasi, na sakkā tava vinayakammaṃ",
  "atk-vin01a0:2065_7": "kātuṃ gaccha sotthiṃ gavesā”ti. Sace pana tikkhattumpi ekamaggeneva katheti, yathābhūtaṃ",
  "atk-vin01a0:2065_8": "attānaṃ āvikaroti, athassa āpattānāpattigarukalahukāpattivinicchayatthaṃ ekādasannaṃ",
  "atk-vin01a0:2065_9": "rāgānaṃ vasena ekādasa payogā samavekkhitabbā.",
  "atk-vin01a0:2066_0": "Tatrime ekādasa rāgā – mocanassādo, muccanassādo, muttassādo, methunassādo, phassassādo,",
  "atk-vin01a0:2066_1": "kaṇḍuvanassādo, dassanassādo, nisajjassādo, vācassādo, gehassitapemaṃ, vanabhaṅgiyanti.",
  "atk-vin01a0:2066_2": "Tattha mocetuṃ assādo mocanassādo, muccane assādo muccanassādo, mutte assādo muttassādo,",
  "atk-vin01a0:2066_3": "methune assādo methunassādo, phasse assādo phassassādo, kaṇḍuvane assādo kaṇḍuvanassādo,",
  "atk-vin01a0:2066_4": "dassane assādo dassanassādo, nisajjāya assādo nisajjassādo, vācāya assādo vācassādo,",
  "atk-vin01a0:2066_5": "gehassitaṃ pemaṃ gehassitapemaṃ, vanabhaṅgiyanti yaṃkiñci pupphaphalādi vanato bhañjitvā",
  "atk-vin01a0:2066_6": "āhaṭaṃ. Ettha ca navahi padehi sampayuttaassādasīsena rāgo vutto. Ekena padena sarūpeneva,",
  "atk-vin01a0:2066_7": "ekena padena vatthunā vutto, vanabhaṅgo hi rāgassa vatthu na rāgoyeva.",
  "atk-vin01a0:2067_0": "Etesaṃ pana rāgānaṃ vasena evaṃ payogā samavekkhitabbā – mocanassāde mocanassādacetanāya",
  "atk-vin01a0:2067_1": "cetento ceva assādento ca upakkamati muccati saṅghādiseso. Tatheva cetento ca assādento",
  "atk-vin01a0:2067_2": "ca upakkamati na muccati thullaccayaṃ. Sace pana sayanakāle rāgapariyuṭṭhito hutvā",
  "atk-vin01a0:2067_3": "ūrunā vā muṭṭhinā vā aṅgajātaṃ gāḷhaṃ pīḷetvā mocanatthāya saussāhova supati, supantassa",
  "atk-vin01a0:2067_4": "cassa asuci muccati saṅghādiseso. Sace rāgapariyuṭṭhānaṃ asubhamanasikārena vūpasametvā",
  "atk-vin01a0:2067_5": "suddhacitto supati, supantassa muttepi anāpatti.",
  "atk-vin01a0:2068_0": "Muccanassāde attano dhammatāya muccamānaṃ assādeti na upakkamati anāpatti. Sace pana",
  "atk-vin01a0:2068_1": "muccamānaṃ assādento upakkamati, tena upakkamena mutte saṅghādiseso. Attano dhammatāya",
  "atk-vin01a0:2068_2": "muccamāne “mā kāsāvaṃ vā senāsanaṃ vā dussī”ti aṅgajātaṃ gahetvā jagganatthāya udakaṭṭhānaṃ",
  "atk-vin01a0:2068_3": "gacchati vaṭṭatīti mahāpaccariyaṃ vuttaṃ.",
  "atk-vin01a0:2069_0": "Muttassāde attano dhammatāya mutte ṭhānā cute asucimhi pacchā assādentassa vinā upakkamena",
  "atk-vin01a0:2069_1": "muccati, anāpatti. Sace assādetvā puna mocanatthāya nimitte upakkamitvā moceti, saṅghādiseso.",
  "atk-vin01a0:2070_0": "Methunassāde methunarāgena mātugāmaṃ gaṇhāti, tena payogena asuci muccati, anāpatti.",
  "atk-vin01a0:2070_1": "Methunadhammassa payogattā pana tādise gahaṇe dukkaṭaṃ, sīsaṃ patte pārājikaṃ. Sace",
  "atk-vin01a0:2070_2": "methunarāgena ratto puna assādetvā mocanatthāya nimitte upakkamitvā moceti, saṅghādiseso.",
  "atk-vin01a0:2071_0": "Phassassāde duvidho phasso – ajjhattiko, bāhiro ca. Ajjhattike tāva attano nimittaṃ",
  "atk-vin01a0:2071_1": "thaddhaṃ mudukanti jānissāmīti vā lolabhāvena vā kīḷāpayato asuci muccati, anāpatti.",
  "atk-vin01a0:2071_2": "Sace kīḷāpento assādetvā mocanatthāya nimitte upakkamitvā moceti, saṅghādiseso. Bāhiraphasse",
  "atk-vin01a0:2071_3": "pana kāyasaṃsaggarāgena mātugāmassa aṅgamaṅgāni parāmasato ceva āliṅgato ca asuci",
  "atk-vin01a0:2071_4": "muccati, anāpatti. Kāyasaṃsaggasaṅghādisesaṃ pana āpajjati. Sace kāyasaṃsaggarāgena",
  "atk-vin01a0:2071_5": "ratto puna assādetvā mocanatthāya nimitte upakkamitvā moceti visaṭṭhipaccayāpi saṅghādiseso.",
  "atk-vin01a0:2072_0": "Kaṇḍuvanassāde daddukacchupiḷakapāṇakādīnaṃ aññataravasena kaṇḍuvamānaṃ nimittaṃ",
  "atk-vin01a0:2072_1": "kaṇḍuvanassāde neva kaṇḍuvato asuci muccati, anāpatti. Kaṇḍuvanassādena ratto puna",
  "atk-vin01a0:2072_2": "assādetvā mocanatthāya nimitte upakkamitvā moceti, saṅghādiseso.",
  "atk-vin01a0:2073_0": "Dassanassāde dassanassādena punappunaṃ mātugāmassa anokāsaṃ upanijjhāyato asuci muccati,",
  "atk-vin01a0:2073_1": "anāpatti. Mātugāmassa anokāsupanijjhāne pana dukkaṭaṃ. Sace dassanassādena ratto",
  "atk-vin01a0:2073_2": "puna assādetvā mocanatthāya nimitte upakkamitvā moceti, saṅghādiseso.",
  "atk-vin01a0:2074_0": "Nisajjassāde mātugāmena saddhiṃ raho nisajjassādarāgena nisinnassa asuci muccati,",
  "atk-vin01a0:2074_1": "anāpatti. Raho nisajjapaccayā pana āpannāya āpattiyā kāretabbo. Sace nisajjassādena",
  "atk-vin01a0:2074_2": "ratto puna assādetvā mocanatthāya nimitte upakkamitvā moceti, saṅghādiseso.",
  "atk-vin01a0:2075_0": "Vācassāde vācassādarāgena mātugāmaṃ methunasannissitāhi vācāhi obhāsantassa asuci",
  "atk-vin01a0:2075_1": "muccati, anāpatti. Duṭṭhullavācāsaṅghādisesaṃ pana āpajjati. Sace vācassādena ratto",
  "atk-vin01a0:2075_2": "puna assādetvā mocanatthāya nimitte upakkamitvā moceti, saṅghādiseso.",
  "atk-vin01a0:2076_0": "Gehassitapeme mātaraṃ vā mātupemena bhaginiṃ vā bhaginipemena punappunaṃ parāmasato",
  "atk-vin01a0:2076_1": "ceva āliṅgato ca asuci muccati, anāpatti. Gehassitapemena pana phusanapaccayā dukkaṭaṃ.",
  "atk-vin01a0:2076_2": "Sace gehassitapemena ratto puna assādetvā mocanatthāya nimitte upakkamitvā moceti, saṅghādiseso.",
  "atk-vin01a0:2077_0": "Vanabhaṅge itthipurisā aññamaññaṃ kiñcideva tambūlagandhapupphavāsādippakāraṃ paṇṇākāraṃ",
  "atk-vin01a0:2077_1": "mittasanthavabhāvassa daḷhabhāvatthāya pesenti ayaṃ vanabhaṅgo nāma. Tañce mātugāmo",
  "atk-vin01a0:2077_2": "kassaci saṃsaṭṭhavihārikassa kulūpakabhikkhuno peseti, tassa ca “asukāya nāma idaṃ",
  "atk-vin01a0:2077_3": "pesita”nti sārattassa punappunaṃ hatthehi taṃ vanabhaṅgaṃ kīḷāpayato asuci muccati,",
  "atk-vin01a0:2077_4": "anāpatti. Sace vanabhaṅge sāratto puna assādetvā mocanatthāya nimitte upakkamitvā",
  "atk-vin01a0:2077_5": "moceti, saṅghādiseso. Sace upakkamantepi na muccati, thullaccayaṃ.",
  "atk-vin01a0:2078_0": "Evametesaṃ ekādasannaṃ rāgānaṃ vasena ime ekādasa payoge samevekkhitvā āpatti vā",
  "atk-vin01a0:2078_1": "anāpatti vā sallakkhetabbā. Sallakkhetvā sace garukā hoti “garukā”ti ācikkhitabbā.",
  "atk-vin01a0:2078_2": "Sace lahukā hoti “lahukā”ti ācikkhitabbā. Tadanurūpañca vinayakammaṃ kātabbaṃ. Evañhi",
  "atk-vin01a0:2078_3": "kataṃ sukataṃ hoti roganidānaṃ ñatvā vejjena katabhesajjamiva, tassa ca puggalassa",
  "atk-vin01a0:2078_4": "sotthibhāvāya saṃvattati.",
  "atk-vin01a0:2079_0": "262. Ceteti na upakkamatītiādīsu mocanassādacetanāya ceteti, na upakkamati, muccati,",
  "atk-vin01a0:2079_1": "anāpatti. Mocanassādapīḷito “aho vata mucceyyā”ti ceteti, na upakkamati, na muccati,",
  "atk-vin01a0:2079_2": "anāpatti. Mocanassādena na ceteti, phassassādena kaṇḍuvanassādena vā upakkamati,",
  "atk-vin01a0:2079_3": "muccati, anāpatti. Tatheva na ceteti, upakkamati, na muccati, anāpatti. Kāmavitakkaṃ",
  "atk-vin01a0:2079_4": "vitakkento mocanatthāya na ceteti, na upakkamati, muccati, anāpatti. Sace panassa",
  "atk-vin01a0:2079_5": "vitakkayatopi na muccati idaṃ āgatameva hoti, “na ceteti, na upakkamati, na muccati, anāpattī”ti.",
  "atk-vin01a0:2080_0": "Anāpatti supinantenāti suttassa supine methunaṃ dhammaṃ paṭisevantassa viya kāyasaṃsaggādīni",
  "atk-vin01a0:2080_1": "āpajjantassa viya supinanteneva kāraṇena yassa asuci muccati, tassa anāpatti. Supine",
  "atk-vin01a0:2080_2": "pana uppannāya assādacetanāya sacassa visayo hoti, niccalena bhavitabbaṃ, na hatthena",
  "atk-vin01a0:2080_3": "nimittaṃ kīḷāpetabbaṃ, kāsāvapaccattharaṇarakkhaṇatthaṃ pana hatthapuṭena gahetvā",
  "atk-vin01a0:2080_4": "jagganatthāya udakaṭṭhānaṃ gantuṃ vaṭṭati.",
  "atk-vin01a0:2081_0": "Namocanādhippāyassāti yassa bhesajjena vā nimittaṃ ālimpantassa uccārādīni vā karontassa",
  "atk-vin01a0:2081_1": "namocanādhippāyassa muccati, tassāpi anāpatti. Ummattakassa duvidhassāpi anāpatti.",
  "atk-vin01a0:2081_2": "Idha seyyasako ādikammiko, tassa anāpatti ādikammikassāti.",
  "atk-vin01a0:2082": "Padabhājanīyavaṇṇanā niṭṭhitā.",
  "atk-vin01a0:2083_0": "Samuṭṭhānādīsu idaṃ sikkhāpadaṃ paṭhamapārājikasamuṭṭhānaṃ kāyacittato samuṭṭhāti.",
  "atk-vin01a0:2083_1": "Kiriyā, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dvivedanaṃ,",
  "atk-vin01a0:2083_2": "sukhamajjhattadvayenāti.",
  "atk-vin01a0:2084": "263. Vinītavatthūsu supinavatthu anupaññattiyaṃ vuttanayameva. Uccārapassāvavatthūni uttānatthāneva.",
  "atk-vin01a0:2085_0": "Vitakkavatthusmiṃ kāmavitakkanti gehassitakāmavitakkaṃ. Tattha kiñcāpi anāpatti vuttā,",
  "atk-vin01a0:2085_1": "atha kho vitakkagatikena na bhavitabbaṃ. Uṇhodakavatthūsu paṭhamaṃ uttānameva. Dutiye",
  "atk-vin01a0:2085_2": "so bhikkhu mocetukāmo uṇhodakena nimittaṃ paharitvā paharitvā nhāyi, tenassa āpatti",
  "atk-vin01a0:2085_3": "vuttā. Tatiye upakkamassa atthitāya thullaccayaṃ. Bhesajjakaṇḍuvanavatthūni uttānatthāneva.",
  "atk-vin01a0:2086_0": "264. Maggavatthūsu paṭhamassa thulaūrukassa maggaṃ gacchantassa sambādhaṭṭhāne ghaṭṭanāya",
  "atk-vin01a0:2086_1": "asuci mucci, tassa namocanādhippāyattā anāpatti. Dutiyassa tatheva mucci, mocanādhippāyattā",
  "atk-vin01a0:2086_2": "pana saṅghādiseso. Tatiyassa na mucci, upakkamasabbhāvato pana thullaccayaṃ. Tasmā",
  "atk-vin01a0:2086_3": "maggaṃ gacchantena uppanne pariḷāhe na gantabbaṃ, gamanaṃ upacchinditvā asubhādimanasikārena",
  "atk-vin01a0:2086_4": "cittaṃ vūpasametvā suddhacittena kammaṭṭhānaṃ ādāya gantabbaṃ. Sace ṭhito vinodetuṃ",
  "atk-vin01a0:2086_5": "na sakkoti, maggā okkamma nisīditvā vinodetvā kammaṭṭhānaṃ ādāya suddhacitteneva gantabbaṃ.",
  "atk-vin01a0:2087_0": "Vatthivatthūsu te bhikkhū vatthiṃ daḷhaṃ gahetvā pūretvā pūretvā vissajjentā gāmadārakā",
  "atk-vin01a0:2087_1": "viya passāvamakaṃsu. Jantāgharavatthusmiṃ udaraṃ tāpentassa mocanādhippāyassāpi amocanādhippāyassāpi",
  "atk-vin01a0:2087_2": "mutte anāpattiyeva. Parikammaṃ karontassa nimittacālanavasena asuci mucci, tasmā",
  "atk-vin01a0:2087_3": "āpattiṭṭhāne āpatti vuttā.",
  "atk-vin01a0:2088": "265. Ūrughaṭṭāpanavatthūsu yesaṃ āpatti vuttā te aṅgajātampi phusāpesunti veditabbāti evaṃ kurundaṭṭhakathāyaṃ vuttaṃ. Sāmaṇerādivatthūni uttānatthāneva.",
  "atk-vin01a0:2089": "266. Kāyatthambhanavatthusmiṃ kāyaṃ thambhentassāti ciraṃ nisīditvā vā nipajjitvā vā navakammaṃ vā katvā ālasiyavimocanatthaṃ vijambhentassa.",
  "atk-vin01a0:2090_0": "Upanijjhāyanavatthusmiṃ sacepi paṭasataṃ nivatthā hoti purato vā pacchato vā ṭhatvā",
  "atk-vin01a0:2090_1": "“imasmiṃ nāma okāse nimitta”nti upanijjhāyantassa dukkaṭameva. Anivatthānaṃ gāmadārikānaṃ",
  "atk-vin01a0:2090_2": "nimittaṃ upanijjhāyantassa pana kimeva vattabbaṃ. Tiracchānagatānampi nimitte eseva",
  "atk-vin01a0:2090_3": "nayo. Ito cito ca aviloketvā pana divasampi ekapayogena upanijjhāyantassa ekameva",
  "atk-vin01a0:2090_4": "dukkaṭaṃ. Ito cito ca viloketvā punappunaṃ upanijjhāyantassa payoge payoge dukkaṭaṃ.",
  "atk-vin01a0:2090_5": "Ummīlananimīlanavasena pana na kāretabbo. Sahasā upanijjhāyitvā puna paṭisaṅkhāya",
  "atk-vin01a0:2090_6": "saṃvare tiṭṭhato anāpatti, taṃ saṃvaraṃ pahāya puna upanijjhāyato dukkaṭameva.",
  "atk-vin01a0:2091_0": "267. Tāḷacchiddādivatthūni uttānatthāneva. Nhānavatthūsu ye udakasotaṃ nimittena",
  "atk-vin01a0:2091_1": "pahariṃsu tesaṃ āpatti vuttā. Udañjalavatthūsupi eseva nayo. Ettha ca udañjalanti",
  "atk-vin01a0:2091_2": "udakacikkhallo vuccati. Eteneva upāyena ito parāni sabbāneva udake dhāvanādivatthūni",
  "atk-vin01a0:2091_3": "veditabbāni. Ayaṃ pana viseso. Pupphāvaḷiyavatthūsu sacepi namocanādhippāyassa anāpatti,",
  "atk-vin01a0:2091_4": "kīḷanapaccayā pana dukkaṭaṃ hotīti.",
  "atk-vin01a0:2092": "Sukkavissaṭṭhisikkhāpadavaṇṇanā niṭṭhitā.",
  "atk-vin01a0:2093": "2. Kāyasaṃsaggasikkhāpadavaṇṇanā",
  "atk-vin01a0:2094_0": "269. Tena samayena buddho bhagavāti kāyasaṃsaggasikkhāpadaṃ. Tatrāyaṃ anuttānapadavaṇṇanā",
  "atk-vin01a0:2094_1": "– araññe viharatīti na āveṇike araññe, jetavanavihārasseva paccante ekapasse. Majjhe",
  "atk-vin01a0:2094_2": "gabbhoti tassa ca vihārassa majjhe gabbho hoti. Samantā pariyāgāroti samantā panassa",
  "atk-vin01a0:2094_3": "maṇḍalamāḷaparikkhepo hoti. So kira majjhe caturassaṃ gabbhaṃ katvā bahi maṇḍalamāḷaparikkhepena",
  "atk-vin01a0:2094_4": "kato, yathā sakkā hoti antoyeva āviñchantehi vicarituṃ.",
  "atk-vin01a0:2095_0": "Supaññattanti suṭṭha ṭhapitaṃ, yathā yathā yasmiṃ yasmiñca okāse ṭhapitaṃ pāsādikaṃ",
  "atk-vin01a0:2095_1": "hoti lokarañjakaṃ tathā tathā tasmiṃ tasmiṃ okāse ṭhapitaṃ, vattasīsena hi soṃ ekakiccampi",
  "atk-vin01a0:2095_2": "na karoti. Ekacce vātapāne vivarantoti yesu vivaṭesu andhakāro hoti tāni vivaranto",
  "atk-vin01a0:2095_3": "yesu vivaṭesu āloko hoti tāni thakento.",
  "atk-vin01a0:2096_0": "Evaṃ vutte sā brāhmaṇī taṃ brāhmaṇaṃ etadavocāti evaṃ tena brāhmaṇena pasaṃsitvā",
  "atk-vin01a0:2096_1": "vutte sā brāhmaṇī “pasanno ayaṃ brāhmaṇo pabbajitukāmo maññe”ti sallakkhetvā nigūhitabbampi",
  "atk-vin01a0:2096_2": "taṃ attano vippakāraṃ pakāsentī kevalaṃ tassa saddhāvighātāpekkhā hutvā etaṃ “kuto",
  "atk-vin01a0:2096_3": "tassa uḷārattatā”tiādivacanamavoca. Tattha uḷāro attā assāti uḷārattā, uḷārattano",
  "atk-vin01a0:2096_4": "bhāvo uṭṭhārattatā. Kulitthīhītiādīsu kulitthiyo nāma gharassāminiyo. Kuladhītaro",
  "atk-vin01a0:2096_5": "nāma purisantaragatā kuladhītaro. Kulakumāriyo nāma aniviṭṭhā vuccanti. Kulasuṇhā",
  "atk-vin01a0:2096_6": "nāma parakulato ānītā kuladārakānaṃ vadhuyo.",
  "atk-vin01a0:2097_0": "270. Otiṇṇoti yakkhādīhi viya sattā anto uppajjantena rāgena otiṇṇo, kūpādīni viya",
  "atk-vin01a0:2097_1": "sattā asamapekkhitvā rajanīye ṭhāne rajjanto sayaṃ vā rāgaṃ otiṇṇo, yasmā pana ubhayathāpi",
  "atk-vin01a0:2097_2": "rāgasamaṅgissevetaṃ adhivacanaṃ, tasmā “otiṇṇo nāma sāratto apekkhavā paṭibaddhacitto”ti",
  "atk-vin01a0:2097_3": "evamassa padabhājanaṃ vuttaṃ.",
  "atk-vin01a0:2098_0": "Tattha sārattoti kāyasaṃsaggarāgena suṭṭhu ratto. Apekkhavāti kāyasaṃsaggāpekkhāya",
  "atk-vin01a0:2098_1": "apekkhavā. Paṭibaddhacittoti kāyasaṃsaggarāgeneva tasmiṃ vatthusmiṃ paṭibaddhacitto.",
  "atk-vin01a0:2098_2": "Vipariṇatenāti parisuddhabhavaṅgasantatisaṅkhātaṃ pakatiṃ vijahitvā aññathā pavattena,",
  "atk-vin01a0:2098_3": "virūpaṃ vā pariṇatena virūpaṃ parivattena, yathā parivattamānaṃ virūpaṃ hoti evaṃ",
  "atk-vin01a0:2098_4": "parivattitvā ṭhitenāti adhippāyo.",
  "atk-vin01a0:2099_0": "271. Yasmā panetaṃ rāgādīhi sampayogaṃ nātivattati, tasmā “vipariṇatanti rattampi",
  "atk-vin01a0:2099_1": "citta”ntiādinā nayenassa padabhājanaṃ vatvā ante idhādhippetamatthaṃ dassento “apica",
  "atk-vin01a0:2099_2": "rattaṃ cittaṃ imasmiṃ atthe adhippetaṃ vipariṇata”nti āha.",
  "atk-vin01a0:2100_0": "Tadahujātāti taṃdivasaṃ jātā jātamattā allamaṃsapesivaṇṇā, evarūpāyapi hi saddhiṃ",
  "atk-vin01a0:2100_1": "kāyasaṃsagge saṅghādiseso, methunavītikkame pārājikaṃ, raho nisajjassāde pācittiyañca",
  "atk-vin01a0:2100_2": "hoti. Pagevāti paṭhamameva.",
  "atk-vin01a0:2101_0": "Kāyasaṃsaggaṃ samāpajjeyyāti hatthaggahaṇādikāyasampayogaṃ kāyamissībhāvaṃ samāpajjeyya,",
  "atk-vin01a0:2101_1": "yasmā panetaṃ samāpajjantassa yo so kāyasaṃsaggo nāma so atthato ajjhācāro hoti,",
  "atk-vin01a0:2101_2": "rāgavasena abhibhavitvā saññamavelaṃ ācāro, tasmāssa saṅkhepana atthaṃ dassento “ajjhācāro",
  "atk-vin01a0:2101_3": "vuccatī”ti padabhājanamāha.",
  "atk-vin01a0:2102_0": "Hatthaggāhaṃ vātiādibhedaṃ panassa vitthārena atthadassanaṃ. Tattha hatthādīnaṃ vibhāgadassanatthaṃ",
  "atk-vin01a0:2102_1": "“hattho nāma kapparaṃ upādāyā”tiādimāha tattha kapparaṃ upādāyāti dutiyaṃ. Mahāsandhiṃ",
  "atk-vin01a0:2102_2": "upādāya. Aññattha pana maṇibandhato paṭṭhāya yāva agganakhā hattho idha saddhiṃ aggabāhāya",
  "atk-vin01a0:2102_3": "kapparato paṭṭhāya adhippeto.",
  "atk-vin01a0:2103_0": "Suddhakesā vāti suttādīhi amissā suddhā kesāyeva. Veṇīti tīhi kesavaṭṭīhi vinandhitvā",
  "atk-vin01a0:2103_1": "katakesakalāpassetaṃ nāmaṃ. Suttamissāti pañcavaṇṇena suttena kese missetvā katā.",
  "atk-vin01a0:2103_2": "Mālāmissāti vassikapupphādīhi missetvā tīhi kesavaṭṭīhi vinandhitvā katā, avinaddhopi",
  "atk-vin01a0:2103_3": "vā kevalaṃ pupphamissako kesakalāpo idha “veṇī”ti veditabbo. Hiraññamissāti kahāpaṇamālāya",
  "atk-vin01a0:2103_4": "missetvā katā. Suvaṇṇamissāti suvaṇṇacīrakehi vā pāmaṅgādīhi vā missetvā katā. Muttāmissāti",
  "atk-vin01a0:2103_5": "muttāvalīhi missetvā katā. Maṇimissāti suttārūḷhehi maṇīhi missetvā katā. Etāsu hi",
  "atk-vin01a0:2103_6": "yaṃkiñci veṇiṃ gaṇhantassa saṅghādisesoyeva. “Ahaṃ missakaveṇiṃ aggahesi”nti vadantassa",
  "atk-vin01a0:2103_7": "mokkho natthi. Veṇiggahaṇena cettha kesāpi gahitāva honti, tasmā yo ekampi kesaṃ",
  "atk-vin01a0:2103_8": "gaṇhāti tassapi āpattiyeva.",
  "atk-vin01a0:2104_0": "Hatthañca veṇiñca ṭhapetvāti idha vuttalakkhaṇaṃ hatthañca sabbappakārañca veṇiṃ",
  "atk-vin01a0:2104_1": "ṭhapetvā avasesaṃ sarīraṃ “aṅga”nti veditabbaṃ. Evaṃ paricchinnesu hatthādīsu hatthassa",
  "atk-vin01a0:2104_2": "gahaṇaṃ hatthaggāho, veṇiyā gahaṇaṃ veṇiggāho, avasesasasarīrassa parāmasanaṃ aññatarassa",
  "atk-vin01a0:2104_3": "vā aññatarassa vā aṅgassa parāmasanaṃ, yo taṃ hatthaggāhaṃ vā veṇiggāhaṃ vā aññatarassa",
  "atk-vin01a0:2104_4": "vā aññatarassa vā aṅgassa parāmasanaṃ samāpajjeyya, tassa saṅghādiseso nāma āpattinikāyo",
  "atk-vin01a0:2104_5": "hotīti. Ayaṃ sikkhāpadassa attho.",
  "atk-vin01a0:2105_0": "272. Yasmā pana yo ca hatthaggāho yo ca veṇiggāho yañca avasesassa aṅgassa parāmasanaṃ",
  "atk-vin01a0:2105_1": "taṃ sabbampi bhedato dvādasavidhaṃ hoti, tasmā taṃ bhedaṃ dassetuṃ “āmasanā parāmasanā”tiādinā",
  "atk-vin01a0:2105_2": "nayenassa padabhājanaṃ vuttaṃ. Tattha yañca vuttaṃ “āmasanā nāma āmaṭṭhamattā”ti",
  "atk-vin01a0:2105_3": "yañca “chupanaṃ nāma phuṭṭhamatta”nti, imesaṃ ayaṃ viseso – āmasanāti āmajjanā phuṭṭhokāsaṃ",
  "atk-vin01a0:2105_4": "anatikkamitvāpi tattheva saṅghaṭṭanā. Ayañhi “āmaṭṭhamattā”ti vuccati. Chupananti",
  "atk-vin01a0:2105_5": "asaṅghaṭṭetvā phuṭṭhamattaṃ.",
  "atk-vin01a0:2106_0": "Yampi ummasanāya ca ullaṅghanāya ca niddese “uddhaṃ uccāraṇā”ti ekameva padaṃ vuttaṃ.",
  "atk-vin01a0:2106_1": "Tatrāpi ayaṃ viseso – paṭhamaṃ attano kāyassa itthiyā kāye uddhaṃ pesanavasena vuttaṃ,",
  "atk-vin01a0:2106_2": "dutiyaṃ itthiyā kāyaṃ ukkhipanavasena, sesaṃ pākaṭameva.",
  "atk-vin01a0:2107_0": "273. Idāni yvāyaṃ otiṇṇo vipariṇatena cittena kāyasaṃsaggaṃ samāpajjati, tassa etesaṃ",
  "atk-vin01a0:2107_1": "padānaṃ vasena vitthārato āpattibhedaṃ dassento “itthī ca hoti itthisaññī sāratto",
  "atk-vin01a0:2107_2": "ca bhikkhu ca naṃ itthiyā kāyena kāya”ntiādimāha. Tattha bhikkhu ca naṃ itthiyā kāyena",
  "atk-vin01a0:2107_3": "kāyanti so sāratto ca itthisaññī ca bhikkhu attano kāyena. Nanti nipātamattaṃ. Atha",
  "atk-vin01a0:2107_4": "vā etaṃ tassā itthiyā hatthādibhedaṃ kāyaṃ. Āmasati parāmasatīti etesu ce ekenāpi",
  "atk-vin01a0:2107_5": "ākārena ajjhācarati, āpatti saṅghādisesassa. Tattha sakiṃ āmasato ekā āpatti, punappunaṃ",
  "atk-vin01a0:2107_6": "āmasato payoge payoge saṅghādiseso.",
  "atk-vin01a0:2108_0": "Parāmasantopi sace kāyato amocetvāva ito cito ca attano hatthaṃ vā kāyaṃ vā sañcopeti",
  "atk-vin01a0:2108_1": "harati peseti divasampi parāmasato ekāva āpatti. Sace kāyato mocetvā mocetvā parāmasati",
  "atk-vin01a0:2108_2": "payoge payoge āpatti.",
  "atk-vin01a0:2109_0": "Omasantopi sace kāyato amocetvāva itthiyā matthakato paṭṭhāya yāva pādapiṭṭhiṃ omasati",
  "atk-vin01a0:2109_1": "ekāva āpatti. Sace pana udarādīsu taṃ taṃ ṭhānaṃ patvā muñcitvā muñcitvā omasati",
  "atk-vin01a0:2109_2": "payoge payoge āpatti. Ummasanāyapi pādato paṭṭhāya yāva sīsaṃ ummasantassa eseva nayo.",
  "atk-vin01a0:2110_0": "Olaṅghanāya mātugāmaṃ kesesu gahetvā nāmetvā cumbanādīsu yaṃ ajjhācāraṃ icchati taṃ",
  "atk-vin01a0:2110_1": "katvā muñcato ekāva āpatti. Uṭṭhitaṃ punappunaṃ nāmayato payoge payoge āpatti. Ullaṅghanāyapi",
  "atk-vin01a0:2110_2": "kesesu vā hatthesu vā gahetvā vuṭṭhāpayato eseva nayo.",
  "atk-vin01a0:2111_0": "Ākaḍḍhanāya attano abhimukhaṃ ākaḍḍhanto yāva na muñcati tāva ekāva āpatti. Muñcitvā",
  "atk-vin01a0:2111_1": "muñcitvā ākaḍḍhantassa payoge payoge āpatti. Patikaḍḍhanāyapi parammukhaṃ piṭṭhiyaṃ",
  "atk-vin01a0:2111_2": "gahetvā paṭippaṇāmayato eseva nayo.",
  "atk-vin01a0:2112_0": "Abhiniggaṇhanāya hatthe vā bāhāya vā daḷhaṃ gahetvā yojanampi gacchato ekāva āpatti.",
  "atk-vin01a0:2112_1": "Muñcitvā punappunaṃ gaṇhato payoge payoge āpatti. Amuñcitvā punappunaṃ phusato ca",
  "atk-vin01a0:2112_2": "āliṅgato ca payoge payoge āpattīti mahāsumatthero āha. Mahāpadumatthero panāha –",
  "atk-vin01a0:2112_3": "“mūlaggahaṇameva pamāṇaṃ, tasmā yāva na muñcati tāva ekā eva āpattī”ti.",
  "atk-vin01a0:2113": "Abhinippīḷanāya vatthena vā ābharaṇena vā saddhiṃ pīḷayato aṅgaṃ aphusantassa thullaccayaṃ, phusantassa saṅghādiseso, ekapayogena ekā āpatti, nānāpayogena nānā.",
  "atk-vin01a0:2114": "Gahaṇachupanesu aññaṃ kiñci vikāraṃ akarontopi gahitamattaphuṭṭhamattenāpi āpattiṃ āpajjati.",
  "atk-vin01a0:2115_0": "Evametesu āmasanādīsu ekenāpi ākārena ajjhācārato itthiyā itthisaññissa saṅghādiseso,",
  "atk-vin01a0:2115_1": "vematikassa thullaccayaṃ, paṇḍakapurisatiracchānagatasaññissāpi thullaccayameva.",
  "atk-vin01a0:2115_2": "Paṇḍake paṇḍakasaññissa thullaccayaṃ, vematikassa dukkaṭaṃ. Purisatiracchānagataitthisaññissāpi",
  "atk-vin01a0:2115_3": "dukkaṭameva. Purise purisasaññissāpi vematikassāpi itthipaṇḍakatiracchānagatasaññissāpi",
  "atk-vin01a0:2115_4": "dukkaṭameva. Tiracchānagatepi sabbākārena dukkaṭamevāti. Imā ekamūlakanaye vuttā",
  "atk-vin01a0:2115_5": "āpattiyo sallakkhetvā imināva upāyena “dve itthiyo dvinnaṃ itthīna”ntiādivasena vutte",
  "atk-vin01a0:2115_6": "dumūlakanayepi diguṇā āpattiyo veditabbā. Yathā ca dvīsu itthīsu dve saṅghādisesā;",
  "atk-vin01a0:2115_7": "evaṃ sambahulāsu sambahulā veditabbā.",
  "atk-vin01a0:2116_0": "Yo hi ekato ṭhitā sambahulā itthiyo bāhāhi parikkhipitvā gaṇhāti so yattakā itthiyo",
  "atk-vin01a0:2116_1": "phuṭṭhā tāsaṃ gaṇanāya saṅghādisese āpajjati, majjhagatānaṃ gaṇanāya thullaccaye.",
  "atk-vin01a0:2116_2": "Tā hi tena kāyappaṭibaddhena āmaṭṭhā honti. Yo pana sambahulānaṃ aṅguliyo vā kese",
  "atk-vin01a0:2116_3": "vā ekato katvā gaṇhāti, so aṅguliyo ca kese ca agaṇetvā itthiyo gaṇetvā saṅghādisesehi",
  "atk-vin01a0:2116_4": "kāretabbo. Yāsañca itthīnaṃ aṅguliyo vā kesā vā majjhagatā honti, tāsaṃ gaṇanāya",
  "atk-vin01a0:2116_5": "thullaccaye āpajjati. Tā hi tena kāyappaṭibaddhena āmaṭṭhā honti, sambahulā pana",
  "atk-vin01a0:2116_6": "itthiyo kāyappaṭibaddhehi rajjuvatthādīhi parikkhipitvā gaṇhanto sabbāsaṃyeva antoparikkhepagatānaṃ",
  "atk-vin01a0:2116_7": "gaṇanāya thullaccaye āpajjati. Mahāpaccariyaṃ aphuṭṭhāsu dukkaṭaṃ vuttaṃ. Tattha",
  "atk-vin01a0:2116_8": "yasmā pāḷiyaṃ kāyappaṭibaddhappaṭibaddhena āmasanaṃ nāma natthi, tasmā sabbampi kāyappaṭibaddhappaṭibaddhaṃ",
  "atk-vin01a0:2116_9": "kāyappaṭibaddheneva saṅgahetvā mahāaṭṭhakathāyañca kurundiyañca vutto purimanayoyevettha yuttataro dissati.",
  "atk-vin01a0:2117_0": "Yo hi hatthena hatthaṃ gahetvā paṭipāṭiyā ṭhitāsu itthīsu samasārāgo ekaṃ hatthe",
  "atk-vin01a0:2117_1": "gaṇhāti, so gahititthiyā vasena ekaṃ saṅghādisesaṃ āpajjati, itarāsaṃ gaṇanāya purimanayeneva",
  "atk-vin01a0:2117_2": "thullaccaye. Sace so taṃ kāyappaṭibaddhe vatthe vā pupphe vā gaṇhāti, sabbāsaṃ gaṇanāya",
  "atk-vin01a0:2117_3": "thullaccaye āpajjati. Yatheva hi rajjuvatthādīhi parikkhipantena sabbāpi kāyappaṭibaddhena",
  "atk-vin01a0:2117_4": "āmaṭṭhā honti, tathā idhāpi sabbāpi kāyappaṭibaddhena āmaṭṭhā honti. Sace pana tā",
  "atk-vin01a0:2117_5": "itthiyo aññamaññaṃ vatthakoṭiyaṃ gahetvā ṭhitā honti, tatra ceso purimanayeneva paṭhamaṃ",
  "atk-vin01a0:2117_6": "itthiṃ hatthe gaṇhāti gahitāya vasena saṅghādisesaṃ āpajjati, itarāsaṃ gaṇanāya dukkaṭāni.",
  "atk-vin01a0:2117_7": "Sabbāsañhi tāsaṃ tena purimanayeneva kāyapaṭibaddhena kāyappaṭibaddhaṃ āmaṭṭhaṃ hoti.",
  "atk-vin01a0:2117_8": "Sace pana sopi taṃ kāyappaṭibaddheyeva gaṇhāti tassā vasena thullaccayaṃ āpajjati,",
  "atk-vin01a0:2117_9": "itarāsaṃ gaṇanāya anantaranayeneva dukkaṭāni.",
  "atk-vin01a0:2118_0": "Yo pana ghanavatthanivatthaṃ itthiṃ kāyasaṃsaggarāgena vatthe ghaṭṭeti, thullaccayaṃ.",
  "atk-vin01a0:2118_1": "Viraḷavatthanivatthaṃ ghaṭṭeti, tatra ce vatthantarehi itthiyā vā nikkhantalomāni",
  "atk-vin01a0:2118_2": "bhikkhuṃ bhikkhuno vā paviṭṭhalomāni itthiṃ phusanti, ubhinnaṃ lomāniyeva vā lomāni",
  "atk-vin01a0:2118_3": "phusanti, saṅghādiseso. Upādinnakena hi kammajarūpena upādinnakaṃ vā anupādinnakaṃ",
  "atk-vin01a0:2118_4": "vā anupādinnakenapi kenaci kesādinā upādinnakaṃ vā anupādinnakaṃ vā phusantopi saṅghādisesaṃ āpajjatiyeva.",
  "atk-vin01a0:2119_0": "Tattha kurundiyaṃ “lomāni gaṇetvā saṅghādiseso”ti vuttaṃ. Mahāaṭṭhakathāyaṃ pana",
  "atk-vin01a0:2119_1": "“lomāni gaṇetvā āpattiyā na kāretabbo, ekameva saṅghādisesaṃ āpajjati. Saṅghikamañce",
  "atk-vin01a0:2119_2": "pana apaccattharitvā nipanno lomāni gaṇetvā kāretabbo”ti vuttaṃ, tadeva yuttaṃ. Itthivasena",
  "atk-vin01a0:2119_3": "hi ayaṃ āpatti, na koṭṭhāsavasenāti.",
  "atk-vin01a0:2120_0": "Etthāha “yo pana ‘kāyappaṭibaddhaṃ gaṇhissāmī’ti kāyaṃ gaṇhāti, ‘kāyaṃ gaṇhissāmī’ti",
  "atk-vin01a0:2120_1": "kāyappaṭibaddhaṃ gaṇhāti, so kiṃ āpajjatī”ti. Mahāsumatthero tāva “yathāvatthukamevā”ti",
  "atk-vin01a0:2120_2": "vadati. Ayaṃ kirassa laddhi –",
  "atk-vin01a0:2121": "“Vatthu saññā ca rāgo ca, phassappaṭivijānanā;",
  "atk-vin01a0:2122": "Yathāniddiṭṭhaniddese, garukaṃ tena kāraye”ti.",
  "atk-vin01a0:2123_0": "Ettha “vatthū”ti itthī. “Saññā”ti itthisaññā. “Rāgo”ti kāyasaṃsaggarāgo. “Phassappaṭivijānanā”ti",
  "atk-vin01a0:2123_1": "kāyasaṃsaggaphassajānanā. Tasmā yo itthiyā itthisaññī kāyasaṃsaggarāgena “kāyappaṭibaddhaṃ",
  "atk-vin01a0:2123_2": "gahessāmī”ti pavattopi kāyaṃ phusati, garukaṃ saṅghādisesaṃyeva āpajjati. Itaropi",
  "atk-vin01a0:2123_3": "thullaccayanti mahāpadumatthero panāha –",
  "atk-vin01a0:2124": "“Saññāya virāgitamhi, gahaṇe ca virāgite;",
  "atk-vin01a0:2125": "Yathāniddiṭṭhaniddese, garukaṃ tattha na dissatī”ti.",
  "atk-vin01a0:2126_0": "Assāpāyaṃ laddhi itthiyā itthisaññino hi saṅghādiseso vutto. Iminā ca itthisaññā",
  "atk-vin01a0:2126_1": "virāgitā kāyappaṭibaddhe kāyappaṭibaddhasaññā uppāditā, taṃ gaṇhantassa pana thullaccayaṃ",
  "atk-vin01a0:2126_2": "vuttaṃ. Iminā ca gahaṇampi virāgitaṃ taṃ aggahetvā itthī gahitā, tasmā ettha itthisaññāya",
  "atk-vin01a0:2126_3": "abhāvato saṅghādiseso na dissati, kāyappaṭibaddhassa aggahitattā thullaccayaṃ na",
  "atk-vin01a0:2126_4": "dissati, kāyasaṃsaggarāgena phuṭṭhattā pana dukkaṭaṃ. Kāyasaṃsaggarāgena hi imaṃ",
  "atk-vin01a0:2126_5": "nāma vatthuṃ phusato anāpattīti natthi, tasmā dukkaṭamevāti.",
  "atk-vin01a0:2127_0": "Idañca pana vatvā idaṃ catukkamāha. “Sārattaṃ gaṇhissāmī’ti sārattaṃ gaṇhi saṅghādiseso,",
  "atk-vin01a0:2127_1": "‘virattaṃ gaṇhissāmī’ti virattaṃ gaṇhi dukkaṭaṃ, ‘sārattaṃ gaṇhissāmī’ti virattaṃ",
  "atk-vin01a0:2127_2": "gaṇhi dukkaṭaṃ, ‘virattaṃ gaṇhissāmī’ti sārattaṃ gaṇhi dukkaṭamevā”ti. Kiñcāpi evamāha?",
  "atk-vin01a0:2127_3": "Atha kho mahāsumattheravādoyevettha “itthi ca hoti itthisaññī sāratto ca bhikkhu",
  "atk-vin01a0:2127_4": "ca naṃ itthiyā kāyena kāyappaṭibaddhaṃ āmasati parāmasati…pe… gaṇhāti chupati āpatti",
  "atk-vin01a0:2127_5": "thullaccayassā”ti imāya pāḷiyā “yo hi ekato ṭhitā sambahulā itthiyo bāhāhi parikkhipitvā",
  "atk-vin01a0:2127_6": "gaṇhāti, so yattakā itthiyo phuṭṭhā tāsaṃ gaṇanāya saṅghādisese āpajjati, majjhagatānaṃ",
  "atk-vin01a0:2127_7": "gaṇanāya thullaccaye”tiādīhi aṭṭhakathāvinicchayehi ca sameti. Yadi hi saññādivirāgena",
  "atk-vin01a0:2127_8": "virāgitaṃ nāma bhaveyya “paṇḍako ca hoti itthisaññī”tiādīsu viya “kāyappaṭibaddhañca",
  "atk-vin01a0:2127_9": "hoti kāyasaññī cā”tiādināpi nayena pāḷiyaṃ visesaṃ vadeyya. Yasmā pana so na vutto,",
  "atk-vin01a0:2127_10": "tasmā itthiyā itthisaññāya sati itthiṃ āmasantassa saṅghādiseso, kāyappaṭibaddhaṃ",
  "atk-vin01a0:2127_11": "āmasantassa thullaccayanti yathāvatthukameva yujjati.",
  "atk-vin01a0:2128_0": "Mahāpaccariyampi cetaṃ vuttaṃ – “nīlaṃ pārupitvā sayitāya kāḷitthiyā kāyaṃ ghaṭṭessāmī’ti",
  "atk-vin01a0:2128_1": "kāyaṃ ghaṭṭeti, saṅghādiseso; ‘kāyaṃ ghaṭṭessāmī’ti nīlaṃ ghaṭṭeti, thullaccayaṃ;",
  "atk-vin01a0:2128_2": "‘nīlaṃ ghaṭṭessāmī’ti kāyaṃ ghaṭṭeti, saṅghādiseso; ‘nīlaṃ ghaṭṭessāmī’ti nīlaṃ ghaṭṭeti,",
  "atk-vin01a0:2128_3": "thullaccaya”nti. Yopāyaṃ “itthī ca paṇḍako cā”tiādinā nayena vatthumissakanayo vutto,",
  "atk-vin01a0:2128_4": "tasmimpi vatthu saññāvimativasena vuttā āpattiyo pāḷiyaṃ asammuyhantena veditabbā.",
  "atk-vin01a0:2129_0": "Kāyenakāyappaṭibaddhavāre pana itthiyā itthisaññissa kāyappaṭibaddhaṃ gaṇhato thullaccayaṃ,",
  "atk-vin01a0:2129_1": "sese sabbattha dukkaṭaṃ. Kāyappaṭibaddhenakāyavārepi eseva nayo. Kāyappaṭibaddhenakaāyappaṭibaddhavāre",
  "atk-vin01a0:2129_2": "ca nissaggiyenakāyavārādīsu cassa sabbattha dukkaṭameva.",
  "atk-vin01a0:2130_0": "“Itthī ca hoti itthisaññī sāratto ca itthī ca naṃ bhikkhussa kāyena kāya”ntiādivāro",
  "atk-vin01a0:2130_1": "pana bhikkhumhi mātugāmassa rāgavasena vutto. Tattha itthī ca naṃ bhikkhussa kāyena",
  "atk-vin01a0:2130_2": "kāyanti bhikkhumhi sārattā itthī tassa nisinnokāsaṃ vā nipannokāsaṃ vā gantvā attano",
  "atk-vin01a0:2130_3": "kāyena taṃ bhikkhussa kāyaṃ āmasati…pe… chupati. Sevanādhippāyo kāyena vāyamati,",
  "atk-vin01a0:2130_4": "phassaṃ paṭivijānātīti evaṃ tāya āmaṭṭho vā chupito vā sevanādhippāyo hutvā sace",
  "atk-vin01a0:2130_5": "phassappaṭivijānanatthaṃ īsakampi kāyaṃ cāleti phandeti, saṅghādisesaṃ āpajjati.",
  "atk-vin01a0:2131_0": "Dve itthiyoti ettha dve saṅghādisese āpajjati, itthiyā ca paṇḍake ca saṅghādisesena",
  "atk-vin01a0:2131_1": "saha dukkaṭaṃ. Etena upāyena yāva “nissaggiyena nissaggiyaṃ āmasati, sevanādhippāyo",
  "atk-vin01a0:2131_2": "kāyena vāyamati na ca phassaṃ paṭivijānāti, āpatti dukkaṭassā”ti tāva purimanayeneva",
  "atk-vin01a0:2131_3": "āpattibhedo veditabbo.",
  "atk-vin01a0:2132_0": "Ettha ca kāyena vāyamati na ca phassaṃ paṭivijānātīti attanā nissaṭṭhaṃ pupphaṃ vā",
  "atk-vin01a0:2132_1": "phalaṃ vā itthiṃ attano nissaggiyena pupphena vā phalena vā paharantiṃ disvā kāyena",
  "atk-vin01a0:2132_2": "vikāraṃ karoti, aṅguliṃ vā cāleti, bhamukaṃ vā ukkhipati, akkhiṃ vā nikhaṇati, aññaṃ",
  "atk-vin01a0:2132_3": "vā evarūpaṃ vikāraṃ karoti, ayaṃ vuccati “kāyena vāyamati na ca phassaṃ paṭivijānātī”ti.",
  "atk-vin01a0:2132_4": "Ayampi kāyena vāyamitattā dukkaṭaṃ āpajjati, dvīsu itthīsu dve, itthīpaṇḍakesupi",
  "atk-vin01a0:2132_5": "dve eva dukkaṭe āpajjati.",
  "atk-vin01a0:2133_0": "279. Evaṃ vatthuvasena vitthārato āpattibhedaṃ dassetvā idāni lakkhaṇavasena saṅkhepato",
  "atk-vin01a0:2133_1": "āpattibhedañca anāpattibhedañca dassento “sevanādhippāyo”tiādimāha. Tattha purimanaye",
  "atk-vin01a0:2133_2": "itthiyā phuṭṭho samāno sevanādhippāyo kāyena vāyamati, phassaṃ paṭivijānātīti tivaṅgasampattiyā",
  "atk-vin01a0:2133_3": "saṅghādiseso. Dutiye naye nissaggiyena nissaggiyāmasane viya vāyamitvā achupane viya",
  "atk-vin01a0:2133_4": "ca phassassa appaṭivijānanato duvaṅgasampattiyā dukkaṭaṃ. Tatiye kāyena avāyamato",
  "atk-vin01a0:2133_5": "anāpatti. Yo hi sevanādhippāyopi niccalena kāyena kevalaṃ phassaṃ paṭivijānāti sādiyati",
  "atk-vin01a0:2133_6": "anubhoti, tassa cittuppādamatte āpattiyā abhāvato anāpatti. Catutthe pana nissaggiyena",
  "atk-vin01a0:2133_7": "nissaggiyāmasane viya phassappaṭivijānanāpi natthi, kevalaṃ cittuppādamattameva,",
  "atk-vin01a0:2133_8": "tasmā anāpatti. Mokkhādhippāyassa sabbākāresu anāpattiyeva.",
  "atk-vin01a0:2134_0": "Ettha pana yo itthiyā gahito taṃ attano sarīrā mocetukāmo paṭippaṇāmeti vā paharati",
  "atk-vin01a0:2134_1": "vā ayaṃ kāyena vāyamati phassaṃ paṭivijānāti. Yo āgacchantiṃ disvā tato muñcitukāmo",
  "atk-vin01a0:2134_2": "uttāsetvā palāpeti, ayaṃ kāyena vāyamati na ca phassaṃ paṭivijānāti. Yo tādisaṃ dīghajātiṃ",
  "atk-vin01a0:2134_3": "kāye ārūḷhaṃ disvā “saṇikaṃ gacchatu ghaṭṭiyamānā anatthāya saṃvatteyyā”ti na ghaṭṭeti,",
  "atk-vin01a0:2134_4": "itthimeva vā aṅgaṃ phusamānaṃ ñatvā “esā ‘anatthiko ayaṃ mayā’ti sayameva pakkamissatī”ti",
  "atk-vin01a0:2134_5": "ajānanto viya niccalo hoti, balavitthiyā vā gāḷhaṃ āliṅgitvā gahito daharabhikkhu",
  "atk-vin01a0:2134_6": "palāyitukāmopi suṭṭhu gahitattā niccalo hoti, ayaṃ na ca kāyena vāyamati, phassaṃ",
  "atk-vin01a0:2134_7": "paṭivijānāti. Yo pana āgacchantiṃ disvā “āgacchatu tāva tato naṃ paharitvā vā paṇāmetvā",
  "atk-vin01a0:2134_8": "vā pakkamissāmī”ti niccalo hoti, ayaṃ mokkhādhippāyo na ca kāyena vāyamati, na ca",
  "atk-vin01a0:2134_9": "phassaṃ paṭivijānātīti veditabbo.",
  "atk-vin01a0:2135": "280. Asañciccāti iminā upāyena imaṃ phusissāmīti acetetvā, evañhi acetetvā pattappaṭiggahaṇādīsu mātugāmassa aṅge phuṭṭhepi anāpatti.",
  "atk-vin01a0:2136": "Asatiyāti aññavihito hoti mātugāmaṃ phusāmīti sati natthi, evaṃ asatiyā hatthapādapasāraṇādikāle phusantassa anāpatti.",
  "atk-vin01a0:2137": "Ajānantassāti dārakavesena ṭhitaṃ dārikaṃ “itthī”ti ajānanto kenacideva karaṇīyena phusati, evaṃ “itthī”ti ajānantassa phusato anāpatti.",
  "atk-vin01a0:2138_0": "Asādiyantassāti kāyasaṃsaggaṃ asādiyantassa, tassa bāhāparamparāya nītabhikkhussa",
  "atk-vin01a0:2138_1": "viya anāpatti. Ummattakādayo vuttanayāeva. Idha pana udāyitthero ādikammiko, tassa",
  "atk-vin01a0:2138_2": "anāpatti ādikammikassāti.",
  "atk-vin01a0:2139": "Padabhājanīyavaṇṇanā niṭṭhitā.",
  "atk-vin01a0:2140_0": "Samuṭṭhānādīsu idaṃ sikkhāpadaṃ paṭhamapārājikasamuṭṭhānaṃ kāyacittato samuṭṭhāti,",
  "atk-vin01a0:2140_1": "kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dvivedanaṃ,",
  "atk-vin01a0:2140_2": "sukhamajjhattadvayenāti.",
  "atk-vin01a0:2141_0": "281. Vinītavatthūsu – mātuyā mātupemenāti mātupemena mātuyā kāyaṃ āmasi. Esa nayo",
  "atk-vin01a0:2141_1": "dhītubhaginivatthūsu. Tattha yasmā mātā vā hotu dhītā vā itthī nāma sabbāpi brahmacariyassa",
  "atk-vin01a0:2141_2": "pāripanthikāva. Tasmā “ayaṃ me mātā ayaṃ dhītā ayaṃ me bhaginī”ti gehassitapemena",
  "atk-vin01a0:2141_3": "āmasatopi dukkaṭameva vuttaṃ.",
  "atk-vin01a0:2142_0": "Imaṃ pana bhagavato āṇaṃ anussarantena sacepi nadīsotena vuyhamānaṃ mātaraṃ passati",
  "atk-vin01a0:2142_1": "neva hatthena parāmasitabbā. Paṇḍitena pana bhikkhunā nāvā vā phalakaṃ vā kadalikkhandho",
  "atk-vin01a0:2142_2": "vā dārukkhandho vā upasaṃharitabbo. Tasmiṃ asati kāsāvampi upasaṃharitvā purato ṭhapetabbaṃ,",
  "atk-vin01a0:2142_3": "“ettha gaṇhāhī”ti pana na vattabbā. Gahite parikkhāraṃ kaḍḍhāmīti kaḍḍhantena gantabbaṃ.",
  "atk-vin01a0:2142_4": "Sace bhāyati purato purato gantvā “mā bhāyī”ti samassāsetabbā. Sace bhāyamānā puttassa",
  "atk-vin01a0:2142_5": "sahasā khandhe vā abhiruhati, hatthe vā gaṇhāti, na “apehi mahallike”ti niddhunitabbā,",
  "atk-vin01a0:2142_6": "thalaṃ pāpetabbā. Kaddame laggāyapi kūpe patitāyapi eseva nayo.",
  "atk-vin01a0:2143_0": "Tatrapi hi yottaṃ vā vatthaṃ vā pakkhipitvā hatthena gahitabhāvaṃ ñatvā uddharitabbā,",
  "atk-vin01a0:2143_1": "natveva āmasitabbā. Na kevalañca mātugāmassa sarīrameva anāmāsaṃ, nivāsanapāvuraṇampi",
  "atk-vin01a0:2143_2": "ābharaṇabhaṇḍampi tiṇaṇḍupakaṃ vā tāḷapaṇṇamuddikaṃ vā upādāya anāmāsameva, tañca",
  "atk-vin01a0:2143_3": "kho nivāsanapārupanaṃ piḷandhanatthāya ṭhapitameva. Sace pana nivāsanaṃ vā pārupanaṃ",
  "atk-vin01a0:2143_4": "vā parivattetvā cīvaratthāya pādamūle ṭhapeti vaṭṭati. Ābharaṇabhaṇḍesu pana sīsapasādhanakadantasūciādikappiyabhaṇḍaṃ",
  "atk-vin01a0:2143_5": "“imaṃ bhante tumhākaṃ gaṇhathā”ti diyyamānaṃ sipāṭikāsūciādiupakaraṇatthāya gahetabbaṃ.",
  "atk-vin01a0:2143_6": "Suvaṇṇarajatamuttādimayaṃ pana anāmāsameva dīyyamānampi na gahetabbaṃ. Na kevalañca",
  "atk-vin01a0:2143_7": "etāsaṃ sarīrūpagameva anāmāsaṃ, itthisaṇṭhānena kataṃ kaṭṭharūpampi dantarūpampi",
  "atk-vin01a0:2143_8": "ayarūpampi loharūpampi tipurūpampi potthakarūpampi sabbaratanarūpampi antamaso piṭṭhamayarūpampi",
  "atk-vin01a0:2143_9": "anāmāsameva. Paribhogatthāya pana “idaṃ tumhākaṃ hotū”ti labhitvā ṭhapetvā sabbaratanamayaṃ",
  "atk-vin01a0:2143_10": "avasesaṃ bhinditvā upakaraṇārahaṃ upakaraṇe paribhogārahaṃ paribhoge upanetuṃ vaṭṭati.",
  "atk-vin01a0:2144_0": "Yathā ca itthirūpakaṃ; evaṃ sattavidhampi dhaññaṃ anāmāsaṃ. Tasmā khettamajjhena",
  "atk-vin01a0:2144_1": "gacchatā tatthajātakampi dhaññaphalaṃ na āmasantena gantabbaṃ. Sace gharadvāre vā",
  "atk-vin01a0:2144_2": "antarāmagge vā dhaññaṃ pasāritaṃ hoti passena ca maggo atthi na maddantena gantabbaṃ.",
  "atk-vin01a0:2144_3": "Gamanamagge asati maggaṃ adhiṭṭhāya gantabbaṃ. Antaraghare dhaññassa upari āsanaṃ",
  "atk-vin01a0:2144_4": "paññāpetvā denti nisīdituṃ vaṭṭati. Keci āsanasālāyaṃ dhaññaṃ ākiranti, sace sakkā",
  "atk-vin01a0:2144_5": "hoti harāpetuṃ harāpetabbaṃ, no ce ekamantaṃ dhaññaṃ amaddantena pīṭhakaṃ paññapetvā",
  "atk-vin01a0:2144_6": "nisīditabbaṃ. Sace okāso na hoti, manussā dhaññamajjheyeva āsanaṃ paññapetvā denti,",
  "atk-vin01a0:2144_7": "nisīditabbaṃ. Tatthajātakāni muggamāsādīni aparaṇṇānipi tālapanasādīni vā phalāni",
  "atk-vin01a0:2144_8": "kīḷantena na āmasitabbāni. Manussehi rāsikatesupi eseva nayo. Araññe pana rukkhato",
  "atk-vin01a0:2144_9": "patitāni phalāni “anupasampannānaṃ dassāmī”ti gaṇhituṃ vaṭṭati.",
  "atk-vin01a0:2145_0": "Muttā, maṇi, veḷuriyo, saṅkho, silā, pavāḷaṃ, rajataṃ, jātarūpaṃ, lohitaṅko, masāragallanti",
  "atk-vin01a0:2145_1": "imesu dasasu ratanesu muttā adhotā anividdhā yathājātāva āmasituṃ vaṭṭati. Sesā anāmāsāti",
  "atk-vin01a0:2145_2": "vadanti. Mahāpaccariyaṃ pana “muttā dhotāpi adhotāpi anāmāsā bhaṇḍamūlatthāya ca",
  "atk-vin01a0:2145_3": "sampaṭicchituṃ na vaṭṭati, kuṭṭharogassa bhesajjatthāya pana vaṭṭatī”ti vuttaṃ. Antamaso",
  "atk-vin01a0:2145_4": "jātiphalikaṃ upādāya sabbopi nīlapītādivaṇṇabhedo maṇi dhotaviddhavaṭṭito anāmāso,",
  "atk-vin01a0:2145_5": "yathājāto pana ākaramutto pattādibhaṇḍamūlatthaṃ sampaṭicchituṃ vaṭṭatīti vutto.",
  "atk-vin01a0:2145_6": "Sopi mahāpaccariyaṃ paṭikkhitto, pacitvā kato kācamaṇiyeveko vaṭṭatīti vutto. Veḷuriyepi",
  "atk-vin01a0:2145_7": "maṇisadisova vinicchayo.",
  "atk-vin01a0:2146_0": "Saṅkho dhamanasaṅkho ca dhotaviddho ca ratanamisso anāmāso. Pānīyasaṅkho dhotopi",
  "atk-vin01a0:2146_1": "adhotopi āmāsova sesañca añjanādibhesajjatthāyapi bhaṇḍamūlatthāyapi sampaṭicchituṃ",
  "atk-vin01a0:2146_2": "vaṭṭati. Silā dhotaviddhā ratanasaṃyuttā muggavaṇṇāva anāmāsā. Sesā satthakanisānādiatthāya",
  "atk-vin01a0:2146_3": "gaṇhituṃ vaṭṭati. Ettha ca ratanasaṃyuttāti suvaṇṇena saddhiṃ yojetvā pacitvā katāti",
  "atk-vin01a0:2146_4": "vadanti. Pavāḷaṃ dhotaviddhaṃ anāmāsaṃ. Sesaṃ āmāsaṃ bhaṇḍamūlatthañca sampaṭicchituṃ",
  "atk-vin01a0:2146_5": "vaṭṭati. Mahāpaccariyaṃ pana “dhotampi adhotampi sabbaṃ anāmāsaṃ, na ca sampaṭicchituṃ vaṭṭatī”ti vuttaṃ.",
  "atk-vin01a0:2147_0": "Rajataṃ jātarūpañca katabhaṇḍampi akatabhaṇḍampi sabbena sabbaṃ bījato paṭṭhāya anāmāsañca",
  "atk-vin01a0:2147_1": "asampaṭicchiyañca, uttararājaputto kira suvaṇṇacetiyaṃ kāretvā mahāpadumattherassa",
  "atk-vin01a0:2147_2": "pesesi. Thero “na kappatī”ti paṭikkhipi. Cetiyaghare suvaṇṇapadumasuvaṇṇabubbuḷakādīni",
  "atk-vin01a0:2147_3": "honti, etānipi anāmāsāni. Cetiyagharagopakā pana rūpiyachaḍḍakaṭṭhāne ṭhitā, tasmā",
  "atk-vin01a0:2147_4": "tesaṃ keḷāpayituṃ vaṭṭatīti vuttaṃ. Kurundiyaṃ pana taṃ paṭikkhittaṃ. Suvaṇṇacetiye",
  "atk-vin01a0:2147_5": "kacavarameva harituṃ vaṭṭatīti ettakameva anuññātaṃ. Ārakūṭalohampi jātarūpagatikameva",
  "atk-vin01a0:2147_6": "anāmāsanti sabbaaṭṭhakathāsu vuttaṃ. Senāsanaparibhogo pana sabbakappiyo, tasmā jātarūparajatamayā",
  "atk-vin01a0:2147_7": "sabbepi senāsanaparikkhārā āmāsā. Bhikkhūnaṃ dhammavinayavaṇṇanaṭṭhāne ratanamaṇḍape",
  "atk-vin01a0:2147_8": "karonti phalikatthambhe ratanadāmapatimaṇḍite, tattha sabbūpakaraṇāni bhikkhūnaṃ",
  "atk-vin01a0:2147_9": "paṭijaggituṃ vaṭṭati.",
  "atk-vin01a0:2148_0": "Lohitaṅkamasāragallā dhotaviddhā anāmāsā, itare āmāsā, bhaṇḍamūlatthāya vaṭṭantīti",
  "atk-vin01a0:2148_1": "vuttā. Mahāpaccariyaṃ pana “dhotāpi adhotāpi sabbaso anāmāsā na ca sampaṭicchituṃ vaṭṭantī”ti vuttaṃ.",
  "atk-vin01a0:2149_0": "Sabbaṃ āvudhabhaṇḍaṃ anāmāsaṃ, bhaṇḍamūlatthāya dīyyamānampi na sampaṭicchitabbaṃ.",
  "atk-vin01a0:2149_1": "Satthavaṇijjā nāma na vaṭṭati. Suddhadhanudaṇḍopi dhanujiyāpi patodopi aṅkusopi antamaso",
  "atk-vin01a0:2149_2": "vāsipharasuādīnipi āvudhasaṅkhepena katāni anāmāsāni. Sace kenaci vihāre satti vā",
  "atk-vin01a0:2149_3": "tomaro vā ṭhapito hoti, vihāraṃ jaggantena “harantū”ti sāmikānaṃ pesetabbaṃ. Sace",
  "atk-vin01a0:2149_4": "na haranti, taṃ acālentena vihāro paṭijaggitabbo. Yuddhabhūmiyaṃ patitaṃ asiṃ vā",
  "atk-vin01a0:2149_5": "sattiṃ vā tomaraṃ vā disvā pāsāṇena vā kenaci vā asiṃ bhinditvā satthakatthāya gahetuṃ",
  "atk-vin01a0:2149_6": "vaṭṭati, itarānipi viyojetvā kiñci satthakatthāya gahetuṃ vaṭṭati kiñci kattaradaṇḍādiatthāya.",
  "atk-vin01a0:2149_7": "“Idaṃ gaṇhathā”ti dīyyamānaṃ pana “vināsetvā kappiyabhaṇḍaṃ karissāmī”ti sabbampi",
  "atk-vin01a0:2149_8": "sampaṭicchituṃ vaṭṭati.",
  "atk-vin01a0:2150_0": "Macchajālapakkhijālādīnipi phalakajālikādīni saraparittānānīpi sabbāni anāmāsāni.",
  "atk-vin01a0:2150_1": "Paribhogatthāya labbhamānesu pana jālaṃ tāva “āsanassa vā cetiyassa vā upari bandhissāmi,",
  "atk-vin01a0:2150_2": "chattaṃ vā veṭhessāmī”ti gahetuṃ vaṭṭati. Saraparittānaṃ sabbampi bhaṇḍamūlatthāya",
  "atk-vin01a0:2150_3": "sampaṭicchituṃ vaṭṭati. Parūparodhanivāraṇañhi etaṃ na uparodhakaranti phalakaṃ dantakaṭṭhabhājanaṃ",
  "atk-vin01a0:2150_4": "karissāmīti gahetuṃ vaṭṭati.",
  "atk-vin01a0:2151_0": "Cammavinaddhāni vīṇābheriādīni anāmāsāni. Kurundiyaṃ pana “bherisaṅghāṭopi vīṇāsaṅghāṭopi",
  "atk-vin01a0:2151_1": "tucchapokkharampi mukhavaṭṭiyaṃ āropitacammampi vīṇādaṇḍakopi sabbaṃ anāmāsa”nti",
  "atk-vin01a0:2151_2": "vuttaṃ. Onahituṃ vā onahāpetuṃ vā vādetuṃ vā vādāpetuṃ vā na labbhatiyeva. Cetiyaṅgaṇe",
  "atk-vin01a0:2151_3": "pūjaṃ katvā manussehi chaḍḍitaṃ disvāpi acāletvāva antarantare sammajjitabbaṃ, kacavarachaḍḍanakāle",
  "atk-vin01a0:2151_4": "pana kacavaraniyāmeneva haritvā ekamantaṃ nikkhipituṃ vaṭṭatīti mahāpaccariyaṃ vuttaṃ.",
  "atk-vin01a0:2151_5": "Bhaṇḍamūlatthāya sampaṭicchitumpi vaṭṭati. Paribhogatthāya labbhamānesu pana vīṇādoṇikañca",
  "atk-vin01a0:2151_6": "bheripokkharañca dantakaṭṭhabhājanaṃ karissāma cammaṃ satthakakosakanti evaṃ tassa",
  "atk-vin01a0:2151_7": "tassa parikkhārassa upakaraṇatthāya gahetvā tathā tathā kātuṃ vaṭṭati.",
  "atk-vin01a0:2152_0": "Purāṇadutiyikāvatthu uttānameva. Yakkhivatthusmiṃ sacepi paranimmitavasavattideviyā",
  "atk-vin01a0:2152_1": "kāyasaṃsaggaṃ samāpajjati thullaccayameva. Paṇḍakavatthu ca suttitthivatthu ca pākaṭameva.",
  "atk-vin01a0:2152_2": "Matitthivatthusmiṃ pārājikappahonakakāle thullaccayaṃ, tato paraṃ dukkaṭaṃ. Tiracchānagatavatthusmiṃ",
  "atk-vin01a0:2152_3": "nāgamāṇavikāyapi supaṇṇamāṇavikāyapi kinnariyāpi gāviyāpi dukkaṭameva. Dārudhītalikāvatthusmiṃ",
  "atk-vin01a0:2152_4": "na kevalaṃ dārunā eva, antamaso cittakammalikhitepi itthirūpe dukkaṭameva.",
  "atk-vin01a0:2153_0": "282. Sampīḷanavatthu uttānatthameva. Saṅkamavatthusmiṃ ekapadikasaṅkamo vā hotu sakaṭamaggasaṅkamo",
  "atk-vin01a0:2153_1": "vā, cālessāmīti payoge katamatteva cāletu vā mā vā, dukkaṭaṃ. Maggavatthu pākaṭameva.",
  "atk-vin01a0:2153_2": "Rukkhavatthusmiṃ rukkho mahanto vā hotu mahājambuppamāṇo khuddako vā, taṃ cāletuṃ",
  "atk-vin01a0:2153_3": "sakkotu vā mā vā, payogamattena dukkaṭaṃ. Nāvāvatthusmimpi eseva nayo. Rajjavatthusmiṃ",
  "atk-vin01a0:2153_4": "yaṃ rajjuṃ āviñchanto ṭhānā cāletuṃ sakkoti, tattha thullaccayaṃ. Yā mahārajju hoti,",
  "atk-vin01a0:2153_5": "īsakampi ṭhānā na calati, tattha dukkaṭaṃ. Daṇḍepi eseva nayo. Bhūmiyaṃ patitamahārukkhopi",
  "atk-vin01a0:2153_6": "hi daṇḍaggahaṇeneva idha gahito. Pattavatthu pākaṭameva. Vandanavatthusmiṃ itthī",
  "atk-vin01a0:2153_7": "pāde sambāhitvā vanditukāmā vāretabbā pādā vā paṭicchādetabbā, niccalena vā bhavitabbaṃ.",
  "atk-vin01a0:2153_8": "Niccalassa hi cittena sādiyatopi anāpatti. Avasāne gahaṇavatthupākaṭamevāti.",
  "atk-vin01a0:2154": "Kāyasaṃsaggasikkhāpadavaṇṇanā niṭṭhitā.",
  "atk-vin01a0:2155": "3. Duṭṭhullavācāsikkhāpadavaṇṇanā",
  "atk-vin01a0:2156_0": "283. Tena samayena buddho bhagavāti duṭṭhullavācāsikkhāpadaṃ. Tattha ādissāti apadisitvā.",
  "atk-vin01a0:2156_1": "Vaṇṇampi bhaṇatītiādīni parato āvi bhavissanti. Chinnikāti chinnaottappā. Dhuttikāti",
  "atk-vin01a0:2156_2": "saṭhā. Ahirikāyoti nillajjā. Uhasantīti sitaṃ katvā mandahasitaṃ hasanti. Ullapantīti",
  "atk-vin01a0:2156_3": "“aho ayyo”tiādinā nayena uccakaraṇiṃ nānāvidhaṃ palobhanakathaṃ kathenti. Ujjagghantīti",
  "atk-vin01a0:2156_4": "mahāhasitaṃ hasanti. Uppaṇḍentīti “paṇḍako ayaṃ, nāyaṃ puriso”tiādinā nayena parihāsaṃ karonti.",
  "atk-vin01a0:2157_0": "285. Sārattoti duṭṭhullavācassādarāgena sāratto. Apekkhavā paṭibaddhacittoti vuttanayameva,",
  "atk-vin01a0:2157_1": "kevalaṃ idha vācassādarāgo yojetabbo. Mātugāmaṃ duṭṭhullāhi vācāhīti ettha adhippetaṃ",
  "atk-vin01a0:2157_2": "mātugāmaṃ dassento “mātugāmo”tiādimāha. Tattha viññū paṭibalā subhāsitadubbhāsitaṃ",
  "atk-vin01a0:2157_3": "duṭṭhullāduṭṭhullaṃ ājānitunti yā paṇḍitā sātthakaniratthakakathaṃ asaddhammasaddhammapaṭisaṃyuttakathañca",
  "atk-vin01a0:2157_4": "jānituṃ paṭibalā, ayaṃ idha adhippetā. Yā pana mahallikāpi bālā elamūgā ayaṃ idha",
  "atk-vin01a0:2157_5": "anadhippetāti dasseti.",
  "atk-vin01a0:2158_0": "Obhāseyyāti avabhāseyya nānāppakārakaṃ asaddhammavacanaṃ vadeyya. Yasmā panevaṃ obhāsantassa",
  "atk-vin01a0:2158_1": "yo so obhāso nāma, so atthato ajjhācāro hoti rāgavasena abhibhavitvā saññamavelaṃ",
  "atk-vin01a0:2158_2": "ācāro, tasmā tamatthaṃ dassento “obhāseyyāti ajjhācāro vuccatī”ti āha. Yathā tanti",
  "atk-vin01a0:2158_3": "ettha tanti nipātamattaṃ, yathā yuvā yuvatinti attho.",
  "atk-vin01a0:2159_0": "Dve magge ādissātiādi yenākārena obhāsato saṅghādiseso hoti, taṃ dassetuṃ vuttaṃ.",
  "atk-vin01a0:2159_1": "Tattha dve maggeti vaccamaggañca passāvamaggañca. Sesaṃ uddese tāva pākaṭameva. Niddese",
  "atk-vin01a0:2159_2": "pana thometīti “itthilakkhaṇena subhalakkhaṇena samannāgatāsī”ti vadati, na tāva",
  "atk-vin01a0:2159_3": "sīsaṃ eti. “Tava vaccamaggo ca passāvamaggo ca īdiso tena nāma īdisena itthilakkhaṇena",
  "atk-vin01a0:2159_4": "subhalakkhaṇena samannāgatāsī”ti vadati, sīsaṃ eti, saṅghādiseso. Vaṇṇeti pasaṃsatīti",
  "atk-vin01a0:2159_5": "imāni pana thomanapadasseva vevacanāni.",
  "atk-vin01a0:2160_0": "Khuṃsetīti vācāpatodena ghaṭṭeti. Vambhetīti apasādeti. Garahatīti dosaṃ deti. Parato",
  "atk-vin01a0:2160_1": "pana pāḷiyā āgatehi “animittāsī”tiādīhi ekādasahi padehi aghaṭite sīsaṃ na eti, ghaṭitepi",
  "atk-vin01a0:2160_2": "tesu sikharaṇīsi sambhinnāsi ubhatobyañjanāsīti imehi tīhi ghaṭiteyeva saṅghādiseso.",
  "atk-vin01a0:2161": "Dehi meti yācanāyapi ettakeneva sīsaṃ na eti, “methunaṃ dhammaṃ dehī”ti evaṃ methunadhammena ghaṭite eva saṅghādiseso.",
  "atk-vin01a0:2162_0": "Kadā te mātā pasīdissatītiādīsu āyācanavacanesupi ettakeneva sīsaṃ na eti, “kadā",
  "atk-vin01a0:2162_1": "te mātā pasīdissati, kadā te methunaṃ dhammaṃ labhissāmī”ti vā “tava mātari pasannāya",
  "atk-vin01a0:2162_2": "methunaṃ dhammaṃ labhissāmī”ti vā ādinā pana nayena methunadhammena ghaṭiteyeva saṅghādiseso.",
  "atk-vin01a0:2163": "Kathaṃ tvaṃ sāmikassa desītiādīsu pucchāvacanesupi methunadhammanti vutteyeva saṅghādiseso, na itarathā. Evaṃ kira tvaṃ sāmikassa desīti paṭipucchāvacanesupi eseva nayo.",
  "atk-vin01a0:2164_0": "Ācikkhanāya puṭṭho bhaṇatīti “kathaṃ dadamānā sāmikassa piyā hotī”ti evaṃ puṭṭho",
  "atk-vin01a0:2164_1": "ācikkhati. Ettha ca “evaṃ dehi evaṃ dadamānā”ti vuttepi sīsaṃ na eti. “Methunadhammaṃ",
  "atk-vin01a0:2164_2": "evaṃ dehi evaṃ upanehi evaṃ methunadhammaṃ dadamānā upanayamānā piyā hotī”tiādinā",
  "atk-vin01a0:2164_3": "pana nayena methunadhammena ghaṭiteyeva saṅghādiseso. Anusāsanīvacanesupi eseva nayo.",
  "atk-vin01a0:2165": "Akkosaniddese – animittāsīti nimittarahitāsi, kuñcikapaṇālimattameva tava dakasotanti vuttaṃ hoti.",
  "atk-vin01a0:2166_0": "Nimittamattāsīti tava itthinimittaṃ aparipuṇṇaṃ saññāmattamevāti vuttaṃ hoti. Alohitāti",
  "atk-vin01a0:2166_1": "sukkhasotā. Dhuvalohitāti niccalohitā kilinnadakasotā. Dhuvacoḷāti niccapakkhittāṇicoḷā,",
  "atk-vin01a0:2166_2": "sadā āṇicoḷakaṃ sevasīti vuttaṃ hoti. Paggharantīti savantī; sadā te muttaṃ savatīti",
  "atk-vin01a0:2166_3": "vuttaṃ hoti. Sikharaṇīti bahinikkhantaāṇimaṃsā. Itthipaṇḍakāti animittāva vuccati.",
  "atk-vin01a0:2166_4": "Vepurisikāti samassudāṭhikā purisarūpā itthī. Sambhinnāti sambhinnavaccamaggapassāvamaggā.",
  "atk-vin01a0:2166_5": "Ubhatobyañjanāti itthinimittena ca purisanimittena cāti ubhohi byañjanehi samannāgatā.",
  "atk-vin01a0:2167_0": "Imesu ca pana ekādasasu padesu sikharaṇīsi sambhinnāsi ubhatobyañjanāsīti imāniyeva",
  "atk-vin01a0:2167_1": "tīṇi padāni suddhāni sīsaṃ enti. Iti imāni ca tīṇi purimāni ca vaccamaggapassāvamaggamethunadhammapadāni",
  "atk-vin01a0:2167_2": "tīṇīti cha padāni suddhāni āpattikarāni. Sesāni animittātiādīni “animitte methunadhammaṃ",
  "atk-vin01a0:2167_3": "me dehī”ti vā “animittāsi methunadhammaṃ me dehī”ti vā ādinā nayena methunadhammena",
  "atk-vin01a0:2167_4": "ghaṭitāneva āpattikarāni hontīti veditabbāni.",
  "atk-vin01a0:2168_0": "286. Idāni yvāyaṃ otiṇṇo vipariṇatena cittena obhāsati, tassa vaccamaggapassāvamagge",
  "atk-vin01a0:2168_1": "ādissa etesaṃ vaṇṇabhaṇanādīnaṃ vasena vitthārato āpattibhedaṃ dassento “itthī ca",
  "atk-vin01a0:2168_2": "hoti itthisaññī”tiādimāha. Tesaṃ attho kāyasaṃsagge vuttanayeneva veditabbo.",
  "atk-vin01a0:2169_0": "Ayaṃ pana viseso – adhakkhakanti akkhakato paṭṭhāya adho. Ubbhajāṇumaṇḍala jāṇumaṇḍalato",
  "atk-vin01a0:2169_1": "paṭṭhāya uddhaṃ. Ubbhakkhakanti akkhakato paṭṭhāya uddhaṃ. Adho jāṇumaṇḍalanti jāṇumaṇḍalato",
  "atk-vin01a0:2169_2": "paṭṭhāya adho. Akkhakaṃ pana jāṇumaṇḍalañca ettheva dukkaṭakkhette saṅgahaṃ gacchanti",
  "atk-vin01a0:2169_3": "bhikkhuniyā kāyasaṃsagge viya. Na hi buddhā garukāpattiṃ sāvasesaṃ paññapentīti.",
  "atk-vin01a0:2169_4": "Kāyappaṭibaddhanti vatthaṃ vā pupphaṃ vā ābharaṇaṃ vā.",
  "atk-vin01a0:2170": "287. Atthapurekkhārassāti animittātiādīnaṃ padānaṃ atthaṃ kathentassa, aṭṭhakathaṃ vā sajjhāyaṃ karontassa.",
  "atk-vin01a0:2171": "Dhammapurekkhārassāti pāḷiṃ vācentassa vā sajjhāyantassa vā. Evaṃ atthañca dhammañca purakkhatvā bhaṇantassa atthapurekkhārassa ca dhammapurekkhārassa ca anāpatti.",
  "atk-vin01a0:2172_0": "Anusāsanipurekkhārassāti “idānipi animittāsi ubhattobyañjanāsi appamādaṃ idāni kareyyāsi,",
  "atk-vin01a0:2172_1": "yathā āyatimpi evarūpā na hohisī”ti evaṃ anusiṭṭhiṃ purakkhatvā bhaṇantassa anusāsanipurekkhārassa",
  "atk-vin01a0:2172_2": "anāpatti. Yo pana bhikkhunīnaṃ pāḷiṃ vācento pakativācanāmaggaṃ pahāya hasanto hasanto",
  "atk-vin01a0:2172_3": "“sikharaṇīsi sambhinnāsi ubhatobyañjanāsī”ti punappunaṃ bhaṇati, tassa āpattiyeva.",
  "atk-vin01a0:2172_4": "Ummattakassa anāpatti. Idha ādikammiko udāyitthero, tassa anāpatti ādikammikassāti.",
  "atk-vin01a0:2173": "Padabhājanīyavaṇṇanā niṭṭhitā.",
  "atk-vin01a0:2174_0": "Samuṭṭhānādīsu idaṃ sikkhāpadaṃ tisamuṭṭhānaṃ kāyacittato vācācittato kāyavācācittato",
  "atk-vin01a0:2174_1": "ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ,",
  "atk-vin01a0:2174_2": "akusalacittaṃ, dvivedananti.",
  "atk-vin01a0:2175": "288. Vinītavatthūsu lohitavatthusmiṃ so bhikkhu itthiyā lohitakaṃ nimittaṃ sandhāyāha – itarā na aññāsi, tasmā dukkaṭaṃ.",
  "atk-vin01a0:2176": "Kakkasalomanti rassalomehi bahulomaṃ. Ākiṇṇalomanti jaṭitalomaṃ. Kharalomanti thaddhalomaṃ. Dīghalomanti arassalomaṃ. Sabbaṃ itthinimittameva sandhāya vuttaṃ.",
  "atk-vin01a0:2177_0": "289. Vāpitaṃ kho teti asaddhammaṃ sandhāyāha, sā asallakkhetvā no ca kho paṭivuttanti",
  "atk-vin01a0:2177_1": "āha. Paṭivuttaṃ nāma udakavappe bījehi appatiṭṭhitokāse pāṇakehi vināsitabīje vā",
  "atk-vin01a0:2177_2": "okāse puna bījaṃ patiṭṭhāpetvā udakena āsittaṃ, thalavappe visamapatitānaṃ vā bījānaṃ",
  "atk-vin01a0:2177_3": "samakaraṇatthāya puna aṭṭhadantakena samīkataṃ, tesu aññataraṃ sandhāya esā āha.",
  "atk-vin01a0:2178": "Maggavatthusmiṃ maggo saṃsīdatīti aṅgajātamaggaṃ sandhāyāha. Sesaṃ uttānamevāti.",
  "atk-vin01a0:2179": "Duṭṭhullavācāsikkhāpadavaṇṇanā niṭṭhitā.",
  "atk-vin01a0:2180": "4. Attakāmapāricariyasikkhāpadavaṇṇanā",
  "atk-vin01a0:2181": "290. Tena samayena buddho bhagavāti attakāmasikkhāpadaṃ. Tattha kulūpakoti kulapayirupāsanako catunnaṃ paccayānaṃ atthāya kulūpasaṅkamane niccappayutto.",
  "atk-vin01a0:2182_0": "Cīvarapiṇḍapātasenāsanagilānapaccayabhesajjaparikkhāranti cīvarañca piṇḍapātañca",
  "atk-vin01a0:2182_1": "senāsanañca gilānapaccayabhesajjaparikkhārañca. Gilānapaccayabhesajjaparikkhāranti",
  "atk-vin01a0:2182_2": "cettha patikaraṇatthena paccayo, yassa kassaci sappāyassetaṃ adhivacanaṃ. Bhisakkassa",
  "atk-vin01a0:2182_3": "kammaṃ tena anuññātattāti bhesajjaṃ. Gilānapaccayova bhesajjaṃ gilānapaccayabhesajjaṃ,",
  "atk-vin01a0:2182_4": "yaṃkiñci gilānassa sappāyaṃ bhisakkakammaṃ telamadhuphāṇitādīti vuttaṃ hoti. Parikkhāroti",
  "atk-vin01a0:2182_5": "pana “sattahi nagaraparikkhārehi suparikkhataṃ hotī”tiādīsu parivāro vuccati. “Ratho",
  "atk-vin01a0:2182_6": "sīsaparikkhāro jhānakkho cakkavīriyo”tiādīsu alaṅkāro. “Ye cime pabbajitena jīvitaparikkhārā",
  "atk-vin01a0:2182_7": "samudānetabbā”tiādīsu sambhāro. Idha pana sambhāropi parivāropi vaṭṭati. Tañhi gilānapaccayabhesajjaṃ",
  "atk-vin01a0:2182_8": "jīvitassa parivāropi hoti jīvitavināsakābādhuppattiyā antaraṃ adatvā rakkhaṇato,",
  "atk-vin01a0:2182_9": "sambhāropi yathā ciraṃ pavattati evamassa kāraṇabhāvato, tasmā parikkhāroti vuccati.",
  "atk-vin01a0:2182_10": "Evaṃ gilānapaccayabhesajjañca taṃ parikkhāro cāti gilānapaccayabhesajjaparikkhāro,",
  "atk-vin01a0:2182_11": "taṃ gilānapaccayabhesajjaparikkhāranti evamattho daṭṭhabbo.",
  "atk-vin01a0:2183": "Vasalanti hīnaṃ lāmakaṃ. Atha vā vassatīti vasalo, paggharatīti attho, taṃ vasalaṃ, asucipaggharaṇakanti vuttaṃ hoti. Niṭṭhuhitvāti kheḷaṃ pātetvā.",
  "atk-vin01a0:2184": "Kassāhaṃ kena hāyāmīti ahaṃ kassā aññissā itthiyā kena bhogena vā alaṅkārena vā rūpena vā parihāyāmi, kā nāma mayā uttaritarāti dīpeti.",
  "atk-vin01a0:2185_0": "291. Santiketi upacāre ṭhatvā sāmantā avidūre, padabhājanepi ayamevaattho dīpito.",
  "atk-vin01a0:2185_1": "Attakāmapāricariyāyāti methunadhammasaṅkhātena kāmena pāricariyā kāmapāricariyā.",
  "atk-vin01a0:2185_2": "Attano atthāya kāmapāricariyā attakāmapāricariyā, attanā vā kāmitā icchitāti attakāmā,",
  "atk-vin01a0:2185_3": "sayaṃ methunarāgavasena patthitāti attho. Attakāmā ca sā pāricariyā cāti attakāmapāricariyā,",
  "atk-vin01a0:2185_4": "tassā attakāmapāricariyāya. Vaṇṇaṃ bhāseyyāti guṇaṃ ānisaṃsaṃ pakāseyya.",
  "atk-vin01a0:2186_0": "Tatra yasmā “attano atthāya kāmapāricariyā”ti imasmiṃ atthavikappe kāmo ceva hetu",
  "atk-vin01a0:2186_1": "ca pāricariyā ca attho, sesaṃ byañjanaṃ. “Attakāmā ca sā pāricariyā cāti attakāmapāricariyā”ti",
  "atk-vin01a0:2186_2": "imasmiṃ atthavikappe adhippāyo ceva pāricariyā cāti attho, sesaṃ byañjanaṃ. Tasmā",
  "atk-vin01a0:2186_3": "byañjane ādaraṃ akatvā atthamattameva dassetuṃ “attano kāmaṃ attano hetuṃ attano",
  "atk-vin01a0:2186_4": "adhippāyaṃ attano pāricariya”nti padabhājanaṃ vuttaṃ. “Attano kāmaṃ attano hetuṃ",
  "atk-vin01a0:2186_5": "attano pāricariya”nti hi vutte jānissanti paṇḍitā “ettāvatā attano atthāya kāmapāricariyā",
  "atk-vin01a0:2186_6": "vuttā”ti. “Attano adhippāyaṃ attano pāricariya”nti vuttepi jānissanti “ettāvatā attanā",
  "atk-vin01a0:2186_7": "icchitakāmitaṭṭhena attakāmapāricariyā vuttā”ti.",
  "atk-vin01a0:2187_0": "Idāni tassā attakāmapāricariyāya vaṇṇabhāsanākāraṃ dassento “etadagga”ntiādimāha.",
  "atk-vin01a0:2187_1": "Taṃ uddesatopi niddesatopi uttānatthameva. Ayaṃ panettha padasambandho ca āpattivinicchayo",
  "atk-vin01a0:2187_2": "ca – etadaggaṃ…pe… paricareyyāti yā mādisaṃ sīlavantaṃ kalyāṇadhammaṃ brahmacāriṃ",
  "atk-vin01a0:2187_3": "etena dhammena paricareyya, tassā evaṃ mādisaṃ paricarantiyā yā ayaṃ pāricariyā nāma,",
  "atk-vin01a0:2187_4": "etadaggaṃ pāricariyānanti.",
  "atk-vin01a0:2188": "Methunupasaṃhitena saṅghādisesoti evaṃ attakāmapāricariyāya vaṇṇaṃ bhāsanto ca methunupasaṃhitena methunadhammapaṭisaṃyutteneva vacanena yo bhāseyya, tassa saṅghādisesoti.",
  "atk-vin01a0:2189_0": "Idhāni yasmā methunupasaṃhiteneva bhāsantassa saṅghādiseso vutto, tasmā “ahampi khattiyo,",
  "atk-vin01a0:2189_1": "tvampi khattiyā, arahati khattiyā khattiyassa dātuṃ samajātikattā”ti evamādīhi vacanehi",
  "atk-vin01a0:2189_2": "pāricariyāya vaṇṇaṃ bhāsamānassāpi saṅghādiseso natthi. “Ahampi khattiyo”tiādike",
  "atk-vin01a0:2189_3": "pana bahūpi pariyāye vatvā “arahasi tvaṃ mayhaṃ methunadhammaṃ dātu”nti evaṃ methunappaṭisaṃyutteneva",
  "atk-vin01a0:2189_4": "bhāsamānassa saṅghādisesoti.",
  "atk-vin01a0:2190": "Itthī ca hotītiādi pubbe vuttanayameva. Idha udāyitthero ādikammiko, tassa anāpatti ādikammikassāti.",
  "atk-vin01a0:2191": "Samuṭṭhānādi sabbaṃ duṭṭhullavācāsadisaṃ. Vinītavatthūni uttānatthānevāti.",
  "atk-vin01a0:2192": "Attakāmapāricariyasikkhāpadavaṇṇanā niṭṭhitā.",
  "atk-vin01a0:2193": "5. Sañcarittasikkhāpadavaṇṇanā",
  "atk-vin01a0:2194_0": "296. Tena samayena buddho bhagavāti sañcarittaṃ. Tattha paṇḍitāti paṇḍiccena samannāgatā",
  "atk-vin01a0:2194_1": "gatimantā. Byattāti veyyattiyena samannāgatā, upāyena samannāgatā upāyaññū visāradā.",
  "atk-vin01a0:2194_2": "Medhāvinīti medhāya samannāgatā, diṭṭhaṃ diṭṭhaṃ karoti. Dakkhāti chekā. Analasāti",
  "atk-vin01a0:2194_3": "uṭṭhānavīriyasampannā. Channāti anucchavikā.",
  "atk-vin01a0:2195": "Kismiṃ viyāti kicchaṃ viya kileso viya, hiri viya amhākaṃ hotīti adhippāyo. Kumārikāya vattunti “imaṃ tumhe gaṇhathā”ti kumārikāya kāraṇā vattuṃ.",
  "atk-vin01a0:2196_0": "Āvāhādīsu āvāhoti dārakassa parakulato dārikāya āharaṇaṃ. Vivāhoti attano dārikāya",
  "atk-vin01a0:2196_1": "parakulapesanaṃ. Vāreyyanti “detha no dārakassa dārika”nti yācanaṃ, divasanakkhattamuhuttaparicchedakaraṇaṃ vā.",
  "atk-vin01a0:2197_0": "297. Purāṇagaṇakiyāti ekassa gaṇakassa bhariyāya, sā tasmiṃ jīvamāne gaṇakīti paññāyittha,",
  "atk-vin01a0:2197_1": "mate pana purāṇagaṇakīti saṅkhaṃ gatā. Tirogāmoti bahigāmo, añño gāmoti adhippāyo.",
  "atk-vin01a0:2197_2": "Manussāti udāyissa imaṃ sañcarittakamme yuttapayuttabhāvaṃ jānanakamanussā.",
  "atk-vin01a0:2198_0": "Suṇisabhogenāti yena bhogena suṇisā bhuñjitabbā hoti randhāpanapacāpanapaavesanādinā,",
  "atk-vin01a0:2198_1": "tena bhuñjiṃsu. Tato aparena dāsibhogenāti māsātikkame yena bhogena dāsī bhuñjitabbā",
  "atk-vin01a0:2198_2": "hoti khettakammakacavarachaḍḍanaudakāharaṇādinā, tena bhuñjiṃsu. Duggatāti daliddā,",
  "atk-vin01a0:2198_3": "yattha vā gatā duggatā hoti tādisaṃ kulaṃ gatā. Māyyo imaṃ kumārikanti mā ayyo imaṃ",
  "atk-vin01a0:2198_4": "kumārikaṃ. Āhārūpahāroti āhāro ca upahāro ca gahaṇañca dānañca, na amhehi kiñci āhaṭaṃ",
  "atk-vin01a0:2198_5": "na upāhaṭaṃ tayā saddhiṃ kayavikkayo vohāro amhākaṃ natthīti dīpenti. Samaṇena bhavitabbaṃ",
  "atk-vin01a0:2198_6": "abyāvaṭena, samaṇo assa susamaṇoti samaṇena nāma īdisesu kammesu abyāvaṭena abyāpārena",
  "atk-vin01a0:2198_7": "bhavitabbaṃ, evaṃ bhavanto hi samaṇo susamaṇo assāti, evaṃ naṃ apasādetvā “gaccha",
  "atk-vin01a0:2198_8": "tvaṃ na mayaṃ taṃ jānāmā”ti āhaṃsu.",
  "atk-vin01a0:2199": "298. Sajjitoti sabbūpakaraṇasampanno maṇḍitapasādhito vā.",
  "atk-vin01a0:2200_0": "300. Dhuttāti itthidhuttā. Paricārentāti manāpiyesu rūpādīsu ito cito ca samantā",
  "atk-vin01a0:2200_1": "indriyāni cārentā, kīḷantā abhiramantāti vuttaṃ hoti. Abbhutamakaṃsūti yadi karissati",
  "atk-vin01a0:2200_2": "tvaṃ ettakaṃ jito, yadi na karissati ahaṃ ettakanti paṇamakaṃsu. Bhikkhūnaṃ pana",
  "atk-vin01a0:2200_3": "abbhutaṃ kātuṃ na vaṭṭati. Yo karoti parājitena dātabbanti mahāpaccariyaṃ vuttaṃ.",
  "atk-vin01a0:2201": "Kathañhi nāma ayyo udāyī taṅkhaṇikanti ettha taṅkhaṇoti acirakālo vuccati. Taṅkhaṇikanti acirakālādhikārikaṃ.",
  "atk-vin01a0:2202_0": "301. Sañcarittaṃ samāpajjeyyāti sañcaraṇabhāvaṃ samāpajjeyya. Yasmā pana taṃ samāpajjantena",
  "atk-vin01a0:2202_1": "kenaci pesitena katthaci gantabbaṃ hoti, parato ca “itthiyā vā purisamati”nti ādivacanato",
  "atk-vin01a0:2202_2": "idha itthipurisā adhippetā, tasmā tamatthaṃ dassetuṃ “itthiyā vā pahito purisassa",
  "atk-vin01a0:2202_3": "santike gacchati, purisena vā pahito itthiyā santike gacchatī”ti evamassa padabhājanaṃ",
  "atk-vin01a0:2202_4": "vuttaṃ. Itthiyā vā purisamatiṃ purisassa vā itthimatinti ettha āroceyyāti pāṭhaseso",
  "atk-vin01a0:2202_5": "daṭṭhabbo, tenevassa padabhājane “purisassa matiṃ itthiyā āroceti, itthiyā matiṃ",
  "atk-vin01a0:2202_6": "purisassa ārocetī”ti vuttaṃ.",
  "atk-vin01a0:2203_0": "Idāni yadatthaṃ taṃ tesaṃ matiṃ adhippāyaṃ ajjhāsayaṃ chandaṃ ruciṃ āroceti, taṃ",
  "atk-vin01a0:2203_1": "dassento “jāyattane vā jārattane vā”tiādimāha. Tattha jāyattaneti jāyābhāve. Jārattaneti",
  "atk-vin01a0:2203_2": "jārabhāve. Purisassa hi matiṃ itthiyā ārocento jāyattane āroceti, itthiyā matiṃ purisassa",
  "atk-vin01a0:2203_3": "ārocento jārattane āroceti; apica purisasseva matiṃ itthiyā ārocento jāyattane vā",
  "atk-vin01a0:2203_4": "āroceti nibaddhabhariyābhāve, jārattane vā micchācārabhāve. Yasmā panetaṃ ārocentena",
  "atk-vin01a0:2203_5": "“tvaṃ kirassa jāyā bhavissasī”tiādi vattabbaṃ hoti, tasmā taṃ vattabbatākāraṃ dassetuṃ",
  "atk-vin01a0:2203_6": "“jāyattane vāti jāyā bhavissasi, jārattane vāti jārī bhavissasī”ti assa padabhājanaṃ",
  "atk-vin01a0:2203_7": "vuttaṃ. Eteneva ca upāyena itthiyā matiṃ purisassa ārocanepi pati bhavissasi, sāmiko",
  "atk-vin01a0:2203_8": "bhavissasi, jāro bhavissasīti vattabbatākāro veditabbo.",
  "atk-vin01a0:2204_0": "Antamaso taṅkhaṇikāyapīti sabbantimena paricchedena yā ayaṃ taṅkhaṇe muhuttamatte",
  "atk-vin01a0:2204_1": "paṭisaṃvasitabbato taṅkhaṇikāti vuccati, muhuttikāti attho. Tassāpi “muhuttikā bhavissasī”ti",
  "atk-vin01a0:2204_2": "evaṃ purisamatiṃ ārocentassa saṅghādiseso. Etenevupāyena “muhuttiko bhavissasī”ti",
  "atk-vin01a0:2204_3": "evaṃ purisassa itthimatiṃ ārocentopi saṅghādisesaṃ āpajjatīti veditabbo.",
  "atk-vin01a0:2205_0": "303. Idāni “itthiyā vā purisamati”nti ettha adhippetā itthiyo pabhedato dassetvā",
  "atk-vin01a0:2205_1": "tāsu sañcarittavasena āpattibhedaṃ dassetuṃ “dasa itthiyo”tiādimāha. Tattha māturakkhitāti",
  "atk-vin01a0:2205_2": "mātarā rakkhitā. Yathā purisena saṃvāsaṃ na kappeti, evaṃ mātarā rakkhitā, tenassa",
  "atk-vin01a0:2205_3": "padabhājanepi vuttaṃ – “mātā rakkhati gopeti issariyaṃ kāreti vasaṃ vattetī”ti. Tattha",
  "atk-vin01a0:2205_4": "rakkhatīti katthaci gantuṃ na deti. Gopetīti yathā aññe na passanti, evaṃ guttaṭṭhāne",
  "atk-vin01a0:2205_5": "ṭhapeti. Issariyaṃ kāretīti serivihāramassā nisedhentī abhibhavitvā pavattati. Vasaṃ",
  "atk-vin01a0:2205_6": "vattetīti “idaṃ karohi, idaṃ mā akāsī”ti evaṃ attano vasaṃ tassā upari vatteti. Etenupāyena",
  "atk-vin01a0:2205_7": "piturakkhitādayopi ñātabbā. Gottaṃ vā dhammo vā na rakkhati, sagottehi pana sahadhammikehi",
  "atk-vin01a0:2205_8": "ca ekaṃ satthāraṃ uddissa pabbajitehi ekagaṇapariyāpannehi ca rakkhitā “gottarakkhitā",
  "atk-vin01a0:2205_9": "dhammarakkhitā”ti vuccati, tasmā tesaṃ padānaṃ “sagottā rakkhantī”tiādinā nayena",
  "atk-vin01a0:2205_10": "padabhājanaṃ vuttaṃ.",
  "atk-vin01a0:2206": "Saha ārakkhenāti sārakkhā. Saha paridaṇḍenāti saparidaṇḍā. Tāsaṃ niddesā pākaṭāva. Imāsu dasasu pacchimānaṃ dvinnameva purisantaraṃ gacchantīnaṃ micchācāro hoti, na itarāsaṃ.",
  "atk-vin01a0:2207": "Dhanakkītādīsu appena vā bahunā vā dhanena kītā dhanakkītā. Yasmā pana sā na kītamattā eva saṃvāsatthāya pana kītattā bhariyā, tasmāssa niddese dhanena kiṇitvā vāsetīti vuttaṃ.",
  "atk-vin01a0:2208": "Chandena attano ruciyā vasatīti chandavāsinī. Yasmā pana sā na attano chandamatteneva bhariyā hoti purisena pana sampaṭicchitattā, tasmāssa niddese “piyo piyaṃ vāsetī”ti vuttaṃ.",
  "atk-vin01a0:2209": "Bhogena vasatīti bhogavāsinī. Udukkhalamusalādigharūpakaraṇaṃ labhitvā bhariyābhāvaṃ gacchantiyā janapaditthiyā etaṃ adhivacanaṃ.",
  "atk-vin01a0:2210": "Paṭena vasatīti paṭavāsinī. Nivāsanamattampi pāvuraṇamattampi labhitvā bhariyābhāvaṃ upagacchantiyā dalidditthiyā etaṃ adhivacanaṃ.",
  "atk-vin01a0:2211_0": "Odapattakinīti ubhinnaṃ ekissā udakapātiyā hatthe otāretvā “idaṃ udakaṃ viya saṃsaṭṭhā",
  "atk-vin01a0:2211_1": "abhejjā hothā”ti vatvā pariggahitāya vohāranāmametaṃ, niddesepissa “tāya saha udakapattaṃ",
  "atk-vin01a0:2211_2": "āmasitvā taṃ vāsetī”ti evamattho veditabbo.",
  "atk-vin01a0:2212": "Obhaṭaṃ oropitaṃ cumbaṭamassāti obhaṭacumbaṭā, kaṭṭhahārikādīnaṃ aññatarā, yassā sīsato cumbaṭaṃ oropetvā ghare vāseti, tassā etaṃ adhivacanaṃ.",
  "atk-vin01a0:2213": "Dāsī cāti attanoyeva dāsī ca hoti bhariyā ca.",
  "atk-vin01a0:2214": "Kammakārī nāma gehe bhatiyā kammaṃ karoti, tāya saddhiṃ koci gharāvāsaṃ kappeti attano bhariyāya anatthiko hutvā. Ayaṃ vuccati “kammakārī ca bhariyā cā”ti.",
  "atk-vin01a0:2215_0": "Dhajena āhaṭā dhajāhaṭā, ussitaddhajāya senāya gantvā paravisayaṃ vilumpitvā ānītāti",
  "atk-vin01a0:2215_1": "vuttaṃ hoti, taṃ koci bhariyaṃ karoti, ayaṃ dhajāhaṭā nāma. Muhuttikā vuttanayāeva,",
  "atk-vin01a0:2215_2": "etāsaṃ dasannampi purisantaragamane micchācāro hoti. Purisānaṃ pana vīsatiyāpi etāsu",
  "atk-vin01a0:2215_3": "micchācāro hoti, bhikkhuno ca sañcarittaṃ hotīti.",
  "atk-vin01a0:2216_0": "305. Idāni puriso bhikkhuṃ pahiṇatītiādīsu paṭiggaṇhātīti so bhikkhu tassa purisassa",
  "atk-vin01a0:2216_1": "“gaccha, bhante, itthannāmaṃ māturakkhitaṃ brūhi, hohi kira itthannāmassa bhariyā",
  "atk-vin01a0:2216_2": "dhanakkītā”ti evaṃ vuttavacanaṃ “sādhu upāsakā”ti vā “hotū”ti vā “ārocessāmī”ti vā",
  "atk-vin01a0:2216_3": "yena kenaci ākārena vacībhedaṃ katvā vā sīsakampanādīhi vā sampaṭicchati. Vīmaṃsatīti",
  "atk-vin01a0:2216_4": "evaṃ paṭiggaṇhitvā tassā itthiyā santikaṃ gantvā taṃ sāsanaṃ āroceti. Paccāharatīti",
  "atk-vin01a0:2216_5": "tena ārocite sā itthī “sādhū”ti sampaṭicchatu vā paṭikkhipatu vā lajjāya vā tuṇhī",
  "atk-vin01a0:2216_6": "hotu, puna āgantvā tassa purisassa taṃ pavattiṃ āroceti.",
  "atk-vin01a0:2217_0": "Ettāvatā imāya paṭiggahaṇārocanapaccāharaṇasaṅkhātāya tivaṅgasampattiyā saṅghādiseso",
  "atk-vin01a0:2217_1": "hoti. Sā pana tassa bhariyā hotu vā mā vā, akāraṇametaṃ. Sace pana so māturakkhitāya",
  "atk-vin01a0:2217_2": "santikaṃ pesito taṃ adisvā tassā mātuyā taṃ sāsanaṃ āroceti, bahiddhā vimaṭṭhaṃ nāma",
  "atk-vin01a0:2217_3": "hoti, tasmā visaṅketanti mahāpadumatthero āha. Mahāsumatthero pana mātā vā hotu pitā",
  "atk-vin01a0:2217_4": "vā antamaso gehadāsīpi añño vāpi yo koci taṃ kiriyaṃ sampādessati, tassa vuttepi",
  "atk-vin01a0:2217_5": "vimaṭṭhaṃ nāma na hoti, tivaṅgasampattikāle āpattiyeva.",
  "atk-vin01a0:2218_0": "Nanu yathā “buddhaṃ paccakkhāmī”ti vattukāmo virajjhitvā “dhammaṃ paccakkhāmī”ti",
  "atk-vin01a0:2218_1": "vadeyya paccakkhātāvassa sikkhā. Yathā vā “paṭhamaṃ jhānaṃ samāpajjāmī”ti vattukāmo",
  "atk-vin01a0:2218_2": "virajjhitvā “dutiyaṃ jhānaṃ samāpajjāmī”ti vadeyya āpannovassa pārājikaṃ. Evaṃsampadamidanti",
  "atk-vin01a0:2218_3": "āha. Taṃ panetaṃ “paṭiggaṇhāti, antevāsiṃ vīmaṃsāpetvā attanā paccāharati, āpatti",
  "atk-vin01a0:2218_4": "saṅghādisesassā”ti iminā sameti, tasmā subhāsitaṃ.",
  "atk-vin01a0:2219_0": "Yathā ca “māturakkhitaṃ brūhī”ti vuttassa gantvā tassā ārocetuṃ samatthānaṃ mātādīnampi",
  "atk-vin01a0:2219_1": "vadato visaṅketo natthi, evameva “hohi kira itthannāmassa bhariyā dhanakkītā”ti vattabbe",
  "atk-vin01a0:2219_2": "“hohi kira itthannāmassa bhariyā chandavāsinī”ti evaṃ pāḷiyaṃ vuttesu chandavāsiniādīsu",
  "atk-vin01a0:2219_3": "vacanesu aññataravasena vā avuttesupi “hohi kira itthannāmassa bhariyā jāyā pajāpati",
  "atk-vin01a0:2219_4": "puttamātā gharaṇī gharasāminī bhattarandhikā sussūsikā paricārikā”tievamādīsu saṃvāsaparidīpakesu",
  "atk-vin01a0:2219_5": "vacanesu aññataravasena vā vadantassāpi visaṅketo natthi tivaṅgasampattiyā āpattiyeva.",
  "atk-vin01a0:2219_6": "“Māturakkhitaṃ brūhī”ti pesitassa pana gantvā aññāsu piturakkhitādīsu aññataraṃ vadantassa",
  "atk-vin01a0:2219_7": "visaṅketaṃ. Esa nayo “piturakkhitaṃ brūhī”tiādīsupi.",
  "atk-vin01a0:2220_0": "Kevalañhettha ekamūlakadumūlakādivasena “purisassa mātā bhikkhuṃ pahiṇati, māturakkhitāya",
  "atk-vin01a0:2220_1": "mātā bhikkhuṃ pahiṇatī”ti evamādīnaṃ mūlaṭṭhānañca vasena peyyālabhedoyeva viseso.",
  "atk-vin01a0:2220_2": "Sopi pubbe vuttanayattā pāḷianusāreneva sakkā jānitunti nāssa vibhāgaṃ dassetuṃ ādaraṃ karimha.",
  "atk-vin01a0:2221_0": "338. Paṭiggaṇhātītiādīsu pana dvīsu catukkesu paṭhamacatukke ādipadena tivaṅgasampattiyā",
  "atk-vin01a0:2221_1": "saṅghādiseso, majjhe dvīhi duvaṅgasampattiyā thullaccayaṃ, ante ekena ekaṅgasampattiyā",
  "atk-vin01a0:2221_2": "dukkaṭaṃ. Dutiyacatukke ādipadena duvaṅgasampattiyā thullaccayaṃ, majjhe dvīhi ekaṅgasampattiyā",
  "atk-vin01a0:2221_3": "dukkaṭaṃ, ante ekena aṅgābhāvato anāpatti. Tattha paṭiggaṇhātīti āṇāpakassa sāsanaṃ",
  "atk-vin01a0:2221_4": "paṭiggaṇhāti. Vīmaṃsatīti pahitaṭṭhānaṃ gantvā taṃ āroceti. Paccāharatīti puna āgantvā",
  "atk-vin01a0:2221_5": "mūlaṭṭhassa āroceti.",
  "atk-vin01a0:2222_0": "Na paccāharatīti ārocetvā ettova pakkamati. Paṭiggaṇhāti na vīmaṃsatīti purisena",
  "atk-vin01a0:2222_1": "“itthannāmaṃ gantvā brūhī”ti vuccamāno “sādhū”ti tassa sāsanaṃ paṭiggaṇhitvā taṃ",
  "atk-vin01a0:2222_2": "pamussitvā vā appamussitvā vā aññena karaṇīyena tassā santikaṃ gantvā kiñcideva kathaṃ",
  "atk-vin01a0:2222_3": "kathento nisīdati, ettāvatā “paṭiggaṇhāti na vīmaṃsati nāmā”ti vuccati. Atha naṃ",
  "atk-vin01a0:2222_4": "sā itthī sayameva vadati “tumhākaṃ kira upaṭṭhāko maṃ gehe kātukāmo”ti evaṃ vatvā",
  "atk-vin01a0:2222_5": "ca “ahaṃ tassa bhariyā bhavissāmī”ti vā “na bhavissāmī”ti vā vadati. So tassā vacanaṃ",
  "atk-vin01a0:2222_6": "anabhinanditvā appaṭikkositvā tuṇhībhūtova uṭṭhāyāsanā tassa purisassa santikaṃ āgantvā",
  "atk-vin01a0:2222_7": "taṃ pavattiṃ āroceti, ettāvatā “na vīmaṃsati paccāharati nāmā”ti vuccati. Na vīmaṃsati",
  "atk-vin01a0:2222_8": "na paccāharatīti kevalaṃ sāsanārocanakāle paṭiggaṇhātiyeva, itaraṃ pana dvayaṃ na karoti.",
  "atk-vin01a0:2223_0": "Na paṭiggaṇhāti vīmaṃsati paccāharatīti koci puriso bhikkhussa ṭhitaṭṭhāne vā nisinnaṭṭhāne",
  "atk-vin01a0:2223_1": "vā tathārūpiṃ kathaṃ katheti, bhikkhu tena appahitopi pahito viya hutvā itthiyā santikaṃ",
  "atk-vin01a0:2223_2": "gantvā “hohi kira itthannāmassa bhariyā”tiādinā nayena vīmaṃsitvā tassā ruciṃ vā",
  "atk-vin01a0:2223_3": "aruciṃ vā puna āgantvā imassa āroceti. Teneva nayena vīmaṃsitvā apaccāharanto “na",
  "atk-vin01a0:2223_4": "paṭiggaṇhāti vīmaṃsati na paccāharatī”ti vuccati. Teneva nayena gato avīmaṃsitvā",
  "atk-vin01a0:2223_5": "tāya samuṭṭhāpitaṃ kathaṃ sutvā paṭhamacatukkassa tatiyapade vuttanayena āgantvā",
  "atk-vin01a0:2223_6": "imassa ārocento “na paṭiggaṇhāti na vīmaṃsati paccāharatī”ti vuccati. Catutthapadaṃ pākaṭameva.",
  "atk-vin01a0:2224_0": "Sambahule bhikkhū āṇāpetītiādinayā pākaṭāyeva. Yathā pana sambahulāpi ekavatthumhi",
  "atk-vin01a0:2224_1": "āpajjanti, evaṃ ekassapi sambahulavatthūsu sambahulā āpattiyo veditabbā. Kathaṃ?",
  "atk-vin01a0:2224_2": "Puriso bhikkhuṃ āṇāpeti “gaccha, bhante, asukasmiṃ nāma pāsāde saṭṭhimattā vā sattatimattā",
  "atk-vin01a0:2224_3": "vā itthiyo ṭhitā tā vadehi, hotha kira itthannāmassa bhariyāyo”ti. So sampaṭicchitvā",
  "atk-vin01a0:2224_4": "tattha gantvā ārocetvā puna taṃ sāsanaṃ paccāharati. Yattakā itthiyo tattakā āpattiyo",
  "atk-vin01a0:2224_5": "āpajjati. Vuttañhetaṃ parivārepi –",
  "atk-vin01a0:2225": "“Padavītihāramattena, vācāya bhaṇitena ca;",
  "atk-vin01a0:2226": "Sabbāni garukāni sappaṭikammāni;",
  "atk-vin01a0:2227": "Catusaṭṭhi āpattiyo āpajjeyya ekato;",
  "atk-vin01a0:2228": "Pañhāmesā kusalehi cintitā”ti. ;",
  "atk-vin01a0:2229_0": "Imaṃ kira atthavasaṃ paṭicca ayaṃ pañho vutto. Vacanasiliṭṭhatāya cettha “catusaṭṭhi",
  "atk-vin01a0:2229_1": "āpattiyo”ti vuttaṃ. Evaṃ karonto pana satampi sahassampi āpajjatīti. Yathā ca ekena",
  "atk-vin01a0:2229_2": "pesitassa ekassa sambahulāsu itthīsu sambahulā āpattiyo, evaṃ eko puriso sambahule",
  "atk-vin01a0:2229_3": "bhikkhū ekissā santikaṃ peseti, sabbesaṃ saṅghādiseso. Eko sambahule bhikkhū sambahulānaṃ",
  "atk-vin01a0:2229_4": "itthīnaṃ santikaṃ peseti, itthigaṇanāya saṅghādisesā. Sambahulā purisā ekaṃ bhikkhuṃ",
  "atk-vin01a0:2229_5": "ekissā santikaṃ pesenti, purisagaṇanāya saṅghādisesā. Sambahulā ekaṃ sambahulānaṃ",
  "atk-vin01a0:2229_6": "itthīnaṃ santikaṃ pesenti, vatthugaṇanāya saṅghādisesā. Sambahulā sambahule ekissā",
  "atk-vin01a0:2229_7": "santikaṃ pesenti, vatthugaṇanāya saṅghādisesā. Sambahulā purisā sambahule bhikkhū",
  "atk-vin01a0:2229_8": "sambahulānaṃ itthīnaṃ santikaṃ pesenti, vatthugaṇanāya saṅghādisesā. Esa nayo “ekā",
  "atk-vin01a0:2229_9": "itthī ekaṃ bhikkhu”ntiādīsupi. Ettha ca sabhāgavibhāgatā nāma appamāṇaṃ, mātāpitunampi",
  "atk-vin01a0:2229_10": "pañcasahadhammikānampi sañcarittakammaṃ karontassa āpattiyeva.",
  "atk-vin01a0:2230_0": "Puriso bhikkhuṃ āṇāpeti gaccha bhanteti catukkaṃ aṅgavasena āpattibheda dassanatthaṃ",
  "atk-vin01a0:2230_1": "vuttaṃ. Tassa pacchimapade antevāsī vīmaṃsitvā bahiddhā paccāharatīti āgantvā ācariyassa",
  "atk-vin01a0:2230_2": "anārocetvā ettova gantvā tassa purisassa āroceti. Āpatti ubhinnaṃ thullaccayassāti",
  "atk-vin01a0:2230_3": "ācariyassa paṭiggahitattā ca vīmaṃsāpitattā ca dvīhaṅgehi thullaccayaṃ, antevāsikassa",
  "atk-vin01a0:2230_4": "vīmaṃsitattā ca paccāhaṭattā ca dvīhaṅgehi thullaccayaṃ. Sesaṃ pākaṭameva.",
  "atk-vin01a0:2231_0": "339. Gacchanto sampādetīti paṭiggaṇhāti ceva vīmaṃsati ca. Āgacchanto visaṃvādetīti",
  "atk-vin01a0:2231_1": "na paccāharati. Gacchanto visaṃvādetīti na paṭiggaṇhāti. Āgacchanto sampādetīti vīmaṃsati",
  "atk-vin01a0:2231_2": "ceva paccāharati ca. Evaṃ ubhayattha dvīhaṅgehi thullaccayaṃ. Tatiyapade āpatti, catutthe anāpatti.",
  "atk-vin01a0:2232_0": "340. Anāpatti saṅghassa vā cetiyassa vā gilānassa vā karaṇīyena gacchati ummattakassa",
  "atk-vin01a0:2232_1": "ādikammikassāti ettha bhikkhusaṅghassa uposathāgāraṃ vā kiñci vā vippakataṃ hoti.",
  "atk-vin01a0:2232_2": "Tattha kārukānaṃ bhattavetanatthāya upāsako vā upāsikāya santikaṃ bhikkhuṃ pahiṇeyya,",
  "atk-vin01a0:2232_3": "uṃpāsikā vā upāsakassa, evarūpena saṅghassa karaṇīyena gacchantassa anāpatti. Cetiyakamme",
  "atk-vin01a0:2232_4": "kayiramānepi eseva nayo. Gilānassa bhesajjatthāyapi upāsakena vā upāsikāya santikaṃ",
  "atk-vin01a0:2232_5": "upāsikāya vā upāsakassa santikaṃ pahitassa gacchato anāpatti. Ummattakaādikammikā vuttanayā eva.",
  "atk-vin01a0:2233": "Padabhājanīyavaṇṇanā niṭṭhitā.",
  "atk-vin01a0:2234_0": "Samuṭṭhānādīsu idaṃ sikkhāpadaṃ chasamuṭṭhānaṃ, sīsukkhipanādinā kāyavikārena sāsanaṃ",
  "atk-vin01a0:2234_1": "gahetvā gantvā hatthamuddāya vīmaṃsitvā puna āgantvā hatthamuddāya eva ārocentassa",
  "atk-vin01a0:2234_2": "kāyato samuṭṭhāti. Āsanasālāya nisinnassa “itthannāmā āgamissati, tassā cittaṃ jāneyyāthā”ti",
  "atk-vin01a0:2234_3": "kenaci vutte “sādhū”ti sampaṭicchitvā taṃ āgataṃ vatvā tassā gatāya puna tasmiṃ purise",
  "atk-vin01a0:2234_4": "āgate ārocentassa vācato samuṭṭhāti. Vācāya “sādhū”ti sāsanaṃ gahetvā aññena karaṇīyena",
  "atk-vin01a0:2234_5": "tassā gharaṃ gantvā aññattha vā gamanakāle taṃ disvā vacībhedeneva vīmaṃsitvā puna",
  "atk-vin01a0:2234_6": "aññeneva karaṇīyena tato apakkamma kadācideva taṃ purisaṃ disvā ārocentassāpi vācatova",
  "atk-vin01a0:2234_7": "samuṭṭhāti. Paṇṇattiṃ ajānantassa pana khīṇāsavassāpi kāyavācato samuṭṭhāti. Kathaṃ?",
  "atk-vin01a0:2234_8": "Sace hissa mātāpitaro kujjhitvā alaṃvacanīyā honti, tañca bhikkhuṃ gharaṃ upagataṃ",
  "atk-vin01a0:2234_9": "therapitā vadati “mātā te tāta maṃ mahallakaṃ chaḍḍetvā ñātikulaṃ gatā, gaccha taṃ",
  "atk-vin01a0:2234_10": "maṃ upaṭṭhātuṃ pesehī”ti. So ce gantvā taṃ vatvā puna pituno tassā āgamanaṃ vā anāgamanaṃ",
  "atk-vin01a0:2234_11": "vā āroceti, saṅghādiseso. Imāni tīṇi acittakasamuṭṭhānāni.",
  "atk-vin01a0:2235_0": "Paṇṇattiṃ pana jānitvā eteheva tīhi nayehi sañcarittaṃ samāpajjato kāyacittato vācācittato",
  "atk-vin01a0:2235_1": "kāyavācācittato ca samuṭṭhāti. Imāni tīṇi paṇṇattijānanacittena sacittakasamuṭṭhānāni.",
  "atk-vin01a0:2235_2": "Kiriyaṃ, nosaññāvimokkhaṃ, paṇṇattivajjaṃ, kāyakammaṃ, vacīkammaṃ, kusalādivasena",
  "atk-vin01a0:2235_3": "cettha tīṇi cittāni, sukhādivasena tisso vedanāti.",
  "atk-vin01a0:2236": "341. Vinītavatthūsu ādito vatthupañcake paṭiggahitamattattā dukkaṭaṃ.",
  "atk-vin01a0:2237": "Kalahavatthusmiṃ sammodanīyaṃ akāsīti taṃ saññāpetvā puna gehagamanīyaṃ",
  "atk-vin01a0:2238_0": "Akāsi. Nālaṃvacanīyāti na pariccattāti attho. Yā hi yathā yathā yesu yesu janapadesu",
  "atk-vin01a0:2238_1": "pariccattā pariccattāva hoti, bhariyābhāvaṃ atikkamati, ayaṃ “alaṃvacanīyā”ti vuccati.",
  "atk-vin01a0:2238_2": "Esā pana na alaṃvacanīyā kenacideva kāraṇena kalahaṃ katvā gatā, tenevettha bhagavā",
  "atk-vin01a0:2238_3": "“anāpattī”ti āha. Yasmā pana kāyasaṃsagge yakkhiyā thullaccayaṃ vuttaṃ, tasmā duṭṭhullādīsupi",
  "atk-vin01a0:2238_4": "yakkhipetiyo thullaccayavatthumevāti veditabbā. Aṭṭhakathāsu panetaṃ na vicāritaṃ.",
  "atk-vin01a0:2238_5": "Sesaṃ sabbattha uttānatthamevāti.",
  "atk-vin01a0:2239": "Sañcarittasikkhāpadavaṇṇanā niṭṭhitā.",
  "atk-vin01a0:2240": "6. Kuṭikārasikkhāpadavaṇṇanā",
  "atk-vin01a0:2241_0": "342. Tena samayenāti kuṭikārasikkhāpadaṃ. Tattha āḷavakāti āḷaviraṭṭhe jātā dārakā",
  "atk-vin01a0:2241_1": "āḷavakā nāma, te pabbajitakālepi “āḷavakā”tveva paññāyiṃsu. Te sandhāya vuttaṃ “āḷavakā",
  "atk-vin01a0:2241_2": "bhikkhū”ti. Saññācikāyoti sayaṃ yācitvā gahitūpakaraṇāyo. Kārāpentīti karontipi kārāpentipi,",
  "atk-vin01a0:2241_3": "te kira sāsane vipassanādhurañca ganthadhurañcāti dvepi dhurāni chaḍḍetvā navakammameva",
  "atk-vin01a0:2241_4": "dhuraṃ katvā paggaṇhiṃsu. Assāmikāyoti anissarāyo, kāretā dāyakena virahitāyoti attho.",
  "atk-vin01a0:2241_5": "Attuddesikāyoti attānaṃ uddissa attano atthāya āraddhāyoti attho. Appamāṇikāyoti",
  "atk-vin01a0:2241_6": "“ettakena niṭṭhaṃ gacchissantī”ti evaṃ aparicchinnappamāṇāyo, vuddhippamāṇāyo vā",
  "atk-vin01a0:2241_7": "mahantappamāṇāyoti attho.",
  "atk-vin01a0:2242_0": "Yācanā eva bahulā etesaṃ mandaṃ aññaṃ kammanti yācanabahulā. Evaṃ viññattibahulā",
  "atk-vin01a0:2242_1": "veditabbā. Atthato panettha nānākaraṇaṃ natthi, anekakkhattuṃ “purisaṃ detha, purisatthakaraṃ",
  "atk-vin01a0:2242_2": "dethā”ti yācantānametaṃ adhivacanaṃ. Tattha mūlacchejjāya purisaṃ yācituṃ na vaṭṭati,",
  "atk-vin01a0:2242_3": "sahāyatthāya kammakaraṇatthāya “purisaṃ dethā”ti yācituṃ vaṭṭati. Purisatthakaranti",
  "atk-vin01a0:2242_4": "purisena kātabbaṃ hatthakammaṃ vuccati, taṃ yācituṃ vaṭṭati. Hatthakammaṃ nāma kiñci",
  "atk-vin01a0:2242_5": "vatthu na hoti, tasmā ṭhapetvā migaluddakamacchabandhakādīnaṃ sakakammaṃ avasesaṃ",
  "atk-vin01a0:2242_6": "sabbaṃ kappiyaṃ. “Kiṃ, bhante, āgatattha kena kamma”nti pucchite vā apucchite vā",
  "atk-vin01a0:2242_7": "yācituṃ vaṭṭati, viññattipaccayā doso natthi. Tasmā migaluddakādayo sakakammaṃ na",
  "atk-vin01a0:2242_8": "yācitabbā, “hatthakammaṃ dethā”ti aniyametvāpi na yācitabbā; evaṃ yācitā hi te “sādhu,",
  "atk-vin01a0:2242_9": "bhante”ti bhikkhū uyyojetvā migepi māretvā āhareyyuṃ. Niyametvā pana “vihāre kiñci",
  "atk-vin01a0:2242_10": "kattabbaṃ atthi, tattha hatthakammaṃ dethā”ti yācitabbā. Phālanaṅgalādīni upakaraṇāni",
  "atk-vin01a0:2242_11": "gahetvā kasituṃ vā vapituṃ vā lāyituṃ vā gacchantaṃ sakiccapasutampi kassakaṃ vā",
  "atk-vin01a0:2242_12": "aññaṃ vā kiñci hatthakammaṃ yācituṃ vaṭṭateva. Yo pana vighāsādo vā añño vā koci",
  "atk-vin01a0:2242_13": "nikkammo niratthakakathaṃ kathento niddāyanto vā viharati, evarūpaṃ ayācitvāpi “ehi",
  "atk-vin01a0:2242_14": "re idaṃ vā idaṃ vā karohī”ti yadicchakaṃ kārāpetuṃ vaṭṭati.",
  "atk-vin01a0:2243_0": "Hatthakammassa pana sabbakappiyabhāvadīpanatthaṃ imaṃ nayaṃ kathenti. Sace hi bhikkhu",
  "atk-vin01a0:2243_1": "pāsādaṃ kāretukāmo hoti, thambhatthāya pāsāṇakoṭṭakānaṃ gharaṃ gantvā vattabbaṃ “hatthakammaṃ",
  "atk-vin01a0:2243_2": "laddhuṃ vaṭṭati upāsakā”ti. Kiṃ kātabbaṃ, bhante,ti? Pāsāṇatthambhā uddharitvā dātabbāti.",
  "atk-vin01a0:2243_3": "Sace te uddharitvā vā denti, uddharitvā nikkhitte attano thambhe vā denti, vaṭṭati.",
  "atk-vin01a0:2243_4": "Athāpi vadanti – “amhākaṃ, bhante, hatthakammaṃ kātuṃ khaṇo natthi, aññaṃ uddharāpetha,",
  "atk-vin01a0:2243_5": "tassa mūlaṃ dassāmā”ti uddharāpetvā “pāsāṇatthambhe uddhaṭamanussānaṃ mūlaṃ dethā”ti",
  "atk-vin01a0:2243_6": "vattuṃ vaṭṭati. Etenevupāyena pāsādadārūnaṃ atthāya vaḍḍhakīnaṃ santikaṃ iṭṭhakatthāya",
  "atk-vin01a0:2243_7": "iṭṭhakavaḍḍhakīnaṃ chadanatthāya gehacchādakānaṃ cittakammatthāya cittakārānanti",
  "atk-vin01a0:2243_8": "yena yena attho hoti, tassa tassa atthāya tesaṃ tesaṃ sippakārakānaṃ santikaṃ gantvā",
  "atk-vin01a0:2243_9": "hatthakammaṃ yācituṃ vaṭṭati. Hatthakammayācanavasena ca mūlacchejjāya vā bhattavetanānuppadānena",
  "atk-vin01a0:2243_10": "vā laddhampi sabbaṃ gahetuṃ vaṭṭati. Araññato āharāpentena ca sabbaṃ anajjhāvutthakaṃ āharāpetabbaṃ.",
  "atk-vin01a0:2244_0": "Na kevalañca pāsādaṃ kāretukāmena mañcapīṭhapattaparissāvanadhamakarakacīvarādīni",
  "atk-vin01a0:2244_1": "kārāpetukāmenāpi dārulohasuttādīni labhitvā te te sippakārake upasaṅkamitvā vuttanayeneva",
  "atk-vin01a0:2244_2": "hatthakammaṃ yācitabbaṃ. Hatthakammayācanavasena ca mūlacchejjāya vā bhattavetanānuppadānena",
  "atk-vin01a0:2244_3": "vā laddhampi sabbaṃ gahetabbaṃ. Sace pana kātuṃ na icchanti, bhattavetanaṃ paccāsīsanti,",
  "atk-vin01a0:2244_4": "akappiyakahāpaṇādi na dātabbaṃ. Bhikkhācāravattena taṇḍulādīni pariyesitvā dātuṃ vaṭṭati.",
  "atk-vin01a0:2245_0": "Hatthakammavasena pattaṃ kāretvā tatheva pācetvā navapakkassa pattassa puñchanatelatthāya",
  "atk-vin01a0:2245_1": "antogāmaṃ paviṭṭhena “bhikkhāya āgato”ti sallakkhetvā yāguyā vā bhatte vā ānīte hatthena",
  "atk-vin01a0:2245_2": "patto pidhātabbo. Sace upāsikā “kiṃ, bhante”ti pucchati, “navapakko patto puñchanatelena",
  "atk-vin01a0:2245_3": "attho”ti vattabbaṃ. Sace sā “dehi, bhante”ti pattaṃ gahetvā telena puñchitvā yāguyā",
  "atk-vin01a0:2245_4": "vā bhattassa vā pūretvā deti, viññatti nāma na hoti, gahetuṃ vaṭṭatīti.",
  "atk-vin01a0:2246_0": "Bhikkhū pageva piṇḍāya caritvā āsanasālaṃ gantvā āsanaṃ apassantā tiṭṭhanti. Tatra",
  "atk-vin01a0:2246_1": "ce upāsakā bhikkhū ṭhite disvā sayameva āsanāni āharāpenti, nisīditvā gacchantehi",
  "atk-vin01a0:2246_2": "āpucchitvā gantabbaṃ. Anāpucchā gatānampi naṭṭhaṃ gīvā na hoti, āpucchitvā gamanaṃ",
  "atk-vin01a0:2246_3": "pana vattaṃ. Sace bhikkhūhi “āsanāni āharathā”ti vuttehi āhaṭāni honti, āpucchitvāva",
  "atk-vin01a0:2246_4": "gantabbaṃ. Anāpucchā gatānaṃ vattabhedo ca naṭṭhañca gīvāti. Attharaṇakojavādīsupi eseva nayo.",
  "atk-vin01a0:2247_0": "Makkhikāyo bahukā honti, “makkhikābījaniṃ āharathā”ti vattabbaṃ. Pucimandasākhādīni",
  "atk-vin01a0:2247_1": "āharanti, kappiyaṃ kārāpetvā paṭiggahetabbāni. Āsanasālāya udakabhājanaṃ rittaṃ hoti,",
  "atk-vin01a0:2247_2": "“dhamakaraṇaṃ gaṇhā”ti na vattabbaṃ. Dhamakarakañhi rittabhājane pakkhipanto bhindeyya",
  "atk-vin01a0:2247_3": "“nadiṃ vā taḷākaṃ vā gantvā pana udakaṃ āharā”ti vattuṃ vaṭṭati. “Gehato āharā”ti",
  "atk-vin01a0:2247_4": "neva vattuṃ vaṭṭati, na āhaṭaṃ paribhuñjitabbaṃ. Āsanasālāyaṃ vā araññake vā bhattakiccaṃ",
  "atk-vin01a0:2247_5": "karontehi tatthajātakaṃ anajjhāvutthakaṃ yaṃkiñci uttaribhaṅgārahaṃ pattaṃ vā phalaṃ",
  "atk-vin01a0:2247_6": "vā sace kiñci kammaṃ karontaṃ āharāpeti, hatthakammavasena āharāpetvā paribhuñjituṃ",
  "atk-vin01a0:2247_7": "vaṭṭati. Alajjīhi pana bhikkhūhi vā sāmaṇerehi vā hatthakammaṃ na kāretabbaṃ. Ayaṃ",
  "atk-vin01a0:2247_8": "tāva purisatthakare nayo.",
  "atk-vin01a0:2248_0": "Goṇaṃ pana aññātakaappavāritaṭṭhānato āharāpetuṃ na vaṭṭati, āharāpentassa dukkaṭaṃ.",
  "atk-vin01a0:2248_1": "Ñātipavāritaṭṭhānatopi mūlacchejjāya yācituṃ na vaṭṭati, tāvakālikanayena sabbattha",
  "atk-vin01a0:2248_2": "vaṭṭati. Evaṃ āharāpitañca goṇaṃ rakkhitvā jaggitvā sāmikā paṭicchāpetabbā. Sacassa",
  "atk-vin01a0:2248_3": "pādo vā siṅgaṃ vā bhijjati vā nassati vā sāmikā ce sampaṭicchanti, iccetaṃ kusalaṃ.",
  "atk-vin01a0:2248_4": "No ce sampaṭicchanti, gīvā hoti. Sace “tumhākaṃyeva demā”ti vadanti na sampaṭicchitabbaṃ.",
  "atk-vin01a0:2248_5": "“Vihārassa demā”ti vutte pana “ārāmikānaṃ ācikkhatha jagganatthāyā”ti vattabbaṃ.",
  "atk-vin01a0:2249_0": "“Sakaṭaṃ dethā”tipi aññātakaappavārite vattuṃ na vaṭṭati, viññattieva hoti dukkaṭaṃ",
  "atk-vin01a0:2249_1": "āpajjati. Ñātipavāritaṭṭhāne pana vaṭṭati, tāvakālikaṃ vaṭṭati kammaṃ katvā puna",
  "atk-vin01a0:2249_2": "dātabbaṃ. Sace nemiyādīni bhijjanti pākatikāni katvā dātabbaṃ. Naṭṭhe gīvā hoti.",
  "atk-vin01a0:2249_3": "“Tumhākameva demā”ti vutte dārubhaṇḍaṃ nāma sampaṭicchituṃ vaṭṭati. Esa nayo vāsipharasukuṭhārīkudālanikhādanesu.",
  "atk-vin01a0:2249_4": "Valliādīsu ca parapariggahitesu. Garubhaṇḍappahonakesuyeva ca valliādīsu viññatti hoti, na tato oraṃ.",
  "atk-vin01a0:2250_0": "Anajjhāvutthakaṃ pana yaṃkiñci āharāpetuṃ vaṭṭati. Rakkhitagopitaṭṭhāneyeva hi viññatti",
  "atk-vin01a0:2250_1": "nāma vuccati. Sā dvīsu paccayesu sabbena sabbaṃ na vaṭṭati, senāsanapaccaye pana",
  "atk-vin01a0:2250_2": "“āhara dehī”ti viññattimattameva na vaṭṭati, parikathobhāsanimittakammāni vaṭṭanti.",
  "atk-vin01a0:2250_3": "Tattha uposathāgāraṃ vā bhojanasālaṃ vā aññaṃ vā yaṃkiñci senāsanaṃ icchato “imasmiṃ",
  "atk-vin01a0:2250_4": "vata okāse evarūpaṃ senāsanaṃ kātuṃ vaṭṭatī”ti vā “yutta”nti vā “anurūpa”nti vātiādinā",
  "atk-vin01a0:2250_5": "nayena vacanaṃ parikathā nāma. “Upāsakā tumhe kuhiṃ vasathā”ti? “Pāsāde, bhante”ti.",
  "atk-vin01a0:2250_6": "“Kiṃ bhikkhūnaṃ pana upāsakā pāsādo na vaṭṭatī”ti evamādivacanaṃ obhāso nāma. Manusse",
  "atk-vin01a0:2250_7": "disvā rajjuṃ pasāreti, khīle ākoṭāpeti. “Kiṃ idaṃ, bhante”ti vutte “idha āvāsaṃ karissāmā”ti",
  "atk-vin01a0:2250_8": "evamādikaraṇaṃ pana nimittakammaṃ nāma. Gilānapaccaye pana viññattipi vaṭṭati, pageva parikathādīni.",
  "atk-vin01a0:2251_0": "Manussā upaddutā yācanāya upaddutā viññattiyāti tesaṃ bhikkhūnaṃ tāya yācanāya ca",
  "atk-vin01a0:2251_1": "viññattiyā ca pīḷitā. Ubbijjantipīti “kiṃ nu āharāpessantī”ti ubbegaṃ iñjanaṃ calanaṃ",
  "atk-vin01a0:2251_2": "paṭilabhanti. Uttasantipīti ahiṃ viya disvā sahasā tasitvā ukkamanti. Palāyantipīti",
  "atk-vin01a0:2251_3": "dūratova yena vā tena vā palāyanti. Aññenapi gacchantīti yaṃ maggaṃ paṭipannā taṃ",
  "atk-vin01a0:2251_4": "pahāya nivattitvā vāmaṃ vā dakkhiṇaṃ vā gahetvā gacchanti, dvārampi thakenti.",
  "atk-vin01a0:2252_0": "344. Bhūtapubbaṃ bhikkhaveti iti bhagavā te bhikkhū garahitvā tadanurūpañca dhammiṃ",
  "atk-vin01a0:2252_1": "kathaṃ katvā punapi viññattiyā dosaṃ pākaṭaṃ kurumāno iminā “bhūtapubbaṃ bhikkhave”tiādinā",
  "atk-vin01a0:2252_2": "nayena tīṇi vatthūni dassesi. Tattha maṇikaṇṭhoti so kira nāgarājā sabbakāmadadaṃ",
  "atk-vin01a0:2252_3": "mahagghaṃ maṇiṃ kaṇṭhe pilandhitvā carati, tasmā “maṇikaṇṭho” tveva paññāyittha.",
  "atk-vin01a0:2252_4": "Uparimuddhani mahantaṃ phaṇaṃ karitvā aṭṭhāsīti so kira tesaṃ dvinnaṃ isīnaṃ kaniṭṭho",
  "atk-vin01a0:2252_5": "isi mettāvihārī ahosi, tasmā nāgarājā nadito uttaritvā devavaṇṇaṃ nimminitvā tassa",
  "atk-vin01a0:2252_6": "santike nisīditvā sammodanīyaṃ kathaṃ katvā taṃ devavaṇṇaṃ pahāya sakavaṇṇameva upagantvā",
  "atk-vin01a0:2252_7": "taṃ isiṃ parikkhipitvā pasannākāraṃ karonto uparimuddhani mahantaṃ phaṇaṃ karitvā",
  "atk-vin01a0:2252_8": "chattaṃ viya dhārayamāno muhuttaṃ ṭhatvā pakkamati, tena vuttaṃ “uparimuddhani mahantaṃ",
  "atk-vin01a0:2252_9": "phaṇaṃ karitvā aṭṭhāsī”ti. Maṇimassa kaṇṭhe pilandhananti maṇiṃ assa kaṇṭhe pilandhitaṃ,",
  "atk-vin01a0:2252_10": "āmukkanti attho. Ekamantaṃ aṭṭhāsīti tena devavaṇṇena āgantvā tāpasena saddhiṃ sammodamāno",
  "atk-vin01a0:2252_11": "ekasmiṃ padese aṭṭhāsi.",
  "atk-vin01a0:2253_0": "Mamannapānanti mama annañca pānañca. Vipulanti bahulaṃ. Uḷāranti paṇītaṃ. Atiyācakosīti",
  "atk-vin01a0:2253_1": "ativiya yācako, asi punappunaṃ yācasīti vuttaṃ hoti. Susūti taruṇo, thāmasampanno",
  "atk-vin01a0:2253_2": "yobbanappattapuriso. Sakkharā vuccati kāḷasilā, tattha dhoto asi “sakkharadhoto nāmā”ti",
  "atk-vin01a0:2253_3": "vuccati, sakkharadhoto pāṇimhi assāti sakkharadhotapāṇi, pāsāṇe dhotanisitakhaggahatthoti",
  "atk-vin01a0:2253_4": "attho. Yathā so asihattho puriso tāseyya, evaṃ tāsesi maṃ selaṃ yācamāno, maṇiṃ yācantoti attho.",
  "atk-vin01a0:2254": "Na taṃ yāceti taṃ na yāceyya. Kataraṃ? Yassa piyaṃ jigīseti yaṃ assa sattassa piyanti jāneyya.",
  "atk-vin01a0:2255": "Kimaṅgaṃ pana manussabhūtānanti manussabhūtānaṃ amanāpāti kimevettha vattabbaṃ.",
  "atk-vin01a0:2256_0": "345. Sakuṇasaṅghassa saddena ubbāḷhoti so kira sakuṇasaṅgho paṭhamayāmañca pacchimayāmañca",
  "atk-vin01a0:2256_1": "nirantaraṃ saddameva karoti, so bhikkhu tena saddena pīḷito hutvā bhagavato santikaṃ",
  "atk-vin01a0:2256_2": "agamāsi. Tenāha – “yenāhaṃ tenupasaṅkamī”ti.",
  "atk-vin01a0:2257_0": "Kuto ca tvaṃ bhikkhu āgacchasīti ettha nisinno so bhikkhu na āgacchati vattamānasamīpe",
  "atk-vin01a0:2257_1": "pana evaṃ vattuṃ labbhati. Tenāha – “kuto ca tvaṃ bhikkhu āgacchasī”ti, kuto āgatosīti",
  "atk-vin01a0:2257_2": "attho. Tato ahaṃ bhagavā āgacchāmīti etthāpi so eva nayo. Ubbāḷhoti pīḷito, ukkaṇṭhāpito hutvāti attho.",
  "atk-vin01a0:2258": "So sakuṇasaṅgho “bhikkhu pattaṃ yācatī”ti ettha na te sakuṇā bhikkhuno vacanaṃ jānanti, bhagavā pana attano ānubhāvena yathā jānanti tathā akāsi.",
  "atk-vin01a0:2259_0": "346. Apāhaṃ te na jānāmīti api ahaṃ te jane “ke vā ime, kassa vā ime”ti na jānāmi.",
  "atk-vin01a0:2259_1": "Saṅgamma yācantīti samāgantvā vaggavaggā hutvā yācanti. Yācako appiyo hotīti yo yācati",
  "atk-vin01a0:2259_2": "so appiyo hoti. Yācaṃ adadamappiyoti yācanti yācitaṃ vuccati, yācitamatthaṃ adadantopi",
  "atk-vin01a0:2259_3": "appiyo hoti. Atha vā yācanti yācantassa, adadamappiyoti adento appiyo hoti. Mā me",
  "atk-vin01a0:2259_4": "videssanā ahūti mā me appiyabhāvo ahu, ahaṃ vā tava, tvaṃ vā mama videsso appiyo mā ahosīti attho.",
  "atk-vin01a0:2260": "347. Dussaṃharānīti kasigorakkhādīhi upāyehi dukkhena saṃharaṇīyāni.",
  "atk-vin01a0:2261_0": "348-9. Saññācikāya pana bhikkhunāti ettha saññācikā nāma sayaṃ pavattitayācanā vuccati,",
  "atk-vin01a0:2261_1": "tasmā “saññācikāyā”ti attano yācanāyāti vuttaṃ hoti, sayaṃ yācitakehi upakaraṇehīti",
  "atk-vin01a0:2261_2": "attho. Yasmā pana sā sayaṃyācitakehi kayiramānā sayaṃ yācitvā kayiramānā hoti, tasmā",
  "atk-vin01a0:2261_3": "taṃ atthapariyāyaṃ dassetuṃ “sayaṃ yācitvā purisampī”ti evamassa padabhājanaṃ vuttaṃ.",
  "atk-vin01a0:2262": "Ullittāti antolittā. Avalittāti bahilittā. Ullittāvalittāti antarabāhiralittāti vuttaṃ hoti.",
  "atk-vin01a0:2263_0": "Kārayamānenāti imassa padabhājane “kārāpentenā”ti ettakameva vattabbaṃ siyā, evañhi",
  "atk-vin01a0:2263_1": "byañjanaṃ sameti. Yasmā pana saññācikāya kuṭiṃ karontenāpi idha vuttanayeneva paṭipajjitabbaṃ,",
  "atk-vin01a0:2263_2": "tasmā karonto vā hotu kārāpento vā ubhopete “kārayamānenā”ti imināva padena saṅgahitāti",
  "atk-vin01a0:2263_3": "etamatthaṃ dassetuṃ “karonto vā kārāpento vā”ti vuttaṃ. Yadi pana karontena vā kārāpentena",
  "atk-vin01a0:2263_4": "vāti vadeyya, byañjanaṃ vilomitaṃ bhaveyya, na hi kārāpento karonto nāma hoti, tasmā",
  "atk-vin01a0:2263_5": "atthamattamevettha dassitanti veditabbaṃ.",
  "atk-vin01a0:2264_0": "Attuddesanti “mayhaṃ esā”ti evaṃ attā uddeso assāti attuddesā, taṃ attuddesaṃ. Yasmā",
  "atk-vin01a0:2264_1": "pana yassā attā uddeso sā attano atthāya hoti, tasmā atthapariyāyaṃ dassento “attuddesanti",
  "atk-vin01a0:2264_2": "attano atthāyā”ti āha. Pamāṇikā kāretabbāti pamāṇayuttā kāretabbā. Tatridaṃ pamāṇanti",
  "atk-vin01a0:2264_3": "tassā kuṭiyā idaṃ pamāṇaṃ. Sugatavidatthiyāti sugatavidatthi nāma idāni majjhimassa",
  "atk-vin01a0:2264_4": "purisassa tisso vidatthiyo vaḍḍhakīhatthena diyaḍḍho hattho hoti. Bāhirimena mānenāti",
  "atk-vin01a0:2264_5": "kuṭiyā bahikuṭṭamānena dvādasa vidatthiyo, minantena pana sabbapaṭhamaṃ dinno mahāmattikapariyanto",
  "atk-vin01a0:2264_6": "na gahetabbo. Thusapiṇḍapariyantena minitabbaṃ. Thusapiṇḍassaupari setakammaṃ abbohārikaṃ.",
  "atk-vin01a0:2264_7": "Sace thusapiṇḍena anatthiko mahāmattikāya eva niṭṭhāpeti, mahāmattikāva paricchedo.",
  "atk-vin01a0:2265_0": "Tiriyanti vitthārato. Sattāti satta sugatavidatthiyo. Antarāti imassa pana ayaṃ niddeso,",
  "atk-vin01a0:2265_1": "“abbhantarimena mānenā”ti, kuṭṭassa bahi antaṃ aggahetvā abbhantarimena antena miniyamāne",
  "atk-vin01a0:2265_2": "tiriyaṃ satta sugatavidatthiyo pamāṇanti vuttaṃ hoti.",
  "atk-vin01a0:2266_0": "Yo pana lesaṃ oḍḍento yathāvuttappamāṇameva karissāmīti dīghato ekādasa vidatthiyo",
  "atk-vin01a0:2266_1": "tiriyaṃ aṭṭha vidatthiyo, dīghato vā terasa vidatthiyo tiriyaṃ cha vidatthiyo kareyya,",
  "atk-vin01a0:2266_2": "na vaṭṭati. Ekatobhāgena atikkantampi hi pamāṇaṃ atikkantameva hoti. Tiṭṭhatu vidatthi,",
  "atk-vin01a0:2266_3": "kesaggamattampi dīghato vā hāpetvā tiriyaṃ tiriyato vā hāpetvā dīghaṃ vaḍḍhetuṃ na",
  "atk-vin01a0:2266_4": "vaṭṭati, ko pana vādo ubhato vaḍḍhane? Vuttañhetaṃ – “āyāmato vā vitthārato vā antamaso",
  "atk-vin01a0:2266_5": "kesaggamattampi atikkamitvā karoti vā kārāpeti vā payoge dukkaṭa”ntiādi. Yathāvuttappamāṇā",
  "atk-vin01a0:2266_6": "eva pana vaṭṭati. Yā pana dīghato saṭṭhihatthāpi hoti tiriyaṃ tihatthā vā ūnakacatuhatthā",
  "atk-vin01a0:2266_7": "vā yattha pamāṇayutto mañco ito cito ca na parivattati, ayaṃ kuṭīti saṅkhyaṃ na gacchati,",
  "atk-vin01a0:2266_8": "tasmā ayampi vaṭṭati. Mahāpaccariyaṃ pana pacchimakoṭiyā catuhatthavitthārā vuttā,",
  "atk-vin01a0:2266_9": "tato heṭṭhā akuṭi. Pamāṇikāpi pana adesitavatthukā vā sārambhā vā aparikkamanā vā",
  "atk-vin01a0:2266_10": "na vaṭṭati. Pamāṇikā desitavatthukā anārambhā saparikkamanāva vaṭṭati. Pamāṇato ūnatarampi",
  "atk-vin01a0:2266_11": "catuhatthaṃ pañcahatthampi karontena desitavatthukāva kāretabbā. Pamāṇātikkantañca",
  "atk-vin01a0:2266_12": "pana karonto lepapariyosāne garukaṃ āpattiṃ āpajjati.",
  "atk-vin01a0:2267_0": "Tattha lepo ca alepo ca lepokāso ca alepokāso ca veditabbo. Seyyathidaṃ – lepoti",
  "atk-vin01a0:2267_1": "dve lepā – mattikālepo ca sudhālepo ca. Ṭhapetvā pana ime dve lepe avaseso bhasmagomayādibhedo",
  "atk-vin01a0:2267_2": "lepo, alepo. Sacepi kalalalepo hoti, alapo eva. Lepokāsoti bhittiyo ceva chadanañca,",
  "atk-vin01a0:2267_3": "ṭhapetvā pana bhitticchadane avaseso thambhatulāpiṭṭhasaṅghāṭavātapānadhūmacchiddādi",
  "atk-vin01a0:2267_4": "alepāraho okāso sabbopi alepokāsoti veditabbo.",
  "atk-vin01a0:2268_0": "Bhikkhū abhinetabbā vatthudesanāyāti yasmiṃ ṭhāne kuṭiṃ kāretukāmo hoti, tattha vatthudesanatthāya",
  "atk-vin01a0:2268_1": "bhikkhū netabbā. Tena kuṭikārakenātiādi pana yena vidhinā te bhikkhū abhinetabbā,",
  "atk-vin01a0:2268_2": "tassa dassanatthaṃ vuttaṃ. Tattha kuṭivatthuṃ sodhetvāti na visamaṃ araññaṃ bhikkhū",
  "atk-vin01a0:2268_3": "gahetvā gantabbaṃ, kuṭivatthuṃ pana paṭhamameva sodhetvā samatalaṃ sīmamaṇḍalasadisaṃ",
  "atk-vin01a0:2268_4": "katvā pacchā saṅghaṃ upasaṅkamitvā yācitvā netabbāti dasseti. Evamassa vacanīyoti",
  "atk-vin01a0:2268_5": "saṅgho evaṃ vattabbo assa. Parato pana “dutiyampi yācitabbā”ti bhikkhū sandhāya bahuvacanaṃ",
  "atk-vin01a0:2268_6": "vuttaṃ. No ce sabbo saṅgho ussahatīti sace sabbo saṅgho na icchati, sajjhāyamanasikārādīsu",
  "atk-vin01a0:2268_7": "uyyuttā te te bhikkhū honti. Sārambhaṃ anārambhanti saupaddavaṃ anupaddavaṃ. Saparikkamanaṃ",
  "atk-vin01a0:2268_8": "aparikkamananti saupacāraṃ anupacāraṃ.",
  "atk-vin01a0:2269_0": "Pattakallanti patto kālo imassa olokanassāti pattakālaṃ, pattakālameva pattakallaṃ.",
  "atk-vin01a0:2269_1": "Idañca vatthuṃolokanatthāya sammutikammaṃ anusāvanānayena oloketvāpi kātuṃ vaṭṭati.",
  "atk-vin01a0:2269_2": "Parato pana vatthudesanākammaṃ yathāvuttāya eva ñattiyā ca anusāvanāya ca kātabbaṃ,",
  "atk-vin01a0:2269_3": "oloketvā kātuṃ na vaṭṭati.",
  "atk-vin01a0:2270_0": "353. Kipillikānanti rattakāḷapiṅgalādibhedānaṃ yāsaṃ kāsañci kipillikānaṃ. Kipīllakānantipi",
  "atk-vin01a0:2270_1": "pāṭho. Āsayoti nibaddhavasanaṭṭhānaṃ, yathā ca kipillikānaṃ evaṃ upacikādīnampi nibaddhavasanaṭṭhānaṃyeva",
  "atk-vin01a0:2270_2": "āsayo veditabbo. Yattha pana te gocaratthāya āgantvā gacchanti, sabbesampi tādiso",
  "atk-vin01a0:2270_3": "sañcaraṇappadeso avārito, tasmā tattha apanetvā sodhetvā kātuṃ vaṭṭati. Imāni tāva",
  "atk-vin01a0:2270_4": "cha ṭhānānisattānuddayāya paṭikkhittāni.",
  "atk-vin01a0:2271_0": "Hatthīnaṃ vāti hatthīnaṃ pana nibaddhavasanaṭṭhānampi nibaddhagocaraṭṭhānampi na",
  "atk-vin01a0:2271_1": "vaṭṭati, sīhādīnaṃ āsayo ca gocarāya pakkamantānaṃ nibaddhagamanamaggo ca na vaṭṭati.",
  "atk-vin01a0:2271_2": "Etesaṃ gocarabhūmi na gahitā. Yesaṃ kesañcīti aññesampi vāḷānaṃ tiracchānagatānaṃ.",
  "atk-vin01a0:2271_3": "Imāni satta ṭhānāni sappaṭibhayāni bhikkhūnaṃ ārogyatthāya paṭikkhittāni. Sesāni",
  "atk-vin01a0:2271_4": "nānāupaddavehi saupaddavāni. Tattha pubbaṇṇanissitanti pubbaṇṇaṃ nissitaṃ sattannaṃ",
  "atk-vin01a0:2271_5": "dhaññānaṃ viruhanakakhettasāmantā ṭhitaṃ. Eseva nayo aparaṇṇanissitādīsupi. Ettha",
  "atk-vin01a0:2271_6": "pana abbhāghātanti kāraṇāgharaṃ verigharaṃ, corānaṃ māraṇatthāya katanti kurundiādīsu.",
  "atk-vin01a0:2272": "Āghātananti dhammagandhikā vuccati. Susānanti mahāsusānaṃ. Saṃsaraṇanti anibbijjhagamanīyo gatapaccāgatamaggo vuccati. Sesaṃ uttānameva.",
  "atk-vin01a0:2273_0": "Na sakkā hoti yathāyuttena sakaṭenāti dvīhi balibaddehi yuttena sakaṭena ekaṃ cakkaṃ",
  "atk-vin01a0:2273_1": "nibbodakapatanaṭṭhāne ekaṃ bahi katvā āvijjituṃ na sakkā hoti. Kurundiyaṃ pana “catūhi",
  "atk-vin01a0:2273_2": "yuttenā”ti vuttaṃ. Samantā nisseṇiyā anuparigantunti nisseṇiyaṃ ṭhatvā gehaṃ chādentehi",
  "atk-vin01a0:2273_3": "na sakkā hoti samantā nisseṇiyā āvijjituṃ. Iti evarūpe sārambhe ca aparikkamane ca",
  "atk-vin01a0:2273_4": "ṭhāne na kāretabbā. Anārambhe pana saparikkamane kāretabbā, taṃ vuttapaṭipakkhanayena pāḷiyaṃ āgatameva.",
  "atk-vin01a0:2274": "Puna saññācikā nāmāti evamādi “sārambhe ce bhikkhu vatthusmiṃ aparikkamane saññācikāya kuṭiṃ kāreyyā”ti evaṃ vuttasaṃyācikādīnaṃ atthappakāsanatthaṃ vuttaṃ.",
  "atk-vin01a0:2275_0": "Payoge dukkaṭanti evaṃ adesitavatthukaṃ vā pamāṇātikkantaṃ vā kuṭiṃ kāressāmīti araññato",
  "atk-vin01a0:2275_1": "rukkhā haraṇatthāya vāsiṃ vā pharasuṃ vā niseti dukkaṭaṃ, araññaṃ pavisati dukkaṭaṃ,",
  "atk-vin01a0:2275_2": "tattha allatiṇāni chindati dukkaṭena saddhiṃ pācittiyaṃ, sukkhāni chindati dukkaṭaṃ.",
  "atk-vin01a0:2275_3": "Rukkhesupi eseva nayo. Bhūmiṃ sodheti khaṇati, paṃsuṃ uddharati, cināti; evaṃ yāva",
  "atk-vin01a0:2275_4": "pācīraṃ bandhati tāva pubbapayogo nāma hoti. Tasmiṃ pubbapayoge sabbattha pācittiyaṭṭhāne",
  "atk-vin01a0:2275_5": "dukkaṭena saddhiṃ pācittiyaṃ, dukkaṭaṭṭhāne dukkaṭaṃ, tato paṭṭhāya sahapayogo nāma.",
  "atk-vin01a0:2275_6": "Tattha thambhehi kātabbāya thambhaṃ ussāpeti, dukkaṭaṃ. Iṭṭhakāhi cinitabbāya iṭṭhakaṃ",
  "atk-vin01a0:2275_7": "ācināti, dukkaṭaṃ. Evaṃ yaṃ yaṃ upakaraṇaṃ yojeti, sabbattha payoge payoge dukkaṭaṃ.",
  "atk-vin01a0:2275_8": "Tacchantassa hatthavāre hatthavāre tadatthāya gacchantassa pade pade dukkaṭaṃ. Evaṃ",
  "atk-vin01a0:2275_9": "kataṃ pana dārukuṭṭikaṃ vā iṭṭhakakuṭṭikaṃ vā silākuṭṭikaṃ vā antamaso paṇṇasālampi",
  "atk-vin01a0:2275_10": "sabhitticchadanaṃ limpissāmīti sudhāya vā mattikāya vā limpantassa payoge payoge",
  "atk-vin01a0:2275_11": "yāva thullaccayaṃ na hoti, tāva dukkaṭaṃ. Etaṃ pana dukkaṭaṃ mahālepeneva vaṭṭati,",
  "atk-vin01a0:2275_12": "setarattavaṇṇakaraṇe vā cittakamme vā anāpatti.",
  "atk-vin01a0:2276_0": "Ekaṃ piṇḍaṃ anāgateti yo sabbapacchimo eko lepapiṇḍo, taṃ ekaṃ piṇḍaṃ asampatte kuṭikamme.",
  "atk-vin01a0:2276_1": "Idaṃ vuttaṃ hoti, idāni dvīhi piṇḍehi niṭṭhānaṃ gamissatīti tesu paṭhamapiṇḍadāne thullaccayanti.",
  "atk-vin01a0:2277_0": "Tasmiṃ piṇḍe āgateti yaṃ ekaṃ piṇḍaṃ anāgate kuṭikamme thullaccayaṃ hoti, tasmiṃ",
  "atk-vin01a0:2277_1": "avasānapiṇḍe āgate dinne ṭhapite lepassa ghaṭitattā āpatti saṅghādisesassa. Evaṃ",
  "atk-vin01a0:2277_2": "lempantassa ca antolepe vā antolepena saddhiṃ bhittiñca chadanañca ekābaddhaṃ katvā",
  "atk-vin01a0:2277_3": "ghaṭite bahilepe vā bahilepena saddhiṃ ghaṭite saṅghādiseso. Sace pana dvārabaddhaṃ",
  "atk-vin01a0:2277_4": "vā vātapānaṃ vā aṭṭhapetvāva mattikāya limpati, tasmiñca tassokāsaṃ puna vaḍḍhetvā",
  "atk-vin01a0:2277_5": "vā avaḍḍhetvā vā ṭhapite lepo na ghaṭīyati rakkhati tāva, puna limpantassa pana ghaṭitamatte",
  "atk-vin01a0:2277_6": "saṅghādiseso. Sace taṃ ṭhapiyamānaṃ paṭhamaṃ dinnalepena saddhiṃ nirantarameva hutvā",
  "atk-vin01a0:2277_7": "tiṭṭhati, paṭhamameva saṅghādiseso. Upacikāmocanatthaṃ aṭṭhaṅgulamattena appattacchadanaṃ",
  "atk-vin01a0:2277_8": "katvā bhittiṃ limpati, anāpatti. Upacikāmocanatthameva heṭṭhā pāsāṇakuṭṭaṃ katvā",
  "atk-vin01a0:2277_9": "taṃ alimpitvā upari limpati, lepo na ghaṭiyati nāma, anāpattiyeva.",
  "atk-vin01a0:2278_0": "Iṭṭhakakuṭṭikāya iṭṭhakāhiyeva vātapāne ca dhūmanettāni ca karoti, lepaghaṭaneneva",
  "atk-vin01a0:2278_1": "āpatti. Paṇṇasālaṃ limpati, lepaghaṭaneneva āpatti. Tattha ālokatthāya aṭṭhaṅgulamattaṃ",
  "atk-vin01a0:2278_2": "ṭhapetvā limpati, lepo na ghaṭīyati nāma, anāpattiyeva. Sace “vātapānaṃ laddhā ettha",
  "atk-vin01a0:2278_3": "ṭhapessāmī”ti karoti, vātapāne ṭhapite lepaghaṭanena āpatti. Sace mattikāya kuṭṭaṃ",
  "atk-vin01a0:2278_4": "karoti, chadanalepena saddhiṃ ghaṭane āpatti. Eko ekapiṇḍāvasesaṃ katvā ṭhapeti,",
  "atk-vin01a0:2278_5": "añño taṃ disvā “dukkataṃ ida”nti vattasīsena limpati ubhinnampi anāpatti.",
  "atk-vin01a0:2279_0": "354. Bhikkhu kuṭiṃ karotīti evamādīni chattiṃsa catukkāni āpattibhedadassanatthaṃ",
  "atk-vin01a0:2279_1": "vuttāni, tattha sārambhāya dukkaṭaṃ, aparikkamanāya dukkaṭaṃ, pamāṇātikkantāya saṅghādiseso,",
  "atk-vin01a0:2279_2": "adesitavatthukāya saṅghādiseso, etesaṃ vasena vomissakāpattiyo veditabbā.",
  "atk-vin01a0:2280": "355. Āpatti dvinnaṃ saṅghādisesena dvinnaṃ dukkaṭānantiādīsu ca dvīhi saṅghādisesehi saddhiṃ dvinnaṃ dukkaṭānantiādinā nayena attho veditabbo.",
  "atk-vin01a0:2281_0": "361. So ce vippakate āgacchatītiādīsu pana ayaṃ atthavinicchayo. Soti samādisitvā",
  "atk-vin01a0:2281_1": "pakkantabhikkhu. Vippakateti aniṭṭhite kuṭikamme. Aññassa vā dātabbāti aññassa puggalassa",
  "atk-vin01a0:2281_2": "vā saṅghassa vā cajitvā dātabbā. Bhinditvā vā puna kātabbāti kittakena bhinnā hoti,",
  "atk-vin01a0:2281_3": "sace thambhā bhūmiyaṃ nikhātā, uddharitabbā. Sace pāsāṇānaṃ upari ṭhapitā, apanetabbā.",
  "atk-vin01a0:2281_4": "Iṭṭhakacitāya yāva maṅgaliṭṭhakā tāva kuṭṭā apacinitabbā. Saṅkhepato bhūmisamaṃ katvā",
  "atk-vin01a0:2281_5": "vināsitā bhinnā hoti, bhūmito upari caturaṅgulamattepi ṭhite abhinnāva. Sesaṃ sabbacatukkesu",
  "atk-vin01a0:2281_6": "pākaṭameva. Na hettha aññaṃ kiñci atthi, yaṃ pāḷianusāreneva dubbiññeyyaṃ siyā.",
  "atk-vin01a0:2282_0": "363. Attanā vippakatantiādīsu pana attanā āraddhaṃ kuṭiṃ. Attanā pariyosāpetīti mahāmattikāya",
  "atk-vin01a0:2282_1": "vā thusamattikāya vā yāya kataṃ pariyositabhāvaṃ pāpetukāmo hoti, tāya avasānapiṇḍaṃ dento pariyosāpeti.",
  "atk-vin01a0:2283_0": "Parehi pariyosāpetīti attanova atthāya parehi pariyosāpeti. Attanā vā hi vippakatā",
  "atk-vin01a0:2283_1": "hotu parehi vā ubhayehi vā, taṃ ce attano atthāya attanā vā pariyosāpeti, parehi",
  "atk-vin01a0:2283_2": "vā pariyosāpeti, attanā ca parehi cāti yuganaddhaṃ vā pariyosāpeti, saṅghādisesoyevāti",
  "atk-vin01a0:2283_3": "ayamettha vinicchayo.",
  "atk-vin01a0:2284_0": "Kurundiyaṃpana vuttaṃ – “dve tayo bhikkhū ‘ekato vasissāmā’ti karonti, rakkhati tāva,",
  "atk-vin01a0:2284_1": "avibhattattā anāpatti. ‘Idaṃ ṭhānaṃ tava, idaṃ mamā’ti vibhajitvā karonti āpatti.",
  "atk-vin01a0:2284_2": "Sāmaṇero ca bhikkhu ca ekato karonti, yāva avibhattā tāva rakkhati. Purimanayena",
  "atk-vin01a0:2284_3": "vibhajitvā karonti, bhikkhussa āpattī”ti.",
  "atk-vin01a0:2285_0": "364. Anāpatti leṇetiādīsu leṇaṃ mahantampi karontassa anāpatti. Na hettha lepo ghaṭīyati.",
  "atk-vin01a0:2285_1": "Guhampi iṭṭhakāguhaṃ vā silāguhaṃ vā dāruguhaṃ vā bhūmiguhaṃ vā mahantampi karontassa anāpatti.",
  "atk-vin01a0:2286_0": "Tiṇakuṭikāyāti sattabhūmikopi pāsādo tiṇapaṇṇacchadano “tiṇakuṭikā”ti vuccati. Aṭṭhakathāsu",
  "atk-vin01a0:2286_1": "pana kukkuṭacchikagehanti chadanaṃ daṇḍakehi jālabaddhaṃ katvā tiṇehi vā paṇṇehi",
  "atk-vin01a0:2286_2": "vā chāditakuṭikāva vuttā, tattha anāpatti. Mahantampi tiṇacchadanagehaṃ kātuṃ vaṭṭati,",
  "atk-vin01a0:2286_3": "ullittādibhāvo eva hi kuṭiyā lakkhaṇaṃ, so ca chadanameva sandhāya vuttoti veditabbo.",
  "atk-vin01a0:2286_4": "Caṅkamanasālāyaṃ tiṇacuṇṇaṃ paripatati “anujānāmi, bhikkhave, ogumphetvā ullittāvalittaṃ",
  "atk-vin01a0:2286_5": "kātu”ntiādīni cettha sādhakāni, tasmā ubhato pakkhaṃ vā kūṭabaddhaṃ vā vaṭṭaṃ vā",
  "atk-vin01a0:2286_6": "caturassaṃ vā yaṃ “imaṃ etassa gehassa chadana”nti chadanasaṅkhepena kataṃ hoti,",
  "atk-vin01a0:2286_7": "tassa bhittilepena saddhiṃ lepe ghaṭite āpatti. Sace pana ullittāvalittacchadanassa",
  "atk-vin01a0:2286_8": "gehassa leparakkhaṇatthaṃ upari tiṇena chādenti, ettāvatā tiṇakuṭi nāma na hoti.",
  "atk-vin01a0:2286_9": "Kiṃ panettha adesitavatthukappamāṇātikkantapaccayāva anāpatti, udāhu sārambhaaparikkamanapaccayāpīti",
  "atk-vin01a0:2286_10": "sabbatthāpi anāpatti. Tathā hi tādisaṃ kuṭiṃ sandhāya parivāre vuttaṃ –",
  "atk-vin01a0:2287": "“Bhikkhu saññācikāya kuṭiṃ karoti;",
  "atk-vin01a0:2288": "Adesitavatthukaṃ pamāṇātikkantaṃ;",
  "atk-vin01a0:2289": "Sārambhaṃ aparikkamanaṃ anāpatti;",
  "atk-vin01a0:2290": "Pañhā mesā kusalehi cintitā”ti. ;",
  "atk-vin01a0:2291_0": "Aññassatthāyāti kuṭilakkhaṇappattampi kuṭiṃ aññassa upajjhāyassa vā ācariyassa vā",
  "atk-vin01a0:2291_1": "saṅghassa vā atthāya karontassa anāpatti. Yaṃ pana “āpatti kārukānaṃ tiṇṇaṃ dukkaṭāna”ntiādi",
  "atk-vin01a0:2291_2": "pāḷiyaṃ vuttaṃ, taṃ yathāsamādiṭṭhāya akaraṇapaccayā vuttaṃ.",
  "atk-vin01a0:2292_0": "Vāsāgāraṃ ṭhapetvā sabbatthāti attano vasanatthāya agāraṃ ṭhapetvā aññaṃ uposathāgāraṃ",
  "atk-vin01a0:2292_1": "vā jantāgharaṃ vā bhojanasālā vā aggisālā vā bhavissatīti kāreti, sabbattha anāpatti.",
  "atk-vin01a0:2292_2": "Sacepissa hoti “uposathāgārañca bhavissati, ahañca vasissāmi jantāgharañca bhojanasālā",
  "atk-vin01a0:2292_3": "ca aggisālā ca bhavissati, ahañca vasissāmī”ti kāritepi ānāpattiyeva. Mahāpaccariyaṃ",
  "atk-vin01a0:2292_4": "pana “anāpattī”ti vatvā “attano vāsāgāratthāya karontasseva āpattī”ti vuttaṃ. Ummattakassa",
  "atk-vin01a0:2292_5": "ādikammikānañca āḷavakānaṃ bhikkhūnaṃ anāpatti.",
  "atk-vin01a0:2293_0": "Samuṭṭhānādīsu chasamuṭṭhānaṃ kiriyañca kiriyākiriyañca, idañhi vatthuṃ desāpetvā",
  "atk-vin01a0:2293_1": "pamāṇātikkantaṃ karoto kiriyato samuṭṭhāti, vatthuṃ adesāpetvā karoto kiriyākiriyato,",
  "atk-vin01a0:2293_2": "nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin01a0:2294": "Kuṭikārasikkhāpadavaṇṇanā niṭṭhitā.",
  "atk-vin01a0:2295": "7. Vihārakārasikkhāpadavaṇṇanā",
  "atk-vin01a0:2296_0": "365. Tena samayenāti vihārakārasikkhāpadaṃ. Tattha kosambiyanti evaṃnāmake nagare.",
  "atk-vin01a0:2296_1": "Ghositārāmeti ghositassa ārāme. Ghositanāmakena kira seṭṭhinā so kārito, tasmā “ghositārāmo”ti",
  "atk-vin01a0:2296_2": "vuccati. Channassāti bodhisattakāle upaṭṭhākachannassa. Vihāravatthuṃ, bhante, jānāhīti",
  "atk-vin01a0:2296_3": "vihārassa patiṭṭhānaṭṭhānaṃ, bhante, jānāhi. Ettha ca vihāroti na sakalavihāro, eko",
  "atk-vin01a0:2296_4": "āvāso, tenevāha – “ayyassa vihāraṃ kārāpessāmī”ti.",
  "atk-vin01a0:2297_0": "Cetiyarukkhanti ettha cittīkataṭṭhena cetiyaṃ, pūjārahānaṃ devaṭṭhānānametaṃ adhivacanaṃ,",
  "atk-vin01a0:2297_1": "“cetiya”nti sammataṃ rukkhaṃ cetiyarukkhaṃ. Gāmena pūjitaṃ gāmassa vā pūjitanti gāmapūjitaṃ.",
  "atk-vin01a0:2297_2": "Eseva nayo sesapadesupi. Apicettha janapadoti ekassa rañño rajje ekeko koṭṭhāso.",
  "atk-vin01a0:2297_3": "Raṭṭhanti sakalarajjaṃ veditabbaṃ, sakalarajjampi hi kadāci kadāci tassa rukkhassa",
  "atk-vin01a0:2297_4": "pūjaṃ karoti, tena vuttaṃ “raṭṭhapūjita”nti. Ekindriyanti kāyindriyaṃ sandhāya vadanti.",
  "atk-vin01a0:2297_5": "Jīvasaññinoti sattasaññino.",
  "atk-vin01a0:2298_0": "366. Mahallakanti sassāmikabhāvena saṃyācikakuṭito mahantabhāvo etassa atthīti mahallako.",
  "atk-vin01a0:2298_1": "Yasmā vā vatthuṃ desāpetvā pamāṇātikkamenapi kātuṃ vaṭṭati, tasmā pamāṇamahantatāyapi",
  "atk-vin01a0:2298_2": "mahallako, taṃ mahallakaṃ. Yasmā panassa taṃ pamāṇamahattaṃ sassāmikattāva labbhati,",
  "atk-vin01a0:2298_3": "tasmā tadatthadassanatthaṃ “mahallako nāma vihāro sassāmiko vuccatī”ti padabhājanaṃ",
  "atk-vin01a0:2298_4": "vuttaṃ. Sesaṃ sabbaṃ kuṭikārasikkhāpade vuttanayeneva veditabbaṃ saddhiṃ samuṭṭhānādīhi.",
  "atk-vin01a0:2298_5": "Sassāmikabhāvamattameva hi ettha kiriyato samuṭṭhānābhāvo pamāṇaniyamābhāvo ca viseso,",
  "atk-vin01a0:2298_6": "pamāṇaniyamābhāvā ca catukkapārihānīti.",
  "atk-vin01a0:2299": "Vihārakārasikkhāpadavaṇṇanā niṭṭhitā.",
  "atk-vin01a0:2300": "8. Paṭhamaduṭṭhadosasikkhāpadavaṇṇanā",
  "atk-vin01a0:2301_0": "380. Tena samayena buddho bhagavāti duṭṭhadosasikkhāpadaṃ. Tattha veḷuvane kalandakanivāpeti",
  "atk-vin01a0:2301_1": "veḷuvananti tassa uyyānassa nāmaṃ, taṃ kira veḷuhi ca parikkhittaṃ ahosi aṭṭhārasahatthena",
  "atk-vin01a0:2301_2": "ca pākārena gopuraṭṭālakayuttaṃ nīlobhāsaṃ manoramaṃ tena “veḷuvana”nti vuccati,",
  "atk-vin01a0:2301_3": "kalandakānañcettha nivāpaṃ adaṃsu tena “kalandakanivāpa”ti vuccati.",
  "atk-vin01a0:2302_0": "Pubbe kira aññataro rājā tattha uyyānakīḷanatthaṃ āgato, surāmadena matto divāseyyaṃ",
  "atk-vin01a0:2302_1": "supi, parijanopissa sutto rājāti pupphaphalādīhi palobhiyamāno ito cito ca pakkami.",
  "atk-vin01a0:2302_2": "Atha surāgandhena aññatarasmā susirarukkhā kaṇhasappo nikkhamitvā rañño abhimukho",
  "atk-vin01a0:2302_3": "āgacchati, taṃ disvā rukkhadevatā “rañño jīvitaṃ dassāmī”ti kāḷakavesena āgantvā",
  "atk-vin01a0:2302_4": "kaṇṇamūle saddamakāsi, rājā paṭibujjhi, kaṇhasappo nivatto, so taṃ disvā “imāya kāḷakāya",
  "atk-vin01a0:2302_5": "mama jīvitaṃ dinna”nti kāḷakānaṃ tattha nivāpaṃ paṭṭhapesi, abhayaghosanañca ghosāpesi,",
  "atk-vin01a0:2302_6": "tasmā taṃ tatopabhuti kalandakanivāpanti saṅkhyaṃ gataṃ. Kalandakāti hi kāḷakānaṃ etaṃ nāmaṃ.",
  "atk-vin01a0:2303_0": "Dabboti tassa therassa nāmaṃ. Mallaputtoti mallarājassa putto. Jātiyā sattavassena",
  "atk-vin01a0:2303_1": "arahattaṃ sacchikatanti thero kira sattavassikova saṃvegaṃ labhitvā pabbajito khuraggeyeva",
  "atk-vin01a0:2303_2": "arahattaṃ pāpuṇīti veditabbo. Yaṃkiñci sāvakena pattabbaṃ sabbaṃ tena anuppattanti",
  "atk-vin01a0:2303_3": "sāvakena pattabbaṃ nāma tisso vijjā, catasso paṭisambhidā, cha abhiññā, nava lokuttaradhammāti",
  "atk-vin01a0:2303_4": "idaṃ guṇajātaṃ, taṃ sabbaṃ tena anuppattaṃ hoti. Natthi cassa kiñci uttari karaṇīyanti",
  "atk-vin01a0:2303_5": "catūsu saccesu, catūhi maggehi, soḷasavidhassa kiccassa katattā idānissa kiñci uttari",
  "atk-vin01a0:2303_6": "karaṇīyaṃ natthi. Katassa vā paticayoti tasseva katassa kiccassa puna vaḍḍhanampi",
  "atk-vin01a0:2303_7": "natthi, dhotassa viya vatthassa paṭidhovanaṃ pisitassa viya gandhassa paṭipisanaṃ,",
  "atk-vin01a0:2303_8": "pupphitassa viya ca pupphassa paṭipupphananti. Rahogatassāti rahasi gatassa. Paṭisallīnassāti",
  "atk-vin01a0:2303_9": "tato tato paṭikkamitvā sallīnassa, ekībhāvaṃ gatassāti vuttaṃ hoti.",
  "atk-vin01a0:2304_0": "Atha kho āyasmato dabbassa mallaputtassa etadahosi – “yannūnāhaṃ saṅghassa senāsanañca",
  "atk-vin01a0:2304_1": "paññapeyyaṃ bhattāni ca uddiseyya”nti thero kira attano katakiccabhāvaṃ disvā “ahaṃ",
  "atk-vin01a0:2304_2": "imaṃ antimasarīraṃ dhāremi, tañca kho vātamukhe ṭhita padīpo viya aniccatāmukhe ṭhitaṃ,",
  "atk-vin01a0:2304_3": "nacirasseva nibbāyanadhammaṃ yāva na nibbāyati tāva kinnu kho ahaṃ saṅghassa veyyāvaccaṃ",
  "atk-vin01a0:2304_4": "kareyya”nti cintento iti paṭisañcikkhati – “tiroraṭṭhesu bahū kulaputtā bhagavantaṃ",
  "atk-vin01a0:2304_5": "adisvāva pabbajanti, te bhagavantaṃ ‘passissāma ceva vandissāma cā’ti dūratopi āgacchanti,",
  "atk-vin01a0:2304_6": "tatra yesaṃ senāsanaṃ nappahoti, te silāpaṭṭakepi seyyaṃ kappenti. Pahomi kho panāhaṃ",
  "atk-vin01a0:2304_7": "attano ānubhāvena tesaṃ kulaputtānaṃ icchāvasena pāsādavihāraaḍḍhayogādīni mañcapīṭhakattharaṇādīni",
  "atk-vin01a0:2304_8": "ca senāsenāni nimminitvā dātuṃ. Punadivase cettha ekacce ativiya kilantarūpā honti,",
  "atk-vin01a0:2304_9": "te gāravena bhikkhūnaṃ purato ṭhatvā bhattānipi na uddisāpenti, ahaṃ kho pana nesaṃ",
  "atk-vin01a0:2304_10": "bhattānipi uddisituṃ pahomī”ti. Iti paṭisañcikkhantassa “atha kho āyasmato dabbassa",
  "atk-vin01a0:2304_11": "mallaputtassa etadahosi – ‘yannūnāhaṃ saṅghassa senāsanañca paññapeyyaṃ bhattāni ca uddiseyya”nti.",
  "atk-vin01a0:2305_0": "Nanu ca imāni dve ṭhānāni bhassārāmatādimanuyuttassa yuttāni, ayañca khīṇāsavo nippapañcārāmo,",
  "atk-vin01a0:2305_1": "imassa kasmā imāni paṭibhaṃsūti? Pubbapatthanāya coditattā. Sabbabuddhānaṃ kira imaṃ",
  "atk-vin01a0:2305_2": "ṭhānantaraṃ pattā sāvakā hontiyeva. Ayañca padumuttarassa bhagavato kāle aññatarasmiṃ",
  "atk-vin01a0:2305_3": "kule paccājāto imaṃ ṭhānantaraṃ pattassa bhikkhuno ānubhāvaṃ disvā aṭṭhasaṭṭhiyā",
  "atk-vin01a0:2305_4": "bhikkhusatasahassehi saddhiṃ bhagavantaṃ satta divasāni nimantetvā mahādānaṃ datvā",
  "atk-vin01a0:2305_5": "pādamūle nipajjitvā “anāgate tumhādisassa buddhassa uppannakāle ahampi itthannāmo",
  "atk-vin01a0:2305_6": "tumhākaṃ sāvako viya senāsanapaññāpako ca bhattuddesako ca assa”nti patthanaṃ akāsi.",
  "atk-vin01a0:2305_7": "Bhagavā anāgataṃsañāṇaṃ pesetvā addasa, disvā ca ito kappasatasahassassa accayena",
  "atk-vin01a0:2305_8": "gotamo nāma buddho uppajjissati, tadā tvaṃ dabbo nāma mallaputto hutvā jātiyā sattavasso",
  "atk-vin01a0:2305_9": "nikkhamma pabbajitvā arahattaṃ sacchikarissasi, imañca ṭhānantaraṃ lacchasī”ti byākāsi.",
  "atk-vin01a0:2305_10": "So tatopabhuti dānasīlādīni pūrayamāno devamanussasampattiṃ anubhavitvā amhākaṃ bhagavato",
  "atk-vin01a0:2305_11": "kāle tena bhagavatā byākatasadisameva arahattaṃ sacchākāsi. Athassa rahogatassa “kinnu",
  "atk-vin01a0:2305_12": "kho ahaṃ saṅghassa veyyāvaccaṃ kareyya”nti cintayato tāya pubbapatthanāya coditattā",
  "atk-vin01a0:2305_13": "imāni dve ṭhānāni paṭibhaṃsūti.",
  "atk-vin01a0:2306_0": "Athassa etadahosi – “ahaṃ kho anissarosmi attani, satthārā saddhiṃ ekaṭṭhāne vasāmi,",
  "atk-vin01a0:2306_1": "sace maṃ bhagavā anujānissati, imāni dve ṭhānāni samādiyissāmī”ti bhagavato santikaṃ",
  "atk-vin01a0:2306_2": "agamāsi. Tena vuttaṃ – “atha kho āyasmā dabbo mallaputto…pe… bhattāni ca uddisitu”nti.",
  "atk-vin01a0:2306_3": "Atha naṃ bhagavā “sādhu sādhu dabbā”ti sampahaṃsetvā yasmā arahati evarūpo agatigamanaparibāhiro",
  "atk-vin01a0:2306_4": "bhikkhu imāni dve ṭhānāni vicāretuṃ, tasmā “tena hi tvaṃ dabba saṅghassa senāsanañca",
  "atk-vin01a0:2306_5": "paññapehi bhattāni ca uddisā”ti āha. Bhagavato paccassosīti bhagavato vacanaṃ patiassosi",
  "atk-vin01a0:2306_6": "abhimukho assosi, sampaṭicchīti vuttaṃ hoti.",
  "atk-vin01a0:2307_0": "Paṭhamaṃ dabbo yācitabboti kasmā bhagavā yācāpeti? Garahamocanatthaṃ. Passati hi",
  "atk-vin01a0:2307_1": "bhagavā “anāgate dabbassa imaṃ ṭhānaṃ nissāya mettiyabhumajakānaṃ vasena mahāupaddavo",
  "atk-vin01a0:2307_2": "uppajjissati, tatra keci garahissanti ‘ayaṃ tuṇhībhūto attano kammaṃ akatvā kasmā",
  "atk-vin01a0:2307_3": "īdisaṃ ṭhānaṃ vicāretī’ti. Tato aññe vakkhanti ‘ko imassa doso eteheva yācitvā ṭhapito’ti",
  "atk-vin01a0:2307_4": "evaṃ garahato muccissatī”ti. Evaṃ garahamocanatthaṃ yācāpetvāpi puna yasmā asammate",
  "atk-vin01a0:2307_5": "bhikkhusmiṃ saṅghamajjhe kiñci kathayamāne khiyyanadhammo uppajjati “ayaṃ kasmā saṅghamajjhe",
  "atk-vin01a0:2307_6": "uccāsaddaṃ karoti, issariyaṃ dassetī”ti. Sammate pana kathente “māyasmanto kiñci",
  "atk-vin01a0:2307_7": "avacuttha, sammato ayaṃ, kathetu yathāsukha”nti vattāro bhavanti. Asammatañca abhūtena",
  "atk-vin01a0:2307_8": "abbhācikkhantassa lahukā āpatti hoti dukkaṭamattā. Sammataṃ pana abbhācikkhato garukatarā",
  "atk-vin01a0:2307_9": "pācittiyāpatti hoti. Atha sammato bhikkhu āpattiyā garukabhāvena verīhipi duppadhaṃsiyataro",
  "atk-vin01a0:2307_10": "hoti, tasmā taṃ āyasmantaṃ sammannāpetuṃ “byattena bhikkhunā”tiādimāha. Kiṃ pana",
  "atk-vin01a0:2307_11": "dve sammutiyo ekassa dātuṃ vaṭṭantīti? Na kevalaṃ dve, sace pahoti, terasāpi dātuṃ",
  "atk-vin01a0:2307_12": "vaṭṭanti. Appahontānaṃ pana ekāpi dvinnaṃ vā tiṇṇaṃ vā dātuṃ vaṭṭati.",
  "atk-vin01a0:2308_0": "382. Sabhāgānanti guṇasabhāgānaṃ, na mittasanthavasabhāgānaṃ. Tenevāha “ye te bhikkhū",
  "atk-vin01a0:2308_1": "suttantikā tesaṃ ekajjha”ntiādi. Yāvatikā hi suttantikā honti, te uccinitvā ekato",
  "atk-vin01a0:2308_2": "tesaṃ anurūpameva senāsanaṃ paññapeti; evaṃ sesānaṃ. Kāyadaḷhībahulāti kāyassa daḷhībhāvakaraṇabahulā,",
  "atk-vin01a0:2308_3": "kāyaposanabahulāti attho. Imāyapime āyasmanto ratiyāti imāya saggamaggassa tiracchānabhūtāya",
  "atk-vin01a0:2308_4": "tiracchānakathāratiyā. Acchissantīti viharissanti.",
  "atk-vin01a0:2309_0": "Tejodhātuṃ samāpajjitvā tenevālokenāti tejokasiṇacatutthajjhānaṃ samāpajjitvā vuṭṭhāya",
  "atk-vin01a0:2309_1": "abhiññāñāṇena aṅgulijalanaṃ adhiṭṭhāya teneva tejodhātusamāpattijanitena aṅgulijālālokenāti",
  "atk-vin01a0:2309_2": "attho. Ayaṃ pana therassa ānubhāvo nacirasseva sakalajambudīpe pākaṭo ahosi, taṃ",
  "atk-vin01a0:2309_3": "sutvā iddhipāṭihāriyaṃ daṭṭhukāmā apisu bhikkhū sañcicca vikāle āgacchanti. Te sañcicca",
  "atk-vin01a0:2309_4": "dūre apadisantīti jānantāva dūre apadisanti. Kathaṃ? “Amhākaṃ āvuso dabba gijjhakūṭe”ti iminā nayena.",
  "atk-vin01a0:2310": "Aṅguliyā jalamānāya purato purato gacchatīti sace eko bhikkhu hoti, sayameva gacchati. Sace bahū honti, bahū attabhāve nimmināti. Sabbe attanā sadisā eva senāsanaṃ paññapenti.",
  "atk-vin01a0:2311": "Ayaṃ mañcotiādīsu pana there “ayaṃ mañco”ti vadante nimmitāpi attano attano gatagataṭṭhāne “ayaṃ mañco”ti vadanti; evaṃ sabbapadesu. Ayañhi nimmitānaṃ dhammatā –",
  "atk-vin01a0:2312": "“Ekasmiṃ bhāsamānasmiṃ, sabbe bhāsanti nimmitā;",
  "atk-vin01a0:2313": "Ekasmiṃ tuṇhimāsīne, sabbe tuṇhī bhavanti te”ti.",
  "atk-vin01a0:2314": "Yasmiṃ pana vihāre mañcapīṭhādīni na paripūranti, tasmiṃ attano ānubhāvena pūrenti. Tena nimmitānaṃ avatthukavacanaṃ na hoti.",
  "atk-vin01a0:2315": "Senāsanaṃ paññapetvā punadeva veḷuvanaṃ paccāgacchatīti tehi saddhiṃ janapadakathaṃ kathento na nisīdati, attano vasanaṭṭhānameva paccāgacchati.",
  "atk-vin01a0:2316_0": "383. Mettiyabhūmajakāti mettiyo ceva bhūmajako ca, chabbaggiyānaṃ aggapurisā ete.",
  "atk-vin01a0:2316_1": "Lāmakāni ca bhattānīti senāsanāni tāva navakānaṃ lāmakāni pāpuṇantīti anacchariyametaṃ.",
  "atk-vin01a0:2316_2": "Bhattāni pana salākāyo pacchiyaṃ vā cīvarabhoge vā pakkhipitvā āloḷetvā ekamekaṃ",
  "atk-vin01a0:2316_3": "uddharitvā paññāpenti, tānipi tesaṃ mandapuñatāya lāmakāni sabbapacchimāneva pāpuṇanti.",
  "atk-vin01a0:2316_4": "Yampi ekacārikabhattaṃ hoti, tampi etesaṃ pattadivase lāmakaṃ vā hoti, ete vā disvāva",
  "atk-vin01a0:2316_5": "paṇītaṃ adatvā lāmakameva denti.",
  "atk-vin01a0:2317": "Abhisaṅkhārikanti nānāsambhārehi abhisaṅkharitvā kataṃ susajjitaṃ, susampāditanti attho. Kaṇājakanti sakuṇḍakabhattaṃ. Bilaṅgadutiyanti kañjikadutiyaṃ.",
  "atk-vin01a0:2318_0": "Kalyāṇabhattikoti kalyāṇaṃ sundaraṃ ativiya paṇītaṃ bhattamassāti kalyāṇabhattiko,",
  "atk-vin01a0:2318_1": "paṇītadāyakattā bhatteneva paññāto. Catukkabhattaṃ detīti cattāri bhattāni deti,",
  "atk-vin01a0:2318_2": "taddhitavohārena pana “catukkabhatta”nti vuttaṃ. Upatiṭṭhitvā parivisatīti sabbakammante",
  "atk-vin01a0:2318_3": "vissajjetvā mahantaṃ pūjāsakkāraṃ katvā samīpe ṭhatvā parivisati. Odanena pucchantīti",
  "atk-vin01a0:2318_4": "odanahatthā upasaṅkamitvā “kiṃ bhante odanaṃ demā”ti pucchanti, evaṃ karaṇattheyeva",
  "atk-vin01a0:2318_5": "karaṇavacanaṃ hoti. Esa nayo sūpādīsu.",
  "atk-vin01a0:2319_0": "Svātanāyāti sve bhavo bhattaparibhogo svātano tassatthāya, svātanāya sve kattabbassa",
  "atk-vin01a0:2319_1": "bhattaparibhogassatthāyāti vuttaṃ hoti. Uddiṭṭhaṃ hotīti pāpetvā dinnaṃ hoti. Mettiyabhūmajakānaṃ",
  "atk-vin01a0:2319_2": "kho gahapatīti idaṃ thero asamannāharitvā āha. Evaṃbalavatī hi tesaṃ mandapuññatā,",
  "atk-vin01a0:2319_3": "yaṃ sativepullappattānampi asamannāhāro hoti. Ye jeti ettha jeti dāsiṃ ālapati.",
  "atk-vin01a0:2320_0": "Hiyyo kho āvuso amhākanti rattiṃ sammantayamānā atītaṃ divasabhāgaṃ sandhāya “hiyyo”ti",
  "atk-vin01a0:2320_1": "vadanti. Na cittarūpanti na cittānurūpaṃ, yathā pubbe yattakaṃ icchanti, tattakaṃ",
  "atk-vin01a0:2320_2": "supanti, na evaṃ supiṃsu, appakameva supiṃsūti vuttaṃ hoti.",
  "atk-vin01a0:2321": "Bahārāmakoṭṭhaketi veḷuvanavihārassa bahidvārakoṭṭhake. Pattakkhandhāti patitakkhandhā khandhaṭṭhikaṃ nāmetvā nisinnā. Pajjhāyantāti padhūpāyantā.",
  "atk-vin01a0:2322": "Yato nivātaṃ tato savātanti yattha nivātaṃ appakopi vāto natthi, tattha mahāvāto uṭṭhitoti adhippāyo. Udakaṃ maññe ādittanti udakaṃ viya ādittaṃ.",
  "atk-vin01a0:2323_0": "384. Sarasi tvaṃ dabba evarūpaṃ kattāti tvaṃ dabba evarūpaṃ kattā sarasi. Atha vā",
  "atk-vin01a0:2323_1": "sarasi tvaṃ dabba evarūpaṃ yathāyaṃ bhikkhunī āha, kattā dhāsi evarūpaṃ, yathāyaṃ",
  "atk-vin01a0:2323_2": "bhikkhunī āhāti evaṃ yojetvāpettha attho daṭṭhabbo. Ye pana “katvā”ti paṭhanti tesaṃ ujukameva.",
  "atk-vin01a0:2324_0": "Yathā maṃ bhante bhagavā jānātīti thero kiṃ dasseti. Bhagavā bhante sabbaññū, ahañca",
  "atk-vin01a0:2324_1": "khīṇāsavo, natthi mayhaṃ vatthupaṭisevanā, taṃ maṃ bhagavā jānāti, tatrāhaṃ kiṃ vakkhāmi,",
  "atk-vin01a0:2324_2": "yathā maṃ bhagavā jānāti tathevāhaṃ daṭṭhabboti.",
  "atk-vin01a0:2325_0": "Na kho dabba dabbā evaṃ nibbeṭhentīti ettha na kho dabba paṇḍitā yathā tvaṃ parappaccayena",
  "atk-vin01a0:2325_1": "nibbeṭhesi, evaṃ nibbeṭhenti; api ca kho yadeva sāmaṃ ñātaṃ tena nibbeṭhentīti evamattho",
  "atk-vin01a0:2325_2": "daṭṭhabbo. Sace tayā kataṃ katanti iminā kiṃ dasseti? Na hi sakkā parisabalena vā",
  "atk-vin01a0:2325_3": "pakkhupatthambhena vā akārako kārako kātuṃ, kārako vā akārako kātuṃ, tasmā yaṃ sayaṃ",
  "atk-vin01a0:2325_4": "kataṃ vā akataṃ vā tadeva vattabbanti dasseti. Kasmā pana bhagavā jānantopi “ahaṃ",
  "atk-vin01a0:2325_5": "jānāmi, khīṇāsavo tvaṃ; natthi tuyhaṃ doso, ayaṃ bhikkhunī musāvādinī”ti nāvocāti?",
  "atk-vin01a0:2325_6": "Parānuddayatāya. Sace hi bhagavā yaṃ yaṃ jānāti taṃ taṃ vadeyya, aññena pārājikaṃ",
  "atk-vin01a0:2325_7": "āpannena puṭṭhena “ahaṃ jānāmi tvaṃ pārājiko”ti vattabbaṃ bhaveyya, tato so puggalo",
  "atk-vin01a0:2325_8": "“ayaṃ pubbe dabbaṃ mallaputtaṃ suddhaṃ katvā idāni maṃ asuddhaṃ karoti; kassa dāni",
  "atk-vin01a0:2325_9": "kiṃ vadāmi, yatra satthāpi sāvakesu chandāgatiṃ gacchati; kuto imassa sabbaññubhāvo”ti",
  "atk-vin01a0:2325_10": "āghātaṃ bandhitvā apāyūpago bhaveyya, tasmā bhagavā imāya parānuddayatāya jānantopi nāvoca.",
  "atk-vin01a0:2326_0": "Kiñca bhiyyo upavādaparivajjanatopi nāvoca. Yadi hi bhagavā evaṃ vadeyya, evaṃ upavādo",
  "atk-vin01a0:2326_1": "bhaveyya “dabbassa mallaputtassa vuṭṭhānaṃ nāma bhāriyaṃ, sammāsambuddhaṃ pana sakkhiṃ",
  "atk-vin01a0:2326_2": "labhitvā vuṭṭhito”ti. Idañca vuṭṭhānalakkhaṇaṃ maññamānā “buddhakālepi sakkhinā suddhi",
  "atk-vin01a0:2326_3": "vā asuddhi vā hoti mayaṃ jānāma, ayaṃ puggalo asuddho”ti evaṃ pāpabhikkhū lajjimpi",
  "atk-vin01a0:2326_4": "vināseyyunti. Apica anāgatepi bhikkhū otiṇṇe vatthusmiṃ codetvā sāretvā “sace tayā",
  "atk-vin01a0:2326_5": "kataṃ, ‘kata’nti vadehī”ti lajjīnaṃ paṭiññaṃ gahetvā kammaṃ karissantīti vinayalakkhaṇe",
  "atk-vin01a0:2326_6": "tantiṃ ṭhapento “ahaṃ jānāmī”ti avatvāva “sace tayā kataṃ, ‘kata’nti vadehī”ti āha.",
  "atk-vin01a0:2327_0": "Nābhijānāmi supinantenapi methunaṃ dhammaṃ paṭisevitāti supinantenapi methunaṃ dhammaṃ",
  "atk-vin01a0:2327_1": "na abhijānāmi, na paṭisevitā ahanti vuttaṃ hoti. Atha vā paṭisevitā hutvā supinantenapi",
  "atk-vin01a0:2327_2": "methunaṃ dhammaṃ na jānāmīti vuttaṃ hoti. Ye pana “paṭisevitvā”ti paṭhanti tesaṃ",
  "atk-vin01a0:2327_3": "ujukameva. Pageva jāgaroti jāgaranto pana paṭhamaṃyeva na jānāmīti.",
  "atk-vin01a0:2328": "Tena hi bhikkhave mettiyaṃ bhikkhuniṃ nāsethāti yasmā dabbassa ca imissā ca vacanaṃ na ghaṭīyati tasmā mettiyaṃ bhikkhuniṃ nāsethāti vuttaṃ hoti.",
  "atk-vin01a0:2329_0": "Tattha tisso nāsanā – liṅganāsanā, saṃvāsanāsanā, daṇḍakammanāsanāti. Tāsu “dūsako",
  "atk-vin01a0:2329_1": "nāsetabbo”ti ayaṃ “liṅganāsanā”. Āpattiyā adassane vā appaṭikamme vā pāpikāya diṭṭhiyā",
  "atk-vin01a0:2329_2": "appaṭinissagge vā ukkhepanīyakammaṃ karonti, ayaṃ “saṃvāsanāsanā”. “Cara pire vinassā”ti",
  "atk-vin01a0:2329_3": "daṇḍakammaṃ karonti, ayaṃ “daṇḍakammanāsanā”. Idha pana liṅganāsanaṃ sandhāyāha –",
  "atk-vin01a0:2329_4": "“mettiyaṃ bhikkhuniṃ nāsethā”ti.",
  "atk-vin01a0:2330": "Ime ca bhikkhū anuyuñjathāti iminā imaṃ dīpeti “ayaṃ bhikkhunī attano dhammatāya akārikā addhā aññehi uyyojitā, tasmā yehi uyyojitā ime bhikkhū anuyuñjatha gavesatha jānāthā”ti.",
  "atk-vin01a0:2331_0": "Kiṃ pana bhagavatā mettiyā bhikkhunī paṭiññāya nāsitā appaṭiññāya nāsitāti, kiñcettha",
  "atk-vin01a0:2331_1": "yadi tāva paṭiññāya nāsitā, thero kārako hoti sadoso? Atha appaṭiññāya, thero akārako hoti niddoso.",
  "atk-vin01a0:2332_0": "Bhātiyarājakālepi mahāvihāravāsīnañca abhayagirivāsīnañca therānaṃ imasmiṃyeva pade",
  "atk-vin01a0:2332_1": "vivādo ahosi. Abhayagirivāsinopi attano suttaṃ vatvā “tumhākaṃ vāde thero kārako",
  "atk-vin01a0:2332_2": "hotī”ti vadanti. Mahāvihāravāsinopi attano suttaṃ vatvā “tumhākaṃ vāde thero kārako",
  "atk-vin01a0:2332_3": "hotī”ti vadanti. Pañho na chijjati. Rājā sutvā there sannipātetvā dīghakārāyanaṃ",
  "atk-vin01a0:2332_4": "nāma brāhmaṇajātiyaṃ amaccaṃ “therānaṃ kathaṃ suṇāhī”ti āṇāpesi. Amacco kira paṇḍito",
  "atk-vin01a0:2332_5": "bhāsantarakusalo so āha – “vadantu tāva therā sutta”nti. Tato abhayagiritherā attano",
  "atk-vin01a0:2332_6": "suttaṃ vadiṃsu – “tena hi, bhikkhave, mettiyaṃ bhikkhuniṃ sakāya paṭiññāya nāsethā”ti.",
  "atk-vin01a0:2332_7": "Amacco “bhante, tumhākaṃ vāde thero kārako hoti sadoso”ti āha. Mahāvihāravāsinopi",
  "atk-vin01a0:2332_8": "attano suttaṃ vadiṃsu – “tena hi, bhikkhave, mettiyaṃ bhikkhuniṃ nāsethā”ti. Amacco",
  "atk-vin01a0:2332_9": "“bhante, tumhākaṃ vāde thero akārako hoti niddoso”ti āha. Kiṃ panettha yuttaṃ? Yaṃ",
  "atk-vin01a0:2332_10": "pacchā vuttaṃ vicāritañhetaṃ aṭṭhakathācariyehi, bhikkhu bhikkhuṃ amūlakena antimavatthunā",
  "atk-vin01a0:2332_11": "anuddhaṃseti, saṅghādiseso; bhikkhuniṃ anuddhaṃseti, dukkaṭaṃ. Kurundiyaṃ pana “musāvāde",
  "atk-vin01a0:2332_12": "pācittiya”nti vuttaṃ.",
  "atk-vin01a0:2333_0": "Tatrāyaṃ vicāraṇā, purimanaye tāva anuddhaṃsanādhippāyattā dukkaṭameva yujjati. Yathā",
  "atk-vin01a0:2333_1": "satipi musāvāde bhikkhuno bhikkhusmiṃ saṅghādiseso, satipi ca musāvāde asuddhaṃ suddhadiṭṭhino",
  "atk-vin01a0:2333_2": "akkosādhippāyena vadantassa omasavādeneva pācittiyaṃ, na sampajānamusāvādena; evaṃ",
  "atk-vin01a0:2333_3": "idhāpi anuddhaṃsanādhippāyattā sampajānamusāvāde pācittiyaṃ na yujjati, dukkaṭameva",
  "atk-vin01a0:2333_4": "yuttaṃ. Pacchimanayepi musāvādattā pācittiyameva yujjati, vacanappamāṇato hi anuddhaṃsanādhippāyena",
  "atk-vin01a0:2333_5": "bhikkhussa bhikkhusmiṃ saṅghādiseso. Akkosādhippāyassa ca omasavādo. Bhikkhussa pana",
  "atk-vin01a0:2333_6": "bhikkhuniyā dukkaṭantivacanaṃ natthi, sampajānamusāvāde pācittiyanti vacanamatthi,",
  "atk-vin01a0:2333_7": "tasmā pācittiyameva yujjati.",
  "atk-vin01a0:2334_0": "Tatra pana idaṃ upaparikkhitabbaṃ – “anuddhaṃsanādhippāye asati pācittiyaṃ, tasmiṃ",
  "atk-vin01a0:2334_1": "sati kena bhavitabba”nti? Tatra yasmā musā bhaṇantassa pācittiye siddhepi amūlakena",
  "atk-vin01a0:2334_2": "saṅghādisesena anuddhaṃsane visuṃ pācittiyaṃ vuttaṃ, tasmā anuddhaṃsanādhippāye sati",
  "atk-vin01a0:2334_3": "sampajānamusāvāde pācittiyassa okāso na dissati, na ca sakkā anuddhaṃsentassa anāpattiyā",
  "atk-vin01a0:2334_4": "bhavitunti purimanayovettha parisuddhataro khāyati. Tathā bhikkhunī bhikkhuniṃ amūlakena",
  "atk-vin01a0:2334_5": "antimavatthunā anuddhaṃseti saṅghādiseso, bhikkhuṃ anuddhaṃseti dukkaṭaṃ, tatra saṅghādiseso",
  "atk-vin01a0:2334_6": "vuṭṭhānagāmī dukkaṭaṃ, desanāgāmī etehi nāsanā natthi. Yasmā pana sā pakatiyāva dussīlā",
  "atk-vin01a0:2334_7": "pāpabhikkhunī idāni ca sayameva “dussīlāmhī”ti vadati tasmā naṃ bhagavā asuddhattāyeva nāsesīti.",
  "atk-vin01a0:2335_0": "Atha kho mettiyabhūmajakāti evaṃ “mettiyaṃ bhikkhuniṃ nāsetha, ime ca bhikkhū anuyuñjathā”ti",
  "atk-vin01a0:2335_1": "vatvā uṭṭhāyāsanā vihāraṃ paviṭṭhe bhagavati tehi bhikkhūhi “detha dāni imissā setakānī”ti",
  "atk-vin01a0:2335_2": "nāsiyamānaṃ taṃ bhikkhuniṃ disvā te bhikkhū taṃ mocetukāmatāya attano aparādhaṃ āvikariṃsu,",
  "atk-vin01a0:2335_3": "etamatthaṃ dassetuṃ “atha kho mettiyabhūmajakā”tiādi vuttaṃ.",
  "atk-vin01a0:2336_0": "385-6. Duṭṭho dosoti dūsito ceva dūsako ca. Uppanne hi dose puggalo tena dosena dūsito",
  "atk-vin01a0:2336_1": "hoti pakatibhāvaṃ jahāpito, tasmā “duṭṭho”ti vuccati. Parañca dūseti vināseti, tasmā",
  "atk-vin01a0:2336_2": "“doso”ti vuccati. Iti “duṭṭho doso”ti ekassevetaṃ puggalassa ākāranānattena nidassanaṃ,",
  "atk-vin01a0:2336_3": "tena vuttaṃ “duṭṭho dosoti dūsito ceva dūsako cā”ti tattha saddalakkhaṇaṃ pariyesitabbaṃ.",
  "atk-vin01a0:2336_4": "Yasmā pana so “duṭṭho doso”ti saṅkhyaṃ gato paṭighasamaṅgīpuggalo kupitādibhāve ṭhitova",
  "atk-vin01a0:2336_5": "hoti, tenassa padabhājane “kupito”tiādi vuttaṃ. Tattha kupitoti kuppabhāvaṃ pakatito",
  "atk-vin01a0:2336_6": "cavanabhāvaṃ patto. Anattamanoti na sakamano attano vase aṭṭhitacitto; apica pītisukhehi",
  "atk-vin01a0:2336_7": "na attamano na attacittoti anattamano. Anabhiraddhoti na sukhito na vā pasāditoti",
  "atk-vin01a0:2336_8": "anabhiraddho. Paṭighena āhataṃ cittamassāti āhatacitto. Cittathaddhabhāvacittakacavarasaṅkhātaṃ",
  "atk-vin01a0:2336_9": "paṭighakhīlaṃ jātamassāti khilajāto. Appatītoti nappatīto pītisukhādīhi vajjito,",
  "atk-vin01a0:2336_10": "na abhisaṭoti attho. Padabhājane pana yesaṃ dhammānaṃ vasena appatīto hoti, te dassetuṃ",
  "atk-vin01a0:2336_11": "“tena ca kopenā”tiādi vuttaṃ.",
  "atk-vin01a0:2337_0": "Tattha tena ca kopenāti yena duṭṭhoti ca kupitoti ca vutto ubhayampi hetaṃ pakatibhāvaṃ",
  "atk-vin01a0:2337_1": "jahāpanato ekākāraṃ hoti. Tena ca dosenāti yena “doso”ti vutto. Imehi dvīhi saṅkhārakkhandhameva dasseti.",
  "atk-vin01a0:2338": "Tāya ca anattamanatāyāti yāya “anattamano”ti vutto. Tāya ca anabhiraddhiyāti yāya “anabhiraddho”ti vutto. Imehi dvīhi vedanākkhandhaṃ dasseti.",
  "atk-vin01a0:2339_0": "Amūlakena pārājikenāti ettha nāssa mūlanti amūlakaṃ, taṃ panassa amūlakattaṃ yasmā",
  "atk-vin01a0:2339_1": "codakavasena adhippetaṃ, na cuditakavasena. Tasmā tamatthaṃ dassetuṃ padabhājane",
  "atk-vin01a0:2339_2": "“amūlakaṃ nāma adiṭṭhaṃ asutaṃ aparisaṅkita”nti āha. Tena imaṃ dīpeti “yaṃ pārājikaṃ",
  "atk-vin01a0:2339_3": "codakena cuditakamhi puggale neva diṭṭhaṃ na sutaṃ na parisaṅkitaṃ idaṃ etesaṃ dassanasavanaparisaṅkāsaṅkhātānaṃ",
  "atk-vin01a0:2339_4": "mūlānaṃ abhāvato amūlakaṃ nāma, taṃ pana so āpanno vā hotu anāpanno vā etaṃ idha appamāṇanti.",
  "atk-vin01a0:2340": "Tattha adiṭṭhaṃ nāma attano pasādacakkhunā vā dibbacakkhunā vā adiṭṭhaṃ. Asutaṃ nāma tatheva kenaci vuccamānaṃ na sutaṃ. Aparisaṅkitaṃ nāma cittena aparisaṅkitaṃ.",
  "atk-vin01a0:2341_0": "“Diṭṭhaṃ” nāma attanā vā parena vā pasādacakkhunā vā dibbacakkhunā vā diṭṭhaṃ. “Sutaṃ”",
  "atk-vin01a0:2341_1": "nāma tatheva sutaṃ. “Parisaṅkita”mpi attanā vā parena vā parisaṅkitaṃ. Tattha attanā",
  "atk-vin01a0:2341_2": "diṭṭhaṃ diṭṭhameva, parehi diṭṭhaṃ attanā sutaṃ, parehi sutaṃ, parehi parisaṅkitanti",
  "atk-vin01a0:2341_3": "idaṃ pana sabbampi attanā sutaṭṭhāneyeva tiṭṭhati.",
  "atk-vin01a0:2342_0": "Parisaṅkitaṃ pana tividhaṃ – diṭṭhaparisaṅkitaṃ, sutaparisaṅkitaṃ, mutaparisaṅkitanti.",
  "atk-vin01a0:2342_1": "Tattha diṭṭhaparisaṅkitaṃ nāma eko bhikkhu uccārapassāvakammena gāmasamīpe ekaṃ gumbaṃ",
  "atk-vin01a0:2342_2": "paviṭṭho, aññatarāpi itthī kenacideva karaṇīyena taṃ gumbaṃ pavisitvā nivattā, nāpi",
  "atk-vin01a0:2342_3": "bhikkhu itthiṃ addasa; na itthī bhikkhuṃ, adisvāva ubhopi yathāruciṃ pakkantā, aññataro",
  "atk-vin01a0:2342_4": "bhikkhu ubhinnaṃ tato nikkhamanaṃ sallakkhetvā “addhā imesaṃ kataṃ vā karissanti",
  "atk-vin01a0:2342_5": "vā”ti parisaṅkati, idaṃ diṭṭhaparisaṅkitaṃ nāma.",
  "atk-vin01a0:2343_0": "Sutaparisaṅkitaṃ nāma idhekacco andhakāre vā paṭicchanne vā okāse mātugāmena saddhiṃ",
  "atk-vin01a0:2343_1": "bhikkhuno tādisaṃ paṭisanthāravacanaṃ suṇāti, samīpe aññaṃ vijjamānampi “atthi natthī”ti",
  "atk-vin01a0:2343_2": "na jānāti, so “addhā imesaṃ kataṃ vā karissanti vā”ti parisaṅkati, idaṃ sutaparisaṅkitaṃ nāma.",
  "atk-vin01a0:2344_0": "Mutaparisaṅkitaṃ nāma sambahulā dhuttā rattibhāge pupphagandhamaṃsasurādīni gahetvā",
  "atk-vin01a0:2344_1": "itthīhi saddhiṃ ekaṃ paccantavihāraṃ gantvā maṇḍape vā bhojanasālādīsu vā yathāsukhaṃ",
  "atk-vin01a0:2344_2": "kīḷitvā pupphādīni vikiritvā gatā, punadivase bhikkhū taṃ vippakāraṃ disvā “kassidaṃ",
  "atk-vin01a0:2344_3": "kamma”nti vicinanti. Tatra ca kenaci bhikkhunā pageva vuṭṭhahitvā vattasīsena maṇḍapaṃ",
  "atk-vin01a0:2344_4": "vā bhojanasālaṃ vā paṭijaggantena pupphādīni āmaṭṭhāni honti, kenaci upaṭṭhākakulato",
  "atk-vin01a0:2344_5": "ābhatehi pupphādīhi pūjā katā hoti, kenaci bhesajjatthaṃ ariṭṭhaṃ pītaṃ hoti, atha",
  "atk-vin01a0:2344_6": "te “kassidaṃ kamma”nti vicinantā bhikkhū tesaṃ hatthagandhañca mukhagandhañca ghāyitvā",
  "atk-vin01a0:2344_7": "te bhikkhū parisaṅkanti, idaṃ mutaparisaṅkitaṃ nāma.",
  "atk-vin01a0:2345_0": "Tattha diṭṭhaṃ atthi samūlakaṃ, atthi amūlakaṃ; diṭṭhameva atthi saññāsamūlakaṃ,",
  "atk-vin01a0:2345_1": "atthi saññāamūlakaṃ. Esa nayo sutepi. Parisaṅkite pana diṭṭhaparisaṅkitaṃ atthi samūlakaṃ,",
  "atk-vin01a0:2345_2": "atthi amūlakaṃ; diṭṭhaparisaṅkitameva atthi saññāsamūlakaṃ, atthi saññāamūlakaṃ.",
  "atk-vin01a0:2345_3": "Esa nayo sutamutaparisaṅkitesu. Tattha diṭṭhaṃ samūlakaṃ nāma pārājikaṃ āpajjantaṃ",
  "atk-vin01a0:2345_4": "disvāva “diṭṭho mayā”ti vadati, amūlakaṃ nāma paṭicchannokāsato nikkhamantaṃ disvā",
  "atk-vin01a0:2345_5": "vītikkamaṃ adisvā “diṭṭho mayā”ti vadati. Diṭṭhameva saññāsamūlakaṃ nāma disvāva",
  "atk-vin01a0:2345_6": "diṭṭhasaññī hutvā codeti, saññāamūlakaṃ nāma pubbe pārājikavītikkamaṃ disvā pacchā",
  "atk-vin01a0:2345_7": "adiṭṭhasaññī jāto, so saññāya amūlakaṃ katvā “diṭṭho mayā”ti codeti. Etena nayena",
  "atk-vin01a0:2345_8": "sutamutaparisaṅkitānipi vitthārato veditabbāni. Ettha ca sabbappakāreṇāpi samūlakena",
  "atk-vin01a0:2345_9": "vā saññāsamūlakena vā codentassa anāpatti, amūlakena vā pana saññāamūlakena vā codentasseva āpatti.",
  "atk-vin01a0:2346_0": "Anuddhaṃseyyāti dhaṃseyya padhaṃseyya abhibhaveyya ajjhotthareyya. Taṃ pana anuddhaṃsanaṃ",
  "atk-vin01a0:2346_1": "yasmā attanā codentopi parena codāpentopi karotiyeva, tasmāssa padabhājane “codeti",
  "atk-vin01a0:2346_2": "vā codāpeti vā”ti vuttaṃ.",
  "atk-vin01a0:2347_0": "Tattha codetīti “pārājikaṃ dhammaṃ āpannosī”tiādīhi vacanehi sayaṃ codeti, tassa",
  "atk-vin01a0:2347_1": "vācāya vācāya saṅghādiseso. Codāpetīti attanā samīpe ṭhatvā aññaṃ bhikkhu āṇāpeti,",
  "atk-vin01a0:2347_2": "so tassa vacanena taṃ codeti, codāpakasseva vācāya vācāya saṅghādiseso. Atha sopi",
  "atk-vin01a0:2347_3": "“mayā diṭṭhaṃ sutaṃ atthī”ti codeti, dvinnampi janānaṃ vācāya vācāya saṅghādiseso.",
  "atk-vin01a0:2348_0": "Codanāppabhedakosallatthaṃ panettha ekavatthuekacodakādicatukkaṃ tāva veditabbaṃ.",
  "atk-vin01a0:2348_1": "Tattha eko bhikkhu ekaṃ bhikkhuṃ ekena vatthunā codeti, imissā codanāya ekaṃ vatthu",
  "atk-vin01a0:2348_2": "eko codako. Sambahulā ekaṃ ekavatthunā codenti, pañcasatā mettiyabhūmajakappamukhā",
  "atk-vin01a0:2348_3": "chabbaggiyā bhikkhū āyasmantaṃ dabbaṃ mallaputtamiva, imissā codanāya ekaṃ vatthu",
  "atk-vin01a0:2348_4": "nānācodakā. Eko bhikkhu ekaṃ bhikkhuṃ sambahulehi vatthūhi codeti, imissā codanāya",
  "atk-vin01a0:2348_5": "nānāvatthūni eko codako. Sambahulā sambahule sambahulehi vatthūhi codenti, imissā",
  "atk-vin01a0:2348_6": "codanāya nānāvatthūni nānācodakā.",
  "atk-vin01a0:2349_0": "Codetuṃ pana ko labhati, ko na labhatīti? Dubbalacodakavacanaṃ tāva gahetvā koci",
  "atk-vin01a0:2349_1": "na labhati. Dubbalacodako nāma sambahulesu kathāsallāpena nisinnesu eko ekaṃ ārabbha",
  "atk-vin01a0:2349_2": "anodissakaṃ katvā pārājikavatthuṃ katheti, añño taṃ sutvā itarassa gantvā āroceti.",
  "atk-vin01a0:2349_3": "So taṃ upasaṅkamitvā “tvaṃ kira maṃ idañcidañca vadasī”ti vadati. So “nāhaṃ evarūpaṃ",
  "atk-vin01a0:2349_4": "jānāmi, kathāpavattiyaṃ pana mayā anodissakaṃ katvā vuttamatthi, sace ahaṃ tava imaṃ",
  "atk-vin01a0:2349_5": "dukkhuppattiṃ jāneyyaṃ, ettakampi na katheyya”nti ayaṃ dubbalacodako. Tassetaṃ kathāsallāpaṃ",
  "atk-vin01a0:2349_6": "gahetvā taṃ bhikkhuṃ koci codetuṃ na labhati. Etaṃ pana aggahetvā sīlasampanno bhikkhu",
  "atk-vin01a0:2349_7": "bhikkhuṃ vā bhikkhuniṃ vā sīlasampannā ca bhikkhunī bhikkhunīmeva codetuṃ labhatīti",
  "atk-vin01a0:2349_8": "mahāpadumatthero āha. Mahāsumatthero pana “pañcapi sahadhammikā labhantī”ti āha.",
  "atk-vin01a0:2349_9": "Godattatthero pana “na koci na labhatī”ti vatvā “bhikkhussa sutvā codeti, bhikkhuniyā",
  "atk-vin01a0:2349_10": "sutvā codeti…pe… titthiyasāvakānaṃ sutvā codetī”ti idaṃ suttamāhari. Tiṇṇampi therānaṃ",
  "atk-vin01a0:2349_11": "vāde cuditakasseva paṭiññāya kāretabbo.",
  "atk-vin01a0:2350_0": "Ayaṃ pana codanā nāma dūtaṃ vā paṇṇaṃ vā sāsanaṃ vā pesetvā codentassa sīsaṃ na eti,",
  "atk-vin01a0:2350_1": "puggalassa pana samīpe ṭhatvāva hatthamuddāya vā vacībhedena vā codentasseva sīsaṃ",
  "atk-vin01a0:2350_2": "eti. Sikkhāpaccakkhānameva hi hatthamuddāya sīsaṃ na eti, idaṃ pana anuddhaṃsanaṃ",
  "atk-vin01a0:2350_3": "abhūtārocanañca etiyeva. Yo pana dvinnaṃ ṭhitaṭṭhāne ekaṃ niyametvā codeti, so ce",
  "atk-vin01a0:2350_4": "jānāti, sīsaṃ eti. Itaro jānāti, sīsaṃ na eti. Dvepi niyametvā codeti, eko vā jānātu",
  "atk-vin01a0:2350_5": "dve vā, sīsaṃ etiyeva. Esava nayo sambahulesu. Taṅkhaṇeyeva ca jānanaṃ nāma dukkaraṃ,",
  "atk-vin01a0:2350_6": "samayena āvajjitvā ñāte pana ñātameva hoti. Pacchā ce jānāti, sīsaṃ na eti. Sikkhāpaccakkhānaṃ",
  "atk-vin01a0:2350_7": "abhūtārocanaṃ duṭṭhullavācā-attakāma-duṭṭhadosabhūtārocanasikkhāpadānīti sabbāneva",
  "atk-vin01a0:2350_8": "hi imāni ekaparicchedāni.",
  "atk-vin01a0:2351_0": "Evaṃ kāyavācāvasena cāyaṃ duvidhāpi codanā. Puna diṭṭhacodanā, sutacodanā, parisaṅkitacodanāti",
  "atk-vin01a0:2351_1": "tividhā hoti. Aparāpi catubbidhā hoti – sīlavipatticodanā, ācāravipatticodanā, diṭṭhivipatticodanā,",
  "atk-vin01a0:2351_2": "ājīvavipatticodanāti. Tattha garukānaṃ dvinnaṃ āpattikkhandhānaṃ vasena sīlavipatticodanā",
  "atk-vin01a0:2351_3": "veditabbā. Avasesānaṃ vasena ācāravipatticodanā, micchādiṭṭhiantaggāhikadiṭṭhivasena",
  "atk-vin01a0:2351_4": "diṭṭhivipatticodanā, ājīvahetu paññattānaṃ channaṃ sikkhāpadānaṃ vasena ājīvavipatticodanā veditabbā.",
  "atk-vin01a0:2352_0": "Aparāpi catubbidhā hoti – vatthusandassanā, āpattisandassanā, saṃvāsapaṭikkhepo,",
  "atk-vin01a0:2352_1": "sāmīcipaṭikkhepoti. Tattha vatthusandassanā nāma “tvaṃ methunaṃ dhammaṃ paṭisevittha,",
  "atk-vin01a0:2352_2": "adinnaṃ ādiyittha, manussaṃ ghātayittha, abhūtaṃ ārocayitthā”ti evaṃ pavattā. Āpattisandassanā",
  "atk-vin01a0:2352_3": "nāma “tvaṃ methunadhammapārājikāpattiṃ āpanno”ti evamādinayappavattā. Saṃvāsapaṭikkhepo",
  "atk-vin01a0:2352_4": "nāma “natthi tayā saddhiṃ uposatho vā pavāraṇā vā saṅghakammaṃ vā”ti evaṃ pavattā;",
  "atk-vin01a0:2352_5": "ettāvatā pana sīsaṃ na eti, “assamaṇosi asakyaputtiyosī”tiādivacanehi saddhiṃ ghaṭiteyeva",
  "atk-vin01a0:2352_6": "sīsaṃ eti. Sāmīcipaṭikkhepo nāma abhivādana-paccuṭṭhāna-añjalikamma-bījanādikammānaṃ",
  "atk-vin01a0:2352_7": "akaraṇaṃ. Taṃ paṭipāṭiyā vandanādīni karoto ekassa akatvā sesānaṃ karaṇakāle veditabbaṃ.",
  "atk-vin01a0:2352_8": "Ettāvatā ca codanā nāma hoti, āpatti pana sīsaṃ na eti. “Kasmā mama vandanādīni na",
  "atk-vin01a0:2352_9": "karosī”ti pucchite pana “assamaṇosi asakyaputtiyosī”tiādivacanehi saddhiṃ ghaṭiteyeva",
  "atk-vin01a0:2352_10": "sīsaṃ eti. Yāgubhattādinā pana yaṃ icchati taṃ āpucchati, na tāvatā codanā hoti.",
  "atk-vin01a0:2353_0": "Aparāpi pātimokkhaṭṭhapanakkhandhake “ekaṃ, bhikkhave, adhammikaṃ pātimokkhaṭṭhapanaṃ",
  "atk-vin01a0:2353_1": "ekaṃ dhammika”nti ādiṃ “katvā yāva dasa adhammikāni pātimokkhaṭṭhapanāni dasa dhammikānī”ti",
  "atk-vin01a0:2353_2": "evaṃ adhammikā pañcapaññāsa dhammikā pañcapaññāsāti dasuttarasataṃ codanā vuttā.",
  "atk-vin01a0:2353_3": "Tā diṭṭhena codentassa dasuttarasataṃ, sutena codentassa dasuttarasataṃ, parisaṅkitena",
  "atk-vin01a0:2353_4": "codentassa dasuttarasatanti tiṃsāni tīṇi satāni honti. Tāni kāyena codentassa, vācāya",
  "atk-vin01a0:2353_5": "codentassa, kāyavācāhi codentassāti tiguṇāni katāni navutāni nava satāni honti. Tāni",
  "atk-vin01a0:2353_6": "attanā codentassāpi parena codāpentassāpi tattakānevāti vīsatiūnāni dve sahassāni",
  "atk-vin01a0:2353_7": "honti, puna diṭṭhādibhede samūlakāmūlakavasena anekasahassā codanā hontīti veditabbā.",
  "atk-vin01a0:2354_0": "Imasmiṃ pana ṭhāne ṭhatvā aṭṭhakathāya “attādānaṃ ādātukāmena upāli bhikkhunā pañcaṅgasamannāgataṃ",
  "atk-vin01a0:2354_1": "attādānaṃ ādātabba”nti ca “codakena upāli bhikkhunā paraṃ codetukāmena pañca dhamme",
  "atk-vin01a0:2354_2": "ajjhattaṃ paccavekkhitvā paro codetabbo”ti ca evaṃ upālipañcakādīsu vuttāni bahūni",
  "atk-vin01a0:2354_3": "suttāni āharitvā attādānalakkhaṇañca codakavattañca cuditakavattañca saṅghena kātabbakiccañca",
  "atk-vin01a0:2354_4": "anuvijjakavattañca sabbaṃ vitthārena kathitaṃ, taṃ mayaṃ yathāāgataṭṭhāneyeva vaṇṇayissāma.",
  "atk-vin01a0:2355_0": "Vuttappabhedāsu pana imāsu codanāsu yāya kāyaci codanāya vasena saṅghamajjhe osaṭe",
  "atk-vin01a0:2355_1": "vatthusmiṃ cuditakacodakā vattabbā “tumhe amhākaṃ vinicchayena tuṭṭhā bhavissathā”ti.",
  "atk-vin01a0:2355_2": "Sace “bhavissāmā”ti vadanti, saṅghena taṃ adhikaraṇaṃ sampaṭicchitabbaṃ. Atha pana",
  "atk-vin01a0:2355_3": "“vinicchinatha tāva, bhante, sace amhākaṃ khamissati, gaṇhissāmā”ti vadanti. “Cetiyaṃ",
  "atk-vin01a0:2355_4": "tāva vandathā”tiādīni vatvā dīghasuttaṃ katvā vissajjitabbaṃ. Te ce cirarattaṃ kilantā",
  "atk-vin01a0:2355_5": "pakkantaparisā upacchinnapakkhā hutvā puna yācanti, yāvatatiyaṃ paṭikkhipitvā yadā",
  "atk-vin01a0:2355_6": "nimmadā honti tadā nesaṃ adhikaraṇaṃ vinicchinitabbaṃ. Vinicchinantehi ca sace alajjussannā",
  "atk-vin01a0:2355_7": "hoti, parisā ubbāhikāya taṃ adhikaraṇaṃ vinicchinitabbaṃ. Sace bālussannā hoti parisā",
  "atk-vin01a0:2355_8": "“tumhākaṃ sabhāge vinayadhare pariyesathā”ti vinayadhare pariyesāpetvā yena dhammena",
  "atk-vin01a0:2355_9": "yena vinayena yena satthusāsanena taṃ adhikaraṇaṃ vūpasamati, tathā taṃ adhikaraṇaṃ vūpasametabbaṃ.",
  "atk-vin01a0:2356_0": "Tattha ca “dhammo”ti bhūtaṃ vatthu. “Vinayo”ti codanā sāraṇā ca. “Satthusāsana”nti",
  "atk-vin01a0:2356_1": "ñattisampadā ca anusāvanasampadā ca. Tasmā codakena vatthusmiṃ ārocite cuditako pucchitabbo",
  "atk-vin01a0:2356_2": "“santametaṃ, no”ti. Evaṃ vatthuṃ upaparikkhitvā bhūtena vatthunā codetvā sāretvā",
  "atk-vin01a0:2356_3": "ca ñattisampadāya anusāvanasampadāya ca taṃ adhikaraṇaṃ vūpasametabbaṃ. Tatra ce",
  "atk-vin01a0:2356_4": "alajjī lajjiṃ codeti, so ca alajjī bālo hoti abyatto nāssa nayo dātabbo. Evaṃ pana",
  "atk-vin01a0:2356_5": "vattabbo – “kimhi naṃ codesī”ti? Addhā so vakkhati – “kimidaṃ, bhante, kimhi naṃ",
  "atk-vin01a0:2356_6": "nāmā”ti. Tvaṃ kimhi nampi na jānāsi, na yuttaṃ tayā evarūpena bālena paraṃ codetunti",
  "atk-vin01a0:2356_7": "uyyojetabbo nāssa anuyogo dātabbo. Sace pana so alajjī paṇḍito hoti byatto diṭṭhena",
  "atk-vin01a0:2356_8": "vā sutena vā ajjhottharitvā sampādetuṃ sakkoti etassa anuyogaṃ datvā lajjisseva paṭiññāya kammaṃ kātabbaṃ.",
  "atk-vin01a0:2357_0": "Sace lajjī alajjiṃ codeti, so ca lajjī bālo hoti abyatto, na sakkoti anuyogaṃ dātuṃ.",
  "atk-vin01a0:2357_1": "Tassa nayo dātabbo – “kimhi naṃ codesi sīlavipattiyā vā ācāravipattiādīsu vā ekissā”ti.",
  "atk-vin01a0:2357_2": "Kasmā pana imasseva evaṃ nayo dātabbo, na itarassa? Nanu na yuttaṃ vinayadharānaṃ",
  "atk-vin01a0:2357_3": "agatigamananti? Na yuttameva. Idaṃ pana agatigamanaṃ na hoti, dhammānuggaho nāma",
  "atk-vin01a0:2357_4": "eso alajjiniggahatthāya hi lajjipaggahatthāya ca sikkhāpadaṃ paññattaṃ. Tatra alajjī",
  "atk-vin01a0:2357_5": "nayaṃ labhitvā ajjhottharanto ehīti, lajjī pana nayaṃ labhitvā diṭṭhe diṭṭhasantānena,",
  "atk-vin01a0:2357_6": "sute sutasantānena patiṭṭhāya kathessati, tasmā tassa dhammānuggaho vaṭṭati. Sace",
  "atk-vin01a0:2357_7": "pana so lajjī paṇḍito hoti byatto, patiṭṭhāya katheti, alajjī ca “etampi natthi,",
  "atk-vin01a0:2357_8": "etampi natthī”ti paṭiññaṃ na deti, alajjissa paṭiññāya eva kātabbaṃ.",
  "atk-vin01a0:2358_0": "Tadatthadīpanatthañca idaṃ vatthu veditabbaṃ. Tepiṭakacūḷābhayatthero kira lohapāsādassa",
  "atk-vin01a0:2358_1": "heṭṭhā bhikkhūnaṃ vinayaṃ kathetvā sāyanhasamaye vuṭṭhāti, tassa vuṭṭhānasamaye dve",
  "atk-vin01a0:2358_2": "attapaccatthikā kathaṃ pavattesuṃ. Eko “etampi natthi, etampi natthī”ti paṭiññaṃ",
  "atk-vin01a0:2358_3": "na deti. Atha appāvasese paṭhamayāme therassa tasmiṃ puggale “ayaṃ patiṭṭhāya katheti,",
  "atk-vin01a0:2358_4": "ayaṃ pana paṭiññaṃ na deti, bahūni ca vatthūni osaṭāni addhā etaṃ kataṃ bhavissatī”ti",
  "atk-vin01a0:2358_5": "asuddhaladdhi uppannā. Tato bījanīdaṇḍakena pādakathalikāya saññaṃ datvā “ahaṃ āvuso",
  "atk-vin01a0:2358_6": "vinicchinituṃ ananucchaviko aññena vinicchināpehī”ti āha. Kasmā bhanteti? Thero tamatthaṃ",
  "atk-vin01a0:2358_7": "ārocesi, cuditakapuggalassa kāye ḍāho uṭṭhito, tato so theraṃ vanditvā “bhante, vinicchinituṃ",
  "atk-vin01a0:2358_8": "anurūpena vinayadharena nāma tumhādiseneva bhavituṃ vaṭṭati. Codakena ca īdiseneva",
  "atk-vin01a0:2358_9": "bhavituṃ vaṭṭatī”ti vatvā setakāni nivāsetvā “ciraṃ kilamitattha mayā”ti khamāpetvā pakkāmi.",
  "atk-vin01a0:2359": "Evaṃ lajjinā codiyamāno alajjī bahūsupi vatthūsu uppannesu paṭiññaṃ na deti, so neva “suddho”ti vattabbo na “asuddho”ti. Jīvamatako nāma āmakapūtiko nāma cesa.",
  "atk-vin01a0:2360_0": "Sace panassa aññampi tādisaṃ vatthuṃ uppajjati na vinicchinitabbaṃ. Tathā nāsitakova",
  "atk-vin01a0:2360_1": "bhavissati. Sace pana alajjīyeva alajjiṃ codeti, so vattabbo “āvuso tava vacanenāyaṃ",
  "atk-vin01a0:2360_2": "kiṃ sakkā vattu”nti itarampi tatheva vatvā ubhopi “ekasambhogaparibhogā hutvā jīvathā”ti",
  "atk-vin01a0:2360_3": "vatvā uyyojetabbā, sīlatthāya tesaṃ vinicchayo na kātabbo. Pattacīvarapariveṇādiatthāya",
  "atk-vin01a0:2360_4": "pana patirūpaṃ sakkhiṃ labhitvā kātabbo.",
  "atk-vin01a0:2361_0": "Atha lajjī lajjiṃ codeti, vivādo ca nesaṃ kismiñcideva appamattako hoti, saññāpetvā",
  "atk-vin01a0:2361_1": "“mā evaṃ karothā”ti accayaṃ desāpetvā uyyojetabbā. Atha panettha cuditakena sahasā",
  "atk-vin01a0:2361_2": "viraddhaṃ hoti, ādito paṭṭhāya alajjī nāma natthi. So ca pakkhānurakkhaṇatthāya paṭiññaṃ",
  "atk-vin01a0:2361_3": "na deti, “mayaṃ saddahāma, mayaṃ saddahāmā”ti bahū uṭṭhahanti. So tesaṃ paṭiññāya",
  "atk-vin01a0:2361_4": "ekavāraṃ dvevāraṃ suddho hotu. Atha pana viraddhakālato paṭṭhāya ṭhāne na tiṭṭhati,",
  "atk-vin01a0:2361_5": "vinicchayo na dātabbo.",
  "atk-vin01a0:2362_0": "Evaṃ yāya kāyaci codanāya vasena saṅghamajjhe osaṭe vatthusmiṃ cuditakacodakesu paṭipattiṃ",
  "atk-vin01a0:2362_1": "ñatvā tassāyeva codanāya sampattivipattijānanatthaṃ ādimajjhapariyosānādīnaṃ vasena",
  "atk-vin01a0:2362_2": "vinicchayo veditabbo. Seyyathidaṃ codanāya ko ādi, kiṃ majjhe, kiṃ pariyosānaṃ? Codanāya",
  "atk-vin01a0:2362_3": "“ahaṃ taṃ vattukāmo, karotu me āyasmā okāsa”nti evaṃ okāsakammaṃ ādi, otiṇṇena vatthunā",
  "atk-vin01a0:2362_4": "codetvā sāretvā vinicchayo majjhe, āpattiyaṃ vā anāpattiyaṃ vā patiṭṭhāpanena samatho pariyosānaṃ.",
  "atk-vin01a0:2363_0": "Codanāya kati mūlāni, kati vatthūni, kati bhūmiyo? Codanāya dve mūlāni – samūlikā",
  "atk-vin01a0:2363_1": "vā amūlikā vā; tīṇi vatthūni – diṭṭhaṃ, sutaṃ, parisaṅkitaṃ; pañca bhūmiyo – kālena",
  "atk-vin01a0:2363_2": "vakkhāmi no akālena, bhūtena vakkhāmi no abhūtena, saṇhena vakkhāmi no pharusena,",
  "atk-vin01a0:2363_3": "atthasaṃhitena vakkhāmi no anatthasaṃhitena, mettacitto vakkhāmi no dosantaroti.",
  "atk-vin01a0:2363_4": "Imāya ca pana codanāya codakena puggalena “parisuddhakāyasamācāro nu khomhī”tiādinā",
  "atk-vin01a0:2363_5": "nayena upālipañcake vuttesu pannarasasu dhammesu patiṭṭhātabbaṃ, cuditakena dvīsu",
  "atk-vin01a0:2363_6": "dhammesu patiṭṭhātabbaṃ sacce ca akuppe cāti.",
  "atk-vin01a0:2364_0": "Appeva nāma naṃ imamhā brahmacariyā cāveyyanti api eva nāma naṃ puggalaṃ imamhā seṭṭhacariyā",
  "atk-vin01a0:2364_1": "cāveyyaṃ, “sādhu vatassa sacāhaṃ imaṃ puggalaṃ imamhā brahmacariyā cāveyya”nti iminā",
  "atk-vin01a0:2364_2": "adhippāyena anuddhaṃseyyāti vuttaṃhoti. Padabhājane pana “brahmacariyā cāveyya”nti",
  "atk-vin01a0:2364_3": "imasseva pariyāyamatthaṃ dassetuṃ “bhikkhubhāvā cāveyya”ntiādi vuttaṃ.",
  "atk-vin01a0:2365": "Khaṇādīni samayavevacanāni. Taṃ khaṇaṃ taṃ layaṃ taṃ muhuttaṃ vītivatteti tasmiṃ khaṇe tasmiṃ laye tasmiṃ muhutte vītivatte. Bhummappattiyā hi idaṃ upayogavacanaṃ.",
  "atk-vin01a0:2366_0": "Samanuggāhiyamānaniddese yena vatthunā anuddhaṃsito hotīti catūsu pārājikavatthūsu",
  "atk-vin01a0:2366_1": "yena vatthunā codakena cuditako anuddhaṃsito abhibhūto ajjhotthaṭo hoti. Tasmiṃ vatthusmiṃ",
  "atk-vin01a0:2366_2": "samanuggāhiyamānoti tasmiṃ codakena vuttavatthusmiṃ so codako anuvijjakena “kiṃ te",
  "atk-vin01a0:2366_3": "diṭṭhaṃ, kinti te diṭṭha”ntiādinā nayena anuvijjiyamāno vīmaṃsiyamāno upaparikkhiyamāno.",
  "atk-vin01a0:2367_0": "Asamanuggāhiyamānaniddese na kenaci vuccamānoti anuvijjakena vā aññena vā kenaci,",
  "atk-vin01a0:2367_1": "atha vā diṭṭhādīsu vatthūsu kenaci avuccamāno. Etesañca dvinnaṃ mātikāpadānaṃ parato",
  "atk-vin01a0:2367_2": "“bhikkhu ca dosaṃ patiṭṭhātī”tiiminā sambandho veditabbo. Idañhi vuttaṃ hoti – “evaṃ",
  "atk-vin01a0:2367_3": "samanuggāhiyamāno vā asamanuggāhiyamāno vā bhikkhu ca dosaṃ patiṭṭhāti paṭicca tiṭṭhati",
  "atk-vin01a0:2367_4": "paṭijānāti saṅghādiseso”ti. Idañca amūlakabhāvassa pākaṭakāladassanatthameva vuttaṃ.",
  "atk-vin01a0:2367_5": "Āpattiṃ pana anuddhaṃsitakkhaṇeyeva āpajjati.",
  "atk-vin01a0:2368_0": "Idāni “amūlakañceva taṃ adhikaraṇaṃ hotī”ti ettha yasmā amūlakalakkhaṇaṃ pubbe vuttaṃ,",
  "atk-vin01a0:2368_1": "tasmā taṃ avatvā apubbameva dassetuṃ “adhikaraṇaṃ nāmā”tiādimāha. Tattha yasmā adhikaraṇaṃ",
  "atk-vin01a0:2368_2": "adhikaraṇaṭṭhena ekampi vatthuvasena nānā hoti, tenassa taṃ nānattaṃ dassetuṃ “cattāri",
  "atk-vin01a0:2368_3": "adhikaraṇāni vivādādhikaraṇa”ntiādimāha. Ko pana so adhikaraṇaṭṭho, yenetaṃ ekaṃ",
  "atk-vin01a0:2368_4": "hotīti? Samathehi adhikaraṇīyatā. Tasmā yaṃ adhikicca ārabbha paṭicca sandhāya samathā",
  "atk-vin01a0:2368_5": "vattanti, taṃ “adhikaraṇa”nti veditabbaṃ.",
  "atk-vin01a0:2369_0": "Aṭṭhakathāsu pana vuttaṃ – “adhikaraṇanti keci gāhaṃ vadanti, keci cetanaṃ, keci",
  "atk-vin01a0:2369_1": "akkhantiṃ keci vohāraṃ, keci paṇṇatti”nti. Puna evaṃ vicāritaṃ “yadi gāho adhikaraṇaṃ",
  "atk-vin01a0:2369_2": "nāma, eko attādānaṃ gahetvā sabhāgena bhikkhunā saddhiṃ mantayamāno tattha ādīnavaṃ",
  "atk-vin01a0:2369_3": "disvā puna cajati, tassa taṃ adhikaraṇaṃ samathappattaṃ bhavissati. Yadi cetanā adhikaraṇaṃ,",
  "atk-vin01a0:2369_4": "“idaṃ attādānaṃ gaṇhāmī”ti uppannā cetanā nirujjhati. Yadi akkhanti adhikaraṇaṃ,",
  "atk-vin01a0:2369_5": "akkhantiyā attādānaṃ gahetvāpi aparabhāge vinicchayaṃ alabhamāno vā khamāpito vā",
  "atk-vin01a0:2369_6": "cajati. Yadi vohāro adhikaraṇaṃ, kathento āhiṇḍitvā aparabhāge tuṇhī hoti niravo,",
  "atk-vin01a0:2369_7": "evamassa taṃ adhikaraṇaṃ samathappattaṃ bhavissati, tasmā paṇṇatti adhikaraṇanti.",
  "atk-vin01a0:2370_0": "Taṃ panetaṃ “methunadhammapārājikāpatti methunadhammapārājikāpattiyā tabbhāgiyā…pe…",
  "atk-vin01a0:2370_1": "evaṃ āpattādhikaraṇaṃ āpattādhikaraṇassa tabbhāgiyanti ca vivādādhikaraṇaṃ siyā kusalaṃ",
  "atk-vin01a0:2370_2": "siyā akusalaṃ siyā abyākata”nti ca evamādīhi virujjhati. Na hi te paṇṇattiyā kusalādibhāvaṃ",
  "atk-vin01a0:2370_3": "icchanti, na ca “amūlakena pārājikena dhammenā”ti ettha āgato pārājikadhammo paṇṇatti",
  "atk-vin01a0:2370_4": "nāma hoti. Kasmā? Accantaakusalattā. Vuttampi hetaṃ – “āpattādhikaraṇaṃ siyā akusalaṃ siyā abyākata”nti.",
  "atk-vin01a0:2371_0": "Yañcetaṃ “amūlakena pārājikenā”ti ettha amūlakaṃ pārājikaṃ niddiṭṭhaṃ, tassevāyaṃ",
  "atk-vin01a0:2371_1": "“amūlakañceva taṃ adhikaraṇaṃ hotī”ti paṭiniddeso, na paṇṇattiyā na hi aññaṃ niddisitvā",
  "atk-vin01a0:2371_2": "aññaṃ paṭiniddisati. Yasmā pana yāya paṇṇattiyā yena abhilāpena codakena so puggalo",
  "atk-vin01a0:2371_3": "pārājikaṃ dhammaṃ ajjhāpannoti paññatto, pārājikasaṅkhātassa adhikaraṇassa amūlakattā",
  "atk-vin01a0:2371_4": "sāpi paññatti amūlikā hoti, adhikaraṇe pavattattā ca adhikaraṇaṃ. Tasmā iminā pariyāyena",
  "atk-vin01a0:2371_5": "paṇṇatti “adhikaraṇa”nti yujjeyya, yasmā vā yaṃ amūlakaṃ nāma adhikaraṇaṃ taṃ sabhāvato",
  "atk-vin01a0:2371_6": "natthi, paññattimattameva atthi. Tasmāpi paṇṇatti adhikaraṇanti yujjeyya. Tañca kho",
  "atk-vin01a0:2371_7": "idheva na sabbattha. Na hi vivādādīnaṃ paṇṇatti adhikaraṇaṃ. Adhikaraṇaṭṭho pana",
  "atk-vin01a0:2371_8": "tesaṃ pubbe vuttasamathehi adhikaraṇīyatā. Iti iminā adhikaraṇaṭṭhena idhekacco vivādo",
  "atk-vin01a0:2371_9": "vivādo ceva adhikaraṇañcāti vivādādhikaraṇaṃ. Esa nayo sesesu.",
  "atk-vin01a0:2372_0": "Tattha “idha bhikkhū vivadanti dhammoti vā adhammoti vā”ti evaṃ aṭṭhārasa bhedakaravatthūni",
  "atk-vin01a0:2372_1": "nissāya uppanno vivādo vivādādhikaraṇaṃ. “Idha bhikkhū bhikkhuṃ anuvadanti sīlavipattiyā",
  "atk-vin01a0:2372_2": "vā”ti evaṃ catasso vipattiyo nissāya uppanno anuvādo anuvādādhikaraṇaṃ. “Pañcapi",
  "atk-vin01a0:2372_3": "āpattikkhandhā āpattādhikaraṇaṃ, sattapi āpattikkhandhā āpattādhikaraṇa”nti evaṃ",
  "atk-vin01a0:2372_4": "āpattiyeva āpattādhikaraṇaṃ. “Yā saṅghassa kiccayatā karaṇīyatā apalokanakammaṃ ñattikammaṃ",
  "atk-vin01a0:2372_5": "ñattidutiyakammaṃ ñatticatutthakamma”nti evaṃ catubbidhaṃ saṅghakiccaṃ kiccādhikaraṇanti veditabbaṃ.",
  "atk-vin01a0:2373_0": "Imasmiṃ panatthe pārājikāpattisaṅkhātaṃ āpattādhikaraṇameva adhippetaṃ. Sesāni atthuddhāravasena",
  "atk-vin01a0:2373_1": "vuttāni, ettakā hi adhikaraṇasaddassa atthā. Tesu pārājikameva idha adhippetaṃ. Taṃ",
  "atk-vin01a0:2373_2": "diṭṭhādīhi mūlehi amūlakañceva adhikaraṇaṃ hoti. Ayañca bhikkhu dosaṃ patiṭṭhāti,",
  "atk-vin01a0:2373_3": "paṭicca tiṭṭhati “tucchakaṃ mayā bhaṇita”ntiādīni vadanto paṭijānāti. Tassa bhikkhuno",
  "atk-vin01a0:2373_4": "anuddhaṃsitakkhaṇeyeva saṅghādisesoti ayaṃ tāvassa sapadānukkamaniddesassa sikkhāpadassa attho.",
  "atk-vin01a0:2374_0": "387. Idāni yāni tāni saṅkhepato diṭṭhādīni codanāvatthūni vuttāni, tesaṃ vasena vitthārato",
  "atk-vin01a0:2374_1": "āpattiṃ ropetvā dassento “adiṭṭhassa hotī”tiādimāha. Tattha adiṭṭhassa hotīti adiṭṭho",
  "atk-vin01a0:2374_2": "assa hoti. Etena codakena adiṭṭho hoti, so puggalo pārājikaṃ dhammaṃ ajjhāpajjantoti",
  "atk-vin01a0:2374_3": "attho. Esa nayo asutassa hotītiādīsupi.",
  "atk-vin01a0:2375_0": "Diṭṭho mayāti diṭṭhosi mayāti vuttaṃ hoti. Esa nayo suto mayātiādīsupi. Sesaṃ adiṭṭhamūlake",
  "atk-vin01a0:2375_1": "uttānatthameva. Diṭṭhamūlake pana tañce codeti “suto mayā”ti evaṃ vuttānaṃ suttādīnaṃ",
  "atk-vin01a0:2375_2": "ābhāvena amūlakattaṃ veditabbaṃ.",
  "atk-vin01a0:2376_0": "Sabbasmiṃyeva ca imasmiṃ codakavāre yathā idhāgatesu “pārājikaṃ dhammaṃ ajjhāpannosi,",
  "atk-vin01a0:2376_1": "assamaṇosi, asakyaputtiyosī”ti imesu vacanesu ekekassa vasena vācāya vācāya saṅghādiseso",
  "atk-vin01a0:2376_2": "hoti, evaṃ aññatra āgatesu “dussīlo, pāpadhammo, asucisaṅkassarasamācāro, paṭicchannakammanto,",
  "atk-vin01a0:2376_3": "assamaṇo samaṇapaṭiñño, abrahmacārī brahmacāripaṭiñño, antopūti, avassuto, kasambujāto”ti",
  "atk-vin01a0:2376_4": "imesupi vacanesu ekekassa vasena vācāya vācāya saṅghādiseso hotiyeva.",
  "atk-vin01a0:2377_0": "“Natthi tayā saddhiṃ uposatho vā pavāraṇā vā saṅghakammaṃ vā”ti imāni pana suddhāni",
  "atk-vin01a0:2377_1": "sīsaṃ na enti, “dussīlosi natthi tayā saddhiṃ uposatho vā”ti evaṃ dussīlādipadesu",
  "atk-vin01a0:2377_2": "pana “pārājikaṃ dhammaṃ ajjhāpannosī”tiādipadesu vā yena kenaci saddhiṃ ghaṭitāneva",
  "atk-vin01a0:2377_3": "sīsaṃ enti, saṅghādisesakarāni honti.",
  "atk-vin01a0:2378_0": "Mahāpadumatthero panāha – “na kevalaṃ idha pāḷiyaṃ anāgatāni ‘dussīlo pāpadhammo’tiādipadāneva",
  "atk-vin01a0:2378_1": "sīsaṃ enti, ‘koṇṭhosi mahāsāmaṇerosi, mahāupāsakosi, jeṭṭhabbatikosi, nigaṇṭhosi,",
  "atk-vin01a0:2378_2": "ājīvakosi, tāpasosi, paribbājakosi, paṇḍakosi, theyyasaṃvāsakosi, titthiyapakkantakosi,",
  "atk-vin01a0:2378_3": "tiracchānagatosi, mātughātakosi, pitughātakosi, arahantaghātakosi, saṅghabhedakosi,",
  "atk-vin01a0:2378_4": "lohituppādakosi, bhikkhunīdūsakosi, ubhatobyañjanakaosī’ti imānipi sīsaṃ entiyevā”ti.",
  "atk-vin01a0:2378_5": "Mahāpadumattheroyeva ca “diṭṭhe vematikotiādīsu yadaggena vematiko tadaggena no kappeti,",
  "atk-vin01a0:2378_6": "yadaggena no kappeti tadaggena nassarati, yadaggena nassarati tadaggena pamuṭṭho hotī”ti vadati.",
  "atk-vin01a0:2379_0": "Mahāsumatthero pana ekekaṃ dvidhā bhinditvā catunnampi pāṭekkaṃ nayaṃ dasseti. Kathaṃ?",
  "atk-vin01a0:2379_1": "Diṭṭhe vematikoti ayaṃ tāva dassane vā vematiko hoti puggale vā, tattha “diṭṭho nukho",
  "atk-vin01a0:2379_2": "mayā na diṭṭho”ti evaṃ dassane vematiko hoti. “Ayaṃ nukho mayā diṭṭho añño”ti evaṃ",
  "atk-vin01a0:2379_3": "puggale vematiko hoti. Evaṃ dassanaṃ vā no kappeti puggalaṃ vā, dassanaṃ vā nassarati",
  "atk-vin01a0:2379_4": "puggalaṃ vā, dassanaṃ vā pamuṭṭho hoti puggalaṃ vā. Ettha ca vematikoti vimatijāto.",
  "atk-vin01a0:2379_5": "No kappetīti na saddahati. Nassaratīti asāriyamāno nassarati. Yadā pana taṃ “asukasmiṃ",
  "atk-vin01a0:2379_6": "nāma bhante ṭhāne asukasmiṃ nāma kāle”ti sārenti tadā sarati. Pamuṭṭhoti yo tehi",
  "atk-vin01a0:2379_7": "tehi upāyehi sāriyamānopi nassaratiyevāti. Etenevupāyena codāpakavāropi veditabbo,",
  "atk-vin01a0:2379_8": "kevalañhi tattha “mayā”ti parihīnaṃ, sesaṃ codakavārasadisameva.",
  "atk-vin01a0:2380_0": "389. Tato paraṃ āpattibhedaṃ anāpattibhedañca dassetuṃ “asuddhe suddhadiṭṭhī”tiādikaṃ",
  "atk-vin01a0:2380_1": "catukkaṃ ṭhapetvā ekamekaṃ padaṃ catūhi catūhi bhedehi niddiṭṭhaṃ, taṃ sabbaṃ pāḷinayeneva",
  "atk-vin01a0:2380_2": "sakkā jānituṃ. Kevalaṃ hetthādhippāyabhedo veditabbo. Ayañhi adhippāyo nāma – cāvanādhippāyo,",
  "atk-vin01a0:2380_3": "akkosādhippāyo, kammādhippāyo, vuṭṭhānādhippāyo, uposathapavāraṇaṭṭhapanādhippāyo,",
  "atk-vin01a0:2380_4": "anuvijjanādhippāyo, dhammakathādhippāyoti anekavidho. Tattha purimesu catūsu adhippāyesu",
  "atk-vin01a0:2380_5": "okāsaṃ akārāpentassa dukkaṭaṃ. Okāsaṃ kārāpetvāpi ca sammukhā amūlakena pārājikena",
  "atk-vin01a0:2380_6": "anuddhaṃsentassa saṅghādiseso. Amūlakena saṅghādisesena anuddhaṃsentassa pācittiyaṃ.",
  "atk-vin01a0:2380_7": "Ācāravipattiyā anuddhaṃsentassa dukkaṭaṃ. Akkosādhippāyena vadantassa pācittiyaṃ.",
  "atk-vin01a0:2380_8": "Asammukhā pana sattahipi āpattikkhandhehi vadantassa dukkaṭaṃ. Asammukhā eva sattavidhampi",
  "atk-vin01a0:2380_9": "kammaṃ karontassa dukkaṭameva.",
  "atk-vin01a0:2381_0": "Kurundiyaṃ pana “vuṭṭhānādhippāyena ‘tvaṃ imaṃ nāma āpattiṃ āpanno taṃ paṭikarohī’ti",
  "atk-vin01a0:2381_1": "vadantassa okāsakiccaṃ natthī”ti vuttaṃ. Sabbattheva pana “uposathapavāraṇaṃ ṭhapentassa",
  "atk-vin01a0:2381_2": "okāsakammaṃ natthī”ti vuttaṃ. Ṭhapanakkhettaṃ pana jānitabbaṃ. “Suṇātu me bhante",
  "atk-vin01a0:2381_3": "saṅgho ajjuposatho pannaraso yadi saṅghassa pattakallaṃ saṅgho uposathaṃ kareyya”ti",
  "atk-vin01a0:2381_4": "etasmiñhi re-kāre anatikkanteyeva ṭhapetuṃ labbhati. Tato paraṃ pana yya-kāre patte",
  "atk-vin01a0:2381_5": "na labbhati. Esa nayo pavāraṇāya. Anuvijjakassāpi osaṭe vatthusmiṃ “atthetaṃ tavā”ti",
  "atk-vin01a0:2381_6": "anuvijjanādhippāyena vadantassa okāsakammaṃ natthi.",
  "atk-vin01a0:2382_0": "Dhammakathikassāpi dhammāsane nisīditvā “yo idañcidañca karoti, ayaṃ bhikkhu assamaṇo”tiādinā",
  "atk-vin01a0:2382_1": "nayena anodissa dhammaṃ kathentassa okāsakammaṃ natthi. Sace pana odissa niyametvā",
  "atk-vin01a0:2382_2": "“asuko ca asuko ca assamaṇo anupāsako”ti katheti, dhammāsanato orohitvā āpattiṃ desetvā",
  "atk-vin01a0:2382_3": "gantabbaṃ. Yaṃ pana tattha tattha “anokāsaṃ kārāpetvā”ti vuttaṃ tassa okāsaṃ akārāpetvāti",
  "atk-vin01a0:2382_4": "evamattho veditabbo, na hi koci anokāso nāma atthi, yamokāsaṃ kārāpetvā āpattiṃ āpajjati,",
  "atk-vin01a0:2382_5": "okāsaṃ pana akārāpetvā āpajjatīti. Sesaṃ uttānameva.",
  "atk-vin01a0:2383_0": "Samuṭṭhānādīsu tisamuṭṭhānaṃ – kāyacittato, vācācittato, kāyavācācittato ca samuṭṭhāti.",
  "atk-vin01a0:2383_1": "Kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin01a0:2384": "Paṭhamaduṭṭhadosasikkhāpadavaṇṇanā niṭṭhitā.",
  "atk-vin01a0:2385": "9. Dutiyaduṭṭhadosasikkhāpadavaṇṇanā",
  "atk-vin01a0:2386_0": "391. Tena samayena buddho bhagavāti dutiyaduṭṭhadosasikkhāpadaṃ. Tattha handa mayaṃ",
  "atk-vin01a0:2386_1": "āvuso imaṃ chagalakaṃ dabbaṃ mallaputtaṃ nāma karomāti te kira paṭhamavatthusmiṃ",
  "atk-vin01a0:2386_2": "attano manorathaṃ sampādetuṃ asakkontā laddhaniggahā vighātappattā “idāni jānissāmā”ti",
  "atk-vin01a0:2386_3": "tādisaṃ vatthuṃ pariyesamānā vicaranti. Athekadivasaṃ disvā tuṭṭhā aññamaññaṃ oloketvā",
  "atk-vin01a0:2386_4": "evamāhaṃsu – “handa mayaṃ, āvuso, imaṃ chagalakaṃ dabbaṃ mallaputtaṃ nāma karomā”ti,",
  "atk-vin01a0:2386_5": "“dabbo mallaputto nāmāya”nti evamassa nāmaṃ karomāti vuttaṃ hoti. Esa nayo mettiyaṃ",
  "atk-vin01a0:2386_6": "nāma bhikkhuninti etthāpi.",
  "atk-vin01a0:2387_0": "Te bhikkhū mettiyabhumajake bhikkhū anuyuñjiṃsūti evaṃ anuyuñjiṃsu –“āvuso, kuhiṃ",
  "atk-vin01a0:2387_1": "tumhehi dabbo mallaputto mettiyāya bhikkhuniyā saddhiṃ diṭṭho”ti? “Gijjhakūṭapabbatapāde”ti.",
  "atk-vin01a0:2387_2": "“Kāya velāya”ti? “Bhikkhācāragamanavelāyā”ti. Āvuso dabba ime evaṃ vadanti – “tvaṃ",
  "atk-vin01a0:2387_3": "tadā kuhi”nti? “Veḷuvane bhattāni uddisāmī”ti. “Tava tāya velāya veḷuvane atthibhāvaṃ",
  "atk-vin01a0:2387_4": "ko jānātī”ti? “Bhikkhusaṅgho, bhante”ti. Te saṅghaṃ pucchiṃsu – “jānātha tumhe tāya",
  "atk-vin01a0:2387_5": "velāya imassa veḷuvane atthibhāva”nti. “Āma, āvuso, jānāma, thero sammutiladdhadivasato",
  "atk-vin01a0:2387_6": "paṭṭhāya veḷuvaneyevā”ti. Tato mettiyabhumajake āhaṃsu – “āvuso, tumhākaṃ kathā na",
  "atk-vin01a0:2387_7": "sameti, kacci no lesaṃ oḍḍetvā vadathā”ti. Evaṃ te tehi bhikkhūhi anuyuñjiyamānā",
  "atk-vin01a0:2387_8": "āma āvusoti vatvā etamatthaṃ ārocesuṃ.",
  "atk-vin01a0:2388_0": "Kiṃ pana tumhe, āvuso, āyasmantaṃ dabbaṃ mallaputtaṃ aññabhāgiyassa adhikaraṇassāti",
  "atk-vin01a0:2388_1": "ettha aññabhāgassa idaṃ, aññabhāgo vā assa atthīti aññabhāgiyaṃ. Adhikaraṇanti ādhāro",
  "atk-vin01a0:2388_2": "veditabbo, vatthu adhiṭṭhānanti vuttaṃ hoti. Yo hi so “dabbo mallaputto nāmā”ti chagalako",
  "atk-vin01a0:2388_3": "vutto, so yvāyaṃ āyasmato dabbassa mallaputtassa bhāgo koṭṭhāso pakkho manussajāti",
  "atk-vin01a0:2388_4": "ceva bhikkhubhāvo ca tato aññassa bhāgassa koṭṭhāsassa pakkhassa hoti tiracchānajātiyā",
  "atk-vin01a0:2388_5": "ceva chagalakabhāvassa ca so vā aññabhāgo assa atthīti tasmā aññabhāgiyasaṅkhyaṃ",
  "atk-vin01a0:2388_6": "labhati. Yasmā ca tesaṃ “imaṃ mayaṃ dabbaṃ mallaputtaṃ nāma karomā”ti vadantānaṃ",
  "atk-vin01a0:2388_7": "tassā nāmakaraṇasaññāya ādhāro vatthu adhiṭṭhānaṃ, tasmā adhikaraṇanti veditabbo.",
  "atk-vin01a0:2388_8": "Tañhi sandhāya “te bhikkhū aññabhāgiyassa adhikaraṇassā”ti āhaṃsu, na vivādādhikaraṇādīsu",
  "atk-vin01a0:2388_9": "aññataraṃ. Kasmā? Asambhavato. Na hi te catunnaṃ adhikaraṇānaṃ kassaci aññabhāgiyassa",
  "atk-vin01a0:2388_10": "adhikaraṇassa kañcidesaṃ lesamattaṃ upādiyiṃsu. Na ca catunnaṃ adhikaraṇānaṃ leso",
  "atk-vin01a0:2388_11": "nāma atthi. Jātilesādayo hi puggalānaṃyeva lesā vuttā, na vivādādhikaraṇādīnaṃ. Idañca",
  "atk-vin01a0:2388_12": "“dabbo mallaputto”ti nāmaṃ tassa aññabhāgiyādhikaraṇabhāve ṭhitassa chagalakassa",
  "atk-vin01a0:2388_13": "koci deso hoti theraṃ amūlakena pārājikena anuddhaṃsetuṃ lesamatto.",
  "atk-vin01a0:2389_0": "Ettha ca dissati apadissati assa ayanti voharīyatīti deso. Jātiādīsu aññatarakoṭṭhāsassetaṃ",
  "atk-vin01a0:2389_1": "adhivacanaṃ. Aññampi vatthuṃ lissati silissati vohāramatteneva īsakaṃ allīyatīti",
  "atk-vin01a0:2389_2": "leso. Jātiādīnaṃyeva aññatarakoṭṭhāsassetaṃ adhivacanaṃ. Tato paraṃ uttānatthameva.",
  "atk-vin01a0:2389_3": "Sikkhāpadapaññattiyampi ayamevattho. Padabhājane pana yassa aññabhāgiyassa adhikaraṇassa",
  "atk-vin01a0:2389_4": "kiñcidesaṃ lesamattaṃ upādāya pārājikena dhammena anuddhaṃseyya, taṃ yasmā aṭṭhuppattivaseneva",
  "atk-vin01a0:2389_5": "āvibhūtaṃ, tasmā na vibhattanti veditabbaṃ.",
  "atk-vin01a0:2390_0": "393. Yāni pana adhikaraṇanti vacanasāmaññato atthuddhāravasena pavattāni cattāri",
  "atk-vin01a0:2390_1": "adhikaraṇāni, tesaṃ aññabhāgiyatā ca tabbhāgiyatā ca yasmā apākaṭā jānitabbā ca vinayadharehi,",
  "atk-vin01a0:2390_2": "tasmā vacanasāmaññato laddhaṃ adhikaraṇaṃ nissāya taṃ āvikaronto “aññabhāgiyassa",
  "atk-vin01a0:2390_3": "adhikaraṇassāti āpattaññabhāgiyaṃ vā hoti adhikaraṇaññabhāgiyaṃ vā”tiādimāha. Yā",
  "atk-vin01a0:2390_4": "ca sā avasāne āpattaññabhāgiyassa adhikaraṇassa vasena codanā vuttā, tampi dassetuṃ",
  "atk-vin01a0:2390_5": "ayaṃ sabbādhikaraṇānaṃ tabbhāgiyaaññabhāgiyatā samāhaṭāti veditabbā.",
  "atk-vin01a0:2391_0": "Tattha ca āpattaññabhāgiyaṃ vāti paṭhamaṃ uddiṭṭhattā “kathañca āpatti āpattiyā aññabhāgiyā",
  "atk-vin01a0:2391_1": "hotī”ti niddese ārabhitabbe yasmā āpattādhikaraṇassa tabbhāgiyavicāraṇāyaṃyeva ayamattho",
  "atk-vin01a0:2391_2": "āgamissati, tasmā evaṃ anārabhitvā “kathañca adhikaraṇaṃ adhikaraṇassa aññabhāgiya”nti",
  "atk-vin01a0:2391_3": "pacchimapadaṃyeva gahetvā niddeso āraddhoti veditabbo.",
  "atk-vin01a0:2392_0": "Tattha aññabhāgiyavāro uttānatthoyeva. Ekamekañhi adhikaraṇaṃ itaresaṃ tiṇṇaṃ tiṇṇaṃ",
  "atk-vin01a0:2392_1": "aññabhāgiyaṃ aññapakkhiyaṃ aññakoṭṭhāsiyaṃ hoti, vatthuvisabhāgattā, tabbhāgiyavāre",
  "atk-vin01a0:2392_2": "pana vivādādhikaraṇaṃ vivādādhikaraṇassa tabbhāgiyaṃ tappakkhiyaṃ taṃkoṭṭhāsiyaṃ",
  "atk-vin01a0:2392_3": "vatthusabhāgattā, tathā anuvādādhikaraṇaṃ anuvādādhikaraṇassa. Kathaṃ? Buddhakālato",
  "atk-vin01a0:2392_4": "paṭṭhāya hi aṭṭhārasa bhedakaravatthūni nissāya uppannavivādo ca idāni uppajjanakavivādo",
  "atk-vin01a0:2392_5": "ca vatthusabhāgatāya ekaṃ vivādādhikaraṇameva hoti, tathā buddhakālato paṭṭhāya catasso",
  "atk-vin01a0:2392_6": "vipattiyo nissāya uppannaanuvādo ca idāni uppajjanakaanuvādo ca vatthusabhāgatāya",
  "atk-vin01a0:2392_7": "ekaṃ anuvādādhikaraṇameva hoti. Yasmā pana āpattādhikaraṇaṃ āpattādhikaraṇassa sabhāgavisabhāgavatthuto",
  "atk-vin01a0:2392_8": "sabhāgasarikkhāsarikkhato ca ekaṃsena tabbhāgiyaṃ na hoti, tasmā āpattādhikaraṇaṃ",
  "atk-vin01a0:2392_9": "āpattādhikaraṇassa siyā tabbhāgiyaṃ siyā aññabhāgiyanti vuttaṃ. Tattha ādito paṭṭhāya",
  "atk-vin01a0:2392_10": "aññabhāgiyassa paṭhamaṃ niddiṭṭhattā idhāpi aññabhāgiyameva paṭhamaṃ niddiṭṭhaṃ,",
  "atk-vin01a0:2392_11": "tattha aññabhāgiyattañca parato tabbhāgiyattañca vuttanayeneva veditabbaṃ.",
  "atk-vin01a0:2393_0": "Kiccādhikaraṇaṃ kiccādhikaraṇassa tabbhāgiyanti ettha pana buddhakālato paṭṭhāya",
  "atk-vin01a0:2393_1": "cattāri saṅghakammāni nissāya uppannaṃ adhikaraṇañca idāni cattāri saṅghakammāni",
  "atk-vin01a0:2393_2": "nissāya uppajjanakaṃ adhikaraṇañca sabhāgatāya sarikkhatāya ca ekaṃ kiccādhikaraṇameva",
  "atk-vin01a0:2393_3": "hoti. Kiṃ pana saṅghakammāni nissāya uppannaṃ adhikaraṇaṃ kiccādhikaraṇaṃ, udāhu",
  "atk-vin01a0:2393_4": "saṅghakammānamevetaṃ adhivacananti? Saṅghakammānamevetaṃ adhivacanaṃ. Evaṃ santepi",
  "atk-vin01a0:2393_5": "saṅghakammaṃ nāma “idañcidañca evaṃ kattabba”nti yaṃ kammalakkhaṇaṃ manasikaroti",
  "atk-vin01a0:2393_6": "taṃ nissāya uppajjanato purimaṃ purimaṃ saṅghakammaṃ nissāya uppajjanato ca saṅghakammāni",
  "atk-vin01a0:2393_7": "nissāya uppannaṃ adhikaraṇaṃ kiccādhikaraṇanti vuttaṃ.",
  "atk-vin01a0:2394_0": "394. Kiñci desaṃ lesamattaṃ upādāyāti ettha pana yasmā desoti vā lesamattoti vā pubbe",
  "atk-vin01a0:2394_1": "vuttanayeneva byañjanato nānaṃ atthato ekaṃ, tasmā “leso nāma dasa lesā jātileso",
  "atk-vin01a0:2394_2": "nāmaleso”tiādimāha. Tattha jātiyeva jātileso. Esa nayo sesesu.",
  "atk-vin01a0:2395_0": "395. Idāni tameva lesaṃ vitthārato dassetuṃ yathā taṃ upādāya anuddhaṃsanā hoti tathā",
  "atk-vin01a0:2395_1": "savatthukaṃ katvā dassento “jātileso nāma khattiyo diṭṭho hotī”tiādimāha. Tattha",
  "atk-vin01a0:2395_2": "khattiyo diṭṭho hotīti añño koci khattiyajātiyo iminā codakena diṭṭho hoti. Pārājikaṃ",
  "atk-vin01a0:2395_3": "dhammaṃ ajjhāpajjantoti methunadhammādīsu aññataraṃ āpajjanto. Aññaṃ khattiyaṃ passitvā",
  "atk-vin01a0:2395_4": "codetīti atha so aññaṃ attano veriṃ khattiyajātiyaṃ bhikkhuṃ passitvā taṃ khattiyajātilesaṃ",
  "atk-vin01a0:2395_5": "gahetvā evaṃ codeti “khattiyo mayā diṭṭho pārājikaṃ dhammaṃ ajjhāpajjanto, tvaṃ khattiyo,",
  "atk-vin01a0:2395_6": "pārājikaṃ dhammaṃ ajjhāpannosī” atha vā “tvaṃ so khattiyo, na añño, pārājikaṃ dhammaṃ",
  "atk-vin01a0:2395_7": "ajjhāpannosi, assamaṇosi asakyaputtiyosi natthi tayā saddhiṃ uposatho vā pavāraṇā",
  "atk-vin01a0:2395_8": "vā saṅghakammaṃ vā”ti, āpatti vācāya vācāya saṅghādisesassa. Ettha ca tesaṃ khattiyānaṃ",
  "atk-vin01a0:2395_9": "aññamaññaṃ asadisassa tassa tassa dīghādino vā diṭṭhādino vā vasena aññabhāgiyatā",
  "atk-vin01a0:2395_10": "khattiyajātipaññattiyā ādhāravasena adhikaraṇatā ca veditabbā, etenupāyena sabbapadesu yojanā veditabbā.",
  "atk-vin01a0:2396": "400. Pattalesaniddese ca sāṭakapattoti lohapattasadiso susaṇṭhāno succhavi siniddho bhamaravaṇṇo mattikāpatto vuccati. Sumbhakapattoti pakatimattikāpatto.",
  "atk-vin01a0:2397_0": "406. Yasmā pana āpattilesassa ekapadeneva saṅkhepato niddeso vutto, tasmā vitthāratopi",
  "atk-vin01a0:2397_1": "taṃ dassetuṃ “bhikkhu saṅghādisesaṃ ajjhāpajjanto diṭṭho hotī”tiādi vuttaṃ. Kasmā",
  "atk-vin01a0:2397_2": "panassa tattheva niddesaṃ avatvā idha visuṃ vuttoti? Sesaniddesehi asabhāgattā. Sesaniddesā",
  "atk-vin01a0:2397_3": "hi aññaṃ disvā aññassa codanāvasena vuttā. Ayaṃ pana ekameva aññaṃ āpattiṃ āpajjantaṃ",
  "atk-vin01a0:2397_4": "disvā aññāya āpattiyā codanāvasena vutto. Yadi evaṃ kathaṃ aññabhāgiyaṃ adhikaraṇaṃ",
  "atk-vin01a0:2397_5": "hotīti? Āpattiyā. Teneva vuttaṃ – “evampi āpattaññabhāgiyañca hoti leso ca upādinno”ti.",
  "atk-vin01a0:2397_6": "Yañhi so saṅghādisesaṃ āpanno taṃ pārājikassa aññabhāgiyaṃ adhikaraṇaṃ. Tassa pana",
  "atk-vin01a0:2397_7": "aññabhāgiyassa adhikaraṇassa leso nāma yo so sabbakhattiyānaṃ sādhāraṇo khattiyabhāvo",
  "atk-vin01a0:2397_8": "viya sabbāpattīnaṃ sādhāraṇo āpattibhāvo. Etenupāyena sesāpattimūlakanayo codāpakavāro ca veditabbo.",
  "atk-vin01a0:2398_0": "408. Anāpatti tathāsaññī codeti vā codāpeti vāti “pārājikaṃyeva ayaṃ āpanno”ti yo",
  "atk-vin01a0:2398_1": "evaṃ tathāsaññī codeti vā codāpeti vā tassa anāpatti. Sesaṃ sabbattha uttānameva.",
  "atk-vin01a0:2398_2": "Samuṭṭhānādīnipi paṭhamaduṭṭhadosasadisānevāti.",
  "atk-vin01a0:2399": "Dutiyaduṭṭhadosasikkhāpadavaṇṇanā niṭṭhitā.",
  "atk-vin01a0:2400": "10. Paṭhamasaṅghabhedasikkhāpadavaṇṇanā",
  "atk-vin01a0:2401_0": "409. Tena samayena buddho bhagavāti saṅghabhedasikkhāpadaṃ. Tattha atha kho devadattotiādīsu",
  "atk-vin01a0:2401_1": "yo ca devadatto, yathā ca pabbajito, yena ca kāraṇena kokālikādayo upasaṅkamitvā",
  "atk-vin01a0:2401_2": "“etha mayaṃ āvuso samaṇassa gotamassa saṅghabhedaṃ karissāma cakkabheda”nti āha.",
  "atk-vin01a0:2401_3": "Taṃ sabbaṃ saṅghabhedakkhandhake āgatameva. Pañcavatthuyācanā pana kiñcāpi tattheva",
  "atk-vin01a0:2401_4": "āgamissati. Atha kho idhāpi āgatattā yadettha vattabbaṃ, taṃ vatvāva gamissāma.",
  "atk-vin01a0:2402_0": "Sādhu bhanteti āyācanā. Bhikkhū yāvajīvaṃ āraññikā assūti āraññikadhutaṅgaṃ samādāya",
  "atk-vin01a0:2402_1": "sabbepi bhikkhū yāva jīvanti tāva āraññikā hontu, araññeyeva vasantu. Yo gāmantaṃ",
  "atk-vin01a0:2402_2": "osareyya vajjaṃ naṃ phuseyyāti yo ekabhikkhupi araññaṃ pahāya nivāsatthāya gāmantaṃ",
  "atk-vin01a0:2402_3": "osareyya, vajjaṃ taṃ phuseyya naṃ bhikkhuṃ doso phusatu, āpattiyā naṃ bhagavā kāretū”ti",
  "atk-vin01a0:2402_4": "adhippāyena vadati. Esa nayo sesavatthūsupi.",
  "atk-vin01a0:2403": "410. Janaṃ saññāpessāmāti janaṃ amhākaṃ appicchatādibhāvaṃ jānāpessāma, atha vā paritosessāma pasādessāmāti vuttaṃ hoti.",
  "atk-vin01a0:2404_0": "Imāni pana pañca vatthūni yācato devadattassa vacanaṃ sutvāva aññāsi bhagavā “saṅghabhedatthiko",
  "atk-vin01a0:2404_1": "hutvā ayaṃ yācatī”ti. Yasmā pana tāni anujāniyamānāni bahūnaṃ kulaputtānaṃ maggantarāyāya",
  "atk-vin01a0:2404_2": "saṃvattanti, tasmā bhagavā “alaṃ devadattā”ti paṭikkhipitvā “yo icchati āraññiko hotū”tiādimāha.",
  "atk-vin01a0:2405_0": "Ettha pana bhagavato adhippāyaṃ viditvā kulaputtena attano patirūpaṃ veditabbaṃ.",
  "atk-vin01a0:2405_1": "Ayañhettha bhagavato adhippāyo – “eko bhikkhu mahajjhāsayo hoti mahussāho, sakkoti",
  "atk-vin01a0:2405_2": "gāmantasenāsanaṃ paṭikkhipitvā araññe viharanto dukkhassantaṃ kātuṃ. Eko dubbalo",
  "atk-vin01a0:2405_3": "hoti appathāmo araññe na sakkoti, gāmanteyeva sakkoti. Eko mahabbalo samappavattadhātuko",
  "atk-vin01a0:2405_4": "adhivāsanakhantisampanno iṭṭhāniṭṭhesu samacitto araññepi gāmantepi sakkotiyeva.",
  "atk-vin01a0:2405_5": "Eko neva gāmante na araññe sakkoti padaparamo hoti.",
  "atk-vin01a0:2406_0": "Tatra yvāyaṃ mahajjhāsayo hoti mahussāho, sakkoti gāmantasenāsanaṃ paṭikkhipitvā",
  "atk-vin01a0:2406_1": "araññe viharanto dukkhassantaṃ kātuṃ, so araññeyeva vasatu, idamassa patirūpaṃ. Saddhivihārikādayopi",
  "atk-vin01a0:2406_2": "cassa anusikkhamānā araññe vihātabbameva maññissanti.",
  "atk-vin01a0:2407_0": "Yo pana dubbalo hoti appathāmo gāmanteyeva sakkoti dukkhassantaṃ kātuṃ, na araññe",
  "atk-vin01a0:2407_1": "so gāmanteyeva vasatu, yvāyaṃ mahabbalo samappavattadhātuko adhivāsanakhantisampanno",
  "atk-vin01a0:2407_2": "iṭṭhāniṭṭhesu samacitto araññepi gāmantepi sakkotiyeva, ayampi gāmantasenāsanaṃ pahāya",
  "atk-vin01a0:2407_3": "araññe viharatu, idamassa patirūpaṃ saddhivihārikāpi hissa anusikkhamānā araññe vihātabbaṃ maññissanti.",
  "atk-vin01a0:2408_0": "Yo panāyaṃ neva gāmante na araññe sakkoti padaparamo hoti. Ayampi araññeyeva vasatu.",
  "atk-vin01a0:2408_1": "Ayaṃ hissa dhutaṅgasevanā kammaṭṭhānabhāvanā ca āyatiṃ maggaphalānaṃ upanissayo bhavissati.",
  "atk-vin01a0:2408_2": "Saddhivihārikādayo cassa anusikkhamānā araññe vihātabbaṃ maññissantīti.",
  "atk-vin01a0:2409_0": "Evaṃ yvāyaṃ dubbalo hoti appathāmo gāmanteyeva viharanto sakkoti dukkhassantaṃ kātuṃ",
  "atk-vin01a0:2409_1": "na araññe, imaṃ puggalaṃ sandhāya bhagavā “yo icchati gāmante viharatū”ti āha. Iminā",
  "atk-vin01a0:2409_2": "ca puggalena aññesampi dvāraṃ dinnaṃ.",
  "atk-vin01a0:2410_0": "Yadi pana bhagavā devadattassa vādaṃ sampaṭiccheyya, yvāyaṃ puggalo pakatiyā dubbalo",
  "atk-vin01a0:2410_1": "hoti appathāmo, yopi daharakāle araññavāsaṃ abhisambhuṇitvā jiṇṇakāle vā vātapittādīhi",
  "atk-vin01a0:2410_2": "samuppannadhātukkhobhakāle vā nābhisambhuṇāti, gāmanteyeva pana viharanto sakkoti",
  "atk-vin01a0:2410_3": "dukkhassantaṃ kātuṃ, tesaṃ ariyamaggupacchedo bhaveyya, arahattaphalādhigamo na bhaveyya,",
  "atk-vin01a0:2410_4": "uddhammaṃ ubbinayaṃ vilomaṃ aniyyānikaṃ satthu sāsanaṃ bhaveyya, satthā ca tesaṃ",
  "atk-vin01a0:2410_5": "asabbaññū assa “sakavādaṃ chaḍḍetvā devadattavāde patiṭṭhito”ti gārayho ca bhaveyya.",
  "atk-vin01a0:2410_6": "Tasmā bhagavā evarūpe puggale saṅgaṇhanto devadattassa vādaṃ paṭikkhipi. Etenevūpāyena",
  "atk-vin01a0:2410_7": "piṇḍapātikavatthusmimpi paṃsukūlikavatthusmimpi aṭṭha māse rukkhamūlikavatthusmimpi",
  "atk-vin01a0:2410_8": "vinicchayo veditabbo. Cattāro pana māse rukkhamūlasenāsanaṃ paṭikkhittameva.",
  "atk-vin01a0:2411_0": "Macchamaṃsavatthusmiṃ tikoṭiparisuddhanti tīhi koṭīhi parisuddhaṃ, diṭṭhādīhi aparisuddhīhi",
  "atk-vin01a0:2411_1": "virahitanti attho. Tenevāha – “adiṭṭhaṃ, asutaṃ, aparisaṅkita”nti. Tattha “adiṭṭhaṃ”",
  "atk-vin01a0:2411_2": "nāma bhikkhūnaṃ atthāya migamacche vadhitvā gayhamānaṃ adiṭṭhaṃ. “Asutaṃ” nāma bhikkhūnaṃ",
  "atk-vin01a0:2411_3": "atthāya migamacche vadhitvā gahitanti asutaṃ. “Aparisaṅkitaṃ” pana diṭṭhaparisaṅkitaṃ",
  "atk-vin01a0:2411_4": "sutaparisaṅkitaṃ tadubhayavimuttaparisaṅkitañca ñatvā tabbipakkhato jānitabbaṃ. Kathaṃ?",
  "atk-vin01a0:2411_5": "Idha bhikkhū passanti manusse jālavāgurādihatthe gāmato va nikkhamante araññe vā",
  "atk-vin01a0:2411_6": "vicarante, dutiyadivase ca nesaṃ taṃ gāmaṃ piṇḍāya paviṭṭhānaṃ samacchamaṃsaṃ piṇḍapātaṃ",
  "atk-vin01a0:2411_7": "abhiharanti. Te tena diṭṭhena parisaṅkanti “bhikkhūnaṃ nukho atthāya kata”nti idaṃ",
  "atk-vin01a0:2411_8": "diṭṭhaparisaṅkitaṃ, nāma etaṃ gahetuṃ na vaṭṭati. Yaṃ evaṃ aparisaṅkitaṃ taṃ vaṭṭati.",
  "atk-vin01a0:2411_9": "Sace pana te manussā “kasmā bhante na gaṇhathā”ti pucchitvā tamatthaṃ sutvā “nayidaṃ",
  "atk-vin01a0:2411_10": "bhante bhikkhūnaṃ atthāya kataṃ, amhehi attano atthāya vā rājayuttādīnaṃ atthāya",
  "atk-vin01a0:2411_11": "vā kata”nti vadanti kappati.",
  "atk-vin01a0:2412_0": "Naheva kho bhikkhū passanti; apica suṇanti, manussā kira jālavāgurādihatthā gāmato",
  "atk-vin01a0:2412_1": "vā nikkhamanti, araññe vā vicarantī”ti. Dutiyadivase ca nesaṃ taṃ gāmaṃ piṇḍāya paviṭṭhānaṃ",
  "atk-vin01a0:2412_2": "“bhikkhūnaṃ nukho atthāya kata”nti idaṃ “sutaparisaṅkitaṃ” nāma. Etaṃ gahetuṃ na",
  "atk-vin01a0:2412_3": "vaṭṭati, yaṃ evaṃ aparisaṅkitaṃ taṃ vaṭṭati. Sace pana te manussā “kasmā, bhante,",
  "atk-vin01a0:2412_4": "na gaṇhathā”ti pucchitvā tamatthaṃ sutvā “nayidaṃ, bhante, bhikkhūnaṃ atthāya kataṃ,",
  "atk-vin01a0:2412_5": "amhehi attano atthāya vā rājayuttādīnaṃ atthāya vā kata”nti vadanti kappati.",
  "atk-vin01a0:2413_0": "Naheva kho pana bhikkhū passanti, na suṇanti; apica kho tesaṃ gāmaṃ piṇḍāya paviṭṭhānaṃ",
  "atk-vin01a0:2413_1": "pattaṃ gahetvā samacchamaṃsaṃ piṇḍapātaṃ abhisaṅkharitvā abhiharanti, te parisaṅkanti",
  "atk-vin01a0:2413_2": "“bhikkhūnaṃ nukho atthāya kata”nti idaṃ “tadubhayavimuttaparisaṅkitaṃ” nāma. Etaṃ",
  "atk-vin01a0:2413_3": "gahetuṃ na vaṭṭati. Yaṃ evaṃ aparisaṅkitaṃ taṃ vaṭṭati. Sace pana te manussā “kasmā,",
  "atk-vin01a0:2413_4": "bhante, na gaṇhathā”ti pucchitvā tamatthaṃ sutvā “nayidaṃ, bhante, bhikkhūnaṃ atthāya",
  "atk-vin01a0:2413_5": "kataṃ amhehi attano atthāya vā rājayuttādīnaṃ atthāya vā kataṃ pavattamaṃsaṃ vā kappiyameva",
  "atk-vin01a0:2413_6": "labhitvā bhikkhūnaṃ atthāya sampādita”nti vadanti kappati. Matānaṃ petakiccatthāya",
  "atk-vin01a0:2413_7": "maṅgalādīnaṃ vā atthāya katepi eseva nayo. Yaṃ yañhi bhikkhūnaṃyeva atthāya akataṃ,",
  "atk-vin01a0:2413_8": "yattha ca nibbematiko hoti, taṃ sabbaṃ kappati.",
  "atk-vin01a0:2414_0": "Sace pana ekasmiṃ vihāre bhikkhū uddissa kataṃ hoti, te ca attano atthāya katabhāvaṃ",
  "atk-vin01a0:2414_1": "na jānanti, aññe jānanti. Ye jānanti, tesaṃ na vaṭṭati, itaresaṃ vaṭṭati. Aññe na",
  "atk-vin01a0:2414_2": "jānanti, teyeva jānanti, tesaṃyeva na vaṭṭati, aññesaṃ vaṭṭati. Tepi amhākaṃ atthāya",
  "atk-vin01a0:2414_3": "katanti jānanti, aññepi etesaṃ atthāya katanti jānanti, sabbesampi na vaṭṭati, sabbe",
  "atk-vin01a0:2414_4": "na jānanti, sabbesampi vaṭṭati. Pañcasu hi sahadhammikesu yassa vā tassa vā atthāya",
  "atk-vin01a0:2414_5": "uddissa kataṃ, sabbesaṃ na kappati.",
  "atk-vin01a0:2415_0": "Sace pana koci ekaṃ bhikkhuṃ uddissa pāṇaṃ vadhitvā tassa pattaṃ pūretvā deti, so",
  "atk-vin01a0:2415_1": "ca attano atthāya katabhāvaṃ jānaṃyeva gahetvā aññassa bhikkhuno deti, so tassa saddhāya",
  "atk-vin01a0:2415_2": "paribhuñjati, kassa āpattīti? Dvinnampi anāpatti. Yañhi uddissa kataṃ tassa abhuttatāya",
  "atk-vin01a0:2415_3": "anāpatti, itarassa ajānanatāya. Kappiyamaṃsassa hi paṭiggahaṇe āpatti natthi. Uddissa",
  "atk-vin01a0:2415_4": "katañca ajānitvā bhuttassa pacchā ñatvā āpattidesanākiccaṃ nāma natthi, akappiyamaṃsaṃ",
  "atk-vin01a0:2415_5": "pana ajānitvā bhuttena pacchā ñatvāpi āpatti desetabbā, uddissa katañhi ñatvā bhuñjatova",
  "atk-vin01a0:2415_6": "āpatti. Akappiyamaṃsaṃ ajānitvā bhuñjantassāpi āpattiyeva. Tasmā āpattibhīrukena",
  "atk-vin01a0:2415_7": "rūpaṃ sallakkhentenapi pucchitvāva maṃsaṃ paṭiggahetabbaṃ. Paribhogakāle pucchitvā",
  "atk-vin01a0:2415_8": "paribhuñjissāmīti vā gahetvā pucchitvāva paribhuñjitabbaṃ. Kasmā? Duviññeyyattā.",
  "atk-vin01a0:2415_9": "Acchamaṃsaṃ hi sūkaramaṃsasadisaṃ hoti, dīpimaṃsādīnipi migamaṃsādisadisāni, tasmā",
  "atk-vin01a0:2415_10": "pucchitvā gahaṇameva vattanti vadanti.",
  "atk-vin01a0:2416_0": "Haṭṭho udaggoti tuṭṭho ceva unnatakāyacitto ca hutvā. So kira “na bhagavā imāni pañca",
  "atk-vin01a0:2416_1": "vatthūni anujānāti, idāni sakkhissāmi saṅghabhedaṃ kātu”nti kokālikassa iṅgitākāraṃ",
  "atk-vin01a0:2416_2": "dassetvā yathā visaṃ vā khāditvā rajjuyā vā ubbandhitvā satthaṃ vā āharitvā maritukāmo",
  "atk-vin01a0:2416_3": "puriso visādīsu aññataraṃ labhitvā tappaccayā āsannampi maraṇadukkhaṃ ajānanto haṭṭho",
  "atk-vin01a0:2416_4": "udaggo hoti; evameva saṅghabhedapaccayā āsannampi avīcimhi nibbattitvā paṭisaṃvedanīyaṃ",
  "atk-vin01a0:2416_5": "dukkhaṃ ajānanto “laddho dāni me saṅghabhedassa upāyo”ti haṭṭho udaggo sapariso uṭṭhāyāsanā",
  "atk-vin01a0:2416_6": "teneva haṭṭhabhāvena bhagavantaṃ abhivādetvā padakkhiṇaṃ katvā pakkāmi.",
  "atk-vin01a0:2417_0": "Te mayaṃ imehi pañcahi vatthūhi samādāya vattāmāti ettha pana “imāni pañca vatthūnī”ti",
  "atk-vin01a0:2417_1": "vattabbepi te mayaṃ imehi pañcahi vatthūhi janaṃ saññāpessāmāti abhiṇhaṃ parivitakkavasena",
  "atk-vin01a0:2417_2": "vibhattivipallāsaṃ asallakkhetvā abhiṇhaṃ parivitakkānurūpameva “te mayaṃ imehi pañcahi",
  "atk-vin01a0:2417_3": "vatthūhī”ti āha, yathā taṃ vikkhittacitto.",
  "atk-vin01a0:2418": "Dhutā sallekhavuttinoti yā paṭipadā kilese dhunāti, tāya samannāgatattā dhutā. Yā ca kilese sallikhati, sā etesaṃ vuttīti sallekhavuttino.",
  "atk-vin01a0:2419_0": "Bāhulikoti cīvarādīnaṃ paccayānaṃ bahulabhāvo bāhullaṃ, taṃ bāhullamassa atthi, tasmiṃ",
  "atk-vin01a0:2419_1": "vā bāhulle niyutto ṭhitoti bāhuliko. Bāhullāya cetetīti bāhulattāya ceteti kappeti",
  "atk-vin01a0:2419_2": "pakappeti. Kathañhi nāma mayhañca sāvakānañca cīvarādīnaṃ paccayānaṃ bahulabhāvo",
  "atk-vin01a0:2419_3": "bhaveyyāti evaṃ ussukkamāpannoti adhippāyo. Cakkabhedāyāti āṇābhedāya.",
  "atk-vin01a0:2420_0": "Dhammiṃ kathaṃ katvāti khandhake vuttanayena “alaṃ, devadatta, mā te rucci saṅghabhedo.",
  "atk-vin01a0:2420_1": "Garuko kho, devadatta, saṅghabhedo. Yo kho, devadatta, samaggaṃ saṅghaṃ bhindati,",
  "atk-vin01a0:2420_2": "kappaṭṭhikaṃ kibbisaṃ pasavati, kappaṃ nirayamhi paccati, yo ca kho, devadatta, bhinnaṃ",
  "atk-vin01a0:2420_3": "saṅghaṃ samaggaṃ karoti, brahmaṃ puññaṃ pasavati, kappaṃ saggamhi modatī”ti evamādikaṃ",
  "atk-vin01a0:2420_4": "anekappakāraṃ devadattassa ca bhikkhūnañca tadanucchavikaṃ tadanulomikaṃ dhammiṃ kathaṃ katvā.",
  "atk-vin01a0:2421_0": "411. Samaggassāti sahitassa cittena ca sarīrena ca aviyuttassāti attho. Padabhājanepi",
  "atk-vin01a0:2421_1": "hi ayameva attho dassito. Samānasaṃvāsakoti hi vadatā cittena aviyogo dassito hoti.",
  "atk-vin01a0:2421_2": "Samānasīmāyaṃ ṭhitoti vadatā sarīrena. Kathaṃ? Samānasaṃvāsako hi laddhinānāsaṃvāsakena",
  "atk-vin01a0:2421_3": "vā kammanānāsaṃvāsakena vā virahito samacittatāya cittena aviyutto hoti. Samānasīmāyaṃ",
  "atk-vin01a0:2421_4": "ṭhito kāyasāmaggidānato sarīrena aviyutto.",
  "atk-vin01a0:2422_0": "Bhedanasaṃvattanikaṃ vā adhikaraṇanti bhedanassa saṅghabhedassa atthāya saṃvattanikaṃ",
  "atk-vin01a0:2422_1": "kāraṇaṃ. Imasmiñhi okāse “kāmahetu kāmanidānaṃ kāmādhikaraṇa”ntiādīsu viya kāraṇaṃ",
  "atk-vin01a0:2422_2": "adhikaraṇanti adhippetaṃ. Tañca yasmā aṭṭhārasavidhaṃ hoti, tasmā padabhājane “aṭṭhārasa",
  "atk-vin01a0:2422_3": "bhedakaravatthūnī”ti vuttaṃ. Tāni pana “idhūpāli, bhikkhu adhammaṃ dhammoti dīpetī”tiādinā",
  "atk-vin01a0:2422_4": "nayena khandhake āgatāni, tasmā tatreva nesaṃ atthaṃ vaṇṇayissāma. Yopi cāyaṃ imāni",
  "atk-vin01a0:2422_5": "vatthūni nissāya aparehipi kammena, uddesena, vohārena, anusāvanāya, salākaggāhenāti",
  "atk-vin01a0:2422_6": "pañcahi kāraṇehi saṅghabhedo hoti, tampi āgataṭṭhāneyeva pakāsayissāma. Saṅkhepato",
  "atk-vin01a0:2422_7": "pana bhedanasaṃvattanikaṃ vā adhikaraṇaṃ samādāyāti ettha saṅghabhedassa atthāya",
  "atk-vin01a0:2422_8": "saṃvattanikaṃ saṅghabhedanipphattisamatthaṃ kāraṇaṃ gahetvāti evamattho veditabbo.",
  "atk-vin01a0:2422_9": "Paggayhāti paggahitaṃ abbhussitaṃ pākaṭaṃ katvā. Tiṭṭheyyāti yathāsamādinnaṃ yathāpaggahitameva",
  "atk-vin01a0:2422_10": "ca katvā accheyya. Yasmā pana evaṃ paggaṇhatā tiṭṭhatā ca taṃ dīpitañceva appaṭinissaṭṭhañca",
  "atk-vin01a0:2422_11": "hoti, tasmā padabhājane “dīpeyyā”ti ca “nappaṭinissajjeyyā”ti ca vuttaṃ.",
  "atk-vin01a0:2423_0": "Bhikkhūhi evamassa vacanīyoti aññehi lajjīhi bhikkhūhi evaṃ vattabbo bhaveyya. Padabhājane",
  "atk-vin01a0:2423_1": "cassa ye passantīti ye sammukhā paggayha tiṭṭhantaṃ passanti. Ye suṇantīti yepi “asukasmiṃ",
  "atk-vin01a0:2423_2": "nāma vihāre bhikkhū bhedanasaṃvattanikaṃ adhikaraṇaṃ samādāya paggayha tiṭṭhantī”ti suṇanti.",
  "atk-vin01a0:2424": "Sametāyasmā saṅghenāti āyasmā saṅghena saddhiṃ sametu samāgacchatu ekaladdhiko hotūti attho. Kiṃ kāraṇā? Samaggo hi saṅgho sammodamāno avivadamāno ekuddeso phāsu viharatīti.",
  "atk-vin01a0:2425_0": "Tattha sammodamānoti aññamaññaṃ sampattiyā saṭṭhu modamāno. Avivadamānoti “ayaṃ dhammo,",
  "atk-vin01a0:2425_1": "nāyaṃ dhammo”ti evaṃ na vivadamāno. Eko uddeso assāti ekuddeso, ekato pavattapātimokkhuddeso,",
  "atk-vin01a0:2425_2": "na visunti attho. Phāsu viharatīti sukhaṃ viharati.",
  "atk-vin01a0:2426_0": "Iccetaṃ kusalanti etaṃ paṭinissajjanaṃ kusalaṃ khemaṃ sotthibhāvo tassa bhikkhuno.",
  "atk-vin01a0:2426_1": "No ce paṭinissajjati āpatti dukkaṭassāti tikkhattuṃ vuttassa appaṭinissajjato dukkaṭaṃ.",
  "atk-vin01a0:2426_2": "Sutvā na vadanti āpatti dukkaṭassāti ye sutvā na vadanti, tesampi dukkaṭaṃ. Kīvadūre",
  "atk-vin01a0:2426_3": "sutvā avadantānaṃ dukkaṭaṃ? Ekavihāre tāva vattabbaṃ natthi. Aṭṭhakathāyaṃ pana vuttaṃ",
  "atk-vin01a0:2426_4": "“samantā addhayojane bhikkhūnaṃ bhāro. Dūtaṃ vā paṇṇaṃ vā pesetvā vadatopi āpattimokkho",
  "atk-vin01a0:2426_5": "natthi. Sayameva gantvā ‘garuko kho, āvuso, saṅghabhedo, mā saṅghabhedāya, parakkamī’ti",
  "atk-vin01a0:2426_6": "nivāretabbo”ti. Pahontena pana dūrampi gantabbaṃ agilānānañhi dūrepi bhāroyeva.",
  "atk-vin01a0:2427_0": "Idāni “evañca so bhikkhu bhikkhūhi vuccamāno”tiādīsu atthamattameva dassetuṃ “so",
  "atk-vin01a0:2427_1": "bhikkhu saṅghamajjhampi ākaḍḍhitvā vattabbo”tiādimāha. Tattha saṅghamajjhampi ākaḍḍhitvāti",
  "atk-vin01a0:2427_2": "sace purimanayena vuccamāno na paṭinissajjati hatthesu ca pādesu ca gahetvāpi saṅghamajjhaṃ",
  "atk-vin01a0:2427_3": "ākaḍḍhitvā punapi “mā āyasmā”tiādinā nayena tikkhattuṃ vattabbo.",
  "atk-vin01a0:2428_0": "Yāvatatiyaṃ samanubhāsitabboti yāva tatiyaṃ samanubhāsanaṃ tāva samanubhāsitabbo.",
  "atk-vin01a0:2428_1": "Tīhi samanubhāsanakammavācāhi kammaṃ kātabbanti vuttaṃ hoti. Padabhājane panassa",
  "atk-vin01a0:2428_2": "atthameva gahetvā samanubhāsanavidhiṃ dassetuṃ “so bhikkhu samanubhāsitabbo. Evañca",
  "atk-vin01a0:2428_3": "pana, bhikkhave, samanubhāsitabbo”tiādi vuttaṃ.",
  "atk-vin01a0:2429_0": "414. Tattha ñattiyā dukkaṭaṃ dvīhi kammavācāhi thullaccayā paṭippassambhantīti yañca",
  "atk-vin01a0:2429_1": "ñattipariyosāne dukkaṭaṃ āpanno, ye ca dvīhi kammavācāhi thullaccaye, tā tissopi",
  "atk-vin01a0:2429_2": "āpattiyo “yassa nakkhamati so bhāseyyā”ti evaṃ yya-kārappattamattāya tatiyakammavācāya",
  "atk-vin01a0:2429_3": "paṭippassambhanti saṅghādisesoyeva tiṭṭhati. Kiṃ pana āpannāpattiyo paṭippassambhanti",
  "atk-vin01a0:2429_4": "anāpannāti? Mahāsumatthero tāva vadati “yo avasāne paṭinissajjissati, so tā āpattiyo",
  "atk-vin01a0:2429_5": "na āpajjati, tasmā anāpannā paṭippassambhantī”ti. Mahāpadumatthero pana liṅgaparivattena",
  "atk-vin01a0:2429_6": "asādhāraṇāpattiyo viya āpannā paṭippassambhanti, anāpannānaṃ kiṃ paṭippassaddhiyā”ti āha.",
  "atk-vin01a0:2430_0": "415. Dhammakamme dhammakammasaññīti tañce samanubhāsanakammaṃ dhammakammaṃ hoti,",
  "atk-vin01a0:2430_1": "tasmiṃ dhammakammasaññīti attho. Esa nayo sabbattha. Idha saññā na rakkhati, kammassa",
  "atk-vin01a0:2430_2": "dhammikattā eva appaṭinissajjanto āpajjati.",
  "atk-vin01a0:2431": "416. Asamanubhāsantassāti asamanubhāsiyamānassa appaṭinissajjantassāpi saṅghādisesena anāpatti.",
  "atk-vin01a0:2432_0": "Paṭinissajjantassāti ñattito pubbe vā ñattikkhaṇe vā ñattipariyosāne vā paṭhamāya",
  "atk-vin01a0:2432_1": "vā anusāvanāya dutiyāya vā tatiyāya vā yāva yya-kāraṃ na sampāpuṇāti, tāva paṭinissajjantassa",
  "atk-vin01a0:2432_2": "saṅghādisesena anāpatti.",
  "atk-vin01a0:2433_0": "Ādikammikassāti. Ettha pana “devadatto samaggassa saṅghassa bhedāya parakkami, tasmiṃ",
  "atk-vin01a0:2433_1": "vatthusmi”nti parivāre āgatattā devadatto ādikammiko. So ca kho saṅghabhedāya parakkamanasseva,",
  "atk-vin01a0:2433_2": "na appaṭinissajjanassa. Na hi tassa taṃ kammaṃ kataṃ. Kathamidaṃ jānitabbanti ce?",
  "atk-vin01a0:2433_3": "Suttato. Yathā hi “ariṭṭho bhikkhu gaddhabādhipubbo yāvatatiyaṃ samanubhāsanāya na",
  "atk-vin01a0:2433_4": "paṭinissajji, tasmiṃ vatthusmi”nti parivāre āgatattā ariṭṭhassa kammaṃ katanti paññāyati,",
  "atk-vin01a0:2433_5": "na tathā devadattassa. Athāpissa katena bhavitabbanti koci attano rucimattena vadeyya,",
  "atk-vin01a0:2433_6": "tathāpi appaṭinissajjane ādikammikassa anāpatti nāma natthi. Na hi paññattaṃ sikkhāpadaṃ",
  "atk-vin01a0:2433_7": "vītikkamantassa aññatra uddissa anuññātato anāpatti nāma dissati. Yampi ariṭṭhasikkhāpadassa",
  "atk-vin01a0:2433_8": "anāpattiyaṃ “ādikammikassā”ti potthakesu likhitaṃ, taṃ pamādalikhitaṃ. Pamādalikhitabhāvo",
  "atk-vin01a0:2433_9": "cassa “paṭhamaṃ ariṭṭho bhikkhu codetabbo, codetvā sāretabbo, sāretvā āpattiṃ ropetabbo”ti",
  "atk-vin01a0:2433_10": "evaṃ kammakkhandhake āpattiropanavacanato veditabbo.",
  "atk-vin01a0:2434_0": "Iti bhedāya parakkamane ādikammikassa devadattassa yasmā taṃ kammaṃ na kataṃ, tasmāssa",
  "atk-vin01a0:2434_1": "āpattiyeva na jātā. Sikkhāpadaṃ pana taṃ ārabbha paññattanti katvā “ādikammiko”ti",
  "atk-vin01a0:2434_2": "vutto. Iti āpattiyā abhāvatoyevassa anāpatti vuttā. Sā panesā kiñcāpi asamanubhāsantassāti",
  "atk-vin01a0:2434_3": "imināva siddhā, yasmā pana asamanubhāsanto nāma yassa kevalaṃ samanubhāsanaṃ na karonti,",
  "atk-vin01a0:2434_4": "so vuccati, na ādikammiko. Ayañca devadatto ādikammikoyeva, tasmā “ādikammikassā”ti",
  "atk-vin01a0:2434_5": "vuttaṃ. Etenupāyena ṭhapetvā ariṭṭhasikkhāpadaṃ sabbasamanubhāsanāsu vinicchayo veditabbo.",
  "atk-vin01a0:2434_6": "Sesaṃ sabbattha uttānameva.",
  "atk-vin01a0:2435_0": "Samuṭṭhānādīsu tivaṅgikaṃ ekasamuṭṭhānaṃ, samanubhāsanasamuṭṭhānaṃ nāmametaṃ, kāyavācācittato",
  "atk-vin01a0:2435_1": "samuṭṭhāti. Paṭinissajjāmīti kāyavikāraṃ vā vacībhedaṃ vā akarontasseva pana āpajjanato",
  "atk-vin01a0:2435_2": "akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin01a0:2436": "Paṭhamasaṅghabhedasikkhāpadavaṇṇanā niṭṭhitā.",
  "atk-vin01a0:2437": "11. Dutiyasaṅghabhedasikkhāpadavaṇṇanā",
  "atk-vin01a0:2438_0": "417-8. Tena samayena buddho bhagavāti dutiyasaṅghabhedasikkhāpadaṃ. Tattha anuvattakāti",
  "atk-vin01a0:2438_1": "tassa diṭṭhikhantiruciggahaṇena anupaṭipajjanakā. Vaggaṃ asāmaggipakkhiyavacanaṃ",
  "atk-vin01a0:2438_2": "vadantīti vaggavādakā. Padabhājane pana “tassa vaṇṇāya pakkhāya ṭhitā hontī”ti vuttaṃ,",
  "atk-vin01a0:2438_3": "tassa saṅghabhedāya parakkamantassa vaṇṇatthāya ca pakkhavuḍḍhiatthāya ca ṭhitāti",
  "atk-vin01a0:2438_4": "attho. Ye hi vaggavādakā, te niyamena īdisā honti, tasmā evaṃ vuttaṃ. Yasmā pana",
  "atk-vin01a0:2438_5": "tiṇṇaṃ uddhaṃ kammārahā na honti, na hi saṅgho saṅghassa kammaṃ karoti, tasmā eko",
  "atk-vin01a0:2438_6": "vā dve vā tayo vāti vuttaṃ.",
  "atk-vin01a0:2439": "Jānāti noti amhākaṃ chandādīni jānāti. Bhāsatīti “evaṃ karomā”ti amhehi saddhiṃ bhāsati. Amhākampetaṃ khamatīti yaṃ so karoti, etaṃ amhākampi ruccati.",
  "atk-vin01a0:2440_0": "Sametāyasmantānaṃ saṅghenāti āyasmantānaṃ cittaṃ saṅghena saddhiṃ sametu samāgacchatu,",
  "atk-vin01a0:2440_1": "ekībhāvaṃ yātūti vuttaṃ hoti. Sesamettha paṭhamasikkhāpade vuttanayattā uttānatthattā ca pākaṭameva.",
  "atk-vin01a0:2441": "Samuṭṭhānādīnipi paṭhamasikkhāpadasadisānevāti.",
  "atk-vin01a0:2442": "Dutiyasaṅghabhedasikkhāpadavaṇṇanā niṭṭhitā.",
  "atk-vin01a0:2443": "12. Dubbacasikkhāpadavaṇṇanā",
  "atk-vin01a0:2444_0": "424. Tena samayena buddho bhagavāti dubbacasikkhāpadaṃ. Tattha anācāraṃ ācaratīti",
  "atk-vin01a0:2444_1": "anekappakāraṃ kāyavacīdvāravītikkamaṃ karoti. Kiṃ nu kho nāmāti vambhanavacanametaṃ.",
  "atk-vin01a0:2444_2": "Ahaṃ kho nāmāti ukkaṃsavacanaṃ. Tumhe vadeyyanti “idaṃ karotha, idaṃ mā karothā”ti",
  "atk-vin01a0:2444_3": "ahaṃ tumhe vattuṃ arahāmīti dasseti. Kasmāti ce? Yasmā amhākaṃ buddho bhagavā kaṇṭakaṃ",
  "atk-vin01a0:2444_4": "āruyha mayā saddhiṃ nikkhamitvā pabbajitotievamādimatthaṃ sandhāyāha. “Amhākaṃ dhammo”ti",
  "atk-vin01a0:2444_5": "vatvā pana attano santakabhāve yuttiṃ dassento “amhākaṃ ayyaputtena dhammo abhisamito”ti",
  "atk-vin01a0:2444_6": "āha. Yasmā amhākaṃ ayyaputtena catusaccadhammo paṭividdho, tasmā dhammopi amhākanti",
  "atk-vin01a0:2444_7": "vuttaṃ hoti. Saṅghaṃ pana attano veripakkhe ṭhitaṃ maññamāno amhākaṃ saṅghoti na",
  "atk-vin01a0:2444_8": "vadati. Upamaṃ pana vatvā saṅghaṃ apasādetukāmo “seyyathāpi nāmā”tiādimāha. Tiṇakaṭṭhapaṇṇasaṭanti",
  "atk-vin01a0:2444_9": "tattha tattha patitaṃ tiṇakaṭṭhapaṇṇaṃ. Atha vā tiṇañca nissārakaṃ lahukaṃ kaṭṭhañca",
  "atk-vin01a0:2444_10": "tiṇakaṭṭhaṃ. Paṇṇasaṭanti purāṇapaṇṇaṃ. Ussāreyyāti rāsiṃ kareyya.",
  "atk-vin01a0:2445_0": "Pabbateyyāti pabbatappabhavā, sā hi sīghasotā hoti, tasmā tameva gaṇhāti. Saṅkhasevālapaṇakanti",
  "atk-vin01a0:2445_1": "ettha saṅkhoti dīghamūlako paṇṇasevālo vuccati. Sevāloti nīlasevālo, avaseso udakapappaṭakatilabījakādi",
  "atk-vin01a0:2445_2": "sabbopi paṇakoti saṅkhyaṃ gacchati. Ekato ussāritāti ekaṭṭhāne kenāpi sampiṇḍitā rāsīkatāti dasseti.",
  "atk-vin01a0:2446_0": "425-6. Dubbacajātikoti dubbacasabhāvo vattuṃ asakkuṇeyyoti attho. Padabhājanepissa",
  "atk-vin01a0:2446_1": "dubbacoti dukkhena kicchena vaditabbo, na sakkā sukhena vattunti attho. Dovacassakaraṇehīti",
  "atk-vin01a0:2446_2": "dubbacabhāvakaraṇīyehi, ye dhammā dubbacaṃ puggalaṃ karonti, tehi samannāgatoti attho.",
  "atk-vin01a0:2446_3": "Te pana “katame ca, āvuso, dovacassakaraṇā dhammā? Idhāvuso, bhikkhu pāpiccho hotī”tiādinā",
  "atk-vin01a0:2446_4": "nayena paṭipāṭiyā anumānasutte āgatā pāpicchatā, attukkaṃsakaparavambhakatā, kodhanatā,",
  "atk-vin01a0:2446_5": "kodhahetu upanāhitā, kodhahetuabhisaṅgitā, kodhahetukodhasāmantavācānicchāraṇatā,",
  "atk-vin01a0:2446_6": "codakaṃ paṭippharaṇatā, codakaṃ apasādanatā, codakassa paccāropanatā, aññena aññaṃpaṭicaraṇatā,",
  "atk-vin01a0:2446_7": "apadānena na sampāyanatā, makkhipaḷāsitā, issukīmaccharitā, saṭhamāyāvitā, thaddhātimānitā,",
  "atk-vin01a0:2446_8": "sandiṭṭhiparāmāsiādhānaggahiduppaṭinissaggitāti ekūnavīsati dhammā veditabbā.",
  "atk-vin01a0:2447": "Ovādaṃ nakkhamati na sahatīti akkhamo. Yathānusiṭṭhaṃ appaṭipajjanato padakkhiṇena anusāsaniṃ na gaṇhātīti appadakkhiṇaggāhī anusāsaniṃ.",
  "atk-vin01a0:2448_0": "Uddesapariyāpannesūti uddese pariyāpannesu antogadhesu. “Yassa siyā āpatti, so āvikareyyā”ti",
  "atk-vin01a0:2448_1": "evaṃ saṅgahitattā anto pātimokkhassa vattamānesūti attho. Sahadhammikaṃ vuccamānoti",
  "atk-vin01a0:2448_2": "sahadhammikena vuccamāno karaṇatthe upayogavacanaṃ, pañcahi sahadhammikehi sikkhitabbattā",
  "atk-vin01a0:2448_3": "tesaṃ vā santakattā sahadhammikanti laddhanāmena buddhapaññattena sikkhāpadena vuccamānoti attho.",
  "atk-vin01a0:2449": "Viramathāyasmanto mama vacanāyāti yena vacanena maṃ vadatha, tato mama vacanato viramatha. Mā maṃ taṃ vacanaṃ vadathāti vuttaṃ hoti.",
  "atk-vin01a0:2450_0": "Vadatu sahadhammenāti sahadhammikena sikkhāpadena sahadhammena vā aññenapi pāsādikabhāvasaṃvattanikena",
  "atk-vin01a0:2450_1": "vacanena vadatu. Yadidanti vuḍḍhikāraṇanidassanatthe nipāto. Tena “yaṃ idaṃ aññamaññassa",
  "atk-vin01a0:2450_2": "hitavacanaṃ āpattito vuṭṭhāpanañca tena aññamaññavacanena aññamaññavuṭṭhāpanena ca",
  "atk-vin01a0:2450_3": "saṃvaḍḍhā parisā”ti evaṃ parisāya vuḍḍhikāraṇaṃ dassitaṃ hoti. Sesaṃ sabbattha uttānameva.",
  "atk-vin01a0:2451": "Samuṭṭhānādīni paṭhamasaṅghabhedasadisānevāti.",
  "atk-vin01a0:2452": "Dubbacasikkhāpadavaṇṇanā niṭṭhitā.",
  "atk-vin01a0:2453": "13. Kuladūsakasikkhāpadavaṇṇanā",
  "atk-vin01a0:2454_0": "431. Tena samayena buddho bhagavāti kuladūsakasikkhāpadaṃ. Tattha assajipunabbasukā",
  "atk-vin01a0:2454_1": "nāmāti assaji ceva punabbasuko ca. Kīṭāgirisminti evaṃnāmake janapade. Āvāsikā hontīti",
  "atk-vin01a0:2454_2": "ettha āvāso etesaṃ atthīti āvāsikā. “Āvāso”ti vihāro vuccati. So yesaṃ āyatto navakammakaraṇapurāṇapaṭisaṅkharaṇādibhārahāratāya,",
  "atk-vin01a0:2454_3": "te āvāsikā. Ye pana kevalaṃ vihāre vasanti, te nevāsikāti vuccanti. Ime āvāsikā ahesuṃ.",
  "atk-vin01a0:2454_4": "Alajjino pāpabhikkhūti nillajjā lāmakabhikkhū, te hi chabbaggiyānaṃ jeṭṭhakachabbaggiyā.",
  "atk-vin01a0:2455_0": "Sāvatthiyaṃ kira cha janā sahāyakā “kasikammādīni dukkarāni, handa mayaṃ sammā pabbajāma!",
  "atk-vin01a0:2455_1": "Pabbajantehi ca uppanne kicce nittharaṇakaṭṭhāne pabbajituṃ vaṭṭatī”ti sammantayitvā",
  "atk-vin01a0:2455_2": "dvinnaṃ aggasāvakānaṃ santike pabbajiṃsu. Te pañcavassā hutvā mātikaṃ paguṇaṃ katvā",
  "atk-vin01a0:2455_3": "mantayiṃsu “janapado nāma kadāci subhikkho hoti kadāci dubbhikkho, mayaṃ mā ekaṭṭhāne",
  "atk-vin01a0:2455_4": "vasimha, tīsu ṭhānesu vasāmā”ti. Tato paṇḍukalohitake āhaṃsu – “āvuso, sāvatthi nāma",
  "atk-vin01a0:2455_5": "sattapaññāsāya kulasatasahassehi ajjhāvutthā, asītigāmasahassapaṭimaṇḍitānaṃ tiyojanasatikānaṃ",
  "atk-vin01a0:2455_6": "dvinnaṃ kāsikosalaraṭṭhānaṃ āyamukhabhūtā, tatra tumhe dhuraṭṭhāneyeva pariveṇāni",
  "atk-vin01a0:2455_7": "kāretvā ambapanasanāḷikerādīni ropetvā pupphehi ca phalehi ca kulāni saṅgaṇhantā",
  "atk-vin01a0:2455_8": "kuladārake pabbājetvā parisaṃ vaḍḍhethā”ti.",
  "atk-vin01a0:2456_0": "Mettiyabhūmajake āhaṃsu – “āvuso, rājagahaṃ nāma aṭṭhārasahi manussakoṭīhi ajjhāvutthaṃ",
  "atk-vin01a0:2456_1": "asītigāmasahassapaṭimaṇḍitānaṃ tiyojanasatikānaṃ dvinnaṃ aṅgamagadharaṭṭhānaṃ āyamukhabhūtaṃ,",
  "atk-vin01a0:2456_2": "tatra tumhe dhuraṭṭhāneyeva…pe… parisaṃ vaḍḍhethā”ti.",
  "atk-vin01a0:2457_0": "Assajipunabbasuke āhaṃsu – “āvuso, kīṭāgiri nāma dvīhi meghehi anuggahito tīṇi sassāni",
  "atk-vin01a0:2457_1": "pasavanti, tatra tumhe dhuraṭṭhāneyeva pariveṇāni kāretvā…pe… parisaṃ vaḍḍhethā”ti.",
  "atk-vin01a0:2457_2": "Te tathā akaṃsu. Tesu ekamekassa pakkhassa pañca pañca bhikkhusatāni parivārā, evaṃ",
  "atk-vin01a0:2457_3": "samadhikaṃ diyaḍḍhabhikkhusahassaṃ hoti. Tatra paṇḍukalohitakā saparivārā sīlavantova",
  "atk-vin01a0:2457_4": "bhagavatā saddhiṃ janapadacārikampi caranti, te akatavatthuṃ uppādenti, paññattasikkhāpadaṃ",
  "atk-vin01a0:2457_5": "pana na maddanti, itare sabbe alajjino akatavatthuñca uppādenti, paññattasikkhāpadañca",
  "atk-vin01a0:2457_6": "maddanti, tena vuttaṃ – “alajjino pāpabhikkhū”ti.",
  "atk-vin01a0:2458_0": "Evarūpanti evaṃjātikaṃ. Anācāraṃ ācarantīti anācaritabbaṃ ācaranti, akātabbaṃ karonti.",
  "atk-vin01a0:2458_1": "Mālāvacchanti taruṇapuppharukkhaṃ, taruṇakā hi puppharukkhāpi pupphagacchāpi mālāvacchā",
  "atk-vin01a0:2458_2": "tveva vuccanti, te ca anekappakāraṃ mālāvacchaṃ sayampi ropenti, aññenapi ropāpenti,",
  "atk-vin01a0:2458_3": "tena vuttaṃ – “mālāvacchaṃ ropentipi ropāpentipī”ti. Siñcantīti sayameva udakena",
  "atk-vin01a0:2458_4": "siñcanti. Siñcāpentīti aññenapi siñcāpenti.",
  "atk-vin01a0:2459_0": "Ettha pana akappiyavohāro kappiyavohāro pariyāyo obhāso nimittakammanti imāni pañca",
  "atk-vin01a0:2459_1": "jānitabbāni. Tattha akappiyavohāro nāma allaharitānaṃ koṭṭanaṃ koṭṭāpanaṃ, āvāṭassa",
  "atk-vin01a0:2459_2": "khaṇanaṃ khaṇāpanaṃ, mālāvacchassa ropanaṃ ropāpanaṃ, āḷiyā bandhanaṃ bandhāpanaṃ,",
  "atk-vin01a0:2459_3": "udakassa secanaṃ secāpanaṃ, mātikāya sammukhakaraṇaṃ kappiyaudakasiñcanaṃ hatthamukhapādadhovananhānodakasiñcananti.",
  "atk-vin01a0:2459_4": "Kappiyavohāro nāma “imaṃ rukkhaṃ jāna, imaṃ āvāṭaṃ jāna, imaṃ mālāvacchaṃ jāna, ettha",
  "atk-vin01a0:2459_5": "udakaṃ jānā”ti vacanaṃ sukkhamātikāya ujukaraṇañca. Pariyāyo nāma “paṇḍitena nāma",
  "atk-vin01a0:2459_6": "mālāvacchādayo ropāpetabbā nacirasseva upakārāya saṃvattantī”tiādivacanaṃ. Obhāso",
  "atk-vin01a0:2459_7": "nāma kudālakhaṇittādīni ca mālāvacche ca gahetvā ṭhānaṃ, evaṃ ṭhitañhi sāmaṇerādayo",
  "atk-vin01a0:2459_8": "disvā thero kārāpetukāmoti gantvā karonti. Nimittakammaṃ nāma kudāla-khaṇitti-vāsi-pharasu-udakabhājanāni",
  "atk-vin01a0:2459_9": "āharitvā samīpe ṭhapanaṃ.",
  "atk-vin01a0:2460_0": "Imāni pañcapi kulasaṅgahatthāya ropane na vaṭṭanti, phalaparibhogatthāya kappiyākappiyavohāradvayameva",
  "atk-vin01a0:2460_1": "na vaṭṭati, itarattayaṃ vaṭṭati. Mahāpaccariyaṃ pana “kappiyavohāropi vaṭṭati. Yañca",
  "atk-vin01a0:2460_2": "attano paribhogatthāya vaṭṭati, taṃ aññapuggalassa vā saṅghassa vā cetiyassa vā atthāyapi vaṭṭatī”ti vuttaṃ.",
  "atk-vin01a0:2461_0": "Ārāmatthāya pana vanatthāyaca chāyatthāya ca akappiyavohāramattameva na ca vaṭṭati,",
  "atk-vin01a0:2461_1": "sesaṃ vaṭṭati, na kevalañca sesaṃ yaṃkiñci mātikampi ujuṃ kātuṃ kappiyaudakaṃ siñcituṃ",
  "atk-vin01a0:2461_2": "nhānakoṭṭhakaṃ katvā nhāyituṃ hatthapādamukhadhovanudakāni ca tattha chaḍḍetumpi",
  "atk-vin01a0:2461_3": "vaṭṭati. Mahāpaccariyaṃ pana kurundiyañca “kappiyapathaviyaṃ sayaṃ ropetumpi vaṭṭatī”ti",
  "atk-vin01a0:2461_4": "vuttaṃ. Ārāmādiatthāya pana ropitassa vā ropāpitassa vā phalaṃ paribhuñjitumpi vaṭṭati.",
  "atk-vin01a0:2462_0": "Ocinanaocināpane pakatiyāpi pācittiyaṃ. Kuladūsanatthāya pana pācittiyañceva dukkaṭañca.",
  "atk-vin01a0:2462_1": "Ganthanādīsu ca uracchadapariyosānesu kuladūsanatthāya aññatthāya vā karontassa dukkaṭameva.",
  "atk-vin01a0:2462_2": "Kasmā? Anācārattā, “pāpasamācāro”ti ettha vuttapāpasamācārattā ca. Ārāmādiatthāya",
  "atk-vin01a0:2462_3": "rukkharopane viya vatthupūjanatthāya kasmā na anāpattīti ce? Anāpattiyeva. Yathā",
  "atk-vin01a0:2462_4": "hi tattha kappiyavohārena pariyāyādīhi ca anāpatti tathā vatthupūjatthāyapi anāpattiyeva.",
  "atk-vin01a0:2463_0": "Nanu ca tattha “kappiyapathaviyaṃ sayaṃ ropetumpi vaṭṭatī”ti vuttanti? Vuttaṃ, na",
  "atk-vin01a0:2463_1": "pana mahāaṭṭhakathāyaṃ. Athāpi maññeyyāsi itarāsu vuttampi pamāṇaṃ. Mahāaṭṭhakathāyañca",
  "atk-vin01a0:2463_2": "kappiyaudakasecanaṃ vuttaṃ, taṃ kathanti? Tampi na virujjhati. Tatra hi avisesena",
  "atk-vin01a0:2463_3": "“rukkhaṃ ropentipi ropāpentipi, siñcantipi siñcāpentipī”ti vattabbe “mālāvaccha”nti",
  "atk-vin01a0:2463_4": "vadanto ñāpeti “kulasaṅgahatthāya pupphaphalūpagameva sandhāyetaṃ vuttaṃ, aññatra",
  "atk-vin01a0:2463_5": "pana pariyāyo atthī”ti. Tasmā tattha pariyāyaṃ, idha ca pariyāyābhāvaṃ ñatvā yaṃ",
  "atk-vin01a0:2463_6": "aṭṭhakathāsu vuttaṃ, taṃ suvuttameva. Vuttañcetaṃ –",
  "atk-vin01a0:2464": "“Buddhena dhammo vinayo ca vutto;",
  "atk-vin01a0:2465": "Yo tassa puttehi tatheva ñāto;",
  "atk-vin01a0:2466": "So yehi tesaṃ matimaccajantā;",
  "atk-vin01a0:2467": "Yasmā pure aṭṭhakathā akaṃsu.",
  "atk-vin01a0:2468": "“Tasmā hi yaṃ aṭṭhakathāsu vuttaṃ;",
  "atk-vin01a0:2469": "Taṃ vajjayitvāna pamādalekhaṃ;",
  "atk-vin01a0:2470": "Sabbampi sikkhāsu sagāravānaṃ;",
  "atk-vin01a0:2471": "Yasmā pamāṇaṃ idha paṇḍitāna”nti.",
  "atk-vin01a0:2472_0": "Sabbaṃ vuttanayeneva veditabbaṃ. Tattha siyā yadi vatthupūjanatthāyapi ganthānādīsu",
  "atk-vin01a0:2472_1": "āpatti, haraṇādīsu kasmā anāpattīti? Kulitthīādīnaṃ atthāya haraṇato haraṇādhikāre",
  "atk-vin01a0:2472_2": "hi visesetvā te kulitthīnantiādi vuttaṃ, tasmā buddhādīnaṃ atthāya harantassa anāpatti.",
  "atk-vin01a0:2473_0": "Tattha ekatovaṇṭikanti pupphānaṃ vaṇṭe ekato katvā katamālaṃ. Ubhatovaṇṭikanti ubhohi",
  "atk-vin01a0:2473_1": "passehi pupphavaṇṭe katvā katamālaṃ. Mañjarikantiādīsu pana mañjarī viya katā pupphavikati",
  "atk-vin01a0:2473_2": "mañjarikāti vuccati. Vidhūtikāti sūciyā vā salākāya vā sinduvārapupphādīni vijjhitvā",
  "atk-vin01a0:2473_3": "katā. Vaṭaṃsakoti vataṃsako. Āveḷāti kaṇṇikā. Uracchadoti hārasadisaṃ ure ṭhapanakapupphadāmaṃ.",
  "atk-vin01a0:2473_4": "Ayaṃ tāva ettha padavaṇṇanā.",
  "atk-vin01a0:2474_0": "Ayaṃ pana ādito paṭṭhāya vitthārena āpattivinicchayo. Kuladūsanatthāya akappiyapathaviyaṃ",
  "atk-vin01a0:2474_1": "mālāvacchaṃ ropentassa pācittiyañceva dukkaṭañca, tathā akappiyavohārena ropāpentassa.",
  "atk-vin01a0:2474_2": "Kappiyapathaviyaṃ ropanepi ropāpanepi dukkaṭameva. Ubhayatthāpi sakiṃ āṇattiyā bahunnampi",
  "atk-vin01a0:2474_3": "ropane ekameva sapācittiyadukkaṭaṃ vā suddhadukkaṭaṃ vā hoti. Paribhogatthāya hi",
  "atk-vin01a0:2474_4": "kappiyabhūmiyaṃ vā akappiyabhūmiyaṃ vā kappiyavohārena ropāpane anāpatti. Ārāmādiatthāyapi",
  "atk-vin01a0:2474_5": "akappiyapathaviyaṃ ropentassa vā akappiyavacanena ropāpentassa vā pācittiyaṃ. Ayaṃ",
  "atk-vin01a0:2474_6": "pana nayo mahāaṭṭhakathāyaṃ na suṭṭhu vibhatto, mahāpaccariyaṃ vibhattoti.",
  "atk-vin01a0:2475_0": "Siñcanasiñcāpane pana akappiyaudakena sabbattha pācittiyaṃ, kuladūsanaparibhogatthāya",
  "atk-vin01a0:2475_1": "dukkaṭampi. Kappiyena tesaṃyeva dvinnamatthāya dukkaṭaṃ. Paribhogatthāya cettha kappiyavohārena",
  "atk-vin01a0:2475_2": "siñcāpane anāpatti. Āpattiṭṭhāne pana dhārāvacchedavasena payogabahulatāya āpattibahulatā veditabbā.",
  "atk-vin01a0:2476_0": "Kuladūsanatthāya ocinane pupphagaṇanāya dukkaṭapācittiyāni aññattha pācittiyāneva.",
  "atk-vin01a0:2476_1": "Bahūni pana pupphāni ekapayogena ocinanto payogavasena kāretabbo. Ocināpane kuladūsanatthāya",
  "atk-vin01a0:2476_2": "sakiṃ āṇatto bahumpi ocinati, ekameva sapācittiyadukkaṭaṃ, aññatra pācittiyameva.",
  "atk-vin01a0:2477_0": "Ganthanādīsu sabbāpi cha pupphavikatiyo veditabbā – ganthimaṃ, gopphimaṃ, vedhimaṃ,",
  "atk-vin01a0:2477_1": "veṭhimaṃ, pūrimaṃ, vāyimanti. Tattha “ganthimaṃ” nāma sadaṇḍakesu vā uppalapadumādīsu",
  "atk-vin01a0:2477_2": "aññesu vā dīghavaṇṭesu pupphesu daṭṭhabbaṃ. Daṇḍakena daṇḍakaṃ vaṇṭena vā vaṇṭaṃ",
  "atk-vin01a0:2477_3": "ganthetvā katameva hi ganthimaṃ. Taṃ bhikkhussa vā bhikkhuniyā vā kātumpi akappiyavacanena",
  "atk-vin01a0:2477_4": "kārāpetumpi na vaṭṭati. Evaṃ jāna, evaṃ kate sobheyya, yathā etāni pupphāni na vikiriyanti",
  "atk-vin01a0:2477_5": "tathā karohītiādinā pana kappiyavacanena kāretuṃ vaṭṭati.",
  "atk-vin01a0:2478_0": "“Gopphimaṃ” nāma suttena vā vākādīhi vā vassikapupphādīnaṃ ekatovaṇṭikaubhatovaṇṭikamālāvasena",
  "atk-vin01a0:2478_1": "gopphanaṃ, vākaṃ vā rajjuṃ vā diguṇaṃ katvā tattha avaṇṭakāni nīpapupphādīni pavesetvā",
  "atk-vin01a0:2478_2": "paṭipāṭiyā bandhanti, etampi gopphimameva. Sabbaṃ purimanayeneva na vaṭṭati.",
  "atk-vin01a0:2479_0": "“Vedhimaṃ” nāma savaṇṭakāni vassikapupphādīni vaṇṭesu, avaṇṭakāni vā vakulapupphādīni",
  "atk-vin01a0:2479_1": "antochidde sūcitālahīrādīhi vinivijjhitvā āvunanti, etaṃ vedhimaṃ nāma, tampi purimanayeneva",
  "atk-vin01a0:2479_2": "na vaṭṭati. Keci pana kadalikkhandhamhi kaṇṭake vā tālahīrādīni vā pavesetvā tattha",
  "atk-vin01a0:2479_3": "pupphāni vijjhitvā ṭhapenti, keci kaṇṭakasākhāsu, keci pupphacchattapupphakūṭāgārakaraṇatthaṃ",
  "atk-vin01a0:2479_4": "chatte ca bhittiyañca pavesetvā ṭhapitakaṇṭakesu, keci dhammāsanavitāne baddhakaṇṭakesu,",
  "atk-vin01a0:2479_5": "keci kaṇikārapupphādīni salākāhi vijjhanti, chattādhichattaṃ viya ca karonti, taṃ",
  "atk-vin01a0:2479_6": "atioḷārikameva. Pupphavijjhanatthaṃ pana dhammāsanavitāne kaṇṭakampi bandhituṃ kaṇṭakādīhi",
  "atk-vin01a0:2479_7": "vā ekapupphampi vijjhituṃ puppheyeva vā pupphaṃ pavesetuṃ na vaṭṭati. Jālavitānavedika-nāgadantaka",
  "atk-vin01a0:2479_8": "pupphapaṭicchakatālapaṇṇaguḷakādīnaṃ pana chiddesu asokapiṇḍiyā vā antaresu pupphāni",
  "atk-vin01a0:2479_9": "pavesetuṃ na doso. Etaṃ vedhimaṃ nāma na hoti. Dhammarajjuyampi eseva nayo.",
  "atk-vin01a0:2480_0": "“Veṭhimaṃ” nāma pupphadāmapupphahatthakesu daṭṭhabbaṃ. Keci hi matthakadāmaṃ karontā",
  "atk-vin01a0:2480_1": "heṭṭhā ghaṭakākāraṃ dassetuṃ pupphehi veṭhenti, keci aṭṭhaṭṭha vā dasa dasa vā uppalapupphādīni",
  "atk-vin01a0:2480_2": "suttena vā vākena vā daṇḍakesu bandhitvā uppalahatthake vā padumahatthake vā karonti,",
  "atk-vin01a0:2480_3": "taṃ sabbaṃ purimanayeneva na vaṭṭati. Sāmaṇerehi uppāṭetvā thale ṭhapitauppalādīni",
  "atk-vin01a0:2480_4": "kāsāvena bhaṇḍikampi bandhituṃ na vaṭṭati. Tesaṃyeva pana vākena vā daṇḍakena vā",
  "atk-vin01a0:2480_5": "bandhituṃ aṃsabhaṇḍikaṃ vā kātuṃ vaṭṭati. Aṃsabhaṇḍikā nāma khandhe ṭhapitakāsāvassa",
  "atk-vin01a0:2480_6": "ubho ante āharitvā bhaṇḍikaṃ katvā tasmiṃ pasibbake viya pupphāni pakkhipanti, ayaṃ",
  "atk-vin01a0:2480_7": "vuccati aṃsabhaṇḍikā, etaṃ kātuṃ vaṭṭati. Daṇḍakehi paduminipaṇṇaṃ vijjhitvā uppalādīni",
  "atk-vin01a0:2480_8": "paṇṇena veṭhetvā gaṇhanti, tatrāpi pupphānaṃ upari paduminipaṇṇameva bandhituṃ vaṭṭati.",
  "atk-vin01a0:2480_9": "Heṭṭhā daṇḍakaṃ pana bandhituṃ na vaṭṭati.",
  "atk-vin01a0:2481_0": "“Pūrimaṃ” nāma mālāguṇe ca pupphapaṭe ca daṭṭhabbaṃ. Yo hi mālāguṇena cetiyaṃ vā",
  "atk-vin01a0:2481_1": "bodhiṃ vā vedikaṃ vā parikkhipanto puna ānetvā pūrimaṭhānaṃ atikkāmeti, ettāvatāpi",
  "atk-vin01a0:2481_2": "pūrimaṃ nāma hoti. Ko pana vādo anekakkhattuṃ parikkhipantassa, nāgadanta-kantarehi",
  "atk-vin01a0:2481_3": "pavesetvā haranto olambakaṃ katvā puna nāgadantakaṃ parikkhipati, etampi pūrimaṃ",
  "atk-vin01a0:2481_4": "nāma. Nāgadantake pana pupphavalayaṃ pavesetuṃ vaṭṭati. Mālāguṇehi pupphapaṭaṃ karonti.",
  "atk-vin01a0:2481_5": "Tatrāpi ekameva mālāguṇaṃ harituṃ vaṭṭati. Puna paccāharato pūrimameva hoti, taṃ",
  "atk-vin01a0:2481_6": "sabbaṃ purimanayeneva na vaṭṭati. Mālāguṇehi pana bahūhipi kataṃ pupphadāmaṃ labhitvā",
  "atk-vin01a0:2481_7": "āsanamatthakādīsu bandhituṃ vaṭṭati. Atidīghaṃ pana mālāguṇaṃ ekavāraṃ haritvā vā",
  "atk-vin01a0:2481_8": "parikkhipitvā vā puna aññassa bhikkhuno dātuṃ vaṭṭati. Tenāpi tatheva kātuṃ vaṭṭati.",
  "atk-vin01a0:2482_0": "“Vāyimaṃ” nāma pupphajālapupphapaṭapuppharūpesu daṭṭhabbaṃ. Cetiyesu pupphajālaṃ",
  "atk-vin01a0:2482_1": "karontassa ekamekamhi jālacchidde dukkaṭaṃ. Bhitticchattabodhitthambhādīsupi eseva",
  "atk-vin01a0:2482_2": "nayo. Pupphapaṭaṃ pana parehi pūritampi vāyituṃ na labbhati. Gopphimapuppheheva hatthiassādirūpakāni",
  "atk-vin01a0:2482_3": "karonti, tānipi vāyimaṭṭhāne tiṭṭhanti. Purimanayeneva sabbaṃ na vaṭṭati. Aññehi",
  "atk-vin01a0:2482_4": "kataparicchede pana pupphāni ṭhapentena hatthiassādirūpakampi kātuṃ vaṭṭati. Mahāpaccariyaṃ",
  "atk-vin01a0:2482_5": "pana kalambakena aḍḍhacandakena ca saddhiṃ aṭṭhapupphavikatiyo vuttā. Tattha kalambakoti",
  "atk-vin01a0:2482_6": "aḍḍhacandakantare ghaṭikadāmaolambako vutto. “Aḍḍhacandako”ti aḍḍhacandākārena mālāguṇaparikkhepo.",
  "atk-vin01a0:2482_7": "Tadubhayampi pūrimeyeva paviṭṭhaṃ. Kurundiyaṃ pana “dve tayo mālāguṇe ekato katvā",
  "atk-vin01a0:2482_8": "pupphadāmakaraṇampi vāyimaṃyevā”ti vuttaṃ. Tampi idha pūrimaṭṭhāneyeva paviṭṭhaṃ,",
  "atk-vin01a0:2482_9": "na kevalañca pupphaguḷadāmameva piṭṭhamayadāmampi geṇḍukapupphadāmampi kurundiyaṃ",
  "atk-vin01a0:2482_10": "vuttaṃ, kharapattadāmampi sikkhāpadassa sādhāraṇattā bhikkhūnampi bhikkhunīnampi",
  "atk-vin01a0:2482_11": "neva kātuṃ na kārāpetuṃ vaṭṭati. Pūjānimittaṃ pana kappiyavacanaṃ sabbattha vattuṃ",
  "atk-vin01a0:2482_12": "vaṭṭati. Pariyāyaobhāsanimittakammāni vaṭṭantiyeva.",
  "atk-vin01a0:2483_0": "Tuvaṭṭentīti nipajjanti. Lāsentīti pītiyā uppilavamānā viya uṭṭhahitvā lāsiyanāṭakaṃ",
  "atk-vin01a0:2483_1": "nāṭenti, recakaṃ denti. Naccantiyāpi naccantīti yadā nāṭakitthī naccati, tadā tepi",
  "atk-vin01a0:2483_2": "tassā purato vā pacchato vā gacchantā naccanti. Naccantiyāpi gāyantīti yadā sā naccati,",
  "atk-vin01a0:2483_3": "tadā naccānurūpaṃ gāyanti. Esa nayo sabbattha. Aṭṭhapadepi kīḷantīti aṭṭhapadaphalake",
  "atk-vin01a0:2483_4": "jūtaṃ kīḷanti. Tathā dasapade, ākāsepīti aṭṭhapadadasapadesu viya ākāseyeva kīḷanti.",
  "atk-vin01a0:2483_5": "Parihārapathepīti bhūmiyaṃ nānāpathamaṇḍalaṃ katvā tattha pariharitabbapathaṃ pariharantā",
  "atk-vin01a0:2483_6": "kīḷanti. Santikāyapi kīḷantīti santikakīḷāya kīḷanti, ekajjhaṃ ṭhapitā sāriyo vā",
  "atk-vin01a0:2483_7": "pāsāṇasakkharāyo vā acālentā nakheneva apanenti ca upanenti ca, sace tattha kāci",
  "atk-vin01a0:2483_8": "calati, parājayo hoti. Khalikāyāti jūtaphalake pāsakakīḷāya kīḷanti. Ghaṭikāyāti",
  "atk-vin01a0:2483_9": "ghaṭikā vuccati daṇḍakakīḷā, tāya kīḷanti. Dīghadaṇḍakena rassadaṇḍakaṃ paharantā vicaranti.",
  "atk-vin01a0:2484_0": "Salākahatthenāti lākhāya vā mañjaṭṭhiyā vā piṭṭhaudake vā salākahatthaṃ temetvā “kiṃ",
  "atk-vin01a0:2484_1": "hotū”ti bhūmiyaṃ vā bhittiyaṃ vā taṃ paharitvā hatthiassādīrūpāni dassentā kīḷanti.",
  "atk-vin01a0:2484_2": "Akkhenāti guḷena. Paṅgacīrenāti paṅgacīraṃ vuccati paṇṇanāḷikā, taṃ dhamantā kīḷanti.",
  "atk-vin01a0:2484_3": "Vaṅkakenāti gāmadārakānaṃ kīḷanakena khuddakanaṅgalena. Mokkhacikāyāti mokkhacikā",
  "atk-vin01a0:2484_4": "vuccati samparivattakakīḷā, ākāse vā daṇḍaṃ gahetvā, bhūmiyaṃ vā sīsaṃ ṭhapetvā heṭṭhupariyabhāvena",
  "atk-vin01a0:2484_5": "parivattantā kīḷantīti attho. Ciṅgulakenāti ciṅgulakaṃ vuccati tālapaṇṇādīhi kataṃ",
  "atk-vin01a0:2484_6": "vātappahārena paribbhamanacakkaṃ, tena kīḷanti. Pattāḷhakenāti pattāḷhakaṃ vuccati",
  "atk-vin01a0:2484_7": "paṇṇanāḷi, tāya vālikādīni minantā kīḷanti. Rathakenāti khuddakarathena. Dhanukenāti khuddakadhanunā.",
  "atk-vin01a0:2485_0": "Akkharikāyāti akkharikā vuccati ākāse vā piṭṭhiyaṃ vā akkharajānanakīḷā, tāya kīḷanti.",
  "atk-vin01a0:2485_1": "Manesikāyāti manesikā vuccati manasā cintitajānanakīḷā, tāya kīḷanti. Yathāvajjenāti",
  "atk-vin01a0:2485_2": "yathāvajjaṃ vuccati kāṇakuṇikakhañjādīnaṃ yaṃ yaṃ vajjaṃ taṃ taṃ payojetvā dassanakīḷā",
  "atk-vin01a0:2485_3": "tāya kīḷanti, velambhakā viya. Hatthismimpi sikkhantīti hatthinimittaṃ yaṃ sippaṃ",
  "atk-vin01a0:2485_4": "sikkhitabbaṃ, taṃ sikkhanti. Eseva nayo assādīsu. Dhāvantipīti parammukhā gacchantā",
  "atk-vin01a0:2485_5": "dhāvanti. Ādhāvantipīti yattakaṃ dhāvanti, tattakameva abhimukhā puna āgacchantā",
  "atk-vin01a0:2485_6": "ādhāvanti. Nibbujjhantīti mallayuddhaṃ karonti. Nalāṭikampi dentīti “sādhu, sādhu,",
  "atk-vin01a0:2485_7": "bhaginī”ti attano nalāṭe aṅguliṃ ṭhapetvā tassā nalāṭe ṭhapenti. Vividhampi anācāraṃ",
  "atk-vin01a0:2485_8": "ācarantīti aññampi pāḷiyaṃ anāgataṃ mukhaḍiṇḍimādivividhaṃ anācāraṃ ācaranti.",
  "atk-vin01a0:2486_0": "432. Pāsādikenāti pasādāvahena, sāruppena samaṇānucchavikena. Abhikkantenāti gamanena.",
  "atk-vin01a0:2486_1": "Paṭikkantenāti nivattanena. Ālokitenāti purato dassanena. Vilokitenāti ito cito ca",
  "atk-vin01a0:2486_2": "dassanena. Samiñjitenāti pabbasaṅkocanena. Pasāritenāti tesaṃyeva pasāraṇena. Sabbattha",
  "atk-vin01a0:2486_3": "itthambhūtākhyānatthe karaṇavacanaṃ, satisampajaññehi abhisaṅkhatattā pāsādika abhikkanta-paṭikkanta-ālokita-vilokita-samiñjita-pasārito",
  "atk-vin01a0:2486_4": "hutvāti vuttaṃ hoti. Okkhittacakkhūti heṭṭhā-khittacakkhu. Iriyāpathasampannoti tāya",
  "atk-vin01a0:2486_5": "pāsādikaabhikkantāditāya sampannairiyāpatho.",
  "atk-vin01a0:2487_0": "Kvāyanti ko ayaṃ. Abalabalo viyāti abalo kira bondo vuccati, atisayatthe ca idaṃ",
  "atk-vin01a0:2487_1": "āmeḍitaṃ, tasmā atibondo viyāti vuttaṃ hoti. Mandamandoti abhikkantādīnaṃ anuddhatatāya",
  "atk-vin01a0:2487_2": "atimando. Atisaṇhoti evaṃ guṇameva dosato dassenti. Bhākuṭikabhākuṭiko viyāti okkhittacakkhutāya",
  "atk-vin01a0:2487_3": "bhakuṭiṃ katvā saṅkuṭitamukho kupito viya vicaratīti maññamānā vadanti. Saṇhāti nipuṇā,",
  "atk-vin01a0:2487_4": "“amma tāta bhaginī”ti evaṃ upāsakajanaṃ yuttaṭṭhāne upanetuṃ chekā, na yathā ayaṃ;",
  "atk-vin01a0:2487_5": "evaṃ abalabalo viyāti adhippāyo. Sakhilāti sākhalyena yuttā. Sukhasambhāsāti idaṃ",
  "atk-vin01a0:2487_6": "purimassa kāraṇavacanaṃ. Yesañhi sukhasambhāsā sammodanīyakathā nelā hoti kaṇṇasukhā,",
  "atk-vin01a0:2487_7": "te sakhilāti vuccanti. Tenāhaṃsu – “sakhilā sukhasambhāsā”ti. Ayaṃ panettha adhippāyo",
  "atk-vin01a0:2487_8": "– amhākaṃ ayyā upāsake disvā madhuraṃ sammodanīyaṃ kathaṃ kathenti, tasmā sakhilā",
  "atk-vin01a0:2487_9": "sukhasambhāsā, na yathā ayaṃ; evaṃ mandamandā viyāti. Mihitapubbaṅgamāti mihitaṃ",
  "atk-vin01a0:2487_10": "pubbaṅgamaṃ etesaṃ vacanassāti mihitapubbaṅgamā, paṭhamaṃ sitaṃ katvā pacchā vadantīti",
  "atk-vin01a0:2487_11": "attho. Ehisvāgatavādinoti upāsakaṃ disvā “ehi svāgataṃ tavā”ti evaṃvādino, na yathā",
  "atk-vin01a0:2487_12": "ayaṃ; evaṃ saṅkuṭitamukhatāya bhākuṭikabhākuṭikā viya evaṃ mihitapubbaṅgamāditāya",
  "atk-vin01a0:2487_13": "abhākuṭikabhāvaṃ atthato dassetvā puna sarūpenapi dassento āhaṃsu – “abhākuṭikā uttānamukhā",
  "atk-vin01a0:2487_14": "pubbabhāsino”ti. Uppaṭipāṭiyā vā tiṇṇampi ākārānaṃ abhāvadassanametanti veditabbaṃ.",
  "atk-vin01a0:2487_15": "Kathaṃ? Ettha hi “abhākuṭikā”ti iminā bhākuṭikabhākuṭikākārassa abhāvo dassito. “Uttānamukhā”ti",
  "atk-vin01a0:2487_16": "iminā mandamandākārassa, ye hi cakkhūni ummiletvā ālokanena uttānamukhā honti, na",
  "atk-vin01a0:2487_17": "te mandamandā. Pubbabhāsinoti iminā abalabalākārassa abhāvo dassito, ye hi ābhāsanakusalatāya",
  "atk-vin01a0:2487_18": "“amma tātā”ti paṭhamataraṃ ābhāsanti, na te abalabalāti.",
  "atk-vin01a0:2488_0": "Ehi, bhante, gharaṃ gamissāmāti so kira upāsako “na kho, āvuso, piṇḍo labbhatī”ti",
  "atk-vin01a0:2488_1": "vutte “tumhākaṃ bhikkhūhiyeva etaṃ kataṃ, sakalampi gāmaṃ vicarantā na lacchathā”ti",
  "atk-vin01a0:2488_2": "vatvā piṇḍapātaṃ dātukāmo “ehi, bhante, gharaṃ gamissāmā”ti āha. Kiṃ panāyaṃ payuttavācā",
  "atk-vin01a0:2488_3": "hoti, na hotīti? Na hoti. Pucchitapañho nāmāyaṃ kathetuṃ vaṭṭati. Tasmā idāni cepi",
  "atk-vin01a0:2488_4": "pubbaṇhe vā sāyanhe vā antaragharaṃ paviṭṭhaṃ bhikkhuṃ koci puccheyya – “kasmā, bhante,",
  "atk-vin01a0:2488_5": "carathā”ti? Yenatthena carati, taṃ ācikkhitvā “laddhaṃ na laddha”nti vutte sace na",
  "atk-vin01a0:2488_6": "laddhaṃ, “na laddha”nti vatvā yaṃ so deti, taṃ gahetuṃ vaṭṭati.",
  "atk-vin01a0:2489_0": "Duṭṭhoti na pasādādīnaṃ vināsena duṭṭho, puggalavasena duṭṭho. Dānapathānīti dānāniyeva",
  "atk-vin01a0:2489_1": "vuccanti. Atha vā dānapathānīti dānanibaddhāni dānavattānīti vuttaṃ hoti. Upacchinnānīti",
  "atk-vin01a0:2489_2": "dāyakehi upacchinnāni, na te tāni etarahi denti. Riñcantīti visuṃ honti nānā honti,",
  "atk-vin01a0:2489_3": "pakkamantīti vuttaṃ hoti. Saṇṭhaheyyāti sammā tiṭṭheyya, pesalānaṃ bhikkhūnaṃ patiṭṭhā bhaveyya.",
  "atk-vin01a0:2490_0": "Evamāvusoti kho so bhikkhu saddhassa pasannassa upāsakassa sāsanaṃ sampaṭicchi. Evarūpaṃ",
  "atk-vin01a0:2490_1": "kira sāsanaṃ kappiyaṃ harituṃ vaṭṭati, tasmā “mama vacanena bhagavato pāde vandathā”ti",
  "atk-vin01a0:2490_2": "vā “cetiyaṃ paṭimaṃ bodhiṃ saṅghattheraṃ vandathā”ti vā “cetiye gandhapūjaṃ karotha,",
  "atk-vin01a0:2490_3": "pupphapūjaṃ karothā”ti vā “bhikkhū sannipātetha, dānaṃ dassāma, dhammaṃ sossāmāti",
  "atk-vin01a0:2490_4": "vā īdisesu sāsanesu kukkuccaṃ na kātabbaṃ. Kappiyasāsanāni etāni na gihīnaṃ gihikammapaṭisaṃyuttānīti.",
  "atk-vin01a0:2490_5": "Kuto ca tvaṃ, bhikkhu, āgacchasīti nisinno so bhikkhu na āgacchati atthato pana āgato",
  "atk-vin01a0:2490_6": "hoti; evaṃ santepi vattamānasamīpe vattamānavacanaṃ labbhati, tasmā na doso. Pariyosāne",
  "atk-vin01a0:2490_7": "“tato ahaṃ bhagavā āgacchāmī”ti etthāpi vacane eseva nayo.",
  "atk-vin01a0:2491_0": "433. Paṭhamaṃ assajipunabbasukā bhikkhū codetabbāti “mayaṃ tumhe vattukāmā”ti okāsaṃ",
  "atk-vin01a0:2491_1": "kāretvā vatthunā ca āpattiyā ca codetabbā. Codetvā yaṃ na saranti, taṃ sāretabbā.",
  "atk-vin01a0:2491_2": "Sace vatthuñca āpattiñca paṭijānanti, āpattimeva vā paṭijānanti, na vatthuṃ, āpattiṃ",
  "atk-vin01a0:2491_3": "ropetabbā. Atha vatthumeva paṭijānanti, nāpattiṃ; evampi “imasmiṃ vatthusmiṃ ayaṃ",
  "atk-vin01a0:2491_4": "nāma āpattī”ti ropetabbā eva. Yadi neva vatthuṃ, nāpattiṃ paṭijānanti, āpattiṃ na",
  "atk-vin01a0:2491_5": "ropetabbā ayamettha vinicchayo. Yathāpaṭiññāya pana āpattiṃ ropetvā; evaṃ pabbājanīyakammaṃ",
  "atk-vin01a0:2491_6": "kātabbanti dassento “byattena bhikkhunā”tiādimāha, taṃ uttānatthameva.",
  "atk-vin01a0:2492_0": "Evaṃ pabbājanīyakammakatena bhikkhunā yasmiṃ vihāre vasantena yasmiṃ gāme kuladūsakakammaṃ",
  "atk-vin01a0:2492_1": "kataṃ hoti, tasmiṃ vihāre vā tasmiṃ gāme vā na vasitabbaṃ. Tasmiṃ vihāre vasantena",
  "atk-vin01a0:2492_2": "sāmantagāmepi piṇḍāya na caritabbaṃ. Sāmantavihārepi vasantena tasmiṃ gāme piṇḍāya",
  "atk-vin01a0:2492_3": "na caritabbaṃ. Upatissatthero pana “bhante nagaraṃ nāma mahantaṃ dvādasayojanikampi",
  "atk-vin01a0:2492_4": "hotī”ti antevāsikehi vutto “yassā vīthiyā kuladūsakakammaṃ kataṃ tattheva vārita”nti",
  "atk-vin01a0:2492_5": "āha. Tato “vīthipi mahatī nagarappamāṇāva hotī”ti vutto “yassā gharapaṭipāṭiyā”ti",
  "atk-vin01a0:2492_6": "āha, “gharapaṭipāṭīpi vīthippamāṇāva hotī”ti vutto ito cito ca satta gharāni vāritānī”ti",
  "atk-vin01a0:2492_7": "āha. Taṃ pana sabbaṃ therassa manorathamattameva. Sacepi vihāro tiyojanaparamo hoti",
  "atk-vin01a0:2492_8": "dvādasayojanaparamañca nagaraṃ, neva vihāre vasituṃ labbhati, na nagare caritunti.",
  "atk-vin01a0:2493_0": "435. Te saṅghena pabbājanīyakammakatāti kathaṃ saṅgho tesaṃ kammaṃ akāsi? Na gantvāva",
  "atk-vin01a0:2493_1": "ajjhottharitvā akāsi, atha kho kulehi nimantetvā saṅghabhattesu kayiramānesu tasmiṃ",
  "atk-vin01a0:2493_2": "tasmiṃ ṭhāne therā samaṇapaṭipadaṃ kathetvā “ayaṃ samaṇo, ayaṃ assamaṇo”ti manusse",
  "atk-vin01a0:2493_3": "saññāpetvā ekaṃ dve bhikkhū sīmaṃ pave setvā etenevupāyena sabbesaṃ pabbājanīyakammaṃ",
  "atk-vin01a0:2493_4": "akaṃsūti. Evaṃ pabbājanīyakammakatassa ca aṭṭhārasa vattāni pūretvā yācantassa kammaṃ",
  "atk-vin01a0:2493_5": "paṭippassambhetabbaṃ. Paṭippassaddhakammenāpi ca tena yesu kulesu pubbe kuladūsakakammaṃ",
  "atk-vin01a0:2493_6": "kataṃ, tato paccayā na gahetabbā, āsavakkhayappattenāpi na gahetabbā, akappiyāva",
  "atk-vin01a0:2493_7": "honti. “Kasmā na gaṇhathā”ti pucchitena “pubbe evaṃ katattā”ti vutte, sace vadanti",
  "atk-vin01a0:2493_8": "“na mayaṃ tena kāraṇena dema idāni sīlavantatāya demā”ti gahetabbā. Pakatiyā dānaṭṭhāneyeva",
  "atk-vin01a0:2493_9": "kuladūsakakammaṃ kataṃ hoti. Tato pakatidānameva gahetuṃ vaṭṭati, yaṃ vaḍḍhetvā denti, taṃ na vaṭṭati.",
  "atk-vin01a0:2494_0": "Na sammā vattantīti te pana assajipunabbasukā aṭṭhārasasu vattesu sammā na vattanti.",
  "atk-vin01a0:2494_1": "Na lomaṃ pātentīti anulomapaṭipadaṃ appaṭipajjanatāya na pannalomā honti. Na netthāraṃ",
  "atk-vin01a0:2494_2": "vattantīti attano nittharaṇamaggaṃ na paṭipajjanti. Na bhikkhū khamāpentīti “dukkaṭaṃ,",
  "atk-vin01a0:2494_3": "bhante, amhehi, na puna evaṃ karissāma, khamatha amhāka”nti evaṃ bhikkhūnaṃ khamāpanaṃ",
  "atk-vin01a0:2494_4": "na karonti. Akkosantīti kārakasaṅghaṃ dasahi akkosavatthūhi akkosanti. Paribhāsantīti",
  "atk-vin01a0:2494_5": "bhayaṃ nesaṃ dassenti. Chandagāmitā…pe… bhayagāmitā pāpentīti ete chandagāmino ca…pe…",
  "atk-vin01a0:2494_6": "bhayagāmino cāti evaṃ chandagāmitāyapi…pe… bhayagāmitāyapi pāpenti, yojentīti attho.",
  "atk-vin01a0:2494_7": "Pakkamantīti tesaṃ parivāresu pañcasu samaṇasatesu ekacce disā pakkamanti. Vibbhamantīti",
  "atk-vin01a0:2494_8": "ekacce gihī honti. Kathañhi nāma assajipunabbasukā bhikkhūti ettha dvinnaṃ pamokkhānaṃ",
  "atk-vin01a0:2494_9": "vasena sabbepi “assajipunabbasukā”ti vuttā.",
  "atk-vin01a0:2495_0": "436-7. Gāmaṃ vāti ettha nagarampi gāmaggahaṇeneva gahitaṃ. Tenassa padabhājane “gāmopi",
  "atk-vin01a0:2495_1": "nigamopi nagarampi gāmo ceva nigamo cā”ti vuttaṃ. Tattha apākāraparikkhepo saāpaṇo nigamoti veditabbo.",
  "atk-vin01a0:2496_0": "Kulāni dūsetīti kuladūsako. Dūsento ca na asucikaddamādīhi dūseti, atha kho attano",
  "atk-vin01a0:2496_1": "duppaṭipattiyā tesaṃ pasādaṃ vināseti. Tenevassa padabhājane “pupphena vā”tiādi vuttaṃ.",
  "atk-vin01a0:2496_2": "Tattha yo haritvā vā harāpetvā vā pakkositvā vā pakkosāpetvā vā sayaṃ vā upagatānaṃ",
  "atk-vin01a0:2496_3": "yaṃkiñci attano santakaṃ pupphaṃ kulasaṅgahatthāya deti, dukkaṭaṃ. Parasantakaṃ deti,",
  "atk-vin01a0:2496_4": "dukkaṭameva. Theyyacittena deti, bhaṇḍagghena kāretabbo. Eseva nayo saṅghikepi. Ayaṃ",
  "atk-vin01a0:2496_5": "pana viseso, senāsanatthāya niyāmitaṃ issaravatāya dadato thullaccayaṃ.",
  "atk-vin01a0:2497_0": "Pupphaṃ nāma kassa dātuṃ vaṭṭati, kassa na vaṭṭatīti? Mātāpitūnnaṃ tāva haritvāpi",
  "atk-vin01a0:2497_1": "harāpetvāpi pakkositvāpi pakkosāpetvāpi dātuṃ vaṭṭati, sesañātakānaṃ pakkosāpetvāva.",
  "atk-vin01a0:2497_2": "Tañca kho vatthupūjanatthāya, maṇḍanatthāya pana sivaliṅgādipūjanatthāya vā kassacipi",
  "atk-vin01a0:2497_3": "dātuṃ na vaṭṭati. Mātāpitūnañca harāpentena ñātisāmaṇereheva harāpetabbaṃ. Itare",
  "atk-vin01a0:2497_4": "pana yadi sayameva icchanti, vaṭṭati. Sammatena pupphabhājakena bhājanakāle sampattānaṃ",
  "atk-vin01a0:2497_5": "sāmaṇerānaṃ upaḍḍhabhāgaṃ dātuṃ vaṭṭati. Kurundiyaṃ sampattagihīnaṃ upaḍḍhabhāgaṃ.",
  "atk-vin01a0:2497_6": "Mahāpaccariyaṃ “cūḷakaṃ dātuṃ vaṭṭatī”ti vuttaṃ. Asammatena apaloketvā dātabbaṃ.",
  "atk-vin01a0:2498_0": "Ācariyupajjhāyesu sagāravā sāmaṇerā bahūni pupphāni āharitvā rāsiṃ katvā ṭhapenti,",
  "atk-vin01a0:2498_1": "therā pātova sampattānaṃ saddhivihārikādīnaṃ upāsakānaṃ vā “tvaṃ idaṃ gaṇha, tvaṃ",
  "atk-vin01a0:2498_2": "idaṃ gaṇhā”ti denti, pupphadānaṃ nāma na hoti. “Cetiyaṃ pūjessāmā”ti gahetvā gacchantāpi",
  "atk-vin01a0:2498_3": "pūjaṃ karontāpi tattha tattha sampattānaṃ cetiyapūjanatthāya denti, etampi pupphadānaṃ",
  "atk-vin01a0:2498_4": "nāma na hoti. Upāsake akkapupphādīhi pūjente disvā “vihāre kaṇikārapupphādīni atthi,",
  "atk-vin01a0:2498_5": "upāsakā tāni gahetvā pūjethā”ti vattumpi vaṭṭati. Bhikkhū pupphapūjaṃ katvā divātaraṃ",
  "atk-vin01a0:2498_6": "gāmaṃ paviṭṭhe “kiṃ, bhante, atidivā paviṭṭhatthā”ti pucchanti, “vihāre bahūni pupphāni",
  "atk-vin01a0:2498_7": "pūjaṃ akarimhā”ti vadanti. Manussā “bahūni kira vihāre pupphānī”ti punadivase pahūtaṃ",
  "atk-vin01a0:2498_8": "khādanīyaṃ bhojanīyaṃ gahetvā vihāraṃ gantvā pupphapūjañca karonti, dānañca denti,",
  "atk-vin01a0:2498_9": "vaṭṭati. Manussā “mayaṃ, bhante, asukadivasaṃ nāma pūjessāmā”ti pupphavāraṃ yācitvā",
  "atk-vin01a0:2498_10": "anuññātadivase āgacchanti, sāmaṇerehi ca pageva pupphāni ocinitvā ṭhapitāni honti,",
  "atk-vin01a0:2498_11": "te rukkhesu pupphāni apassantā “kuhiṃ, bhante, pupphānī”ti vadanti, sāmaṇerehi ocinitvā",
  "atk-vin01a0:2498_12": "ṭhapitāni tumhe pana pūjetvā gacchatha, saṅgho aññaṃ divasaṃ pūjessatīti. Te pūjetvā",
  "atk-vin01a0:2498_13": "dānaṃ datvā gacchanti, vaṭṭati. Mahāpaccariyaṃ pana kurundiyañca “therā sāmaṇerehi",
  "atk-vin01a0:2498_14": "dāpetuṃ na labhanti. Sace sayameva tāni pupphāni tesaṃ denti, vaṭṭati. Therehi pana",
  "atk-vin01a0:2498_15": "‘sāmaṇerehi ocinitvā ṭhapitānī’ti ettakameva vattabba”nti vuttaṃ. Sace pana pupphavāraṃ",
  "atk-vin01a0:2498_16": "yācitvā anocitesu pupphesu yāgubhattādīni ādāya āgantvā sāmaṇere “ocinitvā dethā”ti",
  "atk-vin01a0:2498_17": "vadanti. Ñātakasāmaṇerānaṃyeva ocinitvā dātuṃ vaṭṭati. Aññātake ukkhipitvā rukkhasākhāya",
  "atk-vin01a0:2498_18": "ṭhapenti, na orohitvā palāyitabbaṃ, ocinitvā dātuṃ vaṭṭati. Sace pana koci dhammakathiko",
  "atk-vin01a0:2498_19": "“bahūni upāsakā vihāre pupphāni yāgubhattādīni ādāya gantvā pupphapūjaṃ karothā”ti",
  "atk-vin01a0:2498_20": "vadati, tasseva na kappatīti mahāpaccariyañca kurundiyañca vuttaṃ. Mahāaṭṭhakathāyaṃ",
  "atk-vin01a0:2498_21": "pana “etaṃ akappiyaṃ na vaṭṭatī”ti avisesena vuttaṃ.",
  "atk-vin01a0:2499_0": "Phalampi attano santakaṃ vuttanayeneva mātāpitūnaṃñca sesañātakānañca dātuṃ vaṭṭati.",
  "atk-vin01a0:2499_1": "Kulasaṅgahatthāya pana dentassa vuttanayeneva attano santake parasantake saṅghike",
  "atk-vin01a0:2499_2": "senāsanatthāya niyāmite ca dukkaṭādīni veditabbāni. Attano santakaṃyeva gilānamanussānaṃ",
  "atk-vin01a0:2499_3": "vā sampattaissarānaṃ vā khīṇaparibbayānaṃ vā dātuṃ vaṭṭati, phaladānaṃ na hoti. Phalabhājakenāpi",
  "atk-vin01a0:2499_4": "sammatena saṅghassa phalabhājanakāle sampattamanussānaṃ upaḍḍhabhāgaṃ dātuṃ vaṭṭati.",
  "atk-vin01a0:2499_5": "Asammatena apaloketvā dātabbaṃ. Saṅghārāmepi phalaparicchedena vā rukkhaparicchedena",
  "atk-vin01a0:2499_6": "vā katikā kātabbā. Tato gilānamanussānaṃ vā aññesaṃ vā phalaṃ yācantānaṃ yathāparicchedena",
  "atk-vin01a0:2499_7": "cattāri pañca phalāni dātabbāni. Rukkhā vā dassetabbā “ito gahetuṃ labbhatī”ti. “Igha",
  "atk-vin01a0:2499_8": "phalāni sundarāni, ito gaṇhathā”ti evaṃ pana na vattabbaṃ.",
  "atk-vin01a0:2500_0": "Cuṇṇenāti ettha attano santakaṃ sirīsacuṇṇaṃ vā aññaṃ vā kasāvaṃ yaṃkiñci kulasaṅgahatthāya",
  "atk-vin01a0:2500_1": "deti, dukkaṭaṃ. Parasantakādīsupi vuttanayeneva vinicchayo veditabbo. Ayaṃ pana viseso",
  "atk-vin01a0:2500_2": "– idha saṅghassa rakkhitagopitāpi rukkhacchalli garubhaṇḍameva. Mattikadantakaṭṭhaveḷūsupi",
  "atk-vin01a0:2500_3": "garubhaṇḍūpagaṃ ñatvā cuṇṇe vuttanayeneva vinicchayo veditabbo. Paṇṇadānaṃ pana ettha",
  "atk-vin01a0:2500_4": "na āgataṃ, tampi vuttanayeneva veditabbaṃ. Paratopi garubhaṇḍavinicchaye sabbaṃ vitthārena vaṇṇayissāma.",
  "atk-vin01a0:2501": "Vejjikāya vāti ettha vejjakammavidhi tatiyapārājikavaṇṇanāyaṃ vuttanayeneva veditabbo.",
  "atk-vin01a0:2502_0": "Jaṅghapesanikenāti ettha jaṅghapesaniyanti gihīnaṃ dūteyyasāsanaharaṇakammaṃ vuccati,",
  "atk-vin01a0:2502_1": "taṃ na kātabbaṃ. Gihīnañhi sāsanaṃ gahetvā gacchantassa pade pade dukkaṭaṃ. Taṃ kammaṃ",
  "atk-vin01a0:2502_2": "nissāya laddhabhojanaṃ bhuñjantassāpi ajjhohāre ajjhohāre dukkaṭaṃ. Paṭhamaṃ sāsanaṃ",
  "atk-vin01a0:2502_3": "aggahetvāpi pacchā “ayaṃ dāni so gāmo handa taṃ sāsanaṃ ārocemī”ti maggā okkamantassāpi",
  "atk-vin01a0:2502_4": "pade pade dukkaṭaṃ. Sāsanaṃ ārocetvā laddhabhojanaṃ bhuñjato purimanayeneva dukkaṭaṃ.",
  "atk-vin01a0:2502_5": "Sāsanaṃ aggahetvā āgatena pana “bhante tasmiṃ gāme itthannāmassa kā pavattī”ti pucchiyamānena",
  "atk-vin01a0:2502_6": "kathetuṃ vaṭṭati, pucchitapañhe doso natthi. Pañcannaṃ pana sahadhammikānaṃ mātāpitūnaṃ",
  "atk-vin01a0:2502_7": "paṇḍupalāsassa attano veyyāvaccakarassa ca sāsanaṃ harituṃ vaṭṭati, gihīnañca pubbe",
  "atk-vin01a0:2502_8": "vuttappakāraṃ kappiyasāsanaṃ. Idañhi jaṅghapesaniyakammaṃ nāma na hoti. Imehi pana",
  "atk-vin01a0:2502_9": "aṭṭhahi kuladūsakakammehi uppannapaccayā pañcannampi sahadhammikānaṃ na kappanti,",
  "atk-vin01a0:2502_10": "abhūtārocanarūpiyasaṃvohārehi uppannapaccayasadisāva honti.",
  "atk-vin01a0:2503_0": "Pāpā samācārā assāti pāpasamācāro. Te pana yasmā mālāvaccharopanādayo idha adhippetā,",
  "atk-vin01a0:2503_1": "tasmā “mālāvacchaṃ ropentipī”tiādinā nayenassa padabhājanaṃ vuttaṃ. Tirokkhāti parammukhā.",
  "atk-vin01a0:2503_2": "Kulāni ca tena duṭṭhānīti ettha pana yasmā “kulānī”ti vohāramattametaṃ, atthato hi",
  "atk-vin01a0:2503_3": "manussā tena duṭṭhā honti, tasmāssa padabhājane “pubbe saddhā hutvā”tiādimāha. Chandagāminoti",
  "atk-vin01a0:2503_4": "chandena gacchantīti chandagāmino. Esa nayo sesesu. Samanubhāsitabbo tassa paṭinissaggāyāti",
  "atk-vin01a0:2503_5": "ettha kuladūsakakammena dukkaṭameva. Yaṃ pana so saṅghaṃ paribhavitvā “chandagāmino”tiādimāha.",
  "atk-vin01a0:2503_6": "Tassa paṭinissaggāya samanubhāsanakammaṃ kātabbanti evamattho daṭṭhabbo. Sesaṃ sabbattha uttānatthameva.",
  "atk-vin01a0:2504": "Samuṭṭhānādīnipi paṭhamasaṅghabhedasadisānevāti.",
  "atk-vin01a0:2505": "Kuladūsakasikkhāpadavaṇṇanā niṭṭhitā.",
  "atk-vin01a0:2506": "Nigamanavaṇṇanā",
  "atk-vin01a0:2507_0": "442. Uddiṭṭhā kho…pe… evametaṃ dhārayāmīti ettha paṭhamaṃ āpatti etesanti paṭhamāpattikā,",
  "atk-vin01a0:2507_1": "paṭhamaṃ vītikkamakkhaṇeyeva āpajjitabbāti attho. Itare pana yathā tatiye catutthe",
  "atk-vin01a0:2507_2": "ca divase hotīti jaro “tatiyako catutthako”ti ca vuccati; evaṃ yāvatatiye samanubhāsanakamme",
  "atk-vin01a0:2507_3": "hontīti yāvatatiyakāti veditabbā.",
  "atk-vin01a0:2508_0": "Yāvatīhaṃ jānaṃ paṭicchādetīti yattakāni ahāni jānanto paṭicchādeti, “ahaṃ itthannāmaṃ",
  "atk-vin01a0:2508_1": "āpattiṃ āpanno”ti sabrahmacārīnaṃ nāroceti. Tāvatīhanti tattakāni ahāni. Akāmā parivatthabbanti",
  "atk-vin01a0:2508_2": "na kāmena, na vasena, atha kho akāmena avasena parivāsaṃ samādāya vatthabbaṃ. Uttari",
  "atk-vin01a0:2508_3": "chārattanti parivāsato uttari cha rattiyo. Bhikkhumānattāyāti bhikkhūnaṃ mānanabhāvāya,",
  "atk-vin01a0:2508_4": "ārādhanatthāyāti vuttaṃ hoti. Vīsatisaṅgho gaṇo assāti vīsatigaṇo. Tatrāti yatra",
  "atk-vin01a0:2508_5": "sabbantimena paricchedena vīsatigaṇo bhikkhusaṅgho atthi tatra. Abbhetabboti abhietabbo",
  "atk-vin01a0:2508_6": "sampaṭicchitabbo, abbhānakammavasena osāretabboti vuttaṃ hoti, avhātabboti vā attho.",
  "atk-vin01a0:2508_7": "Anabbhitoti na abbhito, asampaṭicchito, akatabbhānakammoti vuttaṃ hoti, anavhātoti",
  "atk-vin01a0:2508_8": "vā attho. Sāmīcīti anudhammatā, lokuttaradhammaṃ anugatā ovādānusāsanī, sāmīci dhammatāti",
  "atk-vin01a0:2508_9": "vuttaṃ hoti. Sesamettha vuttanayamevāti.",
  "atk-vin01a0:2509": "Samantapāsādikāya vinayasaṃvaṇṇanāya",
  "atk-vin01a0:2510": "Terasakavaṇṇanā niṭṭhitā.",
  "atk-vin01a0:2511": "3. Aniyatakaṇḍaṃ",
  "atk-vin01a0:2512": "1. Paṭhamaaniyatasikkhāpadavaṇṇanā",
  "atk-vin01a0:2513_0": "443. Tena samayena buddho bhagavāti paṭhamaaniyatasikkhāpadaṃ. Tattha kālayuttaṃ",
  "atk-vin01a0:2513_1": "samullapantoti kālaṃ sallakkhetvā yadā na añño koci samīpena gacchati vā āgacchati",
  "atk-vin01a0:2513_2": "vā tadā tadanurūpaṃ “kacci na ukkaṇṭhasi, na kilamasi, na chātāsī”tiādikaṃ gehassitaṃ",
  "atk-vin01a0:2513_3": "kathaṃ kathento. Kālayuttaṃ dhammaṃ bhaṇantoti kālaṃ sallakkhetvā yadā añño koci",
  "atk-vin01a0:2513_4": "samīpena gacchati vā āgacchati vā tadā tadanurūpaṃ “uposathaṃ kareyyāsi, salākabhattaṃ",
  "atk-vin01a0:2513_5": "dadeyyāsī”tiādikaṃ dhammakathaṃ kathento.",
  "atk-vin01a0:2514_0": "Bahū dhītaro ca puttā ca assāti bahuputtā. Tassā kira dasa puttā dasa dhītaro ahesuṃ,",
  "atk-vin01a0:2514_1": "bahū nattāro assāti bahunattā. Yatheva hi tassā evamassā puttadhītānampi vīsati vīsati",
  "atk-vin01a0:2514_2": "dārakā ahesuṃ, iti sā vīsuttaracatusataputtanattaparivārā ahosi. Abhimaṅgalasammatāti",
  "atk-vin01a0:2514_3": "uttamamaṅgalasammatā. Yaññesūti dānappadānesu. Chaṇesūti āvāhavivāhamaṅgalādīsu antarussavesu.",
  "atk-vin01a0:2514_4": "Ussavesūti āsāḷhīpavāraṇanakkhattādīsu mahussavesu. Paṭhamaṃ bhojentīti “imepi dārakā",
  "atk-vin01a0:2514_5": "tayā samānāyukā nirogā hontū”ti āyācantā paṭhamaṃyeva bhojenti, yepi saddhā honti",
  "atk-vin01a0:2514_6": "pasannā, tepi bhikkhū bhojetvā tadanantaraṃ sabbapaṭhamaṃ taṃyeva bhojenti. Nādiyīti",
  "atk-vin01a0:2514_7": "tassā vacanaṃ na ādiyi, na gaṇhi, na vā ādaramakāsīti attho.",
  "atk-vin01a0:2515_0": "444-5. Alaṃkammaniyeti kammakkhamaṃ kammayogganti kammaniyaṃ, alaṃ pariyattaṃ kammaniyabhāvāyāti",
  "atk-vin01a0:2515_1": "alaṃkammaniyaṃ, tasmiṃ alaṃkammaniye, yattha ajjhācāraṃ karontā sakkonti, taṃ kammaṃ",
  "atk-vin01a0:2515_2": "kātuṃ tādiseti attho. Tenevassa padabhājane vuttaṃ – “sakkā hoti methunaṃ dhammaṃ",
  "atk-vin01a0:2515_3": "paṭisevitu”nti, yattha methunaṃ dhammaṃ sakkā hoti paṭisevitunti vuttaṃ hoti. Nisajjaṃ",
  "atk-vin01a0:2515_4": "kappeyyāti nisajjaṃ kareyya, nisīdeyyāti attho. Yasmā pana nisīditvāva nipajjati,",
  "atk-vin01a0:2515_5": "tenassa padabhājane ubhayampi vuttaṃ. Tattha upanisinnoti upagantvā nisinno. Evaṃ",
  "atk-vin01a0:2515_6": "upanipannopi veditabbo. Bhikkhu nisinneti bhikkhumhi nisinneti attho. Ubho vā nisinnāti",
  "atk-vin01a0:2515_7": "dvepi apacchā apurimaṃ nisinnā. Ettha ca kiñcāpi pāḷiyaṃ “sotassa raho”ti āgataṃ,",
  "atk-vin01a0:2515_8": "cakkhussa raheneva pana paricchedo veditabbo. Sacepi hi pihitakavāṭassa gabbhassa",
  "atk-vin01a0:2515_9": "dvāre nisinno viññū puriso hoti, neva anāpattiṃ karoti. Apihitakavāṭassa pana dvāre",
  "atk-vin01a0:2515_10": "nisinno anāpattiṃ karoti. Na kevalañca dvāre antodvādasahatthepi okāse nisinno, sace",
  "atk-vin01a0:2515_11": "sacakkhuko vikkhittopi niddāyantopi anāpattiṃ karoti. Samīpe ṭhitopi andho na karoti,",
  "atk-vin01a0:2515_12": "cakkhumāpi nipajjitvā niddāyanto na karoti. Itthīnaṃ pana satampi anāpattiṃ na karotiyeva.",
  "atk-vin01a0:2516_0": "Saddheyyavacasāti saddhātabbavacanā. Sā pana yasmā ariyasāvikāva hoti, tenassa padabhājane",
  "atk-vin01a0:2516_1": "“āgataphalā”tiādi vuttaṃ. Tattha āgataṃ phalaṃ assāti āgataphalā paṭiladdhasotāpattiphalāti",
  "atk-vin01a0:2516_2": "attho. Abhisametāvinīti paṭividdhacatusaccā. Viññātaṃ sikkhattayasāsanaṃ etāyāti",
  "atk-vin01a0:2516_3": "viññātasāsanā. Nisajjaṃ bhikkhu paṭijānamānoti kiñcāpi evarūpā upāsikā disvā vadati,",
  "atk-vin01a0:2516_4": "atha kho bhikkhu nisajjaṃ paṭijānamānoyeva tiṇṇaṃ dhammānaṃ aññatarena kāretabbo,",
  "atk-vin01a0:2516_5": "na appaṭijānamānoti attho.",
  "atk-vin01a0:2517_0": "Yena vā sā saddheyyavacasā upāsikā vadeyya tena so bhikkhu kāretabboti nisajjādīsu",
  "atk-vin01a0:2517_1": "ākāresu yena vā ākārena saddhiṃ methunadhammādīni āropetvā sā upāsikā vadeyya, paṭijānamānova",
  "atk-vin01a0:2517_2": "tena so bhikkhu kāretabbo. Evarūpāyapi upāsikāya vacanamattena na kāretabboti attho.",
  "atk-vin01a0:2517_3": "Kasmā? Yasmā diṭṭhaṃ nāma tathāpi hoti, aññathāpi hoti.",
  "atk-vin01a0:2518_0": "Tadatthajotanatthañca idaṃ vatthuṃ udāharanti – mallārāmavihāre kira eko khīṇāsavatthero",
  "atk-vin01a0:2518_1": "ekadivasaṃ upaṭṭhākakulaṃ gantvā antogehe nisīdi, upāsikāpi sayanapallaṅkaṃ nissāya",
  "atk-vin01a0:2518_2": "ṭhitā hoti. Atheko piṇḍacāriko dvāre ṭhito disvā “thero upāsikāya saddhiṃ ekāsane",
  "atk-vin01a0:2518_3": "nisinno”ti saññaṃ paṭilabhitvā punappunaṃ olokesi. Theropi “ayaṃ mayi asuddhaladdhiko",
  "atk-vin01a0:2518_4": "jāto”ti sallakkhetvā katabhattakicco vihāraṃ gantvā attano vasanaṭṭhānaṃ pavisitvā",
  "atk-vin01a0:2518_5": "antova nisīdi. Sopi bhikkhu “theraṃ codessāmī”ti āgantvā ukkāsitvā dvāraṃ vivari.",
  "atk-vin01a0:2518_6": "Thero tassa cittaṃ ñatvā ākāse uppatitvā kūṭāgārakaṇṇikaṃ nissāya pallaṅkena nisīdi.",
  "atk-vin01a0:2518_7": "Sopi bhikkhu anto pavisitvā mañcañca heṭṭhāmañcañca oloketvā theraṃ apassanto uddhaṃ",
  "atk-vin01a0:2518_8": "ullokesi, atha ākāse nisinnaṃ theraṃ disvā “bhante, evaṃ mahiddhikā nāma tumhe mātugāmena",
  "atk-vin01a0:2518_9": "saddhiṃ ekāsane nisinnabhāvaṃ vadāpetha evā”ti āha. Thero “antaragharasseveso āvuso",
  "atk-vin01a0:2518_10": "doso, ahaṃ pana taṃ saddhāpetuṃ asakkonto evamakāsiṃ, rakkheyyāsi ma”nti vatvā otarīti.",
  "atk-vin01a0:2519_0": "446. Ito paraṃ sā ce evaṃ vadeyyātiādi sabbaṃ paṭiññāya kāraṇākāradassanatthaṃ vuttaṃ,",
  "atk-vin01a0:2519_1": "tattha mātugāmassa methunaṃ dhammaṃ paṭisevantoti mātugāmassa magge methunaṃ dhammaṃ",
  "atk-vin01a0:2519_2": "paṭisevantoti attho. Nisajjāya kāretabboti nisajjaṃ paṭijānitvā methunadhammapaṭisevanaṃ",
  "atk-vin01a0:2519_3": "appaṭijānanto methunadhammapārājikāpattiyā akāretvā nisajjāmattena yaṃ āpattiṃ āpajjati",
  "atk-vin01a0:2519_4": "tāya kāretabbo, pācittiyāpattiyā kāretabboti attho. Etena nayena sabbacatukkesu vinicchayo veditabbo.",
  "atk-vin01a0:2520_0": "451. Sikkhāpadapariyosāne pana āpattānāpattiparicchedadassanatthaṃ vuttesu gamanaṃ",
  "atk-vin01a0:2520_1": "paṭijānātītiādīsu gamanaṃ paṭijānātīti “rahonisajjassādatthaṃ gatomhī”ti evaṃ gamanaṃ",
  "atk-vin01a0:2520_2": "paṭijānāti, nisajjanti nisajjassādeneva nisajjaṃ paṭijānāti. Āpattinti tīsu aññataraṃ",
  "atk-vin01a0:2520_3": "āpattiṃ. Āpattiyā kāretabboti tīsu yaṃ paṭijānāti, tāya kāretabbo. Sesamettha catukke",
  "atk-vin01a0:2520_4": "uttānādhippāyameva. Dutiyacatukke pana gamanaṃ na paṭijānātīti raho nisajjassādavasena",
  "atk-vin01a0:2520_5": "na paṭijānāti, “salākabhattādinā attano kammena gatomhi, sā pana mayhaṃ nisinnaṭṭhānaṃ",
  "atk-vin01a0:2520_6": "āgatā”ti vadati. Sesametthāpi uttānādhippāyameva.",
  "atk-vin01a0:2521_0": "Ayaṃ pana sabbattha vinicchayo – raho nisajjassādoti methunadhammasannissitakileso",
  "atk-vin01a0:2521_1": "vuccati. Yo bhikkhu tenassādena mātugāmassa santikaṃ gantukāmo akkhiṃ añjeti, dukkaṭaṃ.",
  "atk-vin01a0:2521_2": "Nivāsanaṃ nivāseti, kāyabandhanaṃ bandhati, cīvaraṃ pārupati, sabbattha payoge payoge",
  "atk-vin01a0:2521_3": "dukkaṭaṃ. Gacchati, padavāre padavāre dukkaṭaṃ. Gantvā nisīdati, dukkaṭameva. Mātugāme",
  "atk-vin01a0:2521_4": "āgantvā nisinnamatte pācittiyaṃ. Sace sā itthī kenaci karaṇīyena uṭṭhāyuṭṭhāya punappunaṃ",
  "atk-vin01a0:2521_5": "nisīdati, nisajjāya nisajjāya pācittiyaṃ. Yaṃ sandhāya gato, sā na diṭṭhā, aññā āgantvā",
  "atk-vin01a0:2521_6": "nisīdati, assāde uppanne pācittiyaṃ. Mahāpaccariyaṃ pana “gamanakālato paṭṭhāya asuddhacittattā",
  "atk-vin01a0:2521_7": "āpattiyevā”ti vuttaṃ. Sace sambahulā āgacchanti, mātugāmagaṇanāya pācittiyāni. Sace",
  "atk-vin01a0:2521_8": "uṭṭhāyuṭṭhāya punappunaṃ nisīdanti, nisajjāgaṇanāya pācittiyāni. Aniyametvā diṭṭhadiṭṭhāya",
  "atk-vin01a0:2521_9": "saddhiṃ rahassādaṃ kappessāmīti gantvā nisinnassāpi āgatāgatānaṃ vasena punappunaṃ",
  "atk-vin01a0:2521_10": "nisajjāvasena ca vuttanayeneva āpattiyo veditabbā. Sace suddhacittena gantvā nisinnassa",
  "atk-vin01a0:2521_11": "santikaṃ āgantvā nisinnāya itthiyā rahassādo uppajjati anāpatti.",
  "atk-vin01a0:2522": "Samuṭṭhānādīni paṭhamapārājikasadisānevāti.",
  "atk-vin01a0:2523": "Paṭhamaaniyatasikkhāpadavaṇṇanā niṭṭhitā.",
  "atk-vin01a0:2524": "2. Dutiyaaniyatasikkhāpadavaṇṇanā",
  "atk-vin01a0:2525_0": "452. Tena samayena buddho bhagavāti dutiyaaniyatasikkhāpadaṃ. Tattha bhagavatā paṭikkhittantiādimhi",
  "atk-vin01a0:2525_1": "“yaṃ eko ekāya raho paṭicchanne āsane alaṃkammaniye nisajjaṃ kappeyya, taṃ nisajjaṃ",
  "atk-vin01a0:2525_2": "kappetuṃ paṭikkhitta”nti evaṃ sambandho veditabbo. Itarathā hi “ekassa ekāyā”ti vattabbaṃ",
  "atk-vin01a0:2525_3": "siyā, kasmā? “Paṭikkhitta”nti vuttattā. Sāmiatthe vā etaṃ paccattavacanaṃ veditabbaṃ.",
  "atk-vin01a0:2526_0": "453. Na heva kho pana paṭicchannanti ettha pana yampi bahi parikkhittaṃ anto vivaṭaṃ",
  "atk-vin01a0:2526_1": "pariveṇaṅgaṇādi, tampi antogadhanti veditabbaṃ. Evarūpañhi ṭhānaṃ appaṭicchanneyeva",
  "atk-vin01a0:2526_2": "gahitanti mahāpaccariyaṃ vuttaṃ. Sesaṃ paṭhamasikkhāpadanayeneva veditabbaṃ. Kevalañhi",
  "atk-vin01a0:2526_3": "idha itthīpi purisopi yo koci viññū anandho abadhiro antodvādasahatthe okāse ṭhito",
  "atk-vin01a0:2526_4": "vā nisinno vā vikkhittopi niddāyantopi anāpattiṃ karoti. Badhiro pana cakkhumāpi",
  "atk-vin01a0:2526_5": "andho vā abadhiropi na karoti. Pārājikāpattiñca parihāpetvā duṭṭhullavācāpatti vuttāti",
  "atk-vin01a0:2526_6": "ayaṃ viseso. Sesaṃ purimasadisameva. Ubhayatthāpi ummattakaādikammikānaṃ anāpatti.",
  "atk-vin01a0:2527_0": "Samuṭṭhānādīsu idaṃsikkhāpadaṃ tisamuṭṭhānaṃ – kāyacittato, vācācittato, kāyavācācittato",
  "atk-vin01a0:2527_1": "ca samuṭṭhāti. Kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ,",
  "atk-vin01a0:2527_2": "akusalacittaṃ, sukhamajjhattavedanāhi dvivedanaṃ. Sesaṃ uttānatthamevāti.",
  "atk-vin01a0:2528": "Dutiyaaniyatasikkhāpadavaṇṇanā niṭṭhitā.",
  "atk-vin01a0:2529": "Samantapāsādikāya vinayasaṃvaṇṇanāya",
  "atk-vin01a0:2530": "Aniyatavaṇṇanā niṭṭhitā.",
  "atk-vin01a0:2531": "4. Nissaggiyakaṇḍaṃ",
  "atk-vin01a0:2532": "1. Cīvaravaggo",
  "atk-vin01a0:2533": "1. Paṭhamakathinasikkhāpadavaṇṇanā",
  "atk-vin01a0:2534": "Tiṃsa nissaggiyā dhammā, ye vuttā samitāvinā;",
  "atk-vin01a0:2535": "Tesaṃ dāni karissāmi, apubbapadavaṇṇanaṃ.",
  "atk-vin01a0:2536_0": "459. Tena samayena buddho bhagavā vesāliyaṃ viharati gotamake cetiye. Tena kho pana",
  "atk-vin01a0:2536_1": "samayena bhagavatā bhikkhūnaṃ ticīvaraṃ anuññātaṃ hotīti ettha ticīvaranti antaravāsako",
  "atk-vin01a0:2536_2": "uttarāsaṅgo saṅghāṭīti idaṃ cīvarattayaṃ paribhuñjituṃ anuññātaṃ hoti. Yattha panetaṃ",
  "atk-vin01a0:2536_3": "anuññātaṃ, yadā ca anuññātaṃ, yena ca kāraṇena anuññātaṃ, taṃ sabbaṃ cīvarakkhandhake",
  "atk-vin01a0:2536_4": "jīvakavatthusmiṃ āgatameva. Aññeneva ticīvarena gāmaṃ pavisantīti yena vihāre acchanti",
  "atk-vin01a0:2536_5": "nhānañca otaranti, tato aññena, evaṃ divase divase nava cīvarāni dhārenti.",
  "atk-vin01a0:2537": "460. Uppannaṃ hotīti anupaññattiyā dvāraṃ dadamānaṃ paṭilābhavasena uppannaṃ hoti, no nipphattivasena.",
  "atk-vin01a0:2538_0": "Āyasmato sāriputtassa dātukāmo hotīti āyasmā kira ānando bhagavantaṃ ṭhapetvā añño",
  "atk-vin01a0:2538_1": "evarūpo guṇavisiṭṭho puggalo natthīti guṇabahumānena āyasmantaṃ sāriputtaṃ atimamāyati.",
  "atk-vin01a0:2538_2": "So sadāpi manāpaṃ cīvaraṃ labhitvā rajitvā kappabinduṃ datvā therasseva deti, purebhatte",
  "atk-vin01a0:2538_3": "paṇītaṃ yāgukhajjakaṃ vā piṇḍapātaṃ vā labhitvāpi therasseva deti, pacchābhatte madhuphāṇitādīni",
  "atk-vin01a0:2538_4": "labhitvāpi therasseva deti, upaṭṭhākakulehi dārake nikkhāmetvā pabbājetvāpi therassa",
  "atk-vin01a0:2538_5": "santike upajjhaṃ gāhāpetvā sayaṃ anusāvanakammaṃ karoti. Āyasmāpi sāriputto “pitu",
  "atk-vin01a0:2538_6": "kattabbakiccaṃ nāma jeṭṭhaputtassa bhāro, taṃ mayā bhagavato kattabbaṃ kiccaṃ ānando",
  "atk-vin01a0:2538_7": "karoti, ahaṃ ānandaṃ nissāya appossukko viharituṃ labhāmī”ti āyasmantaṃ ānandaṃ ativiya",
  "atk-vin01a0:2538_8": "mamāyati, sopi manāpaṃ cīvaraṃ labhitvā ānandattherasseva detīti sabbaṃ purimasadisameva.",
  "atk-vin01a0:2538_9": "Evaṃ guṇabahumānena mamāyanto tadā uppannampi taṃ cīvaraṃ āyasmato sāriputtassa dātukāmo hotīti veditabbo.",
  "atk-vin01a0:2539_0": "Navamaṃ vā bhagavā divasaṃ dasamaṃ vāti ettha pana sace bhaveyya “kathaṃ thero jānātī”ti?",
  "atk-vin01a0:2539_1": "Bahūhi kāraṇehi jānāti. Sāriputtatthero kira janapadacārikaṃ pakkamanto ānandattheraṃ",
  "atk-vin01a0:2539_2": "āpucchitvāva pakkamati “ahaṃ ettakena nāma kālena āgacchissāmi, etthantare bhagavantaṃ",
  "atk-vin01a0:2539_3": "mā pamajjī”ti. Sace sammukhā na āpucchati, bhikkhū pesetvāpi āpucchitvāva gacchati.",
  "atk-vin01a0:2539_4": "Sace aññattha vassaṃ vasati, ye paṭhamataraṃ bhikkhū āgacchanti, te evaṃ pahiṇati",
  "atk-vin01a0:2539_5": "“mama vacanena bhagavato ca pāde sirasā vandatha, ānandassa ca ārogyaṃ vatvā maṃ",
  "atk-vin01a0:2539_6": "‘asukadivase nāma āgamissatī’ti vadathā”ti sadā ca yathāparicchinnadivaseyeva eti.",
  "atk-vin01a0:2539_7": "Apicāyasmā ānando anumānenapi jānāti “ettake divase bhagavatā viyogaṃ sahanto adhivāsento",
  "atk-vin01a0:2539_8": "āyasmā sāriputto vasi, ito dāni paṭṭhāya asukaṃ nāma divasaṃ na atikkamissati addhā",
  "atk-vin01a0:2539_9": "āgamissatī”ti. Yesaṃ yesañhi paññā mahatī tesaṃ tesaṃ bhagavati pemañca gāravo ca",
  "atk-vin01a0:2539_10": "mahā hotīti iminā nayenāpi jānāti. Evaṃ bahūhi kāraṇehi jānāti. Tenāha – “navamaṃ",
  "atk-vin01a0:2539_11": "vā bhagavā divasaṃ dasamaṃ vā”ti. Evaṃ vutte yasmā idaṃ sikkhāpadaṃ paṇṇattivajjaṃ,",
  "atk-vin01a0:2539_12": "na lokavajjaṃ; tasmā āyasmatā ānandena vuttasadisameva paricchedaṃ karonto “atha",
  "atk-vin01a0:2539_13": "kho bhagavā…pe… dhāretu”nti. Sace pana therena addhamāso vā māso vā uddiṭṭho abhavissa,",
  "atk-vin01a0:2539_14": "sopi bhagavatā anuññāto assa.",
  "atk-vin01a0:2540_0": "462-3. Niṭṭhitacīvarasminti yena kenaci niṭṭhānena niṭṭhite cīvarasmiṃ. Yasmā pana",
  "atk-vin01a0:2540_1": "taṃ cīvaraṃ karaṇenapi niṭṭhitaṃ hoti, nassanādīhipi tasmāssa padabhājane atthamattameva",
  "atk-vin01a0:2540_2": "dassetuṃ bhikkhuno cīvaraṃ kataṃ vā hotītiādi vuttaṃ. Tattha katanti sūcikammapariyosānena",
  "atk-vin01a0:2540_3": "kataṃ, sūcikammapariyosānaṃ nāma yaṃkiñci sūciyā kattabbaṃ pāsapaṭṭagaṇṭhikapaṭṭapariyosānaṃ",
  "atk-vin01a0:2540_4": "katvā sūciyā paṭisāmanaṃ. Naṭṭhanti corādīhi haṭaṃ, etampi hi karaṇapalibodhassa",
  "atk-vin01a0:2540_5": "niṭṭhitattā niṭṭhitanti vuccati. Vinaṭṭhanti upacikādīhi khāyitaṃ. Daḍḍhanti agginā",
  "atk-vin01a0:2540_6": "daḍḍhaṃ. Cīvarāsā vā upacchinnāti “asukasmiṃ nāma kule cīvaraṃ labhissāmī”ti yā cīvarāsā",
  "atk-vin01a0:2540_7": "uppannā hoti, sā vā upacchinnā, etesampi hi karaṇapalibodhasseva niṭṭhitattā niṭṭhitabhāvo veditabbo.",
  "atk-vin01a0:2541_0": "Ubbhatasmiṃ kathineti kathine ca ubbhatasmiṃ. Etena dutiyassa palibodhassa abhāvaṃ",
  "atk-vin01a0:2541_1": "dasseti. Taṃ pana kathinaṃ yasmā aṭṭhasu vā mātikāsu ekāya antarubbhārena vā uddharīyati,",
  "atk-vin01a0:2541_2": "tenassa niddese “aṭṭhannaṃ mātikāna”ntiādi vuttaṃ. Tattha “aṭṭhimā, bhikkhave, mātikā",
  "atk-vin01a0:2541_3": "kathinassa ubbhārāya – pakkamanantikā, niṭṭhānantikā, sanniṭṭhānantikā, nāsanantikā,",
  "atk-vin01a0:2541_4": "savanantikā, āsāvacchedikā, sīmātikkantikā, sahubbhārā”ti evaṃ aṭṭha mātikāyo kathinakkhandhake",
  "atk-vin01a0:2541_5": "āgatā. Antarubbhāropi “suṇātu me, bhante, saṅgho; yadi saṅghassa pattakallaṃ, saṅgho",
  "atk-vin01a0:2541_6": "kathinaṃ uddhareyya, esā ñatti. Suṇātu me, bhante, saṅgho; saṅgho kathinaṃ uddharati,",
  "atk-vin01a0:2541_7": "yassāyasmato khamati, kathinassa ubbhāro, so tuṇhassa; yassa nakkhamati, so bhāseyya.",
  "atk-vin01a0:2541_8": "Ubbhataṃ saṅghena kathinaṃ, khamati saṅghassa, tasmā tuṇhī, evametaṃ dhārayāmī”ti",
  "atk-vin01a0:2541_9": "evaṃ bhikkhunīvibhaṅge āgato. Tattha yaṃ vattabbaṃ taṃ āgataṭṭhāneyeva vaṇṇayissāma.",
  "atk-vin01a0:2541_10": "Idha pana vuccamāne pāḷi āharitabbā hoti, atthopi vattabbo. Vuttopi ca na suviññeyyo",
  "atk-vin01a0:2541_11": "hoti, aṭṭhāne vuttattāya.",
  "atk-vin01a0:2542_0": "Dasāhaparamanti dasa ahāni paramo paricchedo assāti dasāhaparamo, taṃ dasāhaparamaṃ",
  "atk-vin01a0:2542_1": "kālaṃ dhāretabbanti attho. Padabhājane pana atthamattameva dassetuṃ “dasāhaparamatā",
  "atk-vin01a0:2542_2": "dhāretabba”nti vuttaṃ. Idañhi vuttaṃ hoti “dasāhaparama”nti ettha yā dasāhaparamatā",
  "atk-vin01a0:2542_3": "dasāhaparamabhāvo, ayaṃ ettako kālo yāva nātikkamati tāva dhāretabbanti.",
  "atk-vin01a0:2543": "Adhiṭṭhitavikappitesu apariyāpannattā atirekaṃ cīvaranti atirekacīvaraṃ. Tenevassa padabhājane vuttaṃ “anadhiṭṭhitaṃ avikappita”nti.",
  "atk-vin01a0:2544_0": "Channaṃ cīvarānaṃ aññataranti khomaṃ, kappāsikaṃ, koseyyaṃ, kambalaṃ, sāṇaṃ, bhaṅganti",
  "atk-vin01a0:2544_1": "imesaṃ channaṃ cīvarānaṃ aññataraṃ. Etena cīvarassa jātiṃ dassetvā idāni pamāṇaṃ",
  "atk-vin01a0:2544_2": "dassetuṃ “vikappanupagaṃ pacchima”nti āha. Tassa pamāṇaṃ dīghato dve vidatthiyo,",
  "atk-vin01a0:2544_3": "tiriyaṃ vidatthi. Tatrāyaṃ pāḷi – “anujānāmi, bhikkhave, āyāmena aṭṭhaṅgulaṃ sugataṅgulena",
  "atk-vin01a0:2544_4": "caturaṅgulavitthataṃ pacchimaṃ cīvaraṃ vikappetu”nti.",
  "atk-vin01a0:2545_0": "Taṃ atikkāmayato nissaggiyaṃ pācittiyanti taṃ yathāvuttajātippamāṇaṃ cīvaraṃ dasāhaparamaṃ",
  "atk-vin01a0:2545_1": "kālaṃ atikkāmayato, etthantare yathā atirekacīvaraṃ na hoti tathā akubbato nissaggiyaṃ",
  "atk-vin01a0:2545_2": "pācittiyaṃ, tañca cīvaraṃ nissaggiyaṃ hoti, pācittiyāpatti cassa hotīti attho. Atha",
  "atk-vin01a0:2545_3": "vā nissajjanaṃ nissaggiyaṃ, pubbabhāge kattabbassa vinayakammassetaṃ nāmaṃ. Nissaggiyamassa",
  "atk-vin01a0:2545_4": "atthīti nissaggiyamicceva. Kintaṃ? Pācittiyaṃ. Taṃ atikkāmayato sanissaggiyavinayakammaṃ",
  "atk-vin01a0:2545_5": "pācittiyaṃ hotīti ayamettha attho. Padabhājane pana paṭhamaṃ tāva atthavikappaṃ dassetuṃ",
  "atk-vin01a0:2545_6": "“taṃ atikkāmayato nissaggiyaṃ hotī”ti mātikaṃ ṭhapetvā “ekādase aruṇuggamane nissaggiyaṃ",
  "atk-vin01a0:2545_7": "hoti, nissajjitabba”nti vuttaṃ. Puna yassa ca nissajjitabbaṃ, yathā ca nissajjitabbaṃ,",
  "atk-vin01a0:2545_8": "taṃ dassetuṃ “saṅghassa vā”tiādi vuttaṃ. Tattha ekādase aruṇuggamaneti ettha yaṃ",
  "atk-vin01a0:2545_9": "divasaṃ cīvaraṃ uppannaṃ tassa yo aruṇo, so uppannadivasanissito, tasmā cīvaruppādadivasaena",
  "atk-vin01a0:2545_10": "saddhiṃ ekādase aruṇuggamane nissaggiyaṃ hotīti veditabbaṃ. Sacepi bahūni ekajjhaṃ",
  "atk-vin01a0:2545_11": "bandhitvā vā veṭhetvā vā ṭhapitāni ekāva āpatti. Abaddhāveṭhitesu vatthugaṇanāya āpattiyo.",
  "atk-vin01a0:2546_0": "Nissajjitvā āpatti desetabbāti kathaṃ desetabbā? Yathā khandhake vuttaṃ, kathañca",
  "atk-vin01a0:2546_1": "tattha vuttaṃ? Evaṃ vuttaṃ – “tena, bhikkhave, bhikkhunā saṅghaṃ upasaṅkamitvā ekaṃsaṃ",
  "atk-vin01a0:2546_2": "uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ",
  "atk-vin01a0:2546_3": "paggahetvā evamassa vacanīyo – ‘ahaṃ, bhante, itthannāmaṃ āpattiṃ āpanno, taṃ paṭidesemī”’ti.",
  "atk-vin01a0:2546_4": "Idha pana sace ekaṃ cīvaraṃ hoti “ekaṃ nissaggiyaṃ pācittiya”nti vattabbaṃ. Sace",
  "atk-vin01a0:2546_5": "dve, “dve”ti vattabbaṃ. Sace bahūni “sambahulānī”ti vattabbaṃ. Nissajjanepi sace",
  "atk-vin01a0:2546_6": "ekaṃ yathāpāḷimeva “idaṃ me, bhante, cīvara”nti vattabbaṃ. Sace dve vā bahūni vā,",
  "atk-vin01a0:2546_7": "“imāni me, bhante, cīvarāni dasāhātikkantāni nissaggiyāni, imānāhaṃ saṅghassa nissajjāmī”ti",
  "atk-vin01a0:2546_8": "vattabbaṃ. Pāḷiṃ vattuṃ asakkontena aññathāpi vattabbaṃ.",
  "atk-vin01a0:2547": "Byattena bhikkhunā paṭibalena āpatti paṭiggahetabbāti khandhake vuttanayeneva paṭiggahetabbā. Evañhi tattha vuttaṃ – “byattena bhikkhunā paṭibalena saṅgho ñāpetabbo –",
  "atk-vin01a0:2548": "‘Suṇātu me bhante saṅgho, ayaṃ itthannāmo bhikkhu āpattiṃ sarati vivarati uttāniṃ karoti deseti, yadi saṅghassa pattakallaṃ, ahaṃ itthannāmassa bhikkhuno āpattiṃ paṭiggaṇheyya’nti.",
  "atk-vin01a0:2549": "Tena vattabbo ‘passasī’ti? ‘Āma, passāmī’ti. Āyatiṃ saṃvareyyāsī”ti. Dvīsu pana sambahulāsu vā purimanayeneva vacanabhedo ñātabbo.",
  "atk-vin01a0:2550": "Cīvaradānepi “saṅgho imaṃ cīvaraṃ imāni cīvarānī”ti vatthuvasena vacanabhedo veditabbo. Gaṇassa ca puggalassa ca nissajjanepi eseva nayo.",
  "atk-vin01a0:2551_0": "Āpattidesanāpaṭiggahaṇesu panettha ayaṃ pāḷi – “tena, bhikkhave, bhikkhunā sambahule",
  "atk-vin01a0:2551_1": "bhikkhū upasaṅkamitvā ekaṃsaṃ uttarāsaṅgaṃ katvā vuḍḍhānaṃ bhikkhūnaṃ pāde vanditvā",
  "atk-vin01a0:2551_2": "ukkuṭikaṃ nisīditvā añjaliṃ paggahetvā evamassu vacanīyā – ‘ahaṃ, bhante, itthannāmaṃ",
  "atk-vin01a0:2551_3": "āpattiṃ āpanno taṃ paṭidesemī’ti. Byattena bhikkhunā paṭibalena te bhikkhū ñāpetabbā –",
  "atk-vin01a0:2552": "‘Suṇantu me āyasmantā, ayaṃ itthannāmo bhikkhu āpattiṃ sarati vivarati uttāniṃ karoti deseti. Yadāyasmantānaṃ pattakallaṃ, ahaṃ itthannāmassa bhikkhuno āpattiṃ paṭiggaṇheyya’nti.",
  "atk-vin01a0:2553": "Tena vattabbo ‘passasī’ti? ‘Āma, passāmī’ti. ‘Āyatiṃ saṃvareyyāsī’ti.",
  "atk-vin01a0:2554_0": "Tena bhikkhunā ekaṃ bhikkhuṃ upasaṅkamitvā ekaṃsaṃ uttarāsaṅgaṃ karitvā ukkuṭikaṃ",
  "atk-vin01a0:2554_1": "nisīditvā añjaliṃ paggahetvā evamassa vacanīyo – ‘ahaṃ, āvuso, itthannāmaṃ āpattiṃ",
  "atk-vin01a0:2554_2": "āpanno taṃ paṭidesemī’ti. Tena vattabbo ‘passasī’ti, āma passāmīti āyatiṃ saṃvareyyāsī”ti.",
  "atk-vin01a0:2554_3": "Tattha purimanayeneva āpattiyā nāmaggahaṇaṃ vacanabhedo ca veditabbo.",
  "atk-vin01a0:2555_0": "Yathā ca gaṇassa nissajjane evaṃ dvinnaṃ nissajjanepi pāḷi veditabbā. Yadi hi viseso",
  "atk-vin01a0:2555_1": "bhaveyya, yatheva “anujānāmi, bhikkhave, tiṇṇannaṃ pārisuddhiuposathaṃ kātuṃ, evañca",
  "atk-vin01a0:2555_2": "pana, bhikkhave, kātabbo. Byattena bhikkhunā paṭibalena te bhikkhū ñāpetabbā”tiādinā",
  "atk-vin01a0:2555_3": "nayena “tiṇṇannaṃ pārisuddhiuposathaṃ kātu”nti vatvā puna “anujānāmi, bhikkhave,",
  "atk-vin01a0:2555_4": "dvinnaṃ pārisuddhiuposathaṃ kātuṃ, evañca pana, bhikkhave, kātabbo. Therena bhikkhunā",
  "atk-vin01a0:2555_5": "ekaṃsaṃ uttarāsaṅga”ntiādinā nayena visuṃyeva dvinnaṃ pārisuddhiuposatho vutto, evamidhāpi",
  "atk-vin01a0:2555_6": "visuṃ pāḷiṃ vadeyya, yasmā pana natthi, tasmā avatvā gatoti, gaṇassa vuttā pāḷiyevettha pāḷi.",
  "atk-vin01a0:2556_0": "Āpattipaṭiggahaṇe pana ayaṃ viseso, yathā gaṇassa nissajjitvā āpattiyā desiyamānāya",
  "atk-vin01a0:2556_1": "āpattipaṭiggāhako bhikkhu ñattiṃ ṭhapeti, evaṃ aṭṭhapetvā dvīsu aññatarena yathā",
  "atk-vin01a0:2556_2": "ekapuggalo paṭiggaṇhāti, evaṃ āpatti paṭiggahetabbā. Dvinnañhi ñattiṭṭhapanā nāma",
  "atk-vin01a0:2556_3": "natthi, yadi siyā dvinnaṃ pārisuddhiuposathaṃ visuṃ na vadeyya.",
  "atk-vin01a0:2557_0": "Nissaṭṭhacīvaradānepi yathā “imaṃ cīvaraṃ āyasmato dammī”ti eko vadati, evaṃ “imaṃ",
  "atk-vin01a0:2557_1": "mayaṃ cīvaraṃ āyasmato demā”ti vattuṃ vaṭṭati. Ito garukatarāni hi ñattidutiyakammānipi",
  "atk-vin01a0:2557_2": "“apaloketvā kātabbānī”ti vuttāni atthi, tesaṃ etaṃ anulomaṃ nissaṭṭhacīvaraṃ pana",
  "atk-vin01a0:2557_3": "dātabbameva adātuṃ na labbhati, vinayakammamattañhetaṃ. Na taṃ tena saṅghassa vā",
  "atk-vin01a0:2557_4": "gaṇassa vā puggalassa vā dinnameva hotīti.",
  "atk-vin01a0:2558_0": "468. Dasāhātikkante atikkantasaññīti dasāhaṃ atikkante cīvare “atikkantaṃ ida”nti",
  "atk-vin01a0:2558_1": "evaṃsaññī, dasāhe vā atikkante “atikkanto dasāho”ti evaṃsaññī. Nissaggiyaṃ pācittiyanti",
  "atk-vin01a0:2558_2": "na idha saññā rakkhati. Yopi evaṃsaññī, tassapi taṃ cīvaraṃ nissaggiyaṃ pācittiyāpatti",
  "atk-vin01a0:2558_3": "ca. Sanissaggiyavinayakammaṃ vā pācittiyanti ubhopi atthavikappā yujjanti. Esa nayo sabbattha.",
  "atk-vin01a0:2559": "Avissajjite vissajjitasaññīti kassaci adinne apariccatte “pariccattaṃ mayā”ti evaṃsaññī.",
  "atk-vin01a0:2560": "Anaṭṭhe naṭṭhasaññīti attano cīvarena saddhiṃ bahūni aññesaṃ cīvarāni ekato ṭhapitāni corā haranti. Tatresa attano cīvare anaṭṭhe naṭṭhasaññī hoti. Esa nayo avinaṭṭhādīsupi.",
  "atk-vin01a0:2561": "Avilutteti ettha pana gabbhaṃ bhinditvā pasayhāvahāravasena avilutteti veditabbaṃ.",
  "atk-vin01a0:2562_0": "Anissajjitvā paribhuñjati āpatti dukkaṭassāti sakiṃ nivatthaṃ vā sakiṃ pārutaṃ vā",
  "atk-vin01a0:2562_1": "kāyato amocetvā divasampi vicarati, ekāva āpatti. Mocetvā mocetvā nivāseti vā pārupati",
  "atk-vin01a0:2562_2": "vā payoge payoge dukkaṭaṃ. Dunnivatthaṃ vā duppārutaṃ vā saṇṭhapentassa anāpatti.",
  "atk-vin01a0:2562_3": "Aññassa taṃ paribhuñjatopi anāpatti, “anāpatti aññena kataṃ paṭilabhitvā paribhuñjatī”ti",
  "atk-vin01a0:2562_4": "ādivacanañcettha sādhakaṃ. Anatikkante atikkantasaññino vematikassa ca dukkaṭaṃ paribhogaṃ sandhāya vuttaṃ.",
  "atk-vin01a0:2563_0": "469. “Anāpatti antodasāhaṃ adhiṭṭheti, vikappetī”ti ettha pana adhiṭṭhānupagaṃ vikappanupagañca",
  "atk-vin01a0:2563_1": "veditabbaṃ. Tatrāyaṃ pāḷi – atha kho bhikkhūnaṃ etadahosi – “yāni tāni bhagavatā",
  "atk-vin01a0:2563_2": "anuññātāni ‘ticīvara’nti vā ‘vassikasāṭikā’ti vā ‘nisīdana’nti vā ‘paccattharaṇa’nti",
  "atk-vin01a0:2563_3": "vā ‘kaṇḍuppaṭicchādī’ti vā mukhapuñchanacoḷakanti vā parikkhāracoḷanti vā sabbāni",
  "atk-vin01a0:2563_4": "tāni adhiṭṭhātabbānīti nu kho udāhu vikappetabbānī”ti, bhagavato etamatthaṃ ārocesuṃ –",
  "atk-vin01a0:2564_0": "“Anujānāmi, bhikkhave, ticīvaraṃ adhiṭṭhātuṃ na vikappetuṃ; vassikasāṭikaṃ vassānaṃ",
  "atk-vin01a0:2564_1": "cātumāsaṃ adhiṭṭhātuṃ tato paraṃ vikappetuṃ; nisīdanaṃ adhiṭṭhātuṃ na vikappetuṃ;",
  "atk-vin01a0:2564_2": "paccattharaṇaṃ adhiṭṭhātuṃ na vikappetuṃ; kaṇḍuppaṭicchādiṃ yāvaābādhā adhiṭṭhātuṃ",
  "atk-vin01a0:2564_3": "tato paraṃ vikappetuṃ; mukhapuñchanacoḷaṃ adhiṭṭhātuṃ na vikappetuṃ; parikkhāracoḷaṃ",
  "atk-vin01a0:2564_4": "adhiṭṭhātuṃ na vikappetu”nti.",
  "atk-vin01a0:2565_0": "“Tattha ticīvaraṃ” adhiṭṭhahantena rajitvā kappabinduṃ datvā pamāṇayuttameva adhiṭṭhātabbaṃ.",
  "atk-vin01a0:2565_1": "Tassa pamāṇaṃ ukkaṭṭhaparicchedena sugatacīvarato ūnakaṃ vaṭṭati, lāmakaparicchedena",
  "atk-vin01a0:2565_2": "saṅghāṭiyā uttarāsaṅgassa ca dīghato muṭṭhipañcakaṃ tiriyaṃ muṭṭhittikaṃ pamāṇaṃ",
  "atk-vin01a0:2565_3": "vaṭṭati. Antaravāsako dīghato muṭṭhipañcako tiriyaṃ dvihatthopi vaṭṭati. Pārupaṇenapi",
  "atk-vin01a0:2565_4": "hi sakkā nābhiṃ paṭicchādetunti. Vuttappamāṇato pana atirekaṃ ūnakañca parikkhāracoḷanti adhiṭṭhātabbaṃ.",
  "atk-vin01a0:2566_0": "Tattha yasmā “dve cīvarassa adhiṭṭhānā – kāyena vā adhiṭṭheti, vācāya vā adhiṭṭhetī”ti",
  "atk-vin01a0:2566_1": "vuttaṃ, tasmā purāṇasaṅghāṭiṃ “imaṃ saṅghāṭiṃ paccuddharāmī”ti paccuddharitvā navaṃ",
  "atk-vin01a0:2566_2": "saṅghāṭiṃ hatthena gahetvā “imaṃ saṅghāṭiṃ adhiṭṭhāmī”ti cittena ābhogaṃ katvā kāyavikāraṃ",
  "atk-vin01a0:2566_3": "karontena kāyena adhiṭṭhātabbā. Idaṃ kāyena adhiṭṭhānaṃ, taṃ yena kenaci sarīrāvayavena",
  "atk-vin01a0:2566_4": "aphusantassa na vaṭṭati. Vācāya adhiṭṭhāne pana vacībhedaṃ katvā vācāya adhiṭṭhātabbā.",
  "atk-vin01a0:2566_5": "Tatra duvidhaṃ adhiṭṭhānaṃ – sace hatthapāse hoti “imaṃ saṅghāṭiṃ adhiṭṭhāmī”ti vācā",
  "atk-vin01a0:2566_6": "bhinditabbā. Atha antogabbhe vā uparipāsāde vā sāmantavihāre vā hoti ṭhapitaṭṭhānaṃ",
  "atk-vin01a0:2566_7": "sallakkhetvā “etaṃ saṅghāṭiṃ adhiṭṭhāmī”ti vācā bhinditabbā. Esa nayo uttarāsaṅge",
  "atk-vin01a0:2566_8": "antaravāsake ca. Nāmamattameva hi viseso. Tasmā sabbāni saṅghāṭiṃ uttarāsaṅgaṃ antaravāsakanti",
  "atk-vin01a0:2566_9": "evaṃ attano nāmeneva adhiṭṭhātabbāni. Sace adhiṭṭhahitvā ṭhapitavatthehi saṅghāṭiādīni",
  "atk-vin01a0:2566_10": "karoti, niṭṭhite rajane ca kappe ca imaṃ “paccuddharāmī”ti paccuddharitvā puna adhiṭṭhātabbāni.",
  "atk-vin01a0:2566_11": "Adhiṭṭhitena pana saddhiṃ mahantatarameva dutiyapaṭṭaṃ vā khaṇḍaṃ vā saṃsibbantena",
  "atk-vin01a0:2566_12": "puna adhiṭṭhātabbameva. Same vā khuddake vā adhiṭṭhānakiccaṃ natthi.",
  "atk-vin01a0:2567_0": "Ticīvaraṃ pana parikkhāracoḷaṃ adhiṭṭhātuṃ vaṭṭati na vaṭṭatīti? Mahāpadumatthero",
  "atk-vin01a0:2567_1": "kirāha – “ticīvaraṃ ticīvarameva adhiṭṭhātabbaṃ. Sace parikkhāracoḷādhiṭṭhānaṃ labheyya",
  "atk-vin01a0:2567_2": "udositasikkhāpade parihāro niratthako bhaveyyā”ti. Evaṃ vutte kira avasesā bhikkhū",
  "atk-vin01a0:2567_3": "āhaṃsu – “parikkhāracoḷampi bhagavatāva adhiṭṭhātabbanti vuttaṃ, tasmā vaṭṭatī”ti.",
  "atk-vin01a0:2567_4": "Mahāpaccariyampi vuttaṃ “parikkhāracoḷaṃ nāma pāṭekkaṃ nidhānamukhametanti ticīvaraṃ",
  "atk-vin01a0:2567_5": "parikkhāracoḷanti adhiṭṭhahitvā paribhuñjituṃ vaṭṭati. Udositasikkhāpade pana ticīvaraṃ",
  "atk-vin01a0:2567_6": "adhiṭṭhahitvā pariharantassa parihāro vutto”ti. Ubhatovibhaṅgabhāṇako puṇṇavālikavāsī",
  "atk-vin01a0:2567_7": "mahātissattheropi kira āha – “mayaṃ pubbe mahātherānaṃ assumha, araññavāsino bhikkhū",
  "atk-vin01a0:2567_8": "rukkhasusirādīsu cīvaraṃ ṭhapetvā padhānaṃ padahanatthāya gacchanti. Sāmantavihāre",
  "atk-vin01a0:2567_9": "dhammasavanatthāya gatānañca nesaṃ sūriye uṭṭhite sāmaṇerā vā daharabhikkhū vā pattacīvaraṃ",
  "atk-vin01a0:2567_10": "gahetvā gacchanti, tasmā sukhaparibhogatthaṃ ticīvaraṃ parikkhāracoḷanti adhiṭṭhātuṃ",
  "atk-vin01a0:2567_11": "vaṭṭatī”ti. Mahāpaccariyampi vuttaṃ pubbe āraññikā bhikkhū abaddhasīmāyaṃ dupparihāranti",
  "atk-vin01a0:2567_12": "ticīvaraṃ parikkhāracoḷameva adhiṭṭhahitvā paribhuñjiṃsū”ti.",
  "atk-vin01a0:2568_0": "“Vassikasāṭikā” anatirittappamāṇā nāmaṃ gahetvā vuttanayeneva cattāro vassike māse",
  "atk-vin01a0:2568_1": "adhiṭṭhātabbā, tato paraṃ paccuddharitvā vikappetabbā. Vaṇṇabhedamattarattāpi cesā",
  "atk-vin01a0:2568_2": "vaṭṭati. Dve pana na vaṭṭanti. “Nisīdanaṃ” vuttanayena adhiṭṭhātabbameva, tañca kho",
  "atk-vin01a0:2568_3": "pamāṇayuttaṃ ekameva, dve na vaṭṭanti. “Paccattharaṇa”mpi adhiṭṭhātabbameva, taṃ",
  "atk-vin01a0:2568_4": "pana mahantampi vaṭṭati, ekampi vaṭṭati, bahūnipi vaṭṭanti. Nīlampi pītakampi sadasampi",
  "atk-vin01a0:2568_5": "pupphadasampīti sabbappakāraṃ vaṭṭati. Sakiṃ adhiṭṭhitaṃ adhiṭṭhitameva hoti. “Kaṇḍuppaṭicchādi”",
  "atk-vin01a0:2568_6": "yāva ābādho atthi, tāva pamāṇikā adhiṭṭhātabbā. Ābādhe vūpasante paccuddharitvā vikappetabbā,",
  "atk-vin01a0:2568_7": "ekāva vaṭṭati. “Mukhapuñchanacoḷaṃ” adhiṭṭhātabbameva, yāva ekaṃ dhoviyati, tāva",
  "atk-vin01a0:2568_8": "aññaṃ paribhogatthāya icchitabbanti dve vaṭṭanti. Apare pana therā “nidhānamukhametaṃ",
  "atk-vin01a0:2568_9": "bahūnipi vaṭṭantī”ti vadanti. Parikkhāracoḷe gaṇanā natthi, yattakaṃ icchati tattakaṃ",
  "atk-vin01a0:2568_10": "adhiṭṭhātabbameva. Thavikāpi parissāvanampi vikappanupagaṃ pacchimacīvarappamāṇaṃ",
  "atk-vin01a0:2568_11": "“parikkhāracoḷaka”nti adhiṭṭhātabbameva. Bahūni ekato katvā “imāni cīvarāni parikkhāracoḷāni",
  "atk-vin01a0:2568_12": "adhiṭṭhāmī”ti adhiṭṭhātumpi vaṭṭatiyeva. Bhesajjanavakammamātāpituādīnaṃ atthāya",
  "atk-vin01a0:2568_13": "ṭhapentenapi adhiṭṭhātabbameva. Mahāpaccariyaṃ pana “anāpattī”ti vuttaṃ. Mañcabhisi",
  "atk-vin01a0:2568_14": "pīṭhakabhisi bimbohanaṃ pāvāro kojavoti etesu pana senāsanaparikkhāratthāya dinnapaccattharaṇe",
  "atk-vin01a0:2568_15": "ca adhiṭṭhānakiccaṃ natthiyeva.",
  "atk-vin01a0:2569_0": "Adhiṭṭhitacīvaraṃ pana paribhuñjato kathaṃ adhiṭṭhānaṃ vijahatīti? Aññassa dānena,",
  "atk-vin01a0:2569_1": "acchinditvā gahaṇena, vissāsaggāhena, hīnāyāvattanena, sikkhāpaccakkhānena, kālaṃkiriyāya,",
  "atk-vin01a0:2569_2": "liṅgaparivattanena, paccuddharaṇena, chiddabhāvenāti imehi navahi kāraṇehi vijahati.",
  "atk-vin01a0:2569_3": "Tattha purimehi aṭṭhahi sabbacīvarāni adhiṭṭhānaṃ vijahanti, chiddabhāvena pana ticīvarasseva",
  "atk-vin01a0:2569_4": "sabbaaṭṭhakathāsu adhiṭṭhānavijahanaṃ vuttaṃ, tañca nakhapiṭṭhippamāṇena chiddena.",
  "atk-vin01a0:2569_5": "Tattha nakhapiṭṭhippamāṇaṃ kaniṭṭhaṅgulinakhavasena veditabbaṃ, chiddañca vinibbiddhachiddameva.",
  "atk-vin01a0:2569_6": "Chiddassa hi abbhantare ekatantu cepi acchinno hoti, rakkhati. Tattha saṅghāṭiyā",
  "atk-vin01a0:2569_7": "ca uttarāsaṅgassa ca dīghantato vidatthippamāṇassa tiriyantato aṭṭhaṅgulappamāṇassa",
  "atk-vin01a0:2569_8": "padesassa orato chiddaṃ adhiṭṭhānaṃ bhindati, parato na bhindati. Antaravāsakassa",
  "atk-vin01a0:2569_9": "pana dīghantato vidatthippamāṇasseva tiriyantato caturaṅgulappamāṇassa padesassa",
  "atk-vin01a0:2569_10": "orato chiddaṃ adhiṭṭhānaṃ bhindati, parato na bhindati. Tasmā jāte chidde taṃ cīvaraṃ",
  "atk-vin01a0:2569_11": "atirekacīvaraṭṭhāne tiṭṭhati, sūcikammaṃ katvā puna adhiṭṭhātabbaṃ. Mahāsumatthero",
  "atk-vin01a0:2569_12": "panāha – “pamāṇacīvarassa yattha katthaci chiddaṃ adhiṭṭhānaṃ bhindati, mahantassa",
  "atk-vin01a0:2569_13": "pana pamāṇato bahi chiddaṃ adhiṭṭhānaṃ na bhindati, antojātaṃ bhindatī”ti. Karavīkatissatthero",
  "atk-vin01a0:2569_14": "āha – “khuddakaṃ mahantaṃ na pamāṇaṃ, dve cīvarāni pārupantassa vāmahatthe saṅgharitvā",
  "atk-vin01a0:2569_15": "ṭhapitaṭṭhāne chiddaṃ adhiṭṭhānaṃ na bhindati, orabhāge bhindati. Antaravāsakassapi",
  "atk-vin01a0:2569_16": "ovaṭṭikaṃ karontena saṅgharitaṭṭhāne chiddaṃ na bhindati, tato oraṃ bhindatī”ti.",
  "atk-vin01a0:2569_17": "Andhakaṭṭhakathāyaṃ pana ticīvare mahāsumattheravādaṃ pamāṇaṃ katvā uttarimpi idaṃ",
  "atk-vin01a0:2569_18": "vuttaṃ “pacchimappamāṇaṃ adhiṭṭhānaṃ rakkhatī”ti. Parikkhāracoḷe dīghaso aṭṭhaṅgule",
  "atk-vin01a0:2569_19": "sugataṅgulena tiriyaṃ caturaṅgule yattha katthaci chiddaṃ adhiṭṭhānaṃ vijahati. Mahante",
  "atk-vin01a0:2569_20": "coḷe tato parena chiddaṃ adhiṭṭhānaṃ na vijahati. Esa nayo sabbesu adhiṭṭhātabbakesu cīvaresū”ti.",
  "atk-vin01a0:2570_0": "Tattha yasmā sabbesampi adhiṭṭhātabbakacīvarānaṃ vikappanupagapacchimappamāṇato aññaṃ",
  "atk-vin01a0:2570_1": "pacchimappamāṇaṃ nāma natthi, yañhi nisīdana-kaṇḍuppaṭicchādi-vassikasāṭikānaṃ pamāṇaṃ",
  "atk-vin01a0:2570_2": "vuttaṃ, taṃ ukkaṭṭhaṃ, tato uttari paṭisiddhattā na pacchimaṃ tato heṭṭhā appaṭisiddhattā.",
  "atk-vin01a0:2570_3": "Ticīvarassāpi sugatacīvarappamāṇato ūnakattaṃ ukkaṭṭhappamāṇameva. Pacchimaṃ pana",
  "atk-vin01a0:2570_4": "visuṃ sutte vuttaṃ natthi. Mukhapuñchanapaccattharaṇaparikkhāracoḷānaṃ ukkaṭṭhaparicchedo",
  "atk-vin01a0:2570_5": "natthiyeva. Vikappanupagapacchimena pana pacchimaparicchedo vutto. Tasmā yaṃ tāva",
  "atk-vin01a0:2570_6": "andhakaṭṭhakathāyaṃ “pacchimappamāṇaṃ adhiṭṭhānaṃ rakkhatī”ti vatvā tattha parikkhāracoḷasseva",
  "atk-vin01a0:2570_7": "sugataṅgulena aṭṭhaṅgulacaturaṅgulapacchimappamāṇaṃ dassetvā itaresaṃ ticīvarādīnaṃ",
  "atk-vin01a0:2570_8": "muṭṭhipañcakādipabhedaṃ pacchimappamāṇaṃ sandhāya “esa nayo sabbesu adhiṭṭhātabbakesucīvaresū”ti",
  "atk-vin01a0:2570_9": "vuttaṃ, taṃ na sameti.",
  "atk-vin01a0:2571_0": "Karavīkatissattheravādepi dīghantatoyeva chiddaṃ dassitaṃ, tiriyantato na dassitaṃ,",
  "atk-vin01a0:2571_1": "tasmā so aparicchinno. Mahāsumattheravāde “pamāṇacīvarassa yattha katthaci chiddaṃ",
  "atk-vin01a0:2571_2": "adhiṭṭhānaṃ bhindati, mahantassa pana pamāṇato bahi chiddaṃ adhiṭṭhānaṃ na bhindatī”ti",
  "atk-vin01a0:2571_3": "vuttaṃ. Idaṃ pana na vuttaṃ – “idaṃ nāma pamāṇacīvaraṃ ito uttari mahantaṃ cīvara”nti.",
  "atk-vin01a0:2571_4": "Apicettha ticīvarādīnaṃ muṭṭhipañcakādibhedaṃ pacchimappamāṇanti adhippetaṃ. Tattha",
  "atk-vin01a0:2571_5": "yadi pacchimappamāṇato bahi chiddaṃ adhiṭṭhānaṃ na bhindeyya, ukkaṭṭhapattassāpi",
  "atk-vin01a0:2571_6": "majjhimapattassa vā omakappamāṇato bahi chiddaṃ adhiṭṭhānaṃ na bhindeyya, na ca na",
  "atk-vin01a0:2571_7": "bhindati. Tasmā ayampi vādo aparicchinno.",
  "atk-vin01a0:2572_0": "Yo panāyaṃ sabbapaṭhamo aṭṭhakathāvādo, ayamevettha pamāṇaṃ. Kasmā? Paricchedasabbhāvato.",
  "atk-vin01a0:2572_1": "Ticīvarassa hi pacchimappamāṇañca chiddappamāṇañca chidduppattidesappamāṇañca sabbaaṭṭhakathāsuyeva",
  "atk-vin01a0:2572_2": "paricchinditvā vuttaṃ, tasmā sveva vādo pamāṇaṃ. Addhā hi so bhagavato adhippāyaṃ",
  "atk-vin01a0:2572_3": "anugantvā vutto. Itaresu pana neva paricchedo atthi, na pubbāparaṃ sametīti.",
  "atk-vin01a0:2573_0": "Yo pana dubbalaṭṭhāne paṭhamaṃ aggaḷaṃ datvā pacchā dubbalaṭṭhānaṃ chinditvā apaneti,",
  "atk-vin01a0:2573_1": "adhiṭṭhānaṃ na bhijjati. Maṇḍalaparivattanepi eseva nayo. Dupaṭṭassa ekasmiṃ paṭale",
  "atk-vin01a0:2573_2": "chidde vā jāte gaḷite vā adhiṭṭhānaṃ na bhijjati, khuddakaṃ cīvaraṃ mahantaṃ karoti,",
  "atk-vin01a0:2573_3": "mahantaṃ vā khuddakaṃ karoti, adhiṭṭhānaṃ na bhijjati. Ubho koṭiyo majjhe karonto",
  "atk-vin01a0:2573_4": "sace paṭhamaṃ chinditvā pacchā ghaṭeti, adhiṭṭhānaṃ bhijjati. Atha ghaṭetvā chindati,",
  "atk-vin01a0:2573_5": "na bhijjati, rajakehi dhovāpetvā setaṃ kārāpentassāpi adhiṭṭhānaṃ adhiṭṭhānamevāti.",
  "atk-vin01a0:2573_6": "Ayaṃ tāva “antodasāhaṃ adhiṭṭheti vikappetī”ti ettha adhiṭṭhāne vinicchayo.",
  "atk-vin01a0:2574_0": "Vikappane pana dve vikappanā – sammukhāvikappanā ca parammukhāvikappanā ca. Kathaṃ",
  "atk-vin01a0:2574_1": "sammukhāvikappanā hotīti? Cīvarānaṃ ekabahubhāvaṃ sannihitāsannihitabhāvañca ñatvā",
  "atk-vin01a0:2574_2": "“‘imaṃ cīvara’nti vā ‘imāni cīvarānī’ti vā ‘etaṃ cīvara’nti vā ‘etāni cīvarānī”’ti",
  "atk-vin01a0:2574_3": "vā “tuyhaṃ vikappemī”ti vattabbaṃ, ayamekā sammukhāvikappanā. Ettāvatā nidhetuṃ vaṭṭati,",
  "atk-vin01a0:2574_4": "paribhuñjituṃ pana vissajjetuṃ vā adhiṭṭhātuṃ vā na vaṭṭati. “Mayhaṃ santakaṃ, mayhaṃ",
  "atk-vin01a0:2574_5": "santakāni paribhuñja vā vissajjehi vā yathāpaccayaṃ vā karohī”ti evaṃ pana vutte",
  "atk-vin01a0:2574_6": "paccuddhāro nāma hoti. Tatopabhuti paribhogādayopi vaṭṭanti.",
  "atk-vin01a0:2575_0": "Aparopi nayo – tatheva cīvarānaṃ ekabahubhāvaṃ sannihitāsannihitabhāvañca ñatvā tasseva",
  "atk-vin01a0:2575_1": "bhikkhuno santike “‘imaṃ cīvara’nti vā ‘imāni cīvarānī’ti vā ‘etaṃ cīvara’nti vā",
  "atk-vin01a0:2575_2": "‘etāni cīvarānī”’ti vā vatvā pañcasu sahadhammikesu aññatarassa attanā abhirucitassa",
  "atk-vin01a0:2575_3": "yassa kassaci nāmaṃ gahetvā “‘tissassa bhikkhuno vikappemī’ti vā ‘tissāya bhikkhuniyā,",
  "atk-vin01a0:2575_4": "sikkhamānāya, tissassa sāmaṇerassa, tissāya sāmaṇeriyā vikappemī”’ti vā vattabbaṃ,",
  "atk-vin01a0:2575_5": "ayaṃ aparāpi sammukhāvikappanā. Ettāvatā nidhetuṃ vaṭṭati, paribhogādīsu pana ekampi",
  "atk-vin01a0:2575_6": "na vaṭṭati. Tena pana bhikkhunā “tissassa bhikkhuno santakaṃ…pe… tissāya sāmaṇeriyā",
  "atk-vin01a0:2575_7": "santakaṃ paribhuñja vā vissajjehi vā yathāpaccayaṃ vā karohī”ti vutte paccuddhāro",
  "atk-vin01a0:2575_8": "nāma hoti. Tatopabhuti paribhogādayopi vaṭṭanti.",
  "atk-vin01a0:2576_0": "Kathaṃ parammukhāvikappanā hotīti? Cīvarānaṃ tatheva ekabahubhāvaṃ sannihitāsannihitabhāvañca",
  "atk-vin01a0:2576_1": "ñatvā “‘imaṃ cīvara’nti vā ‘imāni cīvarānī’ti vā ‘etaṃ cīvara’nti vā ‘etāni cīvarānī”’ti",
  "atk-vin01a0:2576_2": "vā vatvā “tuyhaṃ vikappanatthāya dammī”ti vattabbaṃ. Tena vattabbo – “ko te mitto",
  "atk-vin01a0:2576_3": "vā sandiṭṭho vā”ti? Tato itarena purimanayeneva “tisso bhikkhūti vā…pe… tissā sāmaṇerī”ti",
  "atk-vin01a0:2576_4": "vā vattabbaṃ. Puna tena bhikkhunā “ahaṃ tissassa bhikkhuno dammīti vā…pe… tissāya",
  "atk-vin01a0:2576_5": "sāmaṇeriyā dammī”ti vā vattabbaṃ, ayaṃ parammukhāvikappanā. Ettāvatā nidhetuṃ vaṭṭati,",
  "atk-vin01a0:2576_6": "paribhogādīsu pana ekampi na vaṭṭati. Tena pana bhikkhunā dutiyasammukhāvikappanāyaṃ",
  "atk-vin01a0:2576_7": "vuttanayeneva “itthannāmassa santakaṃ paribhuñja vā vissajjehi vā yathāpaccayaṃ vā",
  "atk-vin01a0:2576_8": "karohī”ti vutte paccuddhāro nāma hoti. Tatopabhuti paribhogādayopi vaṭṭanti.",
  "atk-vin01a0:2577_0": "Dvinnaṃ vikappanānaṃ kiṃ nānākaraṇaṃ? Sammukhāvikappanāyaṃ sayaṃ vikappetvā parena",
  "atk-vin01a0:2577_1": "paccuddharāpeti. Parammukhāvikappanāya pareneva vikappāpetvā pareneva paccuddharāpeti,",
  "atk-vin01a0:2577_2": "idamettha nānākaraṇaṃ. Sace pana yassa vikappeti, so paññattikovido na hoti, na jānāti",
  "atk-vin01a0:2577_3": "paccuddharituṃ, taṃ cīvaraṃ gahetvā aññassa byattassa santikaṃ gantvā puna vikappetvā",
  "atk-vin01a0:2577_4": "paccuddharāpetabbaṃ. Vikappitavikappanā nāmesā vaṭṭati. Ayaṃ “vikappetī”ti imasmiṃ pade vinicchayo.",
  "atk-vin01a0:2578_0": "“Anujānāmi, bhikkhave, ticīvaraṃ adhiṭṭhātuṃ na vikappetu”ntiādivacanato ca idaṃ",
  "atk-vin01a0:2578_1": "“vikappetī”ti avisesena vuttavacanaṃ viruddhaṃ viya dissati, na ca viruddhaṃ tathāgatā",
  "atk-vin01a0:2578_2": "bhāsanti. Tasmā evamassa attho veditabbo, ticīvaraṃ ticīvarasaṅkhepeneva pariharato",
  "atk-vin01a0:2578_3": "adhiṭṭhātumeva anujānāmi, na vikappetuṃ. Vassikasāṭikaṃ pana cātumāsato paraṃ vikappetumeva",
  "atk-vin01a0:2578_4": "na adhiṭṭhātuṃ. Evañca sati yo ticīvare ekena cīvarena vippavasitukāmo hoti, tassa",
  "atk-vin01a0:2578_5": "ticīvarādhiṭṭhānaṃ paccuddharitvā vippavāsasukhatthaṃ vikappanāya okāso dinno hoti.",
  "atk-vin01a0:2578_6": "Dasāhātikkame ca anāpattīti etenupāyena sabbattha vikappanāya appaṭisiddhabhāvo veditabbo.",
  "atk-vin01a0:2579_0": "Vissajjetīti aññassa deti. Kathaṃ pana dinnaṃ hoti, kathaṃ gahitaṃ? “Imaṃ tuyhaṃ",
  "atk-vin01a0:2579_1": "demi dadāmi dajjāmi oṇojemi pariccajāmi nissajjāmi vissajjāmīti vā “itthannāmassa",
  "atk-vin01a0:2579_2": "demi…pe… nissajjāmī”ti vā vadati, sammukhāpi parammukhāpi dinnaṃyeva hoti. “Tuyhaṃ",
  "atk-vin01a0:2579_3": "gaṇhāhī”ti vutte “mayhaṃ gaṇhāmī”ti vadati, sudinnaṃ suggahitañca. “Tava santakaṃ",
  "atk-vin01a0:2579_4": "karohi, tava santakaṃ hotu, tava santakaṃ karissasī”ti vutte “mama santakaṃ karomi,",
  "atk-vin01a0:2579_5": "mama santakaṃ hotu, mama santakaṃ karissāmī”ti vadati, duddinnaṃ duggahitañca. Neva",
  "atk-vin01a0:2579_6": "dātā dātuṃ jānāti, na itaro gahetuṃ. Sace pana “tava santakaṃ karohī”ti vutte “sādhu,",
  "atk-vin01a0:2579_7": "bhante, mayhaṃ gaṇhāmī”ti gaṇhāti, suggahitaṃ. Sace pana “eko gaṇhāhī”ti vadati,",
  "atk-vin01a0:2579_8": "itaro “na gaṇhāmī”ti puna so “dinnaṃ mayā tuyhaṃ, gaṇhāhī”ti vadati, itaropi “na",
  "atk-vin01a0:2579_9": "mayhaṃ iminā attho”ti vadati. Tato purimopi “mayā dinna”nti dasāhaṃ atikkāmeti, pacchimopi",
  "atk-vin01a0:2579_10": "“mayā paṭikkhitta”nti. Kassa āpattīti? Na kassaci āpatti. Yassa pana ruccati, tena",
  "atk-vin01a0:2579_11": "adhiṭṭhahitvā paribhuñjitabbaṃ.",
  "atk-vin01a0:2580_0": "Yo pana adhiṭṭhāne vematiko, tena kiṃ kātabbaṃ? Vematikabhāvaṃ ārocetvā sace anadhiṭṭhitaṃ",
  "atk-vin01a0:2580_1": "bhavissati, evaṃ me kappiyaṃ hotīti vatvā vuttanayeneva nissajjitabbaṃ. Na hi evaṃ",
  "atk-vin01a0:2580_2": "jānāpetvā vinayakammaṃ karontassa musāvādo hoti. Keci pana “ekena bhikkhunā vissāsaṃ",
  "atk-vin01a0:2580_3": "gahetvā puna dinnaṃ vaṭṭatī”ti vadanti, taṃ na yujjati. Na hi tassetaṃ vinayakammaṃ,",
  "atk-vin01a0:2580_4": "nāpi taṃ ettakena aññaṃ vatthuṃ hoti.",
  "atk-vin01a0:2581_0": "Nassatītiādi uttānatthameva. Yo na dadeyya āpatti dukkaṭassāti ettha “mayhaṃ dinnaṃ",
  "atk-vin01a0:2581_1": "iminā”ti imāya saññāya na dentassa dukkaṭaṃ. Tassa santakabhāvaṃ pana ñatvā lesena",
  "atk-vin01a0:2581_2": "acchindanto bhaṇḍaṃ agghāpetvā kāretabboti.",
  "atk-vin01a0:2582_0": "Samuṭṭhānādīsu idaṃ sikkhāpadaṃ kathinasamuṭṭhānaṃ nāma kāyavācāto ca kāyavācācittato",
  "atk-vin01a0:2582_1": "ca samuṭṭhāti, anadhiṭṭhānena ca avikappanena ca āpajjanato akiriyaṃ, saññāya abhāvepi",
  "atk-vin01a0:2582_2": "na muccati, ajānantopi āpajjatīti nosaññāvimokkhaṃ, acittakaṃ, paṇṇattivajjaṃ, kāyakammaṃ,",
  "atk-vin01a0:2582_3": "vacīkammaṃ, ticittaṃ, tivedananti.",
  "atk-vin01a0:2583": "Paṭhamakathinasikkhāpadavaṇṇanā niṭṭhitā.",
  "atk-vin01a0:2584": "2. Udositasikkhāpadavaṇṇanā",
  "atk-vin01a0:2585_0": "471. Tena samayena buddho bhagavāti udositasikkhāpadaṃ. Tattha santaruttarenāti antaranti",
  "atk-vin01a0:2585_1": "antaravāsako vuccati, uttaranti uttarāsaṅgo, saha antarena uttaraṃ santaruttaraṃ,",
  "atk-vin01a0:2585_2": "tena santaruttarena, saha antaravāsakena uttarāsaṅgenāti attho. Kaṇṇakitānīti sedena",
  "atk-vin01a0:2585_3": "phuṭṭhokāsesu sañjātakāḷasetamaṇḍalāni. Addasa kho āyasmā ānando senāsanacārikaṃ",
  "atk-vin01a0:2585_4": "āhiṇḍantoti thero kira bhagavati divā paṭisallānatthāya gandhakuṭiṃ paviṭṭhe taṃ",
  "atk-vin01a0:2585_5": "okāsaṃ labhitvā dunnikkhittāni dārubhaṇḍamattikābhaṇḍāni paṭisāmento asammaṭṭhaṭṭhānaṃ",
  "atk-vin01a0:2585_6": "sammajjanto gilānehi bhikkhūhi saddhiṃ paṭisanthāraṃ karonto tesaṃ bhikkhūnaṃ senāsanaṭṭhānaṃ",
  "atk-vin01a0:2585_7": "sampatto addasa. Tena vuttaṃ – “addasa kho āyasmā ānando senāsanacārikaṃ āhiṇḍanto”ti.",
  "atk-vin01a0:2586_0": "473. Avippavāsasammutiṃ dātunti avippavāse sammuti avippavāsasammuti, avippavāsāya",
  "atk-vin01a0:2586_1": "vā sammuti avippavāsasammuti. Ko panettha ānisaṃso? Yena cīvarena vippavasati, taṃ",
  "atk-vin01a0:2586_2": "nissaggiyaṃ na hoti, āpattiñca nāpajjati. Kittakaṃ kālaṃ? Mahāsumatthero tāva āha",
  "atk-vin01a0:2586_3": "– “yāva rogo na vūpasamati, vūpasante pana roge sīghaṃ cīvaraṭṭhānaṃ āgantabba”nti.",
  "atk-vin01a0:2586_4": "Mahāpadumatthero āha – “sīghaṃ āgacchato rogo paṭikuppeyya, tasmā saṇikaṃ āgantabbaṃ.",
  "atk-vin01a0:2586_5": "Yato paṭṭhāya hi satthaṃ vā pariyesati, ‘gacchāmī’ti ābhogaṃ vā karoti, tato paṭṭhāya",
  "atk-vin01a0:2586_6": "vaṭṭati. ‘Na dāni gamissāmī’ti evaṃ pana dhuranikkhepaṃ karontena paccuddharitabbaṃ,",
  "atk-vin01a0:2586_7": "atirekacīvaraṭṭhāne ṭhassatī”ti. Sace panassa rogo paṭikuppati, kiṃ kātabbanti? Phussadevatthero",
  "atk-vin01a0:2586_8": "tāva āha – “sace soyeva rogo paṭikuppati, sā eva sammuti, puna sammutidānakiccaṃ",
  "atk-vin01a0:2586_9": "natthi. Athañño kuppati, puna dātabbā sammutī”ti. Upatissatthero āha – “so vā rogo",
  "atk-vin01a0:2586_10": "hotu, añño vā puna sammutidānakiccaṃ natthī”ti.",
  "atk-vin01a0:2587_0": "475-6. Niṭṭhitacīvarasmiṃ bhikkhunāti idha pana purimasikkhāpade viya atthaṃ aggahetvā",
  "atk-vin01a0:2587_1": "niṭṭhite cīvarasmiṃ bhikkhunoti evaṃ sāmivasena karaṇavacanassa attho veditabbo.",
  "atk-vin01a0:2587_2": "Karaṇavasena hi bhikkhunā idaṃ nāma kātabbanti natthi. Sāmivasena pana bhikkhuno",
  "atk-vin01a0:2587_3": "cīvarasmiṃ niṭṭhite kathine ca ubbhate evaṃ chinnapalibodho ekarattampi ce bhikkhu",
  "atk-vin01a0:2587_4": "ticīvarena vippavaseyyāti evaṃ attho yujjati. Tattha ticīvarenāti adhiṭṭhitesu tīsu",
  "atk-vin01a0:2587_5": "cīvaresu yena kenaci. Ekena vippavutthopi hi ticīvarena vippavuttho hoti, paṭisiddhapariyāpannena",
  "atk-vin01a0:2587_6": "vippavutthattā. Tenevassa padabhājane “saṅghāṭiyā vā”tiādi vuttaṃ. Vippavaseyyāti vippayutto vaseyya.",
  "atk-vin01a0:2588_0": "477-8. Gāmo ekūpacārotiādi avippavāsalakkhaṇavavatthāpanatthaṃ vuttaṃ. Tato paraṃ",
  "atk-vin01a0:2588_1": "yathākkamena tāneva pannarasa mātikāpadāni vitthārento “gāmo ekūpacāro nāmā”tiādimāha.",
  "atk-vin01a0:2588_2": "Tattha ekakulassa gāmoti ekassa rañño vā bhojakassa vā gāmo. Parikkhittoti yena kenaci",
  "atk-vin01a0:2588_3": "pākārena vā vatiyā vā parikkhāya vā parikkhitto. Ettāvatā ekakulagāmassa ekūpacāratā",
  "atk-vin01a0:2588_4": "dassitā. Antogāme vatthabbanti evarūpe gāme cīvaraṃ nikkhipitvā gāmabbhantare yathārucite",
  "atk-vin01a0:2588_5": "ṭhāne aruṇaṃ uṭṭhāpetuṃ vaṭṭati. Aparikkhittoti iminā tasseva gāmassa nānūpacāratā",
  "atk-vin01a0:2588_6": "dassitā. Evarūpe gāme yasmiṃ ghare cīvaraṃ nikkhittaṃ, tattha vatthabbaṃ. Hatthapāsā",
  "atk-vin01a0:2588_7": "vā na vijahitabbanti atha vā taṃ gharaṃ samantato hatthapāsā na vijahitabbaṃ, aḍḍhateyyaratanappamāṇappadesā",
  "atk-vin01a0:2588_8": "uddhaṃ na vijahitabbanti vuttaṃ hoti. Aḍḍhateyyaratanabbhantare pana vatthuṃ vaṭṭati.",
  "atk-vin01a0:2588_9": "Taṃ pamāṇaṃ atikkamitvā sacepi iddhimā bhikkhū ākāse aruṇaṃ uṭṭhāpeti, nissaggiyameva",
  "atk-vin01a0:2588_10": "hoti. Ettha ca yasmiṃ ghareti gharaparicchedo “ekakulassa nivesanaṃ hotī”tiādinā",
  "atk-vin01a0:2588_11": "lakkhaṇena veditabbo.",
  "atk-vin01a0:2589_0": "479. Nānākulassa gāmoti nānārājūnaṃ vā bhojakānaṃ vā gāmo, vesālikusinārādisadiso.",
  "atk-vin01a0:2589_1": "Parikkhittoti iminā nānākulagāmassa ekūpacāratā dassitā. Sabhāye vā dvāramūle vāti",
  "atk-vin01a0:2589_2": "ettha sabhāyanti liṅgabyattayena sabhā vuttā. Dvāramūleti nagaradvārassa samīpe.",
  "atk-vin01a0:2589_3": "Idaṃ vuttaṃ hoti – evarūpe gāme yasmiṃ ghare cīvaraṃ nikkhittaṃ, tattha vā vatthabbaṃ.",
  "atk-vin01a0:2589_4": "Tattha saddasaṅghaṭṭanena vā janasambādhena vā vasituṃ asakkontena sabhāye vā vatthabbaṃ",
  "atk-vin01a0:2589_5": "nagaradvāramūle vā. Tatrapi vasituṃ asakkontena yattha katthaci phāsukaṭṭhāne vasitvā",
  "atk-vin01a0:2589_6": "antoaruṇe āgamma tesaṃyeva sabhāyadvāramūlānaṃ hatthapāsā vā na vijahitabbaṃ. Gharassa",
  "atk-vin01a0:2589_7": "pana cīvarassa vā hatthapāse vattabbameva natthi.",
  "atk-vin01a0:2590_0": "Sabhāyaṃ gacchantena hatthapāse cīvaraṃ nikkhipitvāti sace ghare aṭṭhapetvā sabhāye",
  "atk-vin01a0:2590_1": "ṭhapessāmīti sabhāyaṃ gacchati, tena sabhāyaṃ gacchantena hatthapāseti hatthaṃ pasāretvā",
  "atk-vin01a0:2590_2": "“handimaṃ cīvaraṃ ṭhapemī”ti evaṃ nikkhepasukhe hatthapāsagate kismiñci āpaṇe cīvaraṃ",
  "atk-vin01a0:2590_3": "nikkhipitvā purimanayeneva sabhāye vā vatthabbaṃ dvāramūle vā, hatthapāsā vā na vijahitabbaṃ.",
  "atk-vin01a0:2591_0": "Tatrāyaṃ vinicchayo – phussadevatthero tāva āha – “cīvarahatthapāse vasitabbaṃ natthi,",
  "atk-vin01a0:2591_1": "yattha katthaci vīthihatthapāsepi sabhāyahatthapāsepi dvārahatthapāsepi vasituṃ vaṭṭatī”ti.",
  "atk-vin01a0:2591_2": "Upatissatthero panāha – “nagarassa bahūnipi dvārāni honti bahūnipi sabhāyāni, tasmā",
  "atk-vin01a0:2591_3": "sabbattha na vaṭṭati. Yassā pana vīthiyā cīvaraṃ ṭhapitaṃ yaṃ tassā sammukhaṭṭhāne",
  "atk-vin01a0:2591_4": "sabhāyañca dvārañca tassa sabhāyassa ca dvārassa ca hatthapāsā na vijahitabbaṃ. Evañhi",
  "atk-vin01a0:2591_5": "sati sakkā cīvarassa pavatti jānitu”nti. Sabhāyaṃ pana gacchantena yassa āpaṇikassa",
  "atk-vin01a0:2591_6": "hatthe nikkhittaṃ, sace so taṃ cīvaraṃ atiharitvā ghare nikkhipati, vīthihatthapāso",
  "atk-vin01a0:2591_7": "na rakkhati, gharassa hatthapāse vatthabbaṃ. Sace mahantaṃ gharaṃ hoti, dve vīthiyo",
  "atk-vin01a0:2591_8": "pharitvā ṭhitaṃ purato vā pacchato vā hatthapāseyeva aruṇaṃ uṭṭhāpetabbaṃ. Sabhāye",
  "atk-vin01a0:2591_9": "nikkhipitvā pana sabhāye vā tassa sammukhe nagaradvāramūle vā tesaṃyeva hatthapāse",
  "atk-vin01a0:2591_10": "vā aruṇaṃ uṭṭhāpetabbaṃ.",
  "atk-vin01a0:2592_0": "Aparikkhittotiiminā tasseva gāmassa nānūpacāratā dassitā. Etenevupāyena sabbattha",
  "atk-vin01a0:2592_1": "ekūpacāratā ca nānūpacāratā ca veditabbā. Pāḷiyaṃ pana “gāmo ekūpacāro nāmā”ti evaṃ",
  "atk-vin01a0:2592_2": "ādimhi “ajjhokāso ekūpacāro nāmā”ti evaṃ ante ca ekameva mātikāpadaṃ uddharitvā padabhājanaṃ",
  "atk-vin01a0:2592_3": "vitthāritaṃ. Tasmā tasseva padassānusārena sabbattha parikkhepādivasena ekūpacāratā",
  "atk-vin01a0:2592_4": "ca nānūpacāratā ca veditabbā.",
  "atk-vin01a0:2593_0": "480-1. Nivesanādīsu ovarakāti gabbhānaṃyevetaṃ pariyāyavacanaṃ. Hatthapāsā vāti gabbhassa",
  "atk-vin01a0:2593_1": "hatthapāsā. Dvāramūle vāti sabbesaṃ sādhāraṇe gharadvāramūle. Hatthapāsā vāti gabbhassa",
  "atk-vin01a0:2593_2": "vā gharadvāramūlassa vā hatthapāsā.",
  "atk-vin01a0:2594_0": "482-7. Udositoti yānādīnaṃ bhaṇḍānaṃ sālā. Ito paṭṭhāya ca nivesane vuttanayeneva",
  "atk-vin01a0:2594_1": "vinicchayo veditabbo. Aṭṭoti paṭirājādipaṭibāhanatthaṃ iṭṭhakāhi kato bahalabhittiko",
  "atk-vin01a0:2594_2": "catupañcabhūmiko patissayaviseso. Māḷoti ekakūṭasaṅgahito caturassapāsādo. Pāsādoti",
  "atk-vin01a0:2594_3": "dīghapāsādo. Hammiyanti muṇḍacchadanapāsādo.",
  "atk-vin01a0:2595_0": "489. Sattabbhantarātiettha ekaṃ abbhantaraṃ aṭṭhavīsatihatthaṃ hoti. Sace sattho",
  "atk-vin01a0:2595_1": "gacchanto gāmaṃ vā nadiṃ vā pariyādiyitvā tiṭṭhati antopaviṭṭhena saddhiṃ ekābaddho",
  "atk-vin01a0:2595_2": "hutvā orañca pārañca pharitvā ṭhito hoti, satthaparihārova labbhati. Atha gāme vā",
  "atk-vin01a0:2595_3": "nadiyā vā pariyāpanno hoti antopaviṭṭho, gāmaparihāro ceva nadīparihāro ca labbhati.",
  "atk-vin01a0:2595_4": "Sace vihārasīmaṃ atikkamitvā tiṭṭhati, antosīmāya ca cīvaraṃ hoti, vihāraṃ gantvā",
  "atk-vin01a0:2595_5": "vasitabbaṃ. Sace bahisīmāya cīvaraṃ hoti satthasamīpeyeva vasitabbaṃ. Sace gacchanto",
  "atk-vin01a0:2595_6": "sakaṭe vā bhagge goṇe vā naṭṭhe antarā chijjati, yasmiṃ koṭṭhāse cīvaraṃ tattha vasitabbaṃ.",
  "atk-vin01a0:2596": "490. Ekakulassa khette hatthapāso nāma cīvarahatthapāsoyeva, nānākulassa khette hatthapāso nāma khettadvārassa hatthapāso. Aparikkhitte cīvarasseva hatthapāso.",
  "atk-vin01a0:2597_0": "491-4. Dhaññakaraṇanti khalaṃ vuccati. Ārāmoti pupphārāmo vā phalārāmo vā. Dvīsupi",
  "atk-vin01a0:2597_1": "khette vuttasadisova vinicchayo. Vihāro nivesanasadiso. Rukkhamūle antochāyāyanti",
  "atk-vin01a0:2597_2": "chāyāya phuṭṭhokāsassa anto eva. Viraḷasākhassa pana rukkhassa ātapena phuṭṭhokāse",
  "atk-vin01a0:2597_3": "ṭhapitaṃ nissaggiyameva hoti, tasmā tādisassa sākhācchāyāya vā khandhacchāyāya vā",
  "atk-vin01a0:2597_4": "ṭhapetabbaṃ. Sace sākhāya vā viṭape vā ṭhapeti, upari aññasākhācchāyāya phuṭṭhokāseyeva",
  "atk-vin01a0:2597_5": "ṭhapetabbaṃ. Khujjarukkhassa chāyā dūraṃ gacchati, chāyāya gataṭṭhāne ṭhapetuṃ vaṭṭatiyeva.",
  "atk-vin01a0:2597_6": "Idhāpi hatthapāso cīvarahatthapāsoyeva.",
  "atk-vin01a0:2598_0": "Agāmake araññeti agāmakaṃ nāma araññaṃ viñjhāṭavīādīsu vā samuddamajjhe vā macchabandhānaṃ",
  "atk-vin01a0:2598_1": "agamanapathe dīpakesu labbhati. Samantā sattabbhantarāti majjhe ṭhitassa samattā",
  "atk-vin01a0:2598_2": "sabbadisāsu sattabbhantarā, vinibbedhena cuddasa honti. Majjhe nisinno puratthimāya",
  "atk-vin01a0:2598_3": "vā pacchimāya vā disāya pariyante ṭhapitacīvaraṃ rakkhati. Sace pana aruṇuggamanasamaye",
  "atk-vin01a0:2598_4": "kesaggamattampi puratthimaṃ disaṃ gacchati, pacchimāya disāya cīvaraṃ nissaggiyaṃ",
  "atk-vin01a0:2598_5": "hoti. Esa nayo itarasmiṃ. Uposathakāle pana parisapariyante nisinnabhikkhuto paṭṭhāya",
  "atk-vin01a0:2598_6": "sattabbhantarasīmā sodhetabbā. Yattakaṃ bhikkhusaṅgho vaḍḍhati, sīmāpi tattakaṃ vaḍḍhati.",
  "atk-vin01a0:2599_0": "495. Anissajjitvā paribhuñjati āpatti dukkaṭassāti ettha sace padhāniko bhikkhu sabbarattiṃ",
  "atk-vin01a0:2599_1": "padhānamanuyuñjitvā paccusasamaye “nhāyissāmī”ti tīṇipi cīvarāni tīre ṭhapetvā nadiṃ",
  "atk-vin01a0:2599_2": "otarati, nhāyantasseva cassa aruṇaṃ uṭṭhahati, kiṃ kātabbaṃ. So hi yadi uttaritvā",
  "atk-vin01a0:2599_3": "cīvaraṃ nivāseti, nissaggiyacīvaraṃ anissajjitvā paribhuñjanapaccayā dukkaṭaṃ āpajjati.",
  "atk-vin01a0:2599_4": "Atha naggo gacchati, evampi dukkaṭaṃ āpajjatīti? Na āpajjati. So hi yāva aññaṃ bhikkhuṃ",
  "atk-vin01a0:2599_5": "disvā vinayakammaṃ na karoti, tāva tesaṃ cīvarānaṃ aparibhogārahattā naṭṭhacīvaraṭṭhāne",
  "atk-vin01a0:2599_6": "ṭhito hoti. Naṭṭhacīvarassa ca akappiyaṃ nāma natthi. Tasmā ekaṃ nivāsetvā dve hatthena",
  "atk-vin01a0:2599_7": "gahetvā vihāraṃ gantvā vinayakammaṃ kātabbaṃ. Sace dūre vihāro hoti, antarāmagge",
  "atk-vin01a0:2599_8": "manussā sañcaranti. Ekaṃ nivāsetvā ekaṃ pārupitvā ekaṃ aṃsakūṭe ṭhapetvā gantabbaṃ.",
  "atk-vin01a0:2599_9": "Sace vihāre sabhāgabhikkhū na passati, bhikkhācāraṃ gatā honti, saṅghāṭiṃ bahigāme",
  "atk-vin01a0:2599_10": "ṭhapetvā santaruttarena āsanasālaṃ gantvā vinayakammaṃ kātabbaṃ. Sace bahigāme corabhayaṃ",
  "atk-vin01a0:2599_11": "hoti, pārupitvā gantabbaṃ. Sace āsanasālā sambādhā hoti janākiṇṇā, na sakkā ekamante",
  "atk-vin01a0:2599_12": "cīvaraṃ apanetvā vinayakammaṃ kātuṃ, ekaṃ bhikkhuṃ ādāya bahigāmaṃ gantvā vinayakammaṃ",
  "atk-vin01a0:2599_13": "katvā cīvarāni paribhuñjitabbāni.",
  "atk-vin01a0:2600_0": "Sace bhikkhū daharānaṃ hatthe pattacīvaraṃ datvā maggaṃ gacchantā pacchime yāme sayitukāmā",
  "atk-vin01a0:2600_1": "honti, attano attano cīvaraṃ hatthapāse katvāva sayitabbaṃ. Sace gacchantānaṃyeva",
  "atk-vin01a0:2600_2": "asampattesu daharesu aruṇaṃ uggacchati, cīvaraṃ nissaggiyaṃ hoti, nissayo pana na",
  "atk-vin01a0:2600_3": "paṭippassambhati, daharānampi purato gacchantānaṃ theresu asampattesu eseva nayo.",
  "atk-vin01a0:2600_4": "Maggaṃ virajjhitvā araññe aññamaññaṃ apassantesupi eseva nayo. Sace pana daharā “mayaṃ,",
  "atk-vin01a0:2600_5": "bhante, muhuttaṃ sayitvā asukasmiṃ nāma okāse tumhe sampāpuṇissāmā”ti vatvā yāva",
  "atk-vin01a0:2600_6": "aruṇuggamanā sayanti, cīvarañca nissaggiyaṃ hoti, nissayo ca paṭippassambhati, dahare",
  "atk-vin01a0:2600_7": "uyyojetvā theresu sayantesupi eseva nayo. Dvedhāpathaṃ disvā therā “ayaṃ maggo” daharā",
  "atk-vin01a0:2600_8": "“ayaṃ maggo”ti vatvā aññamaññassa vacanaṃ aggahetvā gatā, saha aruṇuggamanā cīvarāni",
  "atk-vin01a0:2600_9": "ca nissaggiyāni honti, nissayo ca paṭippassambhati. Sace daharā maggato okkamma “antoaruṇeyeva",
  "atk-vin01a0:2600_10": "nivattissāmā”ti bhesajjatthāya gāmaṃ pavisitvā āgacchanti. Asampattānaṃyeva ca tesaṃ",
  "atk-vin01a0:2600_11": "aruṇo uggacchati, cīvarāni nissaggiyāni honti, nissayo pana na paṭippassambhati.",
  "atk-vin01a0:2600_12": "Sace pana dhenubhayena vā sunakhabhayena vā “muhuttaṃ ṭhatvā gamissāmā”ti ṭhatvā",
  "atk-vin01a0:2600_13": "vā nisīditvā vā gacchanti, antarā aruṇe uggate cīvarāni nissaggiyāni honti, nissayo",
  "atk-vin01a0:2600_14": "ca paṭippassambhati. Sace “antoaruṇeyeva āgamissāmā”ti antosīmāyaṃ gāmaṃ paviṭṭhānaṃ",
  "atk-vin01a0:2600_15": "antarā aruṇo uggacchati, neva cīvarāni nissaggiyāni honti, na nissayo paṭippassambhati.",
  "atk-vin01a0:2600_16": "Sace pana “vibhāyatu tāvā”ti nisīdanti, aruṇe uggatepi na cīvarāni nissaggiyāni honti,",
  "atk-vin01a0:2600_17": "nissayo pana paṭippassambhati. Yepi “antoaruṇeyeva āgamissāmā”ti sāmantavihāraṃ dhammasavanatthāya",
  "atk-vin01a0:2600_18": "saussāhā gacchanti, antarāmaggeyeva ca nesaṃ aruṇo uggacchati, cīvarāni nissaggiyāni",
  "atk-vin01a0:2600_19": "honti, nissayo pana na paṭippassambhati. Sace dhammagāravena “yāva pariyosānaṃ sutvāva",
  "atk-vin01a0:2600_20": "gamissāmā”ti nisīdanti, saha aruṇassuggamanā cīvarānipi nissaggiyāni honti, nissayopi",
  "atk-vin01a0:2600_21": "paṭippassambhati. Therena daharaṃ cīvaradhovanatthāya gāmakaṃ pesentena attano cīvaraṃ",
  "atk-vin01a0:2600_22": "paccuddharitvāva dātabbaṃ. Daharassāpi cīvaraṃ paccuddharāpetvā ṭhapetabbaṃ. Sace",
  "atk-vin01a0:2600_23": "assatiyā gacchati, attano cīvaraṃ paccuddharitvā daharassa cīvaraṃ vissāsena gahetvā",
  "atk-vin01a0:2600_24": "ṭhapetabbaṃ. Sace thero nassarati, daharo eva sarati, daharena attano cīvaraṃ paccuddharitvā",
  "atk-vin01a0:2600_25": "therassa cīvaraṃ vissāsena gahetvā gantvā vattabbo “bhante, tumhākaṃ cīvaraṃ adhiṭṭhahitvā",
  "atk-vin01a0:2600_26": "paribhuñjathā”ti attanopi cīvaraṃ adhiṭṭhātabbaṃ. Evaṃ ekassa satiyāpi āpattimokkho",
  "atk-vin01a0:2600_27": "hotīti. Sesaṃ uttānatthameva.",
  "atk-vin01a0:2601": "Samuṭṭhānādīsu paṭhamakathinasikkhāpade anadhiṭṭhānaṃ avikappanañca akiriyaṃ, idha apaccuddharaṇaṃ ayameva viseso. Sesaṃ sabbattha vuttanayamevāti.",
  "atk-vin01a0:2602": "Udositasikkhāpadavaṇṇanā niṭṭhitā.",
  "atk-vin01a0:2603": "3. Tatiyakathinasikkhāpadavaṇṇanā",
  "atk-vin01a0:2604_0": "497. Tena samayenāti tatiyakathinasikkhāpadaṃ. Tattha ussāpetvā punappunaṃ vimajjatīti",
  "atk-vin01a0:2604_1": "“valīsu naṭṭhāsu idaṃ mahantaṃ bhavissatī”ti maññamāno udakena siñcitvā pādehi akkamitvā",
  "atk-vin01a0:2604_2": "hatthehi ussāpetvā ukkhipitvā piṭṭhiyaṃ ghaṃsati, taṃ ātape sukkhaṃ paṭhamappamāṇameva",
  "atk-vin01a0:2604_3": "hoti. So punapi tathā karoti, tena vuttaṃ – “ussāpetvā punappunaṃ vimajjatī”ti. Taṃ",
  "atk-vin01a0:2604_4": "evaṃ kilamantaṃ bhagavā gandhakuṭiyaṃ nisinnova disvā nikkhamitvā senāsanacārikaṃ",
  "atk-vin01a0:2604_5": "āhiṇḍanto viya tattha agamāsi. Tena vuttaṃ – “addasa kho bhagavā”tiādi.",
  "atk-vin01a0:2605_0": "499-500. Ekādasamāseti ekaṃ pacchimakattikamāsaṃ ṭhapetvā sese ekādasamāse. Sattamāseti",
  "atk-vin01a0:2605_1": "kattikamāsaṃ hemantike ca cattāroti pañcamāse ṭhapetvā sese sattamāse. Kālepi ādissa",
  "atk-vin01a0:2605_2": "dinnanti saṅghassa vā “idaṃ akālacīvara”nti uddisitvā dinnaṃ, ekapuggalassa vā “idaṃ",
  "atk-vin01a0:2605_3": "tuyhaṃ dammī”ti dinnaṃ.",
  "atk-vin01a0:2606_0": "Saṅghato vāti attano pattabhāgavasena saṅghato vā uppajjeyya. Gaṇato vāti idaṃ suttantikagaṇassa",
  "atk-vin01a0:2606_1": "dema, idaṃ ābhidhammikagaṇassāti evaṃ gaṇassa denti. Tato attano pattabhāgavasena",
  "atk-vin01a0:2606_2": "gaṇato vā uppajjeyya.",
  "atk-vin01a0:2607": "No cassa pāripūrīti no ce pāripūrī bhaveyya, yattakena kayiramānaṃ adhiṭṭhānacīvaraṃ pahoti, tañce cīvaraṃ tattakaṃ na bhaveyya, ūnakaṃ bhaveyyāti attho.",
  "atk-vin01a0:2608_0": "Paccāsā hoti saṅghato vātiādīsu asukadivasaṃ nāma saṅgho cīvarāni labhissati, gaṇo",
  "atk-vin01a0:2608_1": "labhissati, tato me cīvaraṃ uppajjissatīti evaṃ saṅghato vā gaṇato vā paccāsā hoti.",
  "atk-vin01a0:2608_2": "Ñātakehi me cīvaratthāya pesitaṃ, mittehi pesitaṃ, te āgatā cīvare dassantīti evaṃ",
  "atk-vin01a0:2608_3": "ñātito vā mittato vā paccāsā hoti. Paṃsukūlaṃ vāti ettha pana paṃsukūlaṃ vā lacchāmīti",
  "atk-vin01a0:2608_4": "evaṃ paccāsā hotīti yojetabbaṃ. Attano vā dhanenāti attano kappāsasuttādinā dhanena,",
  "atk-vin01a0:2608_5": "asukadivasaṃ nāma lacchāmīti evaṃ vā paccāsā hotīti attho.",
  "atk-vin01a0:2609_0": "Tato ce uttari nikkhipeyya satiyāpi paccāsāyāti māsaparamato ce uttari nikkhipeyya,",
  "atk-vin01a0:2609_1": "nissaggiyaṃ pācittiyanti attho. Evaṃ pana avatvā yasmā antarā uppajjamāne paccāsācīvare",
  "atk-vin01a0:2609_2": "mūlacīvarassa uppannadivasato yāva vīsatimo divaso tāva uppannaṃ paccāsācīvaraṃ mūlacīvaraṃ",
  "atk-vin01a0:2609_3": "attano gatikaṃ karoti, tato uddhaṃ mūlacīvaraṃ paccāsācīvaraṃ attano gatikaṃ karoti.",
  "atk-vin01a0:2609_4": "Tasmā taṃ visesaṃ dassetuṃ “tadahuppanne mūlacīvare”tiādinā nayena padabhājanaṃ vuttaṃ, taṃ uttānatthameva.",
  "atk-vin01a0:2610_0": "Visabhāge uppanne mūlacīvareti yadi mūlacīvaraṃ saṇhaṃ, paccāsācīvaraṃ thūlaṃ, na",
  "atk-vin01a0:2610_1": "sakkā yojetuṃ. Rattiyo ca sesā honti, na tāva māso pūrati, na akāmā niggahena cīvaraṃ",
  "atk-vin01a0:2610_2": "kāretabbaṃ. Aññaṃ paccāsācīvaraṃ labhitvāyeva kālabbhantare kāretabbaṃ. Paccāsācīvarampi",
  "atk-vin01a0:2610_3": "parikkhāracoḷaṃ adhiṭṭhātabbaṃ. Atha mūlacīvaraṃ thūlaṃ hoti, paccāsācīvaraṃ saṇhaṃ,",
  "atk-vin01a0:2610_4": "mūlacīvaraṃ parikkhāracoḷaṃ adhiṭṭhahitvā paccāsācīvarameva mūlacīvaraṃ katvā ṭhapetabbaṃ.",
  "atk-vin01a0:2610_5": "Taṃ puna māsaparihāraṃ labhati, etenupāyena yāva icchati tāva aññamaññaṃ mūlacīvaraṃ",
  "atk-vin01a0:2610_6": "katvā ṭhapetuṃ vaṭṭatīti. Sesaṃ uttānameva.",
  "atk-vin01a0:2611": "Samuṭṭhānādīni paṭhamakathinasadisānevāti.",
  "atk-vin01a0:2612": "Tatiyakathinasikkhāpadavaṇṇanā niṭṭhitā.",
  "atk-vin01a0:2613": "4. Purāṇacīvarasikkhāpadavaṇṇanā",
  "atk-vin01a0:2614_0": "503-5. Tena samayenāti purāṇacīvarasikkhāpadaṃ. Tattha yāva sattamā pitāmahayugāti",
  "atk-vin01a0:2614_1": "pitupitā pitāmaho, pitāmahassa yugaṃ pitāmahayugaṃ. Yuganti āyuppamāṇaṃ vuccati.",
  "atk-vin01a0:2614_2": "Abhilāpa mattameva cetaṃ. Atthato pana pitāmahoyeva pitāmahayugaṃ. Tato uddhaṃ sabbepi",
  "atk-vin01a0:2614_3": "pubbapurisā pitāmahaggahaṇeneva gahitā. Evaṃ yāva sattamo puriso tāva yā asambaddhā",
  "atk-vin01a0:2614_4": "sā yāva sattamā pitāmahayugā asambaddhāti vuccati. Desanāmukhameva cetaṃ. “Mātito",
  "atk-vin01a0:2614_5": "vā pitito vā”tivacanato pana pitāmahayugampi pitāmahiyugampi mātāmahayugampi mātāmahiyugampi",
  "atk-vin01a0:2614_6": "tesaṃ bhātubhaginībhāgineyyaputtapaputtādayopi sabbe idha saṅgahitā evāti veditabbā.",
  "atk-vin01a0:2615_0": "Tatrāyaṃ vitthāranayo – pitā pitupitā tassa pitā tassāpi pitāti evaṃ yāva sattamā",
  "atk-vin01a0:2615_1": "yugā, pitā pitumātā tassā pitā ca mātā ca bhātā ca bhaginī ca puttā ca dhītaro cāti",
  "atk-vin01a0:2615_2": "evampi uddhañca adho ca yāva sattamā yugā, pitā pitubhātā pitubhaginī pituputtā pitudhītaro",
  "atk-vin01a0:2615_3": "tesampi puttadhītuparamparāti evampi yāva sattamā yugā, mātā mātumātā tassā mātā",
  "atk-vin01a0:2615_4": "tassāpi mātāti evampi yāva sattamā yugā, mātā mātupitā tassa mātā ca pitā ca bhātā",
  "atk-vin01a0:2615_5": "ca bhaginī ca puttā ca dhītaro cāti, evampi uddhañca adho ca yāva sattamā yugā, mātā",
  "atk-vin01a0:2615_6": "mātubhātā mātubhaginī mātuputtā mātudhītaro tesampi puttadhītuparamparāti evampi",
  "atk-vin01a0:2615_7": "yāva sattamā yugā, neva mātusambandhena na pitusambandhena sambaddhā, ayaṃ aññātikā nāma.",
  "atk-vin01a0:2616": "Ubhato saṅgheti bhikkhunisaṅghe ñatticatutthena bhikkhusaṅghe ñatticatutthenāti aṭṭhavācikavinayakammena upasampannā.",
  "atk-vin01a0:2617_0": "Sakiṃ nivatthampi sakiṃ pārutampīti rajitvā kappaṃ katvā ekavārampi nivatthaṃ vā",
  "atk-vin01a0:2617_1": "pārutaṃ vā. Antamaso paribhogasīsena aṃse vā matthake vā katvā maggaṃ gato hoti,",
  "atk-vin01a0:2617_2": "ussīsakaṃ vā katvā nipanno hoti, etampi purāṇacīvarameva. Sace pana paccattharaṇassa",
  "atk-vin01a0:2617_3": "heṭṭhā katvā nipajjati, hatthehi vā ukkhipitvā ākāse vitānaṃ katvā sīsena aphusanto",
  "atk-vin01a0:2617_4": "gacchati, ayaṃ paribhogo nāma na hotīti kurundiyaṃ vuttaṃ.",
  "atk-vin01a0:2618_0": "Dhotaṃ nissaggiyanti ettha evaṃ āṇattā bhikkhunī dhovanatthāya uddhanaṃ sajjeti,",
  "atk-vin01a0:2618_1": "dārūni saṃharati, aggiṃ karoti, udakaṃ āharati yāva naṃ dhovitvā ukkhipati, tāva",
  "atk-vin01a0:2618_2": "bhikkhuniyā payoge payoge bhikkhussa dukkaṭaṃ. Dhovitvā ukkhittamatte nissaggiyaṃ",
  "atk-vin01a0:2618_3": "hoti. Sace duddhotanti maññamānā puna siñcati vā dhovati vā yāva niṭṭhānaṃ na gacchati",
  "atk-vin01a0:2618_4": "tāva payoge payoge dukkaṭaṃ. Esa nayo rajanākoṭanesu. Rajanadoṇiyañhi rajanaṃ ākiritvā",
  "atk-vin01a0:2618_5": "yāva sakiṃ cīvaraṃ rajati, tato pubbe yaṃkiñci rajanatthāya karoti, pacchā vā paṭirajati,",
  "atk-vin01a0:2618_6": "sabbattha payoge payoge bhikkhussa dukkaṭaṃ. Evaṃ ākoṭanepi payogo veditabbo.",
  "atk-vin01a0:2619_0": "506. Aññātikāya aññātikasaññī purāṇacīvaraṃ dhovāpetīti no cepi “imaṃ dhovā”ti vadati,",
  "atk-vin01a0:2619_1": "atha kho dhovanatthāya kāyavikāraṃ katvā hatthena vā hatthe deti, pādamūle vā ṭhapeti,",
  "atk-vin01a0:2619_2": "upari vā khipati, sikkhamānāsāmaṇerīsāmaṇeraupāsakatitthiyādīnaṃ vā hatthe peseti,",
  "atk-vin01a0:2619_3": "nadītitthe dhovantiyā upacāre vā khipati, antodvādasahatthe okāse ṭhatvā, dhovāpitaṃyeva",
  "atk-vin01a0:2619_4": "hoti. Sace pana upacāraṃ muñcitvā orato ṭhapeti sā ce dhovitvā āneti, anāpatti. Sikkhamānāya",
  "atk-vin01a0:2619_5": "vā sāmaṇeriyā vā upāsikāya vā hatthe dhovanatthāya deti, sā ce upasampajjitvā dhovati,",
  "atk-vin01a0:2619_6": "āpattiyeva. Upāsakassa hatthe deti, so ce liṅge parivatte bhikkhunīsu pabbajitvā",
  "atk-vin01a0:2619_7": "upasampajjitvā dhovati, āpattiyeva. Sāmaṇerassa vā bhikkhussa vā hatthe dinnepi liṅgaparivattane eseva nayo.",
  "atk-vin01a0:2620_0": "Dhovāpeti rajāpetītiādīsu ekena vatthunā nissaggiyaṃ, dutiyena dukkaṭaṃ. Tīṇipi kārāpentassa",
  "atk-vin01a0:2620_1": "ekena nissaggiyaṃ, sesehi dve dukkaṭāni. Yasmā panetāni dhovanādīni paṭipāṭiyā vā",
  "atk-vin01a0:2620_2": "uppaṭipāṭiyā vā kārentassa mokkho natthi, tasmā ettha tīṇi catukkāni vuttāni. Sacepi",
  "atk-vin01a0:2620_3": "hi “imaṃ cīvaraṃ rajitvā dhovitvā ānehī”ti vutte sā bhikkhunī paṭhamaṃ dhovitvā pacchā",
  "atk-vin01a0:2620_4": "rajati, nissaggiyena dukkaṭameva. Evaṃ sabbesu viparītavacanesu nayo netabbo. Sace",
  "atk-vin01a0:2620_5": "pana “dhovitvā ānehī”ti vuttā dhovati ceva rajati ca, dhovāpanapaccayā eva āpatti,",
  "atk-vin01a0:2620_6": "rajane anāpatti. Evaṃ sabbattha vuttādhikakaraṇe “avuttā dhovatī”ti iminā lakkhaṇena",
  "atk-vin01a0:2620_7": "anāpatti veditabbā. “Imasmiṃ cīvare yaṃ kātabbaṃ, sabbaṃ taṃ tuyhaṃ bhāro”ti vadanto",
  "atk-vin01a0:2620_8": "pana ekavācāya sambahulā āpattiyo āpajjatīti.",
  "atk-vin01a0:2621": "Aññātikāya vematiko aññātikāya ñātikasaññīti imānipi padāni vuttānaṃyeva tiṇṇaṃ catukkānaṃ vasena vitthārato veditabbāni.",
  "atk-vin01a0:2622_0": "Ekato upasampannāyāti bhikkhunīnaṃ santike upasampannāya dhovāpentassa dukkaṭaṃ.",
  "atk-vin01a0:2622_1": "Bhikkhūnaṃ santike upasampannāya pana yathāvatthukameva, bhikkhūnaṃ santike upasampannā",
  "atk-vin01a0:2622_2": "nāma pañcasatā sākiyāniyo.",
  "atk-vin01a0:2623_0": "507. Avuttā dhovatīti uddesāya vā ovādāya vā āgatā kilinnaṃ cīvaraṃ disvā ṭhapitaṭṭhānato",
  "atk-vin01a0:2623_1": "gahetvā vā “detha, ayya, dhovissāmī”ti āharāpetvā vā dhovati ceva rajati ca ākoṭeti",
  "atk-vin01a0:2623_2": "ca, ayaṃ avuttā dhovati nāma. Yāpi “imaṃ cīvaraṃ dhovā”ti daharaṃ vā sāmaṇeraṃ vā",
  "atk-vin01a0:2623_3": "āṇāpentassa bhikkhuno sutvā “āharathayya ahaṃ dhovissāmī”ti dhovati, tāvakālikaṃ",
  "atk-vin01a0:2623_4": "vā gahetvā dhovitvā rajitvā deti, ayampi avuttā dhovati nāma.",
  "atk-vin01a0:2624": "Aññaṃ parikkhāranti upāhanatthavikapattatthavikaaṃsabaddhakakāyabandhanamañcapīṭhabhisitaṭṭikādiṃ yaṃkiñci dhovāpeti, anāpatti. Sesamettha uttānatthameva.",
  "atk-vin01a0:2625": "Samuṭṭhānādīsu pana idaṃ sikkhāpadaṃ chasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin01a0:2626": "Purāṇacīvarasikkhāpadavaṇṇanā niṭṭhitā.",
  "atk-vin01a0:2627": "5. Cīvarapaṭiggahaṇasikkhāpadavaṇṇanā",
  "atk-vin01a0:2628_0": "508. Tena samayenāti cīvarapaṭiggahaṇasikkhāpadaṃ. Tattha piṇḍapātapaṭikkantāti piṇḍapātato",
  "atk-vin01a0:2628_1": "paṭikkantā. Yena andhavanaṃ tenupasaṅkamīti apaññatte sikkhāpade yena andhavanaṃ",
  "atk-vin01a0:2628_2": "tenupasaṅkami. Katakammāti katacorikakammā, sandhicchedanādīhi parabhaṇḍaṃ haritāti",
  "atk-vin01a0:2628_3": "vuttaṃ hoti. Coragāmaṇikoti corajeṭṭhako. So kira pubbe theriṃ jānāti, tasmā corānaṃ",
  "atk-vin01a0:2628_4": "purato gacchanto disvā “ito mā gacchatha, sabbe ito ethā”ti te gahetvā aññena maggena",
  "atk-vin01a0:2628_5": "agamāsi. Samādhimhā vuṭṭhahitvāti therī kira paricchinnavelāyaṃyeva samādhimhā vuṭṭhahi.",
  "atk-vin01a0:2628_6": "Sopi tasmiṃyeva khaṇe evaṃ avaca, tasmā sā assosi, sutvā ca “natthi dāni añño ettha",
  "atk-vin01a0:2628_7": "samaṇo vā brāhmaṇo vā aññatra mayā”ti taṃ maṃsaṃ aggahesi. Tena vuttaṃ – “atha kho",
  "atk-vin01a0:2628_8": "uppalavaṇṇā bhikkhunī”tiādi.",
  "atk-vin01a0:2629_0": "Ohiyyakoti avahīyako avaseso, vihāravāraṃ patvā ekova vihāre ṭhitoti attho. Sace",
  "atk-vin01a0:2629_1": "me tvaṃ antaravāsakaṃ dadeyyāsīti kasmā āha? Saṇhaṃ ghanamaṭṭhaṃ antaravāsakaṃ disvā",
  "atk-vin01a0:2629_2": "lobhena, apica appako tassā antaravāsake lobho, theriyā pana sikhāppattā koṭṭhāsasampatti",
  "atk-vin01a0:2629_3": "tenassā sarīrapāripūriṃ passissāmīti visamalobhaṃ uppādetvā evamāha. Antimanti pañcannaṃ",
  "atk-vin01a0:2629_4": "cīvarānaṃ sabbapariyantaṃ hutvā antimaṃ, antimanti pacchimaṃ. Aññaṃ lesenāpi vikappetvā",
  "atk-vin01a0:2629_5": "vā paccuddharitvā vā ṭhapitaṃ cīvaraṃ natthīti evaṃ yathāanuññātānaṃ pañcannaṃ cīvarānaṃ",
  "atk-vin01a0:2629_6": "dhāraṇavaseneva āha, na lobhena, na hi khīṇāsavānaṃ lobho atthi. Nippīḷiyamānāti",
  "atk-vin01a0:2629_7": "upamaṃ dassetvā gāḷhaṃ pīḷayamānā.",
  "atk-vin01a0:2630": "Antaravāsakaṃ datvā upassayaṃ agamāsīti saṅkaccikaṃ nivāsetvā yathā tassa manoratho na pūrati, evaṃ hatthataleyeva dassetvā agamāsi.",
  "atk-vin01a0:2631": "510. Kasmā pārivattakacīvaraṃ appaṭigaṇhante ujjhāyiṃsu? “Sace ettakopi amhesu ayyānaṃ vissāso natthi, kathaṃ mayaṃ yāpessāmā”ti vihatthatāya samabhitunnattā.",
  "atk-vin01a0:2632": "Anujānāmi bhikkhave imesaṃ pañcannanti imesaṃ pañcannaṃ sahadhammikānaṃ samasaddhānaṃ samasīlānaṃ samadiṭṭhīnaṃ pārivattakaṃ gahetuṃ anujānāmīti attho.",
  "atk-vin01a0:2633_0": "512. Payoge dukkaṭanti gahaṇatthāya hatthappasāraṇādīsu dukkaṭaṃ. Paṭilābhenāti paṭiggahaṇena.",
  "atk-vin01a0:2633_1": "Tattha ca hatthena vā hatthe detu, pādamūle vā ṭhapetu, upari vā khipatu, so ce sādiyati,",
  "atk-vin01a0:2633_2": "gahitameva hoti. Sace pana sikkhamānāsāmaṇerasāmaṇerīupāsakaupāsikādīnaṃ hatthe pesitaṃ",
  "atk-vin01a0:2633_3": "paṭiggaṇhāti, anāpatti. Dhammakathaṃ kathentassa catassopi parisā cīvarāni ca nānāvirāgavatthāni",
  "atk-vin01a0:2633_4": "ca ānetvā pādamūle ṭhapenti, upacāre vā ṭhatvā upacāraṃ vā muñcitvā khipanti, yaṃ",
  "atk-vin01a0:2633_5": "tattha bhikkhunīnaṃ santakaṃ, taṃ aññatra pārivattakā gaṇhantassa āpattiyeva. Atha",
  "atk-vin01a0:2633_6": "pana rattibhāge khittāni honti, “idaṃ bhikkhuniyā, idaṃ aññesa”nti ñātuṃ na sakkā,",
  "atk-vin01a0:2633_7": "pārivattakakiccaṃ natthīti mahāpaccariyaṃ kurundiyañca vuttaṃ, taṃ acittakabhāvena",
  "atk-vin01a0:2633_8": "na sameti. Sace bhikkhunī vassāvāsikaṃ deti, pārivattakameva kātabbaṃ. Sace pana",
  "atk-vin01a0:2633_9": "saṅkārakūṭādīsu ṭhapeti, “paṃsukūlaṃ gaṇhissantī”ti paṃsukūlaṃ adhiṭṭhahitvā gahetuṃ vaṭṭati.",
  "atk-vin01a0:2634_0": "513. Aññātikāya aññātikasaññīti tikapācittiyaṃ. Ekato upasampannāyāti bhikkhunīnaṃ",
  "atk-vin01a0:2634_1": "santike upasampannāya hatthato gaṇhantassa dukkaṭaṃ, bhikkhūnaṃ santike upasampannāya pana pācittiyameva.",
  "atk-vin01a0:2635_0": "514. Parittena vā vipulanti appagghacīvarena vā upāhanatthavikapattatthavikaaṃsabaddhakakāyabandhanādinā",
  "atk-vin01a0:2635_1": "vā mahagghaṃ cetāpetvā sacepi cīvaraṃ paṭiggaṇhāti, anāpatti. Mahāpaccariyaṃ pana",
  "atk-vin01a0:2635_2": "“antamaso harītakīkhaṇḍenāpī”ti vuttaṃ. Vipulena vā parittanti idaṃ vuttavipallāsena",
  "atk-vin01a0:2635_3": "veditabbaṃ. Aññaṃ parikkhāranti pattatthavikādiṃ yaṃ kiñci vikappanupagapacchimacīvarappamāṇaṃ",
  "atk-vin01a0:2635_4": "pana paṭaparissāvanampi na vaṭṭati. Yaṃ neva adhiṭṭhānupagaṃ na vikappanupagaṃ taṃ",
  "atk-vin01a0:2635_5": "sabbaṃ vaṭṭati. Sacepi mañcappamāṇā bhisicchavi hoti, vaṭṭatiyeva; ko pana vādo pattatthavikādīsu.",
  "atk-vin01a0:2635_6": "Sesaṃ uttānatthameva.",
  "atk-vin01a0:2636": "Samuṭṭhānādīsu idaṃ chasamuṭṭhānaṃ, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃvacīkammaṃ, ticittaṃ, tivedananti.",
  "atk-vin01a0:2637": "Cīvarapaṭiggahaṇasikkhāpadavaṇṇanā niṭṭhitā.",
  "atk-vin01a0:2638": "6. Aññātakaviññattisikkhāpadavaṇṇanā",
  "atk-vin01a0:2639_0": "515. Tena samayenāti aññātakaviññattisikkhāpadaṃ. Tattha upanando sakyaputtoti asītisahassamattānaṃ",
  "atk-vin01a0:2639_1": "sakyakulā pabbajitānaṃ bhikkhūnaṃ patikiṭṭho lolajātiko. Paṭṭoti cheko samattho paṭibalo",
  "atk-vin01a0:2639_2": "sarasampanno kaṇṭhamādhuriyena samannāgato. Kismiṃ viyāti kiṃsu viya kileso viya,",
  "atk-vin01a0:2639_3": "hirottappavasena kampanaṃ viya saṅkampanaṃ viya hotīti attho.",
  "atk-vin01a0:2640_0": "Addhānamagganti addhānasaṅkhātaṃ dīghamaggaṃ, na nagaravīthimagganti attho. Te bhikkhū",
  "atk-vin01a0:2640_1": "acchindiṃsūti musiṃsu, pattacīvarāni nesaṃ hariṃsūti attho. Anuyuñjāhīti bhikkhubhāvajānanatthāya",
  "atk-vin01a0:2640_2": "puccha. Anuyuñjiyamānāti pabbajjāupasampadāpattacīvarādhiṭṭhānādīni pucchiyamānā.",
  "atk-vin01a0:2640_3": "Etamatthaṃ ārocesunti bhikkhubhāvaṃ jānāpetvā yo “sāketā sāvatthiṃ addhānamaggappaṭipannā”tiādinā",
  "atk-vin01a0:2640_4": "nayena vutto, etamatthaṃ ārocesuṃ.",
  "atk-vin01a0:2641_0": "517. Aññātakaṃ gahapatiṃ vātiādīsu yaṃ parato “tiṇena vā paṇṇena vā paṭicchādetvā”ti",
  "atk-vin01a0:2641_1": "vuttaṃ, taṃ ādiṃ katvā evaṃ anupubbakathā veditabbā. Sace core passitvā daharā pattacīvarāni",
  "atk-vin01a0:2641_2": "gahetvā palātā, corā therānaṃ nivāsanapārupanamattaṃyeva haritvā gacchanti, therehi",
  "atk-vin01a0:2641_3": "neva tāva cīvaraṃ viññāpetabbaṃ, na sākhāpalāsaṃ bhañjitabbaṃ. Atha daharā sabbaṃ",
  "atk-vin01a0:2641_4": "bhaṇḍakaṃ chaḍḍetvā palātā, corā therānaṃ nivāsanapārupanaṃ tañca bhaṇḍakaṃ gahetvā",
  "atk-vin01a0:2641_5": "gacchanti, daharehi āgantvā attano nivāsanapārupanāni na tāva therānaṃ dātabbāni,",
  "atk-vin01a0:2641_6": "na hi anacchinnacīvarā attano atthāya sākhāpalāsaṃ bhañjituṃ labhanti, acchinnacīvarānaṃ",
  "atk-vin01a0:2641_7": "pana atthāya labhanti, acchinnacīvarāva attanopi paresampi atthāya labhanti. Tasmā",
  "atk-vin01a0:2641_8": "therehi vā sākhāpalāsaṃ bhañjitvā vākādīhi ganthetvā daharānaṃ dātabbaṃ, daharehi",
  "atk-vin01a0:2641_9": "vā therānaṃ atthāya bhañjitvā ganthetvā tesaṃ hatthe datvā vā adatvā vā attanā nivāsetvā",
  "atk-vin01a0:2641_10": "attano nivāsanapārupanāni therānaṃ dātabbāni, neva bhūtagāmapātabyatāya pācittiyaṃ",
  "atk-vin01a0:2641_11": "hoti, na tesaṃ dhāraṇe dukkaṭaṃ.",
  "atk-vin01a0:2642_0": "Sace antarāmagge rajakattharaṇaṃ vā hoti, aññe vā tādise manusse passanti, cīvaraṃ",
  "atk-vin01a0:2642_1": "viññāpetabbaṃ. Yāni ca nesaṃ te vā viññattamanussā aññe vā sākhāpalāsanivāsane bhikkhū",
  "atk-vin01a0:2642_2": "disvā ussāhajātā vatthāni denti, tāni sadasāni vā hontu adasāni vā nīlādinānāvaṇṇāni",
  "atk-vin01a0:2642_3": "vā kappiyānipi akappiyānipi sabbāni acchinnacīvaraṭṭhāne ṭhitattā tesaṃ nivāsetuñca",
  "atk-vin01a0:2642_4": "pārupituñca vaṭṭanti. Vuttampihetaṃ parivāre –",
  "atk-vin01a0:2643": "“Akappakataṃ nāpi rajanāya rattaṃ;",
  "atk-vin01a0:2644": "Tena nivattho yena kāmaṃ vajeyya;",
  "atk-vin01a0:2645": "Na cassa hoti āpatti;",
  "atk-vin01a0:2646": "So ca dhammo sugatena desito;",
  "atk-vin01a0:2647": "Pañhā mesā kusalehi cintitā”ti. ;",
  "atk-vin01a0:2648_0": "Ayañhi pañho acchinnacīvarakaṃ bhikkhuṃ sandhāya vutto. Atha pana titthiyehi sahagacchanti,",
  "atk-vin01a0:2648_1": "te ca nesaṃ kusacīravākacīraphalakacīrāni denti, tānipi laddhiṃ aggahetvā nivāsetuṃ",
  "atk-vin01a0:2648_2": "vaṭṭanti, nivāsetvāpi laddhi na gahetabbā.",
  "atk-vin01a0:2649_0": "Idāni “yaṃ āvāsaṃ paṭhamaṃ upagacchati, sace tattha hoti saṅghassa vihāracīvaraṃ",
  "atk-vin01a0:2649_1": "vā”tiādīsu vihāracīvaraṃ nāma manussā āvāsaṃ kāretvā “cattāropi paccayā amhākaṃyeva",
  "atk-vin01a0:2649_2": "santakā paribhogaṃ gacchantū”ti ticīvaraṃ sajjetvā attanā kārāpite āvāse ṭhapenti,",
  "atk-vin01a0:2649_3": "etaṃ vihāracīvaraṃ nāma. Uttarattharaṇanti mañcakassa upari attharaṇakaṃ vuccati.",
  "atk-vin01a0:2649_4": "Bhumattharaṇanti parikammakatāya bhūmiyā rakkhaṇatthaṃ cimilikāhi kataattharaṇaṃ",
  "atk-vin01a0:2649_5": "tassa upari taṭṭikaṃ pattharitvā caṅkamanti. Bhisicchavīti mañcabhisiyā vā pīṭhabhisiyā",
  "atk-vin01a0:2649_6": "vā chavi, sace pūritā hoti vidhunitvāpi gahetuṃ vaṭṭati. Evametesu vihāracīvarādīsu",
  "atk-vin01a0:2649_7": "yaṃ tattha āvāse hoti, taṃ anāpucchāpi gahetvā nivāsetuṃ vā pārupituṃ vā acchinnacīvarakānaṃ",
  "atk-vin01a0:2649_8": "bhikkhūnaṃ labbhatīti veditabbaṃ. Tañca kho labhitvā odahissāmi puna ṭhapessāmīti",
  "atk-vin01a0:2649_9": "adhippāyena na mūlacchejjāya. Labhitvā ca pana ñātito vā upaṭṭhākato vā aññato vā",
  "atk-vin01a0:2649_10": "kutoci pākatikameva kātabbaṃ. Videsagatena ekasmiṃ saṅghike āvāse saṅghikaparibhogena",
  "atk-vin01a0:2649_11": "paribhuñjanatthāya ṭhapetabbaṃ. Sacassa paribhogeneva taṃ jīrati vā nassati vā gīvā",
  "atk-vin01a0:2649_12": "na hoti. Sace pana etesaṃ vuttappakārānaṃ gihivatthādīnaṃ bhisicchavipariyantānaṃ",
  "atk-vin01a0:2649_13": "kiñci na labbhati, tena tiṇena vā paṇṇena vā paṭicchādetvā āgantabbanti.",
  "atk-vin01a0:2650_0": "519. Yehi kehici vā acchinnanti ettha yampi acchinnacīvarā ācariyupajjhāyā aññe “āharatha,",
  "atk-vin01a0:2650_1": "āvuso, cīvara”nti yācitvā vā vissāsena vā gaṇhanti, tampi saṅgahaṃ gacchatīti vattuṃ yujjati.",
  "atk-vin01a0:2651_0": "Paribhogajiṇṇaṃ vāti ettha ca acchinnacīvarānaṃ ācariyupajjhāyādīnaṃ attanā tiṇapaṇṇehi",
  "atk-vin01a0:2651_1": "paṭicchādetvā dinnacīvarampi saṅgahaṃ gacchatīti vattuṃ yujjati. Evañhi te acchinnacīvaraṭṭhāne",
  "atk-vin01a0:2651_2": "naṭṭhacīvaraṭṭhāne ca ṭhitā bhavissanti, tena nesaṃ viññattiyaṃ akappiyacīvaraparibhoge",
  "atk-vin01a0:2651_3": "ca anāpatti anurūpā bhavissati.",
  "atk-vin01a0:2652_0": "521. Ñātakānaṃ pavāritānanti ettha “etesaṃ santakaṃ dethā”ti viññāpentassa yācantassa",
  "atk-vin01a0:2652_1": "anāpattīti evamattho daṭṭhabbo. Na hi ñātakapavāritānaṃ āpatti vā anāpatti vā hoti.",
  "atk-vin01a0:2652_2": "Attano dhanenāti etthāpi attano kappiyabhaṇḍena kappiyavohāreneva cīvaraṃ viññāpentassa",
  "atk-vin01a0:2652_3": "cetāpentassa parivattāpentassa anāpattīti evamattho daṭṭhabbo. Pavāritānanti ettha",
  "atk-vin01a0:2652_4": "ca saṅghavasena pavāritesu pamāṇameva vaṭṭati. Puggalikapavāraṇāya yaṃ yaṃ pavāreti,",
  "atk-vin01a0:2652_5": "taṃ taṃyeva viññāpetabbaṃ. Yo catūhi paccayehi pavāretvā sayameva sallakkhetvā kālānukālaṃ",
  "atk-vin01a0:2652_6": "cīvarāni divase divase yāgubhattādīnīti evaṃ yena yenattho taṃ taṃ deti, tassa viññāpanakiccaṃ",
  "atk-vin01a0:2652_7": "natthi. Yo pana pavāretvā bālatāya vā satisammosena vā na deti, so viññāpetabbo.",
  "atk-vin01a0:2652_8": "Yo “mayhaṃ gehaṃ pavāremī”ti vadati, tassa gehaṃ gantvā yathāsukhaṃ nisīditabbaṃ",
  "atk-vin01a0:2652_9": "nipajjitabbaṃ, na kiñci gahetabbaṃ. Yo pana “yaṃ mayhaṃ gehe atthi, taṃ pavāremī”ti",
  "atk-vin01a0:2652_10": "vadati. Yaṃ tattha kappiyaṃ, taṃ viññāpetabbaṃ, gehe pana nisīdituṃ vā nipajjituṃ",
  "atk-vin01a0:2652_11": "vā na labbhatīti kurundiyaṃ vuttaṃ.",
  "atk-vin01a0:2653_0": "Aññassatthāyāti ettha attano ñātakapavārite na kevalaṃ attano atthāya, atha kho aññassatthāya",
  "atk-vin01a0:2653_1": "viññāpentassa anāpattīti ayameko attho. Ayaṃ pana dutiyo aññassāti ye aññassa ñātakapavāritā,",
  "atk-vin01a0:2653_2": "te tasseva “aññassā”ti laddhavohārassa buddharakkhitassa vā dhammarakkhitassa vā",
  "atk-vin01a0:2653_3": "atthāya viññāpentassa anāpattīti. Sesaṃ uttānatthameva.",
  "atk-vin01a0:2654": "Samuṭṭhānādīsu idampi chasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.",
  "atk-vin01a0:2655": "Aññātakaviññattisikkhāpadavaṇṇanā niṭṭhitā.",
  "atk-vin01a0:2656": "7. Tatuttarisikkhāpadavaṇṇanā",
  "atk-vin01a0:2657_0": "522-4. Tena samayenāti tatuttarisikkhāpadaṃ. Tattha abhihaṭṭhunti abhīti upasaggo,",
  "atk-vin01a0:2657_1": "haritunti attho, gaṇhitunti vuttaṃ hoti. Pavāreyyāti icchāpeyya, icchaṃ ruciṃ uppādeyya,",
  "atk-vin01a0:2657_2": "vadeyya nimanteyyāti attho. Abhihaṭṭhuṃ pavārentena pana yathā vattabbaṃ, taṃ ākāraṃ",
  "atk-vin01a0:2657_3": "dassetuṃ “yāvatakaṃ icchasi tāvatakaṃ gaṇhāhī”ti evamassa padabhājanaṃ vuttaṃ. Atha",
  "atk-vin01a0:2657_4": "vā yathā “nekkhammaṃ daṭṭhu khemato”ti ettha disvāti attho, evamidhāpi “abhiaṭṭhuṃ",
  "atk-vin01a0:2657_5": "pavāreyyā”ti abhiharitvā pavāreyyāti attho. Tattha kāyābhihāro vācābhihāroti duvidho",
  "atk-vin01a0:2657_6": "abhihāro, kāyena vā hi vatthāni abhiharitvā pādamūle ṭhapetvā “yattakaṃ icchasi tattakaṃ",
  "atk-vin01a0:2657_7": "gaṇhāhī”ti vadanto pavāreyya, vācāya vā “amhākaṃ dussakoṭṭhāgāraṃ paripuṇṇaṃ, yattakaṃ",
  "atk-vin01a0:2657_8": "icchasi tattakaṃ gaṇhāhī”ti vadanto pavāreyya, tadubhayampi ekajjhaṃ katvā “abhihaṭṭhuṃ",
  "atk-vin01a0:2657_9": "pavāreyyā”ti vuttaṃ.",
  "atk-vin01a0:2658_0": "Santaruttaraparamanti saantaraṃ uttaraṃ paramaṃ assa cīvarassāti santaruttaraparamaṃ,",
  "atk-vin01a0:2658_1": "nivāsanena saddhiṃ pārupanaṃ ukkaṭṭhaparicchedo assāti vuttaṃ hoti. Tato cīvaraṃ",
  "atk-vin01a0:2658_2": "sāditabbanti tato abhihaṭacīvarato ettakaṃ cīvaraṃ gahetabbaṃ, na ito paranti attho.",
  "atk-vin01a0:2658_3": "Yasmā pana acchinnasabbacīvarena ticīvarikeneva bhikkhunā evaṃ paṭipajjitabbaṃ, aññena",
  "atk-vin01a0:2658_4": "aññathāpi, tasmā taṃ vibhāgaṃ dassetuṃ “sace tīṇi naṭṭhāni hontī”tiādinā nayenassa",
  "atk-vin01a0:2658_5": "padabhājanaṃ vuttaṃ.",
  "atk-vin01a0:2659_0": "Tatrāyaṃ vinicchayo – yassa tīṇi naṭṭhāni, tena dve sāditabbāni, ekaṃ nivāsetvā ekaṃ",
  "atk-vin01a0:2659_1": "pārupitvā aññaṃ sabhāgaṭṭhānato pariyesissati. Yassa dve naṭṭhāni, tena ekaṃ sāditabbaṃ.",
  "atk-vin01a0:2659_2": "Sace pakatiyāva santaruttarena carati, dve sāditabbāni. Evaṃ ekaṃ sādiyanteneva samo",
  "atk-vin01a0:2659_3": "bhavissati. Yassa tīsu ekaṃ naṭṭhaṃ, na sāditabbaṃ. Yassa pana dvīsu ekaṃ naṭṭhaṃ,",
  "atk-vin01a0:2659_4": "ekaṃ sāditabbaṃ. Yassa ekaṃyeva hoti, tañca naṭṭhaṃ, dve sāditabbāni. Bhikkhuniyā",
  "atk-vin01a0:2659_5": "pana pañcasupi naṭṭhesu dve sāditabbāni. Catūsu naṭṭhesu ekaṃ sāditabbaṃ, tīsu naṭṭhesu",
  "atk-vin01a0:2659_6": "kiñci na sāditabbaṃ, ko pana vādo dvīsu vā ekasmiṃ vā. Yena kenaci hi santaruttaraparamatāya",
  "atk-vin01a0:2659_7": "ṭhātabbaṃ, tato uttari na labbhatīti idamettha lakkhaṇaṃ.",
  "atk-vin01a0:2660_0": "526. Sesakaṃ āharissāmīti dve cīvarāni katvā sesaṃ puna āharissāmīti attho. Na acchinnakāraṇāti",
  "atk-vin01a0:2660_1": "bāhusaccādiguṇavasena denti. Ñātakānantiādīsu ñātakānaṃ dentānaṃ sādiyantassa pavāritānaṃ",
  "atk-vin01a0:2660_2": "dentānaṃ sādiyantassa attano dhanena sādiyantassa anāpattīti attho. Aṭṭhakathāsu",
  "atk-vin01a0:2660_3": "pana “ñātakapavāritaṭṭhāne pakatiyā bahumpi vaṭṭati, acchinnakāraṇā pamāṇameva vaṭṭatī”ti",
  "atk-vin01a0:2660_4": "vuttaṃ. Taṃ pāḷiyā na sameti. Yasmā panidaṃ sikkhāpadaṃ aññassatthāya viññāpanavatthusmiṃyeva",
  "atk-vin01a0:2660_5": "paññattaṃ, tasmā idha “aññassatthāyā”ti na vuttaṃ. Sesaṃ uttānatthameva.",
  "atk-vin01a0:2661": "Samuṭṭhānādīsu idampi chasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.",
  "atk-vin01a0:2662": "Tatuttarisikkhāpadavaṇṇanā niṭṭhitā.",
  "atk-vin01a0:2663": "8. Paṭhamaupakkhaṭasikkhāpadavaṇṇanā",
  "atk-vin01a0:2664_0": "527. Tena samayenāti upakkhaṭasikkhāpadaṃ. Tattha atthāvuso maṃ so upaṭṭhākoti āvuso,",
  "atk-vin01a0:2664_1": "yaṃ tvaṃ bhaṇasi, atthi evarūpo so mama upaṭṭhākoti ayamettha attho. Api meyya evaṃ",
  "atk-vin01a0:2664_2": "hotīti api me ayya evaṃ hoti, api mayyā evantipi pāṭho.",
  "atk-vin01a0:2665_0": "528-9. Bhikkhuṃ paneva uddissāti ettha uddissāti apadissa ārabbha. Yasmā pana yaṃ",
  "atk-vin01a0:2665_1": "uddissa upakkhaṭaṃ hoti, taṃ tassatthāya upakkhaṭaṃ nāma hoti. Tasmāssa padabhājane",
  "atk-vin01a0:2665_2": "“bhikkhussatthāyā”ti vuttaṃ.",
  "atk-vin01a0:2666_0": "Bhikkhuṃ ārammaṇaṃ karitvāti bhikkhuṃ paccayaṃ katvā, yañhi bhikkhuṃ uddissa upakkhaṭaṃ,",
  "atk-vin01a0:2666_1": "taṃ niyameneva bhikkhuṃ paccayaṃ katvā upakkhaṭaṃ hoti, tena vuttaṃ – “bhikkhuṃ ārammaṇaṃ",
  "atk-vin01a0:2666_2": "karitvā”ti. Paccayopi hi “labhati māro ārammaṇa”ntiādīsu ārammaṇanti āgato. Idāni",
  "atk-vin01a0:2666_3": "“uddissā”ti ettha yo kattā, tassa ākāradassanatthaṃ “bhikkhuṃ acchādetukāmo”ti vuttaṃ.",
  "atk-vin01a0:2666_4": "Bhikkhuṃ acchādetukāmena hi tena taṃ uddissa upakkhaṭaṃ, na aññena kāraṇena. Iti",
  "atk-vin01a0:2666_5": "so acchādetukāmo hoti. Tena vuttaṃ – “bhikkhuṃ acchādetukāmo”ti.",
  "atk-vin01a0:2667_0": "Aññātakassa gahapatissa vāti aññātakena gahapatinā vāti attho. Karaṇatthe hi idaṃ",
  "atk-vin01a0:2667_1": "sāmivacanaṃ. Padabhājane pana byañjanaṃ avicāretvā atthamattameva dassetuṃ “aññātako",
  "atk-vin01a0:2667_2": "nāma…pe… gahapati nāmā”tiādi vuttaṃ.",
  "atk-vin01a0:2668_0": "Cīvaracetāpannanti cīvaramūlaṃ, taṃ pana yasmā hiraññādīsu aññataraṃ hoti, tasmā",
  "atk-vin01a0:2668_1": "padabhājane “hiraññaṃ vā”tiādi vuttaṃ. Upakkhaṭaṃ hotīti sajjitaṃ hoti, saṃharitvā",
  "atk-vin01a0:2668_2": "ṭhapitaṃ, yasmā pana “hiraññaṃ vā”tiādinā vacanenassa upakkhaṭabhāvo dassito hoti,",
  "atk-vin01a0:2668_3": "tasmā “upakkhaṭaṃ nāmā”ti padaṃ uddharitvā visuṃ padabhājanaṃ na vuttaṃ. Imināti",
  "atk-vin01a0:2668_4": "upakkhaṭaṃ sandhāyāha, tenevassa padabhājane “paccupaṭṭhitenā”ti vuttaṃ. Yañhi upakkhaṭaṃ",
  "atk-vin01a0:2668_5": "saṃharitvā ṭhapitaṃ, taṃ paccupaṭṭhitaṃ hotīti. Acchādessāmīti vohāravacanametaṃ",
  "atk-vin01a0:2668_6": "“itthannāmassa bhikkhuno dassāmī”ti ayaṃ panettha attho. Tenevassa padabhājanepi “dassāmī”ti vuttaṃ.",
  "atk-vin01a0:2669_0": "Tatra ce so bhikkhūti yatra so gahapati vā gahapatānī vā tatra so bhikkhu pubbe appavārito",
  "atk-vin01a0:2669_1": "upasaṅkamitvā cīvare vikappaṃ āpajjeyya ceti ayamettha padasambandho. Tattha upasaṅkamitvāti",
  "atk-vin01a0:2669_2": "imassa gantvāti imināva atthe siddhe pacuravohāravasena “ghara”nti vuttaṃ. Yatra",
  "atk-vin01a0:2669_3": "pana so dāyako tatra gantvāti ayamevettha attho, tasmā punapi vuttaṃ “yattha katthaci",
  "atk-vin01a0:2669_4": "upasaṅkamitvā”ti. Vikappaṃ āpajjeyyāti visiṭṭhakappaṃ adhikavidhānaṃ āpajjeyya, padabhājane",
  "atk-vin01a0:2669_5": "pana yenākārena vikappaṃ āpanno hoti tameva dassetuṃ “āyataṃ vā”tiādi vuttaṃ. Sādhūti",
  "atk-vin01a0:2669_6": "āyācane nipāto. Vatāti parivitakke. Manti attānaṃ niddisati. Āyasmāti paraṃ ālapati",
  "atk-vin01a0:2669_7": "āmanteti. Yasmā panidaṃ sabbaṃ byañjanamattameva, uttānatthameva, tasmāssa padabhājane",
  "atk-vin01a0:2669_8": "attho na vutto. Kalyāṇakamyataṃ upādāyāti sundarakāmataṃ visiṭṭhakāmataṃ cittena",
  "atk-vin01a0:2669_9": "gahetvā, tassa “āpajjeyya ce”ti iminā sambandho. Yasmā pana yo kalyāṇakamyataṃ upādāya",
  "atk-vin01a0:2669_10": "āpajjati, so sādhatthiko mahagghatthiko hoti, tasmāssa padabhājane byañjanaṃ pahāya",
  "atk-vin01a0:2669_11": "adhippetatthameva dassetuṃ tadeva vacanaṃ vuttaṃ. Yasmā pana na imassa āpajjanamatteneva",
  "atk-vin01a0:2669_12": "āpatti sīsaṃ eti, tasmā “tassa vacanenā”tiādi vuttaṃ.",
  "atk-vin01a0:2670_0": "531. Anāpatti ñātakānantiādīsu ñātakānaṃ cīvare vikappaṃ āpajjantassa anāpattīti",
  "atk-vin01a0:2670_1": "evamattho daṭṭhabbo. Mahagghaṃ cetāpetukāmassa appagghaṃ cetāpetīti gahapatissa vīsatiagghanakaṃ",
  "atk-vin01a0:2670_2": "cīvaraṃ cetāpetukāmassa “alaṃ mayhaṃ etena, dasagghanakaṃ vā aṭṭhagghanakaṃ vā dehī”ti",
  "atk-vin01a0:2670_3": "vadati anāpatti. Appagghanti idañca atirekanivāraṇatthameva vuttaṃ, samakepi pana",
  "atk-vin01a0:2670_4": "anāpatti, tañca kho agghavaseneva na pamāṇavasena, agghavaḍḍhanakañhi idaṃ sikkhāpadaṃ.",
  "atk-vin01a0:2670_5": "Tasmā yo vīsatiagghanakaṃ antaravāsakaṃ cetāpetukāmo, “taṃ ettakameva me agghanakaṃ",
  "atk-vin01a0:2670_6": "cīvaraṃ dehī”ti vattumpi vaṭṭati. Sesaṃ uttānatthameva.",
  "atk-vin01a0:2671": "Samuṭṭhānādīnipi tatuttarisikkhāpadasadisānevāti.",
  "atk-vin01a0:2672": "Paṭhamaupakkhaṭasikkhāpadavaṇṇanā niṭṭhitā.",
  "atk-vin01a0:2673": "9. Dutiyaupakkhaṭasikkhāpadavaṇṇanā",
  "atk-vin01a0:2674_0": "532. Dutiyaupakkhaṭepi imināva nayena attho veditabbo. Tañhi imassa anupaññattisadisaṃ.",
  "atk-vin01a0:2674_1": "Kevalaṃ paṭhamasikkhāpade ekassa pīḷā katā, dutiye dvinnaṃ, ayamevettha viseso. Sesaṃ",
  "atk-vin01a0:2674_2": "sabbaṃ paṭhamasadisameva. Yathā ca dvinnaṃ, evaṃ bahūnaṃ pīḷaṃ katvā gaṇhatopi āpatti veditabbāti.",
  "atk-vin01a0:2675": "Dutiyaupakkhaṭasikkhāpadavaṇṇanā niṭṭhitā.",
  "atk-vin01a0:2676": "10. Rājasikkhāpadavaṇṇanā",
  "atk-vin01a0:2677_0": "537. Tena samayenāti rājasikkhāpadaṃ. Tattha upāsakaṃ saññāpetvāti jānāpetvā, “iminā",
  "atk-vin01a0:2677_1": "mūlena cīvaraṃ kiṇitvā therassa dehī”ti evaṃ vatvāti adhippāyo. Paññāsabandhoti paññāsakahāpaṇadaṇḍoti",
  "atk-vin01a0:2677_2": "vuttaṃ hoti. Paññāsaṃ baddhotipi pāṭho, paññāsaṃ jito paññāsaṃ dāpetabboti adhippāyo.",
  "atk-vin01a0:2677_3": "Ajjaṇho, bhante, āgamehīti bhante, ajja ekadivasaṃ amhākaṃ tiṭṭha, adhivāsehīti attho.",
  "atk-vin01a0:2677_4": "Parāmasīti gaṇhi. Jīnosīti jitosi.",
  "atk-vin01a0:2678": "538-9. Rājabhoggoti rājato bhoggaṃ bhuñjitabbaṃ assatthīti rājabhoggo, rājabhogotipi pāṭho, rājato bhogo assa atthīti attho.",
  "atk-vin01a0:2679_0": "Pahiṇeyyāti peseyya, uttānatthattā panassa padabhājanaṃ na vuttaṃ. Yathā ca etassa,",
  "atk-vin01a0:2679_1": "evaṃ “cīvaraṃ itthannāmaṃ bhikkhu”ntiādīnampi padānaṃ uttānatthattāyeva padabhājanaṃ",
  "atk-vin01a0:2679_2": "na vuttanti veditabbaṃ. Ābhatanti ānītaṃ. Kālena kappiyanti yuttapattakālena, yadā",
  "atk-vin01a0:2679_3": "no attho hoti, tadā kappiyaṃ cīvaraṃ gaṇhāmāti attho.",
  "atk-vin01a0:2680_0": "Veyyāvaccakaroti kiccakaro, kappiyakārakoti attho. Saññatto so mayāti āṇatto so mayā,",
  "atk-vin01a0:2680_1": "yathā tumhākaṃ cīvarena atthe sati cīvaraṃ dassati, evaṃ vuttoti attho. Attho me",
  "atk-vin01a0:2680_2": "āvuso cīvarenāti codanālakkhaṇanidassanametaṃ, idañhi vacanaṃ vattabbaṃ, assa vā",
  "atk-vin01a0:2680_3": "attho yāya kāyaci bhāsāya; idaṃ codanālakkhaṇaṃ. “Dehi me cīvara”ntiādīni pana navattabbākāradassanatthaṃ",
  "atk-vin01a0:2680_4": "vuttāni, etāni hi vacanāni etesaṃ vā attho yāya kāyaci bhāsāya na vattabbo.",
  "atk-vin01a0:2681_0": "Dutiyampi vattabbo tatiyampi vattabboti “attho me āvuso cīvarenā”ti idameva yāvatatiyaṃ",
  "atk-vin01a0:2681_1": "vattabboti. Evaṃ “dvattikkhattuṃ codetabbo sāretabbo”ti ettha uddiṭṭhacodanāparicchedaṃ",
  "atk-vin01a0:2681_2": "dassetvā idāni “dvattikkhattuṃ codayamāno sārayamāno taṃ cīvaraṃ abhinipphādeyya,",
  "atk-vin01a0:2681_3": "iccetaṃ kusala”nti imesaṃ padānaṃ saṅkhepato atthaṃ dassento “sace abhinipphādeti,",
  "atk-vin01a0:2681_4": "iccetaṃ kusala”nti āha. Evaṃ yāvatatiyaṃ codento taṃ cīvaraṃ yadi nipphādeti, sakkoti",
  "atk-vin01a0:2681_5": "attano paṭilābhavasena nipphādetuṃ, iccetaṃ kusalaṃ sādhu suṭṭhu sundaraṃ.",
  "atk-vin01a0:2682_0": "Catukkhattuṃ pañcakkhattuṃ chakkhattuparamaṃ tuṇhībhūtena uddissa ṭhātabbanti ṭhānalakkhaṇanidassanametaṃ.",
  "atk-vin01a0:2682_1": "Chakkhattuparamanti ca bhāvanapuṃsakavacanametaṃ, chakkhattuparamañhi etena cīvaraṃ",
  "atk-vin01a0:2682_2": "uddissa tuṇhībhūtena ṭhātabbaṃ, na aññaṃ kiñci kātabbaṃ, idaṃ ṭhānalakkhaṇaṃ. Tattha",
  "atk-vin01a0:2682_3": "yo sabbaṭṭhānānaṃ sādhāraṇo tuṇhībhāvo, taṃ tāva dassetuṃ padabhājane “tattha gantvā",
  "atk-vin01a0:2682_4": "tuṇhībhūtenā”tiādi vuttaṃ. Tattha na āsane nisīditabbanti “idha, bhante, nisīdathā”ti",
  "atk-vin01a0:2682_5": "vuttenāpi na nisīditabbaṃ. Na āmisaṃ paṭiggahetabbanti yāgukhajjakādibhedaṃ kiñci",
  "atk-vin01a0:2682_6": "āmisaṃ “gaṇhatha, bhante”ti yāciyamānenāpi na gaṇhitabbaṃ. Na dhammo bhāsitabboti",
  "atk-vin01a0:2682_7": "maṅgalaṃ vā anumodanaṃ vā bhāsathāti yāciyamānenāpi kiñci na bhāsitabbaṃ, kevalaṃ",
  "atk-vin01a0:2682_8": "“kiṃ kāraṇā āgatosī”ti pucchiyamānena “jānāsi, āvuso”ti vattabbo. Pucchiyamānoti",
  "atk-vin01a0:2682_9": "idañhi karaṇatthe paccattavacanaṃ. Atha vā pucchaṃ kurumāno pucchiyamānoti evampettha",
  "atk-vin01a0:2682_10": "attho daṭṭhabbo. Yo hi pucchaṃ karoti, so ettakaṃ vattabboti ṭhānaṃ bhañjatīti āgatakāraṇaṃ bhañjati.",
  "atk-vin01a0:2683_0": "Idāni yā tisso codanā, cha ca ṭhānāni vuttāni. Tattha vuḍḍhiñca hāniñca dassento",
  "atk-vin01a0:2683_1": "“catukkhattuṃ codetvā”tiādimāha. Yasmā ca ettha ekacodanāvuḍḍhiyā dvinnaṃ ṭhānānaṃ",
  "atk-vin01a0:2683_2": "hāni vuttā, tasmā “ekā codanā diguṇaṃ ṭhāna”nti lakkhaṇaṃ dassitaṃ hoti. Iti iminā",
  "atk-vin01a0:2683_3": "lakkhaṇena tikkhattuṃ codetvā chakkhattuṃ ṭhātabbaṃ, dvikkhattuṃ codetvā aṭṭhakkhattuṃ",
  "atk-vin01a0:2683_4": "ṭhātabbaṃ, sakiṃ codetvā dasakkhattuṃ ṭhātabbanti. Yathā ca “chakkhattuṃ codetvā",
  "atk-vin01a0:2683_5": "na ṭhātabba”nti vuttaṃ, evaṃ “dvādasakkhattuṃ ṭhatvā na codetabba”ntipi vuttameva",
  "atk-vin01a0:2683_6": "hoti. Tasmā sace codetiyeva na tiṭṭhati, cha codanā labbhanti. Sace tiṭṭhatiyeva",
  "atk-vin01a0:2683_7": "na codeti, dvādasa ṭhānāni labbhanti. Sace codetipi tiṭṭhatipi, ekāya codanāya dve",
  "atk-vin01a0:2683_8": "ṭhānāni hāpetabbāni. Tattha yo ekadivasameva punappunaṃ gantvā chakkhattuṃ codeti,",
  "atk-vin01a0:2683_9": "sakiṃyeva vā gantvā “attho me, āvuso, cīvarenā”ti chakkhattuṃ vadati. Tathā ekadivasameva",
  "atk-vin01a0:2683_10": "punappunaṃ gantvā dvādasakkhattuṃ tiṭṭhati, sakiṃyeva vā gantvā tatra tatra ṭhāne",
  "atk-vin01a0:2683_11": "tiṭṭhati, sopi sabbacodanāyo sabbaṭṭhānāni ca bhañjati. Ko pana vādo nānādivasesu",
  "atk-vin01a0:2683_12": "evaṃ karontassāti evamettha vinicchayo veditabbo.",
  "atk-vin01a0:2684_0": "Yatassa cīvaracetāpannaṃ ābhatanti yato rājato vā rājabhoggato vā assa bhikkhuno",
  "atk-vin01a0:2684_1": "cīvaracetāpannaṃ ānītaṃ. Yatvassātipi pāṭho. Ayamevattho. “Yatthassā”tipi paṭhanti,",
  "atk-vin01a0:2684_2": "yasmiṃ ṭhāne assa cīvaracetāpannaṃ pesitanti ca atthaṃ kathenti, byañjanaṃ pana na",
  "atk-vin01a0:2684_3": "sameti. Tatthāti tassa rañño vā rājabhoggassa vā santike; samīpatthe hi idaṃ bhummavacanaṃ.",
  "atk-vin01a0:2684_4": "Na taṃ tassa bhikkhuno kiñci atthaṃ anubhotīti taṃ cīvaracetāpannaṃ tassa bhikkhuno",
  "atk-vin01a0:2684_5": "kiñci appamattakampi kammaṃ na nipphādeti. Yuñjantāyasmanto sakanti āyasmanto attano",
  "atk-vin01a0:2684_6": "santakaṃ dhanaṃ pāpuṇantu. Mā vo sakaṃ vinassāti tumhākaṃ santakaṃ mā vinassatu.",
  "atk-vin01a0:2684_7": "Yo pana neva sāmaṃ gacchati, na dūtaṃ pāheti, vattabhede dukkaṭaṃ āpajjati.",
  "atk-vin01a0:2685_0": "Kiṃ pana sabbakappiyakārakesu evaṃ paṭipajjitabbanti? Na paṭipajjitabbaṃ. Ayañhi",
  "atk-vin01a0:2685_1": "kappiyakārako nāma saṅkhepato duvidho niddiṭṭho ca aniddiṭṭho ca. Tattha niddiṭṭho",
  "atk-vin01a0:2685_2": "duvidho – bhikkhunā niddiṭṭho, dūtena niddiṭṭhoti. Aniddiṭṭhopi duvidho – mukhavevaṭika",
  "atk-vin01a0:2685_3": "kappiyakārako, parammukhakappiyakārakoti. Tesu bhikkhunā niddiṭṭho sammukhāsammukhavasena",
  "atk-vin01a0:2685_4": "catubbidho hoti. Tathā dūtena niddiṭṭhopi.",
  "atk-vin01a0:2686_0": "Kathaṃ? Idhekacco bhikkhussa cīvaratthāya dūtena akappiyavatthuṃ pahiṇati, dūto taṃ",
  "atk-vin01a0:2686_1": "bhikkhuṃ upasaṅkamitvā “idaṃ, bhante, itthannāmena tumhākaṃ cīvaratthāya pahitaṃ,",
  "atk-vin01a0:2686_2": "gaṇhatha na”nti vadati, bhikkhu “nayidaṃ kappatī”ti paṭikkhipati, dūto “atthi pana",
  "atk-vin01a0:2686_3": "te, bhante, veyyāvaccakaro”ti pucchati, puññatthikehi ca upāsakehi “bhikkhūnaṃ veyyāvaccaṃ",
  "atk-vin01a0:2686_4": "karothā”ti āṇattā vā, bhikkhūnaṃ vā sandiṭṭhā sambhattā keci veyyāvaccakarā honti,",
  "atk-vin01a0:2686_5": "tesaṃ aññataro tasmiṃ khaṇe bhikkhussa santike nisinno hoti, bhikkhu taṃ niddisati",
  "atk-vin01a0:2686_6": "“ayaṃ bhikkhūnaṃ veyyāvaccakaro”ti. Dūto tassa hatthe akappiyavatthuṃ datvā “therassa",
  "atk-vin01a0:2686_7": "cīvaraṃ kiṇitvā dehī”ti gacchati, ayaṃ bhikkhunā sammukhāniddiṭṭho.",
  "atk-vin01a0:2687_0": "No ce bhikkhussa santike nisinno hoti, apica kho bhikkhu niddisati – “asukasmiṃ nāma",
  "atk-vin01a0:2687_1": "gāme itthannāmo bhikkhūnaṃ veyyāvaccakaro”ti, so gantvā tassa hatthe akappiyavatthuṃ",
  "atk-vin01a0:2687_2": "datvā “therassa cīvaraṃ kiṇitvā dadeyyāsī”ti āgantvā bhikkhussa ārocetvā gacchati,",
  "atk-vin01a0:2687_3": "ayameko bhikkhunā asammukhāniddiṭṭho.",
  "atk-vin01a0:2688_0": "Na heva kho so dūto attanā āgantvā āroceti, apica kho aññaṃ pahiṇati “dinnaṃ mayā,",
  "atk-vin01a0:2688_1": "bhante, tassa hatthe cīvaracetāpannaṃ, cīvaraṃ gaṇheyyāthā”ti, ayaṃ dutiyo bhikkhunā asammukhāniddiṭṭho.",
  "atk-vin01a0:2689_0": "Na heva kho aññaṃ pahiṇati, apica kho gacchantova bhikkhuṃ vadati “ahaṃ tassa hatthe",
  "atk-vin01a0:2689_1": "cīvaracetāpannaṃ dassāmi, tumhe cīvaraṃ gaṇheyyāthā”ti, ayaṃ tatiyo bhikkhunā asammukhāniddiṭṭhoti",
  "atk-vin01a0:2689_2": "evaṃ eko sammukhāniddiṭṭho tayo asammukhāniddiṭṭhāti ime cattāro bhikkhunā niddiṭṭhaveyyāvaccakarā",
  "atk-vin01a0:2689_3": "nāma. Etesu imasmiṃ rājasikkhāpade vuttanayeneva paṭipajjitabbaṃ.",
  "atk-vin01a0:2690_0": "Aparo bhikkhu purimanayeneva dūtena pucchito natthitāya vā, avicāretukāmatāya vā",
  "atk-vin01a0:2690_1": "“natthamhākaṃ kappiyakārako”ti vadati, tasmiñca khaṇe koci manusso āgacchati, dūto",
  "atk-vin01a0:2690_2": "tassa hatthe akappiyavatthuṃ datvā “imassa hatthato cīvaraṃ gaṇheyyāthā”ti vatvā",
  "atk-vin01a0:2690_3": "gacchati, ayaṃ dūtena sammukhāniddiṭṭho.",
  "atk-vin01a0:2691_0": "Aparo dūto gāmaṃ pavisitvā attanā abhirucitassa kassaci hatthe akappiyavatthuṃ datvā",
  "atk-vin01a0:2691_1": "purimanayeneva āgantvā āroceti, aññaṃ vā pahiṇati, “ahaṃ asukassa nāma hatthe cīvaracetāpannaṃ",
  "atk-vin01a0:2691_2": "dassāmi, tumhe cīvaraṃ gaṇheyyāthā”ti vatvā vā gacchati, ayaṃ tatiyo dūtena asammukhāniddiṭṭhoti",
  "atk-vin01a0:2691_3": "evaṃ eko sammukhāniddiṭṭho, tayo asammukhāniddiṭṭhāti ime cattāro dūtena niddiṭṭhaveyyāvaccakarā",
  "atk-vin01a0:2691_4": "nāma. Etesu meṇḍakasikkhāpade vuttanayena paṭipajjitabbaṃ. Vuttañhetaṃ – “santi,",
  "atk-vin01a0:2691_5": "bhikkhave, manussā saddhā pasannā, te kappiyakārakānaṃ hatthe hiraññaṃ upanikkhipanti",
  "atk-vin01a0:2691_6": "– ‘iminā ayyassa yaṃ kappiyaṃ taṃ dethā’ti. Anujānāmi, bhikkhave, yaṃ tato kappiyaṃ",
  "atk-vin01a0:2691_7": "taṃ sādituṃ, na tvevāhaṃ, bhikkhave, kenaci pariyāyena jātarūparajataṃ sāditabbaṃ",
  "atk-vin01a0:2691_8": "pariyesitabbanti vadāmī”ti. Ettha ca codanāya pamāṇaṃ natthi, mūlaṃ asādiyantena",
  "atk-vin01a0:2691_9": "sahassakkhattumpi codanāya vā ṭhānena vā kappiyabhaṇḍaṃ sādituṃ vaṭṭati. No ce deti,",
  "atk-vin01a0:2691_10": "aññaṃ kappiyakārakaṃ ṭhapetvāpi āharāpetabbaṃ. Sace icchati mūlasāmikānampi kathetabbaṃ;",
  "atk-vin01a0:2691_11": "no ce icchati na kathetabbaṃ.",
  "atk-vin01a0:2692_0": "Aparo bhikkhu purimanayeneva dūtena pucchito “natthamhākaṃ kappiyakārako”ti vadati,",
  "atk-vin01a0:2692_1": "tadañño samīpe ṭhito sutvā “āhara bho ahaṃ ayyassa cīvaraṃ cetāpetvā dassāmī”ti vadati.",
  "atk-vin01a0:2692_2": "Dūto “handa bho dadeyyāsī”ti tassa hatthe datvā bhikkhussa anārocetvāva gacchati,",
  "atk-vin01a0:2692_3": "ayaṃ mukhavevaṭikakappiyakārako. Aparo bhikkhuno upaṭṭhākassa vā aññassa vā hatthe",
  "atk-vin01a0:2692_4": "akappiyavatthuṃ datvā “therassa cīvaraṃ dadeyyāsī”ti ettova pakkamati, ayaṃ parammukhakappiyakārakoti",
  "atk-vin01a0:2692_5": "ime dve aniddiṭṭhakappiyakārakā nāma. Etesu aññātakaappavāritesu viya paṭipajjitabbaṃ.",
  "atk-vin01a0:2692_6": "Sace sayameva cīvaraṃ ānetvā dadanti, gahetabbaṃ. No ce, kiñci na vattabbā. Desanāmattameva",
  "atk-vin01a0:2692_7": "cetaṃ “dūtena cīvaracetāpannaṃ pahiṇeyyā”ti sayaṃ āharitvāpi piṇḍapātādīnaṃ atthāya",
  "atk-vin01a0:2692_8": "dadantesupi eseva nayo. Na kevalañca attanoyeva atthāya sampaṭicchituṃ na vaṭṭati,",
  "atk-vin01a0:2692_9": "sacepi koci jātarūparajataṃ ānetvā “idaṃ saṅghassa dammi, ārāmaṃ vā karotha cetiyaṃ",
  "atk-vin01a0:2692_10": "vā bhojanasālādīnaṃ vā aññatara”nti vadati, idampi sampaṭicchituṃ na vaṭṭati. Yassa",
  "atk-vin01a0:2692_11": "kassaci hi aññassatthāya sampaṭicchantassa dukkaṭaṃ hotīti mahāpaccariyaṃ vuttaṃ.",
  "atk-vin01a0:2693_0": "Sace pana “nayidaṃ bhikkhūnaṃ sampaṭicchituṃ vaṭṭatī”ti paṭikkhitte “vaḍḍhakīnaṃ",
  "atk-vin01a0:2693_1": "vā kammakarānaṃ vā hatthe bhavissati, kevalaṃ tumhe sukatadukkaṭaṃ jānāthā”ti vatvā",
  "atk-vin01a0:2693_2": "tesaṃ hatthe datvā pakkamati, vaṭṭati. Athāpi “mama manussānaṃ hatthe bhavissati",
  "atk-vin01a0:2693_3": "mayhameva vā hatthe bhavissati, kevalaṃ tumhe yaṃ yassa dātabbaṃ, tadatthāya peseyyāthā”ti",
  "atk-vin01a0:2693_4": "vadati, evampi vaṭṭati.",
  "atk-vin01a0:2694_0": "Sace pana saṅghaṃ vā gaṇaṃ vā puggalaṃ vā anāmasitvā “idaṃ hiraññasuvaṇṇaṃ cetiyassa",
  "atk-vin01a0:2694_1": "dema, vihārassa dema, navakammassa demā”ti vadanti, paṭikkhipituṃ na vaṭṭati. “Ime",
  "atk-vin01a0:2694_2": "idaṃ bhaṇantī”ti kappiyakārakānaṃ ācikkhitabbaṃ. “Cetiyādīnaṃ atthāya tumhe gahetvā",
  "atk-vin01a0:2694_3": "ṭhapethā”ti vuttena pana “amhākaṃ gahetuṃ na vaṭṭatī”ti paṭikkhipitabbaṃ.",
  "atk-vin01a0:2695_0": "Sace pana koci bahuṃ hiraññasuvaṇṇaṃ ānetvā “idaṃ saṅghassa dammi, cattāro paccaye",
  "atk-vin01a0:2695_1": "paribhuñjathā”ti vadati, taṃ ce saṅgho sampaṭicchati, paṭiggahaṇepi paribhogepi āpatti.",
  "atk-vin01a0:2695_2": "Tatra ce eko bhikkhu “nayidaṃ kappatī”ti paṭikkhipati, upāsako ca “yadi na kappati,",
  "atk-vin01a0:2695_3": "mayhameva bhavissatī”ti gacchati. So bhikkhu “tayā saṅghassa lābhantarāyo kato”ti",
  "atk-vin01a0:2695_4": "na kenaci kiñci vattabbo. Yo hi taṃ codeti, sveva sāpattiko hoti, tena pana ekena",
  "atk-vin01a0:2695_5": "bahū anāpattikā katā. Sace pana bhikkhūhi “na vaṭṭatī”ti paṭikkhitte “kappiyakārakānaṃ",
  "atk-vin01a0:2695_6": "vā hatthe bhavissati, mama purisānaṃ vā mayhaṃ vā hatthe bhavissati, kevalaṃ tumhe",
  "atk-vin01a0:2695_7": "paccaye paribhuñjathā”ti vadati, vaṭṭati.",
  "atk-vin01a0:2696_0": "Catupaccayatthāya ca dinnaṃ yena yena paccayena attho hoti, tadatthaṃ upanetabbaṃ,",
  "atk-vin01a0:2696_1": "cīvaratthāya dinnaṃ cīvareyeva upanetabbaṃ. Sace cīvarena tādiso attho natthi, piṇḍapātādīhi",
  "atk-vin01a0:2696_2": "saṅgho kilamati, saṅghasuṭṭhutāya apaloketvā tadatthāyapi upanetabbaṃ. Esa nayo piṇḍapātagilānapaccayatthāya",
  "atk-vin01a0:2696_3": "dinnepi, senāsanatthāya dinnaṃ pana senāsanassa garubhaṇḍattā senāsaneyeva upanetabbaṃ.",
  "atk-vin01a0:2696_4": "Sace pana bhikkhūsu senāsanaṃ chaḍḍetvā gatesu senāsanaṃ vinassati, īdise kāle senāsanaṃ",
  "atk-vin01a0:2696_5": "vissajjetvāpi bhikkhūnaṃ paribhogo anuññāto, tasmā senāsanajagganatthaṃ mūlacchejjaṃ",
  "atk-vin01a0:2696_6": "akatvā yāpanamattaṃ paribhuñjitabbaṃ.",
  "atk-vin01a0:2697_0": "Na kevalañca hiraññasuvaṇṇameva, aññampi khettavatthādi akappiyaṃ na sampaṭicchitabbaṃ.",
  "atk-vin01a0:2697_1": "Sace hi koci “mayhaṃ tisassasampādanakaṃ mahātaḷākaṃ atthi, taṃ saṅghassa dammī”ti",
  "atk-vin01a0:2697_2": "vadati, taṃ ce saṅgho sampaṭicchati, paṭiggahaṇepi paribhogepi āpattiyeva. Yo pana",
  "atk-vin01a0:2697_3": "taṃ paṭikkhipati, so purimanayeneva na kenaci kiñci vattabbo. Yo hi taṃ codeti, sveva",
  "atk-vin01a0:2697_4": "sāpattiko hoti, tena pana ekena bahū anāpattikā katā.",
  "atk-vin01a0:2698_0": "Yo pana “tādisaṃyeva taḷākaṃ dammī”ti vatvā bhikkhūhi “na vaṭṭatī”ti paṭikkhitto",
  "atk-vin01a0:2698_1": "vadati “asukañca asukañca saṅghassa taḷākaṃ atthi, taṃ kathaṃ vaṭṭatī”ti. So vattabbo",
  "atk-vin01a0:2698_2": "– “kappiyaṃ katvā dinnaṃ bhavissatī”ti. Kathaṃ dinnaṃ kappiyaṃ hotīti? “Cattāro paccaye",
  "atk-vin01a0:2698_3": "paribhuñjathā”ti vatvā dinnanti. So sace “sādhu, bhante, cattāro paccaye saṅgho paribhuñjatū”ti",
  "atk-vin01a0:2698_4": "deti, vaṭṭati. Athāpi “taḷākaṃ gaṇhathā”ti vatvā “na vaṭṭatī”ti paṭikkhitto “kappiyakārako",
  "atk-vin01a0:2698_5": "atthī”ti pucchitvā “natthī”ti vutte “idaṃ asuko nāma vicāressati, asukassa vā hatthe,",
  "atk-vin01a0:2698_6": "mayhaṃ vā hatthe bhavissati, saṅgho kappiyabhaṇḍaṃ paribhuñjatū”ti vadati, vaṭṭati.",
  "atk-vin01a0:2698_7": "Sacepi “na vaṭṭatī”ti paṭikkhitto “udakaṃ paribhuñjissati, bhaṇḍakaṃ dhovissati,",
  "atk-vin01a0:2698_8": "migapakkhino pivissantī”ti vadati, evampi vaṭṭati. Athāpi “na vaṭṭatī”ti paṭikkhitto",
  "atk-vin01a0:2698_9": "vadati “kappiyasīsena gaṇhathā”ti. “Sādhu, upāsaka, saṅgho pānīyaṃ pivissati, bhaṇḍakaṃ",
  "atk-vin01a0:2698_10": "dhovissati, migapakkhino pivissantī”ti vatvā paribhuñjituṃ vaṭṭati.",
  "atk-vin01a0:2699_0": "Athāpi “mama taḷākaṃ vā pokkharaṇiṃ vā saṅghassa dammī”ti “vutte, sādhu, upāsaka,",
  "atk-vin01a0:2699_1": "saṅgho pānīyaṃ pivissatī”tiādīni vatvā paribhuñjituṃ vaṭṭatiyeva. Yadi pana bhikkhūhi",
  "atk-vin01a0:2699_2": "hatthakammaṃ yācitvā sahatthena ca kappiyapathaviṃ khanitvā udakaparibhogatthāya",
  "atk-vin01a0:2699_3": "taḷākaṃ kāritaṃ hoti, taṃ ce nissāya sassaṃ nipphādetvā manussā vihāre kappiyabhaṇḍaṃ",
  "atk-vin01a0:2699_4": "denti, vaṭṭati. Atha manussā eva saṅghassa upakāratthāya saṅghikabhūmiṃ khanitvā",
  "atk-vin01a0:2699_5": "taṃ nissāya nipphannasassato kappiyabhaṇḍaṃ denti, evampi vaṭṭati. “Amhākaṃ ekaṃ",
  "atk-vin01a0:2699_6": "kappiyakārakaṃ ṭhapethā”ti vutte ca ṭhapetumpi labbhati. Atha pana te manussā rājabalinā",
  "atk-vin01a0:2699_7": "upaddutā pakkamanti, aññe paṭipajjanti, na ca bhikkhūnaṃ kiñci denti, udakaṃ vāretuṃ",
  "atk-vin01a0:2699_8": "labbhati. Tañca kho kasikammakāleyeva, na sassakāle. Sace te vadanti “nanu, bhante,",
  "atk-vin01a0:2699_9": "pubbepi manussā imaṃ nissāya sassaṃ akaṃsū”ti. Tato vattabbā – “te saṅghassa imañca",
  "atk-vin01a0:2699_10": "imañca upakāraṃ akaṃsu, idañcidañca kappiyabhaṇḍaṃ adaṃsū”ti. Sace vadanti – “mayampi",
  "atk-vin01a0:2699_11": "dassāmā”ti, evampi vaṭṭati.",
  "atk-vin01a0:2700_0": "Sace pana koci abyatto akappiyavohārena taḷākaṃ paṭiggaṇhāti vā kāreti vā, taṃ bhikkhūhi",
  "atk-vin01a0:2700_1": "na paribhuñjitabbaṃ, taṃ nissāya laddhaṃ kappiyabhaṇḍampi akappiyameva. Sace bhikkhūhi",
  "atk-vin01a0:2700_2": "pariccattabhāvaṃ ñatvā sāmiko vā tassa puttadhītaro vā añño vā koci vaṃse uppanno",
  "atk-vin01a0:2700_3": "puna kappiyavohārena deti, vaṭṭati. Pacchinne kulavaṃse yo tassa janapadassa sāmiko,",
  "atk-vin01a0:2700_4": "so acchinditvā puna deti, cittalapabbate bhikkhunā nīhaṭaudakavāhakaṃ aḷanāgarājamahesī",
  "atk-vin01a0:2700_5": "viya, evampi vaṭṭati.",
  "atk-vin01a0:2701_0": "Kappiyavohārepi udakavasena paṭiggahitataḷāke suddhacittānaṃ mattikuddharaṇapāḷibandhanādīni",
  "atk-vin01a0:2701_1": "ca kātuṃ vaṭṭati. Taṃ nissāya pana sassaṃ karonte disvā kappiyakārakaṃ ṭhapetuṃ na",
  "atk-vin01a0:2701_2": "vaṭṭati. Yadi te sayameva kappiyabhaṇḍaṃ denti, gahetabbaṃ. No ce denti, na codetabbaṃ,",
  "atk-vin01a0:2701_3": "na sāretabbaṃ. Paccayavasena paṭiggahitataḷāke kappiyakārakaṃ ṭhapetuṃ vaṭṭati. Mattikuddharaṇapāḷibandhanādīni",
  "atk-vin01a0:2701_4": "pana kātuṃ na vaṭṭati. Sace kappiyakārakā sayameva karonti, vaṭṭati. Abyattena pana",
  "atk-vin01a0:2701_5": "lajjibhikkhunā kārāpitesu kiñcāpi paṭiggahaṇe kappiyaṃ, bhikkhussa payogapaccayā",
  "atk-vin01a0:2701_6": "uppannena missakattā visagatapiṇḍapāto viya akappiyamaṃsarasamissakabhojanaṃ viya",
  "atk-vin01a0:2701_7": "ca dubbinibbhogaṃ hoti, sabbesaṃ akappiyameva.",
  "atk-vin01a0:2702_0": "Sace pana “udakassa okāso atthi, taḷākassa pāḷi thirā, yathā bahuṃ udakaṃ gaṇhāti,",
  "atk-vin01a0:2702_1": "evaṃ karohi, tīrasamīpe udakaṃ karohī”ti evaṃ udakameva vicāreti, vaṭṭati. Uddhane",
  "atk-vin01a0:2702_2": "aggiṃ na pātenti, “udakakammaṃ labbhatu upāsakā”ti vattuṃ vaṭṭati. “Sassaṃ katvā",
  "atk-vin01a0:2702_3": "āharathā”ti vattuṃ pana na vaṭṭati. Sace pana taḷāke atibahuṃ udakaṃ disvā passato",
  "atk-vin01a0:2702_4": "vā piṭṭhito vā mātikaṃ nīharāpeti, vanaṃ chindāpetvā kedāre kārāpeti, porāṇakedāresu",
  "atk-vin01a0:2702_5": "vā pakatibhāgaṃ aggahetvā atirekaṃ gaṇhāti, navasasse vā akālasasse vā aparicchinnabhāge",
  "atk-vin01a0:2702_6": "“ettake kahāpaṇe dethā”ti kahāpaṇe uṭṭhāpeti, sabbesaṃ akappiyaṃ.",
  "atk-vin01a0:2703_0": "Yo pana “kassatha vapathā”ti avatvā “ettakāya bhūmiyā, ettako nāma bhāgo”ti evaṃ",
  "atk-vin01a0:2703_1": "bhūmiṃ vā patiṭṭhapeti, “ettake bhūmibhāge amhehi sassaṃ kataṃ, ettakaṃ nāma bhāgaṃ",
  "atk-vin01a0:2703_2": "gaṇhathā”ti vadantesu kassakesu bhūmippamāṇaggahaṇatthaṃ rajjuyā vā daṇḍena vā mināti,",
  "atk-vin01a0:2703_3": "khale vā ṭhatvā rakkhati, khalato vā nīharāpeti, koṭṭhāgāre vā paṭisāmeti, tasseva taṃ akappiyaṃ.",
  "atk-vin01a0:2704_0": "Sace kassakā kahāpaṇe āharitvā “ime saṅghassa āhaṭā”ti vadanti, aññataro ca bhikkhu",
  "atk-vin01a0:2704_1": "“na saṅgho kahāpaṇe khādatī”ti saññāya “ettakehi kahāpaṇehi sāṭake āhara, ettakehi",
  "atk-vin01a0:2704_2": "yāguādīni sampādehī”ti vadati. Yaṃ te āharanti, sabbesaṃ akappiyaṃ. Kasmā? Kahāpaṇānaṃ vicāritattā.",
  "atk-vin01a0:2705_0": "Sace dhaññaṃ āharitvā idaṃ saṅghassa āhaṭanti vadanti, aññataro ca bhikkhu purimanayeneva",
  "atk-vin01a0:2705_1": "“ettakehi vīhīhi idañcidañca āharathā”ti vadati. Yaṃ te āharanti, tasseva akappiyaṃ.",
  "atk-vin01a0:2705_2": "Kasmā? Dhaññassa vicāritattā.",
  "atk-vin01a0:2706_0": "Sace taṇḍulaṃ vā aparaṇṇaṃ vā āharitvā “idaṃ saṅghassa āhaṭa”nti vadanti, aññataro",
  "atk-vin01a0:2706_1": "ca bhikkhu purimanayeneva “ettakehi taṇḍulehi idañcidañca āharathā”ti vadati. Yaṃ",
  "atk-vin01a0:2706_2": "te āharanti, sabbesaṃ kappiyaṃ. Kasmā? Kappiyānaṃ taṇḍulādīnaṃ vicāritattā. Kayavikkayepi",
  "atk-vin01a0:2706_3": "anāpatti, kappiyakārakassa ācikkhitattā.",
  "atk-vin01a0:2707_0": "Pubbe pana cittalapabbate eko bhikkhu catusāladvāre “aho vata sve saṅghassa ettakappamāṇe",
  "atk-vin01a0:2707_1": "pūve paceyyu”nti ārāmikānaṃ saññājananatthaṃ bhūmiyaṃ maṇḍalaṃ akāsi, taṃ disvā cheko",
  "atk-vin01a0:2707_2": "ārāmiko tatheva katvā dutiyadivase bheriyā ākoṭitāya sannipatite saṅghe pūvaṃ gahetvā",
  "atk-vin01a0:2707_3": "saṅghattheraṃ āha – “bhante, amhehi ito pubbe neva pitūnaṃ na pitāmahānaṃ evarūpaṃ",
  "atk-vin01a0:2707_4": "sutapubbaṃ, ekena ayyena catussāladvāre pūvatthāya saññā katā, ito dāni pabhuti ayyā",
  "atk-vin01a0:2707_5": "attano attano cittānurūpaṃ vadantu, amhākampi phāsuvihāro bhavissatī”ti. Mahāthero",
  "atk-vin01a0:2707_6": "tatova nivatti, ekabhikkhunāpi pūvo na gahito. Evaṃ pubbe tatruppādampi na paribhuñjiṃsu. Tasmā –",
  "atk-vin01a0:2708": "Sallekhaṃ accajantena, appamattena bhikkhunā;",
  "atk-vin01a0:2709": "Kappiyepi na kātabbā, āmisatthāya lolatāti.",
  "atk-vin01a0:2710": "Yo cāyaṃ taḷāke vutto, pokkharaṇī-udakavāhakamātikādīsupi eseva nayo.",
  "atk-vin01a0:2711_0": "Pubbaṇṇāparaṇṇaucchuphalāphalādīnaṃ viruhanaṭṭhānaṃ yaṃ kiñci khettaṃ vā vatthuṃ",
  "atk-vin01a0:2711_1": "vā dammīti vuttepi “na vaṭṭatī”ti paṭikkhipitvā taḷāke vuttanayeneva yadā kappiyavohārena",
  "atk-vin01a0:2711_2": "“catupaccayaparibhogatthāya dammī”ti vadati, tadā sampaṭicchitabbaṃ, “vanaṃ dammi,",
  "atk-vin01a0:2711_3": "araññaṃ dammī”ti vutte pana vaṭṭati. Sace manussā bhikkhūhi anāṇattāyeva tattha rukkhe",
  "atk-vin01a0:2711_4": "chinditvā aparaṇṇādīni sampādetvā bhikkhūnaṃ bhāgaṃ denti, vaṭṭati; adentā na codetabbā.",
  "atk-vin01a0:2711_5": "Sace kenacideva antarāyena tesu pakkantesu aññe karonti, na ca bhikkhūnaṃ kiñci denti,",
  "atk-vin01a0:2711_6": "te vāretabbā. Sace vadanti – “nanu, bhante, pubbepi manussā idha sassāni akaṃsū”ti,",
  "atk-vin01a0:2711_7": "tato te vattabbā – “te saṅghassa idañcidañca kappiyabhaṇḍaṃ adaṃsū”ti. Sace vadanti",
  "atk-vin01a0:2711_8": "– “mayampi dassāmā”ti evaṃ vaṭṭati.",
  "atk-vin01a0:2712_0": "Kañci sassuṭṭhānakaṃ bhūmippadesaṃ sandhāya “sīmaṃ demā”ti vadanti, vaṭṭati. Sīmā",
  "atk-vin01a0:2712_1": "paricchedanatthaṃ pana thambhā vā pāsāṇā vā sayaṃ na ṭhapetabbā. Kasmā? Bhūmi nāma",
  "atk-vin01a0:2712_2": "anagghā appakenāpi pārājiko bhaveyya, ārāmikānaṃ pana vattabbaṃ – “iminā ṭhānena",
  "atk-vin01a0:2712_3": "amhākaṃ sīmā gatā”ti. Sacepi hi te adhikaṃ gaṇhanti, pariyāyena kathitattā anāpatti.",
  "atk-vin01a0:2712_4": "Yadi pana rājarājamahāmattādayo sayameva thambhe ṭhapāpetvā “cattāro paccaye paribhuñjathā”ti denti, vaṭṭatiyeva.",
  "atk-vin01a0:2713_0": "Sace koci antosīmāya taḷākaṃ khanati, vihāramajjhena vā mātikaṃ neti, cetiyaṅgaṇabodhiyaṅgaṇādīni",
  "atk-vin01a0:2713_1": "dussanti, vāretabbo. Sace saṅgho kiñci labhitvā āmisagarukatāya na vāreti, eko bhikkhu",
  "atk-vin01a0:2713_2": "vāreti, sova bhikkhu issaro. Sace eko bhikkhu na vāreti, “netha tumhe”ti tesaṃyeva",
  "atk-vin01a0:2713_3": "pakkho hoti, saṅgho vāreti, saṅghova issaro. Saṅghikesu hi kammesu yo dhammakammaṃ",
  "atk-vin01a0:2713_4": "karoti, sova issaro. Sace vāriyamānopi karoti, heṭṭhā gahitaṃ paṃsuṃ heṭṭhā pakkhipitvā,",
  "atk-vin01a0:2713_5": "upari gahitaṃ paṃsuṃ upari pakkhipitvā pūretabbā.",
  "atk-vin01a0:2714_0": "Sace koci yathājātameva ucchuṃ vā aparaṇṇaṃ vā alābukumbhaṇḍādikaṃ vā valliphalaṃ",
  "atk-vin01a0:2714_1": "dātukāmo “etaṃ sabbaṃ ucchukhettaṃ aparaṇṇavatthuṃ valliphalāvāṭaṃ dammī”ti vadati,",
  "atk-vin01a0:2714_2": "saha vatthunā parāmaṭṭhattā “na vaṭṭatī”ti mahāsumatthero āha. Mahāpadumatthero pana",
  "atk-vin01a0:2714_3": "“abhilāpamattametaṃ sāmikānaṃyeva hi so bhūmibhāgo tasmā vaṭṭatī”ti āha.",
  "atk-vin01a0:2715_0": "“Dāsaṃ dammī”ti vadati, na vaṭṭati. “Ārāmikaṃ dammi, veyyāvaccakaraṃ dammi, kappiyakārakaṃ",
  "atk-vin01a0:2715_1": "dammī”ti vutte vaṭṭati. Sace so ārāmiko purebhattampi pacchābhattampi saṅghasseva",
  "atk-vin01a0:2715_2": "kammaṃ karoti, sāmaṇerassa viya sabbaṃ bhesajjapaṭijagganampi tassa kātabbaṃ. Sace",
  "atk-vin01a0:2715_3": "purebhattameva saṅghassa kammaṃ karoti, pacchābhattaṃ attano kammaṃ karoti, sāyaṃ",
  "atk-vin01a0:2715_4": "nivāpo na dātabbo. Yepi pañcadivasavārena vā pakkhavārena vā saṅghassa kammaṃ katvā",
  "atk-vin01a0:2715_5": "sesakāle attano kammaṃ karonti, tesampi karaṇakāleyeva bhattañca nivāpo ca dātabbo.",
  "atk-vin01a0:2715_6": "Sace saṅghassa kammaṃ natthi, attanoyeva kammaṃ katvā jīvanti, te ce hatthakammamūlaṃ",
  "atk-vin01a0:2715_7": "ānetvā denti, gahetabbaṃ. No ce denti, na kiñci vattabbā. Yaṃ kiñci rajakadāsampi",
  "atk-vin01a0:2715_8": "pesakāradāsampi ārāmikanāmena sampaṭicchituṃ vaṭṭati.",
  "atk-vin01a0:2716_0": "Sace “gāvo demā”ti vadanti, “na vaṭṭatī”ti paṭikkhipitabbā. Imā gāvo kutoti paṇḍitehi",
  "atk-vin01a0:2716_1": "pañca gorasaparibhogatthāya dinnāti, “mayampi pañcagorasaparibhogatthāya demā”ti",
  "atk-vin01a0:2716_2": "vutte vaṭṭati. Ajikādīsupi eseva nayo. “Hatthiṃ dema, assaṃ mahisaṃ kukkuṭaṃ sūkaraṃ",
  "atk-vin01a0:2716_3": "demā”ti vadanti, sampaṭicchituṃ na vaṭṭati. Sace keci manussā “appossukkā, bhante,",
  "atk-vin01a0:2716_4": "tumhe hotha, mayaṃ ime gahetvā tumhākaṃ kappiyabhaṇḍaṃ dassāmā”ti gaṇhanti, vaṭṭati.",
  "atk-vin01a0:2716_5": "“Kukkuṭasūkarā sukhaṃ jīvantū”ti araññe vissajjetuṃ vaṭṭati. “Imaṃ taḷākaṃ, imaṃ",
  "atk-vin01a0:2716_6": "khettaṃ, imaṃ vatthuṃ, vihārassa demā”ti vutte paṭikkhipituṃ na labbhatīti. Sesamettha uttānatthameva.",
  "atk-vin01a0:2717": "Samuṭṭhānādīsu idampi chasamuṭṭhānaṃ kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.",
  "atk-vin01a0:2718": "Rājasikkhāpadavaṇṇanā niṭṭhitā.",
  "atk-vin01a0:2719": "Niṭṭhito cīvaravaggo paṭhamo.",
  "atk-vin01a0:2720": "2. Kosiyavaggo",
  "atk-vin01a0:2721": "1. Kosiyasikkhāpadavaṇṇanā",
  "atk-vin01a0:2722_0": "542. Tena samayenāti kosiyasikkhāpadaṃ. Tattha santharitvā kataṃ hotīti same bhūmibhāge",
  "atk-vin01a0:2722_1": "kosiyaṃsūni uparūpari santharitvā kañjikādīhi siñcitvā kataṃ hoti. Ekenapi kosiyaṃsunā",
  "atk-vin01a0:2722_2": "missitvāti tiṭṭhatu attano rucivasena missitaṃ, sacepi tassa karaṇaṭṭhāne vāto ekaṃ",
  "atk-vin01a0:2722_3": "kosiyaṃsuṃ ānetvā pāteti, evampi missetvā katameva hotīti. Sesaṃ uttānatthameva.",
  "atk-vin01a0:2723": "Chasamuṭṭhānaṃ, kiriyaṃ, nosaññāvimokkhaṃ, acittakaṃ paṇṇattivajjaṃ, kāyakammavacīkammaṃ,",
  "atk-vin01a0:2724": "Ticittaṃ, tivedananti.",
  "atk-vin01a0:2725": "Kosiyasikkhāpadavaṇṇanā niṭṭhitā.",
  "atk-vin01a0:2726": "2. Suddhakāḷakasikkhāpadavaṇṇanā",
  "atk-vin01a0:2727_0": "547. Tena samayenāti suddhakāḷakasikkhāpadaṃ. Tattha suddhakāḷakānanti suddhānaṃ",
  "atk-vin01a0:2727_1": "kāḷakānaṃ, aññehi amissitakāḷakānanti attho. Sesaṃ uttānatthameva. Samuṭṭhānādīnipi",
  "atk-vin01a0:2727_2": "kosiyasikkhāpadasadisānevāti.",
  "atk-vin01a0:2728": "Suddhakāḷakasikkhāpadavaṇṇanā niṭṭhitā.",
  "atk-vin01a0:2729": "3. Dvebhāgasikkhāpadavaṇṇanā",
  "atk-vin01a0:2730": "552. Tena samayenāti dvebhāgasikkhāpadaṃ. Tattha ante ādiyitvāti santhatassa ante anuvātaṃ viya dassetvā odātaṃ alliyāpetvā.",
  "atk-vin01a0:2731_0": "Dve bhāgāti dve koṭṭhāsā. Ādātabbāti gahetabbā. Gocariyānanti kapilavaṇṇānaṃ. Dve",
  "atk-vin01a0:2731_1": "tulā ādātabbāti catūhi tulāhi kāretukāmaṃ sandhāya vuttaṃ. Atthato pana yattakehi",
  "atk-vin01a0:2731_2": "eḷakalomehi kātukāmo hoti, tesu dve koṭṭhāsā kāḷakānaṃ eko odātānaṃ, eko gocariyānanti",
  "atk-vin01a0:2731_3": "idameva dassitaṃ hotīti veditabbaṃ. Sesaṃ uttānatthameva.",
  "atk-vin01a0:2732": "Samuṭṭhānādīnipi kosiyasikkhāpadasadisāneva. Kevalaṃ idaṃ ādāya anādāya ca karaṇato kiriyākiriyaṃ veditabbanti.",
  "atk-vin01a0:2733": "Dvebhāgasikkhāpadavaṇṇanā niṭṭhitā.",
  "atk-vin01a0:2734": "4. Chabbassasikkhāpadavaṇṇanā",
  "atk-vin01a0:2735": "557. Tena samayenāti chabbassasikkhāpadaṃ. Tattha ūhadantipi ummihantipīti santhatānaṃ upari vaccampi passāvampi karontīti vuttaṃ hoti.",
  "atk-vin01a0:2736_0": "Dinnā saṅghena itthannāmassa bhikkhuno santhatasammutīti evaṃ laddhasammutiko bhikkhu",
  "atk-vin01a0:2736_1": "yāva rogo na vūpasammati, tāva yaṃ yaṃ ṭhānaṃ gacchati, tattha tattha santhataṃ kātuṃ",
  "atk-vin01a0:2736_2": "labhati. Sace arogo hutvā puna mūlabyādhināva gilāno hoti, soyeva parihāro, natthaññaṃ",
  "atk-vin01a0:2736_3": "sammutikiccanti phussadevatthero āha. Upatissatthero pana “so vā byādhi paṭikuppatu,",
  "atk-vin01a0:2736_4": "añño vā, ‘sakiṃ gilāno’ti nāmaṃ laddhaṃ laddhameva, puna sammutikiccaṃ natthī”ti āha.",
  "atk-vin01a0:2737": "Orena ce channaṃ vassānanti channaṃ vassānaṃ orimabhāge, antoti attho. Padabhājane pana saṅkhyāmattadassanatthaṃ “ūnakachabbassānī”ti vuttaṃ.",
  "atk-vin01a0:2738_0": "Anāpatti chabbassāni karotīti yadā chabbassāni paripuṇṇāni honti, tadā santhataṃ",
  "atk-vin01a0:2738_1": "karoti. Dutiyapadepi “yadā atirekachabbassāni honti, tadā karotī”ti evamattho daṭṭhabbo.",
  "atk-vin01a0:2738_2": "Na hi so chabbassāni karotīti. Sesaṃ uttānatthameva.",
  "atk-vin01a0:2739": "Samuṭṭhānādīni kosiyasikkhāpadasadisānevāti.",
  "atk-vin01a0:2740": "Chabbassasikkhāpadavaṇṇanā niṭṭhitā.",
  "atk-vin01a0:2741": "5. Nisīdanasanthatasikkhāpadavaṇṇanā",
  "atk-vin01a0:2742_0": "565. Tena samayenāti nisīdanasanthatasikkhāpadaṃ. Tattha icchāmahaṃ bhikkhaveti bhagavā",
  "atk-vin01a0:2742_1": "kira taṃ temāsaṃ na kiñci bodhaneyyasattaṃ addasa, tasmā evamāha. Evaṃ santepi tantivasena",
  "atk-vin01a0:2742_2": "dhammadesanā kattabbā siyā. Yasmā panassa etadahosi – “mayi okāsaṃ kāretvā paṭisallīne",
  "atk-vin01a0:2742_3": "bhikkhū adhammikaṃ katikavattaṃ karissanti, taṃ upaseno bhindissati. Ahaṃ tassa pasīditvā",
  "atk-vin01a0:2742_4": "bhikkhūnaṃ dassanaṃ anujānissāmi, tato maṃ passitukāmā bahū bhikkhū dhutaṅgāni samādiyissanti,",
  "atk-vin01a0:2742_5": "ahañca tehi ujjhitasanthatapaccayā sikkhāpadaṃ paññapessāmī”ti, tasmā evamāha. Evaṃ",
  "atk-vin01a0:2742_6": "bahūni hi ettha ānisaṃsānīti.",
  "atk-vin01a0:2743_0": "Sapariso yena bhagavā tenupasaṅkamīti thero kira “na, bhikkhave, ūnadasavassena upasampādetabbo,",
  "atk-vin01a0:2743_1": "yo upasampādeyya, āpatti dukkaṭassā”ti imasmiṃ khandhakasikkhāpade “kathañhi nāma",
  "atk-vin01a0:2743_2": "tvaṃ moghapurisa aññehi ovadiyo anusāsiyo aññaṃ ovadituṃ anusāsituṃ maññissasī”ti",
  "atk-vin01a0:2743_3": "evamādinā nayena garahaṃ labhitvā “satthā mayhaṃ parisaṃ nissāya garahaṃ adāsi, so",
  "atk-vin01a0:2743_4": "dānāhaṃ bhagavantaṃ teneva puṇṇacandasassirīkena sabbākāraparipuṇṇena mukhena brahmaghosaṃ",
  "atk-vin01a0:2743_5": "nicchāretvā parisaṃyeva nissāya sādhukāraṃ dāpessāmī”ti suhadayo kulaputto atirekayojanasataṃ",
  "atk-vin01a0:2743_6": "paṭikkamitvā parisaṃ cinitvā pañcamattehi bhikkhusatehi parivuto puna bhagavantaṃ",
  "atk-vin01a0:2743_7": "upasaṅkamanto. Tena vuttaṃ – “sapariso yena bhagavā tenupasaṅkamī”ti. Na hi sakkā",
  "atk-vin01a0:2743_8": "buddhānaṃ aññathā ārādhetuṃ aññatra vattasampattiyā.",
  "atk-vin01a0:2744_0": "Bhagavato avidūre nisinnoti vattasampattiyā parisuddhabhāvena nirāsaṅko sīho viya",
  "atk-vin01a0:2744_1": "kañcanapabbatassa bhagavato avidūre nisinno. Etadavocāti kathāsamuṭṭhāpanatthaṃ etaṃ",
  "atk-vin01a0:2744_2": "avoca. Manāpāni te bhikkhu paṃsukūlānīti bhikkhu tava imāni paṃsukūlāni manāpāni,",
  "atk-vin01a0:2744_3": "attano ruciyā khantiyā gahitānīti attho. Na kho me, bhante, manāpānīti, bhante na",
  "atk-vin01a0:2744_4": "mayā attano ruciyā gahitāni, galaggāhena viya matthakatāḷanena viya ca gāhitomhīti dasseti.",
  "atk-vin01a0:2745_0": "Paññāyissatīti paññāto abhiññāto bhavissati, tattha sandississatīti vuttaṃ hoti.",
  "atk-vin01a0:2745_1": "Na mayaṃ apaññattaṃ paññapessāmāti mayaṃ sāvakā nāma apaññattaṃ na paññapessāma,",
  "atk-vin01a0:2745_2": "buddhavisayo hi eso yadidaṃ “pācittiyaṃ dukkaṭa”ntiādinā nayena apaññattasikkhāpadapaññapanaṃ",
  "atk-vin01a0:2745_3": "paññattasamucchindanaṃ vā. Samādāyāti taṃ taṃ sikkhāpadaṃ samādiyitvā, “sādhu suṭṭhū”ti",
  "atk-vin01a0:2745_4": "sampaṭicchitvā yathāpaññattesu sabbasikkhāpadesu sikkhissāmāti dasseti. Tassa āraddhacitto",
  "atk-vin01a0:2745_5": "punapi “sādhu sādhū”ti sādhukāramadāsi.",
  "atk-vin01a0:2746_0": "566. Anuññātāvusoti anuññātaṃ, āvuso. Pihentāti pihayantā. Santhatāni ujjhitvāti",
  "atk-vin01a0:2746_1": "santhate catutthacīvarasaññitāya sabbasanthatāni ujjhitvā. Dhammiṃ kathaṃ katvā bhikkhū",
  "atk-vin01a0:2746_2": "āmantesīti bhagavā santhatāni vippakiṇṇāni disvā “saddhādeyyavinipātane kāraṇaṃ natthi,",
  "atk-vin01a0:2746_3": "paribhogupāyaṃ nesaṃ dassessāmī”ti dhammiṃ kathaṃ katvā bhikkhū āmantesi.",
  "atk-vin01a0:2747_0": "567. Sakiṃ nivatthampi sakiṃ pārutampīti sakiṃ nisinnañceva nipannañca. Sāmantāti",
  "atk-vin01a0:2747_1": "ekapassato vaṭṭaṃ vā caturassaṃ vā chinditvā gahitaṭṭhānaṃ yathā vidatthimattaṃ hoti,",
  "atk-vin01a0:2747_2": "evaṃ gahetabbaṃ, santharantena pana pāḷiyaṃ vuttanayeneva ekadese vā santharitabbaṃ,",
  "atk-vin01a0:2747_3": "vijaṭetvā vā missakaṃ katvā santharitabbaṃ, evaṃ thirataraṃ hotīti. Sesaṃ uttānatthameva.",
  "atk-vin01a0:2748": "Samuṭṭhānādīni kiriyākiriyattā imassa sikkhāpadassa dvebhāgasikkhāpadasadisānīti.",
  "atk-vin01a0:2749": "Imesu pana pañcasu santhatesu purimāni tīṇi vinayakammaṃ katvā paṭilabhitvā paribhuñjituṃ na vaṭṭanti, pacchimāni dve vaṭṭantīti veditabbānīti.",
  "atk-vin01a0:2750": "Nisīdanasanthatasikkhāpadavaṇṇanā niṭṭhitā.",
  "atk-vin01a0:2751": "6. Eḷakalomasikkhāpadavaṇṇanā",
  "atk-vin01a0:2752_0": "571. Tena samayenāti eḷakalomasikkhāpadaṃ. Tattha uppaṇḍesunti “kittakena, bhante,",
  "atk-vin01a0:2752_1": "kītānī”tiādīni vadantā avahasiṃsu. Ṭhitakova āsumbhīti yathā manussā araññato mahantaṃ",
  "atk-vin01a0:2752_2": "dārubhāraṃ ānetvā kilantā ṭhitakāva pātenti, evaṃ pātesīti attho.",
  "atk-vin01a0:2753_0": "572. Sahatthāti sahatthena, attanā haritabbānīti vuttaṃ hoti. Bahitiyojanaṃ pātetīti",
  "atk-vin01a0:2753_1": "tiyojanato bahi pāteti. Anantarāyena patanake hatthato muttamatte lomagaṇanāya nissaggiyapācittiyāni.",
  "atk-vin01a0:2753_2": "Sace bahitiyojane rukkhe vā thambhe vā paṭihaññitvā puna anto patanti, anāpatti.",
  "atk-vin01a0:2753_3": "Bhūmiyaṃ patitvā ṭhatvā ṭhatvā vaṭṭamānā eḷakalomabhaṇḍikā puna anto pavisati, āpattiyeva.",
  "atk-vin01a0:2753_4": "Anto ṭhatvā hatthena vā pādena vā yaṭṭhiyā vā vaṭṭeti ṭhatvā vā aṭhatvā vā vaṭṭamānā",
  "atk-vin01a0:2753_5": "bhaṇḍikā gacchatu, āpattiyeva. “Añño harissatī”ti ṭhapeti, tena haritepi āpattiyeva.",
  "atk-vin01a0:2753_6": "Suddhacittena ṭhapitaṃ vāto vā añño vā attano dhammatāya bahi pāteti, āpattiyeva.",
  "atk-vin01a0:2753_7": "Saussāhattā acittakattā ca sikkhāpadassa. Kurundiyādīsu pana “ettha anāpattī”ti vuttā,",
  "atk-vin01a0:2753_8": "sā anāpatti pāḷiyā na sameti. Ubhatobhaṇḍikaṃ ekābaddhaṃ katvā ekaṃ bhaṇḍikaṃ antosīmāya",
  "atk-vin01a0:2753_9": "ekaṃ bahisīmāya karonto ṭhapeti, rakkhati tāva. Ekābaddhe kājepi eseva nayo. Yadi",
  "atk-vin01a0:2753_10": "pana abandhitvā kājakoṭiyaṃ ṭhapitamattameva hoti, na rakkhati. Ekābaddhepi parivattetvā ṭhapite āpattiyeva.",
  "atk-vin01a0:2754_0": "Aññassa yāne vāti ettha gacchante yāne vā hatthipiṭṭhiādīsu vā sāmikassa ajānantasseva",
  "atk-vin01a0:2754_1": "harissatīti ṭhapeti, tasmiṃ tiyojanaṃ atikkante āpatti. Agacchantepi eseva nayo.",
  "atk-vin01a0:2754_2": "Sace pana agacchante yāne vā hatthipiṭṭhiyādīsu vā ṭhapetvā abhiruhitvā sāreti, heṭṭhā",
  "atk-vin01a0:2754_3": "vā gacchanto codeti, pakkosanto vā anubandhāpeti, “aññaṃ harāpetī”ti vacanato anāpatti.",
  "atk-vin01a0:2754_4": "Kurundiyādīsu pana “āpattī”ti vuttaṃ, taṃ “aññaṃ harāpetī”ti iminā na sameti. Adinnādāne",
  "atk-vin01a0:2754_5": "pana suṅkaghāte āpatti hoti. Yā hi tattha āpatti, sā idha anāpatti. Yā idha āpatti,",
  "atk-vin01a0:2754_6": "sā tattha anāpatti. Taṃ ṭhānaṃ patvā aññavihito vā corādīhi vā upadduto gacchati,",
  "atk-vin01a0:2754_7": "āpattiyeva. Sabbattha lomagaṇanāya āpattiparicchedo veditabbo.",
  "atk-vin01a0:2755_0": "575. Tiyojanaṃ vāsādhippāyo gantvā tato paraṃ haratīti yattha gato, tattha uddesaparipucchādīnaṃ",
  "atk-vin01a0:2755_1": "vā paccayādīnaṃ vā alābhena tato paraṃ aññattha gacchati, tatopi aññatthāti evaṃ",
  "atk-vin01a0:2755_2": "yojanasatampi harantassa anāpatti. Acchinnaṃ paṭilabhitvāti corā acchinditvā niratthakabhāvaṃ",
  "atk-vin01a0:2755_3": "ñatvā paṭidenti, taṃ harantassa anāpatti. Nissaṭṭhaṃ paṭilabhitvāti vinayakammakataṃ",
  "atk-vin01a0:2755_4": "paṭilabhitvāti attho.",
  "atk-vin01a0:2756_0": "Katabhaṇḍanti kataṃbhaṇḍaṃ kambalakojavasanthatādiṃ yaṃ kiñci antamaso suttakena",
  "atk-vin01a0:2756_1": "baddhamattampi. Yo pana tanukapattatthavikantare vā āyogaaṃsabaddhakakāyabandhanādīnaṃ",
  "atk-vin01a0:2756_2": "antaresu vā pipphalikādīnaṃ malarakkhaṇatthaṃ sipāṭikāya vā antamaso vātābādhiko",
  "atk-vin01a0:2756_3": "kaṇṇacchiddepi lomāni pakkhipitvā gacchati, āpattiyeva. Suttakena pana bandhitvā",
  "atk-vin01a0:2756_4": "pakkhittaṃ katabhaṇḍaṭṭhāne tiṭṭhati, veṇiṃ katvā harati, idaṃ nidhānamukhaṃ nāma,",
  "atk-vin01a0:2756_5": "āpattiyevāti. Sesaṃ uttānatthameva.",
  "atk-vin01a0:2757": "Samuṭṭhānādīsu idaṃ eḷakalomasamuṭṭhānaṃ nāma, kāyato ca kāyacittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin01a0:2758": "Eḷakalomasikkhāpadavaṇṇanā niṭṭhitā.",
  "atk-vin01a0:2759": "7. Eḷakalomadhovāpanasikkhāpadavaṇṇanā",
  "atk-vin01a0:2760_0": "576. Tena samayenāti eḷakalomadhovāpanasikkhāpadaṃ. Tattha riñcantīti ujjhanti vissajjenti,",
  "atk-vin01a0:2760_1": "na sakkonti anuyuñjitunti vuttaṃ hoti. Sesamettha purāṇacīvarasikkhāpade vuttanayeneva",
  "atk-vin01a0:2760_2": "saddhiṃ samuṭṭhānādīhīti.",
  "atk-vin01a0:2761": "Eḷakalomadhovāpanasikkhāpadavaṇṇanā niṭṭhitā.",
  "atk-vin01a0:2762": "8. Rūpiyasikkhāpadavaṇṇanā",
  "atk-vin01a0:2763": "582. Tena samayenāti rūpiyasikkhāpadaṃ. Tattha paṭivisoti koṭṭhāso.",
  "atk-vin01a0:2764_0": "583-4. Jātarūparajatanti ettha jātarūpanti suvaṇṇassa nāmaṃ. Taṃ pana yasmā tathāgatassa",
  "atk-vin01a0:2764_1": "vaṇṇasadisaṃ hoti, tasmā “satthuvaṇṇo vuccatī”ti padabhājane vuttaṃ. Tassattho –",
  "atk-vin01a0:2764_2": "“yo satthuvaṇṇo lohaviseso, idaṃ jātarūpaṃ nāmā”ti rajataṃ pana “saṅkho, silā, pavāla,",
  "atk-vin01a0:2764_3": "rajataṃ, jātarūpa”ntiādīsu rūpiyaṃ vuttaṃ. Idha pana yaṃ kiñci vohāragamanīyaṃ kahāpaṇādi",
  "atk-vin01a0:2764_4": "adhippetaṃ. Tenevassa padabhājane “kahāpaṇo lohamāsako”tiādi vuttaṃ. Tattha kahāpaṇoti",
  "atk-vin01a0:2764_5": "sovaṇṇamayo vā rūpiyamayo vā pākatiko vā. Lohamāsakoti tambalohādīhi katamāsako.",
  "atk-vin01a0:2764_6": "Dārumāsakoti sāradārunā vā veḷupesikāya vā antamaso tālapaṇṇenāpi rūpaṃ chinditvā",
  "atk-vin01a0:2764_7": "katamāsako. Jatumāsakoti lākhāya vā niyyāsena vā rūpaṃ samuṭṭhāpetvā katamāsako.",
  "atk-vin01a0:2764_8": "“Ye vohāraṃ gacchantī”ti iminā pana padena yo yo yattha yattha janapade yadā yadā",
  "atk-vin01a0:2764_9": "vohāraṃ gacchati, antamaso aṭṭhimayopi cammamayopi rukkhaphalabījamayopi samuṭṭhāpitarūpopi",
  "atk-vin01a0:2764_10": "asamuṭṭhāpitarūpopi sabbo saṅgahito.",
  "atk-vin01a0:2765_0": "Iccetaṃ sabbampi rajataṃ jātarūpaṃ jātarūpamāsako, vuttappabhedo sabbopi rajatamāsakoti",
  "atk-vin01a0:2765_1": "catubbidhaṃ nissaggiyavatthu hoti. Muttā, maṇi, veḷuriyo, saṅkho, silā, pavāla, lohitaṅko,",
  "atk-vin01a0:2765_2": "masāragallaṃ, satta dhaññāni, dāsidāsakhettavatthupupphārāmaphalārāmādayoti idaṃ",
  "atk-vin01a0:2765_3": "dukkaṭavatthu. Suttaṃ phālo paṭako kappāso anekappakāraṃ aparaṇṇaṃ sappinavanītatelamadhuphāṇitādibhesajjañca",
  "atk-vin01a0:2765_4": "idaṃ kappiyavatthu. Tattha nissaggiyavatthuṃ attano vā saṅghagaṇapuggalacetiyānaṃ",
  "atk-vin01a0:2765_5": "vā atthāya sampaṭicchituṃ na vaṭṭati. Attano atthāya sampaṭicchato nissaggiyaṃ pācittiyaṃ",
  "atk-vin01a0:2765_6": "hoti, sesānaṃ atthāya dukkaṭaṃ. Dukkaṭavatthuṃ sabbesampi atthāya sampaṭicchato dukkaṭameva.",
  "atk-vin01a0:2765_7": "Kappiyavatthumhi anāpatti. Sabbampi nikkhipanatthāya bhaṇḍāgārikasīsena sampaṭicchato",
  "atk-vin01a0:2765_8": "upari ratanasikkhāpade āgatavasena pācittiyaṃ.",
  "atk-vin01a0:2766": "Uggaṇheyyāti gaṇheyya. Yasmā pana gaṇhanto āpattiṃ āpajjati, tenassa padabhājane “sayaṃ gaṇhāti nissaggiyaṃ pācittiya”nti vuttaṃ. Esa nayo sesapadesupi.",
  "atk-vin01a0:2767_0": "Tattha jātarūparajatabhaṇḍesu kahāpaṇamāsakesu ca ekaṃ gaṇhato vā gaṇhāpayato vā",
  "atk-vin01a0:2767_1": "ekā āpatti. Sahassaṃ cepi ekato gaṇhāti, gaṇhāpeti, vatthugaṇanāya āpattiyo. Mahāpaccariyaṃ",
  "atk-vin01a0:2767_2": "pana kurundiyañca sithilabaddhāya thavikāya sithilapūrite vā bhājane rūpagaṇanāya",
  "atk-vin01a0:2767_3": "āpatti. Ghanabaddhe pana ghanapūrite vā ekāva āpattīti vuttaṃ.",
  "atk-vin01a0:2768_0": "Upanikkhittasādiyane pana “idaṃ ayyassa hotū”ti vutte sacepi cittena sādiyati, gaṇhitukāmo",
  "atk-vin01a0:2768_1": "hoti, kāyena vā vācāya vā “nayidaṃ kappatī”ti paṭikkhipati, anāpatti. Kāyavācāhi",
  "atk-vin01a0:2768_2": "vā appaṭikkhipitvāpi suddhacitto hutvā “nayidaṃ amhākaṃ kappatī”ti na sādiyati, anāpattiyeva.",
  "atk-vin01a0:2768_3": "Tīsu dvāresu hi yena kenaci paṭikkhittaṃ paṭikkhittameva hoti. Sace pana kāyavācāhi",
  "atk-vin01a0:2768_4": "appaṭikkhipitvā cittena adhivāseti, kāyavācāhi kattabbassa paṭikkhepassa akaraṇato",
  "atk-vin01a0:2768_5": "akiriyasamuṭṭhānaṃ kāyadvāre ca vacīdvāre ca āpattiṃ āpajjati, manodvāre pana āpatti nāma natthi.",
  "atk-vin01a0:2769_0": "Eko sataṃ vā sahassaṃ vā pādamūle ṭhapeti “tuyhidaṃ hotū”ti, bhikkhū “nayidaṃ kappatī”ti",
  "atk-vin01a0:2769_1": "paṭikkhipati, upāsako pariccattaṃ mayā tumhākanti gato, añño tattha āgantvā pucchati",
  "atk-vin01a0:2769_2": "– “kiṃ, bhante, ida”nti? Yaṃ tena attanā ca vuttaṃ, taṃ ācikkhitabbaṃ. So ce vadati",
  "atk-vin01a0:2769_3": "– “gopayissāmi, bhante, guttaṭṭhānaṃ dassethā”ti, sattabhūmikampi pāsādaṃ abhiruhitvā",
  "atk-vin01a0:2769_4": "“idaṃ guttaṭṭhāna”nti ācikkhitabbaṃ, “idha nikkhipāhī”ti na vattabbaṃ. Ettāvatā kappiyañca",
  "atk-vin01a0:2769_5": "akappiyañca nissāya ṭhitaṃ hoti. Dvāraṃ pidahitvā rakkhantena vasitabbaṃ. Sace kiñci",
  "atk-vin01a0:2769_6": "vikkāyikabhaṇḍaṃ pattaṃ vā cīvaraṃ vā āgacchati, “idaṃ gahessatha bhante”ti vutte",
  "atk-vin01a0:2769_7": "“upāsaka atthi amhākaṃ iminā attho, vatthu ca evarūpaṃ nāma saṃvijjati, kappiyakārako",
  "atk-vin01a0:2769_8": "natthī”ti vattabbaṃ. Sace so vadati, “ahaṃ kappiyakārako bhavissāmi, dvāraṃ vivaritvā",
  "atk-vin01a0:2769_9": "dethā”ti, dvāraṃ vivaritvā “imasmiṃ okāse ṭhapita”nti vattabbaṃ, “idaṃ gaṇhā”ti na",
  "atk-vin01a0:2769_10": "vattabbaṃ. Evampi kappiyañca akappiyañca nissāya ṭhitameva hoti, so ce taṃ gahetvā",
  "atk-vin01a0:2769_11": "tassa kappiyabhaṇḍaṃ deti, vaṭṭati. Sace adhikaṃ gaṇhāti, “na mayaṃ tava bhaṇḍaṃ",
  "atk-vin01a0:2769_12": "gaṇhāma, “nikkhamāhī”ti vattabbo.",
  "atk-vin01a0:2770_0": "Saṅghamajjhe nissajjitabbanti ettha yasmā rūpiyaṃ nāma akappiyaṃ, “tasmā nissajjitabbaṃ",
  "atk-vin01a0:2770_1": "saṅghassa vā gaṇassa vā puggalassa vā”ti na vuttaṃ. Yasmā pana taṃ paṭiggahitamattameva",
  "atk-vin01a0:2770_2": "na tena kiñci kappiyabhaṇḍaṃ cetāpitaṃ, tasmā upāyena paribhogadassanatthaṃ “saṅghamajjhe",
  "atk-vin01a0:2770_3": "nissajjitabba”nti vuttaṃ. Kappiyaṃ ācikkhitabbaṃ sappi vāti “pabbajitānaṃ sappi vā",
  "atk-vin01a0:2770_4": "telaṃ vā vaṭṭati upāsakā”ti evaṃ ācikkhitabbaṃ.",
  "atk-vin01a0:2771_0": "Rūpiyapaṭiggāhakaṃ ṭhapetvā sabbeheva paribhuñjitabbanti sabbehi bhājetvā paribhuñjitabbaṃ.",
  "atk-vin01a0:2771_1": "Rūpiyapaṭiggāhakena bhāgo na gahetabbo. Aññesaṃ bhikkhūnaṃ vā ārāmikānaṃ vā pattabhāgampi",
  "atk-vin01a0:2771_2": "labhitvā paribhuñjituṃ na vaṭṭati, antamaso makkaṭādīhi tato haritvā araññe ṭhapitaṃ",
  "atk-vin01a0:2771_3": "vā tesaṃ hatthato gaḷitaṃ vā tiracchānagatapariggahitampi paṃsukūlampi na vaṭṭatiyeva,",
  "atk-vin01a0:2771_4": "tato āhaṭena phāṇitena senāsanadhūpanampi na vaṭṭati. Sappinā vā telena vā padīpaṃ",
  "atk-vin01a0:2771_5": "katvā dīpāloke nipajjituṃ kasiṇaparikammampi kātuṃ, potthakampi vācetuṃ na vaṭṭati.",
  "atk-vin01a0:2771_6": "Telamadhuphāṇitehi pana sarīre vaṇaṃ makkhetuṃ na vaṭṭatiyeva. Tena vatthunā mañcapīṭhādīni",
  "atk-vin01a0:2771_7": "vā gaṇhanti, uposathāgāraṃ vā bhojanasālaṃ vā karonti, paribhuñjituṃ na vaṭṭati.",
  "atk-vin01a0:2771_8": "Chāyāpi gehaparicchedena ṭhitā na vaṭṭati, paricchedātikkantā āgantukattā vaṭṭati.",
  "atk-vin01a0:2771_9": "Taṃ vatthuṃ vissajjetvā katena maggenapi setunāpi nāvāyapi uḷumpenapi gantuṃ na vaṭṭati,",
  "atk-vin01a0:2771_10": "tena vatthunā khanāpitāya pokkharaṇiyā ubbhidodakaṃ pātuṃ vā paribhuñjituṃ vā na",
  "atk-vin01a0:2771_11": "vaṭṭati. Anto udake pana asati aññaṃ āgantukaṃ udakaṃ vā vassodakaṃ vā paviṭṭhaṃ",
  "atk-vin01a0:2771_12": "vaṭṭati. Kītāya yena udakena saddhiṃ kītā taṃ āgantukampi na vaṭṭati, taṃ vatthuṃ",
  "atk-vin01a0:2771_13": "upanikkhepaṃ ṭhapetvā saṅgho paccaye paribhuñjati, tepi paccayā tassa na vaṭṭanti.",
  "atk-vin01a0:2771_14": "Ārāmo gahito hoti, sopi paribhuñjituṃ na vaṭṭati. Yadi bhūmipi bījampi akappiyaṃ",
  "atk-vin01a0:2771_15": "neva bhūmiṃ na phalaṃ paribhuñjituṃ vaṭṭati. Sace bhūmiṃyeva kiṇitvā aññāni bījāni",
  "atk-vin01a0:2771_16": "ropitāni phalaṃ vaṭṭati, atha bījāni kiṇitvā kappiyabhūmiyaṃ ropitāni, phalaṃ na",
  "atk-vin01a0:2771_17": "vaṭṭati, bhūmiyaṃ nisīdituṃ vā nipajjituṃ vā vaṭṭati.",
  "atk-vin01a0:2772_0": "Sace so chaḍḍetīti yattha katthaci khipati, athāpi na chaḍḍeti, sayaṃ gahetvā gacchati,",
  "atk-vin01a0:2772_1": "na vāretabbo. No ce chaḍḍetīti atha neva gahetvā gacchati, na chaḍḍeti, kiṃ mayhaṃ",
  "atk-vin01a0:2772_2": "iminā byāpārenāti yena kāmaṃ pakkamati, tato yathāvuttalakkhaṇo rūpiyachaḍḍako sammannitabbo.",
  "atk-vin01a0:2773_0": "Yo na chandāgatintiādīsu lobhavasena taṃ vatthuṃ attano vā karonto attānaṃ vā ukkaṃsento",
  "atk-vin01a0:2773_1": "chandāgatiṃ nāma gacchati. Dosavasena “nevāyaṃ mātikaṃ jānāti, na vinaya”nti paraṃ",
  "atk-vin01a0:2773_2": "apasādento dosāgatiṃ nāma gacchati. Mohavasena muṭṭhapamuṭṭhassatibhāvaṃ āpajjanto",
  "atk-vin01a0:2773_3": "mohāgatiṃ nāma gacchati. Rūpiyapaṭiggāhakassa bhayena chaḍḍetuṃ avisahanto bhayāgatiṃ",
  "atk-vin01a0:2773_4": "nāma gacchati. Evaṃ akaronto na chandāgatiṃ gacchati, na dosāgatiṃ gacchati, na mohāgatiṃ",
  "atk-vin01a0:2773_5": "gacchati, na bhayāgatiṃ gacchatīti veditabbo.",
  "atk-vin01a0:2774_0": "585. Animittaṃ katvāti nimittaṃ akatvā, akkhīni nimmīletvā nadiyā vā papāte vā vanagahane",
  "atk-vin01a0:2774_1": "vā gūthaṃ viya anapekkhena patitokāsaṃ asamannāharantena pātetabbanti attho. Evaṃ",
  "atk-vin01a0:2774_2": "jigucchitabbepi rūpiye bhagavā pariyāyena bhikkhūnaṃ paribhogaṃ ācikkhi. Rūpiyapaṭiggāhakassa",
  "atk-vin01a0:2774_3": "pana kenaci pariyāyena tato uppannapaccayaparibhogo na vaṭṭati. Yathā cāyaṃ etassa",
  "atk-vin01a0:2774_4": "na vaṭṭati, evaṃ asantasambhāvanāya vā kuladūsakakammena vā kuhanādīhi vā uppannapaccayā",
  "atk-vin01a0:2774_5": "neva tassa na aññassa vaṭṭanti, dhammena samena uppannāpi appaccavekkhitvā paribhuñjituṃ na vaṭṭanti.",
  "atk-vin01a0:2775_0": "Cattāro hi paribhogā – theyyaparibhogo, iṇaparibhogo, dāyajjaparibhogo, sāmiparibhogoti.",
  "atk-vin01a0:2775_1": "Tattha saṅghamajjhepi nisīditvā paribhuñjantassa dussīlassa paribhogo “theyyaparibhogo”",
  "atk-vin01a0:2775_2": "nāma. Sīlavato appaccavekkhitaparibhogo “iṇaparibhogo” nāma. Tasmā cīvaraṃ paribhoge",
  "atk-vin01a0:2775_3": "paribhoge paccavekkhitabbaṃ, piṇḍapāto ālope ālope. Tathā asakkontena purebhattapacchābhattapurimayāmapacchimayāmesu.",
  "atk-vin01a0:2775_4": "Sacassa appaccavekkhatova aruṇo uggacchati, iṇaparibhogaṭṭhāne tiṭṭhati. Senāsanampi",
  "atk-vin01a0:2775_5": "paribhoge paribhoge paccavekkhitabbaṃ, bhesajjassa paṭiggahaṇepi paribhogepi satipaccayatā",
  "atk-vin01a0:2775_6": "vaṭṭati, evaṃ santepi paṭiggahaṇe satiṃ katvā paribhoge akarontasseva āpatti, paṭiggahaṇe",
  "atk-vin01a0:2775_7": "pana satiṃ akatvā paribhoge karontassa anāpatti.",
  "atk-vin01a0:2776_0": "Catubbidhā hi suddhi – desanāsuddhi, saṃvarasuddhi, pariyeṭṭhisuddhi, paccavekkhaṇasuddhīti.",
  "atk-vin01a0:2776_1": "Tattha desanāsuddhi nāma pātimokkhasaṃvarasīlaṃ, tañhi desanāya sujjhanato “desanāsuddhī”ti",
  "atk-vin01a0:2776_2": "vuccati. Saṃvarasuddhi nāma indriyasaṃvarasīlaṃ, tañhi na puna evaṃ karissāmīti cittādhiṭṭhānasaṃvareneva",
  "atk-vin01a0:2776_3": "sujjhanato “saṃvarasuddhī”ti vuccati. Pariyeṭṭhisuddhi nāma ājīvapārisuddhisīlaṃ,",
  "atk-vin01a0:2776_4": "tañhi anesanaṃ pahāya dhammena samena paccaye uppādentassa pariyesanāya suddhattā",
  "atk-vin01a0:2776_5": "“pariyeṭṭhisuddhī”ti vuccati. Paccavekkhaṇasuddhi nāma paccayaparibhogasannissitasīlaṃ,",
  "atk-vin01a0:2776_6": "tañhi “paṭisaṅkhā yoniso cīvaraṃ paṭisevatī”tiādinā nayena vuttena paccavekkhaṇena",
  "atk-vin01a0:2776_7": "sujjhanato “paccavekkhaṇasuddhī”ti vuccati. Tena vuttaṃ – “paṭiggahaṇe pana satiṃ",
  "atk-vin01a0:2776_8": "akatvā paribhoge karontassa anāpattī”ti.",
  "atk-vin01a0:2777_0": "Sattannaṃ sekkhānaṃ paccayaparibhogo dāyajjaparibhogo nāma, te hi bhagavato puttā,",
  "atk-vin01a0:2777_1": "tasmā pitusantakānaṃ paccayānaṃ dāyādā hutvā te paccaye paribhuñjanti. Kiṃ pana te",
  "atk-vin01a0:2777_2": "bhagavato paccaye paribhuñjanti, gihīnaṃ paccaye paribhuñjantīti? Gihīhi dinnāpi",
  "atk-vin01a0:2777_3": "bhagavatā anuññātattā bhagavato santakā honti, tasmā te bhagavato paccaye paribhuñjantīti",
  "atk-vin01a0:2777_4": "veditabbaṃ, dhammadāyādasuttañcettha sādhakaṃ.",
  "atk-vin01a0:2778_0": "Khīṇāsavānaṃ paribhogo sāmiparibhogo nāma, te hi taṇhāya dāsabyaṃ atītattā sāmino",
  "atk-vin01a0:2778_1": "hutvā paribhuñjantīti. Imesu paribhogesu sāmiparibhogo ca dāyajjaparibhogo ca sabbesampi",
  "atk-vin01a0:2778_2": "vaṭṭati. Iṇaparibhogo na vaṭṭati, theyyaparibhoge kathāyeva natthi.",
  "atk-vin01a0:2779": "Aparepi cattāro paribhogā – lajjiparibhogo, alajjiparibhogo, dhammiyaparibhogo, adhammiyaparibhogoti.",
  "atk-vin01a0:2780_0": "Tattha alajjino lajjinā saddhiṃ paribhogo vaṭṭati, āpattiyā na kāretabbo. Lajjino",
  "atk-vin01a0:2780_1": "alajjinā saddhiṃ yāva na jānāti, tāva vaṭṭati. Ādito paṭṭhāya hi alajjī nāma natthi,",
  "atk-vin01a0:2780_2": "tasmā yadāssa alajjībhāvaṃ jānāti tadā vattabbo “tumhe kāyadvāre ca vacīdvāre ca",
  "atk-vin01a0:2780_3": "vītikkamaṃ karotha, taṃ appatirūpaṃ mā evamakatthā”ti. Sace anādiyitvā karotiyeva,",
  "atk-vin01a0:2780_4": "yadi tena saddhiṃ paribhogaṃ karoti, sopi alajjīyeva hoti. Yopi attano bhārabhūtena",
  "atk-vin01a0:2780_5": "alajjinā saddhiṃ paribhogaṃ karoti, sopi nivāretabbo. Sace na oramati, ayampi alajjīyeva",
  "atk-vin01a0:2780_6": "hoti. Evaṃ eko alajjī alajjīsatampi karoti. Alajjino pana alajjināva saddhiṃ paribhoge",
  "atk-vin01a0:2780_7": "āpatti nāma natthi. Lajjino lajjinā saddhiṃ paribhogo dvinnaṃ khattiyakumārānaṃ suvaṇṇapātiyaṃ bhojanasadisoti.",
  "atk-vin01a0:2781_0": "Dhammiyādhammiyaparibhogo paccayavasena veditabbo. Tattha sace puggalopi alajjī piṇḍapātopi",
  "atk-vin01a0:2781_1": "adhammiyo, ubho jegucchā. Puggalo alajjī piṇḍapāto dhammiyo, puggalaṃ jigucchitvā",
  "atk-vin01a0:2781_2": "piṇḍapāto na gahetabbo. Mahāpaccariyaṃ pana dussīlo saṅghato uddesabhattādīni labhitvā",
  "atk-vin01a0:2781_3": "saṅghasseva deti, etāni yathādānameva gatattā vaṭṭantīti vuttaṃ. Puggalo lajjī piṇḍapāto",
  "atk-vin01a0:2781_4": "adhammiyo, piṇḍapāto jeguccho na gahetabbo. Puggalo lajjī, piṇḍapātopi dhammiyo, vaṭṭati.",
  "atk-vin01a0:2782": "Apare dve paggahā; dve ca paribhogā – lajjipaggaho, alajjipaggaho; dhammaparibhogo āmisaparibhogoti.",
  "atk-vin01a0:2783_0": "Tattha alajjino lajjiṃ paggahetuṃ vaṭṭati, na so āpattiyā kāretabbo. Sace pana lajjī",
  "atk-vin01a0:2783_1": "alajjiṃ paggaṇhāti, anumodanāya ajjhesati, dhammakathāya ajjhesati, kulesu upatthambheti.",
  "atk-vin01a0:2783_2": "Itaropi “amhākaṃ ācariyo īdiso ca īdiso cā”ti tassa parisati vaṇṇaṃ bhāsati, ayaṃ",
  "atk-vin01a0:2783_3": "sāsanaṃ osakkāpeti antaradhāpetīti veditabbo.",
  "atk-vin01a0:2784_0": "Dhammaparibhoga-āmisaparibhogesu pana yattha āmisaparibhogo vaṭṭati, tattha dhammaparibhogopi",
  "atk-vin01a0:2784_1": "vaṭṭati. Yo pana koṭiyaṃ ṭhito gantho tassa puggalassa accayena nassissati, taṃ dhammānuggahena",
  "atk-vin01a0:2784_2": "uggaṇhituṃ vaṭṭatīti vuttaṃ.",
  "atk-vin01a0:2785_0": "Tatridaṃ vatthu – mahābhaye kira ekasseva bhikkhuno mahāniddeso paguṇo ahosi. Atha",
  "atk-vin01a0:2785_1": "catunikāyikatissattherassa upajjhāyo mahātipiṭakatthero nāma mahārakkhitattheraṃ",
  "atk-vin01a0:2785_2": "āha – “āvuso mahārakkhita, etassa santike mahāniddesaṃ gaṇhāhī”ti. “Pāpo kirāyaṃ,",
  "atk-vin01a0:2785_3": "bhante, na gaṇhāmī”ti. “Gaṇhāvuso, ahaṃ te santike nisīdissāmī”ti. “Sādhu, bhante,",
  "atk-vin01a0:2785_4": "tumhesu nisinnesu gaṇhissāmī”ti paṭṭhapetvā rattindivaṃ nirantaraṃ pariyāpuṇanto",
  "atk-vin01a0:2785_5": "osānadivase heṭṭhāmañce itthiṃ disvā “bhante, sutaṃyeva me pubbe, sacāhaṃ evaṃ jāneyyaṃ,",
  "atk-vin01a0:2785_6": "na īdisassa santike dhammaṃ pariyāpuṇeyya”nti āha. Tassa pana santike bahū mahātherā",
  "atk-vin01a0:2785_7": "uggaṇhitvā mahāniddesaṃ patiṭṭhāpesuṃ.",
  "atk-vin01a0:2786": "586. Rūpiye rūpiyasaññīti ettha sabbampi jātarūparajataṃ rūpiyasaṅgahameva gatanti veditabbaṃ.",
  "atk-vin01a0:2787": "Rūpiye vematikoti “suvaṇṇaṃ nu kho, kharapattaṃ nu kho”tiādinā nayena saṃsayajāto.",
  "atk-vin01a0:2788_0": "Rūpiye arūpiyasaññīti suvaṇṇādīsu kharapattādisaññī. Apica puññakāmā rājorodhādayo",
  "atk-vin01a0:2788_1": "bhattakhajjakagandhapiṇḍādīsu pakkhipitvā hiraññasuvaṇṇaṃ denti, coḷabhikkhāya carantānaṃ",
  "atk-vin01a0:2788_2": "dassante baddhakahāpaṇādīhiyeva saddhiṃ coḷakāni denti, bhikkhū bhattādisaññāya vā",
  "atk-vin01a0:2788_3": "coḷakasaññāya vā paṭiggaṇhanti, evampi rūpiye arūpiyasaññī rūpiyaṃ gaṇhātīti veditabbo.",
  "atk-vin01a0:2788_4": "Paṭiggaṇhantena pana “imasmiṃ gehe idaṃ laddha”nti sallakkhetabbaṃ. Yena hi assatiyā",
  "atk-vin01a0:2788_5": "dinnaṃ hoti, so satiṃ paṭilabhitvā puna āgacchati, athassa vattabbaṃ – “tava coḷakaṃ",
  "atk-vin01a0:2788_6": "passāhī”ti. Sesamettha uttānatthameva.",
  "atk-vin01a0:2789_0": "Samuṭṭhānādīsu chasamuṭṭhānaṃ, siyā kiriyaṃ gahaṇena āpajjanato, siyā akiriyaṃ paṭikkhepassa",
  "atk-vin01a0:2789_1": "akaraṇato rūpiyaaññavādakaupassutisikkhāpadāni hi tīṇi ekaparicchedāni, nosaññāvimokkhaṃ,",
  "atk-vin01a0:2789_2": "acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.",
  "atk-vin01a0:2790": "Rūpiyasikkhāpadavaṇṇanā niṭṭhitā.",
  "atk-vin01a0:2791": "9. Rūpiyasaṃvohārasikkhāpadavaṇṇanā",
  "atk-vin01a0:2792_0": "587. Tena samayenāti rūpiyasaṃvohārasikkhāpadaṃ. Tattha nānappakārakanti katākatādivasena",
  "atk-vin01a0:2792_1": "anekavidhaṃ. Rūpiyasaṃvohāranti jātarūparajataparivattanaṃ. Samāpajjantīti paṭiggahaṇasseva",
  "atk-vin01a0:2792_2": "paṭikkhitattā paṭiggahitaparivattane dosaṃ apassantā karonti.",
  "atk-vin01a0:2793_0": "589. Sīsūpagantiādīsu sīsaṃ upagacchatīti sīsūpagaṃ, potthakesu pana “sīsūpaka”nti",
  "atk-vin01a0:2793_1": "likhitaṃ, yassa kassaci sīsālaṅkārassetaṃ adhivacanaṃ. Esa nayo sabbattha. Katena",
  "atk-vin01a0:2793_2": "katantiādīsu suddho rūpiyasaṃvohāroyeva.",
  "atk-vin01a0:2794_0": "Rūpiye rūpiyasaññītiādimhi purimasikkhāpade vuttavatthūsu nissaggiyavatthunā nissaggiyavatthuṃ",
  "atk-vin01a0:2794_1": "cetāpentassa mūlaggahaṇe purimasikkhāpadena nissaggiyaṃ pācittiyaṃ, aparāparaparivattane",
  "atk-vin01a0:2794_2": "iminā nissaggiyapācittiyameva. Nissaggiyavatthunā dukkaṭavatthuṃ vā kappiyavatthuṃ",
  "atk-vin01a0:2794_3": "vā cetāpentassapi eseva nayo. Yo hi ayaṃ arūpiye rūpiyasaññī rūpiyaṃ cetāpetītiādi",
  "atk-vin01a0:2794_4": "dutiyo tiko vutto, tassānulomattā avuttopi ayamaparopi rūpiye rūpiyasaññī arūpiyaṃ",
  "atk-vin01a0:2794_5": "cetāpetītiādi tiko veditabbo. Attano vā hi arūpiyena parassa rūpiyaṃ cetāpeyya attano",
  "atk-vin01a0:2794_6": "vā rūpiyena parassa arūpiyaṃ, ubhayathāpi rūpiyasaṃvohāro katoyeva hoti, tasmā pāḷiyaṃ",
  "atk-vin01a0:2794_7": "ekantena rūpiyapakkhe ekoyeva tiko vuttoti.",
  "atk-vin01a0:2795_0": "Dukkaṭavatthunā pana nissaggiyavatthuṃ cetāpentassa mūlaggahaṇe purimasikkhāpadena",
  "atk-vin01a0:2795_1": "dukkaṭaṃ, pacchā parivattane iminā nissaggiyaṃ pācittiyaṃ, garukassa cetāpitattā.",
  "atk-vin01a0:2795_2": "Dukkaṭavatthunā dukkaṭavatthumeva, kappiyavatthuṃ vā cetāpentassa mūlaggahaṇe purimasikkhāpadena",
  "atk-vin01a0:2795_3": "dukkaṭaṃ, pacchā parivattanepi iminā dukkaṭameva. Kasmā? Akappiyavatthunā cetāpitattā.",
  "atk-vin01a0:2795_4": "Andhakaṭṭhakathāyaṃ pana “sace kayavikkayaṃ samāpajjeyya, nissaggiyaṃ pācittiya”nti",
  "atk-vin01a0:2795_5": "bhāsitaṃ, taṃ dubbhāsitaṃ. Kasmā? Na hi dānaggahaṇato añño kayavikkayo nāma atthi,",
  "atk-vin01a0:2795_6": "kayavikkayasikkhāpadañca kappiyavatthunā kappiyavatthuparivattanameva sandhāya vuttaṃ,",
  "atk-vin01a0:2795_7": "tañca kho aññatra sahadhammikehi. Idaṃ sikkhāpadaṃ rūpiyena ca rūpiyārūpiyacetāpanaṃ",
  "atk-vin01a0:2795_8": "arūpiyena ca rūpiyacetāpanaṃ. Dukkaṭavatthunā pana dukkaṭavatthuno cetāpanaṃ neva",
  "atk-vin01a0:2795_9": "idha na tattha pāḷiyaṃ vuttaṃ, na cettha anāpatti bhavituṃ arahati. Tasmā yatheva",
  "atk-vin01a0:2795_10": "dukkaṭavatthuno paṭiggahaṇe dukkaṭaṃ, tatheva tassa vā tena vā cetāpanepi dukkaṭaṃ",
  "atk-vin01a0:2795_11": "yuttanti bhagavato adhippāyaññūhi vuttaṃ.",
  "atk-vin01a0:2796_0": "Kappiyavatthunā pana nissaggiyavatthuṃ cetāpentassa mūlaggahaṇe purimasikkhāpadena",
  "atk-vin01a0:2796_1": "anāpatti, pacchā parivattane iminā nissaggiyaṃ pācittiyaṃ. Vuttañhetaṃ – “arūpiye",
  "atk-vin01a0:2796_2": "arūpiyasaññī rūpiyaṃ cetāpeti nissaggiyaṃ pācittiya”nti. Teneva kappiyavatthunā dukkaṭavatthuṃ",
  "atk-vin01a0:2796_3": "cetāpentassa mūlapaṭiggahaṇe tatheva anāpatti, pacchā parivattane iminā dukkaṭaṃ.",
  "atk-vin01a0:2796_4": "Kasmā? Akappiyassa cetāpitattā. Kappiyavatthunā pana kappiyavatthuṃ aññatra sahadhammikehi",
  "atk-vin01a0:2796_5": "cetāpentassa mūlaggahaṇe purimasikkhāpadena anāpatti, pacchā parivattane upari kayavikkayasikkhāpadena",
  "atk-vin01a0:2796_6": "nissaggiyaṃ pācittiyaṃ. Kayavikkayaṃ mocetvā gaṇhantassa uparisikkhāpadenapi anāpatti,",
  "atk-vin01a0:2796_7": "vaḍḍhiṃ payojentassa dukkaṭaṃ.",
  "atk-vin01a0:2797_0": "Imassa ca rūpiyasaṃvohārassa garukabhāvadīpakaṃ idaṃ pattacatukkaṃ veditabbaṃ. Yo",
  "atk-vin01a0:2797_1": "hi rūpiyaṃ uggaṇhitvā tena ayabījaṃ samuṭṭhāpeti, taṃ koṭṭāpetvā tena lohena pattaṃ",
  "atk-vin01a0:2797_2": "kāreti, ayaṃ patto mahāakappiyo nāma, na sakkā kenaci upāyena kappiyo kātuṃ. Sace",
  "atk-vin01a0:2797_3": "hi taṃ vināsetvā thālakaṃ kāreti, tampi akappiyaṃ. Vāsiṃ kāreti, tāya chinnaṃ dantakaṭṭhampi",
  "atk-vin01a0:2797_4": "akappiyaṃ. Baḷisaṃ kāroti, tena māritā macchāpi akappiyā. Vāsiphalaṃ tāpetvā udakaṃ",
  "atk-vin01a0:2797_5": "vā khīraṃ vā uṇhāpeti, tampi akappiyameva.",
  "atk-vin01a0:2798_0": "Yo pana rūpiyaṃ uggaṇhitvā tena pattaṃ kiṇāti, ayampi patto akappiyo. “Pañcannampi",
  "atk-vin01a0:2798_1": "sahadhammikānaṃ na kappatī”ti mahāpaccariyaṃ vuttaṃ. Sakkā pana kappiyo kātuṃ, so",
  "atk-vin01a0:2798_2": "hi mūle mūlasāmikānaṃ patte ca pattasāmikānaṃ dinne kappiyo hoti. Kappiyabhaṇḍaṃ",
  "atk-vin01a0:2798_3": "datvā gahetvā paribhuñjituṃ vaṭṭati.",
  "atk-vin01a0:2799_0": "Yopi rūpiyaṃ uggaṇhāpetvā kappiyakārakena saddhiṃ kammārakulaṃ gantvā pattaṃ disvā",
  "atk-vin01a0:2799_1": "“ayaṃ mayhaṃ ruccatī”ti vadati. Kappiyakārako ca taṃ rūpiyaṃ datvā kammāraṃ saññāpeti,",
  "atk-vin01a0:2799_2": "ayampi patto kappiyavohārena gahitopi dutiyapattasadisoyeva, mūlassa sampaṭicchitattā",
  "atk-vin01a0:2799_3": "akappiyo. Kasmā sesānaṃ na kappatīti? Mūlassa anissaṭṭhattā.",
  "atk-vin01a0:2800_0": "Yo pana rūpiyaṃ asampaṭicchitvā “therassa pattaṃ kiṇitvā dehī”ti pahitakappiyakārakena",
  "atk-vin01a0:2800_1": "saddhiṃ kammārakulaṃ gantvā pattaṃ disvā “ime kahāpaṇe gahetvā imaṃ dehī”ti kahāpaṇe",
  "atk-vin01a0:2800_2": "dāpetvā gahito, ayaṃ patto etasseva bhikkhuno na vaṭṭati dubbicāritattā, aññesaṃ",
  "atk-vin01a0:2800_3": "pana vaṭṭati, mūlassa asampaṭicchitattā.",
  "atk-vin01a0:2801_0": "Mahāsumattherassa kira upajjhāyo anuruddhatthero nāma ahosi. So attano evarūpaṃ pattaṃ",
  "atk-vin01a0:2801_1": "sappissa pūretvā saṅghassa nissajji. Tipiṭakacūḷanāgattherassapi saddhivihārikānaṃ",
  "atk-vin01a0:2801_2": "evarūpo patto ahosi. Taṃ theropi sappissa pūrāpetvā saṅghassa nissajjāpesīti. Idaṃ",
  "atk-vin01a0:2801_3": "akappiyapattacatukkaṃ.",
  "atk-vin01a0:2802_0": "Sace pana rūpiyaṃ asampaṭicchitvā “therassa pattaṃ kiṇitvā dehī”ti pahitakappiyakārakena",
  "atk-vin01a0:2802_1": "saddhiṃ kammārakulaṃ gantvā pattaṃ disvā “ayaṃ mayhaṃ ruccatī”ti vā “imāhaṃ gahessāmī”ti",
  "atk-vin01a0:2802_2": "vā vadati, kappiyakārako ca taṃ rūpiyaṃ datvā kammāraṃ saññāpeti, ayaṃ patto sabbakappiyo",
  "atk-vin01a0:2802_3": "buddhānampi paribhogārahoti.",
  "atk-vin01a0:2803_0": "591. Arūpiye rūpiyasaññīti kharapattādīsu suvaṇṇādisaññī. Āpatti dukkaṭassāti sace",
  "atk-vin01a0:2803_1": "tena arūpiyaṃ cetāpeti dukkaṭāpatti hoti. Esa nayo vematike. Arūpiyasaññissa pana",
  "atk-vin01a0:2803_2": "pañcahi sahadhammikehi saddhi “idaṃ gahetvā idaṃ dethā”ti kayavikkayaṃ karontassāpi",
  "atk-vin01a0:2803_3": "anāpatti. Sesaṃ uttānameva.",
  "atk-vin01a0:2804": "Chasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.",
  "atk-vin01a0:2805": "Rūpiyasaṃvohārasikkhāpadavaṇṇanā niṭṭhitā.",
  "atk-vin01a0:2806": "10. Kayavikkayasikkhāpadavaṇṇanā",
  "atk-vin01a0:2807_0": "593. Tena samayenāti kayavikkayasikkhāpadaṃ. Tattha kati hipi tyāyanti kati te ayaṃ,",
  "atk-vin01a0:2807_1": "hikāro panettha padapūraṇo, pikāro garahāyaṃ, ayaṃ dubbalasaṅghāṭi tava kati divasāni",
  "atk-vin01a0:2807_2": "bhavissatīti attho. Atha vā katihampi tyāyantipi pāṭho. Tattha katihanti kati ahāni,",
  "atk-vin01a0:2807_3": "kati divasānīti vuttaṃ hoti. Sesaṃ vuttanayameva. Katihipi myāyanti idampi eteneva",
  "atk-vin01a0:2807_4": "nayena veditabbaṃ. Gihīpi naṃ gihissāti ettha nanti nāmatthe nipāto, gihī nāma gihissāti vuttaṃ hoti.",
  "atk-vin01a0:2808_0": "594. Nānappakārakanti cīvarādīnaṃ kappiyabhaṇḍānaṃ vasena anekavidhaṃ. Tenevassa",
  "atk-vin01a0:2808_1": "padabhājane cīvaraṃ ādiṃ katvā dasikasuttapariyosānaṃ kappiyabhaṇḍameva dassitaṃ.",
  "atk-vin01a0:2808_2": "Akappiyabhaṇḍaparivattanañhi kayavikkayasaṅgahaṃ na gacchati. Kayavikkayanti kayañceva",
  "atk-vin01a0:2808_3": "vikkayañca. “Iminā imaṃ dehī”tiādinā hi nayena parassa kappiyabhaṇḍaṃ gaṇhanto kayaṃ",
  "atk-vin01a0:2808_4": "samāpajjati, attano kappiyabhaṇḍaṃ dento vikkayaṃ.",
  "atk-vin01a0:2809_0": "595. Ajjhācaratīti abhibhavitvā carati, vītikkamavācaṃ bhāsatīti attho. Yato kayitañca",
  "atk-vin01a0:2809_1": "hoti vikkayitañcāti yadā kayitañca hoti parabhaṇḍaṃ attano hatthagataṃ karontena,",
  "atk-vin01a0:2809_2": "vikkītañca attano bhaṇḍaṃ parahatthagataṃ karontena. “Iminā ima”ntiādivacanānurūpato",
  "atk-vin01a0:2809_3": "pana pāṭhe paṭhamaṃ attano bhaṇḍaṃ dassitaṃ.",
  "atk-vin01a0:2810_0": "Nissajjitabbanti evaṃ parassa hatthato kayavasena gahitakappiyabhaṇḍaṃ nissajjitabbaṃ.",
  "atk-vin01a0:2810_1": "Ayañhi kayavikkayo ṭhapetvā pañca sahadhammike avasesehi gihipabbajitehi antamaso",
  "atk-vin01a0:2810_2": "mātāpitūhipi saddhiṃ na vaṭṭati.",
  "atk-vin01a0:2811_0": "Tatrāyaṃ vinicchayo – vatthena vā vatthaṃ hotu bhattena vā bhattaṃ, yaṃ kiñci kappiyaṃ",
  "atk-vin01a0:2811_1": "“iminā imaṃ dehī”ti vadati, dukkaṭaṃ. Evaṃ vatvā mātuyāpi attano bhaṇḍaṃ deti, dukkaṭaṃ.",
  "atk-vin01a0:2811_2": "“Iminā imaṃ dehī”ti vutto vā “imaṃ dehi, imaṃ te dassāmī”ti vatvā vā mātuyāpi bhaṇḍaṃ",
  "atk-vin01a0:2811_3": "attanā gaṇhāti, dukkaṭaṃ. Attano bhaṇḍe parahatthaṃ parabhaṇḍe ca attano hatthaṃ",
  "atk-vin01a0:2811_4": "sampatte nissaggiyaṃ. Mātaraṃ pana pitaraṃ vā “imaṃ dehī”ti vadato viññatti na hoti.",
  "atk-vin01a0:2811_5": "“Imaṃ gaṇhāhī”ti vadato saddhādeyyavinipātanaṃ na hoti. Aññātakaṃ “imaṃ dehī”ti vadato",
  "atk-vin01a0:2811_6": "viññatti hoti. “Imaṃ gaṇhāhī”ti vadato saddhādeyyavinipātanaṃ hoti. “Iminā imaṃ dehī”ti",
  "atk-vin01a0:2811_7": "kayavikkayaṃ āpajjato nissaggiyaṃ. Tasmā kappiyabhaṇḍaṃ parivattentena mātāpitūhipi",
  "atk-vin01a0:2811_8": "saddhiṃ kayavikkayaṃ aññātakehi saddhiṃ tisso āpattiyo mocentena parivattetabbaṃ.",
  "atk-vin01a0:2812_0": "Tatrāyaṃ parivattanavidhi – bhikkhussa pātheyyataṇḍulā honti, so antarāmagge bhattahatthaṃ",
  "atk-vin01a0:2812_1": "purisaṃ disvā “amhākaṃ taṇḍulā atthi, na ca no imehi attho, bhattena pana attho”ti",
  "atk-vin01a0:2812_2": "vadati. Puriso taṇḍule gahetvā bhattaṃ deti, vaṭṭati. Tissopi āpattiyo na honti.",
  "atk-vin01a0:2812_3": "Antamaso nimittakammamattampi na hoti. Kasmā? Mūlassa atthitāya. Parato ca vuttameva",
  "atk-vin01a0:2812_4": "“idaṃ amhākaṃ atthi, amhākañca iminā ca iminā ca atthoti bhaṇatī”ti. Yo pana evaṃ",
  "atk-vin01a0:2812_5": "akatvā “iminā imaṃ dehī”ti parivatteti; yathāvatthukameva. Vighāsādaṃ disvā “imaṃ",
  "atk-vin01a0:2812_6": "odanaṃ bhuñjitvā, rajanaṃ vā dārūni vā āharā”ti vadati, rajanachalligaṇanāya dārugaṇanāya",
  "atk-vin01a0:2812_7": "ca nissaggiyāni honti. “Imaṃ odanaṃ bhuñjitvā idaṃ nāma karothā”ti dantakārādīhi",
  "atk-vin01a0:2812_8": "sippikehi dhamakaraṇādīsu taṃ taṃ parikkhāraṃ kāreti, rajakehi vā vatthaṃ dhovāpeti;",
  "atk-vin01a0:2812_9": "yathāvatthukameva. Nhāpitena kese chindāpeti, kammakārehi navakammaṃ kāreti; yathāvatthukameva.",
  "atk-vin01a0:2812_10": "Sace pana “idaṃ bhattaṃ bhuñjitvā idaṃ karothā”ti na vadati “idaṃ bhattaṃ bhuñja",
  "atk-vin01a0:2812_11": "bhuttosi bhuñjissasi, idaṃ nāma karohī”ti vadati, vaṭṭati. Ettha ca kiñcāpi vatthadhovane",
  "atk-vin01a0:2812_12": "vā kesacchedane vā bhūmisodhanādinavakamme vā parabhaṇḍaṃ attano hatthagataṃ nissajjitabbaṃ",
  "atk-vin01a0:2812_13": "nāma natthi. Mahāaṭṭhakathāyaṃ pana daḷhaṃ katvā vuttattā na sakkā etaṃ paṭikkhipituṃ,",
  "atk-vin01a0:2812_14": "tasmā yathā nissaggiyavatthumhi paribhutte vā naṭṭhe vā pācittiyaṃ deseti, evamidhāpi desetabbaṃ.",
  "atk-vin01a0:2813_0": "596. Kayavikkaye kayavikkayasaññītiādimhi yo kayavikkayaṃ samāpajjati, so tasmiṃ",
  "atk-vin01a0:2813_1": "kayavikkayasaññī vā bhavatu vematiko vā, na kayavikkayasaññī vā nissaggiyapācittiyameva.",
  "atk-vin01a0:2813_2": "Cūḷattike dvīsu padesu dukkaṭamevāti evamattho daṭṭhabbo.",
  "atk-vin01a0:2814_0": "597. Agghaṃ pucchatīti “ayaṃ tava patto kiṃ agghatī”ti pucchati. “Idaṃ nāmā”ti vutte",
  "atk-vin01a0:2814_1": "pana sace tassa kappiyabhaṇḍaṃ mahagghaṃ hoti, evañca naṃ paṭivadati “upāsaka, mama",
  "atk-vin01a0:2814_2": "idaṃ vatthu mahagghaṃ, tava pattaṃ aññassa dehī”ti. Taṃ sutvā itaro “aññaṃ thālakampi",
  "atk-vin01a0:2814_3": "dassāmī”ti vadati gaṇhituṃ vaṭṭati, “idaṃ amhākaṃ atthī”ti vuttalakkhaṇe patati.",
  "atk-vin01a0:2814_4": "Sace so patto mahaggho, bhikkhuno vatthu appagghaṃ, pattasāmiko cassa appagghabhāvaṃ",
  "atk-vin01a0:2814_5": "na jānāti, patto na gahetabbo, “mama vatthu appaggha”nti ācikkhitabbaṃ. Mahagghabhāvaṃ",
  "atk-vin01a0:2814_6": "ñatvā vañcetvā gaṇhanto hi gahitabhaṇḍaṃ agghāpetvā kāretabbataṃ āpajjati. Sace pattasāmiko",
  "atk-vin01a0:2814_7": "“hotu, bhante, sesaṃ mama puññaṃ bhavissatī”ti deti, vaṭṭati.",
  "atk-vin01a0:2815_0": "Kappiyakārakassa ācikkhatīti yassa hatthato bhaṇḍaṃ gaṇhāti, taṃ ṭhapetvā aññaṃ antamaso",
  "atk-vin01a0:2815_1": "tassa puttabhātikampi kappiyakārakaṃ katvā “iminā imaṃ nāma gahetvā dehī”ti ācikkhati.",
  "atk-vin01a0:2815_2": "So ce cheko hoti, punappunaṃ apanetvā vivaditvā gaṇhāti, tuṇhībhūtena ṭhātabbaṃ.",
  "atk-vin01a0:2815_3": "No ce cheko hoti, na jānāti gahetuṃ, vāṇijako taṃ vañceti, “mā gaṇhā”ti vattabbo.",
  "atk-vin01a0:2816_0": "Idaṃ amhākantiādimhi “idaṃ paṭiggahitaṃ telaṃ vā sappi vā amhākaṃ atthi, amhākañca",
  "atk-vin01a0:2816_1": "aññena appaṭiggahitakena attho”ti bhaṇati. Sace so taṃ gahetvā aññaṃ deti, paṭhamaṃ",
  "atk-vin01a0:2816_2": "attano telaṃ na mināpetabbaṃ. Kasmā? Nāḷiyañhi avasiṭṭhatelaṃ hoti, taṃ pacchā minantassa",
  "atk-vin01a0:2816_3": "appaṭiggahitakaṃ dūseyyāti. Sesaṃ uttānameva.",
  "atk-vin01a0:2817": "Chasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.",
  "atk-vin01a0:2818": "Kayavikkayasikkhāpadavaṇṇanā niṭṭhitā.",
  "atk-vin01a0:2819": "Niṭṭhito kosiyavaggo dutiyo.",
  "atk-vin01a0:2820": "3. Pattavaggo",
  "atk-vin01a0:2821": "1. Pattasikkhāpadavaṇṇanā",
  "atk-vin01a0:2822_0": "598. Tena samayenāti pattasikkhāpadaṃ. Tattha pattavāṇijjanti gāmanigamādīsu vicarantā",
  "atk-vin01a0:2822_1": "pattavāṇijjaṃ vā karissanti. Āmattikāpaṇaṃ vāti amattāni vuccanti bhājanāni, tāni",
  "atk-vin01a0:2822_2": "yesaṃ bhaṇḍaṃ te āmattikā, tesaṃ āmattikānaṃ āpaṇaṃ āmattikāpaṇaṃ, kulālabhaṇḍavāṇijakāpaṇanti attho.",
  "atk-vin01a0:2823_0": "602. Tayo pattassa vaṇṇāti tīṇi pattassa pamāṇāni. Aḍḍhāḷhakodanaṃ gaṇhātīti magadhanāḷiyā",
  "atk-vin01a0:2823_1": "dvinnaṃ taṇḍulanāḷīnaṃ odanaṃ gaṇhāti. Magadhanāḷi nāma aḍḍhaterasapalā hotīti andhakaṭṭhakathāyaṃ",
  "atk-vin01a0:2823_2": "vuttaṃ. Sīhaḷadīpe pakatināḷi mahantā, damiḷanāḷi khuddakā, magadhanāḷi pamāṇayuttā,",
  "atk-vin01a0:2823_3": "tāya magadhanāḷiyā diyaḍḍhanāḷi ekā sīhaḷanāḷi hotīti mahāaṭṭhakathāyaṃ vuttaṃ. Catubhāgaṃ",
  "atk-vin01a0:2823_4": "khādananti odanassa catutthabhāgappamāṇaṃ khādanaṃ, taṃ hatthahāriyassa muggasūpassa",
  "atk-vin01a0:2823_5": "vasena veditabbaṃ. Tadupiyaṃ byañjananti tassa odanassa anurūpaṃ macchamaṃsasākaphalakaḷīrādibyañjanaṃ.",
  "atk-vin01a0:2824_0": "Tatrāyaṃ vinicchayo – anupahatapurāṇasālitaṇḍulānaṃ sukoṭṭitaparisuddhānaṃ dve magadhanāḷiyo",
  "atk-vin01a0:2824_1": "gahetvā tehi taṇḍulehi anuttaṇḍulaṃ akilinnaṃ apiṇḍitaṃ suvisadaṃ kundamakuḷarāsisadisaṃ",
  "atk-vin01a0:2824_2": "avassāvitodanaṃ pacitvā niravasesaṃ patte pakkhipitvā tassa odanassa catutthabhāgappamāṇo",
  "atk-vin01a0:2824_3": "nātighano nātitanuko hatthahāriyo sabbasambhārasaṅkhato muggasūpo pakkhipitabbo.",
  "atk-vin01a0:2824_4": "Tato ālopassa ālopassa anurūpaṃ yāvacarimālopappahonakaṃ macchamaṃsādibyañjanaṃ pakkhipitabbaṃ,",
  "atk-vin01a0:2824_5": "sappitelatakkarasakañjikādīni pana gaṇanūpagāni na honti, tāni hi odanagatikāneva,",
  "atk-vin01a0:2824_6": "neva hāpetuṃ na vaḍḍhetuṃ sakkonti. Evametaṃ sabbampi pakkhittaṃ sace pattassa mukhavaṭṭiyā",
  "atk-vin01a0:2824_7": "heṭṭhimarājisamaṃ tiṭṭhati, suttena vā hīrena vā chindantassa suttassa vā hīrassa",
  "atk-vin01a0:2824_8": "vā heṭṭhimantaṃ phusati, ayaṃ ukkaṭṭho nāma patto. Sace taṃ rājiṃ atikkamma thūpīkataṃ",
  "atk-vin01a0:2824_9": "tiṭṭhati, ayaṃ ukkaṭṭhomako nāma patto. Sace taṃ rājiṃ na sampāpuṇāti, antogatameva",
  "atk-vin01a0:2824_10": "hoti, ayaṃ ukkaṭṭhukkaṭṭho nāma patto.",
  "atk-vin01a0:2825_0": "Nāḷikodananti magadhanāḷiyā ekāya taṇḍulanāḷiyā odanaṃ. Patthodananti magadhanāḷiyā",
  "atk-vin01a0:2825_1": "upaḍḍhanāḷikodanaṃ. Sesaṃ vuttanayeneva veditabbaṃ. Ayaṃ pana nāmamatte viseso –",
  "atk-vin01a0:2825_2": "sace nāḷikodanādi sabbampi pakkhittaṃ vuttanayeneva heṭṭhimarājisamaṃ tiṭṭhati, ayaṃ",
  "atk-vin01a0:2825_3": "majjhimo nāma patto. Sace taṃ rājiṃ atikkamma thūpīkataṃ tiṭṭhati, ayaṃ majjhimomako",
  "atk-vin01a0:2825_4": "nāma patto. Sace taṃ rājiṃ na sampāpuṇāti antogatameva hoti, ayaṃ majjhimukkaṭṭho",
  "atk-vin01a0:2825_5": "nāma patto. Sace patthodanādi sabbampi pakkhittaṃ heṭṭhimarājisamaṃ tiṭṭhati, ayaṃ",
  "atk-vin01a0:2825_6": "omako nāma patto. Sace taṃ rājiṃ atikkamma thūpīkataṃ tiṭṭhati, ayaṃ omakomako nāma",
  "atk-vin01a0:2825_7": "patto. Sace taṃ rājiṃ na pāpuṇāti antogatameva hoti, ayaṃ omakukkaṭṭho nāma pattoti",
  "atk-vin01a0:2825_8": "evamete nava pattā. Tesu dve apattā ukkaṭṭhukkaṭṭho ca omakomako ca. “Tato ukkaṭṭho",
  "atk-vin01a0:2825_9": "apatto omako apatto”ti idañhi ete sandhāya vuttaṃ. Ukkaṭṭhukkaṭṭho hi ettha ukkaṭṭhato",
  "atk-vin01a0:2825_10": "ukkaṭṭhattā “tato ukkaṭṭho apatto”ti vutto. Omakomako ca omakato omakattā tato omako",
  "atk-vin01a0:2825_11": "apattoti vutto. Tasmā ete bhājanaparibhogena paribhuñjitabbā, na adhiṭṭhānupagā,",
  "atk-vin01a0:2825_12": "na vikappanupagā. Itare pana satta adhiṭṭhahitvā vā vikappetvā vā paribhuñjitabbā,",
  "atk-vin01a0:2825_13": "evaṃ akatvā taṃ dasāhaṃ atikkāmayato nissaggiyaṃ pācittiyanti taṃ sattavidhampi pattaṃ",
  "atk-vin01a0:2825_14": "dasāhaparamaṃ kālaṃ atikkāmayato nissaggiyaṃ pācittiyaṃ.",
  "atk-vin01a0:2826": "607. Nissaggiyaṃ pattaṃ anissajjitvā paribhuñjatīti yāguṃ pivitvā dhote dukkaṭaṃ, khañjakaṃ khāditvā bhattaṃ bhuñjitvā dhote dukkaṭanti evaṃ payoge payoge dukkaṭaṃ.",
  "atk-vin01a0:2827_0": "608. Anāpatti antodasāhaṃ adhiṭṭheti vikappetīti ettha pana pamāṇayuttassapi adhiṭṭhānavikappanupagattaṃ",
  "atk-vin01a0:2827_1": "evaṃ veditabbaṃ – ayopatto pañcahi pākehi mattikāpatto dvīhi pākehi pakko adhiṭṭhānupago,",
  "atk-vin01a0:2827_2": "ubhopi yaṃ mūlaṃ dātabbaṃ, tasmiṃ dinneyeva. Sace ekopi pāko ūno hoti, kākaṇikamattampi",
  "atk-vin01a0:2827_3": "vā mūlaṃ adinnaṃ, na adhiṭṭhānupago. Sacepi pattasāmiko vadati “yadā tumhākaṃ mūlaṃ",
  "atk-vin01a0:2827_4": "bhavissati, tadā dassatha, adhiṭṭhahitvā paribhuñjathā”ti neva adhiṭṭhānupago hoti,",
  "atk-vin01a0:2827_5": "pākassa hi ūnattā pattasaṅkhaṃ na gacchati, mūlassa sakalassa vā ekadesassa vā adinnattā",
  "atk-vin01a0:2827_6": "sakabhāvaṃ na upeti, aññasseva santako hoti, tasmā pāke ca mūle ca niṭṭhiteyeva adhiṭṭhānupago",
  "atk-vin01a0:2827_7": "hoti. Yo adhiṭṭhānupago, sveva vikappanupago, so hatthaṃ āgatopi anāgatopi adhiṭṭhātabbo",
  "atk-vin01a0:2827_8": "vikappetabbo vā. Yadi hi pattakārako mūlaṃ labhitvā sayaṃ vā dātukāmo hutvā “ahaṃ,",
  "atk-vin01a0:2827_9": "bhante, tumhākaṃ pattaṃ katvā asukadivase nāma pacitvā ṭhapessāmī”ti vadati, bhikkhu",
  "atk-vin01a0:2827_10": "ca tena paricchinnadivasato dasāhaṃ atikkāmeti, nissaggiyaṃ pācittiyaṃ. Sace pana",
  "atk-vin01a0:2827_11": "pattakārako “ahaṃ tumhākaṃ pattaṃ katvā pacitvā sāsanaṃ pesessāmī”ti vatvā tatheva",
  "atk-vin01a0:2827_12": "karoti, tena pesitabhikkhu pana tassa bhikkhuno na āroceti, añño disvā vā sutvā vā",
  "atk-vin01a0:2827_13": "“tumhākaṃ, bhante, patto niṭṭhito”ti āroceti, etassa ārocanaṃ napamāṇaṃ. Yadā pana",
  "atk-vin01a0:2827_14": "tena pesitoyeva āroceti, tassa vacanaṃ sutadivasato paṭṭhāya dasāhaṃ atikkāmayato",
  "atk-vin01a0:2827_15": "nissaggiyaṃ pācittiyaṃ. Sace pattakārako “ahaṃ tumhākaṃ pattaṃ katvā pacitvā kassaci",
  "atk-vin01a0:2827_16": "hatthe pahiṇissāmī”ti vatvā tatheva karoti, pattaṃ gahetvā āgatabhikkhu pana attano",
  "atk-vin01a0:2827_17": "pariveṇe ṭhapetvā tassa na āroceti, añño koci bhaṇati “api, bhante, adhunā ābhato",
  "atk-vin01a0:2827_18": "patto sundaro”ti! “Kuhiṃ, āvuso, patto”ti? “Itthannāmassa hatthe pesito”ti. Etassapi",
  "atk-vin01a0:2827_19": "vacanaṃ na pamāṇaṃ. Yadā pana so bhikkhu pattaṃ deti, laddhadivasato paṭṭhāya dasāhaṃ",
  "atk-vin01a0:2827_20": "atikkāmayato nissaggiyaṃ pācittiyaṃ. Tasmā dasāhaṃ anatikkāmetvāva adhiṭṭhātabbo vikappetabbo vā.",
  "atk-vin01a0:2828_0": "Tattha dve pattassa adhiṭṭhānā – kāyena vā adhiṭṭhāti, vācāya vā adhiṭṭhāti. Tesaṃ",
  "atk-vin01a0:2828_1": "vasena adhiṭṭhahantena ca “imaṃ pattaṃ paccuddharāmī”ti vā “etaṃ pattaṃ paccuddharāmī”ti",
  "atk-vin01a0:2828_2": "vā evaṃ sammukhe vā parammukhe vā ṭhitaṃ purāṇapattaṃ paccuddharitvā aññassa vā datvā",
  "atk-vin01a0:2828_3": "navaṃ pattaṃ yattha katthaci ṭhitaṃ hatthena parāmasitvā “imaṃ pattaṃ adhiṭṭhāmī”ti",
  "atk-vin01a0:2828_4": "cittena ābhogaṃ katvā kāyavikāraṃ karontena kāyena vā adhiṭṭhātabbo, vacībhedaṃ katvā",
  "atk-vin01a0:2828_5": "vācāya vā adhiṭṭhātabbo. Tatra duvidhaṃ adhiṭṭhānaṃ – sace hatthapāse hoti “imaṃ",
  "atk-vin01a0:2828_6": "pattaṃ adhiṭṭhāmī”ti vācā bhinditabbā. Atha antogabbhe vā uparipāsāde vā sāmantavihāre",
  "atk-vin01a0:2828_7": "vā hoti, ṭhapitaṭṭhānaṃ sallakkhetvā “etaṃ pattaṃ adhiṭṭhāmī”ti vācā bhinditabbā.",
  "atk-vin01a0:2829_0": "Adhiṭṭhahantena pana ekakena adhiṭṭhātumpi vaṭṭati, aññassa santike adhiṭṭhātumpi",
  "atk-vin01a0:2829_1": "vaṭṭati. Aññassa santike ayamānisaṃso – sacassa “adhiṭṭhito nu kho me, no”ti vimati",
  "atk-vin01a0:2829_2": "uppajjati, itaro sāretvā vimatiṃ chindissatīti. Sace koci dasa patte labhitvā sabbeva",
  "atk-vin01a0:2829_3": "attanāva paribhuñjitukāmo hoti, na sabbe adhiṭṭhātabbā. Ekaṃ pattaṃ adhiṭṭhāya punadivase",
  "atk-vin01a0:2829_4": "taṃ paccuddharitvā añño adhiṭṭhātabbo. Etenupāyena vassasatampi pariharituṃ sakkā.",
  "atk-vin01a0:2830_0": "Evaṃ appamattassa bhikkhuno siyā adhiṭṭhānavijahananti? Siyā. Sace hi ayaṃ pattaṃ",
  "atk-vin01a0:2830_1": "aññassa vā deti, vibbhamati vā sikkhaṃ vā paccakkhāti, kālaṃ vā karoti, liṅgaṃ vāssa",
  "atk-vin01a0:2830_2": "parivattati, paccuddharati vā, patte vā chiddaṃ hoti, adhiṭṭhānaṃ vijahati. Vuttampi cetaṃ –",
  "atk-vin01a0:2831": "“Dinnavibbhantapaccakkhā, kālaṃkiriyakatena ca;",
  "atk-vin01a0:2832": "Liṅgapaccuddharā ceva, chiddena bhavati sattama”nti.",
  "atk-vin01a0:2833_0": "Coraharaṇavissāsaggāhehipi vijahatiyeva. Kittakena chiddena adhiṭṭhānaṃ bhijjati?",
  "atk-vin01a0:2833_1": "Yena kaṅgusitthaṃ nikkhamati ceva pavisati ca. Idañhi sattannaṃ dhaññānaṃ lāmakadhaññasitthaṃ,",
  "atk-vin01a0:2833_2": "tasmiṃ ayacuṇṇena vā āṇiyā vā paṭipākatike kate dasāhabbhantare puna adhiṭṭhātabbo.",
  "atk-vin01a0:2833_3": "Ayaṃ tāva “antodasāhaṃ adhiṭṭheti vikappetī”ti ettha adhiṭṭhāne vinicchayo.",
  "atk-vin01a0:2834_0": "Vikappane pana dve vikappanā – sammukhāvikappanā ca parammukhāvikappanā ca. Kathaṃ",
  "atk-vin01a0:2834_1": "sammukhāvikappanā hoti? Pattānaṃ ekabahubhāvaṃ sannihitāsannihitabhāvañca ñatvā “imaṃ",
  "atk-vin01a0:2834_2": "patta”nti vā “ime patte”ti vā “etaṃ patta”nti vā “ete patte”ti vā vatvā “tuyhaṃ vikappemī”ti",
  "atk-vin01a0:2834_3": "vattabbaṃ. Ayamekā sammukhāvikappanā. Ettāvatā nidhetuṃ vaṭṭati, paribhuñjituṃ vā",
  "atk-vin01a0:2834_4": "vissajjetuṃ vā adhiṭṭhātuṃ vā na vaṭṭati. “Mayhaṃ santakaṃ paribhuñja vā vissajjehi",
  "atk-vin01a0:2834_5": "vā yathāpaccayaṃ vā karohī”ti evaṃ pana vutte paccuddhāro nāma hoti, tatopabhuti",
  "atk-vin01a0:2834_6": "paribhogādayopi vaṭṭanti.",
  "atk-vin01a0:2835_0": "Aparo nayo – tatheva pattānaṃ ekabahubhāvaṃ sannihitāsannihitabhāvañca ñatvā tasseva",
  "atk-vin01a0:2835_1": "bhikkhuno santike “imaṃ patta”nti vā “ime patte”ti vā “etaṃ patta”nti vā “ete patte”ti",
  "atk-vin01a0:2835_2": "vā vatvā pañcasu sahadhammikesu aññatarassa attanā abhirucitassa yassa kassaci nāmaṃ",
  "atk-vin01a0:2835_3": "gahetvā “tissassa bhikkhuno vikappemī”ti vā “tissāya bhikkhuniyā sikkhamānāya sāmaṇerassa",
  "atk-vin01a0:2835_4": "tissāya sāmaṇeriyā vikappemī”ti vā vattabbaṃ, ayaṃ aparāpi sammukhāvikappanā. Ettāvatā",
  "atk-vin01a0:2835_5": "nidhetuṃ vaṭṭati, paribhogādīsu pana ekampi na vaṭṭati. Tena pana bhikkhunā “tissassa",
  "atk-vin01a0:2835_6": "bhikkhuno santakaṃ…pe… tissāya sāmaṇeriyā santakaṃ paribhuñja vā vissajjehi vā yathāpaccayaṃ",
  "atk-vin01a0:2835_7": "vā karohī”ti vutte paccuddhāro nāma hoti. Tatopabhuti paribhogādayopi vaṭṭanti.",
  "atk-vin01a0:2836_0": "Kathaṃ parammukhāvikappanā hoti? Pattānaṃ tatheva ekabahubhāvaṃ sannihitāsannihitabhāvañca",
  "atk-vin01a0:2836_1": "ñatvā “imaṃ patta”nti vā “ime patte”ti vā “etaṃ patta”nti vā “ete patte”ti vā vatvā",
  "atk-vin01a0:2836_2": "“tuyhaṃ vikappanatthāya dammī”ti vattabbaṃ. Tena vattabbo – “ko te mitto vā sandiṭṭho",
  "atk-vin01a0:2836_3": "vā”ti? Tato itarena purimanayeneva “tisso bhikkhūti vā…pe… tissā sāmaṇerī”ti vā vattabbaṃ.",
  "atk-vin01a0:2836_4": "Puna tena bhikkhunā “ahaṃ tissassa bhikkhuno dammī”ti vā…pe… “tissāya sāmaṇeriyā",
  "atk-vin01a0:2836_5": "dammī”ti vā vattabbaṃ, ayaṃ parammukhāvikappanā. Ettāvattā nidhetuṃ vaṭṭati, paribhogādīsu",
  "atk-vin01a0:2836_6": "pana ekampi na vaṭṭati. Tena pana bhikkhunā dutiyasammukhāvikappanāyaṃ vuttanayeneva",
  "atk-vin01a0:2836_7": "“itthannāmassa santakaṃ paribhuñja vā vissajjehi vā yathāpaccayaṃ vā karohī”ti vutte",
  "atk-vin01a0:2836_8": "paccuddhāro nāma hoti. Tatopabhuti paribhogādayopi vaṭṭanti.",
  "atk-vin01a0:2837": "Imāsaṃ pana dvinnaṃ vikappanānaṃ nānākaraṇaṃ, avaseso ca vacanakkamo sabbo paṭhamakathinasikkhāpadavaṇṇanāyaṃ vuttanayeneva veditabbo saddhiṃ samuṭṭhānādīhīti.",
  "atk-vin01a0:2838": "Pattasikkhāpadavaṇṇanā niṭṭhitā.",
  "atk-vin01a0:2839": "2. Ūnapañcabandhanasikkhāpadavaṇṇanā",
  "atk-vin01a0:2840_0": "609. Tena samayenāti ūnapañcabandhanasikkhāpadaṃ. Tattha na yāpetīti so kira yadi",
  "atk-vin01a0:2840_1": "ariyasāvako nābhavissā, aññathattampi agamissā, evaṃ tehi ubbāḷho, sotāpannattā pana",
  "atk-vin01a0:2840_2": "kevalaṃ sarīreneva na yāpeti, tena vuttaṃ – “attanāpi na yāpeti, puttadārāpissa kilamantī”ti.",
  "atk-vin01a0:2841_0": "612-3. Ūnapañcabandhanenāti ettha ūnāni pañca bandhanāni assāti ūnapañcabandhano,",
  "atk-vin01a0:2841_1": "nāssa pañca bandhanāni pūrentīti attho, tena ūnapañcabandhanena. Itthambhūtassa lakkhaṇe",
  "atk-vin01a0:2841_2": "karaṇavacanaṃ. Tattha yasmā abandhanassāpi pañca bandhanāni na pūrenti, sabbaso natthitāya,",
  "atk-vin01a0:2841_3": "tasmā padabhājane “abandhano vā”tiādi vuttaṃ. “Ūnapañcabandhanenā”ti ca vuttattā",
  "atk-vin01a0:2841_4": "yassa pañcabandhano patto hoti, tassa so apatto, tasmā aññaṃ viññāpetuṃ vaṭṭati.",
  "atk-vin01a0:2841_5": "Bandhanañca nāmetaṃ yasmā bandhanokāse sati hoti, asati na hoti, tasmā tassa lakkhaṇaṃ",
  "atk-vin01a0:2841_6": "dassetuṃ “abandhanokāso nāmā”tiādi vuttaṃ.",
  "atk-vin01a0:2842_0": "Dvaṅgulā rāji na hotīti mukhavaṭṭito heṭṭhā dvaṅgulappamāṇā ekāpi rāji na hoti. Yassa",
  "atk-vin01a0:2842_1": "dvaṅgulā rāji hotīti yassa pana tādisā ekā rāji hoti, so tassā rājiyā heṭṭhimapariyante",
  "atk-vin01a0:2842_2": "pattavedhakena vijjhitvā pacitvā suttarajjuka-makacirajjukādīhi vā tipusuttakena",
  "atk-vin01a0:2842_3": "vā bandhitabbo, taṃ bandhanaṃ āmisassa alagganatthaṃ tipupaṭṭakena vā kenaci baddhasilesena",
  "atk-vin01a0:2842_4": "vā paṭicchādetabbaṃ. So ca patto adhiṭṭhahitvā paribhuñjitabbo, sukhumaṃ vā chiddaṃ",
  "atk-vin01a0:2842_5": "katvā bandhitabbo. Suddhehi pana madhusitthakalākhāsajjulasādīhi bandhituṃ na vaṭṭati.",
  "atk-vin01a0:2842_6": "Phāṇitaṃ jhāpetvā pāsāṇacuṇṇena bandhituṃ vaṭṭati. Mukhavaṭṭisamīpe pana pattavedhakena",
  "atk-vin01a0:2842_7": "vijjhiyamāno kapālassa bahalattā bhijjati, tasmā heṭṭhā vijjhitabbo. Yassa pana dve",
  "atk-vin01a0:2842_8": "rājiyo ekāyeva vā caturaṅgulā, tassa dve bandhanāni dātabbāni. Yassa tisso ekāyeva",
  "atk-vin01a0:2842_9": "vā chaḷaṅgulā, tassa tīṇi. Yassa catasso ekāyeva vā aṭṭhaṅgulā, tassa cattāri. Yassa",
  "atk-vin01a0:2842_10": "pañca ekāyeva vā dasaṅgulā, so baddhopi abaddhopi apattoyeva, añño viññāpetabbo.",
  "atk-vin01a0:2842_11": "Esa tāva mattikāpatte vinicchayo.",
  "atk-vin01a0:2843_0": "Ayopatte pana sacepi pañca vā atirekāni vā chiddāni honti, tāni ce ayacuṇṇena vā",
  "atk-vin01a0:2843_1": "āṇiyā vā lohamaṇḍalakena vā baddhāni maṭṭhāni honti, sveva patto paribhuñjitabbo,",
  "atk-vin01a0:2843_2": "na añño viññāpetabbo. Atha pana ekampi chiddaṃ mahantaṃ hoti, lohamaṇḍalakena baddhampi",
  "atk-vin01a0:2843_3": "maṭṭhaṃ na hoti, patte āmisaṃ laggati, akappiyo hoti, ayaṃ apatto. Añño viññāpetabbo.",
  "atk-vin01a0:2844_0": "615. Thero vattabboti patte ānisaṃsaṃ dassetvā “ayaṃ, bhante, patto pamāṇayutto sundaro",
  "atk-vin01a0:2844_1": "therānurūpo, taṃ gaṇhathā”ti vattabbo. Yo na gaṇheyyāti anukampāya na gaṇhantassa",
  "atk-vin01a0:2844_2": "dukkaṭaṃ. Yo pana santuṭṭhiyā “kiṃ me aññena pattenā”ti na gaṇhāti, tassa anāpatti.",
  "atk-vin01a0:2844_3": "Pattapariyantoti evaṃ parivattetvā pariyante ṭhitapatto.",
  "atk-vin01a0:2845_0": "Na adeseti mañcapīṭhachattanāgadantakādike adese, na nikkhipitabbo. Yattha purimaṃ",
  "atk-vin01a0:2845_1": "sundaraṃ pattaṃ ṭhapeti, tattheva ṭhapetabbo. Pattassa hi nikkhipanadeso “anujānāmi,",
  "atk-vin01a0:2845_2": "bhikkhave, ādhāraka”ntiādinā nayena khandhake vuttoyeva.",
  "atk-vin01a0:2846_0": "Na abhogenāti yāgurandhanarajanapacanādinā aparibhogena na paribhuñjitabbo. Antarāmagge",
  "atk-vin01a0:2846_1": "pana byādhimhi uppanne aññasmiṃ bhājane asati mattikāya limpetvā yāguṃ vā pacituṃ",
  "atk-vin01a0:2846_2": "udakaṃ vā tāpetuṃ vaṭṭati.",
  "atk-vin01a0:2847_0": "Na vissajjetabboti aññassa na dātabbo. Sace pana saddhivihāriko vā antevāsiko vā",
  "atk-vin01a0:2847_1": "aññaṃ varapattaṃ ṭhapetvā “ayaṃ mayhaṃ sāruppo, ayaṃ therassā”ti gaṇhāti, vaṭṭati.",
  "atk-vin01a0:2847_2": "Añño vā taṃ gahetvā attano pattaṃ deti, vaṭṭati. “Mayhameva pattaṃ āharā”ti vattabbakiccaṃ natthi.",
  "atk-vin01a0:2848_0": "617. Pavāritānanti ettha saṅghavasena pavāritaṭṭhāne pañcabandhaneneva vaṭṭati. Puggalavasena",
  "atk-vin01a0:2848_1": "pavāritaṭṭhāne ūnapañcabandhanenāpi vaṭṭatīti kurundiyaṃ vuttaṃ. Sesamettha uttānatthameva.",
  "atk-vin01a0:2849": "Chasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.",
  "atk-vin01a0:2850": "Ūnapañcabandhanasikkhāpadavaṇṇanā niṭṭhitā.",
  "atk-vin01a0:2851": "3. Bhesajjasikkhāpadavaṇṇanā",
  "atk-vin01a0:2852": "618. Tena samayenāti bhesajjasikkhāpadaṃ. Tattha attho, bhanteti rājā bhikkhū uyyuttappayutte therassa leṇatthāya pabbhāraṃ sodhente disvā ārāmikaṃ dātukāmo pucchi.",
  "atk-vin01a0:2853_0": "619-21. Pāṭiyekkoti visuṃ eko. Mālākiteti katamāle mālādhare, kusumamālāpaṭimaṇḍiteti",
  "atk-vin01a0:2853_1": "attho. Tiṇaṇḍupakanti tiṇacumbaṭakaṃ. Paṭimuñcīti ṭhapesi. Sā ahosi suvaṇṇamālāti",
  "atk-vin01a0:2853_2": "dārikāya sīse ṭhapitamattāyeva therassa adhiṭṭhānavasena suvaṇṇapadumamālā ahosi.",
  "atk-vin01a0:2853_3": "Tañhi tiṇaṇḍupakaṃ sīse ṭhapitamattameva “suvaṇṇamālā hotū”ti thero adhiṭṭhāsi. Dutiyampi",
  "atk-vin01a0:2853_4": "kho…pe…. Tenupasaṅkamīti dutiyadivaseyeva upasaṅkami.",
  "atk-vin01a0:2854_0": "Suvaṇṇanti adhimuccīti “sovaṇṇamayo hotū”ti adhiṭṭhāsi. Pañcannaṃ bhesajjānanti sappiādīnaṃ.",
  "atk-vin01a0:2854_1": "Bāhulikāti paccayabāhulikatāya paṭipannā. Kolambepi ghaṭepītiettha kolambā nāma mahāmukhacāṭiyo",
  "atk-vin01a0:2854_2": "vuccanti. Olīnavilīnānīti heṭṭhā ca ubhatopassesu ca gaḷitāni. Okiṇṇavikiṇṇāti sappiādīnaṃ",
  "atk-vin01a0:2854_3": "gandhena bhūmiṃ khanantehi okiṇṇā, bhittiyo khanantehi upari sañcarantehi ca vikiṇṇā.",
  "atk-vin01a0:2854_4": "Antokoṭṭhāgārikāti abbhantare saṃvihitakoṭṭhāgārā.",
  "atk-vin01a0:2855_0": "622. Paṭisāyanīyānīti paṭisāyitabbāni, paribhuñjitabbānīti attho. Bhesajjānīti bhesajjakiccaṃ",
  "atk-vin01a0:2855_1": "karontu vā mā vā, evaṃ laddhavohārāni. “Gosappī”tiādīhi loke pākaṭaṃ dassetvā “yesaṃ",
  "atk-vin01a0:2855_2": "maṃsaṃ kappatī”ti iminā aññesampi migarohitasasādīnaṃ sappiṃ saṅgahetvā dassesi.",
  "atk-vin01a0:2855_3": "Yesañhi khīraṃ atthi, sappipi tesaṃ atthiyeva, taṃ pana sulabhaṃ vā hotu dullabhaṃ",
  "atk-vin01a0:2855_4": "vā, asammohatthaṃ vuttaṃ. Evaṃ navanītampi.",
  "atk-vin01a0:2856_0": "Sannidhikārakaṃ paribhuñjitabbānīti sannidhiṃ katvā nidahitvā paribhuñjitabbāni.",
  "atk-vin01a0:2856_1": "Kathaṃ? Pāḷiyā āgatasappiādīsu sappi tāva purebhattaṃ paṭiggahitaṃ tadahupurebhattaṃ",
  "atk-vin01a0:2856_2": "sāmisampi nirāmisampi paribhuñjituṃ vaṭṭati, pacchābhattato paṭṭhāya sattāhaṃ nirāmisaṃ",
  "atk-vin01a0:2856_3": "paribhuñjitabbaṃ. Sattāhātikkame sace ekabhājane ṭhapitaṃ, ekaṃ nissaggiyaṃ. Sace",
  "atk-vin01a0:2856_4": "bahūsu vatthugaṇanāya nissaggiyāni, pacchābhattaṃ paṭiggahitaṃ sattāhaṃ nirāmisameva",
  "atk-vin01a0:2856_5": "vaṭṭati. Purebhattaṃ vā pacchābhattaṃ vā uggahitakaṃ katvā nikkhittaṃ ajjhoharituṃ",
  "atk-vin01a0:2856_6": "na vaṭṭati; abbhañjanādīsu upanetabbaṃ. Sattāhātikkamepi anāpatti, anajjhoharaṇīyataṃ",
  "atk-vin01a0:2856_7": "āpannattā. “Paṭisāyanīyānī”ti hi vuttaṃ. Sace anupasampanno purebhattaṃ paṭiggahitanavanītena",
  "atk-vin01a0:2856_8": "sappiṃ katvā deti, purebhattaṃ sāmisaṃ vaṭṭati. Sace sayaṃ karoti, sattāhampi nirāmisameva",
  "atk-vin01a0:2856_9": "vaṭṭati. Pacchābhattaṃ paṭiggahitanavanītena pana yena kenaci katasappi sattāhampi",
  "atk-vin01a0:2856_10": "nirāmisameva vaṭṭati. Uggahitakena kate pubbe vuttasuddhasappinayeneva vinicchayo veditabbo.",
  "atk-vin01a0:2857_0": "Purebhattaṃ paṭiggahitakhīrena vā dadhinā vā katasappi anupasampannena kataṃ sāmisampi",
  "atk-vin01a0:2857_1": "tadahupurebhattaṃ vaṭṭati. Sayaṃkataṃ nirāmisameva vaṭṭati. Navanītaṃ tāpentassa",
  "atk-vin01a0:2857_2": "hi sāmaṃpāko na hoti, sāmaṃpakkena pana tena saddhiṃ āmisaṃ na vaṭṭati. Pacchābhattato",
  "atk-vin01a0:2857_3": "paṭṭhāya ca na vaṭṭatiyeva. Sattāhātikkamepi anāpatti, savatthukassa paṭiggahitattā,",
  "atk-vin01a0:2857_4": "“tāni paṭiggahetvā”ti hi vuttaṃ. Pacchābhattaṃ paṭiggahitehi kataṃ pana abbhañjanādīsu",
  "atk-vin01a0:2857_5": "upanetabbaṃ. Purebhattampi ca uggahitakehi kataṃ ubhayesampi sattāhātikkame anāpatti.",
  "atk-vin01a0:2857_6": "Eseva nayo akappiyamaṃsasappimhi. Ayaṃ pana viseso – yattha pāḷiyaṃ āgatasappinā",
  "atk-vin01a0:2857_7": "nissaggiyaṃ, tattha iminā dukkaṭaṃ. Andhakaṭṭhakathāyaṃ kāraṇapatirūpakaṃ vatvā manussasappi",
  "atk-vin01a0:2857_8": "ca navanītañca paṭikkhittaṃ, taṃ duppaṭikkhittaṃ, sabbaaṭṭhakathāsu anuññātattā.",
  "atk-vin01a0:2857_9": "Parato cassa vinicchayopi āgacchissati.",
  "atk-vin01a0:2858_0": "Pāḷiyaṃ āgataṃ navanītampi purebhattaṃ paṭiggahitaṃ tadahupurebhattaṃ sāmisampi vaṭṭati,",
  "atk-vin01a0:2858_1": "pacchābhattato paṭṭhāya nirāmisameva. Sattāhātikkame nānābhājanesu ṭhapite bhājanagaṇanāya",
  "atk-vin01a0:2858_2": "ekabhājanepi amissetvā piṇḍapiṇḍavasena ṭhapite piṇḍagaṇanāya nissaggiyāni. Pacchābhattaṃ",
  "atk-vin01a0:2858_3": "paṭiggahitaṃ sappinayeneva veditabbaṃ. Ettha pana dadhiguḷikāyopi takkabindūnipi",
  "atk-vin01a0:2858_4": "honti, tasmā taṃ dhotaṃ vaṭṭatīti upaḍḍhattherā āhaṃsu. Mahāsīvatthero pana “bhagavatā",
  "atk-vin01a0:2858_5": "anuññātakālato paṭṭhāya takkato uddhaṭamattameva khādiṃsū”ti āha. Tasmā navanītaṃ",
  "atk-vin01a0:2858_6": "paribhuñjantena dhovitvā dadhitakkamakkhikākipillikādīni apanetvā paribhuñjitabbaṃ.",
  "atk-vin01a0:2858_7": "Pacitvā sappiṃ katvā paribhuñjitukāmena adhotampi pacituṃ vaṭṭati. Yaṃ tattha dadhigataṃ",
  "atk-vin01a0:2858_8": "vā takkagataṃ vā taṃ khayaṃ gamissati, ettāvatā hi savatthukapaṭiggahitaṃ nāma na",
  "atk-vin01a0:2858_9": "hotīti ayamettha adhippāyo. Āmisena saddhiṃ pakkattā pana tasmimpi kukkuccāyanti",
  "atk-vin01a0:2858_10": "kukkuccakā. Idāni uggahetvā ṭhapitanavanīte ca purebhattaṃ khīradadhīni paṭiggahetvā",
  "atk-vin01a0:2858_11": "katanavanīte ca pacchābhattaṃ tāni paṭiggahetvā katanavanīte ca uggahitehi katanavavīte",
  "atk-vin01a0:2858_12": "ca akappiyamaṃsanavanīte ca sabbo āpattānāpattiparibhogāparibhoganayo sappimhi vuttakkameneva gahetabbo.",
  "atk-vin01a0:2859_0": "Telabhikkhāya paviṭṭhānaṃ pana bhikkhūnaṃ tattheva sappimpi navanītampi pakkatelampi",
  "atk-vin01a0:2859_1": "apakkatelampi ākiranti, tattha takkadadhibindūnipi bhattasitthānipi taṇḍulakaṇāpi",
  "atk-vin01a0:2859_2": "makkhikādayopi honti. Ādiccapākaṃ katvā parissāvetvā gahitaṃ sattāhakālikaṃ hoti,",
  "atk-vin01a0:2859_3": "paṭiggahetvā ṭhapitabhesajjehi saddhiṃ pacitvā natthupānampi kātuṃ vaṭṭati. Sace",
  "atk-vin01a0:2859_4": "vaddalisamaye lajji sāmaṇero yathā tattha patitataṇḍulakaṇādayo na paccanti, evaṃ",
  "atk-vin01a0:2859_5": "sāmisapākaṃ mocento aggimhi vilīyāpetvā parissāvetvā puna pacitvā deti, purimanayeneva sattāhaṃ vaṭṭati.",
  "atk-vin01a0:2860_0": "Telesu tilatelaṃ tāva purebhattaṃ paṭiggahitaṃ purebhattaṃ sāmisampi vaṭṭati, pacchābhattato",
  "atk-vin01a0:2860_1": "paṭṭhāya nirāmisameva. Sattāhātikkame panassa bhājanagaṇanāya nissaggiyabhāvo veditabbo.",
  "atk-vin01a0:2860_2": "Pacchābhattaṃ paṭiggahitaṃ sattāhaṃ nirāmisameva vaṭṭati. Uggahitakaṃ katvā nikkhittaṃ",
  "atk-vin01a0:2860_3": "ajjhoharituṃ na vaṭṭati, sīsamakkhanādīsu upanetabbaṃ, sattāhātikkamepi anāpatti.",
  "atk-vin01a0:2860_4": "Purebhattaṃ tile paṭiggahetvā katatelaṃ purebhattaṃ sāmisampi vaṭṭati, pacchābhattato",
  "atk-vin01a0:2860_5": "paṭṭhāya anajjhoharaṇīyaṃ hoti, sīsamakkhanādīsu upanetabbaṃ, sattāhātikkamepi anāpatti.",
  "atk-vin01a0:2860_6": "Pacchābhattaṃ tile paṭiggahetvā katatelaṃ anajjhoharaṇīyameva, savatthukapaṭiggahitattā,",
  "atk-vin01a0:2860_7": "sattāhātikkamepi anāpatti, sīsamakkhanādīsu upanetabbaṃ. Purebhattaṃ vā pacchābhattaṃ",
  "atk-vin01a0:2860_8": "vā uggahitakatilehi katatelepi eseva nayo.",
  "atk-vin01a0:2861_0": "Purebhattaṃ paṭiggahitakatile bhajjitvā vā tilapiṭṭhaṃ vā sedetvā uṇhodakena vā temetvā",
  "atk-vin01a0:2861_1": "katatelaṃ sace anupasampannena kataṃ purebhattaṃ sāmisampi vaṭṭati. Attanā katatelaṃ",
  "atk-vin01a0:2861_2": "pana nibbaṭṭitattā purebhattaṃ nirāmisameva vaṭṭati. Sāmaṃpakkattā sāmisaṃ na vaṭṭati,",
  "atk-vin01a0:2861_3": "savatthukapaṭiggahitattā pana pacchābhattato paṭṭhāya ubhayampi anajjhoharaṇīyaṃ,",
  "atk-vin01a0:2861_4": "sīsamakkhanādīsu upanetabbaṃ, sattāhātikkamepi anāpatti. Yadi pana appaṃ uṇhodakaṃ",
  "atk-vin01a0:2861_5": "hoti abbhukkiraṇamattaṃ, abbohārikaṃ hoti, sāmapākagaṇanaṃ na gacchati. Sāsapatelādīsupi",
  "atk-vin01a0:2861_6": "avatthukapaṭiggahitesu avatthukatilatele vuttasadisova vinicchayo.",
  "atk-vin01a0:2862_0": "Sace pana purebhattaṃ paṭiggahitānaṃ sāsapādīnaṃ cuṇṇehi ādiccapākena sakkā telaṃ",
  "atk-vin01a0:2862_1": "kātuṃ, taṃ purebhattaṃ sāmisampi vaṭṭati, pacchābhattato paṭṭhāya nirāmisameva, sattāhātikkame",
  "atk-vin01a0:2862_2": "nissaggiyaṃ. Yasmā pana sāsapamadhukacuṇṇādīni sedetvā eraṇḍakaṭṭhīni ca bhajjitvā",
  "atk-vin01a0:2862_3": "eva telaṃ karonti, tasmā tesaṃ telaṃ anupasampannehi kataṃ purebhattaṃ sāmisampi",
  "atk-vin01a0:2862_4": "vaṭṭati. Vatthūnaṃ yāvajīvikattā pana savatthukapaṭiggahaṇe doso natthīti. Attanā",
  "atk-vin01a0:2862_5": "kataṃ sattāhaṃ nirāmisaparibhogeneva paribhuñjitabbaṃ. Uggahitakehi kataṃ anajjhoharaṇīyaṃ",
  "atk-vin01a0:2862_6": "bāhiraparibhoge vaṭṭati, sattāhātikkamepi anāpatti.",
  "atk-vin01a0:2863_0": "Telakaraṇatthāya sāsapamadhukaeraṇḍakaṭṭhīni vā paṭiggahetvā kataṃ telaṃ sattāhakālikaṃ.",
  "atk-vin01a0:2863_1": "Dutiyadivase kataṃ chāhaṃ vaṭṭati. Tatiyadivase kataṃ pañcāhaṃ vaṭṭati. Catuttha-pañcama-chaṭṭhasattāmadivase",
  "atk-vin01a0:2863_2": "kataṃ tadaheva vaṭṭati. Sace yāva aruṇassa uggamanā tiṭṭhati, nissaggiyaṃ. Aṭṭhame",
  "atk-vin01a0:2863_3": "divase kataṃ anajjhoharaṇīyaṃ. Anissaggiyattā pana bāhiraparibhoge vaṭṭati. Sacepi",
  "atk-vin01a0:2863_4": "na karoti, telatthāya gahitasāsapādīnaṃ sattāhātikkamane dukkaṭameva. Pāḷiyaṃ pana",
  "atk-vin01a0:2863_5": "anāgatāni aññānipi nāḷikeranimbakosambakakaramandaatasīādīnaṃ telāni atthi, tāni",
  "atk-vin01a0:2863_6": "paṭiggahetvā sattāhaṃ atikkāmayato dukkaṭaṃ hoti. Ayametesu viseso. Sesaṃ yāvakālikavatthuṃ",
  "atk-vin01a0:2863_7": "yāvajīvikavatthuñca sallakkhetvā sāmaṃpākasavatthukapurebhattapacchābhattapaṭiggahitauggahitakavatthuvidhānaṃ",
  "atk-vin01a0:2863_8": "sabbaṃ vuttanayeneva veditabbaṃ.",
  "atk-vin01a0:2864_0": "623. Vasātelanti “anujānāmi, bhikkhave, vasāni bhesajjāni, acchavasaṃ, macchavasaṃ,",
  "atk-vin01a0:2864_1": "susukāvasaṃ, sūkaravasaṃ, gadrabhavasa”nti evaṃ anuññātavasānaṃ telaṃ. Ettha ca “acchavasa”nti",
  "atk-vin01a0:2864_2": "vacanena ṭhapetvā manussavasaṃ sabbesaṃ akappiyamaṃsāna vasā anuññātā. Macchaggahaṇena",
  "atk-vin01a0:2864_3": "ca susukāpi gahitā honti, vāḷamacchattā pana visuṃ vuttaṃ. Macchādiggahaṇena cettha",
  "atk-vin01a0:2864_4": "sabbesampi kappiyamaṃsānaṃ vasā anuññātā. Maṃsesu hi dasamanaussa-hatthi-assa-sunakha-ahi-sīha-byaggha-dīpi-accha-taracchānaṃ",
  "atk-vin01a0:2864_5": "maṃsāni akappiyāni. Vasāsu ekā manussavasāva. Khīrādīsu akappiyaṃ nāma natthi.",
  "atk-vin01a0:2865_0": "Anupasampannehi katanibbaṭṭitavasātelaṃ purebhattaṃ paṭiggahitaṃ purebhattaṃ sāmisampi",
  "atk-vin01a0:2865_1": "vaṭṭati. Pacchābhattato paṭṭhāya sattāhaṃ nirāmisameva vaṭṭati. Yaṃ pana tattha sukhumarajasadisaṃ",
  "atk-vin01a0:2865_2": "maṃsaṃ vā nhāru vā aṭṭhi vā lohitaṃ vā hoti, taṃ abbohārikaṃ. Sace pana vasaṃ paṭiggahetvā",
  "atk-vin01a0:2865_3": "sayaṃ karoti, purebhattaṃ paṭiggahetvā pacitvā parissāvetvā sattāhaṃ nirāmisaparibhogena",
  "atk-vin01a0:2865_4": "paribhuñjitabbaṃ. Nirāmisaparibhogañhi sandhāya idaṃ vuttaṃ – “kāle paṭiggahitaṃ",
  "atk-vin01a0:2865_5": "kāle nippakkaṃ kāle saṃsaṭṭhaṃ telaparibhogena paribhuñjitu”nti. Tatrāpi abbohārikaṃ",
  "atk-vin01a0:2865_6": "abbohārikameva. Pacchābhattaṃ pana paṭiggahituṃ vā kātuṃ vā na vaṭṭatiyeva. Vuttañhetaṃ –",
  "atk-vin01a0:2866_0": "“Vikāle ce, bhikkhave, paṭiggahitaṃ vikāle nippakkaṃ vikāle saṃsaṭṭhaṃ, taṃ ce paribhuñjeyya,",
  "atk-vin01a0:2866_1": "āpatti tiṇṇaṃ dukkaṭānaṃ. Kāle ce, bhikkhave, paṭiggahitaṃ vikāle nippakkaṃ vikāle",
  "atk-vin01a0:2866_2": "saṃsaṭṭhaṃ, taṃ ce paribhuñjeyya, āpatti dvinnaṃ dukkaṭānaṃ. Kāle ce, bhikkhave,",
  "atk-vin01a0:2866_3": "paṭiggahitaṃ kāle nippakkaṃ vikāle saṃsaṭṭhaṃ, taṃ ce paribhuñjeyya, āpatti dukkaṭassa.",
  "atk-vin01a0:2866_4": "Kāle ce, bhikkhave, paṭiggahitaṃ kāle nippakkaṃ kāle saṃsaṭṭhaṃ, taṃ ce paribhuñjeyya, anāpattī”ti.",
  "atk-vin01a0:2867_0": "Upatissattheraṃ pana antevāsikā pucchiṃsu – “bhante, sappinavanītavasāni ekato pacitvā",
  "atk-vin01a0:2867_1": "nibbaṭṭitāni vaṭṭanti, na vaṭṭantī”ti? “Na vaṭṭanti, āvuso”ti. Thero kirettha pakkatelakasaṭe",
  "atk-vin01a0:2867_2": "viya kukkuccāyati. Tato naṃ uttari pucchiṃsu – “bhante, navanīte dadhiguḷikā vā takkabindu",
  "atk-vin01a0:2867_3": "vā hoti, etaṃ vaṭṭatī”ti? “Etampi, āvuso, na vaṭṭatī”ti. Tato naṃ āhaṃsu – “bhante,",
  "atk-vin01a0:2867_4": "ekato pacitvā saṃsaṭṭhāni tejavantāni honti, rogaṃ niggaṇhantī”ti? “Sādhāvuso”ti thero sampaṭicchi.",
  "atk-vin01a0:2868_0": "Mahāsumatthero panāha – “kappiyamaṃsavasā sāmisaparibhoge vaṭṭati, itarā nirāmisaparibhoge",
  "atk-vin01a0:2868_1": "vaṭṭatī”ti. Mahāpadumatthero pana “idaṃ ki”nti paṭikkhipitvā “nanu vātābādhikā bhikkhū",
  "atk-vin01a0:2868_2": "pañcamūlakasāvayāguyaṃ acchasūkaratelādīni pakkhipitvā yāguṃ pivanti, sā tejussadattā",
  "atk-vin01a0:2868_3": "rogaṃ niggaṇhātī”ti vatvā “vaṭṭatī”ti āha.",
  "atk-vin01a0:2869_0": "Madhu nāma makkhikāmadhūti madhukarīhi nāma madhumakkhikāhi khuddakamakkhikāhi bhamaramakkhikāhi",
  "atk-vin01a0:2869_1": "ca kataṃ madhu. Taṃ purebhattaṃ paṭiggahitaṃ purebhattaṃ sāmisaparibhogampi vaṭṭati,",
  "atk-vin01a0:2869_2": "pacchābhattato paṭṭhāya sattāhaṃ nirāmisaparibhogameva vaṭṭati. Sattāhātikkame sace",
  "atk-vin01a0:2869_3": "silesasadisaṃ mahāmadhuṃ khaṇḍaṃ khaṇḍaṃ katvā ṭhapitaṃ, itaraṃ vā nānābhājanesu,",
  "atk-vin01a0:2869_4": "vatthugaṇanāya nissaggiyāni. Sace ekameva khaṇḍaṃ, ekabhājane vā itaraṃ ekameva nissaggiyaṃ.",
  "atk-vin01a0:2869_5": "Uggahitakaṃ vuttanayeneva veditabbaṃ, arumakkhanādīsu upanetabbaṃ. Madhupaṭalaṃ vā",
  "atk-vin01a0:2869_6": "madhusitthakaṃ vā sace madhunā amakkhitaṃ parisuddhaṃ, yāvajīvikaṃ. Madhumakkhitaṃ",
  "atk-vin01a0:2869_7": "pana madhugatikameva. Cīrikā nāma sapakkhā dīghamakkhikā, tumbalanāmikā ca aṭṭhipakkhā",
  "atk-vin01a0:2869_8": "kāḷamahābhamarā honti, tesaṃ āsayesu niyyāsasadisaṃ madhu hoti, taṃ yāvajīvikaṃ.",
  "atk-vin01a0:2870_0": "Phāṇitaṃ nāma ucchumhā nibbattanti ucchurasaṃ upādāya apakkā vā avatthukapakkā vā",
  "atk-vin01a0:2870_1": "sabbāpi avatthukā ucchuvikati phāṇitanti veditabbā. Taṃ phāṇitaṃ purebhattaṃ paṭiggahitaṃ",
  "atk-vin01a0:2870_2": "purebhattaṃ sāmisampi vaṭṭati, pacchābhattato paṭṭhāya sattāhaṃ nirāmisameva vaṭṭati.",
  "atk-vin01a0:2870_3": "Sattāhātikkame vatthugaṇanāya nissaggiyaṃ. Bahū piṇḍā cuṇṇetvā ekabhājane pakkhittā",
  "atk-vin01a0:2870_4": "honti ghanasannivesā, ekameva nissaggiyaṃ. Uggahitakaṃ vuttanayeneva veditabbaṃ,",
  "atk-vin01a0:2870_5": "gharadhūpanādīsu upanetabbaṃ. Purebhattaṃ paṭiggahitena aparissāvitaucchurasena kataphāṇitaṃ",
  "atk-vin01a0:2870_6": "sace anupasampannena kataṃ, sāmisampi vaṭṭati. Sayaṃkataṃ nirāmisameva vaṭṭati. Pacchābhattato",
  "atk-vin01a0:2870_7": "paṭṭhāya pana savatthukapaṭiggahitattā anajjhoharaṇīyaṃ, sattāhātikkamepi anāpatti.",
  "atk-vin01a0:2870_8": "Pacchābhattaṃ aparissāvitapaṭiggahitena katampi anajjhoharaṇīyameva, sattāhātikkamepi",
  "atk-vin01a0:2870_9": "anāpatti. Esa nayo ucchuṃ paṭiggahetvā kataphāṇitepi. Purebhattaṃ pana parissāvitapaṭiggahitakena",
  "atk-vin01a0:2870_10": "kataṃ sace anupasampannena kataṃ purebhattaṃ sāmisampi vaṭṭati, pacchābhattato paṭṭhāya",
  "atk-vin01a0:2870_11": "sattāhaṃ nirāmisameva. Sayaṃkataṃ purebhattampi nirāmisameva. Pacchābhattaṃ parissāvitapaṭiggahitena",
  "atk-vin01a0:2870_12": "kataṃ pana nirāmisameva sattāhaṃ vaṭṭati. Uggahitakakataṃ vuttanayameva. “Jhāmaucchuphāṇitaṃ",
  "atk-vin01a0:2870_13": "vā koṭṭitaucchuphāṇitaṃ vā purebhattameva vaṭṭatī”ti mahāaṭṭhakathāyaṃ vuttaṃ.",
  "atk-vin01a0:2871_0": "Mahāpaccariyaṃ pana “etaṃ savatthukapakkaṃ vaṭṭati, no vaṭṭatī”ti pucchaṃ katvā “ucchuphāṇitaṃ",
  "atk-vin01a0:2871_1": "pacchābhattaṃ novaṭṭanakaṃ nāma natthī”ti vuttaṃ, taṃ yuttaṃ. Sītudakena kataṃ madhukapupphaphāṇitaṃ",
  "atk-vin01a0:2871_2": "purebhattaṃ sāmisaṃ vaṭṭati, pacchābhattato paṭṭhāya sattāhaṃ nirāmisameva. Sattāhātikkame",
  "atk-vin01a0:2871_3": "vatthugaṇanāya dukkaṭaṃ. Khīraṃ pakkhipitvā kataṃ madhukaphāṇitaṃ yāvakālikaṃ. Khaṇḍasakkharaṃ",
  "atk-vin01a0:2871_4": "pana khīrajallikaṃ apanetvā sodhenti, tasmā vaṭṭati. Madhukapupphaṃ pana purebhattaṃ",
  "atk-vin01a0:2871_5": "allaṃ vaṭṭati, bhajjitampi vaṭṭati. Bhajjitvā tilādīhi missaṃ vā amissaṃ vā katvā",
  "atk-vin01a0:2871_6": "koṭṭitampi vaṭṭati. Yadi pana taṃ gahetvā merayatthāya yojenti, yojitaṃ bījato paṭṭhāya",
  "atk-vin01a0:2871_7": "na vaṭṭati. Kadalī-khajjūrī-amba-labuja-panasa-ciñcādīnaṃ sabbesaṃ yāvakālikaphalānaṃ",
  "atk-vin01a0:2871_8": "phāṇitaṃ yāvakālikameva. Maricapakkehi phāṇitaṃ karonti, taṃ yāvajīvikaṃ.",
  "atk-vin01a0:2872_0": "Tāni paṭiggahetvāti sacepi sabbānipi paṭiggahetvā eka ghaṭe avinibbhogāni katvā nikkhipati,",
  "atk-vin01a0:2872_1": "sattāhātikkame ekameva nissaggiyaṃ. Vinibhuttesu pañca nissaggiyāni. Sattāhaṃ pana",
  "atk-vin01a0:2872_2": "anatikkāmetvā gilānenapi agilānenapi vuttanayeneva yathāsukhaṃ paribhuñjitabbaṃ.",
  "atk-vin01a0:2872_3": "Sattavidhañhi odissaṃ nāma – byādhiodissaṃ, puggalodissaṃ, kālodissaṃ, samayodissaṃ,",
  "atk-vin01a0:2872_4": "desodissaṃ, vasodissaṃ, bhesajjodissanti.",
  "atk-vin01a0:2873_0": "Tattha byādhiodissaṃ nāma – “anujānāmi, bhikkhave, amanussikābādhe āmakamaṃsaṃ āmakalohita”nti",
  "atk-vin01a0:2873_1": "evaṃ byādhiṃ uddissa anuññātaṃ, taṃ teneva ābādhena ābādhikassa vaṭṭati, na aññassa.",
  "atk-vin01a0:2873_2": "Tañca kho kālepi vikālepi kappiyampi akappiyampi vaṭṭatiyeva.",
  "atk-vin01a0:2874_0": "Puggalodissaṃ nāma – “anujānāmi, bhikkhave, romanthakassa romanthanaṃ. Na ca, bhikkhave,",
  "atk-vin01a0:2874_1": "bahimukhadvāraṃ nīharitvā ajjhoharitabba”nti evaṃ puggalaṃ uddissa anuññātaṃ, taṃ",
  "atk-vin01a0:2874_2": "tasseva vaṭṭati, na aññassa.",
  "atk-vin01a0:2875_0": "Kālodissaṃ nāma – “anujānāmi, bhikkhave, cattāri mahāvikaṭāni dātuṃ – gūthaṃ, muttaṃ,",
  "atk-vin01a0:2875_1": "chārikaṃ, mattika”nti evaṃ ahinā daṭṭhakālaṃ uddissa anuññātaṃ, taṃ tasmiṃyeva kāle",
  "atk-vin01a0:2875_2": "appaṭiggahitakampi vaṭṭati, na aññasmiṃ.",
  "atk-vin01a0:2876": "Samayodissaṃ nāma – “gaṇabhojane aññatra samayā”tiādinā nayena taṃ taṃ samayaṃ uddissa anuññātā anāpattiyo, tā tasmiṃ tasmiṃyeva samaye anāpattiyo honti, na aññadā.",
  "atk-vin01a0:2877_0": "Desodissaṃ nāma – “anujānāmi, bhikkhave, evarūpesu paccantimesu janapadesu vinayadharapañcamena",
  "atk-vin01a0:2877_1": "gaṇena upasampada”nti evaṃ paccantadese uddissa anuññātāni upasampadādīni, tāni tattheva",
  "atk-vin01a0:2877_2": "vaṭṭanti, na majjhimadese.",
  "atk-vin01a0:2878_0": "Vasodissaṃ nāma – “anujānāmi, bhikkhave, vasāni bhesajjānī”ti evaṃ vasānāmena anuññātaṃ,",
  "atk-vin01a0:2878_1": "taṃ ṭhapetvā manussavasaṃ sabbesaṃ kappiyākappiyavasānaṃ telaṃ taṃtadatthikānaṃ telaparibhogena",
  "atk-vin01a0:2878_2": "paribhuñjituṃ vaṭṭati.",
  "atk-vin01a0:2879_0": "Bhesajjodissaṃ nāma – “anujānāmi, bhikkhave, pañca bhesajjānī”ti evaṃ bhesajjanāmena",
  "atk-vin01a0:2879_1": "anuññātāni āhāratthaṃ pharituṃ samatthāni sappinavanītatelamadhuphāṇitanti. Tāni",
  "atk-vin01a0:2879_2": "paṭiggahetvā tadahupurebhattaṃ yathāsukhaṃ pacchābhattato paṭṭhāya sati paccaye vuttanayeneva",
  "atk-vin01a0:2879_3": "sattāhaṃ paribhuñjitabbāni.",
  "atk-vin01a0:2880": "624. Sattāhātikkante atikkantasaññī nissaggiyaṃ pācittiyanti sacepi sāsapamattaṃ hoti sakiṃ vā aṅguliyā gahetvā jivhāya sāyanamattaṃ nissajjitabbameva, pācittiyañca desetabbaṃ.",
  "atk-vin01a0:2881_0": "Na kāyikena paribhogena paribhuñjitabbanti kāyo vā kāye aru vā na makkhetabbaṃ. Tehi",
  "atk-vin01a0:2881_1": "makkhitāni kāsāvakattarayaṭṭhiupāhanapādakathalikamañcapīṭhādīnipi aparibhogāni.",
  "atk-vin01a0:2881_2": "“Dvāravātapānakavāṭesupi hatthena gahaṇaṭṭhānaṃ na makkhetabba”nti mahāpaccariyaṃ",
  "atk-vin01a0:2881_3": "vuttaṃ. “Kasāve pana pakkhipitvā dvāravātapānakavāṭāni makkhetabbānī”ti mahāaṭṭhakathāyaṃ vuttaṃ.",
  "atk-vin01a0:2882_0": "Anāpatti antosattāhaṃ adhiṭṭhetīti sattāhabbhantare sappiñca telañca vasañca muddhanitelaṃ",
  "atk-vin01a0:2882_1": "vā abbhañjanaṃ vā madhuṃ arumakkhanaṃ phāṇitaṃ gharadhūpanaṃ adhiṭṭheti, anāpatti.",
  "atk-vin01a0:2882_2": "Sace adhiṭṭhitatelaṃ anadhiṭṭhitatelabhājane ākiritukāmo hoti, bhājane ce sukhumaṃ",
  "atk-vin01a0:2882_3": "chiddaṃ paviṭṭhaṃ paviṭṭhaṃ telaṃ purāṇatelena ajjhottharīyati, puna adhiṭṭhātabbaṃ.",
  "atk-vin01a0:2882_4": "Atha mahāmukhaṃ hoti, sahasāva bahutelaṃ pavisitvā purāṇatelaṃ ajjhottharati, puna",
  "atk-vin01a0:2882_5": "adhiṭṭhānakiccaṃ natthi. Adhiṭṭhitagatikameva hi taṃ hoti, etena nayena adhiṭṭhitatelabhājane",
  "atk-vin01a0:2882_6": "anadhiṭṭhitatelākiraṇampi veditabbaṃ.",
  "atk-vin01a0:2883_0": "625. Vissajjetīti ettha sace dvinnaṃ santakaṃ ekena paṭiggahitaṃ avibhattaṃ hoti,",
  "atk-vin01a0:2883_1": "sattāhātikkame dvinnampi anāpatti, paribhuñjituṃ pana na vaṭṭati. Sace yena paṭiggahitaṃ,",
  "atk-vin01a0:2883_2": "so itaraṃ bhaṇati – “āvuso, imaṃ telaṃ sattāhamattaṃ paribhuñja tva”nti. So ca paribhogaṃ",
  "atk-vin01a0:2883_3": "na karoti, kassa āpatti? Na kassacipi āpatti. Kasmā? Yena paṭiggahitaṃ tena vissajjitattā,",
  "atk-vin01a0:2883_4": "itarassa appaṭiggahitattā.",
  "atk-vin01a0:2884_0": "Vinassatīti aparibhogaṃ hoti. Cattenātiādīsu yena cittena bhesajjaṃ cattañca vantañca",
  "atk-vin01a0:2884_1": "muttañca hoti, taṃ cittaṃ cattaṃ vantaṃ muttanti vuccati. Tena cittena puggalo anapekkhoti",
  "atk-vin01a0:2884_2": "vuccatti, evaṃ anapekkho sāmaṇerassa datvāti attho. Idaṃ kasmā vuttaṃ? “Evaṃ antosattāhe",
  "atk-vin01a0:2884_3": "datvā pacchā labhitvā paribhuñjantassa anāpattidassanattha”nti mahāsumatthero āha.",
  "atk-vin01a0:2884_4": "Mahāpadumatthero panāha – “nayidaṃ yācitabbaṃ, antosattāhe dinnassa hi puna paribhoge",
  "atk-vin01a0:2884_5": "āpattiyeva natthi. Sattāhātikkantassa pana paribhoge anāpattidassanatthamidaṃ vutta”nti.",
  "atk-vin01a0:2884_6": "Tasmā evaṃ dinnaṃ bhesajjaṃ sace sāmaṇero abhisaṅkharitvā vā anabhisaṅkharitvā vā",
  "atk-vin01a0:2884_7": "tassa bhikkhuno natthukammatthaṃ dadeyya, gahetvā natthukammaṃ kātabbaṃ. Sace bālo",
  "atk-vin01a0:2884_8": "hoti, dātuṃ na jānāti, aññena bhikkhunā vattabbo – “atthi te, sāmaṇera, tela”nti",
  "atk-vin01a0:2884_9": "“āma, bhante, atthī”ti. “Āhara, therassa bhesajjaṃ karissāmā”ti. Evampi vaṭṭati.",
  "atk-vin01a0:2884_10": "Sesaṃ uttānatthameva.",
  "atk-vin01a0:2885": "Kathinasamuṭṭhānaṃ, akiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ,",
  "atk-vin01a0:2886": "Ticittaṃ, tivedananti.",
  "atk-vin01a0:2887": "Bhesajjasikkhāpadavaṇṇanā niṭṭhitā.",
  "atk-vin01a0:2888": "4. Vassikasāṭikasikkhāpadavaṇṇanā",
  "atk-vin01a0:2889": "626. Tena samayenāti vassikasāṭikasikkhāpadaṃ. Tattha vassikasāṭikā anuññātāti cīvarakkhandhake visākhāvatthusmiṃ anuññātā. Paṭikaccevāti pureyeva.",
  "atk-vin01a0:2890_0": "627. Māso seso gimhānanti catunnaṃ gimhamāsānaṃ eko pacchimamāso seso. Katvāti sibbanarajanakappapariyosānena",
  "atk-vin01a0:2890_1": "niṭṭhapetvā. Karontena ca ekameva katvā samaye adhiṭṭhātabbaṃ, dve adhiṭṭhātuṃ na vaṭṭanti.",
  "atk-vin01a0:2891": "Atirekamāse sese gimhāneti gimhānanāmake atirekamāse sese.",
  "atk-vin01a0:2892_0": "Atirekaddhamāse sese gimhāne katvā nivāsetīti ettha pana ṭhatvā vassikasāṭikāya pariyesanakkhettaṃ",
  "atk-vin01a0:2892_1": "karaṇakkhettaṃ nivāsanakkhettaṃ adhiṭṭhānakkhettanti catubbidhaṃ khettaṃ, kucchisamayo",
  "atk-vin01a0:2892_2": "piṭṭhisamayoti duvidho samayo, piṭṭhisamayacatukkaṃ kucchisamayacatukkanti dve catukkāni ca veditabbāni.",
  "atk-vin01a0:2893_0": "Tattha jeṭṭhamūlapuṇṇamāsiyā pacchimapāṭipadadivasato paṭṭhāya yāva kāḷapakkhuposathā,",
  "atk-vin01a0:2893_1": "ayameko addhamāso pariyesanakkhettañceva karaṇakkhettañca. Etasmiñhi antare vassikasāṭikaṃ",
  "atk-vin01a0:2893_2": "aladdhaṃ pariyesituṃ laddhaṃ kātuñca vaṭṭati, nivāsetuṃ adhiṭṭhātuñca na vaṭṭati.",
  "atk-vin01a0:2893_3": "Kāḷapakkhuposathassa pacchimapāṭipadadivasato paṭṭhāya yāva āsāḷhīpuṇṇamā, ayameko",
  "atk-vin01a0:2893_4": "addhamāso pariyesanakaraṇanivāsanānaṃ tiṇṇampi khettaṃ. Etasmiñhi antare pariyesituṃ",
  "atk-vin01a0:2893_5": "kātuṃ nivāsetuñca vaṭṭati, adhiṭṭhātuṃyeva na vaṭṭati. Āsāḷhīpuṇṇamāsiyā pacchimapāṭipadadivasato",
  "atk-vin01a0:2893_6": "paṭṭhāya yāva kattikapuṇṇamā, ime cattāro māsā pariyesanakaraṇanivāsanādhiṭṭhānānaṃ",
  "atk-vin01a0:2893_7": "catunnaṃ khettaṃ. Etasmiñhi antare aladdhaṃ pariyesituṃ laddhaṃ kātuṃ nivāsetuṃ adhiṭṭhātuñca",
  "atk-vin01a0:2893_8": "vaṭṭati. Idaṃ tāva catubbidhaṃ khettaṃ veditabbaṃ.",
  "atk-vin01a0:2894_0": "Kattikapuṇṇamāsiyā pana pacchimapāṭipadadivasato paṭṭhāya yāva jeṭṭhamūlapuṇṇamā,",
  "atk-vin01a0:2894_1": "ime satta māsā piṭṭhisamayo nāma. Etasmiñhi antare “kālo vassikasāṭikāyā”tiādinā",
  "atk-vin01a0:2894_2": "nayena satuppādaṃ katvā aññātakaappavāritaṭṭhānato vassikasāṭikacīvaraṃ nipphādentassa",
  "atk-vin01a0:2894_3": "iminā sikkhāpadena nissaggiyaṃ pācittiyaṃ. “Detha me vassikasāṭikacīvara”ntiādinā",
  "atk-vin01a0:2894_4": "nayena viññattiṃ katvā nipphādentassa aññātakaviññattisikkhāpadena nissaggiyaṃ pācittiyaṃ.",
  "atk-vin01a0:2894_5": "Vuttanayeneva satuppādaṃ katvā ñātakapavāritaṭṭhānato nipphādentassa imināva sikkhāpadena",
  "atk-vin01a0:2894_6": "nissaggiyaṃ pācittiyaṃ. Viññattiṃ katvā nipphādentassa aññātakaviññattisikkhāpadena",
  "atk-vin01a0:2894_7": "anāpatti. Vuttañhetaṃ parivāre –",
  "atk-vin01a0:2895": "“Mātaraṃ cīvaraṃ yāce, no ca saṅghe pariṇataṃ;",
  "atk-vin01a0:2896": "Kenassa hoti āpatti, anāpatti ca ñātake;",
  "atk-vin01a0:2897": "Pañhā mesā kusalehi cintitā”ti. ;",
  "atk-vin01a0:2898": "Ayañhi pañho imamatthaṃ sandhāya vuttoti. Evaṃ piṭṭhisamayacatukkaṃ veditabbaṃ.",
  "atk-vin01a0:2899_0": "Jeṭṭhamūlapuṇṇamāsiyā pana pacchimapāṭipadadivasato paṭṭhāya yāva kattikapuṇṇamā,",
  "atk-vin01a0:2899_1": "ime pañca māsā kucchisamayo nāma. Etasmiñhi antare vuttanayena satuppādaṃ katvā aññātakaappavāritaṭṭhānato",
  "atk-vin01a0:2899_2": "vassikasāṭikacīvaraṃ nipphādentassa vattabhede dukkaṭaṃ. Ye manussā pubbepi vassikasāṭikacīvaraṃ",
  "atk-vin01a0:2899_3": "denti, ime pana sacepi attano aññātakaappavāritā honti, vattabhedo natthi, tesu satuppādakaraṇassa",
  "atk-vin01a0:2899_4": "anuññātattā. Viññatiṃ katvā nipphādentassa aññātakaviññattisikkhāpadena nissaggiyaṃ",
  "atk-vin01a0:2899_5": "pācittiyaṃ. Idaṃ pana pakatiyā vassikasāṭikadāyakesupi hotiyeva. Vuttanayeneva satuppādaṃ",
  "atk-vin01a0:2899_6": "katvā ñātakapavāritaṭṭhānato nipphādentassa iminā sikkhāpadena anāpatti. Viññattiṃ",
  "atk-vin01a0:2899_7": "katvā nipphādentassa aññātakaviññattisikkhāpadena anāpatti. “Na vattabbā detha me”ti",
  "atk-vin01a0:2899_8": "idañhi pariyesanakāle aññātakaappavāriteyeva sandhāya vuttaṃ. Evaṃ kucchisamayacatukkaṃ veditabbaṃ.",
  "atk-vin01a0:2900_0": "Naggo kāyaṃ ovassāpeti, āpatti dukkaṭassāti ettha udakaphusitagaṇanāya akatvā nhānapariyosānavasena",
  "atk-vin01a0:2900_1": "payoge payoge dukkaṭena kāretabbo. So ca kho vivaṭaṅgaṇe ākāsato patitaudakeneva",
  "atk-vin01a0:2900_2": "nhāyanto. Nhānakoṭṭhakavāpiādīsu ghaṭehi āsittaudakena vā nhāyantassa anāpatti.",
  "atk-vin01a0:2901_0": "Vassaṃ ukkaḍḍhiyatīti ettha sace katapariyesitāya vassikasāṭikāya gimhānaṃ pacchima",
  "atk-vin01a0:2901_1": "māsaṃ khepetvā puna vassānassa paṭhamamāsaṃ ukkaḍḍhitvā gimhānaṃ pacchimamāsameva",
  "atk-vin01a0:2901_2": "karonti, vassikasāṭikā dhovitvā nikkhipitabbā. Anadhiṭṭhitā avikappitā dve māse parihāraṃ",
  "atk-vin01a0:2901_3": "labhati, vassūpanāyikadivase adhiṭṭhātabbā. Sace satisammosena vā appahonakabhāvena",
  "atk-vin01a0:2901_4": "vā akatā hoti, te ca dve māse vassānassa ca cātumāsanti cha māse parihāraṃ labhati.",
  "atk-vin01a0:2901_5": "Sace pana kattikamāse kathinaṃ attharīyati, aparepi cattāro māse labhati, evaṃ dasa",
  "atk-vin01a0:2901_6": "māsā honti. Tato parampi satiyā paccāsāya mūlacīvaraṃ katvā ṭhapentassa ekamāsanti",
  "atk-vin01a0:2901_7": "evaṃ ekādasa māse parihāraṃ labhati. Sace pana ekāhadvīhādivasena yāva dasāhānāgatāya",
  "atk-vin01a0:2901_8": "vassūpanāyikāya antovasse vā laddhā ceva niṭṭhitā ca, kadā adhiṭṭhātabbāti etaṃ aṭṭhakathāsu",
  "atk-vin01a0:2901_9": "na vicāritaṃ. Laddhadivasato paṭṭhāya antodasāhe niṭṭhitā pana tasmiṃyeva antodasāhe",
  "atk-vin01a0:2901_10": "adhiṭṭhātabbā. Dasāhātikkame niṭṭhitā tadaheva adhiṭṭhātabbā. Dasāhe appahonte cīvarakālaṃ",
  "atk-vin01a0:2901_11": "nātikkametabbāti ayaṃ no attanomati. Kasmā? “Anujānāmi, bhikkhave, ticīvaraṃ adhiṭṭhātuṃ",
  "atk-vin01a0:2901_12": "na vikappetuṃ; vassikasāṭikaṃ vassānaṃ cātumāsaṃ adhiṭṭhātuṃ, tato paraṃ vikappetu”nti",
  "atk-vin01a0:2901_13": "hi vuttaṃ. Tasmā vassūpanāyikato pubbe dasāhātikkamepi anāpatti. “Dasāhaparamaṃ atirekacīvaraṃ",
  "atk-vin01a0:2901_14": "dhāretabba”nti ca vuttaṃ. Tasmā ekāhadvīhādivasena yāva dasāhānāgatāya vassūpanāyikāya",
  "atk-vin01a0:2901_15": "antovasse vā laddhā ceva niṭṭhitā ca vuttanayeneva antodasāhe vā tadahu vā adhiṭṭhātabbā,",
  "atk-vin01a0:2901_16": "dasāhe appahonte cīvarakālaṃ nātikkametabbā.",
  "atk-vin01a0:2902_0": "Tattha siyā “vassānaṃ cātumāsaṃ adhiṭṭhātu”nti vacanato “cātumāsabbhantare yadā vā",
  "atk-vin01a0:2902_1": "tadā vā adhiṭṭhātuṃ vaṭṭatī”ti. Yadi evaṃ, “kaṇḍuppaṭicchādiṃ yāva ābādhā adhiṭṭhātu”nti",
  "atk-vin01a0:2902_2": "vuttaṃ sāpi, ca dasāhaṃ atikkāmetabbā siyā. Evañca sati “dasāhaparamaṃ atirekacīvaraṃ",
  "atk-vin01a0:2902_3": "dhāretabba”nti idaṃ virujjhati. Tasmā yathāvuttameva gahetabbaṃ, aññaṃ vā acalaṃ",
  "atk-vin01a0:2902_4": "kāraṇaṃ labhitvā chaḍḍetabbaṃ. Apica kurundiyampi nissaggiyāvasāne vuttaṃ – “kadā",
  "atk-vin01a0:2902_5": "adhiṭṭhātabbā? Laddhadivasato paṭṭhāya antodasāhe niṭṭhitā pana tasmiṃyeva antodasāhe",
  "atk-vin01a0:2902_6": "adhiṭṭhātabbā. Yadi nappahoti yāva kattikapuṇṇamā parihāraṃ labhatī”ti.",
  "atk-vin01a0:2903_0": "630. Acchinnacīvarassāti etaṃ vassikasāṭikameva sandhāya vuttaṃ. Tesañhi naggānaṃ",
  "atk-vin01a0:2903_1": "kāyovassāpane anāpatti. Ettha ca mahagghavassikasāṭikaṃ nivāsetvā nhāyantassa corupaddavo",
  "atk-vin01a0:2903_2": "āpadā nāma. Sesamettha uttānameva.",
  "atk-vin01a0:2904": "Chasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.",
  "atk-vin01a0:2905": "Vassikasāṭikasikkhāpadavaṇṇanā niṭṭhitā.",
  "atk-vin01a0:2906": "5. Cīvaraacchindanasikkhāpadavaṇṇanā",
  "atk-vin01a0:2907_0": "631. Tena samayenāti cīvaraacchindanasikkhāpadaṃ. Tattha yampi tyāhanti yampi te",
  "atk-vin01a0:2907_1": "ahaṃ. So kira “mama pattacīvaraupāhanapaccattharaṇāni vahanto mayā saddhiṃ cārikaṃ",
  "atk-vin01a0:2907_2": "pakkamissatī”ti adāsi. Tenevamāha. Acchindīti balakkārena aggahesi, sakasaññāya gahitattā",
  "atk-vin01a0:2907_3": "panassa pārājikaṃ natthi, kilametvā gahitattā āpatti paññattā.",
  "atk-vin01a0:2908_0": "633. Sayaṃ acchindati nissaggiyaṃ pācittiyanti ekaṃ cīvaraṃ ekābaddhāni ca bahūni",
  "atk-vin01a0:2908_1": "acchindato ekā āpatti. Ekato abaddhāni visuṃ visuṃ ṭhitāni ca bahūni acchindato “saṅghāṭiṃ",
  "atk-vin01a0:2908_2": "āhara, uttarāsaṅgaṃ āharā”ti evaṃ āharāpayato ca vatthugaṇanāya āpattiyo. “Mayā dinnāni",
  "atk-vin01a0:2908_3": "sabbāni āharā”ti vadatopi ekavacaneneva sambahulā āpattiyo.",
  "atk-vin01a0:2909_0": "Aññaṃ āṇāpeti āpatti dukkaṭassāti “cīvaraṃ gaṇhā”ti āṇāpeti, ekaṃ dukkaṭaṃ. Āṇatto",
  "atk-vin01a0:2909_1": "bahūni gaṇhāti, ekaṃ pācittiyaṃ “saṅghāṭiṃ gaṇha, uttarāsaṅgaṃ gaṇhā”ti vadato vācāya",
  "atk-vin01a0:2909_2": "vācāya dukkaṭaṃ. “Mayā dinnāni sabbāni gaṇhā”ti vadato ekavācāya sambahulā āpattiyo.",
  "atk-vin01a0:2910_0": "634. Aññaṃ parikkhāranti vikappanupagapacchimacīvaraṃ ṭhapetvā yaṃ kiñci antamaso",
  "atk-vin01a0:2910_1": "sūcimpi. Veṭhetvā ṭhapitasūcīsupi vatthugaṇanāya dukkaṭāni. Sithilaveṭhitāsu evaṃ.",
  "atk-vin01a0:2910_2": "Gāḷhaṃ katvā baddhāsu pana ekameva dukkaṭanti mahāpaccariyaṃ vuttaṃ. Sūcighare pakkhittāsupi",
  "atk-vin01a0:2910_3": "eseva nayo. Thavikāya pakkhipitvā sithilabaddha gāḷhabaddhesu tikaṭukādīsu bhesajjesupi eseva nayo.",
  "atk-vin01a0:2911_0": "635. So vā detīti “bhante, tumhākaṃyeva idaṃ sāruppa”nti evaṃ vā deti, atha vā pana",
  "atk-vin01a0:2911_1": "“āvuso, mayaṃ tuyhaṃ ‘vattapaṭipattiṃ karissati, amhākaṃ santike upajjhaṃ gaṇhissati,",
  "atk-vin01a0:2911_2": "dhammaṃ pariyāpuṇissatī’ti cīvaraṃ adamha, so dāni tvaṃ na vattaṃ karosi, na upajjhaṃ",
  "atk-vin01a0:2911_3": "gaṇhāsi, na dhammaṃ pariyāpuṇāsī”ti evamādīni vutto “bhante, cīvaratthāya maññe bhaṇatha,",
  "atk-vin01a0:2911_4": "idaṃ vo cīvara”nti deti, evampi so vā deti. Disāpakkantaṃ vā pana daharaṃ “nivattetha",
  "atk-vin01a0:2911_5": "na”nti bhaṇati, so na nivattati. Cīvaraṃ gahetvā rundhathāti, evaṃ ce nivattati,",
  "atk-vin01a0:2911_6": "sādhu. Sace “pattacīvaratthāya maññe tumhe bhaṇatha, gaṇhatha na”nti deti. Evampi",
  "atk-vin01a0:2911_7": "so vā deti, vibbhantaṃ vā disvā “mayaṃ tuyhaṃ ‘vattaṃ karissatī’ti pattacīvaraṃ adamha,",
  "atk-vin01a0:2911_8": "so dāni tvaṃ vibbhamitvā carasī”ti vadati. Itaro “gaṇhatha tumhākaṃ pattacīvara”nti",
  "atk-vin01a0:2911_9": "deti, evampi so vā deti. “Mama santike upajjhaṃ gaṇhantasseva demi, aññattha gaṇhantassa",
  "atk-vin01a0:2911_10": "na demi. Vattaṃ karontasseva demi, akarontassa na demi, dhammaṃ pariyāpuṇantasseva",
  "atk-vin01a0:2911_11": "demi, apariyāpuṇantassa na demi, avibbhamantasseva demi, vibbhamantassa na demī”ti",
  "atk-vin01a0:2911_12": "evaṃ pana dātuṃ na vaṭṭati, dadato dukkaṭaṃ. Āharāpetuṃ pana vaṭṭati. Cajitvā dinnaṃ",
  "atk-vin01a0:2911_13": "acchinditvā gaṇhanto bhaṇḍagghena kāretabbo. Sesamettha uttānamevāti.",
  "atk-vin01a0:2912": "Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammavacīkammaṃ, akusalacittaṃ, dukkhavedananti.",
  "atk-vin01a0:2913": "Cīvaraacchindanasikkhāpadavaṇṇanā niṭṭhitā.",
  "atk-vin01a0:2914": "6. Suttaviññattisikkhāpadavaṇṇanā",
  "atk-vin01a0:2915_0": "636. Tena samayenāti suttaviññattisikkhāpadaṃ. Tattha khomanti khomavākehi katasuttaṃ.",
  "atk-vin01a0:2915_1": "Kappāsikanti kappāsato nibbattaṃ. Koseyyanti kosiyaṃsūhi kantitvā katasuttaṃ. Kambalanti",
  "atk-vin01a0:2915_2": "eḷakalomasuttaṃ. Sāṇanti sāṇavākasuttaṃ. Bhaṅganti pāṭekkaṃ vākasuttamevāti eke.",
  "atk-vin01a0:2915_3": "Etehi pañcahi missetvā katasuttaṃ pana “bhaṅga”nti veditabbaṃ.",
  "atk-vin01a0:2916_0": "Vāyāpeti payoge payoge dukkaṭanti sace tantavāyassa turivemādīni natthi, tāni “araññato",
  "atk-vin01a0:2916_1": "āharissāmī”ti vāsiṃ vā pharasuṃ vā niseti, tato paṭṭhāya yaṃ yaṃ upakaraṇatthāya",
  "atk-vin01a0:2916_2": "vā cīvaravāyanatthāya vā karoti, sabbattha tantavāyassa payoge payoge bhikkhussa",
  "atk-vin01a0:2916_3": "dukkaṭaṃ. Dīghato vidatthimatte tiriyañca hatthamatte vīte nissaggiyaṃ pācittiyaṃ.",
  "atk-vin01a0:2916_4": "Mahāpaccariyaṃ pana “yāva pariyosānaṃ vāyāpentassa phalake phalake nissaggiyaṃ pācittiya”nti",
  "atk-vin01a0:2916_5": "vuttaṃ. Tampi idameva pamāṇaṃ sandhāya vuttanti veditabbaṃ. Vikappanupagapacchimañhi",
  "atk-vin01a0:2916_6": "cīvarasaṅkhyaṃ gacchatīti.",
  "atk-vin01a0:2917_0": "Apicettha evaṃ vinicchayo veditabbo – suttaṃ tāva sāmaṃ viññāpitaṃ akappiyaṃ, sesaṃ",
  "atk-vin01a0:2917_1": "ñātakādivasena uppannaṃ kappiyaṃ. Tantavāyopi aññātakaappavārito viññattiyā laddho",
  "atk-vin01a0:2917_2": "akappiyo, seso kappiyo. Tattha akappiyasuttaṃ akappiyatantavāyena vāyāpentassa pubbe",
  "atk-vin01a0:2917_3": "vuttanayena nissaggiyaṃ. Teneva pana kappiyasuttaṃ vāyāpentassa yathā pubbe nissaggiyaṃ,",
  "atk-vin01a0:2917_4": "evaṃ dukkaṭaṃ. Teneva kappiyaṃ akappiyañca suttaṃ vāyāpentassa yadi pacchimacīvarappamāṇena",
  "atk-vin01a0:2917_5": "eko paricchedo suddhakappiyasuttamayo, eko akappiyasuttamayoti evaṃ kedārabaddhaṃ",
  "atk-vin01a0:2917_6": "viya cīvaraṃ hoti, akappiyasuttamaye paricchede pācittiyaṃ, itarasmiṃ tatheva dukkaṭaṃ.",
  "atk-vin01a0:2917_7": "Yadi tato ūnaparicchedā honti, antamaso acchimaṇḍalappamāṇāpi, sabbaparicchedesu",
  "atk-vin01a0:2917_8": "paricchedagaṇanāya dukkaṭaṃ. Atha ekantarikena vā suttena dīghato vā kappiyaṃ tiriyaṃ",
  "atk-vin01a0:2917_9": "akappiyaṃ katvā vītaṃ hoti, phalake phalake dukkaṭaṃ. Kappiyatantavāyenapi akappiyasuttaṃ",
  "atk-vin01a0:2917_10": "vāyāpentassa yathā pubbe nissaggiyaṃ, evaṃ dukkaṭaṃ. Teneva kappiyañca akappiyañca",
  "atk-vin01a0:2917_11": "suttaṃ vāyāpentassa sace pacchimacīvarappamāṇā ūnakā vā akappiyasuttaparicchedā honti,",
  "atk-vin01a0:2917_12": "tesu paricchedagaṇanāya dukkaṭaṃ. Kappiyasuttaparicchedesu anāpatti. Atha ekantarikena",
  "atk-vin01a0:2917_13": "vā suttena dīghato vā kappiyaṃ tiriyaṃ akappiyaṃ katvā vītaṃ hoti, phalake phalake dukkaṭaṃ.",
  "atk-vin01a0:2918_0": "Yadi pana dve tantavāyā honti, eko kappiyo eko akappiyo, suttañca akappiyaṃ, te ce",
  "atk-vin01a0:2918_1": "vārena vinanti, akappiyatantavāyena vīte phalake phalake pācittiyaṃ, ūnatare dukkaṭaṃ.",
  "atk-vin01a0:2918_2": "Itarena vīte ubhayattha dukkaṭaṃ. Sace dvepi vemaṃ gahetvā ekato vinanti, phalake",
  "atk-vin01a0:2918_3": "phalake pācittiyaṃ. Atha suttaṃ kappiyaṃ, cīvarañca kedārabaddhādīhi saparicchedaṃ,",
  "atk-vin01a0:2918_4": "akappiyatantavāyena vīte paricchede paricchede dukkaṭaṃ, itarena vīte anāpatti. Sace",
  "atk-vin01a0:2918_5": "dvepi vemaṃ gahetvā ekato vinanti, phalake phalake dukkaṭaṃ. Atha suttampi kappiyañca",
  "atk-vin01a0:2918_6": "akappiyañca, te ce vārena vinanti, akappiyatantavāyena akappiyasuttamayesu pacchimacīvarappamāṇesu",
  "atk-vin01a0:2918_7": "paricchedesu vītesu paricchedagaṇanāya pācittiyaṃ. Ūnakataresu kappiyasuttamayesu",
  "atk-vin01a0:2918_8": "ca dukkaṭaṃ. Kappiyatantavāyena akappiyasuttamayesu pamāṇayuttesu vā ūnakesu vā dukkaṭameva.",
  "atk-vin01a0:2918_9": "Kappiyasuttamayesu anāpatti.",
  "atk-vin01a0:2919_0": "Atha ekantarikena vā suttena dīghato vā akappiyaṃ tiriyaṃ kappiyaṃ katvā vinanti,",
  "atk-vin01a0:2919_1": "ubhopi vā te vemaṃ gahetvā ekato vinanti, aparicchede cīvare phalake phalake dukkaṭaṃ,",
  "atk-vin01a0:2919_2": "saparicchede paricchedavasena dukkaṭānīti. Ayaṃ pana attho mahāaṭṭhakathāyaṃ apākaṭo,",
  "atk-vin01a0:2919_3": "mahāpaccariyādīsu pākaṭo. Idha sabbākāreneva pākaṭo.",
  "atk-vin01a0:2920_0": "Sace suttampi kappiyaṃ, tantavāyopi kappiyo ñātakappavārito vā mūlena vā payojito,",
  "atk-vin01a0:2920_1": "vāyāpanapaccayā anāpatti. Dasāhātikkamanapaccayā pana āpattiṃ rakkhantena vikappanupagappamāṇamatte",
  "atk-vin01a0:2920_2": "vīte tante ṭhitaṃyeva adhiṭṭhātabbaṃ. Dasāhātikkamena niṭṭhāpiyamānañhi nissaggiyaṃ",
  "atk-vin01a0:2920_3": "bhaveyyāti. Ñātakādīhi tantaṃ āropetvā “tumhākaṃ, bhante, idaṃ cīvaraṃ gaṇheyyāthā”ti",
  "atk-vin01a0:2920_4": "niyyātitepi eseva nayo.",
  "atk-vin01a0:2921_0": "Sace tantavāyo evaṃ payojito vā sayaṃ dātukāmo vā hutvā “ahaṃ, bhante, tumhākaṃ cīvaraṃ",
  "atk-vin01a0:2921_1": "asukadivase nāma vāyitvā ṭhapessāmī”ti vadati, bhikkhu ca tena paricchinnadivasato",
  "atk-vin01a0:2921_2": "dasāhaṃ atikkāmeti, nissaggiyaṃ pācittiyaṃ.",
  "atk-vin01a0:2922_0": "Sace pana tantavāyo “ahaṃ tumhākaṃ cīvaraṃ vāyitvā sāsanaṃ pesessāmī”ti vatvā tatheva",
  "atk-vin01a0:2922_1": "karoti, tena pesitabhikkhu pana tassa bhikkhuno na āroceti, añño disvā vā sutvā vā",
  "atk-vin01a0:2922_2": "“tumhākaṃ, bhante, cīvaraṃ niṭṭhita”nti āroceti, etassa ārocanaṃ na pamāṇaṃ. Yadā",
  "atk-vin01a0:2922_3": "pana tena pesitoyeva āroceti, tassa vacanaṃ sutadivasato paṭṭhāya dasāhaṃ atikkāmayato",
  "atk-vin01a0:2922_4": "nissaggiyaṃ pācittiyaṃ.",
  "atk-vin01a0:2923_0": "Sace tantavāyo “ahaṃ tumhākaṃ cīvaraṃ vāyitvā kassaci hatthe pahiṇissāmī”ti vatvā",
  "atk-vin01a0:2923_1": "tatheva karoti, cīvaraṃ gahetvā gatabhikkhu pana attano pariveṇe ṭhapetvā tassa na",
  "atk-vin01a0:2923_2": "āroceti, añño koci bhaṇati “api, bhante, adhunā ābhataṃ cīvaraṃ sundara”nti? “Kuhiṃ,",
  "atk-vin01a0:2923_3": "āvuso, cīvara”nti? “Itthannāmassa hatthe pesita”nti. Etassapi vacanaṃ na pamāṇaṃ.",
  "atk-vin01a0:2923_4": "Yadā pana so bhikkhu cīvaraṃ deti, laddhadivasato paṭṭhāya dasāhaṃ atikkāmayato nissaggiyaṃ",
  "atk-vin01a0:2923_5": "pācittiyaṃ. Sace pana vāyāpanamūlaṃ adinnaṃ hoti, yāva kākaṇikamattampi avasiṭṭhaṃ, tāva rakkhati.",
  "atk-vin01a0:2924_0": "640. Anāpatti cīvaraṃ sibbetunti cīvarasibbanatthāya suttaṃ viññāpentassa anāpattīti",
  "atk-vin01a0:2924_1": "attho. Āyogetiādīsupi nimittatthe bhummavacanaṃ, āyogādinimittaṃ viññāpentassa anāpattīti",
  "atk-vin01a0:2924_2": "vuttaṃ hoti. Sesamettha uttānatthamevāti.",
  "atk-vin01a0:2925": "Chasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.",
  "atk-vin01a0:2926": "Suttaviññattisikkhāpadavaṇṇanā niṭṭhitā.",
  "atk-vin01a0:2927": "7. Mahāpesakārasikkhāpadavaṇṇanā",
  "atk-vin01a0:2928_0": "641. Tena samayenāti mahāpesakārasikkhāpadaṃ. Tattha suttaṃ dhārayitvāti suttaṃ tuletvā",
  "atk-vin01a0:2928_1": "palaparicchedaṃ katvā. Appitanti ghanaṃ. Suvītanti suṭṭhu vītaṃ, sabbaṭṭhānesu samaṃ",
  "atk-vin01a0:2928_2": "katvā vītaṃ. Suppavāyitanti suṭṭhu pavāyitaṃ sabbaṭṭhānesu samaṃ katvā tante pasāritaṃ.",
  "atk-vin01a0:2928_3": "Suvilekhitanti lekhaniyā suṭṭhu vilikhitaṃ. Suvitacchitanti kocchena suṭṭhu vitacchitaṃ,",
  "atk-vin01a0:2928_4": "suniddhotanti attho. Paṭibaddhanti vekallaṃ. Tanteti tante dīghato pasāraṇeyeva upanetvāti attho.",
  "atk-vin01a0:2929_0": "642. Tatra ce so bhikkhūti yatra gāme vā nigame vā te tantavāyā tatra. Vikappaṃ āpajjeyyāti",
  "atk-vin01a0:2929_1": "visiṭṭhaṃ kappaṃ adhikavidhānaṃ āpajjeyya. Pāḷiyaṃ pana yenākārena vikappaṃ āpanno",
  "atk-vin01a0:2929_2": "hoti, taṃ dassetuṃ “idaṃ kho, āvuso”tiādi vuttaṃ.",
  "atk-vin01a0:2930": "Dhammampi bhaṇatīti dhammakathampi katheti, “tassa vacanena āyataṃ vā vitthataṃ vā appitaṃ vā”ti suttavaḍḍhanaākārameva dasseti.",
  "atk-vin01a0:2931": "Pubbe appavāritoti cīvarasāmikehi pubbe appavārito hutvā. Sesaṃ uttānatthamevāti.",
  "atk-vin01a0:2932": "Chasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ,",
  "atk-vin01a0:2933": "Ticittaṃ, tivedananti.",
  "atk-vin01a0:2934": "Mahāpesakārasikkhāpadavaṇṇanā niṭṭhitā.",
  "atk-vin01a0:2935": "8. Accekacīvarasikkhāpadavaṇṇanā",
  "atk-vin01a0:2936_0": "646-9. Tena samayenāti accekacīvarasikkhāpadaṃ. Tattha dasāhānāgatanti dasa ahāni",
  "atk-vin01a0:2936_1": "dasāhaṃ, tena dasāhena anāgatā dasāhānāgatā, dasāhena asampattāti attho, taṃ dasāhānāgataṃ,",
  "atk-vin01a0:2936_2": "accantasaṃyogavasena bhummatthe upayogavacanaṃ, tenevassa padabhājane “dasāhānāgatāyā”ti",
  "atk-vin01a0:2936_3": "vuttaṃ. Pavāraṇāyāti idaṃ pana yā sā dasāhānāgatāti vuttā, taṃ sarūpato dassetuṃ",
  "atk-vin01a0:2936_4": "asammohatthaṃ anupayogavacanaṃ.",
  "atk-vin01a0:2937_0": "Kattikatemāsikapuṇṇamanti paṭhamakattikatemāsikapuṇṇamaṃ. Idhāpi paṭhamapadassa anupayogattā",
  "atk-vin01a0:2937_1": "purimanayeneva bhummatthe upayogavacanaṃ. Idaṃ vuttaṃ hoti – “‘yato paṭṭhāya paṭhamamahāpavāraṇā",
  "atk-vin01a0:2937_2": "dasāhānāgatā’ti vuccati, sacepi tāni divasāni accantameva bhikkhuno accekacīvaraṃ",
  "atk-vin01a0:2937_3": "uppajjeyya, ‘accekaṃ ida’nti jānamānena bhikkhunā sabbampi paṭiggahetabba”nti. Tena",
  "atk-vin01a0:2937_4": "pavāraṇāmāsassa juṇhapakkhapañcamito paṭhāya uppannassa cīvarassa nidhānakālo dassito",
  "atk-vin01a0:2937_5": "hoti. Kāmañcesa “dasāhaparamaṃ atirekacīvaraṃ dhāretabba”nti imināva siddho, atthuppattivasena",
  "atk-vin01a0:2937_6": "pana apubbaṃ viya atthaṃ dassetvā sikkhāpadaṃ ṭhapitaṃ.",
  "atk-vin01a0:2938_0": "Accekacīvaranti accāyikacīvaraṃ vuccati, tassa pana accāyikabhāvaṃ dassetuṃ “senāya",
  "atk-vin01a0:2938_1": "vā gantukāmo hotī”tiādi vuttaṃ. Tattha saddhāti iminā saddhāmattakameva dassitaṃ.",
  "atk-vin01a0:2938_2": "Pasādoti iminā suppasannā balavasaddhā. Etaṃ accekacīvaraṃ nāmāti etaṃ imehi kāraṇehi",
  "atk-vin01a0:2938_3": "dātukāmena dūtaṃ vā pesetvā sayaṃ vā āgantvā “vassāvāsikaṃ dassāmī”ti evaṃ ārocitaṃ",
  "atk-vin01a0:2938_4": "cīvaraṃ accekacīvaraṃ nāma hotī. Chaṭṭhito paṭṭhāya pana uppannaṃ anaccekacīvarampi",
  "atk-vin01a0:2938_5": "paccuddharitvā ṭhapitacīvarampi etaṃ parihāraṃ labhatiyeva.",
  "atk-vin01a0:2939_0": "Saññāṇaṃ katvā nikkhipitabbanti kiñci nimittaṃ katvā ṭhapetabbaṃ. Kasmā etaṃ vuttaṃ?",
  "atk-vin01a0:2939_1": "Yadi hi taṃ pure pavāraṇāya vibhajanti. Yena gahitaṃ, tena chinnavassena na bhavitabbaṃ.",
  "atk-vin01a0:2939_2": "Sace pana hoti, taṃ cīvaraṃ saṅghikameva hoti. Tato sallakkhetvā sukhaṃ dātuṃ bhavissatīti.",
  "atk-vin01a0:2940_0": "650. Accekacīvare accekacīvarasaññīti evamādi vibhajitvā gahitameva sandhāya vuttaṃ.",
  "atk-vin01a0:2940_1": "Sace pana avibhattaṃ hoti, saṅghassa vā bhaṇḍāgāre, cīvarasamayātikkamepi anāpatti.",
  "atk-vin01a0:2940_2": "Iti atirekacīvarassa dasāhaṃ parihāro. Akatassa vassikasāṭikacīvarassa anatthate",
  "atk-vin01a0:2940_3": "kathine pañca māsā, vasse ukkaḍḍhite cha māsā, atthate kathine apare cattāro māsā.",
  "atk-vin01a0:2940_4": "Hemantassa pacchime divase mūlacīvarādhiṭṭhānavasena aparopi eko māsoti ekādasa māsā",
  "atk-vin01a0:2940_5": "parihāro. Satiyā paccāsāya mūlacīvarassa eko māso, accekacīvarassa anatthate kathine",
  "atk-vin01a0:2940_6": "ekādasadivasādhiko māso, atthate kathine ekādasadivasādhikā pañca māsā, tato paraṃ",
  "atk-vin01a0:2940_7": "ekadivasampi parihāro natthīti veditabbaṃ.",
  "atk-vin01a0:2941": "Anaccekacīvareti accekacīvarasadise aññasmiṃ. Sesamettha uttānatthamevāti.",
  "atk-vin01a0:2942": "Kathinasamuṭṭhānaṃ – akiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.",
  "atk-vin01a0:2943": "Accekacīvarasikkhāpadavaṇṇanā niṭṭhitā.",
  "atk-vin01a0:2944": "9. Sāsaṅkasikkhāpadavaṇṇanā",
  "atk-vin01a0:2945_0": "652. Tena samayenāti sāsaṅkasikkhāpadaṃ. Tattha vutthavassā āraññakesūti te pubbepi",
  "atk-vin01a0:2945_1": "araññeyeva vihariṃsu. Dubbalacīvarattā pana paccayavasena gāmantasenāsane vassaṃ",
  "atk-vin01a0:2945_2": "vasitvā niṭṭhitacīvarā hutvā “idāni nippalibodhā samaṇadhammaṃ karissāmā”ti āraññakesu",
  "atk-vin01a0:2945_3": "senāsanesu viharanti. Kattikacorakāti kattikamāse corā. Paripātentīti upaddavanti,",
  "atk-vin01a0:2945_4": "tattha tattha ādhāvitvā uttāsenti palāpenti. Antaraghare nikkhipitunti antogāme nikkhipituṃ.",
  "atk-vin01a0:2945_5": "Bhagavā yasmā paccayā nāma dhammena samena dullabhā, sallekhavā hi bhikkhu mātarampi",
  "atk-vin01a0:2945_6": "viññāpetuṃ na sakkoti. Tasmā cīvaraguttatthaṃ antaraghare nikkhipituṃ anujānāti.",
  "atk-vin01a0:2945_7": "Bhikkhūnaṃ pana anurūpattā araññavāsaṃ na paṭikkhipi.",
  "atk-vin01a0:2946_0": "653. Upavassaṃ kho panāti ettha upavassanti upavassa; upavasitvāti vuttaṃ hoti. Upasampajjantiādīsu",
  "atk-vin01a0:2946_1": "viya hi ettha anunāsiko daṭṭhabbo. Vassaṃ upagantvā vasitvā cāti attho. Imassa ca",
  "atk-vin01a0:2946_2": "padassa “tathārūpesu bhikkhu senāsanesu viharanto”ti iminā sambandho. Kiṃ vuttaṃ",
  "atk-vin01a0:2946_3": "hoti? Vassaṃ upagantvā vasitvā ca tato paraṃ pacchimakattikapuṇṇamapariyosānakālaṃ",
  "atk-vin01a0:2946_4": "yāni kho pana tāni āraññakāni senāsanāni sāsaṅkasammatāni sappaṭibhayāni; tathārūpesu",
  "atk-vin01a0:2946_5": "bhikkhu senāsanesu viharanto ākaṅkhamāno tiṇṇaṃ cīvarānaṃ aññataraṃ cīvaraṃ antaraghare",
  "atk-vin01a0:2946_6": "nikkhipeyyāti. Yasmā pana yo vassaṃ upagantvā yāva paṭhamakattikapuṇṇamaṃ vasati,",
  "atk-vin01a0:2946_7": "so vuṭṭhavassānaṃ abbhantaro hoti, tasmā idaṃ atigahanaṃ byañjanavicāraṇaṃ akatvā",
  "atk-vin01a0:2946_8": "padabhājane kevalaṃ cīvaranikkhepārahaṃ puggalaṃ dassetuṃ “vuṭṭhavassāna”nti vuttaṃ.",
  "atk-vin01a0:2946_9": "Tassāpi “bhikkhu senāsanesu viharanto”ti iminā sambandho. Ayañhi ettha attho “vuṭṭhavassānaṃ",
  "atk-vin01a0:2946_10": "bhikkhu senāsanesu viharanto”ti evarūpānaṃ bhikkhūnaṃ abbhantare yo koci bhikkhūti vuttaṃ hoti.",
  "atk-vin01a0:2947_0": "Araññalakkhaṇaṃ adinnādānavaṇṇanāyaṃ vuttaṃ. Ayaṃ pana viseso – sace vihāro parikkhitto",
  "atk-vin01a0:2947_1": "hoti, parikkhittassa gāmassa indakhīlato aparikkhittassa parikkhepārahaṭṭhānato paṭṭhāya",
  "atk-vin01a0:2947_2": "yāva vihāraparikkhepā minitabbaṃ. Sace vihāro aparikkhitto hoti, yaṃ sabbapaṭhamaṃ",
  "atk-vin01a0:2947_3": "senāsanaṃ vā bhattasālā vā dhuvasannipātaṭṭhānaṃ vā bodhivā cetiyaṃ vā dūre cepi",
  "atk-vin01a0:2947_4": "senāsanato hoti, taṃ paricchedaṃ katvā minitabbaṃ. Sacepi āsanne gāmo hoti, vihāre",
  "atk-vin01a0:2947_5": "ṭhitehi gharamānusakānaṃ saddo sūyati, pabbatanadīādīhi pana antaritattā na sakkā",
  "atk-vin01a0:2947_6": "ujuṃ gantuṃ, yo cassa pakatimaggo hoti, sacepi nāvāya sañcaritabbo, tena maggena",
  "atk-vin01a0:2947_7": "gāmato pañcadhanusatikaṃ gahetabbaṃ. Yo āsannagāmassa aṅgasampādanatthaṃ tato tato",
  "atk-vin01a0:2947_8": "maggaṃ pidahati, ayaṃ “dhutaṅgacoro”ti veditabbo.",
  "atk-vin01a0:2948": "Sāsaṅkasammatānīti “sāsaṅkānī”ti sammatāni; evaṃ saññātānīti attho. Padabhājane pana yena kāraṇena tāni sāsaṅkasammatāni, taṃ dassetuṃ “ārāme ārāmūpacāre”tiādi vuttaṃ.",
  "atk-vin01a0:2949": "Saha paṭibhayena sappaṭibhayāni, sannihitabalavabhayānīti attho. Padabhājane pana yena kāraṇena tāni sappaṭibhayāni; taṃ dassetuṃ “ārāme ārāmūpacāre”tiādi vuttaṃ.",
  "atk-vin01a0:2950": "Samantā gocaragāme nikkhipeyyāti āraññakassa senāsanassa samantā sabbadisābhāgesu attanā abhirucite gocaragāme satiyā aṅgasampattiyā nikkhipeyya.",
  "atk-vin01a0:2951_0": "Tatrāyaṃ aṅgasampatti – purimikāya upagantvā mahāpavāraṇāya pavārito hoti, idamekaṃ",
  "atk-vin01a0:2951_1": "aṅgaṃ. Sace pacchimikāya vā upagato hoti chinnavasso vā, nikkhipituṃ na labhati.",
  "atk-vin01a0:2951_2": "Kattikamāsoyeva hoti, idaṃ dutiyaṃ aṅgaṃ. Kattikamāsato paraṃ na labhati, pañcadhanusatikaṃ",
  "atk-vin01a0:2951_3": "pacchimameva pamāṇayuttaṃ senāsanaṃ hoti, idaṃ tatiyaṃ aṅgaṃ. Ūnappamāṇe vā gāvutato",
  "atk-vin01a0:2951_4": "atirekappamāṇe vā na labhati, yatra hi piṇḍāya caritvā puna vihāraṃ bhattavelāyaṃ",
  "atk-vin01a0:2951_5": "sakkā āgantuṃ, tadeva idha adhippetaṃ. Nimantito pana addhayojanampi yojanampi gantvā",
  "atk-vin01a0:2951_6": "vasituṃ pacceti, idamappamāṇaṃ. Sāsaṅkasappaṭibhayameva hoti, idaṃ catutthaṃ aṅgaṃ.",
  "atk-vin01a0:2951_7": "Anāsaṅkaappaṭibhaye hi aṅgayuttepi senāsane vasanto nikkhipituṃ na labhatīti.",
  "atk-vin01a0:2952": "Aññatra bhikkhusammutiyāti yā udositasikkhāpade kosambakasammuti anuññātā tassā sammutiyā aññatra; sace sā laddhā hoti, chārattātirekampi vippavasituṃ vaṭṭati.",
  "atk-vin01a0:2953_0": "Puna gāmasīmaṃ okkamitvāti sace gocaragāmato puratthimāya disāya senāsanaṃ; ayañca",
  "atk-vin01a0:2953_1": "pacchimadisaṃ gato hoti, senāsanaṃ āgantvā sattamaṃ aruṇaṃ uṭṭhāpetuṃ asakkontena",
  "atk-vin01a0:2953_2": "gāmasīmampi okkamitvā sabhāyaṃ vā yattha katthaci vā vasitvā cīvarappavattiṃ ñatvā",
  "atk-vin01a0:2953_3": "pakkamituṃ vaṭṭatīti attho. Evaṃ asakkontena tattheva ṭhitena paccuddharitabbaṃ,",
  "atk-vin01a0:2953_4": "atirekacīvaraṭṭhāne ṭhassatīti. Sesaṃ uttānameva.",
  "atk-vin01a0:2954": "Kathinasamuṭṭhānaṃ – kāyavācato kāyavācācittato ca samuṭṭhāti, akiriyā, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.",
  "atk-vin01a0:2955": "Sāsaṅkasikkhāpadavaṇṇanā niṭṭhitā.",
  "atk-vin01a0:2956": "10. Pariṇatasikkhāpadavaṇṇanā",
  "atk-vin01a0:2957_0": "657. Tena samayenāti pariṇatasikkhāpadaṃ. Tattha pūgassāti samūhassa; dhammagaṇassāti",
  "atk-vin01a0:2957_1": "attho. Paṭiyattanti paṭiyāditaṃ. Bahū saṅghassa bhattāti saṅghassa bahūni bhattāni",
  "atk-vin01a0:2957_2": "anekāni lābhamukhāni; na saṅghassa kenaci parihānīti dīpenti. Oṇojethāti detha. Kiṃ",
  "atk-vin01a0:2957_3": "panevaṃ vattuṃ vaṭṭatīti kasmā na vaṭṭati? Ayañhi abhihaṭabhikkhā abhiharitvā ekasmiṃ",
  "atk-vin01a0:2957_4": "okāse saṅghassatthāya paṭiyattā abhihaṭapaṭiyatte ca uddissa ṭhapitabhāge ca payuttavācā nāma natthi.",
  "atk-vin01a0:2958_0": "658. Saṅghikanti saṅghassa santakaṃ. So hi saṅghassa pariṇatattā hatthaṃ anārūḷhopi",
  "atk-vin01a0:2958_1": "ekena pariyāyena saṅghassa santako hoti, padabhājane pana “saṅghikaṃ nāma saṅghassa",
  "atk-vin01a0:2958_2": "dinnaṃ hoti pariccatta”nti evaṃ atthuddhāravasena nippariyāyatova saṅghikaṃ dassitaṃ.",
  "atk-vin01a0:2958_3": "Lābhanti paṭilabhitabbavatthuṃ āha. Tenevassa niddese “cīvarampī”tiādi vuttaṃ. Pariṇatanti",
  "atk-vin01a0:2958_4": "saṅghassa ninnaṃ saṅghassa poṇaṃ saṅghassa pabbhāraṃ hutvā ṭhitaṃ. Yena pana kāraṇena",
  "atk-vin01a0:2958_5": "so pariṇato hoti, taṃ dassetuṃ “dassāma karissāmāti vācā bhinnā hotī”ti padabhājanaṃ vuttaṃ.",
  "atk-vin01a0:2959_0": "659. Payoge dukkaṭanti pariṇatalābhassa attano pariṇāmanapayoge dukkaṭaṃ, paṭilābhena",
  "atk-vin01a0:2959_1": "tasmiṃ hatthaṃ ārūḷhe nissaggiyaṃ. Sace pana saṅghassa dinnaṃ hoti, taṃ gahetuṃ na",
  "atk-vin01a0:2959_2": "vaṭṭati, saṅghasseva dātabbaṃ. Yopi ārāmikehi saddhiṃ ekato khādati, bhaṇḍaṃ agghāpetvā",
  "atk-vin01a0:2959_3": "kāretabbo. Pariṇataṃ pana sahadhammikānaṃ vā gihīnaṃ vā antamaso mātusantakampi “idaṃ",
  "atk-vin01a0:2959_4": "mayhaṃ dehī”ti saṅghassa pariṇatabhāvaṃ ñatvā attano pariṇāmetvā gaṇhantassa nissaggiyaṃ",
  "atk-vin01a0:2959_5": "pācittiyaṃ. “Imassa bhikkhuno dehī”ti evaṃ aññassa pariṇāmentassa suddhikapācittiyaṃ.",
  "atk-vin01a0:2959_6": "Ekaṃ pattaṃ vā cīvaraṃ vā attano, ekaṃ aññassa pariṇāmeti, nissaggiyaṃ pācittiyañceva",
  "atk-vin01a0:2959_7": "suddhikapācittiyañca. Eseva nayo bahūsu. Vuttampi cetaṃ –",
  "atk-vin01a0:2960": "“Nissaggiyena āpattiṃ, suddhikena pācittiyaṃ;",
  "atk-vin01a0:2961": "Āpajjeyya ekato;",
  "atk-vin01a0:2962": "Pañhā mesā kusalehi cintitā”ti. ;",
  "atk-vin01a0:2963_0": "Ayañhi pariṇāmanaṃ sandhāya vutto. Yopi vassikasāṭikasamaye mātugharepi saṅghassa",
  "atk-vin01a0:2963_1": "pariṇataṃ vassikasāṭikaṃ ñatvā attano pariṇāmeti, nissaggiyaṃ pācittiyaṃ. Parassa",
  "atk-vin01a0:2963_2": "pariṇāmeti, suddhikapācittiyaṃ. Manussā “saṅghabhattaṃ karissāmā”ti sappitelādīni",
  "atk-vin01a0:2963_3": "āharanti, gilāno cepi bhikkhu saṅghassa pariṇatabhāvaṃ ñatvā kiñci yācati, nissaggiyaṃ",
  "atk-vin01a0:2963_4": "pācittiyameva. Sace pana so “tumhākaṃ sappiādīni ābhaṭāni atthī”ti pucchitvā “āma,",
  "atk-vin01a0:2963_5": "atthī”ti vutte “mayhampi dethā”ti vadati, vaṭṭati. Athāpi naṃ kukkuccāyantaṃ upāsakā",
  "atk-vin01a0:2963_6": "vadanti – “saṅghopi amhehi dinnameva labhati; gaṇhatha, bhante”ti evampi vaṭṭati.",
  "atk-vin01a0:2964": "660. Saṅghassa pariṇataṃ aññasaṅghassāti ekasmiṃ vihāre saṅghassa pariṇataṃ aññaṃ vihāraṃ uddisitvā “asukasmiṃ nāma mahāvihāre saṅghassa dethā”ti pariṇāmeti.",
  "atk-vin01a0:2965": "Cetiyassa vāti “kiṃ saṅghassa dinnena, cetiyassapūjaṃ karothā”ti evaṃ cetiyassa vā pariṇāmeti.",
  "atk-vin01a0:2966_0": "Cetiyassa pariṇatanti ettha niyametvā aññacetiyassatthāya ropitamālāvacchato aññacetiyamhi",
  "atk-vin01a0:2966_1": "pupphampi āropetuṃ na vaṭṭati. Ekassa cetiyassa pana chattaṃ vā paṭākaṃ vā āropetvā",
  "atk-vin01a0:2966_2": "ṭhitaṃ disvā sesaṃ aññassa cetiyassa dāpetuṃ vaṭṭati.",
  "atk-vin01a0:2967_0": "Puggalassa pariṇatanti antamaso sunakhassāpi pariṇataṃ “imassa sunakhassa mā dehi,",
  "atk-vin01a0:2967_1": "etassa dehī”ti evaṃ aññapuggalassa pariṇāmeti, dukkaṭaṃ. Sace pana dāyakā “mayaṃ",
  "atk-vin01a0:2967_2": "saṅghassa bhattaṃ dātukāmā, cetiyassa pūjaṃ kātukāmā, ekassa bhikkhuno parikkhāraṃ",
  "atk-vin01a0:2967_3": "dātukāmā, tumhākaṃ ruciyā dassāma; bhaṇatha, kattha demā”ti vadanti. Evaṃ vutte tena",
  "atk-vin01a0:2967_4": "bhikkhunā “yattha icchatha, tattha dethā”ti vattabbā. Sace pana kevalaṃ “kattha demā”ti",
  "atk-vin01a0:2967_5": "pucchanti, pāḷiyaṃ āgatanayeneva vattabbaṃ. Sesamettha uttānatthameva.",
  "atk-vin01a0:2968": "Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammavacīkammaṃ, akusalacittaṃ, tivedananti.",
  "atk-vin01a0:2969": "Samantapāsādikāya vinayasaṃvaṇṇanāya",
  "atk-vin01a0:2970": "Pariṇatasikkhāpadavaṇṇanā niṭṭhitā.",
  "atk-vin01a0:2971": "Niṭṭhito pattavaggo tatiyo.",
  "atk-vin01a0:2972": "Nissaggiyavaṇṇanā niṭṭhitā.",
  "atk-vin01a0:2973": "Pārājikakaṇḍa-aṭṭhakathā niṭṭhitā."
}