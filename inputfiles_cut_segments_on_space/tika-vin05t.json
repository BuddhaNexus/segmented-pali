{
  "tika-vin05t:0": "Namo tassa bhagavato arahato sammāsambuddhassa",
  "tika-vin05t:1": "Vinayapiṭake",
  "tika-vin05t:2": "Vinayasaṅgaha-aṭṭhakathā",
  "tika-vin05t:3": "Ganthārambhakathā",
  "tika-vin05t:4": "Vatthuttayaṃ namassitvā, saraṇaṃ sabbapāṇinaṃ;",
  "tika-vin05t:5": "Vinaye pāṭavatthāya, yogāvacarabhikkhunaṃ.",
  "tika-vin05t:6": "Vippakiṇṇamanekattha, pāḷimuttavinicchayaṃ;",
  "tika-vin05t:7": "Samāharitvā ekattha, dassayissamanākulaṃ.",
  "tika-vin05t:8": "Tatrāyaṃ mātikā –",
  "tika-vin05t:9": "“Divāseyyā parikkhāro, bhesajjakaraṇampi ca;",
  "tika-vin05t:10": "Parittaṃ paṭisanthāro, viññatti kulasaṅgaho.",
  "tika-vin05t:11": "“Macchamaṃsaṃ anāmāsaṃ, adhiṭṭhānavikappanaṃ;",
  "tika-vin05t:12": "Cīvarenavināvāso, bhaṇḍassa paṭisāmanaṃ.",
  "tika-vin05t:13": "“Kayavikkayasamāpatti, rūpiyādipaṭiggaho;",
  "tika-vin05t:14": "Dānavissāsaggāhehi, lābhassa pariṇāmanaṃ.",
  "tika-vin05t:15": "“Pathavī bhūtagāmo ca, duvidhaṃ sahaseyyakaṃ;",
  "tika-vin05t:16": "Vihāre saṅghike seyyaṃ, santharitvāna pakkamo.",
  "tika-vin05t:17": "“Kālikānipi cattāri, kappiyā catubhūmiyo;",
  "tika-vin05t:18": "Khādanīyādipaṭiggāho, paṭikkhepapavāraṇā.",
  "tika-vin05t:19": "“Pabbajjā nissayo sīmā, uposathapavāraṇaṃ;",
  "tika-vin05t:20": "Vassūpanāyikā vattaṃ, catupaccayabhājanaṃ.",
  "tika-vin05t:21": "“Kathinaṃ garubhaṇḍāni, codanādivinicchayo;",
  "tika-vin05t:22": "Garukāpattivuṭṭhānaṃ, kammākammaṃ pakiṇṇaka”nti.",
  "tika-vin05t:23": "1. Divāseyyavinicchayakathā",
  "tika-vin05t:24_0": "1. Tattha divāseyyāti divānipajjanaṃ. Tatrāyaṃ vinicchayo – “anujānāmi, bhikkhave,",
  "tika-vin05t:24_1": "divā paṭisallīyantena dvāraṃ saṃvaritvā paṭisallīyitu”nti vacanato divā nipajjantena",
  "tika-vin05t:24_2": "dvāraṃ saṃvaritvā nipajjitabbaṃ. Ettha ca kiñcāpi pāḷiyaṃ “ayaṃ nāma āpattī”ti na",
  "tika-vin05t:24_3": "vuttā, vivaritvā nipannadosena pana uppanne vatthusmiṃ dvāraṃ saṃvaritvā nipajjituṃ",
  "tika-vin05t:24_4": "anuññātattā asaṃvaritvā nipajjantassa aṭṭhakathāyaṃ dukkaṭaṃ vuttaṃ. Bhagavato hi",
  "tika-vin05t:24_5": "adhippāyaṃ ñatvā upālittherādīhi aṭṭhakathā ṭhapitā. “Atthāpatti divā āpajjati, no",
  "tika-vin05t:24_6": "ratti”nti imināpi cetaṃ siddhaṃ.",
  "tika-vin05t:25_0": "2. Kīdisaṃ pana dvāraṃ saṃvaritabbaṃ, kīdisaṃ na saṃvaritabbaṃ? Rukkhapadaraveḷupadarakilañjapaṇṇādīnaṃ",
  "tika-vin05t:25_1": "yena kenaci kavāṭaṃ katvā heṭṭhā udukkhale upari uttarapāsake ca pavesetvā kataṃ",
  "tika-vin05t:25_2": "parivattakadvārameva saṃvaritabbaṃ. Aññaṃ gorūpānaṃ vajesu viya rukkhasūcikaṇṭakadvāraṃ,",
  "tika-vin05t:25_3": "gāmathakanakaṃ cakkalakayuttadvāraṃ, phalakesu vā kiṭikāsu vā dve tīṇi cakkalakāni",
  "tika-vin05t:25_4": "yojetvā kataṃ saṃsaraṇakiṭikadvāraṃ, āpaṇesu viya kataṃ ugghāṭanakiṭikadvāraṃ, dvīsu",
  "tika-vin05t:25_5": "tīsu ṭhānesu veḷusalākā gopphetvā paṇṇakuṭīsu kataṃ salākahatthakadvāraṃ, dussasāṇidvāranti",
  "tika-vin05t:25_6": "evarūpaṃ dvāraṃ na saṃvaritabbaṃ. Pattahatthassa kavāṭappaṇāmane pana ekaṃ dussasāṇidvārameva",
  "tika-vin05t:25_7": "anāpattikaraṃ, avasesāni paṇāmentassa āpatti. Divā paṭisallīyantassa pana parivattakadvārameva",
  "tika-vin05t:25_8": "āpattikaraṃ, sesāni saṃvaritvā vā asaṃvaritvā vā nipajjantassa āpatti natthi, saṃvaritvā",
  "tika-vin05t:25_9": "pana nipajjitabbaṃ, etaṃ vattaṃ.",
  "tika-vin05t:26_0": "3. Parivattakadvāraṃ kittakena saṃvutaṃ hoti? Sūcighaṭikāsu dinnāsu saṃvutameva hoti.",
  "tika-vin05t:26_1": "Apica kho sūcimattepi dinne vaṭṭati, ghaṭikāmattepi dinne vaṭṭati, dvārabāhaṃ phusitvā",
  "tika-vin05t:26_2": "ṭhapitamattepi vaṭṭati, īsakaṃ aphusitepi vaṭṭati, sabbantimena vidhinā yāvatā sīsaṃ",
  "tika-vin05t:26_3": "nappavisati, tāvatā aphusitepi vaṭṭati. Sace bahūnaṃ vaḷañjanaṭṭhānaṃ hoti, bhikkhuṃ",
  "tika-vin05t:26_4": "vā sāmaṇeraṃ vā “dvāraṃ, āvuso, jaggāhī”ti vatvāpi nipajjituṃ vaṭṭati. Atha bhikkhū",
  "tika-vin05t:26_5": "cīvarakammaṃ vā aññaṃ vā kiñci karontā nisinnā honti, “ete dvāraṃ jaggissantī”ti",
  "tika-vin05t:26_6": "ābhogaṃ katvāpi nipajjituṃ vaṭṭati. Kurundaṭṭhakathāyaṃ pana “upāsakampi āpucchitvā",
  "tika-vin05t:26_7": "vā ‘esa jaggissatī’ti ābhogaṃ katvā vā nipajjituṃ vaṭṭati, kevalaṃ bhikkhuniṃ vā",
  "tika-vin05t:26_8": "mātugāmaṃ vā āpucchituṃ na vaṭṭatī”ti vuttaṃ, taṃ yuttaṃ. Evaṃ sabbatthapi yo yo",
  "tika-vin05t:26_9": "theravādo vā aṭṭhakathāvādo vā pacchā vuccati, so sova pamāṇanti gahetabbaṃ.",
  "tika-vin05t:27_0": "4. Atha dvārassa udukkhalaṃ vā uttarapāsako vā bhinno hoti aṭṭhapito vā, saṃvarituṃ",
  "tika-vin05t:27_1": "na sakkoti, navakammatthaṃ vā pana iṭṭhakapuñjo vā mattikādīnaṃ vā rāsi antodvāre",
  "tika-vin05t:27_2": "kato hoti, aṭṭaṃ vā bandhanti, yathā saṃvarituṃ na sakkoti. Evarūpe antarāye sati",
  "tika-vin05t:27_3": "asaṃvaritvāpi nipajjituṃ vaṭṭati. Yadi pana kavāṭaṃ natthi, laddhakappameva. Upari",
  "tika-vin05t:27_4": "sayantena nisseṇiṃ āropetvā nipajjitabbaṃ. Sace nisseṇimatthake thakanakaṃ hoti,",
  "tika-vin05t:27_5": "thaketvāpi nipajjitabbaṃ. Gabbhe nipajjantena gabbhadvāraṃ vā pamukhadvāraṃ vā yaṃ",
  "tika-vin05t:27_6": "kiñci saṃvaritvā nipajjituṃ vaṭṭati. Sace ekakuṭṭake gehe dvīsu passesu dvārāni katvā",
  "tika-vin05t:27_7": "vaḷañjanti, dvepi dvārāni jaggitabbāni, tibhūmakepi pāsāde dvāraṃ jaggitabbameva.",
  "tika-vin05t:27_8": "Sace bhikkhācārā paṭikkamma lohapāsādasadisaṃ pāsādaṃ bahū bhikkhū divāvihāratthaṃ",
  "tika-vin05t:27_9": "pavisanti, saṅghattherena dvārapālassa “dvāraṃ jaggāhī”ti vatvā vā “dvārajagganaṃ",
  "tika-vin05t:27_10": "nāma etassa bhāro”ti ābhogaṃ katvā vā pavisitvā nipajjitabbaṃ. Yāva saṅghanavakena",
  "tika-vin05t:27_11": "evameva kātabbaṃ. Pure pavisantānaṃ “dvārajagganaṃ nāma pacchimānaṃ bhāro”ti evaṃ",
  "tika-vin05t:27_12": "ābhogaṃ kātumpi vaṭṭati. Anāpucchā vā ābhogaṃ akatvā vā antogabbhe vā asaṃvutadvāre",
  "tika-vin05t:27_13": "bahi vā nipajjantānaṃ āpatti. Gabbhe vā bahi vā nipajjanakālepi “dvārajagganaṃ nāma",
  "tika-vin05t:27_14": "mahādvāre dvārapālassa bhāro”ti ābhogaṃ katvā nipajjituṃ vaṭṭatiyeva. Evaṃ lohapāsādādīsu",
  "tika-vin05t:27_15": "ākāsatale nipajjantenapi dvāraṃ saṃvaritabbameva.",
  "tika-vin05t:28_0": "Ayañhettha saṅkhepo – idaṃ divāpaṭisallīyanaṃ yena kenaci parikkhitte sadvārabandhe",
  "tika-vin05t:28_1": "ṭhāne kathitaṃ, tasmā abbhokāse vā rukkhamūle vā maṇḍape vā yattha katthaci sadvārabandhe",
  "tika-vin05t:28_2": "nipajjantena dvāraṃ saṃvaritvāva nipajjitabbaṃ. Sace mahāpariveṇaṃ hoti mahābodhiyaṅgaṇalohapāsādaṅgaṇasadisaṃ",
  "tika-vin05t:28_3": "bahūnaṃ osaraṇaṭṭhānaṃ, yattha dvāraṃ saṃvutampi saṃvutaṭṭhāne na tiṭṭhati, dvāraṃ",
  "tika-vin05t:28_4": "alabhantā pākāraṃ āruhitvāpi vicaranti, tattha saṃvaraṇakiccaṃ natthi. Rattiṃ dvāraṃ",
  "tika-vin05t:28_5": "vivaritvā nipanno aruṇe uggate vuṭṭhāti, anāpatti. Sace pana pabujjhitvā puna supati,",
  "tika-vin05t:28_6": "āpatti. Yo pana “aruṇe uggate vuṭṭhahissāmī”ti paricchinditvāva dvāraṃ asaṃvaritvā",
  "tika-vin05t:28_7": "rattiṃ nipajjati, yathāparicchedameva vuṭṭhāti, tassa āpattiyeva. Mahāpaccariyaṃ",
  "tika-vin05t:28_8": "pana “evaṃ nipajjanto anādariyadukkaṭāpi na muccatī”ti vuttaṃ.",
  "tika-vin05t:29_0": "5. Yo pana bahudeva rattiṃ jaggitvā addhānaṃ vā gantvā divā kilantarūpo mañce nisinno",
  "tika-vin05t:29_1": "pāde bhūmito amocetvāva niddāvasena nipajjati, tassa anāpatti. Sace okkantaniddo",
  "tika-vin05t:29_2": "ajānantopi pāde mañcakaṃ āropeti, āpattiyeva. Nisīditvā apassāya supantassa anāpatti.",
  "tika-vin05t:29_3": "Yopi ca “niddaṃ vinodessāmī”ti caṅkamanto patitvā sahasā vuṭṭhāti, tassapi anāpatti.",
  "tika-vin05t:29_4": "Yo pana patitvā tattheva sayati, na vuṭṭhāti, tassa āpatti.",
  "tika-vin05t:30_0": "Ko muccati, ko na muccatīti? Mahāpaccariyaṃ tāva “ekabhaṅgena nipannako eva muccati.",
  "tika-vin05t:30_1": "Pāde pana bhūmito mocetvā nipannopi yakkhagahitakopi visaññībhūtopi na muccatī”ti",
  "tika-vin05t:30_2": "vuttaṃ. Kurundaṭṭhakathāyaṃ pana “bandhitvā nipajjāpitova muccatī”ti vuttaṃ. Mahāaṭṭhakathāyaṃ",
  "tika-vin05t:30_3": "pana “yo caṅkamanto mucchitvā patito tattheva supati, tassapi avisayatāya āpatti",
  "tika-vin05t:30_4": "na dissati. Ācariyā pana evaṃ na kathayanti, tasmā āpattiyevāti mahāpadumattherena",
  "tika-vin05t:30_5": "vuttaṃ. Dve pana janā āpattito muccantiyeva, yo ca yakkhagahitako, yo ca bandhitvā nipajjāpito”ti.",
  "tika-vin05t:31": "Iti pāḷimuttakavinayavinicchayasaṅgahe",
  "tika-vin05t:32": "Divāseyyavinicchayakathā samattā.",
  "tika-vin05t:33": "2. Parikkhāravinicchayakathā",
  "tika-vin05t:34_0": "6. Parikkhāroti samaṇaparikkhāro. Tatrāyaṃ kappiyākappiyaparikkhāravinicchayo – keci",
  "tika-vin05t:34_1": "tālapaṇṇacchattaṃ anto vā bahi vā pañcavaṇṇena suttena sibbitvā vaṇṇamaṭṭhaṃ karonti,",
  "tika-vin05t:34_2": "taṃ na vaṭṭati. Ekavaṇṇena pana nīlena vā pītakena vā yena kenaci suttena anto vā",
  "tika-vin05t:34_3": "bahi vā sibbituṃ, chattadaṇḍaggāhakaṃ salākapañjaraṃ vā vinandhituṃ vaṭṭati, tañca",
  "tika-vin05t:34_4": "kho thirakaraṇatthaṃ vaṭṭati, na vaṇṇamaṭṭhatthāya. Chattapaṇṇesu makaradantakaṃ",
  "tika-vin05t:34_5": "vā aḍḍhacandakaṃ vā chindituṃ na vaṭṭati. Chattadaṇḍe gehatthambhesu viya ghaṭako",
  "tika-vin05t:34_6": "vā vāḷarūpakaṃ vā na vaṭṭati. Sacepi sabbattha āraggena lekhā dinnā hoti, sāpi na",
  "tika-vin05t:34_7": "vaṭṭati. Ghaṭakaṃ vā vāḷarūpakaṃ vā bhinditvā dhāretabbaṃ, lekhāpi ghaṃsitvā vā apanetabbā,",
  "tika-vin05t:34_8": "suttakena vā daṇḍo veṭhetabbo. Daṇḍabunde pana ahicchattakasaṇṭhānaṃ vaṭṭati. Vātappahārena",
  "tika-vin05t:34_9": "acalanatthaṃ chattamaṇḍalikaṃ rajjukehi gāhetvā daṇḍe bandhanti, tasmiṃ bandhanaṭṭhāne",
  "tika-vin05t:34_10": "valayamiva ukkiritvā lekhaṃ ṭhapenti, sā vaṭṭati.",
  "tika-vin05t:35_0": "7. Cīvaramaṇḍanatthāya nānāsuttakehi satapadisadisaṃ sibbantā āgantukapaṭṭaṃ ṭhapenti,",
  "tika-vin05t:35_1": "aññampi yaṃ kiñci sūcikammavikāraṃ karonti, paṭṭamukhe vā pariyante vā veṇiṃ vā saṅkhalikaṃ",
  "tika-vin05t:35_2": "vā muggaraṃ vā evamādi sabbaṃ na vaṭṭati, pakatisūcikammameva vaṭṭati. Gaṇṭhikapaṭṭakañca",
  "tika-vin05t:35_3": "pāsakapaṭṭakañca aṭṭhakoṇampi soḷasakoṇampi karonti, tattha agghiyagayamuggarādīni",
  "tika-vin05t:35_4": "dassenti, kakkaṭakkhīni ukkiranti, sabbaṃ na vaṭṭati, catukoṇameva vaṭṭati, koṇasuttapīḷakā",
  "tika-vin05t:35_5": "ca cīvare ratte duviññeyyarūpā vaṭṭanti. Kañjikapiṭṭhakhaliaalakādīsu cīvaraṃ pakkhipituṃ",
  "tika-vin05t:35_6": "na vaṭṭati, cīvarakammakāle pana hatthamalasūcimalādīnaṃ dhovanatthaṃ kiliṭṭhakāle",
  "tika-vin05t:35_7": "ca dhovanatthaṃ vaṭṭati, gandhaṃ vā lākhaṃ vā telaṃ vā rajane pakkhipituṃ na vaṭṭati.",
  "tika-vin05t:36_0": "Rajanesu ca haliddiṃ ṭhapetvā sabbaṃ mūlarajanaṃ vaṭṭati, mañjiṭṭhiñca tuṅgahārañca",
  "tika-vin05t:36_1": "ṭhapetvā sabbaṃ khandharajanaṃ vaṭṭati. Tuṅgahāro nāma eko sakaṇṭakarukkho, tassa",
  "tika-vin05t:36_2": "haritālavaṇṇaṃ khandharajanaṃ hoti. Loddañca kaṇḍulañca ṭhapetvā sabbaṃ tacarajanaṃ",
  "tika-vin05t:36_3": "vaṭṭati. Allipattañca nīlipattañca ṭhapetvā sabbaṃ pattarajanaṃ vaṭṭati. Gihiparibhuttakaṃ",
  "tika-vin05t:36_4": "pana allipattena ekavāraṃ rajituṃ vaṭṭati. Kiṃsukapupphañca kusumbhapupphañca ṭhapetvā",
  "tika-vin05t:36_5": "sabbaṃ puppharajanaṃ vaṭṭati. Phalarajane pana na kiñci na vaṭṭati.",
  "tika-vin05t:37_0": "8. Cīvaraṃ rajitvā saṅkhena vā maṇinā vā yena kenaci na ghaṭṭetabbaṃ, bhūmiyaṃ jāṇukāni",
  "tika-vin05t:37_1": "nihantvā hatthehi gahetvā doṇiyampi na ghaṃsitabbaṃ. Doṇiyaṃ vā phalake vā ṭhapetvā",
  "tika-vin05t:37_2": "ante gāhāpetvā hatthena paharituṃ pana vaṭṭati, tampi muṭṭhinā na kātabbaṃ. Porāṇakattherā",
  "tika-vin05t:37_3": "pana doṇiyampi na ṭhapesuṃ. Eko cīvaraṃ gahetvā tiṭṭhati, aparo hatthe katvā hatthena",
  "tika-vin05t:37_4": "paharati. Cīvarassa kaṇṇasuttakaṃ na vaṭṭati, rajitakāle chinditabbaṃ. Yaṃ pana “anujānāmi,",
  "tika-vin05t:37_5": "bhikkhave, kaṇṇasuttaka”nti evaṃ anuññātaṃ, taṃ anuvāte pāsakaṃ katvā bandhitabbaṃ",
  "tika-vin05t:37_6": "rajanakāle lagganatthāya. Gaṇṭhikepi sobhākaraṇatthaṃ lekhā vā pīḷakā vā na vaṭṭati,",
  "tika-vin05t:37_7": "nāsetvā paribhuñjitabbaṃ.",
  "tika-vin05t:38_0": "9. Patte vā thālake vā āraggena lekhaṃ karonti anto vā bahi vā, na vaṭṭati. Pattaṃ",
  "tika-vin05t:38_1": "bhamaṃ āropetvā majjitvā pacanti “maṇivaṇṇaṃ karissāmā”ti, na vaṭṭati, telavaṇṇo",
  "tika-vin05t:38_2": "pana vaṭṭati. Pattamaṇḍale bhittikammaṃ na vaṭṭati, makaradantakaṃ pana vaṭṭati.",
  "tika-vin05t:39": "Dhamakaraṇachattakassa upari vā heṭṭhā vā dhamakaraṇakucchiyaṃ vā lekhā na vaṭṭati, chattamukhavaṭṭiyaṃ panassa lekhā vaṭṭati.",
  "tika-vin05t:40_0": "10. Kāyabandhanassa sobhanatthaṃ tahiṃ tahiṃ diguṇaṃ suttaṃ koṭṭenti, kakkaṭakkhīni",
  "tika-vin05t:40_1": "uṭṭhāpenti, na vaṭṭati, ubhosu pana antesu dasāmukhassa thirabhāvāya diguṇaṃ koṭṭetuṃ",
  "tika-vin05t:40_2": "vaṭṭati. Dasāmukhe pana ghaṭakaṃ vā makaramukhaṃ vā deḍḍubhasīsaṃ vā yaṃ kiñci vikārarūpaṃ",
  "tika-vin05t:40_3": "kātuṃ na vaṭṭati, tattha tattha acchīni dassetvā mālākammādīni vā katvā koṭṭitakāyabandhanampi",
  "tika-vin05t:40_4": "na vaṭṭati, ujukameva pana macchakaṇṭakaṃ vā khajjūripattakaṃ vā maṭṭhakapaṭṭikaṃ",
  "tika-vin05t:40_5": "vā katvā koṭṭetuṃ vaṭṭati. Kāyabandhanassa dasā ekā vaṭṭati, dve tīṇi cattāripi vaṭṭanti,",
  "tika-vin05t:40_6": "tato paraṃ na vaṭṭanti. Rajjukakāyabandhanaṃ ekameva vaṭṭati, pāmaṅgasaṇṭhānaṃ pana",
  "tika-vin05t:40_7": "ekampi na vaṭṭati, dasā pana pāmaṅgasaṇṭhānāpi vaṭṭati, bahurajjuke ekato katvā ekena",
  "tika-vin05t:40_8": "nirantaraṃ veṭhetvā kataṃ bahurajjukanti na vattabbaṃ, taṃ vaṭṭati.",
  "tika-vin05t:41": "Kāyabandhanavidhe aṭṭhamaṅgalādikaṃ yaṃ kiñci vikārarūpaṃ na vaṭṭati, paricchedalekhāmattaṃ vaṭṭati. Vidhakassa ubhosu antesu thirakaraṇatthāya ghaṭakaṃ karonti, ayampi vaṭṭati.",
  "tika-vin05t:42_0": "11. Añjaniyaṃ itthipurisacatuppadasakuṇarūpaṃ vā mālākammalatākammamakaradantakagomuttakaaḍḍhacandakādibhedaṃ",
  "tika-vin05t:42_1": "vā vikārarūpaṃ na vaṭṭati, ghaṃsitvā vā bhinditvā vā yathā vā na paññāyati, tathā",
  "tika-vin05t:42_2": "suttakena veṭhetvā vaḷañjetabbā. Ujukameva pana caturaṃsā vā aṭṭhaṃsā vā soḷasaṃsā",
  "tika-vin05t:42_3": "vā añjanī vaṭṭati. Heṭṭhatopissā dve vā tisso vā vaṭṭalekhāyo vaṭṭanti, gīvāyampissā",
  "tika-vin05t:42_4": "pidhānakabandhanatthaṃ ekā vaṭṭalekhā vaṭṭati.",
  "tika-vin05t:43_0": "Añjanīsalākāyapi vaṇṇamaṭṭhakammaṃ na vaṭṭati, añjanīthavikāyapi yaṃ kiñci nānāvaṇṇena",
  "tika-vin05t:43_1": "suttena vaṇṇamaṭṭhakammaṃ na vaṭṭati. Eseva nayo kuñcikakosakepi. Kuñcikāya vaṇṇamaṭṭhakammaṃ",
  "tika-vin05t:43_2": "na vaṭṭati, tathā sipāṭikāya. Ekavaṇṇasuttena pana yena kenaci yaṃ kiñci sibbituṃ vaṭṭati.",
  "tika-vin05t:44_0": "12. Ārakaṇṭakepi vaṭṭamaṇikaṃ vā aññaṃ vā vaṇṇamaṭṭhaṃ na vaṭṭati, gīvāyaṃ pana paricchedalekhā",
  "tika-vin05t:44_1": "vaṭṭati. Pipphalikepi maṇikaṃ vā pīḷakaṃ vā yaṃ kiñci uṭṭhāpetuṃ na vaṭṭati, daṇḍake",
  "tika-vin05t:44_2": "pana paricchedalekhā vaṭṭati. Nakhacchedanaṃ valitakaṃyeva karonti, tasmā taṃ vaṭṭati.",
  "tika-vin05t:44_3": "Uttarāraṇiyaṃ vāpi araṇidhanuke vā uparipellanadaṇḍake vā mālākammādi yaṃ kiñci vaṇṇamaṭṭhaṃ",
  "tika-vin05t:44_4": "na vaṭṭati. Pellanadaṇḍakassa pana vemajjhe maṇḍalaṃ hoti, tattha paricchedalekhāmattaṃ",
  "tika-vin05t:44_5": "vaṭṭati. Sūcisaṇḍāsaṃ karonti, yena sūciṃ ḍaṃsāpetvā ghaṃsanti, tattha makaramukhādikaṃ",
  "tika-vin05t:44_6": "yaṃ kiñci vaṇṇamaṭṭhaṃ na vaṭṭati, sūciḍaṃsanatthaṃ pana mukhamattaṃ hoti, taṃ vaṭṭati.",
  "tika-vin05t:45_0": "Dantakaṭṭhacchedanavāsiyampi yaṃ kiñci vaṇṇamaṭṭhaṃ na vaṭṭati, ujukameva kappiyalohena",
  "tika-vin05t:45_1": "ubhosu vā passesu caturaṃsaṃ vā aṭṭhaṃsaṃ vā bandhituṃ vaṭṭati. Kattaradaṇḍepi yaṃ",
  "tika-vin05t:45_2": "kiñci vaṇṇamaṭṭhaṃ na vaṭṭati, heṭṭhā ekā vā dve vā vaṭṭalekhā upari ahicchattakamakuḷamattañca vaṭṭati.",
  "tika-vin05t:46_0": "13. Telabhājanesu visāṇe vā nāḷiyaṃ vā alābuke vā āmaṇḍasārake vā ṭhapetvā itthirūpaṃ",
  "tika-vin05t:46_1": "purisarūpañca avasesaṃ sabbampi vaṇṇamaṭṭhakammaṃ vaṭṭati. Mañcapīṭhe bhisibimbohane",
  "tika-vin05t:46_2": "bhūmattharaṇe pādapuñchane caṅkamanabhisiyā sammuñjaniyaṃ kacavarachaḍḍanake rajanadoṇikāya",
  "tika-vin05t:46_3": "pānīyauḷuṅke pānīyaghaṭe pādakathalikāya phalakapīṭhake valayādhārake daṇḍādhārake",
  "tika-vin05t:46_4": "pattapidhāne tālavaṇṭe bījaneti etesu sabbaṃ mālākammādi vaṇṇamaṭṭhakammaṃ vaṭṭati.",
  "tika-vin05t:47_0": "14. Senāsane pana dvārakavāṭavātapānakavāṭādīsu sabbaratanamayampi vaṇṇamaṭṭhakammaṃ",
  "tika-vin05t:47_1": "vaṭṭati. Senāsane kiñci paṭisedhetabbaṃ natthi aññatra viruddhasenāsanā. Viruddhasenāsanaṃ",
  "tika-vin05t:47_2": "nāma aññesaṃ sīmāya rājavallabhehi katasenāsanaṃ vuccati. Tasmā ye tādisaṃ senāsanaṃ",
  "tika-vin05t:47_3": "karonti, te vattabbā “mā amhākaṃ sīmāya senāsanaṃ karothā”ti. Anādiyitvā karontiyeva,",
  "tika-vin05t:47_4": "punapi vattabbā “mā evaṃ akattha, mā amhākaṃ uposathapavāraṇānaṃ antarāyamakattha,",
  "tika-vin05t:47_5": "mā sāmaggiṃ bhindittha, tumhākaṃ senāsanaṃ katampi kataṭṭhāne na ṭhassatī”ti. Sace",
  "tika-vin05t:47_6": "balakkārena karontiyeva, yadā tesaṃ lajjiparisā ussannā hoti, sakkā ca hoti laddhuṃ",
  "tika-vin05t:47_7": "dhammiko vinicchayo, tadā tesaṃ pesetabbaṃ “tumhākaṃ āvāsaṃ harathā”ti. Sace yāvatatiyaṃ",
  "tika-vin05t:47_8": "pesite haranti, sādhu. No ce haranti, ṭhapetvā bodhiñca cetiyañca avasesasenāsanāni",
  "tika-vin05t:47_9": "bhinditabbāni, no ca kho aparibhogaṃ karontehi, paṭipāṭiyā pana chadanagopānasīiṭṭhakādīni",
  "tika-vin05t:47_10": "apanetvā tesaṃ pesetabbaṃ “tumhākaṃ dabbasambhāre harathā”ti. Sace haranti, sādhu.",
  "tika-vin05t:47_11": "No ce haranti, atha tesu dabbasambhāresu himavassavātātapādīhi pūtibhūtesu vā corehi",
  "tika-vin05t:47_12": "vā haṭesu agginā vā daḍḍhesu sīmasāmikā bhikkhū anupavajjā, na labbhā codetuṃ “tumhehi",
  "tika-vin05t:47_13": "amhākaṃ dabbasambhārā nāsitā”ti vā “tumhākaṃ gīvā”ti vā. Yaṃ pana sīmasāmikehi bhikkhūhi",
  "tika-vin05t:47_14": "kataṃ, taṃ sukatameva hoti. Yopi bhikkhu bahussuto vinayaññū aññaṃ bhikkhuṃ akappiyaparikkhāraṃ",
  "tika-vin05t:47_15": "gahetvā vicarantaṃ disvā chindāpeyya vā bhindāpeyya vā, anupavajjo, so neva codetabbo",
  "tika-vin05t:47_16": "na sāretabbo, na taṃ labbhā vattuṃ “ayaṃ nāma mama parikkhāro tayā nāsito, taṃ me dehī”ti.",
  "tika-vin05t:48": "Iti pāḷimuttakavinayavinicchayasaṅgahe",
  "tika-vin05t:49": "Parikkhāravinicchayakathā samattā.",
  "tika-vin05t:50": "3. Bhesajjādikaraṇavinicchayakathā",
  "tika-vin05t:51_0": "15. Bhesajjakaraṇaparittapaṭisanthāresu pana bhesajjakaraṇe tāva ayaṃ vinicchayo",
  "tika-vin05t:51_1": "– āgatāgatassa parajanassa bhesajjaṃ na kātabbaṃ, karonto dukkaṭaṃ āpajjati. Pañcannaṃ",
  "tika-vin05t:51_2": "pana sahadhammikānaṃ kātabbaṃ bhikkhussa bhikkhuniyā sikkhamānāya sāmaṇerassa sāmaṇeriyāti.",
  "tika-vin05t:51_3": "Samasīlasaddhāpaññānañhi etesaṃ tīsu sikkhāsu yuttānaṃ bhesajjaṃ akātuṃ na labbhati.",
  "tika-vin05t:51_4": "Karontena ca sace tesaṃ atthi, tesaṃ santakaṃ gahetvā yojetvā dātabbaṃ, sace natthi,",
  "tika-vin05t:51_5": "attano santakaṃ kātabbaṃ. Sace attanopi natthi, bhikkhācāravattena vā ñātakapavāritaṭṭhānato",
  "tika-vin05t:51_6": "vā pariyesitabbaṃ, alabhantena gilānassa atthāya akataviññattiyāpi āharitvā kātabbaṃ.",
  "tika-vin05t:52_0": "16. Aparesampi pañcannaṃ kātuṃ vaṭṭati mātu pitu tadupaṭṭhākānaṃ attano veyyāvaccakarassa",
  "tika-vin05t:52_1": "paṇḍupalāsassa cāti. Paṇḍupalāso nāma yo pabbajjāpekkho yāva pattacīvaraṃ paṭiyādiyati,",
  "tika-vin05t:52_2": "tāva vihāre vasati. Tesu sace mātāpitaro issarā honti na paccāsīsanti, akātuṃ vaṭṭati.",
  "tika-vin05t:52_3": "Sace pana rajjepi ṭhitā paccāsīsanti, akātuṃ na vaṭṭati. Bhesajjaṃ paccāsīsantānaṃ",
  "tika-vin05t:52_4": "bhesajjaṃ dātabbaṃ, yojetuṃ ajānantānaṃ yojetvā dātabbaṃ. Sabbesaṃ atthāya sahadhammikesu",
  "tika-vin05t:52_5": "vuttanayeneva pariyesitabbaṃ. Sace pana mātaraṃ vihāraṃ ānetvā jaggati, sabbaṃ parikammaṃ",
  "tika-vin05t:52_6": "anāmasantena kātabbaṃ, khādanīyabhojanīyaṃ sahatthā dātabbaṃ. Pitā pana yathā sāmaṇero,",
  "tika-vin05t:52_7": "evaṃ sahatthena nhāpanasambāhanādīni katvā upaṭṭhātabbo. Ye ca mātāpitaro upaṭṭhahanti",
  "tika-vin05t:52_8": "paṭijagganti, tesampi evameva kātabbaṃ. Veyyāvaccakaro nāma yo vetanaṃ gahetvā araññe",
  "tika-vin05t:52_9": "dārūni vā chindati, aññaṃ vā kiñci kammaṃ karoti, tassa roge uppanne yāva ñātakā",
  "tika-vin05t:52_10": "na passanti, tāva bhesajjaṃ kātabbaṃ. Yo pana bhikkhunissitakova hutvā sabbakammāni",
  "tika-vin05t:52_11": "karoti, tassa bhesajjaṃ kātabbameva. Paṇḍupalāsepi sāmaṇere viya paṭipajjitabbaṃ.",
  "tika-vin05t:53_0": "17. Aparesampi dasannaṃ kātuṃ vaṭṭati jeṭṭhabhātu kaniṭṭhabhātu jeṭṭhabhaginiyā kaniṭṭhabhaginiyā",
  "tika-vin05t:53_1": "cūḷamātuyā mahāmātuyā cūḷapituno mahāpituno pitucchāya mātulassāti. Tesaṃ pana sabbesampi",
  "tika-vin05t:53_2": "karontena tesaṃyeva santakaṃ bhesajjaṃ gahetvā kevalaṃ yojetvā dātabbaṃ. Sace pana",
  "tika-vin05t:53_3": "nappahonti yācanti ca “detha no, bhante, tumhākaṃ paṭidassāmā”ti, tāvakālikaṃ dātabbaṃ.",
  "tika-vin05t:53_4": "Sacepi na yācanti, “amhākaṃ bhesajjaṃ atthi, tāvakālikaṃ gaṇhathā”ti vatvā vā “yadā",
  "tika-vin05t:53_5": "tesaṃ bhavissati, tadā dassantī”ti ābhogaṃ vā katvā dātabbaṃ. Sace paṭidenti, gahetabbaṃ.",
  "tika-vin05t:53_6": "No ce denti, na codetabbā. Ete dasa ñātake ṭhapetvā aññesaṃ na kātabbaṃ.",
  "tika-vin05t:54_0": "Etesaṃ puttaparamparāya pana yāva sattamā kulaparivaṭṭā, tāva cattāro paccaye āharāpentassa",
  "tika-vin05t:54_1": "akataviññatti vā bhesajjaṃ karontassa vejjakammaṃ vā kuladūsakāpatti vā na hoti.",
  "tika-vin05t:54_2": "Sace bhātu jāyā, bhaginiyā sāmiko vā gilāno hoti, ñātakā ce, tesampi vaṭṭati. Aññātakā",
  "tika-vin05t:54_3": "ce, bhātu ca bhaginiyā ca katvā dātabbaṃ “tumhākaṃ jagganaṭṭhāne dethā”ti. Atha vā",
  "tika-vin05t:54_4": "tesaṃ puttānaṃ katvā dātabbaṃ “tumhākaṃ mātāpitūnaṃ dethā”ti. Etenupāyena sabbapadesu",
  "tika-vin05t:54_5": "vinicchayo veditabbo.",
  "tika-vin05t:55_0": "Tesaṃ atthāya ca sāmaṇerehi araññato bhesajjaṃ āharāpentena ñātisāmaṇerehi vā āharāpetabbaṃ,",
  "tika-vin05t:55_1": "aññātakehi attano atthāya vā āharāpetvā dātabbaṃ. Tehipi “upajjhāyassa āharāmā”ti",
  "tika-vin05t:55_2": "vattasīsena āharitabbaṃ. Upajjhāyassa mātāpitaro gilānā vihāraṃ āgacchanti, upajjhāyo",
  "tika-vin05t:55_3": "ca disāpakkanto hoti, saddhivihārikena upajjhāyassa santakaṃ bhesajjaṃ dātabbaṃ.",
  "tika-vin05t:55_4": "No ce atthi, attano bhesajjaṃ upajjhāyassa pariccajitvā dātabbaṃ. Attanopi asante",
  "tika-vin05t:55_5": "vuttanayeneva pariyesitvā upajjhāyassa santakaṃ katvā dātabbaṃ. Upajjhāyenapi saddhivihārikassa",
  "tika-vin05t:55_6": "mātāpitūsu evameva paṭipajjitabbaṃ. Eseva nayo ācariyantevāsikesupi. Aññopi yo āgantuko",
  "tika-vin05t:55_7": "vā coro vā yuddhaparājito issaro vā ñātakehi pariccatto kapaṇo vā gamiyamanusso vā",
  "tika-vin05t:55_8": "gilāno hutvā vihāraṃ pavisati, sabbesaṃ apaccāsīsantena bhesajjaṃ kātabbaṃ.",
  "tika-vin05t:56_0": "18. Saddhaṃ kulaṃ hoti catūhi paccayehi upaṭṭhāyakaṃ bhikkhusaṅghassa mātāpituṭṭhāniyaṃ,",
  "tika-vin05t:56_1": "tatra ce koci gilāno hoti, tassatthāya vissāsena “bhesajjaṃ katvā bhante dethā”ti",
  "tika-vin05t:56_2": "vadanti, neva dātabbaṃ na kātabbaṃ. Atha pana kappiyaṃ ñatvā evaṃ pucchanti “bhante,",
  "tika-vin05t:56_3": "asukassa nāma rogassa kiṃ bhesajjaṃ karontī”ti, “idañcidañca gahetvā karontī”ti vattuṃ",
  "tika-vin05t:56_4": "vaṭṭati. “Bhante, mayhaṃ mātā gilānā, bhesajjaṃ tāva ācikkhathā”ti evaṃ pucchite",
  "tika-vin05t:56_5": "pana na ācikkhitabbaṃ, aññamaññaṃ pana kathā kātabbā “āvuso, asukassa nāma bhikkhuno",
  "tika-vin05t:56_6": "imasmiṃ roge kiṃ bhesajjaṃ kariṃsū”ti. Idañcidañca bhesajjaṃ bhanteti. Taṃ sutvā",
  "tika-vin05t:56_7": "itaro mātu bhesajjaṃ karoti, vaṭṭati. Mahāpadumatthero kira vasabharaññopi deviyā",
  "tika-vin05t:56_8": "roge uppanne ekāya itthiyā āgantvā pucchito “na jānāmī”ti avatvā evameva bhikkhūhi",
  "tika-vin05t:56_9": "saddhiṃ samullapesi. Taṃ sutvā tassā bhesajjamakaṃsu. Vūpasante ca roge ticīvarena",
  "tika-vin05t:56_10": "tīhi ca kahāpaṇasatehi saddhiṃ bhesajjacaṅkoṭakaṃ pūretvā āharitvā therassa pādamūle",
  "tika-vin05t:56_11": "ṭhapetvā “bhante, pupphapūjaṃ karothā”ti āhaṃsu. Thero “ācariyabhāgo nāma aya”nti",
  "tika-vin05t:56_12": "kappiyavasena gāhāpetvā pupphapūjamakāsi. Evaṃ tāva bhesajje paṭipajjitabbaṃ.",
  "tika-vin05t:57_0": "19. Paritte pana “gilānassa parittaṃ karotha, bhante”ti vutte na kātabbaṃ, “parittaṃ",
  "tika-vin05t:57_1": "bhaṇathā”ti vutte pana bhaṇitabbaṃ. Sacepissa evaṃ hoti “manussā nāma na jānanti,",
  "tika-vin05t:57_2": "akariyamāne vippaṭisārino bhavissantī”ti, kātabbaṃ. “Parittodakaṃ parittasuttaṃ katvā",
  "tika-vin05t:57_3": "dethā”ti vutte pana tesaṃyeva udakaṃ hatthena cāletvā suttaṃ parimajjitvā dātabbaṃ.",
  "tika-vin05t:57_4": "Sace vihārato udakaṃ attano santakaṃ vā suttaṃ deti, dukkaṭaṃ. Manussā udakañca suttañca",
  "tika-vin05t:57_5": "gahetvā nisīditvā “parittaṃ bhaṇathā”ti vadanti, kātabbaṃ. No ce jānanti, ācikkhitabbaṃ.",
  "tika-vin05t:57_6": "Bhikkhūnaṃ nisinnānaṃ pādesu udakaṃ ākiritvā suttañca ṭhapetvā gacchanti “parittaṃ",
  "tika-vin05t:57_7": "karotha, parittaṃ bhaṇathā”ti, na pādā apanetabbā. Manussā hi vippaṭisārino honti.",
  "tika-vin05t:57_8": "Antogāmepi gilānassa atthāya vihāraṃ pesenti “parittaṃ bhaṇantū”ti, bhaṇitabbaṃ.",
  "tika-vin05t:57_9": "Antogāme rājagehādīsu roge vā upaddave vā uppanne pakkosāpetvā bhaṇāpenti, āṭānāṭiyasuttādīni",
  "tika-vin05t:57_10": "bhaṇitabbāni. “Āgantvā gilānassa sikkhāpadāni dentu, dhammaṃ kathentu, rājantepure",
  "tika-vin05t:57_11": "vā amaccagehe vā āgantvā sikkhāpadāni dentu, dhammaṃ kathentū”ti pesitepi gantvā",
  "tika-vin05t:57_12": "sikkhāpadāni dātabbāni, dhammo kathetabbo. “Matānaṃ parivāratthaṃ āgacchantū”ti pakkosanti,",
  "tika-vin05t:57_13": "na gantabbaṃ. “Sīvathikadassane asubhadassane ca maraṇassatiṃ paṭilabhissāmā”ti kammaṭṭhānasīsena",
  "tika-vin05t:57_14": "gantuṃ vaṭṭati. “Pahāredinne matepi amaraṇādhippāyassa anāpatti vuttā”ti na ettakeneva",
  "tika-vin05t:57_15": "amanussagahitassa pahāro dātabbo, tālapaṇṇaṃ pana parittasuttaṃ vā hatthe vā pāde",
  "tika-vin05t:57_16": "vā bandhitabbaṃ, ratanasuttādīni parittāni bhaṇitabbāni, “mā sīlavantaṃ bhikkhuṃ",
  "tika-vin05t:57_17": "viheṭhehī”ti dhammakathā kātabbā, āṭānāṭiyaparittaṃ vā bhaṇitabbaṃ.",
  "tika-vin05t:58_0": "Idha pana āṭānāṭiyaparittassa parikammaṃ veditabbaṃ. Paṭhamameva hi āṭānāṭiyasuttaṃ",
  "tika-vin05t:58_1": "na bhaṇitabbaṃ, mettasuttaṃ dhajaggasuttaṃ ratanasuttanti imāni sattāhaṃ bhaṇitabbāni.",
  "tika-vin05t:58_2": "Sace muñcati, sundaraṃ. No ce muñcati, āṭānāṭiyasuttaṃ bhaṇitabbaṃ. Taṃ bhaṇantena",
  "tika-vin05t:58_3": "ca bhikkhunā piṭṭhaṃ vā maṃsaṃ vā na khāditabbaṃ, susāne na vasitabbaṃ. Kasmā? Amanussā",
  "tika-vin05t:58_4": "otāraṃ labhanti. Parittakaraṇaṭṭhānaṃ haritūpalittaṃ kāretvā tattha parisuddhaṃ āsanaṃ",
  "tika-vin05t:58_5": "paññapetvā nisīditabbaṃ. Parittakārako bhikkhu vihārato gharaṃ nentehi phalakāvudhehi",
  "tika-vin05t:58_6": "parivāretvā netabbo. Abbhokāse nisīditvā na vattabbaṃ, dvāravātapānāni pidahitvā",
  "tika-vin05t:58_7": "nisinnena āvudhahatthehi samparivāritena mettacittaṃ purecārikaṃ katvā vattabbaṃ,",
  "tika-vin05t:58_8": "paṭhamaṃ sikkhāpadāni gāhāpetvā sīle patiṭṭhitassa parittaṃ kātabbaṃ. Evampi mocetuṃ",
  "tika-vin05t:58_9": "asakkontena vihāraṃ netvā cetiyaṅgaṇe nipajjāpetvā āsanapūjaṃ kāretvā dīpe jālāpetvā",
  "tika-vin05t:58_10": "cetiyaṅgaṇaṃ sammajjitvā maṅgalakathā vattabbā, sabbasannipāto ghosetabbo, vihārassa",
  "tika-vin05t:58_11": "upavane jeṭṭhakarukkho nāma hoti, tattha “bhikkhusaṅgho tumhākaṃ āgamanaṃ patimānetī”ti",
  "tika-vin05t:58_12": "pahiṇitabbaṃ. Sabbasannipātaṭṭhāne anāgantuṃ nāma na labhati, tato amanussagahitako",
  "tika-vin05t:58_13": "“tvaṃ konāmosī”ti pucchitabbo, nāme kathite nāmeneva ālapitabbo, “itthannāma tuyhaṃ",
  "tika-vin05t:58_14": "mālāgandhādīsu patti, āsanapūjāyaṃ patti, piṇḍapāte patti, bhikkhusaṅghena tuyhaṃ",
  "tika-vin05t:58_15": "paṇṇākāratthāya mahāmaṅgalakathā vuttā, bhikkhusaṅghe gāravena etaṃ muñcāhī”ti mocetabbo.",
  "tika-vin05t:58_16": "Sace na muñcati, devatānaṃ ārocetabbaṃ “tumhe jānātha, ayaṃ amanusso amhākaṃ vacanaṃ",
  "tika-vin05t:58_17": "na karoti, mayaṃ buddhaāṇaṃ karissāmā”ti parittaṃ kātabbaṃ. Etaṃ tāva gihīnaṃ parikammaṃ.",
  "tika-vin05t:58_18": "Sace pana bhikkhu amanussena gahito hoti, āsanāni dhovitvā sabbasannipātaṃ ghosāpetvā",
  "tika-vin05t:58_19": "gandhamālādīsu pattiṃ datvā parittaṃ bhaṇitabbaṃ, idaṃ bhikkhūnaṃ parikammaṃ. Evaṃ",
  "tika-vin05t:58_20": "paritte paṭipajjitabbaṃ.",
  "tika-vin05t:59_0": "20. Paṭisanthāre pana ayaṃ vinicchayo – anāmaṭṭhapiṇḍapāto kassa dātabbo, kassa na",
  "tika-vin05t:59_1": "dātabbo? Mātāpitūnaṃ tāva dātabbo. Sacepi kahāpaṇagghanako hoti, saddhādeyyavinipātanaṃ",
  "tika-vin05t:59_2": "natthi. Mātāpituupaṭṭhākānaṃ veyyāvaccakarassa paṇḍupalāsassa cāti etesampi dātabbo.",
  "tika-vin05t:59_3": "Tattha paṇḍupalāsassa thālake pakkhipitvāpi dātuṃ vaṭṭati, taṃ ṭhapetvā aññesaṃ agārikānaṃ",
  "tika-vin05t:59_4": "mātāpitūnampi na vaṭṭati. Pabbajitaparibhogo hi agārikānaṃ cetiyaṭṭhāniyo. Apica",
  "tika-vin05t:59_5": "anāmaṭṭhapiṇḍapātho nāmesa sampattassa dāmarikacorassapi issariyassapi dātabbo. Kasmā?",
  "tika-vin05t:59_6": "Te hi adīyamānepi “na dentī”ti āmasitvā dīyamānepi “ucchiṭṭhakaṃ dentī”ti kujjhanti,",
  "tika-vin05t:59_7": "kuddhā jīvitāpi voropenti, sāsanassapi antarāyaṃ karonti. Rajjaṃ patthayamānassa",
  "tika-vin05t:59_8": "vicarato coranāgassa vatthu cettha kathetabbaṃ. Evaṃ anāmaṭṭhapiṇḍapāte paṭipajjitabbaṃ.",
  "tika-vin05t:60_0": "Paṭisanthāro ca nāmāyaṃ kassa kātabbo, kassa na kātabbo? Paṭisanthāro nāma vihāraṃ",
  "tika-vin05t:60_1": "sampattassa yassa kassaci āgantukassa vā daliddassa vā corassa vā issarassa vā kātabboyeva.",
  "tika-vin05t:60_2": "Kathaṃ? Āgantukaṃ tāva khīṇaparibbayaṃ vihāraṃ sampattaṃ disvā “pānīyaṃ pivā”ti dātabbaṃ,",
  "tika-vin05t:60_3": "pādamakkhanatelaṃ dātabbaṃ, kāle āgatassa yāgubhattaṃ, vikāle āgatassa sace taṇḍulā",
  "tika-vin05t:60_4": "atthi, taṇḍulā dātabbā. Avelāya sampattopi “gacchāhī”ti na vattabbo, sayanaṭṭhānaṃ",
  "tika-vin05t:60_5": "dātabbaṃ. Sabbaṃ apaccāsīyanteneva kātabbaṃ. “Manussā nāma catupaccayadāyakā, evaṃ",
  "tika-vin05t:60_6": "saṅgahe kariyamāne punappunaṃ pasīditvā upakāraṃ karissantī”ti cittaṃ na uppādetabbaṃ.",
  "tika-vin05t:60_7": "Corānaṃ pana saṅghikampi dātabbaṃ. Paṭisanthārānisaṃsadīpanatthañca coranāgavatthu,",
  "tika-vin05t:60_8": "bhātarā saddhiṃ jambudīpagatassa mahānāgarañño vatthu, piturājassa rajje catunnaṃ",
  "tika-vin05t:60_9": "amaccānaṃ vatthu, abhayacoravatthūti evamādīni bahūni vatthūni mahāaṭṭhakathāyaṃ vitthārato vuttāni.",
  "tika-vin05t:61_0": "Tatrāyaṃ ekavatthudīpanā – sīhaḷadīpe kira abhayo nāma coro pañcasataparivāro ekasmiṃ",
  "tika-vin05t:61_1": "ṭhāne khandhāvāraṃ bandhitvā samantā tiyojanaṃ ubbāsetvā vasati. Anurādhapuravāsino",
  "tika-vin05t:61_2": "kadambanadiṃ na uttaranti, cetiyagirimagge janasañcāro upacchinno. Athekadivasaṃ",
  "tika-vin05t:61_3": "coro “cetiyagiriṃ vilumpissāmī”ti agamāsi. Ārāmikā disvā dīghabhāṇakaabhayattherassa",
  "tika-vin05t:61_4": "ārocesuṃ. Thero “sappiphāṇitādīni atthī”ti pucchi. “Atthi, bhante”ti. “Corānaṃ detha”.",
  "tika-vin05t:61_5": "“Taṇḍulā atthī”ti. “Atthi, bhante, saṅghassatthāya āhaṭā taṇḍulā ca pakkasākañca",
  "tika-vin05t:61_6": "goraso cā”ti. “Bhattaṃ sampādetvā corānaṃ dethā”ti. Ārāmikā tathā kariṃsu. Corā bhattaṃ",
  "tika-vin05t:61_7": "bhuñjitvā “kenāyaṃ paṭisanthāro kato”ti pucchiṃsu. “Amhākaṃ ayyena abhayattherenā”ti.",
  "tika-vin05t:61_8": "Corā therassa santikaṃ gantvā vanditvā āhaṃsu “mayaṃ ‘saṅghassa ca cetiyassa ca santakaṃ",
  "tika-vin05t:61_9": "acchinditvā gahessāmā’ti āgatā, tumhākaṃ pana iminā paṭisanthārena mayaṃ pasannā,",
  "tika-vin05t:61_10": "ajja paṭṭhāya vihāre dhammikārakkhā amhākaṃ āyattā hotu, nāgarā āgantvā dānaṃ dentu,",
  "tika-vin05t:61_11": "cetiyaṃ vandantū”ti. Tato paṭṭhāya ca nāgare dānaṃ dātuṃ āgacchante nadītīreyeva",
  "tika-vin05t:61_12": "paccuggantvā rakkhantā vihāraṃ nenti, vihārepi dānaṃ dentānaṃ rakkhaṃ katvā tiṭṭhanti.",
  "tika-vin05t:61_13": "Tepi bhikkhūnaṃ bhuttāvasesaṃ corānaṃ denti. Gamanakālepi te corā nadītīraṃ pāpetvā nivattanti.",
  "tika-vin05t:62_0": "Athekadivasaṃ bhikkhusaṅghe khīyanakakathā uppannā “thero issaravatāya saṅghasantakaṃ",
  "tika-vin05t:62_1": "corānaṃ adāsī”ti. Thero sannipātaṃ kārāpetvā āha “corā ‘saṅghassa pakativaṭṭañca",
  "tika-vin05t:62_2": "cetiyasantakañca acchinditvā gaṇhissāmā’ti āgamiṃsu, atha tesaṃ mayā ‘etaṃ na harissantī’ti",
  "tika-vin05t:62_3": "ettako nāma paṭisanthāro kato, taṃ sabbampi ekato sampiṇḍetvā agghāpetha, tena kāraṇena",
  "tika-vin05t:62_4": "aviluttaṃ bhaṇḍaṃ ekato sampiṇḍetvā agghāpethā”ti. Tato sabbampi therena dinnakaṃ",
  "tika-vin05t:62_5": "cetiyaghare ekaṃ varapotthakacittattharaṇaṃ na agghati. Tato āhaṃsu “therena kato",
  "tika-vin05t:62_6": "paṭisanthāro sukato, codetuṃ vā sāretuṃ vā na labbhati, gīvā vā avahāro vā natthī”ti.",
  "tika-vin05t:62_7": "Evaṃ mahānisaṃso paṭisanthāroti sallakkhetvā kattabbo paṇḍitena bhikkhunāti.",
  "tika-vin05t:63": "Iti pāḷimuttakavinayavinicchayasaṅgahe",
  "tika-vin05t:64": "Bhesajjādikaraṇavinicchayakathā samattā.",
  "tika-vin05t:65": "4. Viññattivinicchayakathā",
  "tika-vin05t:66_0": "21. Viññattīti yācanā. Tatrāyaṃ vinicchayo – mūlacchejjāya purisaṃ yācituṃ na vaṭṭati,",
  "tika-vin05t:66_1": "“sahāyatthāya kammakaraṇatthāya purisaṃ dethā”ti yācituṃ vaṭṭati, purisena kattabbaṃ",
  "tika-vin05t:66_2": "hatthakammasaṅkhātaṃ purisattakaraṃ yācituṃ vaṭṭatiyeva. Hatthakammañhi kiñci vatthu",
  "tika-vin05t:66_3": "na hoti, tasmā taṃ ṭhapetvā migaluddakamacchabandhanakādīnaṃ sakakammaṃ avasesaṃ",
  "tika-vin05t:66_4": "sabbaṃ kappiyaṃ. “Kiṃ, bhante, āgatāttha kena kammenā”ti pucchite vā apucchite vā",
  "tika-vin05t:66_5": "yācituṃ vaṭṭati, viññattipaccayā doso natthi. Migaluddakādayo pana sakakammaṃ na",
  "tika-vin05t:66_6": "yācitabbā, “hatthakammaṃ dethā”ti aniyametvāpi na yācitabbā. Evaṃ yācitā hi te “sādhu,",
  "tika-vin05t:66_7": "bhante”ti bhikkhū uyyojetvā migepi māretvā āhareyyuṃ. Niyametvā pana “vihāre kiñci",
  "tika-vin05t:66_8": "kattabbaṃ atthi, tattha hatthakammaṃ dethā”ti yācitabbā, phālanaṅgalādīni upakaraṇāni",
  "tika-vin05t:66_9": "gahetvā kasituṃ vā vapituṃ vā lāyituṃ vā gacchantaṃ sakakiccapasutampi kassakaṃ vā",
  "tika-vin05t:66_10": "aññaṃ vā kiñci hatthakammaṃ yācituṃ vaṭṭateva. Yo pana vighāsādo vā añño vā koci",
  "tika-vin05t:66_11": "nikkammo niratthakakathaṃ kathento niddāyanto vā viharati, evarūpaṃ ayācitvāpi “ehi",
  "tika-vin05t:66_12": "re idaṃ vā idaṃ vā karohī”ti yadicchakaṃ kārāpetuṃ vaṭṭati.",
  "tika-vin05t:67_0": "Hatthakammassa pana sabbakappiyabhāvadīpanatthaṃ imaṃ nayaṃ kathenti. Sace hi bhikkhu",
  "tika-vin05t:67_1": "pāsādaṃ kāretukāmo hoti, thambhatthāya pāsāṇakoṭṭakānaṃ gharaṃ gantvā vattabbaṃ “hatthakammaṃ",
  "tika-vin05t:67_2": "laddhuṃ vaṭṭati upāsakā”ti. “Kiṃ kātabbaṃ, bhante”ti? “Pāsāṇatthambhā uddharitvā",
  "tika-vin05t:67_3": "dātabbā”ti. Sace te uddharitvā vā denti, uddharitvā nikkhitte attano thambhe vā denti,",
  "tika-vin05t:67_4": "vaṭṭati. Athāpi vadanti “amhākaṃ, bhante, hatthakammaṃ kātuṃ khaṇo natthi, aññaṃ",
  "tika-vin05t:67_5": "uddharāpetha, tassa mūlaṃ dassāmā”ti, uddharāpetvā “pāsāṇatthambhe uddhaṭamanussānaṃ",
  "tika-vin05t:67_6": "mūlaṃ dethā”ti vattuṃ vaṭṭati. Eteneva upāyena pāsādadārūnaṃ atthāya vaḍḍhakīnaṃ",
  "tika-vin05t:67_7": "santikaṃ, iṭṭhakatthāya iṭṭhakavaḍḍhakīnaṃ, chadanatthāya gehacchādakānaṃ, cittakammatthāya",
  "tika-vin05t:67_8": "cittakārānanti yena yena attho hoti, tassa tassa atthāya tesaṃ tesaṃ sippakārakānaṃ",
  "tika-vin05t:67_9": "santikaṃ gantvā hatthakammaṃ yācituṃ vaṭṭati, hatthakammayācanavasena ca mūlacchejjāya",
  "tika-vin05t:67_10": "vā bhattavetanānuppadānena vā laddhampi sabbaṃ gahetuṃ vaṭṭati. Araññato āharāpentena",
  "tika-vin05t:67_11": "ca sabbaṃ anajjhāvutthakaṃ āharāpetabbaṃ.",
  "tika-vin05t:68_0": "22. Na kevalañca pāsādaṃ kāretukāmena, mañcapīṭhapattaparissāvanadhamakaraṇacīvarādīni",
  "tika-vin05t:68_1": "kārāpetukāmenapi dārulohasuttādīni labhitvā te te sippakārake upasaṅkamitvā vuttanayeneva",
  "tika-vin05t:68_2": "hatthakammaṃ yācitabbaṃ. Hatthakammayācanavasena ca mūlacchejjāya vā bhattavetanānuppadānena",
  "tika-vin05t:68_3": "vā laddhampi sabbaṃ gahetabbaṃ. Sace pana kātuṃ na icchanti, bhattavetanaṃ paccāsīsanti,",
  "tika-vin05t:68_4": "akappiyakahāpaṇādi na dātabbaṃ, bhikkhācāravattena taṇḍulādīni pariyesitvā dātuṃ",
  "tika-vin05t:68_5": "vaṭṭati. Hatthakammavasena pattaṃ kāretvā tatheva pācetvā navapakkassa pattassa puñchanatelatthāya",
  "tika-vin05t:68_6": "antogāmaṃ paviṭṭhena “bhikkhāya āgato”ti sallakkhetvā yāguyā vā bhatte vā ānīte hatthena",
  "tika-vin05t:68_7": "patto pidhātabbo. Sace upāsikā “kiṃ, bhante”ti pucchati, “navapakko patto, puñchanatelena",
  "tika-vin05t:68_8": "attho”ti vattabbaṃ. Sace sā “dehi, bhante”ti pattaṃ gahetvā telena puñchitvā yāguyā",
  "tika-vin05t:68_9": "vā bhattassa vā pūretvā deti, viññatti nāma na hoti, gahetuṃ vaṭṭati.",
  "tika-vin05t:69_0": "23. Bhikkhū pageva piṇḍāya caritvā āsanasālaṃ gantvā āsanaṃ apassantā tiṭṭhanti.",
  "tika-vin05t:69_1": "Tatra ce upāsakā bhikkhū ṭhite disvā sayameva āsanāni āharāpenti, nisīditvā gacchantehi",
  "tika-vin05t:69_2": "āpucchitvā gantabbaṃ, anāpucchā gatānampi naṭṭhaṃ gīvā na hoti, āpucchitvā gamanaṃ",
  "tika-vin05t:69_3": "pana vattaṃ. Sace bhikkhūhi “āsanāni āharathā”ti vuttehi āhaṭāni honti, āpucchitvāva",
  "tika-vin05t:69_4": "gantabbaṃ, anāpucchā gatānaṃ vattabhedo ca naṭṭhañca gīvā. Attharaṇakojavakādīsupi eseva nayo.",
  "tika-vin05t:70_0": "Makkhikā bahukā honti, “makkhikabījaniṃ āharathā”ti vattabbaṃ, pucimandasākhādīni",
  "tika-vin05t:70_1": "āharanti, kappiyaṃ kārāpetvā paṭiggahetabbāni. Āsanasālāyaṃ udakabhājanaṃ rittaṃ",
  "tika-vin05t:70_2": "hoti, “dhamakaraṇaṃ gaṇhāhī”ti na vattabbaṃ. Dhamakaraṇañhi rittabhājane pakkhipanto",
  "tika-vin05t:70_3": "bhindeyya, “nadiṃ vā taḷākaṃ vā gantvā udakaṃ āharā”ti pana vattuṃ vaṭṭati, “gehato",
  "tika-vin05t:70_4": "āharā”ti neva vattuṃ vaṭṭati, na āhaṭaṃ paribhuñjituṃ. Āsanasālāya vā araññe vā bhattakiccaṃ",
  "tika-vin05t:70_5": "karontehi tattha jātakaṃ anajjhāvutthakaṃ yaṃ kiñci uttaribhaṅgārahaṃ pattaṃ vā phalaṃ",
  "tika-vin05t:70_6": "vā sace kiñci kammaṃ karontaṃ āharāpeti, hatthakammavasena āharāpetvā paribhuñjituṃ",
  "tika-vin05t:70_7": "vaṭṭati, alajjīhi pana bhikkhūhi vā sāmaṇerehi vā hatthakammaṃ na kāretabbaṃ. Ayaṃ",
  "tika-vin05t:70_8": "tāva purisattakare nayo.",
  "tika-vin05t:71_0": "24. Goṇaṃ pana aññātakaappavāritaṭṭhānato āharāpetuṃ na vaṭṭati, āharāpentassa dukkaṭaṃ.",
  "tika-vin05t:71_1": "Ñātakapavāritaṭṭhānatopi mūlacchejjāya yācituṃ na vaṭṭati, tāvakālikanayena sabbattha",
  "tika-vin05t:71_2": "vaṭṭati. Evaṃ āharāpitañca goṇaṃ rakkhitvā jaggitvā sāmikā paṭicchāpetabbā. Sacassa",
  "tika-vin05t:71_3": "pādo vā siṅgaṃ vā bhijjati vā nassati vā, sāmikā ce sampaṭicchanti, iccetaṃ kusalaṃ.",
  "tika-vin05t:71_4": "No ce sampaṭicchanti, gīvā hoti. Sace “tumhākaṃyeva demā”ti vadanti, na sampaṭicchitabbaṃ.",
  "tika-vin05t:71_5": "“Vihārassa demā”ti vutte pana “ārāmikānaṃ ācikkhatha jagganatthāyā”ti vattabbā.",
  "tika-vin05t:72_0": "25. “Sakaṭaṃ dethā”tipi aññātakaappavārite vattuṃ na vaṭṭati, viññatti eva hoti,",
  "tika-vin05t:72_1": "dukkaṭaṃ āpajjati. Ñātakapavāritaṭṭhāne pana vaṭṭati, tāvakālikaṃ vaṭṭati, kammaṃ",
  "tika-vin05t:72_2": "pana katvā puna dātabbaṃ. Sace nemiādīni bhijjanti, pākatikāni katvā dātabbaṃ, naṭṭhe",
  "tika-vin05t:72_3": "gīvā hoti. “Tumhākameva demā”ti vutte dārubhaṇḍaṃ nāma sampaṭicchituṃ vaṭṭati. Esa",
  "tika-vin05t:72_4": "nayo vāsipharasukuṭhārīkudālanikhādanesu valliādīsu ca parapariggahitesu. Garubhaṇḍappahonakesuyeva",
  "tika-vin05t:72_5": "valliādīsu viññatti hoti, na tato oraṃ.",
  "tika-vin05t:73_0": "26. Anajjhāvutthakaṃ pana yaṃ kiñci āharāpetuṃ vaṭṭati. Rakkhitagopitaṭṭhāneyeva",
  "tika-vin05t:73_1": "hi viññatti nāma vuccati. Sā dvīsu paccayesu sabbena sabbaṃ na vaṭṭati. Senāsanapaccaye",
  "tika-vin05t:73_2": "pana “āhara dehī”ti viññattimattameva na vaṭṭati, parikathobhāsanimittakammāni vaṭṭanti.",
  "tika-vin05t:73_3": "Tattha uposathāgāraṃ vā bhojanasālaṃ vā aññaṃ vā kiñci senāsanaṃ icchato “imasmiṃ",
  "tika-vin05t:73_4": "vata okāse evarūpaṃ senāsanaṃ kātuṃ vaṭṭatī”ti vā “yutta”nti vā “anurūpa”nti vātiādinā",
  "tika-vin05t:73_5": "nayena vacanaṃ parikathā nāma. Upāsakā tumhe kuhiṃ vasathāti. Pāsāde, bhanteti. “Kiṃ",
  "tika-vin05t:73_6": "bhikkhūnaṃ pana upāsakā pāsādo na vaṭṭatī”ti evamādivacanaṃ obhāso nāma. Manusse",
  "tika-vin05t:73_7": "disvā rajjuṃ pasāreti, khīle ākoṭāpeti, “kiṃ idaṃ, bhante”ti vutte “idha āvāsaṃ karissāmā”ti",
  "tika-vin05t:73_8": "evamādikaraṇaṃ pana nimittakammaṃ nāma. Gilānapaccaye pana viññattipi vaṭṭati, pageva parikathādīni.",
  "tika-vin05t:74": "Iti pāḷimuttakavinayavinicchayasaṅgahe",
  "tika-vin05t:75": "Viññattivinicchayakathā samattā.",
  "tika-vin05t:76": "5. Kulasaṅgahavinicchayakathā",
  "tika-vin05t:77_0": "27. Kulasaṅgahoti pupphaphalādīhi kulānaṃ saṅgaho kulasaṅgaho. Tatrāyaṃ vinicchayo",
  "tika-vin05t:77_1": "– kulasaṅgahatthāya mālāvacchādīni ropetuṃ vā ropāpetuṃ vā siñcituṃ vā siñcāpetuṃ",
  "tika-vin05t:77_2": "vā pupphāni ocinituṃ vā ocināpetuṃ vā ganthituṃ vā ganthāpetuṃ vā na vaṭṭati. Tattha",
  "tika-vin05t:77_3": "akappiyavohāro kappiyavohāro pariyāyo obhāso nimittakammanti imāni pañca jānitabbāni.",
  "tika-vin05t:78_0": "28. Tattha akappiyavohāro nāma allaharitānaṃ koṭṭanaṃ koṭṭāpanaṃ, āvāṭassa khaṇanaṃ",
  "tika-vin05t:78_1": "khaṇāpanaṃ, mālāvacchassa ropanaṃ ropāpanaṃ, āḷiyā bandhanaṃ bandhāpanaṃ, udakassa",
  "tika-vin05t:78_2": "secanaṃ secāpanaṃ, mātikāya sammukhakaraṇaṃ, kappiyaudakasiñcanaṃ, hatthapādamukhadhovananahānodakasiñcanaṃ.",
  "tika-vin05t:78_3": "Kappiyavohāro nāma “imaṃ rukkhaṃ jāna, imaṃ āvāṭaṃ jāna, imaṃ mālāvacchaṃ jāna, ettha",
  "tika-vin05t:78_4": "udakaṃ jānā”tiādivacanaṃ sukkhamātikāya ujukaraṇañca. Pariyāyo nāma “paṇḍitena mālāvacchādayo",
  "tika-vin05t:78_5": "ropāpetabbā, nacirasseva upakārāya saṃvattantī”tiādivacanaṃ. Obhāso nāma kudālakhaṇittādīni",
  "tika-vin05t:78_6": "ca mālāvacche ca gahetvā ṭhānaṃ. Evaṃ ṭhitañhi sāmaṇerādayo disvā “thero kārāpetukāmo”ti",
  "tika-vin05t:78_7": "gantvā karonti. Nimittakammaṃ nāma kudālakhaṇittivāsipharasuudakabhājanāni āharitvā samīpe ṭhapanaṃ.",
  "tika-vin05t:79_0": "29. Imāni pañcapi kulasaṅgahatthāya ropanaropāpanādīsu na vaṭṭanti. Phalaparibhogatthāya",
  "tika-vin05t:79_1": "kappiyākappiyavohāradvayameva na vaṭṭati, itarattayaṃ vaṭṭati. Mahāpaccariyaṃ pana",
  "tika-vin05t:79_2": "“kappiyavohāropi vaṭṭati, yañca attano paribhogatthāya vaṭṭati, taṃ aññapuggalassa",
  "tika-vin05t:79_3": "vā saṅghassa vā cetiyassa vā atthāyapi vaṭṭatī”ti vuttaṃ. Ārāmatthāya pana vanatthāya",
  "tika-vin05t:79_4": "chāyatthāya ca akappiyavohāramattameva na vaṭṭati, sesaṃ vaṭṭati. Na kevalañca sesaṃ,",
  "tika-vin05t:79_5": "yaṃ kiñci mātikampi ujuṃ kātuṃ kappiyaudakaṃ siñcituṃ nahānakoṭṭhakaṃ katvā nahāyituṃ",
  "tika-vin05t:79_6": "hatthapādamukhadhovanaudakāni ca tattha chaḍḍetumpi vaṭṭati. Mahāpaccariyaṃ pana",
  "tika-vin05t:79_7": "kurundiyañca “kappiyapathaviyaṃ sayaṃ ropetumpi vaṭṭatī”ti vuttaṃ. Ārāmādiatthāya",
  "tika-vin05t:79_8": "pana ropitassa vā ropāpitassa vā phalaṃ paribhuñjitumpi vaṭṭati.",
  "tika-vin05t:80_0": "30. Ayaṃ pana ādito paṭṭhāya vitthārena āpattivinicchayo – kuladūsanatthāya akappiyapathaviyaṃ",
  "tika-vin05t:80_1": "mālāvacchaṃ ropentassa pācittiyañceva dukkaṭañca, tathā akappiyavohārena ropāpentassa.",
  "tika-vin05t:80_2": "Kappiyapathaviyaṃ ropanepi ropāpanepi dukkaṭameva. Ubhayatrāpi sakiṃ āṇattiyā bahūnampi",
  "tika-vin05t:80_3": "ropane ekameva sapācittiyadukkaṭaṃ vā suddhadukkaṭaṃ vā hoti. Paribhogatthāya kappiyabhūmiyaṃ",
  "tika-vin05t:80_4": "vā akappiyabhūmiyaṃ vā kappiyavohārena ropāpane anāpatti. Ārāmādiatthāyapi akappiyapathaviyaṃ",
  "tika-vin05t:80_5": "ropentassa vā akappiyavacanena ropāpentassa vā pācittiyaṃ. Ayaṃ pana nayo mahāaṭṭhakathāyaṃ",
  "tika-vin05t:80_6": "na suṭṭhu vibhatto, mahāpaccariyaṃ pana vibhattoti.",
  "tika-vin05t:81_0": "Siñcanasiñcāpane pana akappiyaudakena sabbattha pācittiyaṃ, kuladūsanaparibhogatthāya",
  "tika-vin05t:81_1": "dukkaṭampi. Kappiyena tesaṃyeva dvinnaṃ atthāya dukkaṭaṃ, paribhogatthāya cettha",
  "tika-vin05t:81_2": "kappiyavohārena siñcāpane anāpatti. Āpattiṭṭhāne pana dhārāvacchedavasena payogabahulatāya",
  "tika-vin05t:81_3": "ca āpattibahulatā veditabbā.",
  "tika-vin05t:82_0": "Kulasaṅgahatthāya ocinane pupphagaṇanāya dukkaṭapācittiyāni, aññattha pācittiyāneva.",
  "tika-vin05t:82_1": "Bahūni pana pupphāni ekapayogena ocinanto payogavasena kāretabbo. Ocināpane kuladūsanatthāya",
  "tika-vin05t:82_2": "sakiṃ āṇatto bahumpi ocināti, ekameva sapācittiyadukkaṭaṃ, aññatra pācittiyameva.",
  "tika-vin05t:83_0": "31. Ganthanaganthāpanesu pana sabbāpi cha pupphavikatiyo veditabbā – ganthimaṃ gopphimaṃ",
  "tika-vin05t:83_1": "vedhimaṃ veṭhimaṃ pūrimaṃ vāyimanti. Tattha ganthimaṃ nāma sadaṇḍakesu vā uppalapadumādīsu",
  "tika-vin05t:83_2": "aññesu vā dīghavaṇṭesu pupphesu daṭṭhabbaṃ. Daṇḍakena vā daṇḍakaṃ, vaṇṭena vā vaṇṭaṃ",
  "tika-vin05t:83_3": "ganthetvā katameva hi ganthimaṃ. Taṃ bhikkhussa vā bhikkhuniyā vā kātumpi akappiyavacanena",
  "tika-vin05t:83_4": "kārāpetumpi na vaṭṭati, “evaṃ jāna, evaṃ kate sobheyya, yathā etāni pupphāni na vikiriyanti,",
  "tika-vin05t:83_5": "tathā karohī”tiādinā pana kappiyavacanena kārāpetuṃ vaṭṭati.",
  "tika-vin05t:84_0": "Gopphimaṃ nāma suttena vā vākādīhi vā vassikapupphādīnaṃ ekatovaṇṭikaubhatovaṇṭikamālāvasena",
  "tika-vin05t:84_1": "gopphanaṃ, vākaṃ vā rajjuṃ vā diguṇaṃ katvā tattha avaṇṭakāni nīpapupphādīni pavesetvā",
  "tika-vin05t:84_2": "paṭipāṭiyā bandhanti, etampi gopphimameva. Sabbaṃ purimanayeneva na vaṭṭati.",
  "tika-vin05t:85_0": "Vedhimaṃ nāma savaṇṭakāni vassikapupphādīni vaṇṭe, avaṇṭakāni vakulapupphādīni attano",
  "tika-vin05t:85_1": "chiddesu sūcitālahīrādīhi vinivijjhitvā āvunanti, etaṃ vedhimaṃ nāma. Taṃ purimanayeneva",
  "tika-vin05t:85_2": "na vaṭṭati. Keci pana kadalikkhandhamhi kaṇṭake vā tālahīrādīni vā pavesetvā tattha",
  "tika-vin05t:85_3": "pupphāni vinivijjhitvā ṭhapenti, keci kaṇṭakasākhāsu, keci pupphachattapupphakūṭāgārakaraṇatthaṃ",
  "tika-vin05t:85_4": "chatte ca bhittiyañca pavesetvā ṭhapitakaṇṭakesu, keci dhammāsanavitāne baddhakaṇṭakesu,",
  "tika-vin05t:85_5": "keci kaṇikārapupphādīni salākāhi vijjhanti, chattādhichattaṃ viya karonti, taṃ atioḷārikameva.",
  "tika-vin05t:85_6": "Pupphavijjhanatthaṃ pana dhammāsanavitāne kaṇṭakampi bandhituṃ kaṇṭakādīhi vā ekapupphampi",
  "tika-vin05t:85_7": "vijjhituṃ puppheyeva vā pupphaṃ pavesetuṃ na vaṭṭati. Jālavitānavedikanāgadantakapupphapaṭicchakatālapaṇṇaguḷakādīnaṃ",
  "tika-vin05t:85_8": "pana chiddesu asokapiṇḍiyā vā antaresu pupphāni pavesetuṃ na doso. Na hetaṃ vedhimaṃ",
  "tika-vin05t:85_9": "hoti. Dhammarajjuyampi eseva nayo.",
  "tika-vin05t:86_0": "Veṭhimaṃ nāma pupphadāmapupphahatthakesu daṭṭhabbaṃ. Keci hi matthakadāmaṃ karontā",
  "tika-vin05t:86_1": "heṭṭhā ghaṭakākāraṃ dassetuṃ pupphehi veṭhenti, keci aṭṭha aṭṭha vā dasa dasa vā",
  "tika-vin05t:86_2": "uppalapupphādīni suttena vā vākena vā daṇḍakesu bandhitvā uppalahatthake vā padumahatthake",
  "tika-vin05t:86_3": "vā karonti, taṃ sabbaṃ purimanayeneva na vaṭṭati. Sāmaṇerehi uppāṭetvā thale ṭhapitauppalādīni",
  "tika-vin05t:86_4": "kāsāvena bhaṇḍikampi bandhituṃ na vaṭṭati. Tesaṃyeva pana vākena vā daṇḍakena vā",
  "tika-vin05t:86_5": "bandhituṃ aṃsabhaṇḍikaṃ vā kātuṃ vaṭṭati. Aṃsabhaṇḍikaṃ nāma khandhe ṭhapitakāsāvassa",
  "tika-vin05t:86_6": "ubho ante āharitvā bhaṇḍikaṃ katvā tasmiṃ pasibbake viya pupphāni pakkhipanti, ayaṃ",
  "tika-vin05t:86_7": "vuccati aṃsabhaṇḍikā, etaṃ kātuṃ vaṭṭati. Daṇḍakehi paduminipaṇṇaṃ vijjhitvā uppalādīni",
  "tika-vin05t:86_8": "paṇṇena veṭhetvā gaṇhanti, tatrāpi pupphānaṃ upari paduminipaṇṇameva bandhituṃ vaṭṭati,",
  "tika-vin05t:86_9": "heṭṭhā daṇḍakaṃ pana bandhituṃ na vaṭṭati.",
  "tika-vin05t:87_0": "Pūrimaṃ nāma mālāguṇe ca pupphapaṭe ca daṭṭhabbaṃ. Yo hi mālāguṇena cetiyaṃ vā bodhiṃ",
  "tika-vin05t:87_1": "vā vedikaṃ vā parikkhipanto puna ānetvā purimaṭṭhānaṃ atikkāmeti, ettāvatā pūrimaṃ",
  "tika-vin05t:87_2": "nāma hoti, ko pana vādo anekakkhattuṃ parikkhipantassa. Nāgadantakantarehi pavesetvā",
  "tika-vin05t:87_3": "haranto olambakaṃ katvā puna nāgadantakaṃ parikkhipati, etampi pūrimaṃ nāma. Nāgadantake",
  "tika-vin05t:87_4": "pana pupphavalayaṃ pavesetuṃ vaṭṭati. Mālāguṇehi pupphapaṭaṃ karonti, tatrāpi ekameva",
  "tika-vin05t:87_5": "mālāguṇaṃ harituṃ vaṭṭati. Puna paccāharato pūrimameva hoti. Taṃ sabbaṃ purimanayeneva",
  "tika-vin05t:87_6": "na vaṭṭati. Mālāguṇehi pana bahūhipi kataṃ pupphadāmaṃ labhitvā āsanamatthakādīsu",
  "tika-vin05t:87_7": "bandhituṃ vaṭṭati. Atidīghaṃ pana mālāguṇaṃ ekavāraṃ haritvā parikkhipitvā puna itarassa",
  "tika-vin05t:87_8": "bhikkhuno dātuṃ vaṭṭati, tenapi tatheva kātuṃ vaṭṭati.",
  "tika-vin05t:88_0": "Vāyimaṃ nāma pupphajālapupphapaṭapuppharūpesu daṭṭhabbaṃ. Cetiye pupphajālaṃ karontassa",
  "tika-vin05t:88_1": "ekamekamhi jālachiddake dukkaṭaṃ. Bhittichattabodhitthambhādīsupi eseva nayo. Pupphapaṭaṃ",
  "tika-vin05t:88_2": "pana parehi pūritampi vāyituṃ na labbhati. Gopphimapuppheheva hatthiassādirūpakāni",
  "tika-vin05t:88_3": "karonti, tānipi vāyimaṭṭhāne tiṭṭhanti. Purimanayeneva sabbaṃ na vaṭṭati. Aññehi",
  "tika-vin05t:88_4": "kataparicchede pana pupphāni ṭhapentena hatthiassādirūpakampi kātuṃ vaṭṭati. Mahāpaccariyaṃ",
  "tika-vin05t:88_5": "pana kaḷambakena aḍḍhacandakena ca saddhiṃ aṭṭha pupphavikatiyo vuttā.",
  "tika-vin05t:89_0": "32. Tattha kaḷambakoti aḍḍhacandakantare ghaṭikadāmaolambako vutto. Aḍḍhacandakoti",
  "tika-vin05t:89_1": "aḍḍhacandākārena mālāguṇaparikkhepo. Tadubhayampi pūrimeyeva paviṭṭhaṃ. Kurundiyaṃ",
  "tika-vin05t:89_2": "pana “dve tayo mālāguṇe ekato katvā pupphadāmakaraṇampi vāyimaṃyevā”ti vuttaṃ. Tampi",
  "tika-vin05t:89_3": "idha pūrimaṭṭhāneyeva paviṭṭhaṃ. Na kevalañca pupphadāmameva, piṭṭhamayadāmampi geṇḍukapupphadāmampi",
  "tika-vin05t:89_4": "kurundiyaṃ vuttaṃ. Kharapattadāmampi sikkhāpadassa sādhāraṇattā bhikkhūnampi bhikkhunīnampi",
  "tika-vin05t:89_5": "neva kātuṃ, na kārāpetuṃ vaṭṭati, pūjānimittaṃ pana kappiyavacanaṃ sabbattha vattuṃ",
  "tika-vin05t:89_6": "vaṭṭati. Pariyāyaobhāsanimittakammāni vaṭṭantiyeva.",
  "tika-vin05t:90_0": "Yo haritvā vā harāpetvā vā pakkositvā vā pakkosāpetvā vā sayaṃ vā upagatānaṃ yaṃ",
  "tika-vin05t:90_1": "kiñci attano santakaṃ pupphaṃ kulasaṅgahatthāya deti, tassa dukkaṭaṃ, parasantakaṃ",
  "tika-vin05t:90_2": "deti, dukkaṭameva. Theyyacittena deti, bhaṇḍagghena kāretabbo. Esa nayo saṅghikepi.",
  "tika-vin05t:90_3": "Ayaṃ pana viseso – senāsanatthāya niyamitaṃ issaravatāya dadato thullaccayanti.",
  "tika-vin05t:91_0": "33. Pupphaṃ nāma kassa dātuṃ vaṭṭati, kassa na vaṭṭatīti? Mātāpitūnaṃ tāva haritvāpi",
  "tika-vin05t:91_1": "harāpetvāpi pakkositvāpi pakkosāpetvāpi dātuṃ vaṭṭati, sesañātakānaṃ pakkosāpetvāva.",
  "tika-vin05t:91_2": "Tañca kho vatthupūjanatthāya, maṇḍanatthāya pana sivaliṅgādipūjanatthāya vā kassacipi",
  "tika-vin05t:91_3": "dātuṃ na vaṭṭati. Mātāpitūnañca harāpentena ñātisāmaṇereheva harāpetabbaṃ. Itare",
  "tika-vin05t:91_4": "pana yadi sayameva icchanti, vaṭṭati. Sammatena pupphabhājakena pupphabhājanakāle",
  "tika-vin05t:91_5": "sampattānaṃ sāmaṇerānaṃ upaḍḍhabhāgaṃ dātuṃ vaṭṭati. Kurundiyaṃ pana “sampattagihīnaṃ",
  "tika-vin05t:91_6": "upaḍḍhabhāgaṃ”, mahāpaccariyaṃ “cūḷakaṃ dātuṃ vaṭṭatī”ti vuttaṃ. Asammatena apaloketvā",
  "tika-vin05t:91_7": "dātabbaṃ. Ācariyupajjhāyesu sagāravā sāmaṇerā bahūni pupphāni āharitvā rāsiṃ katvā",
  "tika-vin05t:91_8": "ṭhapenti, therā pātova sampattānaṃ saddhivihārikādīnaṃ upāsakādīnaṃ vā “tvaṃ idaṃ",
  "tika-vin05t:91_9": "gaṇha, tvaṃ idaṃ gaṇhā”ti denti, pupphadānaṃ nāma na hoti. “Cetiyaṃ pūjessāmā”ti",
  "tika-vin05t:91_10": "gahetvā gacchantāpi pūjaṃ karontāpi tattha tattha sampattānaṃ cetiyapūjanatthāya",
  "tika-vin05t:91_11": "denti, etampi pupphadānaṃ nāma na hoti. Upāsake akkapupphādīhi pūjente disvā “vihāre",
  "tika-vin05t:91_12": "kaṇikārapupphādīni atthi, upāsakā tāni gahetvā pūjethā”ti vattumpi vaṭṭati. Bhikkhū",
  "tika-vin05t:91_13": "pupphapūjaṃ katvā divātaraṃ gāmaṃ paviṭṭhe “kiṃ, bhante, atidivā paviṭṭhatthā”ti",
  "tika-vin05t:91_14": "pucchanti, “vihāre pupphāni bahūni, pūjaṃ akarimhā”ti vadanti. Manussā “bahūni kira",
  "tika-vin05t:91_15": "vihāre pupphānī”ti punadivase pahūtaṃ khādanīyaṃ bhojanīyaṃ gahetvā vihāraṃ gantvā",
  "tika-vin05t:91_16": "pupphapūjañca karonti dānañca denti, vaṭṭati.",
  "tika-vin05t:92_0": "34. Manussā “mayaṃ, bhante, asukadivasaṃ nāma pūjessāmā”ti pupphavāraṃ yācitvā anuññātadivase",
  "tika-vin05t:92_1": "āgacchanti, sāmaṇerehi ca pageva pupphāni ocinitvā ṭhapitāni honti, te rukkhesu pupphāni",
  "tika-vin05t:92_2": "apassantā “kuhiṃ, bhante, pupphānī”ti vadanti, sāmaṇerehi ocinitvā ṭhapitāni, tumhe",
  "tika-vin05t:92_3": "pana pūjetvā gacchatha, saṅgho aññaṃ divasaṃ pūjessatīti. Te pūjetvā dānaṃ datvā",
  "tika-vin05t:92_4": "gacchanti, vaṭṭati. Mahāpaccariyaṃ pana kurundiyañca “therā sāmaṇerehi dāpetuṃ na",
  "tika-vin05t:92_5": "labhanti, sace sayameva tāni pupphāni tesaṃ denti, vaṭṭati. Therehi pana ‘sāmaṇerehi",
  "tika-vin05t:92_6": "ocinitvā ṭhapitānī’ti ettakameva vattabba”nti vuttaṃ. Sace pana pupphavāraṃ yācitvā",
  "tika-vin05t:92_7": "anocitesu pupphesu yāgubhattādīni ādāya āgantvā sāmaṇere “ocinitvā dethā”ti vadanti,",
  "tika-vin05t:92_8": "ñābhisāmaṇerānaṃyeva ocinitvā dātuṃ vaṭṭati. Aññātake ukkhipitvā rukkhasākhāya ṭhapenti,",
  "tika-vin05t:92_9": "na orohitvā palāyitabbaṃ, ocinitvā dātuṃ vaṭṭati. Sace pana koci dhammakathiko “bahūni",
  "tika-vin05t:92_10": "upāsakā vihāre pupphāni, yāgubhattādīni ādāya gantvā pupphapūjaṃ karothā”ti vadati,",
  "tika-vin05t:92_11": "tasseva na kappatīti mahāpaccariyañca kurundiyañca vuttaṃ. Mahāaṭṭhakathāyaṃ pana",
  "tika-vin05t:92_12": "“etaṃ akappiyaṃ na vaṭṭatī”ti avisesena vuttaṃ.",
  "tika-vin05t:93_0": "35. Phalampi attano santakaṃ vuttanayeneva mātāpitūnañca sesañātīnañca dātuṃ vaṭṭati.",
  "tika-vin05t:93_1": "Kulasaṅgahatthāya pana dentassa vuttanayeneva attano santake parasantake saṅghike",
  "tika-vin05t:93_2": "senāsanatthāya niyamite ca dukkaṭādīni veditabbāni. Attano santakaṃyeva gilānamanussānaṃ",
  "tika-vin05t:93_3": "vā sampattaissarānaṃ vā khīṇaparibbayānaṃ vā dātuṃ vaṭṭati, phaladānaṃ na hoti. Phalabhājakenapi",
  "tika-vin05t:93_4": "sammatena saṅghassa phalabhājanakāle sampattamanussānaṃ upaḍḍhabhāgaṃ dātuṃ vaṭṭati,",
  "tika-vin05t:93_5": "asammatena apaloketvā dātabbaṃ. Saṅghārāmepi phalaparicchedena vā rukkhaparicchedena",
  "tika-vin05t:93_6": "vā katikā kātabbā “tato gilānamanussānaṃ vā aññesaṃ vā phalaṃ yācantānaṃ yathāparicchedena",
  "tika-vin05t:93_7": "cattāri pañca phalāni dātabbāni, rukkhā vā dassetabbā ‘ito gahetuṃ labbhatī”’ti.",
  "tika-vin05t:93_8": "“Idha phalāni sundarāni, ito gaṇhathā”ti evaṃ pana na vattabbaṃ. Attano santakaṃ",
  "tika-vin05t:93_9": "sirīsacuṇṇaṃ vā aññaṃ vā yaṃ kiñci kasāvaṃ kulasaṅgahatthāya deti, dukkaṭaṃ. Parasantakādīsupi",
  "tika-vin05t:93_10": "vuttanayeneva vinicchayo veditabbo. Ayaṃ pana viseso – saṅghassa rakkhitagopitāpi",
  "tika-vin05t:93_11": "rukkhachalli garubhaṇḍamevāti. Mattikadantakaṭṭhaveḷupaṇṇesupi garubhaṇḍūpagaṃ ñatvā",
  "tika-vin05t:93_12": "cuṇṇe vuttanayeneva vinicchayo veditabbo.",
  "tika-vin05t:94_0": "36. Jaṅghapesaniyanti gihīnaṃ dūteyyaṃ sāsanaharaṇakammaṃ vuccati, taṃ na kātabbaṃ.",
  "tika-vin05t:94_1": "Gihīnañhi sāsanaṃ gahetvā gacchantassa pade pade dukkaṭaṃ. Taṃ kammaṃ nissāya laddhabhojanaṃ",
  "tika-vin05t:94_2": "bhuñjantassapi ajjhohāre ajjhohāre dukkaṭaṃ. Paṭhamaṃ sāsanaṃ aggahetvāpi pacchā",
  "tika-vin05t:94_3": "“ayaṃ dāni so gāmo, handa naṃ sāsanaṃ ārocemī”ti maggā okkamantassapi pade pade dukkaṭaṃ.",
  "tika-vin05t:94_4": "Sāsanaṃ ārocetvā laddhabhojanaṃ bhuñjato purimanayeneva dukkaṭaṃ. Sāsanaṃ aggahetvā",
  "tika-vin05t:94_5": "āgatena pana “bhante, tasmiṃ gāme itthannāmassa kā pavattī”ti pucchiyamānena kathetuṃ",
  "tika-vin05t:94_6": "vaṭṭati, pucchitapañhe doso natthi. Pañcannaṃ pana sahadhammikānaṃ mātāpitūnaṃ paṇḍupalāsassa",
  "tika-vin05t:94_7": "attano veyyāvaccakarassa sāsanaṃ harituṃ vaṭṭati, gihīnañca kappiyasāsanaṃ, tasmā",
  "tika-vin05t:94_8": "“mama vacanena bhagavato pāde vandathā”ti vā “cetiyaṃ paṭimaṃ bodhiṃ saṅghattheraṃ",
  "tika-vin05t:94_9": "vandathā”ti vā “cetiye gandhapūjaṃ karothā”ti vā “pupphapūjaṃ karothā”ti vā “bhikkhū",
  "tika-vin05t:94_10": "sannipātetha, dānaṃ dassāma, dhammaṃ desāpayissāmā”ti vā īdisesu sāsanesu kukkuccaṃ",
  "tika-vin05t:94_11": "na kātabbaṃ. Kappiyasāsanāni hi etāni, na gihīnaṃ gihikammapaṭisaṃyuttānīti. Imehi",
  "tika-vin05t:94_12": "pana aṭṭhahi kuladūsakakammehi uppannapaccayā pañcannampi sahadhammikānaṃ na kappanti.",
  "tika-vin05t:94_13": "Abhūtārocanarūpiyasaṃvohārehi uppannapaccayasadisāva honti.",
  "tika-vin05t:95_0": "Pabbājanīyakammakato pana yasmiṃ gāme vā nigame vā kuladūsakakammaṃ kataṃ, yasmiñca",
  "tika-vin05t:95_1": "vihāre vasati, neva tasmiṃ gāme vā nigame vā carituṃ labhati, na vihāre vasituṃ.",
  "tika-vin05t:95_2": "Paṭippassaddhakammenapi ca tena yesu kulesu pubbe kuladūsakakammaṃ kataṃ, tato uppannapaccayā",
  "tika-vin05t:95_3": "na gahetabbā, āsavakkhayapattenapi na gahetabbā, akappiyāva honti. “Kasmā na gaṇhathā”ti",
  "tika-vin05t:95_4": "pucchitena “pubbe evaṃ katattā”ti vutte sace vadanti “na mayaṃ tena kāraṇena dema,",
  "tika-vin05t:95_5": "idāni sīlavantatāya demā”ti, gahetabbā. Pakatiyā dānaṭṭhāneyeva kuladūsakakammaṃ",
  "tika-vin05t:95_6": "kataṃ hoti, tato pakatidānameva gahetuṃ vaṭṭati. Yaṃ vaḍḍhetvā denti, taṃ na vaṭṭati.",
  "tika-vin05t:95_7": "Yasmā ca pucchitapañhe doso natthi, tasmā aññampi bhikkhuṃ pubbaṇhe vā sāyanhe vā",
  "tika-vin05t:95_8": "antaragharaṃ paviṭṭhaṃ koci puccheyya “kasmā, bhante, carathā”ti. Yenatthena carati,",
  "tika-vin05t:95_9": "taṃ ācikkhitvā “laddhaṃ na laddha”nti vutte sace na laddhaṃ, “na laddha”nti vatvā",
  "tika-vin05t:95_10": "yaṃ so deti, taṃ gahetuṃ vaṭṭati.",
  "tika-vin05t:96_0": "37. “Na ca, bhikkhave, paṇidhāya araññe vatthabbaṃ, yo vaseyya, āpatti dukkaṭassa.",
  "tika-vin05t:96_1": "Na ca, bhikkhave, paṇidhāya piṇḍāya caritabbaṃ…pe… na ca, bhikkhave, paṇidhāya caṅkamitabbaṃ…pe…",
  "tika-vin05t:96_2": "na ca, bhikkhave, paṇidhāya ṭhātabbaṃ…pe… na ca, bhikkhave, paṇidhāya nisīditabbaṃ…pe…",
  "tika-vin05t:96_3": "na ca, bhikkhave, paṇidhāya seyyā kappetabbā, yo kappeyya, āpatti dukkaṭassā”ti vuttattā",
  "tika-vin05t:96_4": "“evaṃ araññe vasantaṃ maṃ jano arahatte vā sekkhabhūmiyaṃ vā sambhāvessati, tato",
  "tika-vin05t:96_5": "lokassa sakkato bhavissāmi garukato mānito pūjito”ti evaṃ patthanaṃ katvā araññe",
  "tika-vin05t:96_6": "na vasitabbaṃ. Evaṃ paṇidhāya “araññe vasissāmī”ti gacchantassa padavāre padavāre",
  "tika-vin05t:96_7": "dukkaṭaṃ, tathā araññe kuṭikaraṇacaṅkamananisīdananivāsanapārupanādīsu sabbakiccesu",
  "tika-vin05t:96_8": "payoge payoge dukkaṭaṃ, tasmā evaṃ araññe na vasitabbaṃ. Evaṃ vasanto hi sambhāvanaṃ",
  "tika-vin05t:96_9": "labhatu vā mā vā, dukkaṭaṃ āpajjati. Yo pana samādinnadhutaṅgo “dhutaṅgaṃ rakkhissāmī”ti",
  "tika-vin05t:96_10": "vā “gāmante me vasato cittaṃ vikkhipati, araññaṃ sappāya”nti cintetvā vā “addhā araññe",
  "tika-vin05t:96_11": "tiṇṇaṃ vivekānaṃ aññataraṃ pāpuṇissāmī”ti vā “araññaṃ pavisitvā arahattaṃ apāpuṇitvā",
  "tika-vin05t:96_12": "na nikkhamissāmī”ti vā “araññavāso nāma bhagavatā pasattho, mayi ca araññe vasante",
  "tika-vin05t:96_13": "bahū sabrahmacārī gāmantaṃ hitvā āraññakā bhavissantī”ti vā evaṃ anavajjavāsaṃ vasitukāmo",
  "tika-vin05t:96_14": "hoti, teneva vasitabbaṃ. Piṇḍāya carantassapi “abhikkantādīni saṇṭhapetvā piṇḍāya",
  "tika-vin05t:96_15": "carissāmī”ti nivāsanapārupanakiccato pabhuti yāva bhojanapariyosānaṃ, tāva payoge",
  "tika-vin05t:96_16": "payoge dukkaṭaṃ, sambhāvanaṃ labhatu vā mā vā, dukkaṭameva. Khandhakavattasekhiyavattaparipūraṇatthaṃ",
  "tika-vin05t:96_17": "pana sabrahmacārīnaṃ diṭṭhānugatiāpajjanatthaṃ vā pāsādikehi abhikkamapaṭikkamādīhi",
  "tika-vin05t:96_18": "piṇḍāya pavisanto anupavajjo viññūnaṃ. Caṅkamanādīsupi eseva nayo.",
  "tika-vin05t:97": "Iti pāḷimuttakavinayavinicchayasaṅgahe",
  "tika-vin05t:98": "Kulasaṅgahavinicchayakathā samattā.",
  "tika-vin05t:99": "6. Macchamaṃsavinicchayakathā",
  "tika-vin05t:100_0": "38. Macchamaṃsesu pana macchaggahaṇena sabbampi jalajaṃ vuttaṃ. Tattha akappiyaṃ",
  "tika-vin05t:100_1": "nāma natthi. Maṃsesu pana manussahatthiassasunakhaahisīhabyagghadīpiacchataracchānaṃ",
  "tika-vin05t:100_2": "vasena dasa maṃsāni akappiyāni. Tattha manussamaṃse thullaccayaṃ, sesesu dukkaṭaṃ.",
  "tika-vin05t:100_3": "Iti imesaṃ manussādīnaṃ dasannaṃ maṃsampi aṭṭhipi lohitampi cammampi lomampi sabbaṃ",
  "tika-vin05t:100_4": "na vaṭṭati. Vasāsu pana ekā manussavasāva na vaṭṭati. Khīrādīsu akappiyaṃ nāma natthi.",
  "tika-vin05t:100_5": "Imesu pana akappiyamaṃsesu aṭṭhiādīsu vā yaṃ kiñci ñatvā vā añatvā vā khādantassa",
  "tika-vin05t:100_6": "āpattiyeva. Yadā jānāti, tadā desetabbā. “Apucchitvāva khādissāmī”ti gaṇhato paṭiggahaṇepi",
  "tika-vin05t:100_7": "dukkaṭaṃ, “pucchitvā khādissāmī”ti gaṇhato anāpatti. Uddissakataṃ pana jānitvā khādantasseva",
  "tika-vin05t:100_8": "āpatti, pacchā jānanto āpattiyā na kāretabbo.",
  "tika-vin05t:101_0": "Tattha uddissakataṃ nāma bhikkhūnaṃ atthāya vadhitvā sampāditaṃ macchamaṃsaṃ. Ubhayampi",
  "tika-vin05t:101_1": "hi uddissakataṃ na vaṭṭati. Tampi adiṭṭhaṃ asutaṃ aparisaṅkitaṃ vaṭṭati. Tikoṭiparisuddhañhi",
  "tika-vin05t:101_2": "macchamaṃsaṃ bhagavatā anuññātaṃ adiṭṭhaṃ asutaṃ aparisaṅkitaṃ. Tattha adiṭṭhaṃ nāma",
  "tika-vin05t:101_3": "bhikkhūnaṃ atthāya migamacche vadhitvā gayhamānaṃ adiṭṭhaṃ. Asutaṃ nāma bhikkhūnaṃ",
  "tika-vin05t:101_4": "atthāya migamacche vadhitvā gahitanti asutaṃ. Aparisaṅkitaṃ pana diṭṭhaparisaṅkitaṃ",
  "tika-vin05t:101_5": "sutaparisaṅkitaṃ tadubhayavinimuttaparisaṅkitañca ñatvā tabbipakkhato jānitabbaṃ.",
  "tika-vin05t:101_6": "Kathaṃ? Idha bhikkhū passanti manusse jālavāgurādihatthe gāmato vā nikkhamante araññe",
  "tika-vin05t:101_7": "vā vicarante. Dutiyadivase ca nesaṃ taṃ gāmaṃ piṇḍāya paviṭṭhānaṃ samacchamaṃsaṃ",
  "tika-vin05t:101_8": "piṇḍapātaṃ abhiharanti. Te tena diṭṭhena parisaṅkanti “bhikkhūnaṃ nu kho atthāya",
  "tika-vin05t:101_9": "kata”nti, idaṃ diṭṭhaparisaṅkitaṃ, etaṃ gahetuṃ na vaṭṭati. Yaṃ evaṃ aparisaṅkitaṃ,",
  "tika-vin05t:101_10": "taṃ vaṭṭati. Sace pana te manussā “kasmā, bhante, na gaṇhathā”ti pucchitvā tamatthaṃ",
  "tika-vin05t:101_11": "sutvā “nayidaṃ, bhante, bhikkhūnaṃ atthāya kataṃ, amhehi attano atthāya vā rājayuttādīnaṃ",
  "tika-vin05t:101_12": "vā atthāya kata”nti vadanti, kappati.",
  "tika-vin05t:102_0": "Na heva kho bhikkhū passanti, apica kho suṇanti “manussā kira jālavāgurādihatthā",
  "tika-vin05t:102_1": "gāmato vā nikkhamanti, araññe vā vicarantī”ti. Dutiyadivase ca tesaṃ taṃ gāmaṃ piṇḍāya",
  "tika-vin05t:102_2": "paviṭṭhānaṃ samacchamaṃsaṃ piṇḍapātaṃ abhiharanti. Te tena sutena parisaṅkanti “bhikkhūnaṃ",
  "tika-vin05t:102_3": "nu kho atthāya kata”nti, idaṃ sutaparisaṅkitaṃ nāma, etaṃ gahetuṃ na vaṭṭati. Yaṃ",
  "tika-vin05t:102_4": "evaṃ aparisaṅkitaṃ, taṃ vaṭṭati. Sace pana te manussā “kasmā, bhante, na gaṇhathā”ti",
  "tika-vin05t:102_5": "pucchitvā tamatthaṃ sutvā “nayidaṃ, bhante, bhikkhūnaṃ atthāya kataṃ, amhehi attano",
  "tika-vin05t:102_6": "atthāya vā rājayuttādīnaṃ vā atthāya kata”nti vadanti, kappati.",
  "tika-vin05t:103_0": "Na heva kho pana bhikkhū passanti na suṇanti, apica kho tesaṃ taṃ gāmaṃ piṇḍāya paviṭṭhānaṃ",
  "tika-vin05t:103_1": "pattaṃ gahetvā samacchamaṃsaṃ piṇḍapātaṃ abhisaṅkharitvā abhiharanti. Te parisaṅkanti",
  "tika-vin05t:103_2": "“bhikkhūnaṃ nu kho atthāya kata”nti, idaṃ tadubhayavinimuttaparisaṅkitaṃ nāma, etampi",
  "tika-vin05t:103_3": "gahetuṃ na vaṭṭati. Yaṃ evaṃ aparisaṅkitaṃ, taṃ vaṭṭati. Sace pana te manussā “kasmā,",
  "tika-vin05t:103_4": "bhante, na gaṇhathā”ti pucchitvā tamatthaṃ sutvā “nayidaṃ, bhante, bhikkhūnaṃ atthāya",
  "tika-vin05t:103_5": "kataṃ, amhehi attano atthāya vā rājayuttādīnaṃ vā atthāya kataṃ, pavattamaṃsaṃ vā",
  "tika-vin05t:103_6": "kappiyameva labhitvā bhikkhūnaṃ atthāya sampādita”nti vadanti, kappati. Matānaṃ petakiccatthāya",
  "tika-vin05t:103_7": "maṅgalādīnaṃ vā atthāya katepi eseva nayo. Yaṃ yañhi bhikkhūnaṃyeva atthāya akataṃ,",
  "tika-vin05t:103_8": "yattha ca nibbematiko hoti, taṃ sabbaṃ kappati.",
  "tika-vin05t:104_0": "39. Sace pana ekasmiṃ vihāre bhikkhūnaṃ uddissakataṃ hoti, te ca attano atthāya katabhāvaṃ",
  "tika-vin05t:104_1": "na jānanti, aññe jānanti. Ye jānanti, tesaṃ na vaṭṭati, itaresaṃ pana vaṭṭati. Aññe",
  "tika-vin05t:104_2": "na jānanti, teyeva jānanti, tesaṃyeva na vaṭṭati, aññesaṃ vaṭṭati. Tepi “amhākaṃ",
  "tika-vin05t:104_3": "atthāya kata”nti jānanti, aññepi “etesaṃ atthāya kata”nti jānanti, sabbesampi na",
  "tika-vin05t:104_4": "vaṭṭati. Sabbe na jānanti, sabbesampi vaṭṭati. Pañcasu hi sahadhammikesu yassa vā",
  "tika-vin05t:104_5": "tassa vā atthāya uddissakataṃ sabbesaṃ na kappati.",
  "tika-vin05t:105_0": "Sace pana koci ekaṃ bhikkhuṃ uddissa pāṇaṃ vadhitvā tassa pattaṃ pūretvā deti, so",
  "tika-vin05t:105_1": "ca attano atthāya katabhāvaṃ jānaṃyeva gahetvā aññassa bhikkhuno deti, so taṃ tassa",
  "tika-vin05t:105_2": "saddhāya paribhuñjati, kassa āpattīti? Dvinnampi anāpatti. Yañhi uddissa kataṃ, tassa",
  "tika-vin05t:105_3": "abhuttatāya anāpatti, itarassa ajānanatāya. Kappiyamaṃsassa hi paṭiggahaṇe āpatti",
  "tika-vin05t:105_4": "natthi, uddissakatañca ajānitvā bhuttassa pacchā ñatvā āpattidesanākiccaṃ nāma natthi.",
  "tika-vin05t:105_5": "Akappiyamaṃsaṃ pana ajānitvā bhuttena pacchā ñatvāpi āpatti desetabbā. Uddissakatañhi",
  "tika-vin05t:105_6": "ñatvā bhuñjatova āpatti, akappiyamaṃsaṃ ajānitvā bhuñjantassapi āpattiyeva, tasmā",
  "tika-vin05t:105_7": "āpattibhīrukena rūpaṃ sallakkhentenapi pucchitvāva maṃsaṃ paṭiggahetabbaṃ. Paribhogakāle",
  "tika-vin05t:105_8": "“pucchitvā paribhuñjissāmī”ti vā gahetvā pucchitvāva paribhuñjitabbaṃ. Kasmā? Duviññeyyattā.",
  "tika-vin05t:105_9": "Acchamaṃsampi hi sūkaramaṃsasadisaṃ hoti, dīpimaṃsādīni ca migamaṃsādisadisāni, tasmā",
  "tika-vin05t:105_10": "pucchitvā gahaṇameva vattanti vadanti.",
  "tika-vin05t:106": "Iti pāḷimuttakavinayavinicchayasaṅgahe",
  "tika-vin05t:107": "Macchamaṃsavinicchayakathā samattā.",
  "tika-vin05t:108": "7. Anāmāsavinicchayakathā",
  "tika-vin05t:109_0": "40. Anāmāsanti na parāmasitabbaṃ. Tatrāyaṃ vinicchayo – yasmā mātā vā hotu dhītā",
  "tika-vin05t:109_1": "vā bhaginī vā, itthī nāma sabbāpi brahmacariyassa pāribanthikāva anāmāsā ca, tasmā",
  "tika-vin05t:109_2": "“ayaṃ me mātā, ayaṃ me dhītā, ayaṃ me bhaginī”ti gehassitapemena āmasatopi dukkaṭameva",
  "tika-vin05t:109_3": "vuttaṃ. Imaṃ pana bhagavato āṇaṃ anussarantena sacepi nadīsotena vuyhamānaṃ mātaraṃ",
  "tika-vin05t:109_4": "passati, neva hatthena parāmasitabbā, paṇḍitena pana bhikkhunā nāvā vā phalakaṃ vā",
  "tika-vin05t:109_5": "kadalikkhandho vā dārukkhandho vā upasaṃharitabbo. Tasmiṃ asati kāsāvampi upasaṃharitvā",
  "tika-vin05t:109_6": "purato ṭhapetabbaṃ, “ettha gaṇhāhī”ti pana na vattabbā. Gahite “parikkhāraṃ kaḍḍhāmī”ti",
  "tika-vin05t:109_7": "kaḍḍhantena gantabbaṃ. Sace pana bhāyati, purato purato gantvā “mā bhāyī”ti samassāsetabbā.",
  "tika-vin05t:109_8": "Sace bhāyamānā puttassa sahasā khandhe vā abhiruhati, hatthe vā gaṇhāti, na “apehi",
  "tika-vin05t:109_9": "mahallike”ti niddhunitabbā, thalaṃ pāpetabbā. Kaddame laggāyapi kūpe patitāyapi eseva",
  "tika-vin05t:109_10": "nayo. Tatrāpi hi yottaṃ vā vatthaṃ vā pakkhipitvā hatthena gahitabhāvaṃ ñatvā uddharitabbā,",
  "tika-vin05t:109_11": "na tveva āmasitabbā.",
  "tika-vin05t:110_0": "Na kevalañca mātugāmassa sarīrameva anāmāsaṃ, nivāsanapārupanampi ābharaṇabhaṇḍampi",
  "tika-vin05t:110_1": "antamaso tiṇaṇḍupakaṃ vā tālapaṇṇamuddikaṃ vā upādāya anāmāsameva. Tañca kho nivāsanapāvuraṇaṃ",
  "tika-vin05t:110_2": "piḷandhanatthāya ṭhapitameva. Sace pana nivāsanaṃ vā pārupanaṃ vā parivattetvā cīvaratthāya",
  "tika-vin05t:110_3": "pādamūle ṭhapeti, vaṭṭati. Ābharaṇabhaṇḍesu pana sīsapasādhanadantasūciādikappiyabhaṇḍaṃ",
  "tika-vin05t:110_4": "“imaṃ, bhante, tumhākaṃ dema, gaṇhathā”ti dīyamānaṃ sipāṭikāsūciādiupakaraṇatthāya",
  "tika-vin05t:110_5": "gahetabbaṃ. Suvaṇṇarajatamuttādimayaṃ pana anāmāsameva, dīyamānampi na gahetabbaṃ.",
  "tika-vin05t:110_6": "Na kevalañca etāsaṃ sarīrūpagameva anāmāsaṃ, itthisaṇṭhānena kataṃ kaṭṭharūpampi",
  "tika-vin05t:110_7": "dantarūpampi ayarūpampi loharūpampi tipurūpampi potthakarūpampi sabbaratanarūpampi",
  "tika-vin05t:110_8": "antamaso piṭṭhamayarūpampi anāmāsameva. Paribhogatthāya pana “idaṃ tumhākaṃ hotū”ti",
  "tika-vin05t:110_9": "labhitvā ṭhapetvā sabbaratanamayaṃ avasesaṃ bhinditvā upakaraṇārahaṃ upakaraṇe, paribhogārahaṃ",
  "tika-vin05t:110_10": "paribhoge upanetuṃ vaṭṭati.",
  "tika-vin05t:111_0": "41. Yathā ca itthirūpakaṃ, evaṃ sattavidhaṃ dhaññampi anāmāsameva. Tasmā khettamajjhena",
  "tika-vin05t:111_1": "gacchantena tatthajātakampi dhaññaphalaṃ na āmasantena gantabbaṃ. Sace gharadvāre",
  "tika-vin05t:111_2": "vā antarāmagge vā dhaññaṃ pasāritaṃ hoti, passena ca maggo atthi, na maddantena gantabbaṃ.",
  "tika-vin05t:111_3": "Gamanamagge asati maggaṃ adhiṭṭhāya gantabbaṃ. Antaraghare dhaññassa upari āsanaṃ",
  "tika-vin05t:111_4": "paññapetvā denti, nisīdituṃ vaṭṭati. Keci āsanasālāya dhaññaṃ ākiranti, sace sakkā",
  "tika-vin05t:111_5": "hoti harāpetuṃ, harāpetabbaṃ. No ce, ekamantaṃ dhaññaṃ amaddantena pīṭhakaṃ paññapetvā",
  "tika-vin05t:111_6": "nisīditabbaṃ. Sace okāso na hoti, manussā dhaññamajjheyeva paññapetvā denti, nisīditabbaṃ.",
  "tika-vin05t:111_7": "Tatthajātakāni muggamāsādīni aparaṇṇānipi tālapanasādīni vā phalāni kīḷantena na",
  "tika-vin05t:111_8": "āmasitabbāni. Manussehi rāsikatesupi eseva nayo. Araññe pana rukkhato patitāni phalāni",
  "tika-vin05t:111_9": "“anupasampannānaṃ dassāmī”ti gaṇhituṃ vaṭṭati.",
  "tika-vin05t:112_0": "42. Muttā maṇi veḷuriyo saṅkho silā pavāḷaṃ rajataṃ jātarūpaṃ lohitaṅko masāragallanti",
  "tika-vin05t:112_1": "imesu dasasu ratanesu muttā adhotā aviddhā yathājātāva āmasituṃ vaṭṭati, sesā anāmāsāti",
  "tika-vin05t:112_2": "vadanti, taṃ na gahetabbaṃ. Mahāpaccariyaṃ pana “muttā dhotāpi adhotāpi anāmāsā,",
  "tika-vin05t:112_3": "bhaṇḍamūlatthāya ca sampaṭicchituṃ na vaṭṭati, kuṭṭharogassa bhesajjatthāya pana",
  "tika-vin05t:112_4": "vaṭṭatī”ti vuttaṃ, taṃ yuttaṃ. Antamaso jātiphalikaṃ upādāya sabbopi nīlapītādivaṇṇabhedo",
  "tika-vin05t:112_5": "maṇi dhotaviddhavaṭṭito anāmāso, yathājāto pana ākaramutto pattādibhaṇḍamūlatthaṃ",
  "tika-vin05t:112_6": "sampaṭicchituṃ vaṭṭatīti vuttaṃ, tampi mahāpaccariyaṃ paṭikkhittaṃ. Pacitvā kato",
  "tika-vin05t:112_7": "kācamaṇiyeveko vaṭṭatīti vuttaṃ. Veḷuriyepi maṇisadisova vinicchayo.",
  "tika-vin05t:113_0": "Saṅkho dhamanasaṅkho ca dhotaviddho ca ratanamisso anāmāso, pānīyasaṅkho dhotopi",
  "tika-vin05t:113_1": "adhotopi āmāsova. Sesañca añjanādibhesajjatthāyapi bhaṇḍamūlatthāyapi sampaṭicchituṃ",
  "tika-vin05t:113_2": "vaṭṭati. Silā dhotaviddhā ratanasaṃyuttā muggavaṇṇāva anāmāsā, sesā satthakanighaṃsanādiatthāya",
  "tika-vin05t:113_3": "gaṇhituṃ vaṭṭati. Ettha ca ratanasaṃyuttāti suvaṇṇena saddhiṃ yojetvā pacitvā katāti",
  "tika-vin05t:113_4": "vadanti. Pavāḷaṃ dhotaviddhaṃ anāmāsaṃ, sesaṃ āmāsañca bhaṇḍamūlatthañca sampaṭicchituṃ",
  "tika-vin05t:113_5": "vaṭṭatīti vadanti, taṃ na gahetabbaṃ. Mahāpaccariyaṃ pana “dhotampi adhotampi sabbaṃ",
  "tika-vin05t:113_6": "anāmāsañca na ca sampaṭicchituṃ vaṭṭatī”ti vuttaṃ, taṃ yuttaṃ.",
  "tika-vin05t:114_0": "Rajatañca jātarūpañca katabhaṇḍampi akatabhaṇḍampi sabbena sabbaṃ bījato paṭṭhāya",
  "tika-vin05t:114_1": "anāmāsañca asampaṭicchanīyañca. Uttararājaputto kira suvaṇṇacetiyaṃ kārāpetvā mahāpadumattherassa",
  "tika-vin05t:114_2": "pesesi. Thero “na kappatī”ti paṭikkhipi. Cetiyaghare suvaṇṇapadumasuvaṇṇabubbuḷakādīni",
  "tika-vin05t:114_3": "honti, etānipi anāmāsāni. Cetiyagharagopakā pana rūpiyachaḍḍakaṭṭhāne ṭhitā, tasmā",
  "tika-vin05t:114_4": "tesaṃ keḷāpayituṃ vaṭṭatīti vuttaṃ. Kurundhiyaṃ pana tampi paṭikkhittaṃ, suvaṇṇacetiye",
  "tika-vin05t:114_5": "kacavarameva harituṃ vaṭṭatīti ettakameva anuññātaṃ. Ārakūṭalohampi jātarūpagatikameva",
  "tika-vin05t:114_6": "anāmāsanti sabbaṭṭhakathāsu vuttaṃ. Senāsanaparibhoge pana sabbopi kappiyo, tasmā",
  "tika-vin05t:114_7": "jātarūparajatamayā sabbepi senāsanaparikkhārā āmāsā, bhikkhūnaṃ dhammavinayavaṇṇanaṭṭhāne",
  "tika-vin05t:114_8": "ratanamaṇḍape karonti phalikatthambhe ratanadāmapaṭimaṇḍite, tattha sabbūpakaraṇāni",
  "tika-vin05t:114_9": "bhikkhūnaṃ paṭijaggituṃ vaṭṭanti. Lohitaṅkamasāragallā dhotaviddhā anāmāsā, itare",
  "tika-vin05t:114_10": "āmāsā, bhaṇḍamūlatthāya ca sampaṭicchituṃ vaṭṭatīti vuttaṃ. Mahāpaccariyaṃ pana “dhotāpi",
  "tika-vin05t:114_11": "adhotāpi sabbaso anāmāsā, na ca sampaṭicchituṃ vaṭṭantī”ti paṭikkhittaṃ.",
  "tika-vin05t:115_0": "43. Sabbaṃ āvudhabhaṇḍaṃ anāmāsaṃ, bhaṇḍamūlatthāya dīyamānampi na sampaṭicchitabbaṃ.",
  "tika-vin05t:115_1": "Satthavaṇijjā nāma na vaṭṭati. Suddhadhanudaṇḍopi dhanujiyāpi patodopi tomaropi aṅkusopi",
  "tika-vin05t:115_2": "antamaso vāsipharasuādīnipi āvudhasaṅkhepena katāni anāmāsāni. Sace kenaci vihāre",
  "tika-vin05t:115_3": "satti vā tomaro vā ṭhapito hoti, vihāraṃ jaggantena “harantū”ti sāmikānaṃ pesetabbaṃ.",
  "tika-vin05t:115_4": "Sace na haranti, taṃ acālentena vihāro paṭijaggitabbo. Yuddhabhūmiyaṃ pana patitaṃ",
  "tika-vin05t:115_5": "asiṃ vā sattiṃ vā tomaraṃ vā disvā pāsāṇena vā kenaci vā asiṃ bhinditvā satthakatthāya",
  "tika-vin05t:115_6": "gahetuṃ vaṭṭati. Itarānipi viyojetvā kiñci satthakatthāya, kiñci kattaradaṇḍādiatthāya",
  "tika-vin05t:115_7": "gahetuṃ vaṭṭati. “Idaṃ gaṇhathā”ti dīyamānaṃ pana vināsetvā “kappiyabhaṇḍaṃ karissāmī”ti",
  "tika-vin05t:115_8": "sabbampi sampaṭicchituṃ vaṭṭati.",
  "tika-vin05t:116_0": "Macchajālapakkhijālādīnipi phalakajālikādīnipi saraparittāṇānipi sabbāni anāmāsāni,",
  "tika-vin05t:116_1": "paribhogatthāya labbhamānesu pana jālaṃ tāva “āsanassa vā cetiyassa vā upari bandhissāmi,",
  "tika-vin05t:116_2": "chattaṃ vā veṭhessāmī”ti gahetuṃ vaṭṭati. Saraparittāṇaṃ sabbampi bhaṇḍamūlatthāya",
  "tika-vin05t:116_3": "sampaṭicchituṃ vaṭṭati. Parūparodhanivāraṇañhi etaṃ, na uparodhakaranti. Phalakaṃ",
  "tika-vin05t:116_4": "“dantakaṭṭhabhājanaṃ karissāmī”ti gahetuṃ vaṭṭati.",
  "tika-vin05t:117_0": "Cammavinaddhāni vīṇābheriādīni anāmāsāni. Kurundiyaṃ pana “bherisaṅghāṭopi vīṇāsaṅghāṭopi",
  "tika-vin05t:117_1": "tucchapokkharampi mukhavaṭṭiyaṃ āropitacammampi vīṇādaṇḍakopi sabbaṃ anāmāsa”nti",
  "tika-vin05t:117_2": "vuttaṃ. Onahituṃ vā onahāpetuṃ vā vādetuṃ vā vādāpetuṃ vā na labbhatiyeva. Cetiyaṅgaṇe",
  "tika-vin05t:117_3": "pūjaṃ katvā manussehi chaḍḍitaṃ disvāpi acāletvāva antarantare sammajjitabbaṃ, kacavarachaḍḍanakāle",
  "tika-vin05t:117_4": "pana kacavaraniyāmeneva haritvā ekamantaṃ nikkhipituṃ vaṭṭatīti mahāpaccariyaṃ vuttaṃ.",
  "tika-vin05t:117_5": "Bhaṇḍamūlatthāya sampaṭicchitumpi vaṭṭati, paribhogatthāya labbhamānesu pana vīṇādoṇikañca",
  "tika-vin05t:117_6": "bheripokkharañca dantakaṭṭhabhājanaṃ karissāma, cammaṃ satthakakosakanti evaṃ tassa",
  "tika-vin05t:117_7": "tassa parikkhārassa upakaraṇatthāya gahetvā tathā tathā kātuṃ vaṭṭati.",
  "tika-vin05t:118": "Iti pāḷimuttakavinayavinicchayasaṅgahe",
  "tika-vin05t:119": "Anāmāsavinicchayakathā samattā.",
  "tika-vin05t:120": "8. Adhiṭṭhānavikappanavinicchayakathā",
  "tika-vin05t:121_0": "44. Adhiṭṭhānavikappanesu pana – anujānāmi, bhikkhave, ticīvaraṃ adhiṭṭhātuṃ na vikappetuṃ,",
  "tika-vin05t:121_1": "vassikasāṭikaṃ vassānaṃ cātumāsaṃ adhiṭṭhātuṃ tato paraṃ vikappetuṃ, nisīdanaṃ adhiṭṭhātuṃ",
  "tika-vin05t:121_2": "na vikappetuṃ, paccattharaṇaṃ adhiṭṭhātuṃ na vikappetuṃ, kaṇḍuppaṭicchādiṃ yāva ābādhā",
  "tika-vin05t:121_3": "adhiṭṭhātuṃ tato paraṃ vikappetuṃ, mukhapuñchanacoḷaṃ adhiṭṭhātuṃ na vikappetuṃ,",
  "tika-vin05t:121_4": "parikkhāracoḷaṃ adhiṭṭhātuṃ na vikappetu”nti vacanato ticīvarādiniyāmeneva adhiṭṭhahitvā",
  "tika-vin05t:121_5": "paribhuñjitukaāmena “imaṃ saṅghāṭiṃ adhiṭṭhāmī”tiādinā nāmaṃ vatvā adhiṭṭhātabbaṃ.",
  "tika-vin05t:121_6": "Vikappentena pana nāmaṃ aggahetvāva “imaṃ cīvaraṃ tuyhaṃ vikappemī”ti vatvā vikappetabbaṃ.",
  "tika-vin05t:121_7": "Tattha ticīvaraṃ adhiṭṭhahantena rajitvā kappabinduṃ datvā pamāṇayuttameva adhiṭṭhātabbaṃ.",
  "tika-vin05t:121_8": "Assa pamāṇaṃ ukkaṭṭhaparicchedena sugatacīvarato ūnakaṃ vaṭṭati, lāmakaparicchedena",
  "tika-vin05t:121_9": "saṅghāṭiyā uttarāsaṅgassa ca dīghato muṭṭhipañcakaṃ, tiriyaṃ muṭṭhittikaṃ pamāṇaṃ",
  "tika-vin05t:121_10": "vaṭṭati. Antaravāsako dīghaso muṭṭhipañcako, tiriyaṃ dvihatthopi vaṭṭati. Pārupanenapi",
  "tika-vin05t:121_11": "hi sakkā nābhiṃ paṭicchādetunti. Vuttappamāṇato pana atirekañca ūnakañca “parikkhāracoḷaka”nti adhiṭṭhātabbaṃ.",
  "tika-vin05t:122_0": "Tattha yasmā “dve cīvarassa adhiṭṭhānā kāyena vā adhiṭṭheti, vācāya vā adhiṭṭhetī”ti",
  "tika-vin05t:122_1": "vuttaṃ, tasmā purāṇasaṅghāṭiṃ “imaṃ saṅghāṭiṃ paccuddharāmī”ti paccuddharitvā navaṃ",
  "tika-vin05t:122_2": "saṅghāṭiṃ hatthena gahetvā “imaṃ saṅghāṭiṃ adhiṭṭhāmī”ti cittena ābhogaṃ katvā kāyavikāraṃ",
  "tika-vin05t:122_3": "karontena kāyena adhiṭṭhātabbā. Idaṃ kāyena adhiṭṭhānaṃ, taṃ yena kenaci sarīrāvayavena",
  "tika-vin05t:122_4": "aphusantassa na vaṭṭati. Vācāya adhiṭṭhāne pana vacībhedaṃ katvā vācāya adhiṭṭhātabbā.",
  "tika-vin05t:122_5": "Tatra duvidhaṃ adhiṭṭhānaṃ – sace hatthapāse hoti, “imaṃ saṅghāṭiṃ adhiṭṭhāmī”ti",
  "tika-vin05t:122_6": "vācā bhinditabbā. Atha antogabbhe vā uparipāsāde vā sāmantavihāre vā hoti, ṭhapitaṭṭhānaṃ",
  "tika-vin05t:122_7": "sallakkhetvā “etaṃ saṅghāṭiṃ adhiṭṭhāmī”ti vācā bhinditabbā. Esa nayo uttarāsaṅge",
  "tika-vin05t:122_8": "antaravāsake ca. Nāmamattameva hi viseso, tasmā sabbāni saṅghāṭiṃ uttarāsaṅgaṃ antaravāsakanti",
  "tika-vin05t:122_9": "evaṃ attano nāmeneva adhiṭṭhātabbāni. Sace adhiṭṭhahitvā ṭhapitavatthehi saṅghāṭiādīni",
  "tika-vin05t:122_10": "karoti, niṭṭhite rajane ca kappe ca “imaṃ paccuddharāmī”ti paccuddharitvā puna adhiṭṭhātabbāni.",
  "tika-vin05t:122_11": "Adhiṭṭhitena pana saddhiṃ mahantatarameva dutiyapaṭṭaṃ vā khaṇḍaṃ vā sibbantena puna",
  "tika-vin05t:122_12": "adhiṭṭhātabbaṃ. Same vā khuddake vā adhiṭṭhānakiccaṃ natthi.",
  "tika-vin05t:123_0": "Ticīvaraṃ pana parikkhāracoḷaṃ adhiṭṭhātuṃ vaṭṭati, na vaṭṭatīti? Mahāpadumatthero",
  "tika-vin05t:123_1": "kirāha “ticīvaraṃ ticīvarameva adhiṭṭhātabbaṃ, sace parikkhāracoḷādhiṭṭhānaṃ labheyya,",
  "tika-vin05t:123_2": "udositasikkhāpade parihāro niratthako bhaveyyā”ti. Evaṃ vutte kira avasesā bhikkhū",
  "tika-vin05t:123_3": "āhaṃsu “parikkhāracoḷampi bhagavatāva ‘adhiṭṭhātabba’nti vuttaṃ, tasmā vaṭṭatī”ti.",
  "tika-vin05t:123_4": "Mahāpaccariyampi vuttaṃ “parikkhāracoḷaṃ nāma pāṭekkaṃ nidhānamukhametaṃ. Ticīvaraṃ",
  "tika-vin05t:123_5": "‘parikkhāracoḷa’nti adhiṭṭhahitvā paribhuñjituṃ vaṭṭati, udositasikkhāpade pana ticīvaraṃ",
  "tika-vin05t:123_6": "adhiṭṭhahitvā pariharantassa parihāro vutto”ti. Ubhatovibhaṅgabhāṇako puṇṇavālikavāsī",
  "tika-vin05t:123_7": "mahātissattheropi kirāha “mayaṃ pubbe mahātherānaṃ assumhā ‘araññavāsino bhikkhū",
  "tika-vin05t:123_8": "rukkhasusirādīsu cīvaraṃ ṭhapetvā padhānaṃ padahanatthāya gacchanti, sāmantavihāre",
  "tika-vin05t:123_9": "dhammassavanatthāya gatānañca tesaṃ sūriye uṭṭhite sāmaṇerā vā daharabhikkhū vā pattacīvaraṃ",
  "tika-vin05t:123_10": "gahetvā gacchanti, tasmā sukhaparibhogatthaṃ ticīvaraṃ parikkhāracoḷaṃ adhiṭṭhātuṃ",
  "tika-vin05t:123_11": "vaṭṭatī”’ti. Mahāpaccariyampi vuttaṃ “pubbe āraññikā bhikkhū abaddhasīmāya dupparihāranti",
  "tika-vin05t:123_12": "ticīvaraṃ parikkhāracoḷameva adhiṭṭhahitvā paribhuñjiṃsū”ti.",
  "tika-vin05t:124_0": "45. Vassikasāṭikā anatirittappamāṇā nāmaṃ gahetvā vuttanayeneva cattāro vassike māse",
  "tika-vin05t:124_1": "adhiṭṭhātabbā, tato paraṃ paccuddharitvā vikappetabbā. Vaṇṇabhedamattarattāpi cesā",
  "tika-vin05t:124_2": "vaṭṭati, dve pana na vaṭṭanti. Nisīdanaṃ vuttanayena adhiṭṭhātabbameva, tañca kho",
  "tika-vin05t:124_3": "pamāṇayuttaṃ ekameva, dve na vaṭṭanti. Paccattharaṇampi adhiṭṭhātabbameva, taṃ pana",
  "tika-vin05t:124_4": "mahantampi vaṭṭati, ekampi vaṭṭati, bahūnipi vaṭṭanti, nīlampi pītakampi sadasampi",
  "tika-vin05t:124_5": "pupphadasampīti sabbappakāraṃ vaṭṭati. Kaṇḍuppaṭicchādi yāva ābādho atthi, tāva pamāṇikā",
  "tika-vin05t:124_6": "adhiṭṭhātabbā. Ābādhe vūpasante paccuddharitvā vikappetabbā, ekāva vaṭṭati. Mukhapuñchanacoḷaṃ",
  "tika-vin05t:124_7": "adhiṭṭhātabbameva, yāva ekaṃ dhovīyati, tāva aññaṃ paribhogatthāya icchitabbanti",
  "tika-vin05t:124_8": "dvepi vaṭṭanti. Apare pana therā “nidhānamukhametaṃ, bahūnipi vaṭṭantī”ti vadanti.",
  "tika-vin05t:124_9": "Parikkhāracoḷe gaṇanā natthi, yattakaṃ icchati, tattakaṃ adhiṭṭhātabbameva. Thavikāpi",
  "tika-vin05t:124_10": "parissāvanampi vikappanūpagapacchimacīvarappamāṇaṃ “parikkhāracoḷa”nti adhiṭṭhātabbameva.",
  "tika-vin05t:124_11": "Tassa pamāṇaṃ dīghato dve vidatthiyo tiriyaṃ vidatthi, taṃ pana dīghato vaḍḍhakīhatthappamāṇaṃ,",
  "tika-vin05t:124_12": "vitthārato tato upaḍḍhappamāṇaṃ hoti. Tatrāyaṃ pāḷi “anujānāmi, bhikkhave, āyāmena",
  "tika-vin05t:124_13": "aṭṭhaṅgulaṃ sugataṅgulena caturaṅgulavitthataṃ pacchimaṃ cīvaraṃ vikappetu”nti. Bahūnipi",
  "tika-vin05t:124_14": "ekato katvā “imāni cīvarāni parikkhāracoḷāni adhiṭṭhāmī”ti adhiṭṭhātumpi vaṭṭatiyeva.",
  "tika-vin05t:124_15": "Bhesajjanavakammamātāpituādīnaṃ atthāya ṭhapentena anadhiṭṭhitepi natthi āpatti.",
  "tika-vin05t:124_16": "Mañcabhisi pīṭhabhisi bimbohanaṃ pāvāro kojavoti etesu pana senāsanaparikkhāratthāya",
  "tika-vin05t:124_17": "dinnapaccattharaṇe ca adhiṭṭhānakiccaṃ natthiyeva.",
  "tika-vin05t:125_0": "Sace pana ñātakapavāritaṭṭhānato suttaṃ labhitvā ñātakapavāriteneva tantavāyena aññena",
  "tika-vin05t:125_1": "vā mūlaṃ datvā cīvaraṃ vāyāpeti, vāyāpanapaccayā anāpatti. Dasāhātikkamanapaccayā",
  "tika-vin05t:125_2": "pana āpattiṃ rakkhantena vikappanupagappamāṇamatte vīte tante ṭhitaṃyeva adhiṭṭhātabbaṃ.",
  "tika-vin05t:125_3": "Dasāhātikkamena niṭṭhāpiyamānañhi nissaggiyaṃ bhaveyyāti. Ñātakādīhi tantaṃ āropāpetvā",
  "tika-vin05t:125_4": "“tumhākaṃ, bhante, idaṃ cīvaraṃ gaṇheyyāthā”ti niyyātitepi eseva nayo.",
  "tika-vin05t:126_0": "Sace tantavāyo evaṃ payojito vā sayaṃ dātukāmo vā hutvā “ahaṃ, bhante, tumhākaṃ cīvaraṃ",
  "tika-vin05t:126_1": "asukadivase nāma vāyitvā ṭhapessāmī”ti vadati, bhikkhu ca tena paricchinnadivasato",
  "tika-vin05t:126_2": "paṭṭhāya dasāhaṃ atikkāmeti, nissaggiyaṃ pācittiyaṃ. Sace pana tantavāyo “ahaṃ tumhākaṃ",
  "tika-vin05t:126_3": "cīvaraṃ vāyitvā sāsanaṃ pesessāmī”ti vatvā tatheva karoti, tena pesitabhikkhu pana",
  "tika-vin05t:126_4": "tassa bhikkhuno na āroceti, añño disvā vā sutvā vā “tumhākaṃ, bhante, cīvaraṃ niṭṭhita”nti",
  "tika-vin05t:126_5": "āroceti, etassa ārocanaṃ na pamāṇaṃ. Yadā pana tena pesitoyeva āroceti, tassa vacanaṃ",
  "tika-vin05t:126_6": "sutadivasato paṭṭhāya dasāhaṃ atikkāmayato nissaggiyaṃ pācittiyaṃ.",
  "tika-vin05t:127_0": "Sace tantavāyo “ahaṃ tumhākaṃ cīvaraṃ vāyitvā kassaci hatthe pahiṇissāmī”ti vatvā",
  "tika-vin05t:127_1": "tatheva karoti, cīvaraṃ gahetvā gatabhikkhu pana attano pariveṇe ṭhapetvā tassa na",
  "tika-vin05t:127_2": "āroceti, añño koci bhaṇati “api, bhante, adhunā ābhataṃ cīvaraṃ sundara”nti. Kuhiṃ,",
  "tika-vin05t:127_3": "āvuso, cīvaranti. Itthannāmassa hatthe pesitanti. Etassapi vacanaṃ na pamāṇaṃ. Yadā",
  "tika-vin05t:127_4": "pana so bhikkhu cīvaraṃ deti, laddhadivasato paṭṭhāya dasāhaṃ atikkāmayato nissaggiyaṃ",
  "tika-vin05t:127_5": "pācittiyaṃ. Sace pana vāyāpanamūlaṃ adinnaṃ hoti, yāva kākaṇikamattampi avasiṭṭhaṃ, tāva rakkhati.",
  "tika-vin05t:128_0": "46. Adhiṭṭhitacīvaraṃ pana paribhuñjato kathaṃ adhiṭṭhānaṃ vijahatīti? Aññassa dānena",
  "tika-vin05t:128_1": "acchinditvā gahaṇena vissāsaggāhena hīnāyāvattanena sikkhāpaccakkhānena kālakiriyāya",
  "tika-vin05t:128_2": "liṅgaparivattanena paccuddharaṇena chiddabhāvenāti imehi navahi kāraṇehi vijahati.",
  "tika-vin05t:128_3": "Tattha purimehi aṭṭhahi sabbacīvarāni adhiṭṭhānaṃ vijahanti, chiddabhāvena pana ticīvarasseva",
  "tika-vin05t:128_4": "sabbaṭṭhakathāsu adhiṭṭhānavijahanaṃ vuttaṃ, tañca nakhapiṭṭhippamāṇena chiddena.",
  "tika-vin05t:128_5": "Tattha nakhapiṭṭhippamāṇaṃ kaniṭṭhaṅgulinakhavasena veditabbaṃ, chiddañca vinividdhachiddameva.",
  "tika-vin05t:128_6": "Chiddassa hi abbhantare ekatantu cepi acchinno hoti, rakkhati. Tattha saṅghāṭiyā",
  "tika-vin05t:128_7": "ca uttarāsaṅgassa ca dīghantato vidatthippamāṇassa, tiriyantato aṭṭhaṅgulappamāṇassa",
  "tika-vin05t:128_8": "padesassa orato chiddaṃ adhiṭṭhānaṃ bhindati, antaravāsakassa pana dīghantato vidatthippamāṇasseva,",
  "tika-vin05t:128_9": "tiriyantato caturaṅgulappamāṇassa padesassa orato chiddaṃ adhiṭṭhānaṃ bhindati, parato",
  "tika-vin05t:128_10": "na bhindati, tasmā jāte chidde ticīvaraṃ atirekacīvaraṭṭhāne tiṭṭhati, sūcikammaṃ",
  "tika-vin05t:128_11": "katvā puna adhiṭṭhātabbaṃ. Yo pana dubbalaṭṭhāne paṭhamaṃ aggaḷaṃ datvā pacchā dubbalaṭṭhānaṃ",
  "tika-vin05t:128_12": "chinditvā apaneti, adhiṭṭhānaṃ na bhijjati. Maṇḍalaparivattanepi eseva nayo. Dupaṭṭassa",
  "tika-vin05t:128_13": "ekasmiṃ paṭale chidde vā jāte gaḷite vā adhiṭṭhānaṃ na bhijjati, khuddakaṃ cīvaraṃ",
  "tika-vin05t:128_14": "mahantaṃ karoti, mahantaṃ vā khuddakaṃ karoti, adhiṭṭhānaṃ na bhijjati. Ubho koṭiyo",
  "tika-vin05t:128_15": "majjhe karonto sace paṭhamaṃ chinditvā pacchā ghaṭeti, adhiṭṭhānaṃ bhijjati. Atha",
  "tika-vin05t:128_16": "ghaṭetvā chindati, na bhijjati. Rajakehi dhovāpetvā setaṃ kārāpentassapi adhiṭṭhānaṃ",
  "tika-vin05t:128_17": "adhiṭṭhānamevāti. Ayaṃ tāva adhiṭṭhāne vinicchayo.",
  "tika-vin05t:129_0": "47. Vikappane pana dve vikappanā sammukhāvikappanā parammukhāvikappanā ca. Kathaṃ",
  "tika-vin05t:129_1": "sammukhāvikappanā hoti? Cīvarānaṃ ekabahubhāvaṃ sannihitāsannihitabhāvañca ñatvā",
  "tika-vin05t:129_2": "“imaṃ cīvara”nti vā “imāni cīvarānī”ti vā “etaṃ cīvara”nti vā “etāni cīvarānī”ti",
  "tika-vin05t:129_3": "vā vatvā “tuyhaṃ vikappemī”ti vattabbaṃ, ayamekā sammukhāvikappanā. Ettāvatā nidhetuṃ",
  "tika-vin05t:129_4": "vaṭṭati, paribhuñjituṃ pana vissajjetuṃ vā adhiṭṭhātuṃ vā na vaṭṭati. “Mayhaṃ santakaṃ,",
  "tika-vin05t:129_5": "mayhaṃ santakāni paribhuñja vā vissajjehi vā yathāpaccayaṃ vā karohī”ti evaṃ pana",
  "tika-vin05t:129_6": "vutte paccuddhāro nāma hoti, tato pabhuti paribhogādayopi vaṭṭanti.",
  "tika-vin05t:130_0": "Aparo nayo – tatheva cīvarānaṃ ekabahubhāvaṃ sannihitāsannihitabhāvañca ñatvā tasseva",
  "tika-vin05t:130_1": "bhikkhuno santike “imaṃ cīvara”nti vā “imāni cīvarānī”ti vā “etaṃ cīvara”nti vā “etāni",
  "tika-vin05t:130_2": "cīvarānī”ti vā vatvā pañcasu sahadhammikesu aññatarassa attanā abhirucitassa yassa",
  "tika-vin05t:130_3": "kassaci nāmaṃ gahetvā “tissassa bhikkhuno vikappemī”ti vā “tissāya bhikkhuniyā, tissāya",
  "tika-vin05t:130_4": "sikkhamānāya, tissassa sāmaṇerassa, tissāya sāmaṇeriyā vikappemī”ti vā vattabbaṃ,",
  "tika-vin05t:130_5": "ayaṃ aparāpi sammukhāvikappanā. Ettāvatā nidhetuṃ vaṭṭati, paribhogādīsu pana ekampi",
  "tika-vin05t:130_6": "na vaṭṭati. Tena pana bhikkhunā “tissassa bhikkhuno santakaṃ…pe… tissāya sāmaṇeriyā",
  "tika-vin05t:130_7": "santakaṃ paribhuñja vā vissajjehi vā yathāpaccayaṃ vā karohī”ti vutte paccuddhāro",
  "tika-vin05t:130_8": "nāma hoti, tato pabhuti paribhogādayopi vaṭṭanti.",
  "tika-vin05t:131_0": "Kathaṃ parammukhāvikappanā hoti? Cīvarānaṃ tatheva ekabahubhāvaṃ sannihitāsannihitabhāvañca",
  "tika-vin05t:131_1": "ñatvā “imaṃ cīvara”nti vā “imāni cīvarānī”ti vā “etaṃ cīvara”nti vā “etāni cīvarānī”ti",
  "tika-vin05t:131_2": "vā vatvā “tuyhaṃ vikappanatthāya dammī”ti vattabbaṃ. Tena vattabbo “ko te mitto vā",
  "tika-vin05t:131_3": "sandiṭṭho vā”ti. Tato itarena purimanayeneva “tisso bhikkhū”ti vā…pe… “tissā sāmaṇerī”ti",
  "tika-vin05t:131_4": "vā vattabbaṃ. Puna tena bhikkhunā “ahaṃ tissassa bhikkhuno dammī”ti vā…pe… “tissāya",
  "tika-vin05t:131_5": "sāmaṇeriyā dammī”ti vā vattabbaṃ, ayaṃ parammukhāvikappanā. Ettāvatā nidhetuṃ vaṭṭati,",
  "tika-vin05t:131_6": "paribhogādīsu pana ekampi na vaṭṭati. Tena pana bhikkhunā dutiyasammukhāvikappanāyaṃ",
  "tika-vin05t:131_7": "vuttanayeneva “itthannāmassa santakaṃ paribhuñja vā vissajjehi vā yathāpaccayaṃ vā",
  "tika-vin05t:131_8": "karohī”ti vutte paccuddhāro nāma hoti, tato pabhuti paribhogādayopi vaṭṭanti.",
  "tika-vin05t:132_0": "Dvinnaṃ vikappanānaṃ kiṃ nānākaraṇaṃ? Sammukhāvikappanāyaṃ sayaṃ vikappetvā parena",
  "tika-vin05t:132_1": "paccuddharāpeti, parammukhāvikappanāyaṃ pareneva vikappāpetvā pareneva paccuddharāpeti,",
  "tika-vin05t:132_2": "idamettha nānākaraṇaṃ. Sace pana yassa vikappeti, so paññattikovido na hoti, na jānāti",
  "tika-vin05t:132_3": "paccuddharituṃ, taṃ cīvaraṃ gahetvā aññassa byattassa santikaṃ gantvā puna vikappetvā",
  "tika-vin05t:132_4": "parena paccuddharāpetabbaṃ. Vikappitavikappanā nāmesā vaṭṭati. Evaṃ tāva cīvare adhiṭṭhānavikappanānayo veditabbo.",
  "tika-vin05t:133_0": "48. Patte pana ayaṃ nayo – pattaṃ adhiṭṭhahantena ukkaṭṭhamajjhimomakānaṃ aññataro",
  "tika-vin05t:133_1": "pamāṇayuttova adhiṭṭhātabbo. Tassa pamāṇaṃ “aḍḍhāḷhakodanaṃ gaṇhātī”tiādinā nayena",
  "tika-vin05t:133_2": "pāḷiyaṃ vuttaṃ. Tatrāyaṃ vinicchayo – anupahatapurāṇasālitaṇḍulānaṃ sukoṭṭitaparisuddhānaṃ",
  "tika-vin05t:133_3": "dve magadhanāḷiyo gahetvā tehi taṇḍulehi anuttaṇḍulamakilinnamapiṇḍitaṃ suvisadaṃ",
  "tika-vin05t:133_4": "kundamakuḷarāsisadisaṃ avassāvitodanaṃ pacitvā niravasesaṃ patte pakkhipitvā tassa",
  "tika-vin05t:133_5": "odanassa catutthabhāgappamāṇo nātighano nātitanuko hatthahāriyo sabbasambhārasaṅkhato",
  "tika-vin05t:133_6": "muggasūpo pakkhipitabbo, tato ālopassa ālopassa anurūpaṃ yāvacarimālopappahonakaṃ",
  "tika-vin05t:133_7": "macchamaṃsādibyañjanaṃ pakkhipitabbaṃ, sappitelatakkarasakañjikādīni pana gaṇanūpagāni",
  "tika-vin05t:133_8": "na honti. Tāni hi odanagatikāni honti, neva hāpetuṃ, na vaḍḍhetuṃ sakkonti. Evametaṃ",
  "tika-vin05t:133_9": "sabbampi pakkhittaṃ sace pattassa mukhavaṭṭiyā heṭṭhimarājisamaṃ tiṭṭhati, suttena",
  "tika-vin05t:133_10": "vā hīrena vā chindantassa suttassa vā hīrassa vā heṭṭhimantaṃ phusati, ayaṃ ukkaṭṭho",
  "tika-vin05t:133_11": "nāma patto. Sace taṃ rājiṃ atikkamma thūpīkataṃ tiṭṭhati, ayaṃ ukkaṭṭhomako nāma",
  "tika-vin05t:133_12": "patto. Sace taṃ rājiṃ na sampāpuṇāti antogadhameva hoti, ayaṃ ukkaṭṭhukkaṭṭho nāma patto.",
  "tika-vin05t:134_0": "Ukkaṭṭhato upaḍḍhappamāṇo majjhimo nāma patto. Majjhimato upaḍḍhappamāṇo omako. Tasmā",
  "tika-vin05t:134_1": "sace magadhanāḷiyā nāḷikodanādisabbampi pakkhittaṃ vuttanayeneva heṭṭhimarājisamaṃ",
  "tika-vin05t:134_2": "tiṭṭhati, ayaṃ majjhimo nāma patto. Sace taṃ rājiṃ atikkamma thūpīkataṃ tiṭṭhati,",
  "tika-vin05t:134_3": "ayaṃ majjhimomako nāma patto. Sace taṃ rājiṃ na sampāpuṇāti antogadhameva hoti, ayaṃ",
  "tika-vin05t:134_4": "majjhimukkaṭṭho nāma patto. Sace magadhanāḷiyā upaḍḍhanāḷikodanādisabbampi pakkhittaṃ",
  "tika-vin05t:134_5": "heṭṭhimarājisamaṃ tiṭṭhati, ayaṃ omako nāma patto. Sace taṃ rājiṃ atikkamma thūpīkataṃ",
  "tika-vin05t:134_6": "tiṭṭhati, ayaṃ omakomako nāma patto. Sace taṃ rājiṃ na sampāpuṇāti antogadhameva",
  "tika-vin05t:134_7": "hoti, ayaṃ omakukkaṭṭho nāma patto. Evamete nava pattā. Tesu dve apattā ukkaṭṭhukkaṭṭho",
  "tika-vin05t:134_8": "ca omakomako cāti. Tasmā ete bhājanaparibhogena paribhuñjitabbā, na adhiṭṭhānūpagā",
  "tika-vin05t:134_9": "na vikappanūpagā. Itare pana satta adhiṭṭhahitvā vā vikappetvā vā paribhuñjitabbā.",
  "tika-vin05t:135_0": "Pamāṇayuttānampi etesaṃ adhiṭṭhānavikappanūpagattaṃ evaṃ veditabbaṃ – ayopatto pañcahi",
  "tika-vin05t:135_1": "pākehi, mattikāpatto dvīhi pākehi pakko adhiṭṭhānūpago. Ubhopi yaṃ mūlaṃ dātabbaṃ,",
  "tika-vin05t:135_2": "tasmiṃ dinneyeva. Sace ekopi pāko ūno hoti, kākaṇikamattampi vā mūlaṃ adinnaṃ, na",
  "tika-vin05t:135_3": "adhiṭṭhānūpago. Sace pattasāmiko vadati “yadā tumhākaṃ mūlaṃ bhavissati, tadā dassatha",
  "tika-vin05t:135_4": "adhiṭṭhahitvā paribhuñjathā”ti, neva adhiṭṭhānūpago hoti, pākassa hi ūnattā pattasaṅkhyaṃ",
  "tika-vin05t:135_5": "na gacchati, mūlassa sakalassa vā ekadesassa vā adinnattā sakabhāvaṃ na upeti, aññasseva",
  "tika-vin05t:135_6": "santako hoti, tasmā pāke ca mūle ca suniṭṭhiteyeva adhiṭṭhānūpago hoti. Yo adhiṭṭhānūpago,",
  "tika-vin05t:135_7": "sveva vikappanūpago. So hatthaṃ āgatopi anāgatopi adhiṭṭhātabbo vikappetabbo vā.",
  "tika-vin05t:135_8": "Yadi hi pattakārako mūlaṃ labhitvā sayaṃ vā dātukāmo hutvā “ahaṃ bhante tumhākaṃ",
  "tika-vin05t:135_9": "pattaṃ katvā asukadivase nāma pacitvā ṭhapessāmī”ti vadati, bhikkhu ca tena paricchinnadivasato",
  "tika-vin05t:135_10": "paṭṭhāya dasāhaṃ atikkāmeti, nissaggiyaṃ pācittiyaṃ. Sace pana pattakārako “ahaṃ",
  "tika-vin05t:135_11": "tumhākaṃ pattaṃ katvā pacitvā sāsanaṃ pesessāmī”ti vatvā tatheva karoti, tena pesitabhikkhu",
  "tika-vin05t:135_12": "pana tassa bhikkhuno na āroceti, añño disvā vā sutvā vā “tumhākaṃ, bhante, patto",
  "tika-vin05t:135_13": "niṭṭhito”ti āroceti, etassa ārocanaṃ na pamāṇaṃ. Yadā pana tena pesitoyeva āroceti,",
  "tika-vin05t:135_14": "tassa vacanaṃ sutadivasato paṭṭhāya dasāhaṃ atikkāmayato nissaggiyaṃ pācittiyaṃ.",
  "tika-vin05t:135_15": "Sace pana pattakārako “ahaṃ tumhākaṃ pattaṃ katvā pacitvā kassaci hatthe pahiṇissāmī”ti",
  "tika-vin05t:135_16": "vatvā tatheva karoti, pattaṃ gahetvā āgatabhikkhu pana attano pariveṇe ṭhapetvā tassa",
  "tika-vin05t:135_17": "na āroceti, añño koci bhaṇati “api, bhante, adhunā ābhato patto sundaro”ti. “Kuhiṃ,",
  "tika-vin05t:135_18": "āvuso, patto”ti? “Itthannāmassa hatthe pesito”ti. Etassapi vacanaṃ na pamāṇaṃ. Yadā",
  "tika-vin05t:135_19": "pana so bhikkhu pattaṃ deti, laddhadivasato paṭṭhāya dasāhaṃ atikkāmayato nissaggiyaṃ",
  "tika-vin05t:135_20": "pācittiyaṃ, tasmā dasāhaṃ anatikkāmetvāva adhiṭṭhātabbo vikappetabbo vā.",
  "tika-vin05t:136_0": "Tattha dve pattassa adhiṭṭhānā kāyena vā adhiṭṭhāti, vācāya vā adhiṭṭhāti. Tesaṃ",
  "tika-vin05t:136_1": "vasena adhiṭṭhahantena “imaṃ pattaṃ paccuddharāmī”ti vā “etaṃ pattaṃ paccuddharāmī”ti",
  "tika-vin05t:136_2": "vā vatvā evaṃ sammukhe vā parammukhe vā ṭhitaṃ purāṇapattaṃ paccuddharitvā aññassa",
  "tika-vin05t:136_3": "vā datvā navaṃ pattaṃ yattha katthaci ṭhitaṃ hatthena parāmasitvā “idaṃ pattaṃ adhiṭṭhāmī”ti",
  "tika-vin05t:136_4": "cittena ābhogaṃ katvā kāyavikāraṃ karontena kāyena vā adhiṭṭhātabbo. Vacībhedaṃ katvā",
  "tika-vin05t:136_5": "vācāya vā adhiṭṭhābhabbo. Tatra duvidhaṃ adhiṭṭhānaṃ – sace hatthapāse hoti, “imaṃ",
  "tika-vin05t:136_6": "pattaṃ adhiṭṭhāmī”ti vācā bhinditabbā, atha antogabbhe vā uparipāsāde vā sāmantavihāre",
  "tika-vin05t:136_7": "vā hoti, ṭhapitaṭṭhānaṃ sallakkhetvā “etaṃ pattaṃ adhiṭṭhāmī”ti vācā bhinditabbā.",
  "tika-vin05t:136_8": "Adhiṭṭhahantena pana ekakena adhiṭṭhātumpi vaṭṭati, aññassa santike adhiṭṭhātumpi",
  "tika-vin05t:136_9": "vaṭṭati. Aññassa santike ayamānisaṃso – sacassa “adhiṭṭhito nu kho me, no”ti vimati",
  "tika-vin05t:136_10": "uppajjati, itaro sāretvā vimatiṃ chindissatīti. Sace koci dasa patte labhitvā sabbe",
  "tika-vin05t:136_11": "attanāva paribhuñjitukāmo hoti, na sabbe adhiṭṭhātabbā, ekaṃ pattaṃ adhiṭṭhāya punadivase",
  "tika-vin05t:136_12": "taṃ paccuddharitvā añño adhiṭṭhātabbo. Eteneva upāyena vassasatampi pariharituṃ sakkā.",
  "tika-vin05t:137_0": "Evaṃ appamattassa siyā adhiṭṭhānavijahananti? Siyā. Sace hi sayaṃ pattaṃ aññassa",
  "tika-vin05t:137_1": "deti, vibbhamati vā, sikkhaṃ vā paccakkhāti, kālaṃ vā karoti, liṅgaṃ vāssa parivattati,",
  "tika-vin05t:137_2": "paccuddharati vā, patte vā chiddaṃ hoti, adhiṭṭhānaṃ vijahati. Vuttañcetaṃ –",
  "tika-vin05t:138": "“Dinnavibbhantapaccakkhā, kālakiriyākatena ca;",
  "tika-vin05t:139": "Liṅgapaccuddharā ceva, chiddena bhavati sattama”nti. –",
  "tika-vin05t:140_0": "Coragahaṇavissāsaggāhehipi vijahatiyeva. Kittakena chiddena adhiṭṭhānaṃ bhijjati?",
  "tika-vin05t:140_1": "Yena kaṅgusitthaṃ nikkhamati ceva pavisati ca. Idañhi sattannaṃ dhaññānaṃ lāmakadhaññasitthaṃ.",
  "tika-vin05t:140_2": "Tasmiṃ chidde ayacuṇṇena vā āṇiyā vā paṭipākatike kate dasāhabbhantare puna adhiṭṭhātabbo.",
  "tika-vin05t:140_3": "Ayaṃ tāvettha adhiṭṭhāne vinicchayo.",
  "tika-vin05t:141_0": "49. Vikappane pana dve vikappanā sammukhāvikappanā ceva parammukhāvikappanā ca. Kathaṃ",
  "tika-vin05t:141_1": "sammukhāvikappanā hoti? Pattānaṃ ekabahubhāvaṃ sannihitāsannihitabhāvañca ñatvā “imaṃ",
  "tika-vin05t:141_2": "patta”nti vā “ime patte”ti vā “etaṃ patta”nti vā “ete patte”ti vā vatvā “tuyhaṃ vikappemī”ti",
  "tika-vin05t:141_3": "vattabbaṃ, ayamekā sammukhāvikappanā. Ettāvatā nidhetuṃ vaṭṭati, paribhuñjituṃ pana",
  "tika-vin05t:141_4": "vissajjetuṃ vā adhiṭṭhātuṃ vā na vaṭṭati. “Mayhaṃ santakaṃ paribhuñja vā vissajjehi",
  "tika-vin05t:141_5": "vā yathāpaccayaṃ vā karohī”ti evaṃ pana vutte paccuddhāro nāma hoti, tato pabhuti",
  "tika-vin05t:141_6": "paribhogādayopi vaṭṭanti.",
  "tika-vin05t:142_0": "Aparo nayo – tatheva pattānaṃ ekabahubhāvaṃ sannihitāsannihitabhāvañca ñatvā tasseva",
  "tika-vin05t:142_1": "bhikkhuno santike “imaṃ patta”nti vā “ime patte”ti vā “etaṃ patta”nti vā “ete patte”ti",
  "tika-vin05t:142_2": "vā vatvā pañcasu sahadhammikesu aññatarassa attanā abhirucitassa yassa kassaci nāmaṃ",
  "tika-vin05t:142_3": "gahetvā “tissassa bhikkhuno vikappemī”ti vā “tissāya bhikkhuniyā, sikkhamānāya, sāmaṇerassa,",
  "tika-vin05t:142_4": "tissāya sāmaṇeriyā vikappemī”ti vā vattabbaṃ, ayaṃ aparāpi sammukhāvikappanā. Ettāvatā",
  "tika-vin05t:142_5": "nidhetuṃ vaṭṭati. Paribhogādīsu pana ekampi na vaṭṭati. Tena pana bhikkhunā tissassa",
  "tika-vin05t:142_6": "bhikkhuno santakaṃ…pe… tissāya sāmaṇeriyā santakaṃ paribhuñja vā vissajjehi vā yathāpaccayaṃ",
  "tika-vin05t:142_7": "vā karohīti vutte paccuddhāro nāma hoti, tato pabhuti paribhogādayopi vaṭṭanti.",
  "tika-vin05t:143_0": "Kathaṃ parammukhāvikappanā hoti? Pattānaṃ tatheva ekabahubhāvaṃ sannihitāsannihitabhāvañca",
  "tika-vin05t:143_1": "ñatvā “imaṃ patta”nti vā “ime patte”ti vā “etaṃ patta”nti vā “ete patte”ti vā vatvā",
  "tika-vin05t:143_2": "“tuyhaṃ vikappanatthāya dammī”ti vattabbaṃ. Tena vattabbo “ko te mitto vā sandiṭṭho",
  "tika-vin05t:143_3": "vā”ti. Tato itarena purimanayena “tisso bhikkhū”ti vā…pe… “tissā sāmaṇerī”ti vā vattabbaṃ.",
  "tika-vin05t:143_4": "Puna tena bhikkhunā “ahaṃ tissassa bhikkhuno dammī”ti vā…pe… “tissāya sāmaṇeriyā",
  "tika-vin05t:143_5": "dammī”ti vā vattabbaṃ, ayaṃ parammukhāvikappanā. Ettāvatā nidhetuṃ vaṭṭati, paribhogādīsu",
  "tika-vin05t:143_6": "pana ekampi na vaṭṭati. Tena pana bhikkhunā dutiyasammukhāvikappanāyaṃ vuttanayeneva",
  "tika-vin05t:143_7": "“itthannāmassa santakaṃ paribhuñja vā vissajjehi vā yathāpaccayaṃ vā karohī”ti vutte",
  "tika-vin05t:143_8": "paccuddhāro nāma hoti, tato pabhuti paribhogādayopi vaṭṭanti. Ayaṃ vikappane nayo.",
  "tika-vin05t:144_0": "50. Evaṃ adhiṭṭhahitvā vikappetvā ca paribhuñjantena patte bhinne kiṃ kātabbanti?",
  "tika-vin05t:144_1": "Yassa patte rājimukhavaṭṭito heṭṭhā dvaṅgulappamāṇā na hoti tena na kiñci kātabbaṃ.",
  "tika-vin05t:144_2": "Yassa pana tādisā ekāpi rāji hoti, tena tassā rājiyā heṭṭhimapariyante pattavedhakena",
  "tika-vin05t:144_3": "vijjhitvā pacitvā suttarajjukamakacirajjukādīhi vā tipusuttakena vā bandhitvā taṃ",
  "tika-vin05t:144_4": "bandhanaṃ āmisassa alagganatthaṃ tipupaṭṭena vā kenaci vā baddhasilesena paṭicchādetabbaṃ.",
  "tika-vin05t:144_5": "So ca patto adhiṭṭhahitvā paribhuñjitabbo. Sukhumaṃ vā chiddaṃ katvā bandhitabbo.",
  "tika-vin05t:144_6": "Suddhehi pana madhukasitthakalākhāsajjurasādīhi bandhituṃ na vaṭṭati, phāṇitaṃ jhāpetvā",
  "tika-vin05t:144_7": "pāsāṇacuṇṇena bandhituṃ vaṭṭati. Mukhavaṭṭisamīpe pana pattavedhakena vijjhiyamāno",
  "tika-vin05t:144_8": "kapālassa bahalattā bhijjati, tasmā heṭṭhā vijjhitabbo. Yassa pana dve rājiyo, ekāyeva",
  "tika-vin05t:144_9": "vā caturaṅgulā, tassa dve bandhanāni dātabbāni. Yassa tisso, ekāyeva vā chaḷaṅgulā,",
  "tika-vin05t:144_10": "tassa tīṇi. Yassa catasso, ekāyeva vā aṭṭhaṅgulā, tassa cattāri. Yassa pañca, ekāyeva",
  "tika-vin05t:144_11": "vā dasaṅgulā, so baddhopi abaddhopi apattoyeva, añño viññāpetabbo. Esa tāva mattikāpatte vinicchayo.",
  "tika-vin05t:145_0": "Ayopatte pana sacepi pañca vā atirekāni vā chiddāni honti, tāni ca ayacuṇṇena vā",
  "tika-vin05t:145_1": "āṇiyā vā lohamaṇḍalakena vā baddhāni maṭṭhāni honti, sveva patto paribhuñjitabbo,",
  "tika-vin05t:145_2": "añño na viññāpetabbo. Atha pana ekampi chiddaṃ mahantaṃ hoti, lohamaṇḍalakena baddhampi",
  "tika-vin05t:145_3": "maṭṭhaṃ na hoti, patte āmisaṃ laggati, akappiyo hoti, ayaṃ apatto, añño viññāpetabbo.",
  "tika-vin05t:145_4": "Viññāpentena ca saṅghavasena pavāritaṭṭhāne pañcabandhaneneva pattena aññaṃ pattaṃ",
  "tika-vin05t:145_5": "viññāpetuṃ vaṭṭati, puggalavasena pana pavāritaṭṭhāne ūnapañcabandhanenāpi vaṭṭati.",
  "tika-vin05t:145_6": "Pattaṃ labhitvā paribhuñjantena ca yāgurandhanarajanapacanādinā aparibhogena na paribhuñjitabbo,",
  "tika-vin05t:145_7": "antarāmagge pana byādhimhi uppanne aññasmiṃ bhājane asati mattikāya limpetvā yāguṃ",
  "tika-vin05t:145_8": "vā pacituṃ udakaṃ vā tāpetuṃ vaṭṭati. Mañcapīṭhachattanāgadantakādike adesepi na",
  "tika-vin05t:145_9": "nikkhipitabbo. Pattassa hi nikkhipanadeso “anujānāmi, bhikkhave, pattādhāraka”ntiādinā",
  "tika-vin05t:145_10": "nayena khandhake vuttoyeva.",
  "tika-vin05t:146": "Iti pāḷimuttakavinayavinicchayasaṅgahe",
  "tika-vin05t:147": "Adhiṭṭhānavikappanavinicchayakathā samattā.",
  "tika-vin05t:148": "9. Cīvaravippavāsavinicchayakathā",
  "tika-vin05t:149_0": "51. Cīvarenavināvāsoti ticīvarādhiṭṭhānena adhiṭṭhitānaṃ tiṇṇaṃ cīvarānaṃ aññatarena",
  "tika-vin05t:149_1": "vippavāso. Evaṃ adhiṭṭhitesu hi tīsu cīvaresu ekenapi vinā vasituṃ na vaṭṭati, vasantassa",
  "tika-vin05t:149_2": "saha aruṇuggamanā cīvaraṃ nissaggiyaṃ hoti, tasmā aruṇuggamanasamaye cīvaraṃ aḍḍhateyyaratanappamāṇe",
  "tika-vin05t:149_3": "hatthapāse katvā vasitabbaṃ. Gāmanivesanaudositaaḍḍamāḷapāsādahammiyanāvāsatthakhettadhaññakaraṇaārāmavihārarukkhamūlaajjhokāsesu",
  "tika-vin05t:149_4": "pana ayaṃ viseso – sace ekassa rañño gāmabhojakassa vā santako gāmo hoti, yena kenaci",
  "tika-vin05t:149_5": "pākārena vā vatiyā vā parikhāya vā parikkhitto ca, evarūpe gāme cīvaraṃ nikkhipitvā",
  "tika-vin05t:149_6": "gāmabbhantare yattha katthaci yathārucitaṭṭhāne aruṇaṃ uṭṭhāpetuṃ vaṭṭati. Sace pana",
  "tika-vin05t:149_7": "aparikkhitto hoti, evarūpe gāme yasmiṃ ghare cīvaraṃ nikkhittaṃ, tasmiṃ vatthabbaṃ,",
  "tika-vin05t:149_8": "tassa vā gharassa hatthapāse samantā aḍḍhateyyaratanabbhantare vasitabbaṃ. Taṃ pamāṇaṃ",
  "tika-vin05t:149_9": "atikkamitvā sacepi iddhimā bhikkhu ākāse aruṇaṃ uṭṭhāpeti, cīvaraṃ nissaggiyameva hoti.",
  "tika-vin05t:150_0": "Sace nānārājūnaṃ vā bhojakānaṃ vā gāmo hoti vesālīkusinārādisadiso parikkhitto ca,",
  "tika-vin05t:150_1": "evarūpe gāme yasmiṃ ghare cīvaraṃ nikkhittaṃ, tattha vā vatthabbaṃ, tattha saddasaṅghaṭṭanena",
  "tika-vin05t:150_2": "vā janasambādhena vā vasituṃ asakkontena sabhāye vā vatthabbaṃ nagaradvāramūle vā.",
  "tika-vin05t:150_3": "Tatrāpi vasituṃ asakkontena yattha katthaci phāsukaṭṭhāne vasitvā antoaruṇe āgamma",
  "tika-vin05t:150_4": "tesaṃyeva sabhāyanagaradvāramūlānaṃ hatthapāse vasitabbaṃ. Gharassa pana cīvarassa",
  "tika-vin05t:150_5": "vā hatthapāse vattabbameva natthi.",
  "tika-vin05t:151_0": "Sace ghare aṭṭhapetvā “sabhāye ṭhapessāmī”ti sabhāyaṃ gacchanto hatthaṃ pasāretvā",
  "tika-vin05t:151_1": "“handimaṃ cīvaraṃ ṭhapehī”ti evaṃ nikkhepasukhe hatthapāsagate kismiñci āpaṇe cīvaraṃ",
  "tika-vin05t:151_2": "nikkhipati, tena purimanayeneva sabhāye vā vatthabbaṃ, dvāramūle vā tesaṃ hatthapāse vā vasitabbaṃ.",
  "tika-vin05t:152_0": "Sace nagarassa bahūnipi dvārāni honti bahūni ca sabhāyāni, sabbattha vasituṃ na vaṭṭati.",
  "tika-vin05t:152_1": "Yassā pana vīthiyā cīvaraṃ ṭhapitaṃ, yaṃ tassā sammukhaṭṭhāne sabhāyañca dvārañca,",
  "tika-vin05t:152_2": "tassa sabhāyassa ca dvārassa ca hatthapāse vasitabbaṃ. Evañhi sati sakkā cīvarassa",
  "tika-vin05t:152_3": "pavattiṃ jānituṃ. Sabhāyaṃ pana gacchantena yassa āpaṇikassa hatthe nikkhittaṃ, sace",
  "tika-vin05t:152_4": "so taṃ cīvaraṃ atiharitvā ghare nikkhipati, vīthihatthapāso na rakkhati, gharassa",
  "tika-vin05t:152_5": "hatthapāse vatthabbaṃ. Sace mahantaṃ gharaṃ hoti dve vīthiyo pharitvā ṭhitaṃ, purato",
  "tika-vin05t:152_6": "vā pacchato vā hatthapāseyeva aruṇaṃ uṭṭhāpetabbaṃ. Sabhāye nikkhipitvā pana sabhāye",
  "tika-vin05t:152_7": "vā tassa sammukhe nagaradvāramūle vā tesaṃyeva hatthapāse vā aruṇaṃ uṭṭhāpetabbaṃ.",
  "tika-vin05t:152_8": "Sace pana gāmo aparikkhitto hoti, yasmiṃ ghare cīvaraṃ nikkhittaṃ, tasmiṃ ghare tassa",
  "tika-vin05t:152_9": "gharassa vā hatthapāse vatthabbaṃ.",
  "tika-vin05t:153_0": "Sace ekakulassa santakaṃ nivesanaṃ hoti parikkhittañca nānāgabbhaṃ nānāovarakaṃ,",
  "tika-vin05t:153_1": "antonivesane cīvaraṃ nikkhipitvā antonivesane vatthabbaṃ. Sace aparikkhittaṃ, yasmiṃ",
  "tika-vin05t:153_2": "gabbhe cīvaraṃ nikkhittaṃ hoti, tasmiṃ gabbhe vatthabbaṃ gabbhassa hatthapāse vā.",
  "tika-vin05t:153_3": "Sace nānākulassa nivesanaṃ hoti parikkhittañca nānāgabbhaṃ nānāovarakaṃ, yasmiṃ gabbhe",
  "tika-vin05t:153_4": "cīvaraṃ nikkhittaṃ hoti, tasmiṃ gabbhe vatthabbaṃ, sabbesaṃ sādhāraṇe gharadvāramūle",
  "tika-vin05t:153_5": "vā gabbhassa vā gharadvāramūlassa vā hatthapāse. Sace aparikkhittaṃ hoti, yasmiṃ",
  "tika-vin05t:153_6": "gabbhe cīvaraṃ nikkhittaṃ, tasmiṃ gabbhe vatthabbaṃ gabbhassa vā hatthapāse. Udositaaḍḍamāḷapāsādahammiyesupi",
  "tika-vin05t:153_7": "nivesane vuttanayeneva vinicchayo veditabbo.",
  "tika-vin05t:154_0": "Sace ekakulassa nāvā hoti, antonāvāyaṃ cīvaraṃ nikkhipitvā antonāvāyaṃ vatthabbaṃ.",
  "tika-vin05t:154_1": "Sace nānākulassa nāvā hoti nānāgabbhā nānāovarakā, yasmiṃ ovarake cīvaraṃ nikkhittaṃ",
  "tika-vin05t:154_2": "hoti, tasmiṃ ovarake vatthabbaṃ ovarakassa hatthapāse vā.",
  "tika-vin05t:155_0": "Sace ekakulassa sattho hoti, tasmiṃ satthe cīvaraṃ nikkhipitvā purato vā pacchato",
  "tika-vin05t:155_1": "vā sattabbhantarā na vijahitabbā, passato abbhantaraṃ na vijahitabbaṃ. Ekaṃ abbhantaraṃ",
  "tika-vin05t:155_2": "aṭṭhavīsatihatthaṃ hoti. Sace nānākulassa sattho hoti, satthe cīvaraṃ nikkhipitvā",
  "tika-vin05t:155_3": "cīvarassa hatthapāse vasitabbaṃ. Sace sattho gacchanto gāmaṃ vā nadiṃ vā pariyādiyitvā",
  "tika-vin05t:155_4": "tiṭṭhati, antopaviṭṭhena saddhiṃ ekābaddho hutvā orañca pārañca pharitvā ṭhito hoti,",
  "tika-vin05t:155_5": "satthaparihāro labbhati. Atha gāme vā nadiyā vā pariyāpanno hoti, gāmaparihāro ceva",
  "tika-vin05t:155_6": "nadīparihāro ca labbhati. Sace vihārasīmaṃ atikkamitvā tiṭṭhati, antosīmāya ca cīvaraṃ",
  "tika-vin05t:155_7": "hoti, vihāraṃ gantvā vasitabbaṃ. Sace bahisīmāya cīvaraṃ hoti, satthasamīpeyeva vasitabbaṃ.",
  "tika-vin05t:155_8": "Sace gacchanto sattho sakaṭe vā bhagge goṇe vā naṭṭhe antarā chijjati, yasmiṃ koṭṭhāse",
  "tika-vin05t:155_9": "cīvaraṃ nikkhittaṃ, tattha vasitabbaṃ.",
  "tika-vin05t:156_0": "Sace ekakulassa khettaṃ hoti parikkhittañca, antokhette cīvaraṃ nikkhipitvā antokhette",
  "tika-vin05t:156_1": "vatthabbaṃ. Sace aparikkhittaṃ hoti, cīvarassa hatthapāse vasitabbaṃ. Sace nānākulassa",
  "tika-vin05t:156_2": "khettaṃ hoti parikkhittañca, antokhette cīvaraṃ nikkhipitvā dvāramūle vatthabbaṃ",
  "tika-vin05t:156_3": "dvāramūlassa hatthapāse vā. Sace aparikkhittaṃ hoti, cīvarassa hatthapāse vasitabbaṃ.",
  "tika-vin05t:157_0": "Sace ekakulassa dhaññakaraṇaṃ hoti parikkhittañca, antodhaññakaraṇe cīvaraṃ nikkhipitvā",
  "tika-vin05t:157_1": "antodhaññakaraṇe vatthabbaṃ. Sace aparikkhittaṃ hoti, cīvarassa hatthapāse vasitabbaṃ.",
  "tika-vin05t:157_2": "Sace nānākulassa dhaññakaraṇaṃ hoti parikkhittañca, antodhaññakaraṇe cīvaraṃ nikkhipitvā",
  "tika-vin05t:157_3": "dvāramūle vā vatthabbaṃ dvāramūlassa vā hatthapāse. Sace aparikkhittaṃ hoti, cīvarassa",
  "tika-vin05t:157_4": "hatthapāse vasitabbaṃ. Pupphārāmaphalārāmesupi khette vuttanayeneva vinicchayo veditabbo.",
  "tika-vin05t:158_0": "Sace ekakulassa vihāro hoti parikkhitto ca, antovihāre cīvaraṃ nikkhipitvā antovihāre",
  "tika-vin05t:158_1": "vatthabbaṃ. Sace aparikkhitto hoti, yasmiṃ vihāre cīvaraṃ nikkhittaṃ, tasmiṃ vatthabbaṃ",
  "tika-vin05t:158_2": "tassa vihārassa vā hatthapāse.",
  "tika-vin05t:159_0": "Sace ekakulassa rukkhamūlaṃ hoti, yaṃ majjhanhike kāle samantā chāyā pharati, antochāyāya",
  "tika-vin05t:159_1": "cīvaraṃ nikkhipitvā antochāyāya vatthabbaṃ. Viraḷasākhassa pana rukkhassa ātapena",
  "tika-vin05t:159_2": "phuṭṭhokāse ṭhapitaṃ nissaggiyameva hoti, tasmā tādisassa rukkhassa sākhacchāyāya",
  "tika-vin05t:159_3": "vā khandhacchāyāya vā ṭhapetabbaṃ. Sace sākhāya vā viṭape vā ṭhapeti, upari aññasākhacchāyāya",
  "tika-vin05t:159_4": "phuṭṭhokāseyeva ṭhapetabbaṃ. Khujjarukkhassa chāyā dūraṃ gacchati, chāyāya gataṭṭhāne",
  "tika-vin05t:159_5": "ṭhapetuṃ vaṭṭatiyeva. Sace nānākulassa rukkhamūlaṃ hoti, cīvarassa hatthapāse vasitabbaṃ.",
  "tika-vin05t:160_0": "Ajjhokāse pana agāmake araññe cīvaraṃ ṭhapetvā tassa samantā sattabbhantare vasitabbaṃ.",
  "tika-vin05t:160_1": "Agāmakaṃ nāma araññaṃ viñjhāṭavīādīsu vā samuddamajjhe vā macchabandhānaṃ agamanapathe",
  "tika-vin05t:160_2": "dīpakesu labbhati. Tādise araññe majjhe ṭhitassa samantā sattabbhantaraparicchedo,",
  "tika-vin05t:160_3": "vinibbedhena cuddasa honti. Majjhe nisinno puratthimāya vā pacchimāya vā disāya pariyante",
  "tika-vin05t:160_4": "ṭhapitacīvaraṃ rakkhati. Sace pana aruṇuggamanasamaye kesaggamattampi puratthimaṃ",
  "tika-vin05t:160_5": "disaṃ gacchati, pacchimāya disāya cīvaraṃ nissaggiyaṃ hoti. Esa nayo itarasmiṃ. Nissaggiyaṃ",
  "tika-vin05t:160_6": "pana cīvaraṃ anissajjitvā paribhuñjanto dukkaṭaṃ āpajjati.",
  "tika-vin05t:161_0": "52. Sace padhāniko bhikkhu sabbarattiṃ padhānamanuyuñjitvā paccūsasamaye “nahāyissāmī”ti",
  "tika-vin05t:161_1": "tīṇi cīvarāni tīre ṭhapetvā nadiṃ otarati, nahāyantasseva cassa aruṇaṃ uṭṭhahati,",
  "tika-vin05t:161_2": "kiṃ kātabbaṃ? So hi yadi uttaritvā cīvaraṃ nivāseti, nissaggiyaṃ cīvaraṃ, anissajjitvā",
  "tika-vin05t:161_3": "paribhuñjanapaccayā dukkaṭaṃ āpajjati. Atha naggo gacchati, evampi dukkaṭaṃ āpajjatīti?",
  "tika-vin05t:161_4": "Nāpajjati. So hi yāva aññaṃ bhikkhuṃ disvā vinayakammaṃ na karoti, tāva tesaṃ cīvarānaṃ",
  "tika-vin05t:161_5": "aparibhogārahattā naṭṭhacīvaraṭṭhāne ṭhito hoti, naṭṭhacīvarassa ca akappiyaṃ nāma",
  "tika-vin05t:161_6": "natthi, tasmā ekaṃ nivāsetvā dve hatthena gahetvā vihāraṃ gantvā vinayakammaṃ kātabbaṃ.",
  "tika-vin05t:161_7": "Sace dūre vihāro hoti, antarāmagge manussā sañcaranti, ekaṃ nivāsetvā ekaṃ pārupitvā",
  "tika-vin05t:161_8": "ekaṃ aṃsakūṭe ṭhapetvā gantabbaṃ. Sace vihāre sabhāgaṃ bhikkhuṃ na passati, bhikkhācāraṃ",
  "tika-vin05t:161_9": "gatā honti, saṅghāṭiṃ bahigāme ṭhapetvā santaruttarena āsanasālaṃ gantvā vinayakammaṃ",
  "tika-vin05t:161_10": "kātabbaṃ. Sace bahigāme corabhayaṃ hoti, pārupitvā gantabbaṃ. Sace āsanasālā sambādhā",
  "tika-vin05t:161_11": "hoti, janākiṇṇā na sakkā ekamante cīvaraṃ apanetvā vinayakammaṃ kātuṃ, ekaṃ bhikkhuṃ",
  "tika-vin05t:161_12": "ādāya bahigāmaṃ gantvā vinayakammaṃ katvā cīvarāni paribhuñjitabbāni.",
  "tika-vin05t:162_0": "Sace therā bhikkhū daharānaṃ hatthe pattacīvaraṃ datvā maggaṃ gacchantā pacchimayāme",
  "tika-vin05t:162_1": "sayitukāmā honti, attano attano cīvaraṃ hatthapāse katvāva sayitabbaṃ. Sace gacchantānaṃyeva",
  "tika-vin05t:162_2": "asampattesu daharesu aruṇaṃ uggacchati, cīvaraṃ nissaggiyaṃ hoti, nissayo pana na",
  "tika-vin05t:162_3": "paṭippassambhati. Daharānampi purato gacchantānaṃ theresu asampattesu eseva nayo.",
  "tika-vin05t:162_4": "Maggaṃ virajjhitvā araññe aññamaññaṃ apassantesupi eseva nayo. Sace pana daharā “mayaṃ,",
  "tika-vin05t:162_5": "bhante, muhuttaṃ sayitvā asukasmiṃ nāma okāse tumhe sampāpuṇissāmā”ti vatvā yāva",
  "tika-vin05t:162_6": "aruṇuggamanā sayanti, cīvarañca nissaggiyaṃ hoti, nissayo ca paṭippassambhati. Dahare",
  "tika-vin05t:162_7": "uyyojetvā theresu sayantesupi eseva nayo. Dvedhāpathaṃ disvā therā “ayaṃ maggo”,",
  "tika-vin05t:162_8": "daharā “ayaṃ maggo”ti vatvā aññamaññassa vacanaṃ aggahetvā gatā, saha aruṇassa uggamanā",
  "tika-vin05t:162_9": "cīvarāni ca nissaggiyāni honti, nissayo ca paṭippassambhati. Sace daharā maggato",
  "tika-vin05t:162_10": "okkamma “antoaruṇeyeva nivattissāmā”ti bhesajjatthāya gāmaṃ pavisitvā āgacchanti,",
  "tika-vin05t:162_11": "asampattānaṃyeva ca nesaṃ aruṇo uggacchati, cīvarāni nissaggiyāni honti, nissayo",
  "tika-vin05t:162_12": "pana na paṭippassambhati. Sace pana dhenubhayena vā sunakhabhayena vā muhuttaṃ ṭhatvā",
  "tika-vin05t:162_13": "“gamissāmā”ti ṭhatvā vā nisīditvā vā gacchanti, antarā aruṇe uggate cīvarāni ca nissaggiyāni",
  "tika-vin05t:162_14": "honti, nissayo ca paṭippassambhati.",
  "tika-vin05t:163_0": "Sace “antoaruṇeyeva āgamissāmā”ti antosīmāyaṃ gāmaṃ paviṭṭhānaṃ antarā aruṇo uggacchati,",
  "tika-vin05t:163_1": "neva cīvarāni nissaggiyāni honti, na nissayo paṭippassambhati. Sace pana “vibhāyatu",
  "tika-vin05t:163_2": "tāvā”ti nisīdanti, aruṇe uggate na cīvarāni nissaggiyāni honti, nissayo pana paṭippassambhati.",
  "tika-vin05t:163_3": "Sace yepi “antoaruṇeyeva āgamissāmā”ti sāmantavihāraṃ dhammassavanatthāya saussāhā",
  "tika-vin05t:163_4": "gacchanti, antarāmaggeyeva ca nesaṃ aruṇo uggacchati, cīvarāni nissaggiyāni honti,",
  "tika-vin05t:163_5": "nissayo pana na paṭippassambhati. Sace dhammagāravena “yāvapariyosānaṃ sutvāva gamissāmā”ti",
  "tika-vin05t:163_6": "nisīdanti, saha aruṇassa uggamanā cīvarānipi nissaggiyāni honti, nissayo ca paṭippassambhati.",
  "tika-vin05t:163_7": "Therena daharaṃ cīvaradhovanatthāya gāmakaṃ pesentena attano cīvaraṃ paccuddharitvāva",
  "tika-vin05t:163_8": "dātabbaṃ, daharassapi cīvaraṃ paccuddharāpetvāva ṭhapetabbaṃ. Sace asatiyā gacchati,",
  "tika-vin05t:163_9": "attano cīvaraṃ paccuddharitvā daharassa cīvaraṃ vissāsena gahetvā ṭhapetabbaṃ. Sace",
  "tika-vin05t:163_10": "thero na sarati, daharova sarati, daharena attano cīvaraṃ paccuddharitvā therassa",
  "tika-vin05t:163_11": "cīvaraṃ vissāsena gahetvā gantvā vattabbaṃ “bhante, tumhākaṃ cīvaraṃ adhiṭṭhahitvā",
  "tika-vin05t:163_12": "paribhuñjathā”ti. Attanopi cīvaraṃ adhiṭṭhātabbaṃ. Evaṃ ekassa satiyāpi āpattimokkho hoti.",
  "tika-vin05t:164": "Iti pāḷimuttakavinayavinicchayasaṅgahe",
  "tika-vin05t:165": "Cīvaravippavāsavinicchayakathā samattā.",
  "tika-vin05t:166": "10. Bhaṇḍapaṭisāmanavinicchayakathā",
  "tika-vin05t:167_0": "53. Bhaṇḍassa paṭisāmananti paresaṃ bhaṇḍassa gopanaṃ. Paresañhi kappiyavatthu vā",
  "tika-vin05t:167_1": "hotu akappiyavatthu vā, antamaso mātu kaṇṇapiḷandhanaṃ kālapaṇṇampi gihisantakaṃ",
  "tika-vin05t:167_2": "bhaṇḍāgārikasīsena paṭisāmentassa pācittiyaṃ. Sace pana mātāpitūnaṃ santakaṃ avassaṃ",
  "tika-vin05t:167_3": "paṭisāmetabbaṃ kappiyabhaṇḍaṃ hoti, attano atthāya gahetvā paṭisāmetabbaṃ. “Idaṃ",
  "tika-vin05t:167_4": "paṭisāmetvā dehī”ti pana vutte “na vaṭṭatī”ti paṭikkhipitabbaṃ. Sace “paṭisāmehī”ti",
  "tika-vin05t:167_5": "pātetvā gacchanti, palibodho nāma hoti, paṭisāmetuṃ vaṭṭati. Vihāre kammaṃ karontā",
  "tika-vin05t:167_6": "vaḍḍhakīādayo vā rājavallabhā vā “attano upakaraṇabhaṇḍaṃ vā sayanabhaṇḍaṃ vā paṭisāmetvā",
  "tika-vin05t:167_7": "dethā”ti vadanti, chandenapi bhayenapi na kātabbameva, guttaṭṭhānaṃ pana dassetuṃ",
  "tika-vin05t:167_8": "vaṭṭati, balakkārena pātetvā gatesu ca paṭisāmetuṃ.",
  "tika-vin05t:168_0": "Sace attano hatthe paṭisāmanatthāya ṭhapitaṃ bhaṇḍaṃ sāmikena “dehi me bhaṇḍa”nti",
  "tika-vin05t:168_1": "yācito adātukāmo “nāhaṃ gaṇhāmī”ti bhaṇati, sampajānamusāvādepi adinnādānassa payogattā",
  "tika-vin05t:168_2": "dukkaṭaṃ. “Kiṃ tumhe bhaṇatha, nevidaṃ mayhaṃ anurūpaṃ, na tumhāka”ntiādīni vadantassapi",
  "tika-vin05t:168_3": "dukkaṭameva. “Raho mayā etassa hatthe ṭhapitaṃ, na añño koci jānāti, dassati nu kho",
  "tika-vin05t:168_4": "me, no”ti sāmiko vimatiṃ uppādeti, bhikkhussa thullaccayaṃ. Tassa pharusādibhāvaṃ",
  "tika-vin05t:168_5": "disvā sāmiko “na mayhaṃ dassatī”ti dhuraṃ nikkhipati, tatra sacāyaṃ bhikkhu “kilametvā",
  "tika-vin05t:168_6": "naṃ dassāmī”ti dāne saussāho, rakkhati tāva. Sacepi so dāne nirussāho, bhaṇḍasāmiko",
  "tika-vin05t:168_7": "pana gahaṇe saussāho, rakkhatiyeva. Yadi pana tasmiṃ dāne nirussāho bhaṇḍasāmiko",
  "tika-vin05t:168_8": "“na mayhaṃ dassatī”ti dhuraṃ nikkhipati, evaṃ ubhinnaṃ dhuranikkhepena bhikkhuno",
  "tika-vin05t:168_9": "pārājikaṃ. Yadipi mukhena “dassāmī”ti vadati, cittena pana adātukāmo, evampi sāmikassa",
  "tika-vin05t:168_10": "dhuranikkhepe pārājikaṃ. Taṃ pana saṅgopanatthāya attano hatthe parehi ṭhapitaṃ bhaṇḍaṃ",
  "tika-vin05t:168_11": "aguttadesato ṭhānā cāvetvā guttaṭṭhāne ṭhapanatthāya harato anāpatti. Theyyacittenapi",
  "tika-vin05t:168_12": "ṭhānā cāventassa avahāro natthi. Kasmā? Attano hatthe nikkhittattā, bhaṇḍadeyyaṃ",
  "tika-vin05t:168_13": "pana hoti. Theyyacittena paribhuñjatopi eseva nayo.",
  "tika-vin05t:169_0": "54. Pañcannaṃ sahadhammikānaṃ santakaṃ pana yaṃ kiñci parikkhāraṃ paṭisāmetuṃ vaṭṭati.",
  "tika-vin05t:169_1": "Sace āgantuko bhikkhu āvāsikānaṃ cīvarakammaṃ karontānaṃ samīpe pattacīvaraṃ ṭhapetvā",
  "tika-vin05t:169_2": "“ete saṅgopessantī”ti maññamāno nahāyituṃ vā aññatra vā gacchati, sace taṃ āvāsikā",
  "tika-vin05t:169_3": "saṅgopenti, iccetaṃ kusalaṃ. No ce, naṭṭhe gīvā na hoti. Sacepi so “idaṃ, bhante,",
  "tika-vin05t:169_4": "ṭhapethā”ti vatvā gacchati, itare ca kiccapasutattā na jānanti, eseva nayo. Athāpi",
  "tika-vin05t:169_5": "te “idaṃ, bhante, ṭhapethā”ti vuttā “mayaṃ byāvaṭā”ti paṭikkhipanti, itaro ca “avassaṃ",
  "tika-vin05t:169_6": "ṭhapessantī”ti anādiyitvā gacchati, eseva nayo. Sace pana te tena yācitā vā ayācitā",
  "tika-vin05t:169_7": "vā “mayaṃ ṭhapessāma, tvaṃ gacchā”ti vadanti, taṃ saṅgopitabbaṃ. No ce saṅgopenti,",
  "tika-vin05t:169_8": "naṭṭhe gīvā. Kasmā? Sampaṭicchitattā.",
  "tika-vin05t:170_0": "Yo bhikkhu bhaṇḍāgāriko hutvā paccūsasamaye eva bhikkhūnaṃ pattacīvarāni heṭṭhāpāsādaṃ",
  "tika-vin05t:170_1": "oropetvā dvāraṃ apidahitvā tesampi anārocetvāva dūre bhikkhācāraṃ gacchati, tāni",
  "tika-vin05t:170_2": "ce corā haranti, tasseva gīvā. Yo pana bhikkhu bhikkhūhi “oropetha, bhante, pattacīvarāni,",
  "tika-vin05t:170_3": "kālo salākaggahaṇassā”ti vutto “samāgatātthā”ti pucchitvā “āma samāgatāmhā”ti vutte",
  "tika-vin05t:170_4": "pattacīvarāni nīharitvā nikkhipitvā bhaṇḍāgāradvāraṃ bandhitvā “tumhe pattacīvarāni",
  "tika-vin05t:170_5": "gahetvā heṭṭhāpāsādadvāraṃ paṭijaggitvā gaccheyyāthā”ti vatvā gacchati. Tatra ceko",
  "tika-vin05t:170_6": "alasajātiko bhikkhu bhikkhūsu gatesu pacchā akkhīni puñchanto uṭṭhahitvā udakaṭṭhānaṃ",
  "tika-vin05t:170_7": "mukhadhovanatthaṃ gacchati, taṃ khaṇaṃ disvā corā tassa pattacīvaraṃ haranti, suhaṭaṃ,",
  "tika-vin05t:170_8": "bhaṇḍāgārikassa gīvā na hoti.",
  "tika-vin05t:171_0": "Sacepi koci bhaṇḍāgārikassa anārocetvāva bhaṇḍāgāre attano parikkhāraṃ ṭhapeti, tasmimpi",
  "tika-vin05t:171_1": "naṭṭhe bhaṇḍāgārikassa gīvā na hoti. Sace pana bhaṇḍāgāriko taṃ disvā “aṭṭhāne ṭhapita”nti",
  "tika-vin05t:171_2": "gahetvā ṭhapeti, naṭṭhe tasseva gīvā. Sacepi ṭhapitabhikkhunā “mayā, bhante, īdiso",
  "tika-vin05t:171_3": "nāma parikkhāro ṭhapito, upadhāreyyāthā”ti vutto “sādhū”ti sampaṭicchati, dunnikkhittaṃ",
  "tika-vin05t:171_4": "vā maññamāno aññasmiṃ ṭhāne ṭhapeti, naṭṭhe tasseva gīvā. “Nāhaṃ jānāmī”ti paṭikkhipantassa",
  "tika-vin05t:171_5": "pana natthi gīvā. Yopi tassa passantasseva ṭhapeti, bhaṇḍāgārikañca na sampaṭicchāpeti,",
  "tika-vin05t:171_6": "naṭṭhaṃ sunaṭṭhameva. Sace pana naṃ bhaṇḍāgāriko aññatra ṭhapeti, naṭṭhe gīvā. Sace",
  "tika-vin05t:171_7": "bhaṇḍāgāraṃ suguttaṃ, sabbo saṅghassa cetiyassa ca parikkhāro tattheva ṭhapīyati,",
  "tika-vin05t:171_8": "bhaṇḍāgāriko ca bālo abyatto dvāraṃ vivaritvā dhammakathaṃ vā sotuṃ aññaṃ vā kiñci",
  "tika-vin05t:171_9": "kātuṃ katthaci gacchati, taṃ khaṇaṃ disvā yattakaṃ corā haranti, sabbaṃ tassa gīvā.",
  "tika-vin05t:171_10": "Bhaṇḍāgārato nikkhamitvā bahi caṅkamantassa vā dvāraṃ vivaritvā sarīraṃ utuṃ gāhāpentassa",
  "tika-vin05t:171_11": "vā tattheva samaṇadhammānuyogena nisinnassa vā tattheva nisīditvā kenaci kammena",
  "tika-vin05t:171_12": "byāvaṭassa vā uccārapassāvapīḷitassapi sato tattheva upacāre vijjamāne bahi gacchato",
  "tika-vin05t:171_13": "vā aññena vā kenaci ākārena pamattassa sato dvāraṃ vivaritvā vā vivaṭameva pavisitvā",
  "tika-vin05t:171_14": "vā sandhiṃ chinditvā vā yattakaṃ tassa pamādapaccayā corā haranti, sabbaṃ tasseva",
  "tika-vin05t:171_15": "gīvā. “Uṇhasamaye pana vātapānaṃ vivaritvā nipajjituṃ vaṭṭatī”ti vadanti. Uccārapīḷitassa",
  "tika-vin05t:171_16": "pana tasmiṃ upacāre asati aññattha gacchantassa gilānapakkhe ṭhitattā avisayo, tasmā gīvā na hoti.",
  "tika-vin05t:172_0": "55. Yo pana anto uṇhapīḷito dvāraṃ suguttaṃ katvā bahi nikkhamati, corā taṃ gahetvā",
  "tika-vin05t:172_1": "“dvāraṃ vivarā”ti vadanti, yāvatatiyaṃ na vivaritabbaṃ. Yadi pana te corā “sace na",
  "tika-vin05t:172_2": "vivarasi, tañca māressāma, dvārañca bhinditvā parikkhāraṃ harissāmā”ti pharasuādīni",
  "tika-vin05t:172_3": "ukkhipanti, “mayi ca mate saṅghassa ca senāsane vinaṭṭhe guṇo natthī”ti vivarituṃ",
  "tika-vin05t:172_4": "vaṭṭati. Idhāpi “avisayattā gīvā natthī”ti vadanti. Sace koci āgantuko kuñcikaṃ vā",
  "tika-vin05t:172_5": "deti, dvāraṃ vā vivarati, yattakaṃ corā haranti, sabbaṃ tassa gīvā. Saṅghena bhaṇḍāgāraṃ",
  "tika-vin05t:172_6": "guttatthāya sūciyantakañca kuñcikamuddikā ca yojetvā dinnā hoti, bhaṇḍāgāriko ghaṭikamattaṃ",
  "tika-vin05t:172_7": "datvā nipajjati, corā vivaritvā parikkhāraṃ haranti, tasseva gīvā. Sūciyantakañca",
  "tika-vin05t:172_8": "kuñcikamuddikañca yojetvā nipannaṃ panetaṃ sace corā āgantvā “dvāraṃ vivarāhī”ti",
  "tika-vin05t:172_9": "vadanti, tattha purimanayeneva paṭipajjitabbaṃ. Evaṃ suguttaṃ katvā nipanne pana",
  "tika-vin05t:172_10": "sace bhittiṃ vā chadanaṃ vā bhinditvā umaṅgena vā pavisitvā haranti, na tassa gīvā.",
  "tika-vin05t:173_0": "Sace bhaṇḍāgāre aññepi therā vasanti, vivaṭe dvāre attano attano parikkhāraṃ gahetvā",
  "tika-vin05t:173_1": "gacchanti, bhaṇḍāgāriko tesu gatesu dvāraṃ na jaggati, sace tattha kiñci avaharīyati,",
  "tika-vin05t:173_2": "bhaṇḍāgārikassa issaravatāya bhaṇḍāgārikasseva gīvā, therehi pana sahāyehi bhavitabbaṃ.",
  "tika-vin05t:173_3": "Ayañhi sāmīci. Yadi bhaṇḍāgāriko “tumhe bahi ṭhatvā tumhākaṃ parikkhāraṃ gaṇhatha,",
  "tika-vin05t:173_4": "mā pavisitthā”ti vadati, tesañca eko lolamahāthero sāmaṇerehi ceva upaṭṭhākehi ca",
  "tika-vin05t:173_5": "saddhiṃ bhaṇḍāgāraṃ pavisitvā nisīdati ceva nipajjati ca, yattakaṃ bhaṇḍaṃ nassati,",
  "tika-vin05t:173_6": "sabbaṃ tassa gīvā, bhaṇḍāgārikena pana avasesatherehi ca sahāyehi bhavitabbaṃ. Atha",
  "tika-vin05t:173_7": "bhaṇḍāgārikova lolasāmaṇere ca upaṭṭhāke ca gahetvā bhaṇḍāgāre nisīdati ceva nipajjati",
  "tika-vin05t:173_8": "ca, yattakaṃ nassati, sabbaṃ tasseva gīvā. Tasmā bhaṇḍāgārikeneva tattha vasitabbaṃ,",
  "tika-vin05t:173_9": "avasesehi appeva rukkhamūle vasitabbaṃ, na ca bhaṇḍāgāreti.",
  "tika-vin05t:174_0": "56. Ye pana attano attano sabhāgabhikkhūnaṃ vasanagabbhesu parikkhāraṃ ṭhapenti,",
  "tika-vin05t:174_1": "parikkhāre naṭṭhe yehi ṭhapito, tesaṃyeva gīvā, itarehi pana sahāyehi bhavitabbaṃ.",
  "tika-vin05t:174_2": "Yadi pana saṅgho bhaṇḍāgārikassa vihāreyeva yāgubhattaṃ dāpeti, so ca bhikkhācāratthāya",
  "tika-vin05t:174_3": "gāmaṃ gacchati, naṭṭhaṃ tasseva gīvā. Bhikkhācāraṃ pavisantehi atirekacīvaraṃ rakkhaṇatthāya",
  "tika-vin05t:174_4": "ṭhapitavihāravārikassapi yāgubhattaṃ vā nivāpaṃ vā labhamānasseva bhikkhācāraṃ gacchato",
  "tika-vin05t:174_5": "yaṃ tattha nassati, sabbaṃ gīvā. Na kevalañca ettakameva, bhaṇḍāgārikassa viya yaṃ",
  "tika-vin05t:174_6": "tassa pamādapaccayā nassati, sabbaṃ gīvā.",
  "tika-vin05t:175_0": "Sace vihāro mahā hoti, aññaṃ padesaṃ rakkhituṃ gacchantassa aññasmiṃ padese nikkhittaṃ",
  "tika-vin05t:175_1": "haranti, avisayattā gīvā na hoti. Īdise pana vihāre vemajjhe sabbesaṃ osaraṇaṭṭhāne",
  "tika-vin05t:175_2": "parikkhāre ṭhapetvā nisīditabbaṃ, vihāravārikā vā dve tayo ṭhapetabbā. Sace tesampi",
  "tika-vin05t:175_3": "appamattānaṃ ito cito ca rakkhataṃyeva kiñci nassati, gīvā na hoti. Vihāravārike",
  "tika-vin05t:175_4": "bandhitvā haritabhaṇḍampi corānaṃ paṭipathaṃ gatesu aññena maggena haritabhaṇḍampi",
  "tika-vin05t:175_5": "na tesaṃ gīvā. Sace vihāravārikānaṃ vihāre dātabbaṃ yāgubhattaṃ vā nivāpo vā na hoti,",
  "tika-vin05t:175_6": "tehi pattabbalābhato atirekā dve tisso yāgusalākā tesaṃ pahonakabhattasalākā ca ṭhapetuṃ",
  "tika-vin05t:175_7": "vaṭṭati, nibaddhaṃ katvā pana na ṭhapetabbā. Manussā hi vippaṭisārino honti “vihāravārikāyeva",
  "tika-vin05t:175_8": "amhākaṃ bhattaṃ bhuñjantī”ti, tasmā parivattetvā parivattetvā ṭhapetabbā. Sace tesaṃ",
  "tika-vin05t:175_9": "sabhāgā salākabhattādīni āharitvā denti, iccetaṃ kusalaṃ. No ce denti, vāraṃ gāhāpetvā",
  "tika-vin05t:175_10": "nīharāpetabbāni. Sace vihāravāriko dve tisso yāgusalākā ca cattāri pañca salākabhattāni",
  "tika-vin05t:175_11": "ca labhamāno bhikkhācāraṃ gacchati, bhaṇḍāgārikassa viya sabbaṃ naṭṭhaṃ gīvā hoti.",
  "tika-vin05t:175_12": "Sace saṅghassa vihārapālānaṃ dātabbaṃ bhattaṃ vā nivāpo vā natthi, bhikkhū vihāravāraṃ",
  "tika-vin05t:175_13": "gahetvā attano attano nissitake vihāraṃ jaggāpenti, sampattavāraṃ aggahetuṃ na labhati.",
  "tika-vin05t:175_14": "Yathā aññe bhikkhū karonti, tatheva kātabbaṃ. Bhikkhūhi pana asahāyassa vā adutiyassa",
  "tika-vin05t:175_15": "vā yassa sabhāgo bhikkhu bhattaṃ ānetvā dātā natthi, evarūpassa vāro na pāpetabbo.",
  "tika-vin05t:176_0": "Yampi pākavaṭṭatthāya vihāre ṭhapenti, taṃ gahetvā upajīvantena ṭhātabbaṃ. Yo taṃ",
  "tika-vin05t:176_1": "na upajīvati, so vāraṃ na gāhāpetabbo. Phalāphalatthāyapi vihāre bhikkhuṃ ṭhapenti,",
  "tika-vin05t:176_2": "jaggitvā gopetvā phalavārena bhājetvā khādanti. Yo tāni khādati, tena ṭhātabbaṃ,",
  "tika-vin05t:176_3": "anupajīvanto na gāhāpetabbo. Senāsanamañcapīṭhapaccattharaṇarakkhaṇatthāyapi ṭhapenti,",
  "tika-vin05t:176_4": "āvāse vasantena ṭhātabbaṃ, abbhokāsiko pana rukkhamūliko vā na gāhāpetabbo. Eko navako",
  "tika-vin05t:176_5": "hoti, bahussuto pana bahūnaṃ dhammaṃ vāceti, paripucchaṃ deti, pāḷiṃ vaṇṇeti, dhammakathaṃ",
  "tika-vin05t:176_6": "katheti, saṅghassa bhāraṃ nittharati, ayaṃ lābhaṃ paribhuñjantopi āvāse vasantopi",
  "tika-vin05t:176_7": "vāraṃ na gāhāpetabbo. “Purisaviseso nāma ñātabbo”ti vadanti. Uposathāgārapaṭimāgharajagganakassa",
  "tika-vin05t:176_8": "pana diguṇaṃ yāgubhattaṃ, devasikaṃ taṇḍulanāḷi, saṃvacchare ticīvaraṃ dasavīsagghanakaṃ",
  "tika-vin05t:176_9": "kappiyabhaṇḍañca dātabbaṃ. Sace pana tassa taṃ labhamānasseva pamādena tattha kiñci",
  "tika-vin05t:176_10": "nassati, sabbaṃ gīvā. Bandhitvā balakkārena acchinnaṃ, na gīvā. Tattha cetiyassa",
  "tika-vin05t:176_11": "vā saṅghassa vā santakena cetiyassa santakaṃ rakkhāpetuṃ vaṭṭati, cetiyassa santakena",
  "tika-vin05t:176_12": "saṅghassa santakaṃ rakkhāpetuṃ na vaṭṭati. Yaṃ pana cetiyassa santakena saddhiṃ saṅghassa",
  "tika-vin05t:176_13": "santakaṃ ṭhapitaṃ hoti, taṃ cetiyasantake rakkhāpite rakkhitameva hotīti evaṃ vaṭṭati.",
  "tika-vin05t:176_14": "Pakkhavārena uposathāgārādīni rakkhatopi pamādavasena naṭṭhaṃ gīvāyevāti.",
  "tika-vin05t:177": "Iti pāḷimuttakavinayavinicchayasaṅgahe",
  "tika-vin05t:178": "Bhaṇḍapaṭisāmanavinicchayakathā samattā.",
  "tika-vin05t:179": "11. Kayavikkayasamāpattivinicchayakathā",
  "tika-vin05t:180_0": "57. Kayavikkayasamāpattīti kayavikkayasamāpajjanaṃ. “Iminā imaṃ dehī”tiādinā hi nayena",
  "tika-vin05t:180_1": "parassa kappiyabhaṇḍaṃ gaṇhanto kayaṃ samāpajjati, attano kappiyabhaṇḍaṃ dento vikkayaṃ.",
  "tika-vin05t:180_2": "Ayaṃ pana kayavikkayo ṭhapetvā pañca sahadhammike avasesehi gihipabbajitehi antamaso",
  "tika-vin05t:180_3": "mātāpitūhipi saddhiṃ na vaṭṭati.",
  "tika-vin05t:181_0": "Tatrāyaṃ vinicchayo – vatthena vā vatthaṃ hotu, bhattena vā bhattaṃ, yaṃ kiñci kappiyaṃ",
  "tika-vin05t:181_1": "“iminā imaṃ dehī”ti vadati, dukkaṭaṃ. Evaṃ vatvā mātuyāpi attano bhaṇḍaṃ deti, dukkaṭaṃ,",
  "tika-vin05t:181_2": "“iminā imaṃ dehī”ti vutto vā “imaṃ dehi, imaṃ te dassāmī”ti taṃ vatvā vā mātuyāpi",
  "tika-vin05t:181_3": "bhaṇḍaṃ attanā gaṇhāti, dukkaṭaṃ, attano bhaṇḍe parahatthaṃ, parabhaṇḍe ca attano",
  "tika-vin05t:181_4": "hatthaṃ sampatte nissaggiyaṃ pācittiyaṃ. Mātaraṃ vā pana pitaraṃ vā “imaṃ dehī”ti",
  "tika-vin05t:181_5": "vadato viññatti na hoti, “imaṃ gaṇhāhī”ti dadato saddhādeyyavinipātanaṃ na hoti.",
  "tika-vin05t:181_6": "Aññātakaṃ “imaṃ dehī”ti vadato viññatti, “imaṃ gaṇhāhī”ti dadato saddhādeyyavinipātanaṃ,",
  "tika-vin05t:181_7": "“iminā imaṃ dehī”ti kayavikkayaṃ āpajjato nissaggiyaṃ. Tasmā kappiyabhaṇḍaṃ parivattantena",
  "tika-vin05t:181_8": "mātāpitūhipi saddhiṃ kayavikkayaṃ, aññātakehi saddhiṃ tisso āpattiyo mocentena parivattetabbaṃ.",
  "tika-vin05t:182_0": "Tatrāyaṃ parivattanavidhi – bhikkhussa pātheyyataṇḍulā honti, so antarāmagge bhattahatthaṃ",
  "tika-vin05t:182_1": "purisaṃ disvā “amhākaṃ taṇḍulā atthi, na ca no imehi attho, bhattena pana attho”ti",
  "tika-vin05t:182_2": "vadati, puriso taṇḍule gahetvā bhattaṃ deti, vaṭṭati. Tissopi āpattiyo na honti,",
  "tika-vin05t:182_3": "antamaso nimittakammamattampi na hoti. Kasmā? Mūlassa atthitāya. Yo pana evaṃ akatvā",
  "tika-vin05t:182_4": "“iminā imaṃ dehī”ti parivatteti, yathāvatthukameva. Vighāsādaṃ disvā “imaṃ odanaṃ",
  "tika-vin05t:182_5": "bhuñjitvā rajanaṃ vā dārūni vā āharā”ti vadati, rajanachalligaṇanāya dārugaṇanāya",
  "tika-vin05t:182_6": "ca nissaggiyāni honti. “Imaṃ odanaṃ bhuñjitvā imaṃ nāma karothā”ti dantakārādīhi",
  "tika-vin05t:182_7": "sippikehi dhammakaraṇādīsu taṃ taṃ parikkhāraṃ kāreti, rajakehi vā vatthaṃ dhovāpeti,",
  "tika-vin05t:182_8": "yathāvatthukameva. Nahāpitena kese chindāpeti, kammakārehi navakammaṃ kāreti, yathāvatthukameva.",
  "tika-vin05t:182_9": "Sace pana “idaṃ bhattaṃ bhuñjitvā idaṃ karothā”ti na vadati, “idaṃ bhattaṃ bhuñja,",
  "tika-vin05t:182_10": "bhuttosi, bhuñjissasi, idaṃ nāma karohī”ti vadati, vaṭṭati. Ettha ca kiñcāpi vatthadhovane",
  "tika-vin05t:182_11": "vā kesacchedane vā bhūmisodhanādinavakamme vā parabhaṇḍaṃ attano hatthagataṃ nissajjitabbaṃ",
  "tika-vin05t:182_12": "nāma natthi, mahāaṭṭhakathāyaṃ pana daḷhaṃ katvā vuttattā na sakkā etaṃ paṭikkhipituṃ,",
  "tika-vin05t:182_13": "tasmā yathā nissaggiyavatthumhi paribhutte vā naṭṭhe vā pācittiyaṃ deseti, evamidhāpi desetabbaṃ.",
  "tika-vin05t:183_0": "Yaṃ kiñci kappiyabhaṇḍaṃ gaṇhitukāmatāya agghaṃ pucchituṃ vaṭṭati, tasmā “ayaṃ tava",
  "tika-vin05t:183_1": "patto kiṃ agghatī”ti pucchite “idaṃ nāmā”ti vadati, sace attano kappiyabhaṇḍaṃ mahagghaṃ",
  "tika-vin05t:183_2": "hoti, evañca naṃ paṭivadati “upāsaka mama idaṃ vatthu mahagghaṃ, tava pattaṃ aññassa",
  "tika-vin05t:183_3": "dehī”ti. Taṃ sutvā itaro “aññaṃ thālakampi dassāmī”ti vadati, gaṇhituṃ vaṭṭati. Sace",
  "tika-vin05t:183_4": "so patto mahaggho, bhikkhuno vatthu appagghaṃ, pattasāmiko cassa appagghabhāvaṃ na",
  "tika-vin05t:183_5": "jānāti, patto na gahetabbo, “mama vatthu appaggha”nti ācikkhitabbaṃ. Mahagghabhāvaṃ",
  "tika-vin05t:183_6": "ñatvā vañcetvā gaṇhantopi hi bhaṇḍaṃ agghāpetvā kāretabbataṃ āpajjati. Sace pattasāmiko",
  "tika-vin05t:183_7": "“hotu, bhante, sesaṃ mama puññaṃ bhavissatī”ti deti, vaṭṭati. Kappiyakārakassa pana",
  "tika-vin05t:183_8": "“iminā imaṃ gahetvā dehī”ti ācikkhituṃ vaṭṭati, tasmā yassa hatthato bhaṇḍaṃ gaṇhāti,",
  "tika-vin05t:183_9": "taṃ ṭhapetvā aññaṃ antamaso tassa puttabhātikampi kappiyakārakaṃ katvā “iminā imaṃ",
  "tika-vin05t:183_10": "nāma gahetvā dehī”ti ācikkhati, so ce cheko hoti, punappunaṃ apanetvā vivaditvā gaṇhāti,",
  "tika-vin05t:183_11": "tuṇhībhūtena ṭhātabbaṃ. No ce cheko hoti, na jānāti gahetuṃ, vāṇijako ca taṃ vañceti,",
  "tika-vin05t:183_12": "“mā gaṇhāhī”ti vattabbo.",
  "tika-vin05t:184_0": "“Idaṃ paṭiggahitaṃ telaṃ vā sappi vā amhākaṃ atthi, amhākañca aññena appaṭiggahitakena",
  "tika-vin05t:184_1": "attho”ti vutte pana sace so taṃ gahetvā aññaṃ deti, paṭhamaṃ attano telaṃ na mināpetabbaṃ.",
  "tika-vin05t:184_2": "Kasmā? Nāḷiyañhi avasiṭṭhatelaṃ hoti, taṃ pacchā minantassa appaṭiggahitaṃ dūseyya.",
  "tika-vin05t:184_3": "Ayañca kayavikkayo nāma kappiyabhaṇḍavasena vutto. Kappiyena hi kappiyaṃ parivattentassa",
  "tika-vin05t:184_4": "kayavikkayasikkhāpadena nissaggiyaṃ vuttaṃ, akappiyena pana akappiyaṃ parivattentassa,",
  "tika-vin05t:184_5": "kappiyena vā akappiyaṃ akappiyena vā kappiyaṃ parivattentassa rūpiyasaṃvohārasikkhāpadena",
  "tika-vin05t:184_6": "nissaggiyaṃ, tasmā ubhosu vā ekasmiṃ vā akappiye sati rūpiyasaṃvohāro nāma hoti.",
  "tika-vin05t:185_0": "58. Rūpiyasaṃvohārassa ca garubhāvadīpanatthaṃ idaṃ pattacatukkaṃ veditabbaṃ. Yo",
  "tika-vin05t:185_1": "hi rūpiyaṃ uggaṇhitvā tena ayabījaṃ samuṭṭhāpeti, taṃ koṭṭāpetvā tena lohena pattaṃ",
  "tika-vin05t:185_2": "kāreti, ayaṃ patto mahāakappiyo nāma, na sakkā kenaci upāyena kappiyo kātuṃ. Sacepi",
  "tika-vin05t:185_3": "taṃ vināsetvā thālakaṃ kāreti, tampi akappiyaṃ. Vāsiṃ kāreti, tāya chinnadantakaṭṭhampi",
  "tika-vin05t:185_4": "akappiyaṃ. Baḷisaṃ kāreti, tena māritā macchāpi akappiyā. Vāsiṃ tāpetvā udakaṃ vā",
  "tika-vin05t:185_5": "khīraṃ vā uṇhāpeti, tampi akappiyameva.",
  "tika-vin05t:186_0": "Yo pana rūpiyaṃ uggaṇhitvā tena pattaṃ kiṇāti, ayampi patto akappiyo. “Pañcannampi",
  "tika-vin05t:186_1": "sahadhammikānaṃ na kappatī”ti mahāpaccariyaṃ vuttaṃ. Sakkā pana kappiyo kātuṃ. So",
  "tika-vin05t:186_2": "hi mūle mūlasāmikānaṃ, patte ca pattasāmikānaṃ dinne kappiyo hoti, kappiyabhaṇḍaṃ",
  "tika-vin05t:186_3": "datvā gahetvā paribhuñjituṃ vaṭṭati.",
  "tika-vin05t:187_0": "Yopi rūpiyaṃ uggaṇhāpetvā kappiyakārakena saddhiṃ kammārakulaṃ gantvā pattaṃ disvā",
  "tika-vin05t:187_1": "“ayaṃ mayhaṃ ruccatī”ti vadati, kappiyakārako ca taṃ rūpiyaṃ datvā kammāraṃ saññāpeti,",
  "tika-vin05t:187_2": "ayampi patto kappiyavohārena gahitopi dutiyapattasadisoyeva, mūlassa sampaṭicchitattā",
  "tika-vin05t:187_3": "akappiyo. Kasmā sesānaṃ na kappatīti? Mūlassa anissaṭṭhattā.",
  "tika-vin05t:188_0": "Yo pana rūpiyaṃ asampaṭicchitvā “therassa pattaṃ kiṇitvā dehī”ti pahitakappiyakārakena",
  "tika-vin05t:188_1": "saddhiṃ kammārakulaṃ gantvā pattaṃ disvā “ime kahāpaṇe gahetvā imaṃ dehī”ti kahāpaṇe",
  "tika-vin05t:188_2": "dāpetvā gahito, ayaṃ patto etasseva bhikkhuno na vaṭṭati dubbicāritattā, aññesaṃ",
  "tika-vin05t:188_3": "pana vaṭṭati mūlassa asampaṭicchitattā. Mahāsumattherassa kira upajjhāyo anuruddhatthero",
  "tika-vin05t:188_4": "nāma ahosi. So attano evarūpaṃ pattaṃ sappissa pūretvā saṅghassa nissajji. Tipiṭakacūḷanāgattherassa",
  "tika-vin05t:188_5": "saddhivihārikānaṃ evarūpo patto ahosi. Taṃ theropi sappissa pūretvā saṅghassa nissajjāpesīti.",
  "tika-vin05t:188_6": "Idaṃ akappiyapattacatukkaṃ.",
  "tika-vin05t:189_0": "Sace pana rūpiyaṃ asampaṭicchitvā “therassa pattaṃ kiṇitvā dehī”ti pahitakappiyakārakena",
  "tika-vin05t:189_1": "saddhiṃ kammārakulaṃ gantvā pattaṃ disvā “ayaṃ mayhaṃ ruccatī”ti vā “imāhaṃ gahessāmī”ti",
  "tika-vin05t:189_2": "vā vadati, kappiyakārako ca taṃ rūpiyaṃ datvā kammāraṃ saññāpeti, ayaṃ patto sabbakappiyo",
  "tika-vin05t:189_3": "buddhānampi paribhogāraho. Imaṃ pana rūpiyasaṃvohāraṃ karontena “iminā imaṃ gahetvā",
  "tika-vin05t:189_4": "dehī”ti kappiyakārakampi ācikkhituṃ na vaṭṭati.",
  "tika-vin05t:190": "Iti pāḷimuttakavinayavinicchayasaṅgahe",
  "tika-vin05t:191": "Kayavikkayasamāpattivinicchayakathā samattā.",
  "tika-vin05t:192": "12. Rūpiyādipaṭiggahaṇavinicchayakathā",
  "tika-vin05t:193_0": "59. Rūpiyādipaṭiggahoti jātarūpādipaṭiggaṇhanaṃ. Tattha jātarūpaṃ rajataṃ jātarūpamāsako",
  "tika-vin05t:193_1": "rajatamāsakoti catubbidhaṃ nissaggiyavatthu. Tambalohādīhi kato lohamāsako. Sāradārunā",
  "tika-vin05t:193_2": "vā veḷupesikāya vā antamaso tālapaṇṇenapi rūpaṃ chinditvā kato dārumāsako. Lākhāya",
  "tika-vin05t:193_3": "vā niyyāsena vā rūpaṃ samuṭṭhāpetvā kato jatumāsako. Yo yo yattha yattha janapade",
  "tika-vin05t:193_4": "yadā yadā vohāraṃ gacchati, antamaso aṭṭhimayopi cammamayopi rukkhaphalabījamayopi",
  "tika-vin05t:193_5": "samuṭṭhāpitarūpopi asamuṭṭhāpitarūpopīti ayaṃ sabbopi rajatamāsakeneva saṅgahito.",
  "tika-vin05t:193_6": "Muttā maṇi veḷuriyo saṅkho silā pavāḷaṃ lohitaṅko masāragallaṃ satta dhaññāni dāsidāsakhettavatthupupphārāmaphalārāmādayoti",
  "tika-vin05t:193_7": "idaṃ dukkaṭavatthu. Tattha nissaggiyavatthuṃ attano vā saṅghagaṇapuggalacetiyānaṃ",
  "tika-vin05t:193_8": "vā atthāya sampaṭicchituṃ na vaṭṭati. Attano atthāya sampaṭicchato nissaggiyaṃ pācittiyaṃ",
  "tika-vin05t:193_9": "hoti, sesānaṃ atthāya dukkaṭaṃ. Dukkaṭavatthuṃ sabbesampi atthāya sampaṭicchato dukkaṭameva.",
  "tika-vin05t:194_0": "Tatrāyaṃ vinicchayo – sace koci jātarūparajataṃ āharitvā “idaṃ saṅghassa dammi, ārāmaṃ",
  "tika-vin05t:194_1": "vā karotha cetiyaṃ vā bhojanasālādīnaṃ vā aññatara”nti vadati, idaṃ sampaṭicchituṃ",
  "tika-vin05t:194_2": "na vaṭṭati. Sace pana “nayidaṃ bhikkhūnaṃ sampaṭicchituṃ vaṭṭatī”ti paṭikkhitte “vaḍḍhakīnaṃ",
  "tika-vin05t:194_3": "vā kammakārānaṃ vā hatthe bhavissati, kevalaṃ tumhe sukatadukkaṭaṃ jānāthā”ti vatvā",
  "tika-vin05t:194_4": "tesaṃ hatthe datvā pakkamati, vaṭṭati. Athāpi “mama manussānaṃ hatthe bhavissati,",
  "tika-vin05t:194_5": "mayhameva vā hatthe bhavissati, kevalaṃ tumhe yaṃ yassa dātabbaṃ, tadatthāya pesethā”ti",
  "tika-vin05t:194_6": "vadati, evampi vaṭṭati. Sace pana saṃghaṃ vā gaṇaṃ vā puggalaṃ vā anāmasitvā “idaṃ",
  "tika-vin05t:194_7": "hiraññasuvaṇṇaṃ cetiyassa dema, vihārassa dema, navakammassa demā”ti vadanti, paṭikkhipituṃ",
  "tika-vin05t:194_8": "na vaṭṭati, “ime idaṃ bhaṇantī”ti kappiyakārakānaṃ ācikkhitabbaṃ. “Cetiyādīnaṃ atthāya",
  "tika-vin05t:194_9": "tumhe gahetvā ṭhapetvā”ti vutte pana “amhākaṃ gahetuṃ na vaṭṭatī”ti paṭikkhipitabbaṃ.",
  "tika-vin05t:195_0": "Sace pana koci bahuṃ hiraññasuvaṇṇaṃ ānetvā “idaṃ saṃghassa dammi, cattāro paccaye",
  "tika-vin05t:195_1": "paribhuñjathā”ti vadati, tañce saṃgho sampaṭicchati, paṭiggahaṇepi paribhogepi āpatti.",
  "tika-vin05t:195_2": "Tatra ceko bhikkhu “nayidaṃ kappatī”ti paṭikkhipati, upāsako ca “yadina kappati,",
  "tika-vin05t:195_3": "mayhameva bhavissatī”ti taṃ ādāya gacchati. So bhikkhu “tayā saṃghassa lābhantarāyo",
  "tika-vin05t:195_4": "kato”ti na kenaci kiñci vattabbo. Yo hi taṃ codeti, sveva sāpattiko hoti. Tena panekena",
  "tika-vin05t:195_5": "bahū anāpattikā katā. Sace pana bhikkhūhi “na vaṭṭatī”ti paṭikkhitte “kappiyakārakānaṃ",
  "tika-vin05t:195_6": "vā hatthe bhavissati, mama purisānaṃ vā mayhaṃ vā hatthe bhavissati, kevalaṃ tumhe",
  "tika-vin05t:195_7": "paccaye paribhuñjathā”ti vadati, vaṭṭati.",
  "tika-vin05t:196_0": "Catupaccayatthāya ca dinnaṃ yena yena paccayena attho hoti, taṃ tadatthaṃ upanetabbaṃ.",
  "tika-vin05t:196_1": "Civaratthāya dinnaṃ cīvareyeva upanetabbaṃ. Sace cīvarena tādiso attho natthi, piṇḍapātādīhi",
  "tika-vin05t:196_2": "saṃgho kilamati, saṃghasuṭṭhutāya apaloketvā tadatthāyapi upanetabbaṃ. Esa nayo piṇḍapātagilānapaccayatthāya",
  "tika-vin05t:196_3": "dinnepi. Senāsanatthāya dinnaṃ pana senāsanassa garubhaṇḍattā senāsaneyeva upanetabbaṃ.",
  "tika-vin05t:196_4": "Sace pana bhikkhūsu senāsanaṃ chaḍḍetvā gatesu senāsanaṃ vinassati, īdise kāle senāsanaṃ",
  "tika-vin05t:196_5": "vissajjetvāpi bhikkhūnaṃ paribhogo anuññāto, tasmā senāsanajagganatthaṃ mūlacchejjaṃ",
  "tika-vin05t:196_6": "akatvā yāpanamattaṃ paribhuñjitabbaṃ.",
  "tika-vin05t:197_0": "60. Sace koci “mayhaṃ tisassasampādanakaṃ mahātaḷākaṃ atthi, taṃ saṃghassa dammī”ti",
  "tika-vin05t:197_1": "vadati, tañce saṃgho sampaṭicchati, paṭiggahaṇepi paribhogepi āpattiyeva. Yo pana",
  "tika-vin05t:197_2": "taṃ paṭikkhipati, so purimanayeneva na kenaci kiñci vattabbo. Yo hi taṃ codeti, sveva",
  "tika-vin05t:197_3": "sāpattiko hoti. Tena panekena bahū anāpattikā katā. Yo pana “tādisaṃyeva taḷākaṃ",
  "tika-vin05t:197_4": "dammī”ti vatvā bhikkhūhi “na vaṭṭatī”ti paṭikkhitto vadati “asukañca asukañca saṅghassa",
  "tika-vin05t:197_5": "taḷākaṃ atthi, taṃ kathaṃ vaṭṭatī”ti. So vattabbo “kappiyaṃ katvā dinnaṃ bhavissatī”ti.",
  "tika-vin05t:197_6": "Kathaṃ dinnaṃ kappiyaṃ hotīti. “Cattāro paccaye paribhuñjathā”ti vatvā dinnanti.",
  "tika-vin05t:197_7": "So sace “sādhu, bhante cattāro paccaye paribhuñjathā”ti deti, vaṭṭati. Athāpi “taḷākaṃ",
  "tika-vin05t:197_8": "gaṇhathā”ti vatvā “na vaṭṭatī”ti paṭikkhitto “kappiyakārako atthī”ti pucchitvā “natthī”ti",
  "tika-vin05t:197_9": "vutte “idaṃ asuko nāma vicāressati, asukassa vā hatthe mayhaṃ vā hatthe bhavissati,",
  "tika-vin05t:197_10": "saṅgho kappiyabhaṇḍaṃ paribhuñjatū”ti vadati, vaṭṭati. Sacepi “na vaṭṭatī”ti paṭikkhitto",
  "tika-vin05t:197_11": "“udakaṃ paribhuñjissati, bhaṇḍakaṃ dhovissati, migapakkhino pivissantī”ti vadati,",
  "tika-vin05t:197_12": "evampi vaṭṭati. Athāpi “na vaṭṭatī”ti paṭikkhitto vadati “kappiyasīsena gaṇhathā”ti.",
  "tika-vin05t:197_13": "“Sādhu upāsaka, saṅgho pānīyaṃ pivissati, bhaṇḍakaṃ dhovissati, migapakkhino pivissantī”ti",
  "tika-vin05t:197_14": "vatvā paribhuñjituṃ vaṭṭati. Athāpi “mama taḷākaṃ vā pokkharaṇiṃ vā saṅghassa dammī”ti",
  "tika-vin05t:197_15": "vutte “sādhu upāsaka, saṅgho pānīyaṃ pivissatī”tiādīni vatvā paribhuñjituṃ vaṭṭatiyeva.",
  "tika-vin05t:198_0": "Yadi pana bhikkhūhi hatthakammaṃ yācitvā sahatthena ca kappiyapathaviṃ khaṇitvā udakaparibhogatthāya",
  "tika-vin05t:198_1": "taḷākaṃ kāritaṃ hoti, tañce nissāya sassaṃ nipphādetvā manussā vihāre kappiyabhaṇḍaṃ",
  "tika-vin05t:198_2": "denti, vaṭṭati. Atha manussā eva saṅghassa upakāratthāya saṅghikabhūmiṃ khaṇitvā",
  "tika-vin05t:198_3": "taṃ nissāya nipphannasassato kappiyabhaṇḍaṃ denti, etampi vaṭṭati. “Amhākaṃ ekaṃ",
  "tika-vin05t:198_4": "kappiyakārakaṃ ṭhapethā”ti vutte ca ṭhapetumpi labbhati. Atha te manussā rājabalinā",
  "tika-vin05t:198_5": "upaddutā pakkamanti, aññe paṭipajjanti, na ca bhikkhūnaṃ kiñci denti, udakaṃ vāretuṃ",
  "tika-vin05t:198_6": "labbhati, tañca kho kasikammakāleyeva, na sassakāle. Sace te vadanti “nanu, bhante,",
  "tika-vin05t:198_7": "pubbepi manussā imaṃ nissāya sassaṃ akaṃsū”ti, tato vattabbā “te saṅghassa imañca",
  "tika-vin05t:198_8": "imañca upakāraṃ akaṃsu, idañcidañca kappiyabhaṇḍakaṃ adaṃsū”ti. Sace te vadanti “mayampi",
  "tika-vin05t:198_9": "dassāmā”ti, evampi vaṭṭati.",
  "tika-vin05t:199_0": "Sace pana koci abyatto akappiyavohārena taḷākaṃ paṭiggaṇhāti vā kāreti vā, taṃ bhikkhūhi",
  "tika-vin05t:199_1": "na paribhuñjitabbaṃ, taṃ nissāya laddhakappiyabhaṇḍampi akappiyameva. Sace bhikkhūhi",
  "tika-vin05t:199_2": "pariccattabhāvaṃ ñatvā sāmiko vā tassa puttadhītaro vā añño vā koci vaṃse uppanno",
  "tika-vin05t:199_3": "puna kappiyavohārena deti, vaṭṭati. Pacchinne kulavaṃse yo tassa janapadassa sāmiko,",
  "tika-vin05t:199_4": "so acchinditvā kappiyavohārena puna deti cittalapabbate bhikkhunā nīhaṭaudakavāhakaṃ",
  "tika-vin05t:199_5": "aḷanāgarājamahesī viya, evampi vaṭṭati. Kappiyavohārepi udakavasena paṭiggahitataḷāke",
  "tika-vin05t:199_6": "suddhacittānaṃ mattikuddharaṇapāḷibandhanādīni ca kātuṃ vaṭṭati. Taṃ nissāya pana",
  "tika-vin05t:199_7": "sassaṃ karonte disvā kappiyakārakaṃ ṭhapetuṃ na vaṭṭati. Yadi te sayameva kappiyabhaṇḍaṃ",
  "tika-vin05t:199_8": "denti, gahetabbaṃ. No ce denti, na codetabbaṃ. Paccayavasena paṭiggahitataḷāke kappiyakārakaṃ",
  "tika-vin05t:199_9": "ṭhapetuṃ vaṭṭati, mattikuddharaṇapāḷibandhanādīni kāretuṃ na vaṭṭati. Sace kappiyakārakā",
  "tika-vin05t:199_10": "sayameva karonti, vaṭṭati. Abyattena pana lajjibhikkhunā kārāpitesu kiñcāpi paṭiggahaṇaṃ",
  "tika-vin05t:199_11": "kappiyaṃ, bhikkhussa pana payogapaccayā uppannena missattā visagatapiṇḍapāto viya",
  "tika-vin05t:199_12": "akappiyamaṃsarasamissabhojanaṃ viya ca dubbinibhogaṃ hoti, sabbesaṃ akappiyameva.",
  "tika-vin05t:200_0": "61. Sace pana udakassa okāso atthi, taḷākassa pāḷi thirā, “yathā bahuṃ udakaṃ gaṇhāti,",
  "tika-vin05t:200_1": "evaṃ karohi, tīrasamīpe udakaṃ karohī”ti evaṃ udakameva vicāreti, vaṭṭati. Uddhane",
  "tika-vin05t:200_2": "aggiṃ na pātenti, “udakakammaṃ labbhatu upāsakā”ti vattuṃ vaṭṭati, “sassaṃ katvā",
  "tika-vin05t:200_3": "āharathā”ti vattuṃ pana na vaṭṭati. Sace pana taḷāke atibahuṃ udakaṃ disvā passato",
  "tika-vin05t:200_4": "vā piṭṭhito vā mātikaṃ nīharāpeti, vanaṃ chindāpetvā kedāre kārāpeti, porāṇakedāresu",
  "tika-vin05t:200_5": "vā pakatibhāgaṃ aggahetvā atirekaṃ gaṇhāti, navasasse vā aparicchinnabhāge “ettake",
  "tika-vin05t:200_6": "kahāpaṇe dethā”ti kahāpaṇe uṭṭhāpeti, sabbesaṃ akappiyaṃ.",
  "tika-vin05t:201_0": "Yo pana “kasatha vapathā”ti avatvā “ettakāya bhūmiyā ettako nāma bhāgo”ti evaṃ bhūmiṃ",
  "tika-vin05t:201_1": "vā patiṭṭhāpeti, “ettake bhūmibhāge amhehi sassaṃ kataṃ, ettakaṃ nāma bhāgaṃ gaṇhathā”ti",
  "tika-vin05t:201_2": "vadantesu kassakesu bhūmippamāṇagahaṇatthaṃ rajjuyā vā daṇḍena vā mināti, khale vā",
  "tika-vin05t:201_3": "ṭhatvā rakkhati, khalato vā nīharāpeti, koṭṭhāgāre vā paṭisāmeti, tasseva taṃ akappiyaṃ.",
  "tika-vin05t:201_4": "Sace kassakā kahāpaṇe āharitvā “ime saṅghassa āhaṭā”ti vadanti, aññataro ca bhikkhu",
  "tika-vin05t:201_5": "“na saṅgho kahāpaṇe khādatī”ti saññāya “ettakehi kahāpaṇehi sāṭake āharatha, ettakehi",
  "tika-vin05t:201_6": "yāguādīni sampādethā”ti vadati, yaṃ te āharanti, taṃ sabbesaṃ akappiyaṃ. Kasmā? Kahāpaṇānaṃ",
  "tika-vin05t:201_7": "vicāritattā. Sace dhaññaṃ āharitvā “idaṃ saṅghassa āhaṭa”nti vadanti, aññataro ca",
  "tika-vin05t:201_8": "bhikkhu purimanayeneva “ettakehi vīhīhi idañcidañca āharathā”ti vadati, yaṃ te āharanti,",
  "tika-vin05t:201_9": "taṃ tasseva akappiyaṃ. Kasmā? Dhaññassa vicāritattā. Sace taṇḍulaṃ vā aparaṇṇaṃ vā",
  "tika-vin05t:201_10": "āharitvā “idaṃ saṅghassa āhaṭa”nti vadanti, aññataro ca bhikkhu purimanayeneva “ettakehi",
  "tika-vin05t:201_11": "taṇḍulehi idañcidañca āharathā”ti vadati, yaṃ te āharanti, taṃ sabbesaṃ kappiyaṃ.",
  "tika-vin05t:201_12": "Kasmā? Kappiyānaṃ taṇḍulādīnaṃ vicāritattā. Kayavikkayepi anāpatti kappiyakārakassa ācikkhitattā.",
  "tika-vin05t:202_0": "62. Pubbe pana cittalapabbate eko bhikkhu catusāladvāre “aho vata sve saṅghassa ettakappamāṇe",
  "tika-vin05t:202_1": "pūve paceyyu”nti ārāmikānaṃ saññājananatthaṃ bhūmiyaṃ maṇḍalaṃ akāsi. Taṃ disvā cheko",
  "tika-vin05t:202_2": "ārāmiko tatheva katvā dutiyadivase bheriyā ākoṭitāya sannipatite saṅghe pūvaṃ gahetvā",
  "tika-vin05t:202_3": "saṅghattheraṃ āha – “bhante, amhehi ito pubbe neva pitūnaṃ, na pitāmahānaṃ evarūpaṃ",
  "tika-vin05t:202_4": "sutapubbaṃ, ekena ayyena catusāladvāre pūvatthāya saññā katā, ito dāni pabhuti ayyā",
  "tika-vin05t:202_5": "attano attano cittānurūpaṃ vadantu, amhākampi phāsuvihāro bhavissatī”ti. Mahāthero",
  "tika-vin05t:202_6": "tatova nivatti, ekabhikkhunāpi pūvo na gahito. Evaṃ pubbe tatruppādaṃ na paribhuñjiṃsu. Tasmā –",
  "tika-vin05t:203": "Sallekhaṃ accajantena, appamattena bhikkhunā;",
  "tika-vin05t:204": "Kappiyepi na kātabbā, āmisatthāya lolatāti. ;",
  "tika-vin05t:205": "Yo cāyaṃ taḷāke vutto, pokkharaṇīudakavāhakamātikādīsupi eseva nayo.",
  "tika-vin05t:206_0": "63. Pubbaṇṇāparaṇṇaucchuphalāphalādīnaṃ viruhanaṭṭhānaṃ yaṃ kiñci khettaṃ vā vatthuṃ",
  "tika-vin05t:206_1": "vā “dammī”ti vuttepi “na vaṭṭatī”ti paṭikkhipitvā taḷāke vuttanayeneva yadā kappiyavohārena",
  "tika-vin05t:206_2": "“catupaccayaparibhogatthāya dammī”ti vadati, tadā sampaṭicchitabbaṃ, “vanaṃ dammi",
  "tika-vin05t:206_3": "araññaṃ dammī”ti vutte pana vaṭṭati. Sace manussā bhikkhūhi anāṇattāyeva tattha rukkhe",
  "tika-vin05t:206_4": "chinditvā aparaṇṇādīni sampādetvā bhikkhūnaṃ bhāgaṃ denti, vaṭṭati, adentā na codetabbā.",
  "tika-vin05t:206_5": "Sace kenacideva antarāyena tesu pakkantesu aññe karonti, na ca bhikkhūnaṃ kiñci denti,",
  "tika-vin05t:206_6": "te vāretabbā. Sace vadanti “nanu, bhante, pubbe manussā idha sassāni akaṃsū”ti, tato",
  "tika-vin05t:206_7": "vattabbā “te saṅghassa idañcidañca kappiyabhaṇḍaṃ adaṃsū”ti. Sace vadanti “mayampi",
  "tika-vin05t:206_8": "dassāmā”ti, evaṃ vaṭṭati.",
  "tika-vin05t:207_0": "Kiñci sassuṭṭhānakaṃ bhūmippadesaṃ sandhāya “sīmaṃ demā”ti vadanti, vaṭṭati. Sīmaparicchedanatthaṃ",
  "tika-vin05t:207_1": "pana thambhā vā pāsāṇā vā sayaṃ na ṭhapetabbā, bhūmi nāma anagghā, appakenapi pārājiko",
  "tika-vin05t:207_2": "bhaveyya. Ārāmikānaṃ pana vattabbaṃ “iminā ṭhānena amhākaṃ sīmā gatā”ti. Sacepi hi",
  "tika-vin05t:207_3": "te adhikaṃ gaṇhanti, pariyāyena kathitattā anāpatti. Yadi pana rājarājamahāmattādayo",
  "tika-vin05t:207_4": "sayameva thambhe ṭhapāpetvā “cattāro paccaye paribhuñjathā”ti denti, vaṭṭatiyeva.",
  "tika-vin05t:208_0": "Sace koci antosīmāyaṃ taḷākaṃ vā khaṇati, vihāramajjhena vā mātikaṃ neti, cetiyaṅgaṇabodhiyaṅgaṇādīni",
  "tika-vin05t:208_1": "dussanti, vāretabbo. Sace saṅgho kiñci labhitvā āmisagarukatāya na vāreti, eko bhikkhu",
  "tika-vin05t:208_2": "vāreti, sova bhikkhu issaro. Sace eko bhikkhu na vāreti “netha tumhe”ti, tesaṃyeva",
  "tika-vin05t:208_3": "pakkho hoti. Saṅgho vāreti, saṅghova issaro. Saṅghikesu hi kammesu yo dhammakammaṃ",
  "tika-vin05t:208_4": "karoti, sova issaro. Sace vāriyamānopi karoti, heṭṭhā gahitaṃ paṃsuṃ heṭṭhā pakkhipitvā,",
  "tika-vin05t:208_5": "upari gahitaṃ paṃsuṃ upari pakkhipitvā pūretabbā.",
  "tika-vin05t:209_0": "Sace koci yathājātameva ucchuṃ vā aparaṇṇaṃ vā alābukumbhaṇḍādikaṃ vā valliphalaṃ",
  "tika-vin05t:209_1": "dātukāmo “etaṃ sabbaṃ ucchukhettaṃ aparaṇṇavatthuṃ valliphalāvāṭaṃ dammī”ti vadati,",
  "tika-vin05t:209_2": "saha vatthunā parāmaṭṭhattā na vaṭṭatīti mahāsumatthero āha. Mahāpadumatthero pana",
  "tika-vin05t:209_3": "“abhilāpamattametaṃ, sāmikānaṃyeva hi so bhūmibhāgo, tasmā vaṭṭatī”ti āha. “Dāsaṃ",
  "tika-vin05t:209_4": "dammī”ti vadati, na vaṭṭati. “Ārāmikaṃ dammi, veyyāvaccakaraṃ dammi, kappiyakārakaṃ",
  "tika-vin05t:209_5": "dammī”ti vutte vaṭṭati. Sace ārāmiko purebhattampi pacchābhattampi saṅghasseva kammaṃ",
  "tika-vin05t:209_6": "karoti, sāmaṇerassa viya sabbaṃ bhesajjaṃ paṭijagganampi tassa kātabbaṃ. Sace purebhattameva",
  "tika-vin05t:209_7": "saṅghassa kammaṃ karoti, pacchābhattaṃ attano karoti, sāyaṃ nivāpo na dātabbo. Yepi",
  "tika-vin05t:209_8": "pañcadivasavārena vā pakkhavārena vā saṅghassa kammaṃ katvā sesakāle attano kammaṃ",
  "tika-vin05t:209_9": "karonti, tesampi karaṇakāleyeva bhattañca nivāpo ca dātabbo. Sace saṅghassa kammaṃ",
  "tika-vin05t:209_10": "natthi, attanoyeva kammaṃ katvā jīvanti, te ce hatthakammamūlaṃ ānetvā denti, gahetabbaṃ.",
  "tika-vin05t:209_11": "No ce denti, na kiñci vattabbā. Yaṃ kiñci rajakadāsampi pesakāradāsampi ārāmikanāmena",
  "tika-vin05t:209_12": "sampaṭicchituṃ vaṭṭati.",
  "tika-vin05t:210_0": "Sace “gāvo demā”ti vadanti, “na vaṭṭatī”ti paṭikkhipitabbā. Imā gāvo kutoti. Paṇḍitehi",
  "tika-vin05t:210_1": "pañcagorasaparibhogatthāya dinnāti. “Mayampi pañcagorasaparibhogatthāya demā”ti vutte",
  "tika-vin05t:210_2": "vaṭṭanti. Ajikādīsupi eseva nayo. “Hatthiṃ dema, assaṃ, mahiṃsaṃ, kukkuṭaṃ, sūkaraṃ",
  "tika-vin05t:210_3": "demā”ti vadanti, sampaṭicchituṃ na vaṭṭati. Sace keci manussā “appossukkā, bhante,",
  "tika-vin05t:210_4": "tumhe hotha, mayaṃ ime gahetvā tumhākaṃ kappiyabhaṇḍaṃ dassāmā”ti gaṇhanti, vaṭṭati.",
  "tika-vin05t:210_5": "Kukkuṭasūkare “sukhaṃ jīvantū”ti araññe vissajjāpetuṃ vaṭṭati. “Imaṃ taḷākaṃ, imaṃ",
  "tika-vin05t:210_6": "khettaṃ, imaṃ vatthuṃ vihārassa demā”ti vutte paṭikkhipituṃ na labbhati.",
  "tika-vin05t:211_0": "64. Sace koci bhikkhuṃ uddissa dūtena hiraññasuvaṇṇādicīvaracetāpannaṃ pahiṇeyya",
  "tika-vin05t:211_1": "“iminā cīvaracetāpannena cīvaraṃ cetāpetvā itthannāmaṃ bhikkhuṃ cīvarena acchādehī”ti,",
  "tika-vin05t:211_2": "so ce dūto taṃ bhikkhuṃ upasaṅkamitvā evaṃ vadeyya “idaṃ kho, bhante, āyasmantaṃ",
  "tika-vin05t:211_3": "uddissa cīvaracetāpannaṃ ābhataṃ, paṭiggaṇhatu āyasmā cīvaracetāpanna”nti, tena bhikkhunā",
  "tika-vin05t:211_4": "so dūto evamassa vacanīyo “na kho mayaṃ, āvuso, cīvaracetāpannaṃ paṭiggaṇhāma, cīvarañca",
  "tika-vin05t:211_5": "kho mayaṃ paṭiggaṇhāma kālena kappiya”nti. So ce dūto taṃ bhikkhuṃ evaṃ vadeyya “atthi",
  "tika-vin05t:211_6": "panāyasmato koci veyyāvaccakaro”ti, cīvaratthikena bhikkhunā veyyāvaccakaro niddisitabbo",
  "tika-vin05t:211_7": "ārāmiko vā upāsako vā “eso kho, āvuso, bhikkhūnaṃ veyyāvaccakaro”ti. Na vattabbo",
  "tika-vin05t:211_8": "“tassa dehī”ti vā “so vā nikkhipissati, so vā parivattessati, so vā cetāpessatī”ti.",
  "tika-vin05t:211_9": "So ce dūto taṃ veyyāvaccakaraṃ saññāpetvā taṃ bhikkhuṃ upasaṅkamitvā evaṃ vadeyya",
  "tika-vin05t:211_10": "“yaṃ kho, bhante, āyasmā veyyāvaccakaraṃ niddisi, āṇatto so mayā, upasaṅkamatu āyasmā",
  "tika-vin05t:211_11": "kālena, cīvarena taṃ acchādessatī”ti. Cīvaratthikena bhikkhunā veyyāvaccakaro upasaṅkamitvā",
  "tika-vin05t:211_12": "dvattikkhattuṃ codetabbo sāretabbo “attho me, āvuso, cīvarenā”ti. Na vattabbo “dehi",
  "tika-vin05t:211_13": "me cīvaraṃ, āhara me cīvaraṃ, parivattehi me cīvaraṃ, cetāpehi me cīvara”nti. Sace",
  "tika-vin05t:211_14": "dvattikkhattuṃ codayamāno sārayamāno taṃ cīvaraṃ abhinipphādeti, iccetaṃ kusalaṃ.",
  "tika-vin05t:211_15": "No ce abhinipphādeti, tattha gantvā catukkhattuṃ pañcakkhattuṃ chakkhattuparamaṃ",
  "tika-vin05t:211_16": "tuṇhībhūtena uddissa ṭhātabbaṃ, na āsane nisīditabbaṃ, na āmisaṃ paṭiggahetabbaṃ,",
  "tika-vin05t:211_17": "na dhammo bhāsitabbo. “Kiṃ kāraṇā āgatosī”ti pucchiyamānena “jānāhi, āvuso”ti ettakameva vattabbaṃ.",
  "tika-vin05t:212_0": "Sace āsane vā nisīdati, āmisaṃ vā paṭiggaṇhāti, dhammaṃ vā bhāsati, ṭhānaṃ bhañjati.",
  "tika-vin05t:212_1": "Sace catukkhattuṃ codeti, catukkhattuṃ ṭhātabbaṃ. Pañcakkhattuṃ codeti, dvikkhattuṃ",
  "tika-vin05t:212_2": "ṭhātabbaṃ. Chakkhattuṃ codeti, na ṭhātabbaṃ. Ekāya hi codanāya ṭhānadvayaṃ bhañjati.",
  "tika-vin05t:212_3": "Yathā chakkhattuṃ codetvā na ṭhātabbaṃ, evaṃ dvādasakkhattuṃ ṭhatvā na codetabbaṃ.",
  "tika-vin05t:212_4": "Tasmā sace codetiyeva na tiṭṭhati, cha codanā labbhanti. Sace tiṭṭhatiyeva na codeti,",
  "tika-vin05t:212_5": "dvādasa ṭhānāni labbhanti. Sace codetipi tiṭṭhatipi, ekāya codanāya dve ṭhānāni hāpetabbāni.",
  "tika-vin05t:212_6": "Tattha yo ekadivasameva punappunaṃ gantvā chakkhattuṃ codeti, sakiṃyeva vā gantvā",
  "tika-vin05t:212_7": "“attho me, āvuso, cīvarenā”ti chakkhattuṃ vadati, tattha ekadivasameva punappunaṃ",
  "tika-vin05t:212_8": "gantvā dvādasakkhattuṃ tiṭṭhati, sakimeva vā gantvā tatra tatra ṭhāne tiṭṭhati, sopi",
  "tika-vin05t:212_9": "sabbacodanāyo sabbaṭṭhānāni ca bhañjati, ko pana vādo nānādivasesu. Tato ce uttari",
  "tika-vin05t:212_10": "vāyamamāno taṃ cīvaraṃ abhinipphādeti, payoge dukkaṭaṃ, paṭilābhena nissaggiyaṃ hoti.",
  "tika-vin05t:212_11": "No ce sakkoti taṃ abhinipphādetuṃ, yato rājato rājamahāmattato vā assa bhikkhuno",
  "tika-vin05t:212_12": "taṃ cīvaracetāpannaṃ ānītaṃ, tassa santikaṃ sāmaṃ vā gantabbaṃ, dūto vā pāhetabbo",
  "tika-vin05t:212_13": "“yaṃ kho tumhe āyasmanto bhikkhuṃ uddissa cīvaracetāpannaṃ pahiṇittha, na taṃ tassa",
  "tika-vin05t:212_14": "bhikkhuno kiñci atthaṃ anubhoti, yuñjantāyasmanto sakaṃ, mā tumhākaṃ santakaṃ vinassatū”ti.",
  "tika-vin05t:212_15": "Ayaṃ tattha sāmīci. Yo pana neva sāmaṃ gacchati, na dūtaṃ pāheti, vattabhede dukkaṭaṃ āpajjati.",
  "tika-vin05t:213_0": "65. Kiṃ pana sabbakappiyakārakesu evaṃ paṭipajjitabbanti? Na paṭipajjitabbaṃ. Ayañhi",
  "tika-vin05t:213_1": "kappiyakārako nāma saṅkhepato duvidho niddiṭṭho aniddiṭṭho ca. Tattha niddiṭṭho duvidho",
  "tika-vin05t:213_2": "bhikkhunā niddiṭṭho dūtena niddiṭṭhoti. Aniddiṭṭhopi duvidho mukhavevaṭikakappiyakārako",
  "tika-vin05t:213_3": "parammukhakappiyakārakoti. Tesu bhikkhunā niddiṭṭho sammukhāsammukhavasena catubbidho",
  "tika-vin05t:213_4": "hoti, tathā dūtena niddiṭṭhopi. Kathaṃ? Idhekacco bhikkhussa cīvaratthāya dūtena",
  "tika-vin05t:213_5": "akappiyavatthuṃ pahiṇati, dūto taṃ bhikkhuṃ upasaṅkamitvā “idaṃ, bhante, itthannāmena",
  "tika-vin05t:213_6": "tumhākaṃ cīvaratthāya pahitaṃ, gaṇhatha na”nti vadati, bhikkhu “nayidaṃ kappatī”ti",
  "tika-vin05t:213_7": "paṭikkhipati, dūto “atthi pana te, bhante, veyyāvaccakaro”ti pucchati, puññatthikehi",
  "tika-vin05t:213_8": "ca upāsakehi “bhikkhūnaṃ veyyāvaccaṃ karothā”ti āṇattā vā, bhikkhūnaṃ vā sandiṭṭhasambhattā",
  "tika-vin05t:213_9": "keci veyyāvaccakarā honti, tesaṃ aññataro tasmiṃ khaṇe bhikkhussa santike nisinno",
  "tika-vin05t:213_10": "hoti, bhikkhu taṃ niddisati “ayaṃ bhikkhūnaṃ veyyāvaccakaro”ti, dūto tassa hatthe",
  "tika-vin05t:213_11": "akappiyavatthuṃ datvā “therassa cīvaraṃ kiṇitvā dehī”ti gacchati, ayaṃ bhikkhunā sammukhāniddiṭṭho.",
  "tika-vin05t:214_0": "No ce bhikkhussa santike nisinno hoti, apica kho bhikkhu niddisati “asukasmiṃ nāma",
  "tika-vin05t:214_1": "gāme itthannāmo bhikkhūnaṃ veyyāvaccakaro”ti, so gantvā tassa hatthe akappiyavatthuṃ",
  "tika-vin05t:214_2": "datvā “therassa cīvaraṃ kiṇitvā dadeyyāsī”ti āgantvā bhikkhussa ārocetvā gacchati,",
  "tika-vin05t:214_3": "ayameko bhikkhunā asammukhāniddiṭṭho.",
  "tika-vin05t:215_0": "Na heva kho so dūto attanā āgantvā āroceti, apica kho aññaṃ pahiṇati “dinnaṃ mayā,",
  "tika-vin05t:215_1": "bhante, tassa hatthe cīvaracetāpannaṃ, tumhe cīvaraṃ gaṇheyyāthā”ti, ayaṃ dutiyo",
  "tika-vin05t:215_2": "bhikkhunā asammukhāniddiṭṭho.",
  "tika-vin05t:216_0": "Na heva kho aññaṃ pahiṇati, apica gacchantova bhikkhuṃ vadati “ahaṃ tassa hatthe",
  "tika-vin05t:216_1": "cīvaracetāpannaṃ dassāmi, tumhe cīvaraṃ gaṇheyyāthā”ti, ayaṃ tatiyo bhikkhunā asammukhāniddiṭṭhoti",
  "tika-vin05t:216_2": "evaṃ eko sammukhāniddiṭṭho tayo asammukhāniddiṭṭhāti ime cattāro bhikkhunā niddiṭṭhaveyyāvaccakarā",
  "tika-vin05t:216_3": "nāma. Etesu idha vuttanayeneva paṭipajjitabbaṃ.",
  "tika-vin05t:217_0": "Aparo bhikkhu purimanayeneva dūtena pucchito natthitāya vā avicāretukāmatāya vā “natthamhākaṃ",
  "tika-vin05t:217_1": "kappiyakārako”ti vadati, tasmiṃ khaṇe koci manusso āgacchati, dūto tassa hatthe akappiyavatthuṃ",
  "tika-vin05t:217_2": "datvā “imassa hatthato cīvaraṃ gaṇheyyāthā”ti vatvā gacchati, ayaṃ dūtena sammukhāniddiṭṭhoti",
  "tika-vin05t:217_3": "evaṃ eko sammukhāniddiṭṭho.",
  "tika-vin05t:218_0": "Aparo dūto gāmaṃ pavisitvā attanā abhirucitassa kassaci hatthe akappiyavatthuṃ datvā",
  "tika-vin05t:218_1": "purimanayeneva āgantvā vā āroceti, aññaṃ vā pahiṇati “ahaṃ asukassa nāma hatthe cīvaracetāpannaṃ",
  "tika-vin05t:218_2": "dassāmi, tumhe cīvaraṃ gaṇheyyāthā”ti vatvā vā gacchati, ayaṃ tatiyo dūtena asammukhāniddiṭṭhoti",
  "tika-vin05t:218_3": "evaṃ eko sammukhāniddiṭṭho tayo asammukhāniddiṭṭhāti ime cattāro dūtena niddiṭṭhaveyyāvaccakarā",
  "tika-vin05t:218_4": "nāma. Etesu meṇḍakasikkhāpade vuttanayeneva paṭipajjitabbaṃ. Vuttañhetaṃ –",
  "tika-vin05t:219_0": "“Santi, bhikkhave, manussā saddhā pasannā, te kappiyakārakānaṃ hatthe hiraññaṃ upanikkhipanti",
  "tika-vin05t:219_1": "‘iminā yaṃ ayyassa kappiyaṃ, taṃ dethā’ti. Anujānāmi, bhikkhave, yaṃ tato kappiyaṃ,",
  "tika-vin05t:219_2": "taṃ sādituṃ, na tvevāhaṃ, bhikkhave, ‘kenaci pariyāyena jātarūparajataṃ sāditabbaṃ",
  "tika-vin05t:219_3": "pariyesitabba’nti vadāmī”ti.",
  "tika-vin05t:220_0": "Ettha codanāya parimāṇaṃ natthi, mūlaṃ asādiyantena sahassakkhattumpi codanāya vā",
  "tika-vin05t:220_1": "ṭhānena vā kappiyabhaṇḍaṃ sādituṃ vaṭṭati. No ce deti, aññaṃ kappiyakārakaṃ ṭhapetvāpi",
  "tika-vin05t:220_2": "āharāpetabbaṃ. Sace icchati, mūlasāmikānampi kathetabbaṃ. No ce icchati, na kathetabbaṃ.",
  "tika-vin05t:221_0": "Aparo bhikkhu purimanayeneva dūtena pucchito “natthamhākaṃ kappiyakārako”ti vadati,",
  "tika-vin05t:221_1": "tadañño samīpe ṭhito sutvā “āhara bho, ahaṃ ayyassa cīvaraṃ cetāpetvā dassāmī”ti",
  "tika-vin05t:221_2": "vadati. Dūto “handa bho dadeyyāsī”ti tassa hatthe datvā bhikkhussa anārocetvāva gacchati,",
  "tika-vin05t:221_3": "ayaṃ mukhavevaṭikakappiyakārako. Aparo bhikkhuno upaṭṭhākassa vā aññassa vā hatthe",
  "tika-vin05t:221_4": "akappiyavatthuṃ datvā “therassa cīvaraṃ dadeyyāsī”ti ettova pakkamati, ayaṃ parammukhākappiyakārakoti",
  "tika-vin05t:221_5": "ime dve aniddiṭṭhakappiyakārakā nāma. Etesu aññātakaappavāritesu viya paṭipajjitabbaṃ.",
  "tika-vin05t:221_6": "Sace sayameva cīvaraṃ ānetvā dadanti, gahetabbaṃ. No ce, na kiñci vattabbā. Yathā",
  "tika-vin05t:221_7": "ca dūtassa hatthe cīvaratthāya akappiyavatthumhi pesite vinicchayo vutto, evaṃ piṇḍapātādīnampi",
  "tika-vin05t:221_8": "atthāya pesite sayaṃ āgantvā dīyamāne ca vinicchayo veditabbo.",
  "tika-vin05t:222_0": "66. Upanikkhittasādiyane pana ayaṃ vinicchayo – kiñci akappiyavatthuṃ pādamūle ṭhapetvā",
  "tika-vin05t:222_1": "“idaṃ ayyassa hotū”ti vutte sacepi cittena sādiyati, gaṇhitukāmo hoti, kāyena vā",
  "tika-vin05t:222_2": "vācāya vā “nayidaṃ kappatī”ti paṭikkhipati, anāpatti. Kāyavācāhi vā appaṭikkhipitvāpi",
  "tika-vin05t:222_3": "suddhacitto hutvā “nayidaṃ amhākaṃ kappatī”ti na sādiyati, anāpattiyeva. Tīsu dvāresu",
  "tika-vin05t:222_4": "hi yena kenaci paṭikkhittaṃ paṭikkhittameva hoti. Sace pana kāyavācāhi appaṭikkhipitvā",
  "tika-vin05t:222_5": "cittena adhivāseti, kāyavācāhi kattabbassa paṭikkhepassa akaraṇato akiriyasamuṭṭhānaṃ",
  "tika-vin05t:222_6": "kāyadvāre ca vacīdvāre ca āpattiṃ āpajjati, manodvāre pana āpatti nāma natthi.",
  "tika-vin05t:223_0": "Eko sataṃ vā sahassaṃ vā pādamūle ṭhapeti “tuyhidaṃ hotū”ti, bhikkhu “nayidaṃ kappatī”ti",
  "tika-vin05t:223_1": "paṭikkhipati, upāsako “pariccattaṃ mayā tumhāka”nti gato, añño tattha āgantvā pucchati",
  "tika-vin05t:223_2": "“kiṃ, bhante, ida”nti, yaṃ tena ca attanā ca vuttaṃ, taṃ ācikkhitabbaṃ. So ce vadati",
  "tika-vin05t:223_3": "“gopayissāmahaṃ, bhante, guttaṭṭhānaṃ dassethā”ti, sattabhūmikampi pāsādaṃ abhiruhitvā",
  "tika-vin05t:223_4": "“idaṃ guttaṭṭhāna”nti ācikkhitabbaṃ, “idha nikkhipāhī”ti na vattabbaṃ. Ettāvatā kappiyañca",
  "tika-vin05t:223_5": "akappiyañca nissāya ṭhitaṃ hoti, dvāraṃ pidahitvā rakkhantena vasitabbaṃ. Sace kiñci",
  "tika-vin05t:223_6": "vikkāyikabhaṇḍaṃ pattaṃ vā cīvaraṃ vā gahetvā āgacchati, “idaṃ gahessatha, bhante”ti",
  "tika-vin05t:223_7": "vutte “upāsaka, atthi amhākaṃ iminā attho, vatthu ca evarūpaṃ nāma saṃvijjati, kappiyakārako",
  "tika-vin05t:223_8": "natthī”ti vattabbaṃ. Sace so vadati “ahaṃ kappiyakārako bhavissāmi, dvāraṃ vivaritvā",
  "tika-vin05t:223_9": "dethā”ti, dvāraṃ vivaritvā “imasmiṃ okāse ṭhapita”nti vattabbaṃ, “idaṃ gaṇhā”ti na",
  "tika-vin05t:223_10": "vattabbaṃ. Evampi kappiyañca akappiyañca nissāya ṭhitameva hoti. So ce taṃ gahetvā",
  "tika-vin05t:223_11": "tassa kappiyabhaṇḍaṃ deti, vaṭṭati. Sace adhikaṃ gaṇhāti, “na mayaṃ tava bhaṇḍaṃ",
  "tika-vin05t:223_12": "gaṇhāma, nikkhamāhī”ti vattabbo.",
  "tika-vin05t:224_0": "67. Yena pana jātarūpādicatubbidhaṃ nissaggiyavatthu paṭiggahitaṃ, tena kiṃ kātabbanti?",
  "tika-vin05t:224_1": "Saṅghamajjhe nissajjitabbaṃ. Kathaṃ? Tena bhikkhunā saṅghaṃ upasaṅkamitvā ekaṃsaṃ",
  "tika-vin05t:224_2": "uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ",
  "tika-vin05t:224_3": "paggahetvā evamassa vacanīyo “ahaṃ, bhante, rūpiyaṃ paṭiggahesiṃ, idaṃ me nissaggiyaṃ,",
  "tika-vin05t:224_4": "imāhaṃ nissajjāmī”ti nissajjitvā āpatti desetabbā. Byattena bhikkhunā paṭibalena",
  "tika-vin05t:224_5": "āpatti paṭiggahetabbā. Sace tattha āgacchati ārāmiko vā upāsako vā, so vattabbo “āvuso,",
  "tika-vin05t:224_6": "idaṃ jānāhī”ti. Sace so bhaṇati “iminā kiṃ āharissāmī”ti, na vattabbo “imaṃ vā imaṃ",
  "tika-vin05t:224_7": "vā āharā”ti, kappiyaṃ ācikkhitabbaṃ sappiṃ vā telaṃ vā madhuṃ vā phāṇitaṃ vā. Ācikkhantena",
  "tika-vin05t:224_8": "ca “iminā sappiṃ vā telaṃ vā madhuṃ vā phāṇitaṃ vā āharā”ti na vattabbaṃ, “idañcidañca",
  "tika-vin05t:224_9": "saṅghassa kappiya”nti ettakameva vattabbaṃ. Sace so tena parivattetvā kappiyaṃ āharati,",
  "tika-vin05t:224_10": "rūpiyapaṭiggāhakaṃ ṭhapetvā sabbeheva bhājetvā paribhuñjitabbaṃ, rūpiyapaṭiggāhakena bhāgo na gahetabbo.",
  "tika-vin05t:225_0": "Aññesaṃ bhikkhūnaṃ vā ārāmikānaṃ vā pattabhāgampi labhitvā paribhuñjituṃ na vaṭṭati,",
  "tika-vin05t:225_1": "antamaso makkaṭādīhi tato haritvā araññe ṭhapitaṃ vā tesaṃ hatthato gaḷitaṃ vā tiracchānapaṭiggahitampi",
  "tika-vin05t:225_2": "paṃsukūlampi na vaṭṭatiyeva. Tato āhaṭena phāṇitena senāsanadhūpanampi na vaṭṭati.",
  "tika-vin05t:225_3": "Sappinā vā telena vā padīpaṃ katvā dīpāloke nipajjituṃ, kasiṇaparikammaṃ kātuṃ, potthakampi",
  "tika-vin05t:225_4": "vācetuṃ na vaṭṭati. Telamadhuphāṇitehi pana sarīre vaṇaṃ makkhetuṃ na vaṭṭatiyeva.",
  "tika-vin05t:225_5": "Tena vatthunā mañcapīṭhādīni vā gaṇhanti, uposathāgāraṃ vā bhojanasālaṃ vā karonti,",
  "tika-vin05t:225_6": "paribhuñjituṃ na vaṭṭati. Chāyāpi gehaparicchedena ṭhitāva na vaṭṭati, paricchedātikkantā",
  "tika-vin05t:225_7": "āgantukattā vaṭṭati. Taṃ vatthuṃ vissajjetvā katena maggenapi setunāpi nāvāyapi uḷumpenāpi",
  "tika-vin05t:225_8": "gantuṃ na vaṭṭati. Tena vatthunā khaṇāpitāya pokkharaṇiyā ubbhidodakaṃ pātuṃ vā paribhuñjituṃ",
  "tika-vin05t:225_9": "vā na vaṭṭati. Anto udake pana asati aññaṃ āgantukaṃ udakaṃ vā vassodakaṃ vā paviṭṭhaṃ",
  "tika-vin05t:225_10": "vaṭṭati. Kītāya yena saddhiṃ kītā, taṃ āgantukampi na vaṭṭati. Taṃ vatthuṃ upanikkhepaṃ",
  "tika-vin05t:225_11": "ṭhapetvā saṅgho paccaye paribhuñjati, tepi paccayā tassa na vaṭṭanti. Ārāmo gahito",
  "tika-vin05t:225_12": "hoti, sopi paribhuñjituṃ na vaṭṭati. Yadi bhūmipi bījampi akappiyaṃ, neva bhūmiṃ,",
  "tika-vin05t:225_13": "na phalaṃ paribhuñjituṃ vaṭṭati. Sace bhūmiṃyeva kiṇitvā aññāni bījāni ropitāni,",
  "tika-vin05t:225_14": "phalaṃ vaṭṭati. Atha bījāni kiṇitvā kappiyabhūmiyaṃ ropitāni, phalaṃ na vaṭṭati,",
  "tika-vin05t:225_15": "bhūmiyaṃ nisīdituṃ vā nipajjituṃ vā vaṭṭati.",
  "tika-vin05t:226_0": "Sace pana tattha āgato kappiyakārako taṃ parivattetvā saṅghassa kappiyaṃ sappitelādiṃ",
  "tika-vin05t:226_1": "āharituṃ na jānāti, so vattabbo “āvuso, imaṃ chaḍḍehī”ti. Sace so chaḍḍeti, iccetaṃ",
  "tika-vin05t:226_2": "kusalaṃ. No ce chaḍḍeti, pañcahaṅgehi samannāgato bhikkhu rūpiyachaḍḍako sammannitabbo",
  "tika-vin05t:226_3": "yo na chandāgatiṃ gaccheyya, na dosāgatiṃ gaccheyya, na mohāgatiṃ gaccheyya, na bhayāgatiṃ",
  "tika-vin05t:226_4": "gaccheyya, chaḍḍitāchaḍḍitañca jāneyya. Evañca pana sammannitabbo, paṭhamaṃ bhikkhu",
  "tika-vin05t:226_5": "yācitabbo, yācitvā byattena bhikkhunā paṭibalena saṅgho ñāpetabbo –",
  "tika-vin05t:227_0": "“Suṇātu me, bhante, saṅgho, yadi saṅghassa pattakallaṃ, saṅgho itthannāmaṃ bhikkhuṃ",
  "tika-vin05t:227_1": "rūpiyachaḍḍakaṃ sammanneyya, esā ñatti. Suṇātu me, bhante, saṅgho, saṅgho itthannāmaṃ",
  "tika-vin05t:227_2": "bhikkhuṃ rūpiyachaḍḍakaṃ sammannati, yassāyasmato khamati itthannāmassa bhikkhuno",
  "tika-vin05t:227_3": "rūpiyachaḍḍakassa sammuti, so tuṇhassa. Yassa nakkhamati, so bhāseyya. Sammato saṅghena",
  "tika-vin05t:227_4": "itthannāmo bhikkhu rūpiyachaḍḍako, khamati saṅghassa, tasmā tuṇhī, evametaṃ dhārayāmī”ti.",
  "tika-vin05t:228_0": "68. Tena sammatena bhikkhunā nimittaṃ akatvā akkhīni nimīletvā nadiyā vā papāte vā",
  "tika-vin05t:228_1": "vanagahane vā gūthaṃ viya anapekkhena patitokāsaṃ asamannārahantena chaḍḍetabbaṃ.",
  "tika-vin05t:228_2": "Sace nimittaṃ katvā pāteti, dukkaṭaṃ āpajjati. Evaṃ jigucchitabbepi rūpiye bhagavā",
  "tika-vin05t:228_3": "pariyāyena bhikkhūnaṃ paribhogaṃ ācikkhi. Rūpiyapaṭiggāhakassa pana kenaci pariyāyena",
  "tika-vin05t:228_4": "tato uppannapaccayaparibhogo na vaṭṭati. Yathā cāyaṃ etassa na vaṭṭati, evaṃ asantasambhāvanāya",
  "tika-vin05t:228_5": "vā kuladūsakakammena vā kuhanādīhi vāuppannapaccayā neva tassa, na aññassa vaṭṭanti,",
  "tika-vin05t:228_6": "dhammena samena uppannāpi apaccavekkhitvā paribhuñjituṃ na vaṭṭanti. Cattāro hi paribhogā",
  "tika-vin05t:228_7": "– theyyaparibhogo iṇaparibhogo dāyajjaparibhogo sāmiparibhogoti. Tattha saṅghamajjhepi",
  "tika-vin05t:228_8": "nisīditvā paribhuñjantassa dussīlassa paribhogo theyyaparibhogo nāma. Sīlavato apaccavekkhitaparibhogo",
  "tika-vin05t:228_9": "iṇaparibhogo nāma. Tasmā cīvaraṃ paribhoge paribhoge paccavekkhitabbaṃ, piṇḍapāto",
  "tika-vin05t:228_10": "ālope ālope, tathā asakkontena purebhattapacchābhattapurimayāmamajjhimayāmapacchimayāmesu.",
  "tika-vin05t:228_11": "Sacassa apaccavekkhato aruṇo uggacchati, iṇaparibhogaṭṭhāne tiṭṭhati. Senāsanampi",
  "tika-vin05t:228_12": "paribhoge paribhoge paccavekkhitabbaṃ. Bhesajjassa paṭiggahaṇepi paribhogepi satipaccayatā",
  "tika-vin05t:228_13": "vaṭṭati, evaṃ santepi paṭiggahaṇe satiṃ katvā paribhoge akarontasseva āpatti, paṭiggahaṇe",
  "tika-vin05t:228_14": "pana satiṃ akatvā paribhoge karontassa anāpatti. Catubbidhā hi suddhi – desanāsuddhi",
  "tika-vin05t:228_15": "saṃvarasuddhi pariyeṭṭhisuddhi paccavekkhaṇasuddhīti.",
  "tika-vin05t:229_0": "Tattha desanāsuddhi nāma pātimokkhasaṃvarasīlaṃ. Tañhi desanāya sujjhanato “desanāsuddhī”ti",
  "tika-vin05t:229_1": "vuccati. Saṃvarasuddhi nāma indriyasaṃvarasīlaṃ. Tañhi “na punevaṃ karissāmī”ti cittādhiṭṭhānasaṃvareneva",
  "tika-vin05t:229_2": "sujjhanato “saṃvarasuddhī”ti vuccati. Pariyeṭṭhisuddhi nāma ājīvapārisuddhisīlaṃ.",
  "tika-vin05t:229_3": "Tañhi anesanaṃ pahāya dhammena samena paccaye uppādentassa pariyesanāya suddhattā",
  "tika-vin05t:229_4": "“pariyeṭṭhisuddhī”ti vuccati. Paccavekkhaṇasuddhi nāma paccayaparibhogasannissitasīlaṃ.",
  "tika-vin05t:229_5": "Tañhi “paṭisaṅkhā yoniso cīvaraṃ paṭisevāmī”tiādinā nayena vuttena paccavekkhaṇena",
  "tika-vin05t:229_6": "sujjhanato “paccavekkhaṇasuddhī”ti vuccati, tena vuttaṃ “paṭiggahaṇe pana satiṃ akatvā",
  "tika-vin05t:229_7": "paribhoge karontassa anāpattī”ti.",
  "tika-vin05t:230_0": "Sattannaṃ sekkhānaṃ paccayaparibhogo dāyajjaparibhogo nāma. Te hi bhagavato puttā,",
  "tika-vin05t:230_1": "tasmā pitusantakānaṃ paccayānaṃ dāyādā hutvā te paccaye paribhuñjanti. Kiṃ pana te",
  "tika-vin05t:230_2": "bhagavato paccaye paribhuñjanti, gihīnaṃ paccaye paribhuñjantīti? Gihīhi dinnāpi",
  "tika-vin05t:230_3": "bhagavatā anuññātattā bhagavato santakā honti, tasmā bhagavato paccaye paribhuñjantīti",
  "tika-vin05t:230_4": "veditabbaṃ. Dhammadāyādasutta ñcettha sādhakaṃ. Khīṇāsavānaṃ paribhogo sāmiparibhogo",
  "tika-vin05t:230_5": "nāma. Te hi taṇhāya dāsabyaṃ atītattā sāmino hutvā paribhuñjanti. Iti imesu paribhogesu",
  "tika-vin05t:230_6": "sāmiparibhogo ca dāyajjaparibhogo ca sabbesampi vaṭṭati, iṇaparibhogo na vaṭṭati,",
  "tika-vin05t:230_7": "theyyaparibhoge kathāyeva natthi.",
  "tika-vin05t:231_0": "Aparepi cattāro paribhogā – lajjiparibhogo alajjiparibhogo dhammiyaparibhogo adhammiyaparibhogoti.",
  "tika-vin05t:231_1": "Tattha alajjino lajjinā saddhiṃ paribhogo vaṭṭati, āpattiyā na kāretabbo. Lajjino",
  "tika-vin05t:231_2": "alajjinā saddhiṃ yāva na jānāti, tāva vaṭṭati. Ādito paṭṭhāya hi alajjī nāma natthi,",
  "tika-vin05t:231_3": "tasmā yadāssa alajjibhāvaṃ jānāti, tadā vattabbo “tumhe kāyadvāre vacīdvāre ca vītikkamaṃ",
  "tika-vin05t:231_4": "karotha, taṃ appatirūpaṃ, mā evamakatthā”ti. Sace anādiyitvā karotiyeva, yadi tena",
  "tika-vin05t:231_5": "saddhiṃ paribhogaṃ karoti, sopi alajjīyeva hoti. Yopi attano bhārabhūtena alajjinā",
  "tika-vin05t:231_6": "saddhiṃ paribhogaṃ karoti, sopi nivāretabbo. Sace na oramati, ayampi alajjīyeva hoti.",
  "tika-vin05t:231_7": "Evaṃ eko alajjī alajjisatampi karoti. Alajjino pana alajjināva saddhiṃ paribhoge",
  "tika-vin05t:231_8": "āpatti nāma natthi. Lajjino lajjinā saddhiṃ paribhogo dvinnaṃ khattiyakumārānaṃ suvaṇṇapātiyaṃ",
  "tika-vin05t:231_9": "bhojanasadiso. Dhammiyādhammiyaparibhogo paccayavaseneva veditabbo. Tattha sace puggalopi",
  "tika-vin05t:231_10": "alajjī, piṇḍapātopi adhammiyo, ubho jegucchā. Puggalo alajjī, piṇḍapāto dhammiyo,",
  "tika-vin05t:231_11": "puggalaṃ jigucchitvā piṇḍapāto na gahetabbo. Mahāpaccariyaṃ pana “dussīlo saṅghato",
  "tika-vin05t:231_12": "uddesabhattādīni labhitvā saṅghasseva deti, etāni yathādānameva gahitattā vaṭṭantī”ti",
  "tika-vin05t:231_13": "vuttaṃ. Puggalo lajjī, piṇḍapāto adhammiyo, piṇḍapāto jeguccho na gahetabbo. Puggalo",
  "tika-vin05t:231_14": "lajjī, piṇḍapātopi dhammiyo, vaṭṭati.",
  "tika-vin05t:232_0": "Apare dve paggahā dve ca paribhogā – lajjipaggaho alajjipaggaho, dhammaparibhogo",
  "tika-vin05t:232_1": "āmisaparibhogoti. Tattha alajjino lajjiṃ paggahetuṃ vaṭṭati, na so āpattiyā kāretabbo.",
  "tika-vin05t:232_2": "Sace pana lajjī alajjiṃ paggaṇhāti, anumodanāya ajjhesati, dhammakathāya ajjhesati,",
  "tika-vin05t:232_3": "kulesu upatthambheti, itaropi “amhākaṃ ācariyo īdiso ca īdiso cā”ti tassa parisati",
  "tika-vin05t:232_4": "vaṇṇaṃ bhāsati, ayaṃ sāsanaṃ osakkāpeti antaradhāpetīti veditabbo. Dhammaparibhogaāmisaparibhogesu",
  "tika-vin05t:232_5": "pana yattha āmisaparibhogo vaṭṭati, dhammaparibhogopi tattha vaṭṭati. Yo pana koṭiyaṃ",
  "tika-vin05t:232_6": "ṭhito, gantho tassa puggalassa accayena nassissati, taṃ dhammānuggahena uggaṇhituṃ",
  "tika-vin05t:232_7": "vaṭṭatīti vuttaṃ. Tatridaṃ vatthu – mahābhaye kira ekasseva bhikkhuno mahāniddeso",
  "tika-vin05t:232_8": "paguṇo ahosi. Atha catunikāyikatissattherassa upajjhāyo mahātipiṭakatthero nāma mahārakkhitattheraṃ",
  "tika-vin05t:232_9": "āha “āvuso mahārakkhita, etassa santike mahāniddesaṃ gaṇhāhī”ti. “Pāpo kirāyaṃ, bhante,",
  "tika-vin05t:232_10": "na gaṇhāmī”ti. “Gaṇhāvuso, ahaṃ te santike nisīdissāmī”ti. “Sādhu, bhante, tumhesu",
  "tika-vin05t:232_11": "nisinnesu gaṇhissāmī”ti paṭṭhapetvā rattindivaṃ nirantaraṃ pariyāpuṇanto osānadivase",
  "tika-vin05t:232_12": "heṭṭhāmañce itthiṃ disvā “bhante, sutaṃyeva me pubbe, sacāhaṃ evaṃ jāneyyaṃ, na īdisassa",
  "tika-vin05t:232_13": "santike dhammaṃ pariyāpuṇeyya”nti āha. Tassa pana santike bahū mahātherā uggaṇhitvā",
  "tika-vin05t:232_14": "mahāniddesaṃ patiṭṭhāpesunti.",
  "tika-vin05t:233": "Iti pāḷimuttakavinayavinicchayasaṅgahe",
  "tika-vin05t:234": "Rūpiyādipaṭiggahaṇavinicchayakathā samattā.",
  "tika-vin05t:235": "13. Dānalakkhaṇādivinicchayakathā",
  "tika-vin05t:236_0": "69. Dānavissāsaggāhehi lābhassa pariṇāmananti ettha tāva dānanti attano santakassa",
  "tika-vin05t:236_1": "cīvarādiparikkhārassa saddhivihārikādīsu yassa kassaci dānaṃ. Tatridaṃ dānalakkhaṇaṃ",
  "tika-vin05t:236_2": "– “idaṃ tuyhaṃ demi dadāmi dajjāmi oṇojemi pariccajāmi vissajjāmī”ti vā “itthannāmassa",
  "tika-vin05t:236_3": "demi…pe… vissajjāmī”ti vā vadati, sammukhāpi parammukhāpi dinnaṃyeva hoti. “Tuyhaṃ",
  "tika-vin05t:236_4": "gaṇhāhī”ti vutte “mayhaṃ gaṇhāmī”ti vadati, sudinnaṃ suggahitañca. “Tava santakaṃ",
  "tika-vin05t:236_5": "karohi, tava santakaṃ hotu, tava santakaṃ hotī”ti vutte “mama santakaṃ karomi, mama",
  "tika-vin05t:236_6": "santakaṃ hotu, mama santakaṃ karissāmī”ti vadati, dudinnaṃ duggahitañca. Neva dātā",
  "tika-vin05t:236_7": "dātuṃ jānāti, na itaro gahetuṃ, sace pana “tava santakaṃ karohī”ti vutte “sādhu,",
  "tika-vin05t:236_8": "bhante, mayhaṃ gaṇhāmī”ti gaṇhāti, suggahitaṃ. Sace pana eko “idaṃ cīvaraṃ gaṇhāhī”ti",
  "tika-vin05t:236_9": "vadati, itaro “na gaṇhāmī”ti vadati, puna so “dinnaṃ mayā tuyhaṃ, gaṇhāhī”ti vadati,",
  "tika-vin05t:236_10": "itaropi “na mayhaṃ iminā attho”ti vadati, tato purimopi “mayā dinna”nti dasāhaṃ atikkāmeti,",
  "tika-vin05t:236_11": "pacchimopi “mayā paṭikkhitta”nti, kassa āpattīti? Na kassaci. Yassa pana ruccati,",
  "tika-vin05t:236_12": "tena adhiṭṭhahitvā paribhuñjitabbaṃ. “Itthannāmassa dehī”ti dinnaṃ yāva parassa hatthaṃ",
  "tika-vin05t:236_13": "na pāpuṇāti, tāva yo pahiṇati, tasseva santakaṃ, “itthannāmassa dammī”ti dinnaṃ pana",
  "tika-vin05t:236_14": "yassa pahīyati, tassa santakaṃ. Tasmā bhikkhu bhikkhussa hatthe cīvaraṃ pahiṇati",
  "tika-vin05t:236_15": "“idaṃ cīvaraṃ itthannāmassa dehī”ti. So antarāmagge yo pahiṇati, tassa vissāsā gaṇhāti,",
  "tika-vin05t:236_16": "suggahitaṃ. Yassa pahīyati, tassa vissāsā gaṇhāti, duggahitaṃ.",
  "tika-vin05t:237_0": "Bhikkhu bhikkhussa hatthe cīvaraṃ pahiṇati “imaṃ cīvaraṃ itthannāmassa dehī”ti. So",
  "tika-vin05t:237_1": "antarāmagge suṇāti “yo pahiṇati, so kālakato”ti, tassa matakacīvaraṃ adhiṭṭhāti,",
  "tika-vin05t:237_2": "svādhiṭṭhitaṃ. Yassa pahīyati, tassa vissāsā gaṇhāti, duggahitaṃ. Bhikkhu bhikkhussa",
  "tika-vin05t:237_3": "hatthe cīvaraṃ pahiṇati “imaṃ cīvaraṃ itthannāmassa dehī”ti. So antarāmagge suṇāti",
  "tika-vin05t:237_4": "“yassa pahīyati, so kālakato”ti, tassa matakacīvaraṃ adhiṭṭhāti, dvādhiṭṭhitaṃ. Yo",
  "tika-vin05t:237_5": "pahiṇati, tassa vissāsā gaṇhāti, suggahitaṃ. Bhikkhu bhikkhussa hatthe cīvaraṃ pahiṇati",
  "tika-vin05t:237_6": "“imaṃ cīvaraṃ itthannāmassa dehī”ti. So antarāmagge suṇāti “ubho kālakatā”ti, yo",
  "tika-vin05t:237_7": "pahiṇati, tassa matakacīvaraṃ adhiṭṭhāti, svādhiṭṭhitaṃ. Yassa pahīyati, tassa matakacīvaraṃ",
  "tika-vin05t:237_8": "adhiṭṭhāti, dvādhiṭṭhitaṃ. Bhikkhu bhikkhussa hatthe cīvaraṃ pahiṇati “imaṃ cīvaraṃ",
  "tika-vin05t:237_9": "itthannāmassa dammī”ti. So antarāmagge yo pahiṇati, tassa vissāsā gaṇhāti, duggahitaṃ.",
  "tika-vin05t:237_10": "Yassa pahīyati, tassa vissāsā gaṇhāti, suggahitaṃ. Bhikkhu bhikkhussa hatthe cīvaraṃ",
  "tika-vin05t:237_11": "pahiṇati “imaṃ cīvaraṃ itthannāmassa dammī”ti. So antarāmagge suṇāti “yo pahiṇati,",
  "tika-vin05t:237_12": "so kālakato”ti, tassa matakacīvaraṃ adhiṭṭhāti, dvādhiṭṭhitaṃ. Yassa pahīyati, tassa",
  "tika-vin05t:237_13": "vissāsā gaṇhāti, suggahitaṃ. Bhikkhu bhikkhussa hatthe cīvaraṃ pahiṇati “imaṃ cīvaraṃ",
  "tika-vin05t:237_14": "itthannāmassa dammī”ti. So antarāmagge suṇāti “yassa pahīyati, so kālakato”ti, tassa",
  "tika-vin05t:237_15": "matakacīvaraṃ adhiṭṭhāti, svādhiṭṭhitaṃ. Yo pahiṇati, tassa vissāsā gaṇhāti, duggahitaṃ.",
  "tika-vin05t:237_16": "Bhikkhu bhikkhussa hatthe cīvaraṃ pahiṇati “imaṃ cīvaraṃ itthannāmassa dammī”ti.",
  "tika-vin05t:237_17": "So antarāmagge suṇāti “ubho kālakatā”ti. Yo pahiṇati, tassa matakacīvaraṃ adhiṭṭhāti,",
  "tika-vin05t:237_18": "dvādhiṭṭhitaṃ. Yassa pahīyati, tassa matakacīvaraṃ adhiṭṭhāti, svādhiṭṭhitaṃ.",
  "tika-vin05t:238_0": "Pariccajitvā dinnaṃ puna kenaci kāraṇena kupito āharāpetuṃ na labhati. Attanā dinnampi",
  "tika-vin05t:238_1": "hi cīvaraṃ sakasaññāya acchindato nissaggiyaṃ, aññaṃ parikkhāraṃ antamaso sūcimpi",
  "tika-vin05t:238_2": "acchindato dukkaṭaṃ. Sace pana “bhante, tumhākaṃ idaṃ sāruppa”nti sayameva deti,",
  "tika-vin05t:238_3": "gahetuṃ vaṭṭati. Atha pana “āvuso, mayaṃ tuyhaṃ ‘vattapaṭivattaṃ karissati, amhākaṃ",
  "tika-vin05t:238_4": "santike upajjhaṃ gaṇhissati, dhammaṃ pariyāpuṇissatī’ti cīvaraṃ adamhā, so dāni tvaṃ",
  "tika-vin05t:238_5": "na vattaṃ karosi, na upajjhaṃ gaṇhāsi, na dhammaṃ pariyāpuṇāsī”ti evamādīni vutto",
  "tika-vin05t:238_6": "“bhante, cīvaratthāya maññe bhaṇatha, idaṃ vo cīvara”nti deti, evampi vaṭṭati. Disāpakkamantaṃ",
  "tika-vin05t:238_7": "vā pana daharaṃ “nivattetha na”nti bhaṇati, so na nivattati, cīvare gahetvā nirundhathāti,",
  "tika-vin05t:238_8": "evañce nivattati, sādhu. Sace “pattacīvaratthāya maññe tumhe bhaṇatha, gaṇhatha na”nti",
  "tika-vin05t:238_9": "deti, evampi vaṭṭati. Vibbhamantaṃ vā disvā “mayaṃ tuyhaṃ ‘vattaṃ karissatī’ti pattacīvaraṃ",
  "tika-vin05t:238_10": "adamhā, so dāni tvaṃ vibbhamitvā carasī”ti vadati, itaro “gaṇhatha tumhākaṃ pattacīvara”nti",
  "tika-vin05t:238_11": "deti, evampi vaṭṭati. “Mama santike upajjhaṃ gaṇhantasseva demi, aññattha gaṇhantassa",
  "tika-vin05t:238_12": "na demi, vattaṃ karontasseva demi, akarontassa na demi, dhammaṃ pariyāpuṇantasseva",
  "tika-vin05t:238_13": "demi, apariyāpuṇantassa na demi, avibbhamantasseva demi, vibbhamantassa na demī”ti",
  "tika-vin05t:238_14": "evaṃ pana dātuṃ na vaṭṭati, dadato dukkaṭaṃ, āharāpetuṃ pana vaṭṭati, vissajjetvā",
  "tika-vin05t:238_15": "dinnaṃ acchinditvā gaṇhanto bhaṇḍagghena kāretabbo. Ayaṃ tāva dāne vinicchayo.",
  "tika-vin05t:239": "70. Vissāsaggāhalakkhaṇaṃ pana iminā suttena jānitabbaṃ –",
  "tika-vin05t:240": "“Anujānāmi, bhikkhave, pañcahaṅgehi samannāgatassa vissāsaṃ gahetuṃ sandiṭṭho ca hoti, sambhatto ca, ālapito ca, jīvati ca, gahite ca attamano hotī”ti.",
  "tika-vin05t:241_0": "Tattha sandiṭṭhoti diṭṭhamattakamitto. Sambhattoti daḷhamitto. Ālapitoti “mama santakaṃ",
  "tika-vin05t:241_1": "yaṃ icchasi, taṃ gaṇheyyāsi, āpucchitvā gahaṇe kāraṇaṃ natthī”ti vutto. Jīvatīti",
  "tika-vin05t:241_2": "anuṭṭhānaseyyāya sayitopi yāvajīvitindriyupacchedaṃ na pāpuṇāti. Gahite ca attamanoti",
  "tika-vin05t:241_3": "gahite tuṭṭhacitto hoti. “Evarūpassa santakaṃ gahite me attamano bhavissatī”ti jānantena",
  "tika-vin05t:241_4": "gahetuṃ vaṭṭati. Anavasesapariyādānavasena cetāni pañcaṅgāni vuttāni, vissāsaggāho",
  "tika-vin05t:241_5": "pana tīhi aṅgehi ruhati sandiṭṭho, jīvati, gahite attamano, sambhatto, jīvati, gahite",
  "tika-vin05t:241_6": "attamano, ālapito, jīvati, gahite attamanoti. Yo pana na jīvati, na ca gahite attamano",
  "tika-vin05t:241_7": "hoti, tassa santakaṃ vissāsaggāhena gahitampi puna dātabbaṃ. Dadamānena ca matakadhanaṃ",
  "tika-vin05t:241_8": "tāva ye tassa dhane issarā gahaṭṭhā vā pabbajitā vā, tesaṃ dātabbaṃ. Anattamanassa",
  "tika-vin05t:241_9": "santakaṃ tasseva dātabbaṃ, yo pana paṭhamaṃyeva “suṭṭhu kataṃ tayā mama santakaṃ",
  "tika-vin05t:241_10": "gaṇhantenā”ti vacībhedena vā cittuppādamattena vā anumoditvā pacchā kenaci kāraṇena",
  "tika-vin05t:241_11": "kupito, paccāharāpetuṃ na labhati, yopi adātukāmo, cittena pana adhivāseti, na kiñci",
  "tika-vin05t:241_12": "vadati, sopi puna paccāharāpetuṃ na labhati. Yo pana “mayā tumhākaṃ santakaṃ gahitaṃ",
  "tika-vin05t:241_13": "vā paribhuttaṃ vā”ti vutte “gahitaṃ vā hotu paribhuttaṃ vā, mayā pana taṃ kenacideva",
  "tika-vin05t:241_14": "karaṇīyena ṭhapitaṃ, taṃ pākatikaṃ kātuṃ vaṭṭatī”ti vadati, ayaṃ paccāharāpetuṃ labhati.",
  "tika-vin05t:241_15": "Ayaṃ vissāsaggāhe vinicchayo.",
  "tika-vin05t:242_0": "71. Lābhassa pariṇāmananti idaṃ pana aññesaṃ atthāya pariṇatalābhassa attano aññassa",
  "tika-vin05t:242_1": "vā pariṇāmanaṃ sandhāya vuttaṃ. Tatrāyaṃ vinicchayo – saṅghassa pariṇataṃ sahadhammikānaṃ",
  "tika-vin05t:242_2": "vā gihīnaṃ vā antamaso mātusantakampi “idaṃ mayhaṃ dehī”ti saṅghassa pariṇatabhāvaṃ",
  "tika-vin05t:242_3": "ñatvā attano pariṇāmetvā gaṇhantassa nissaggiyaṃ pācittiyaṃ, “imassa bhikkhuno dehī”ti",
  "tika-vin05t:242_4": "evaṃ aññassa pariṇāmentassa suddhikapācittiyaṃ. Tasmā yopi vassikasāṭikasamaye mātugharepi",
  "tika-vin05t:242_5": "saṅghassa pariṇataṃ vassikasāṭikaṃ ñatvā attano pariṇāmeti, nissaggiyaṃ pācittiyaṃ,",
  "tika-vin05t:242_6": "parassa pariṇāmeti, suddhikapācittiyaṃ. Manussā “saṅghabhattaṃ karissāmā”ti sappitelādīni",
  "tika-vin05t:242_7": "āharanti, gilāno cepi bhikkhusaṅghassa pariṇatabhāvaṃ ñatvā kiñci yācati, nissaggiyaṃ",
  "tika-vin05t:242_8": "pācittiyameva. Sace pana so “tumhākaṃ sappiādīni ābhatāni atthī”ti pucchitvā “āma,",
  "tika-vin05t:242_9": "atthī”ti vutte “mayhampi dethā”ti vadati, vaṭṭati. Athāpi naṃ kukkuccāyantaṃ upāsakā",
  "tika-vin05t:242_10": "vadanti “saṅghopi amhehi dinnameva labhati, gaṇhatha, bhante”ti, evampi vaṭṭati.",
  "tika-vin05t:243_0": "Ekasmiṃ vihāre saṅghassa pariṇataṃ aññavihāraṃ uddisitvā “asukasmiṃ nāma vihāre saṅghassa",
  "tika-vin05t:243_1": "dethā”ti pariṇāmeti, “kiṃ saṅghassa dānena, cetiyassa pūjaṃ karothā”ti evaṃ cetiyassa",
  "tika-vin05t:243_2": "vā pariṇāmeti, dukkaṭaṃ. Cetiyassa pariṇataṃ aññacetiyassa vā saṅghassa vā gaṇassa",
  "tika-vin05t:243_3": "vā puggalassa vā pariṇāmeti, dukkaṭameva. Niyametvā aññacetiyassa atthāya ropitamālāvacchato",
  "tika-vin05t:243_4": "aññacetiyamhi pupphampi āropetuṃ na vaṭṭati, ekassa cetiyassa pana chattaṃ vā paṭākaṃ",
  "tika-vin05t:243_5": "vā āropetvā ṭhitaṃ disvā sesaṃ aññacetiyassa dāpetuṃ vaṭṭati. Antamaso sunakhassapi",
  "tika-vin05t:243_6": "pariṇataṃ “imassa sunakhassa mā dehi, etassa dehī”ti evaṃ aññapuggalassa pariṇāmeti,",
  "tika-vin05t:243_7": "dukkaṭaṃ. Sace pana dāyakā “mayaṃ saṅghabhattaṃ kātukāmā, cetiyapūjaṃ kātukāmā, ekassa",
  "tika-vin05t:243_8": "bhikkhuno parikkhāraṃ dātukāmā, tumhākaṃ ruciyā dassāma, bhaṇatha kattha demā”ti",
  "tika-vin05t:243_9": "vadanti, evaṃ vutte tena bhikkhunā “yattha icchatha, tattha dethā”ti vattabbā. Sace",
  "tika-vin05t:243_10": "pana kevalaṃ “kattha demā”ti pucchanti, “yattha tumhākaṃ deyyadhammo paribhogaṃ vā",
  "tika-vin05t:243_11": "labheyya, paṭisaṅkhāraṃ vā labheyya, ciraṭṭhitiko vā assa, yattha vā pana tumhākaṃ",
  "tika-vin05t:243_12": "cittaṃ pasīdati, tattha dethā”ti vattuṃ vaṭṭati.",
  "tika-vin05t:244": "Iti pāḷimuttakavinayavinicchayasaṅgahe",
  "tika-vin05t:245": "Dānalakkhaṇādivinicchayakathā samattā.",
  "tika-vin05t:246": "14. Pathavīkhaṇanavinicchayakathā",
  "tika-vin05t:247_0": "72. Pathavīti dve pathavī jātā ca pathavī ajātā ca pathavīti. Tattha jātā nāma pathavī",
  "tika-vin05t:247_1": "suddhapaṃsukā suddhamattikā appapāsāṇā appasakkharā appakaṭhalā appamarumbā appavālukā",
  "tika-vin05t:247_2": "yebhuyyenapaṃsukā yebhuyyenamattikā, adaḍḍhāpi vuccati “jātā pathavī”ti. Yopi paṃsupuñjo",
  "tika-vin05t:247_3": "vā mattikāpuñjo vā atirekacātumāsaṃ ovaṭṭho, sopi vuccati “jātā pathavī”ti. Ajātā",
  "tika-vin05t:247_4": "nāma pathavī suddhapāsāṇā suddhasakkharā suddhakaṭhalā suddhamarumbā suddhavālukā",
  "tika-vin05t:247_5": "appapaṃsukā appamattikā yebhuyyenapāsāṇā yebhuyyenasakkharā yebhuyyenakaṭhalā yebhuyyenamarumbā",
  "tika-vin05t:247_6": "yebhuyyenavālukā, daḍḍhāpi vuccati “ajātā pathavī”ti. Yopi paṃsupuñjo vā mattikāpuñjo",
  "tika-vin05t:247_7": "vā omakacātumāsaṃ ovaṭṭho, sopi vuccati “ajātā pathavī”ti.",
  "tika-vin05t:248_0": "Tattha jātapathaviṃ khaṇantassa khaṇāpentassa vā pācittiyaṃ. Tatrāyaṃ vinicchayo",
  "tika-vin05t:248_1": "– sace sayaṃ khaṇati, pahāre pahāre pācittiyaṃ. Sace aññaṃ āṇāpeti, sakiṃ āṇatto",
  "tika-vin05t:248_2": "sacepi sakaladivasaṃ khaṇati, āṇāpakassa ekameva pācittiyaṃ. Sace pana kusīto hoti,",
  "tika-vin05t:248_3": "punappunaṃ āṇāpetabbo, taṃ āṇāpetvā khaṇāpentassa vācāya vācāya pācittiyaṃ. Sace",
  "tika-vin05t:248_4": "“pokkharaṇiṃ khaṇāhī”ti vadati, vaṭṭati. Khatāyeva hi pokkharaṇī nāma hoti. Tasmā",
  "tika-vin05t:248_5": "ayaṃ kappiyavohāro. Esa nayo “vāpiṃ taḷākaṃ āvāṭaṃ khaṇā”tiādīsupi. “Imaṃ okāsaṃ",
  "tika-vin05t:248_6": "khaṇa, imasmiṃ okāse pokkharaṇiṃ khaṇā”ti vattuṃ pana na vaṭṭati. “Kandaṃ khaṇa,",
  "tika-vin05t:248_7": "mūlaṃ khaṇā”ti aniyametvā vattuṃ vaṭṭati, “imaṃ valliṃ khaṇa, imasmiṃ okāse kandaṃ",
  "tika-vin05t:248_8": "vā mūlaṃ vā khaṇā”ti vattuṃ na vaṭṭati.",
  "tika-vin05t:249_0": "73. Pokkharaṇiṃ sodhentehi yo kuṭehi ussiñcituṃ sakkā hoti tanukakaddamo, taṃ apanetuṃ",
  "tika-vin05t:249_1": "vaṭṭati, bahalo na vaṭṭati. Ātapena sukkhakaddamo phalati, tatra yo heṭṭhā pathaviyā",
  "tika-vin05t:249_2": "asambandho, tameva apanetuṃ vaṭṭati. Udakena gataṭṭhāne udakapappaṭako nāma hoti,",
  "tika-vin05t:249_3": "vātapahārena calati, taṃ apanetuṃ vaṭṭati. Pokkharaṇīādīnaṃ taṭaṃ bhijjitvā udakasāmantā",
  "tika-vin05t:249_4": "patati. Sace omakacātumāsaṃ ovaṭṭhaṃ, chindituṃ bhindituṃ vā vaṭṭati, cātumāsato",
  "tika-vin05t:249_5": "uddhaṃ na vaṭṭati. Sace pana udakeyeva patati, devena atirekacātumāsaṃ ovaṭṭhepi",
  "tika-vin05t:249_6": "udakeyeva udakassa patitattā vaṭṭati.",
  "tika-vin05t:250_0": "Pāsāṇapiṭṭhiyaṃ soṇḍiṃ khaṇanti, sace tattha paṭhamameva sukhumarajaṃ patati, taṃ",
  "tika-vin05t:250_1": "devena ovaṭṭhaṃ hoti, cātumāsaccayena akappiyapathavīsaṅkhyaṃ gacchati. Udake pariyādinne",
  "tika-vin05t:250_2": "soṇḍiṃ sodhentehi vikopetuṃ na vaṭṭati. Sace paṭhamameva udakena pūrati, pacchā rajaṃ",
  "tika-vin05t:250_3": "patati, taṃ vikopetuṃ vaṭṭati. Tattha hi deve vassantepi udakeyeva udakaṃ patati.",
  "tika-vin05t:250_4": "Piṭṭhipāsāṇe sukhumarajaṃ hoti, deve phusāyante allīyati, tampi cātumāsaccayena vikopetuṃ",
  "tika-vin05t:250_5": "na vaṭṭati. Akatapabbhāre vammiko uṭṭhito hoti, yathāsukhaṃ vikopetuṃ vaṭṭati. Sace",
  "tika-vin05t:250_6": "abbhokāse uṭṭhahati, omakacātumāsaṃ ovaṭṭhoyeva vaṭṭati. Rukkhādīsu āruḷhaupacikamattikāyampi",
  "tika-vin05t:250_7": "eseva nayo. Gaṇḍuppādagūthamūsikukkaragokaṇṭakādīsupi eseva nayo. Gokaṇṭako nāma",
  "tika-vin05t:250_8": "gāvīnaṃ khuracchinnakaddamo vuccati. Sace pana heṭṭhimatalena bhūmisambandho hoti,",
  "tika-vin05t:250_9": "ekadivasampi na vaṭṭati. Kasitaṭṭhāne naṅgalacchinnamattikāpiṇḍaṃ gaṇhantassa eseva nayo.",
  "tika-vin05t:251_0": "Purāṇasenāsanaṃ hoti acchadanaṃ vā vinaṭṭhacchadanaṃ vā atirekacātumāsaṃ ovaṭṭhaṃ",
  "tika-vin05t:251_1": "jātapathavīsaṅkhyameva gacchati, tato avasesaṃ chadaniṭṭhakaṃ vā gopānasīādikaṃ upakaraṇaṃ",
  "tika-vin05t:251_2": "vā “iṭṭhakaṃ gaṇhāmi, gopānasiṃ bhittipādaṃ padarattharaṇaṃ pāsādatthambhaṃ gaṇhāmī”ti",
  "tika-vin05t:251_3": "saññāya gaṇhituṃ vaṭṭati, tena saddhiṃ mattikā patati, anāpatti, bhittimattikaṃ gaṇhantassa",
  "tika-vin05t:251_4": "pana āpatti. Sace yā yā atintā, taṃ taṃ gaṇhāti, anāpatti. Antogehe mattikāpuñjo",
  "tika-vin05t:251_5": "hoti, tasmiṃ ekadivasaṃ ovaṭṭhe gehaṃ chādenti. Sace sabbo tinto, cātumāsaccayena",
  "tika-vin05t:251_6": "jātapathavīyeva. Athassa uparibhāgoyeva tinto, anto atinto, yattakaṃ tintaṃ, taṃ",
  "tika-vin05t:251_7": "kappiyakārakehi kappiyavohārena apanāmetvā sesaṃ yathāsukhaṃ vaḷañjetuṃ vaṭṭati udakena",
  "tika-vin05t:251_8": "temitattā. Ekābaddhāyeva hi jātapathavī hoti, na itarāti. Abbhokāse mattikāpākāro",
  "tika-vin05t:251_9": "hoti, atirekacātumāsaṃ ovaṭṭho jātapathavīsaṅkhyaṃ gacchati, tattha laggapaṃsuṃ pana",
  "tika-vin05t:251_10": "allahatthena chupitvā gahetuṃ vaṭṭati. Sace iṭṭhakapākāro hoti, yebhuyyenakaṭhalaṭṭhāne",
  "tika-vin05t:251_11": "tiṭṭhati, yathāsukhaṃ vikopetuṃ vaṭṭati. Abbhokāse ṭhitamaṇḍapatthambhaṃ ito cito",
  "tika-vin05t:251_12": "ca sañcāletvā pathaviṃ vikopentena gahetuṃ na vaṭṭati, ujukameva uddharituṃ vaṭṭati.",
  "tika-vin05t:251_13": "Aññampi sukkharukkhaṃ sukkhakhāṇukaṃ vā gaṇhantassa eseva nayo.",
  "tika-vin05t:252_0": "74. Navakammatthaṃ thambhaṃ vā pāsāṇaṃ vā rukkhaṃ vā daṇḍakehi uccāletvā pavaṭṭentā",
  "tika-vin05t:252_1": "gacchanti, tattha jātapathavī bhijjati, sace suddhacittā pavaṭṭenti, anāpatti. Atha",
  "tika-vin05t:252_2": "pana tena apadesena pathaviṃ bhinditukāmāyeva honti, āpatti. Sākhādīni kaḍḍhantānampi",
  "tika-vin05t:252_3": "pathaviyaṃ dārūni phālentānampi eseva nayo. Pathaviyaṃ aṭṭhisūcikaṇṭakādīsupi yaṃ",
  "tika-vin05t:252_4": "kiñci ākoṭetuṃ vā pavesetuṃ vā na vaṭṭati, “passāvadhārāya vegena pathaviṃ bhindissāmī”ti",
  "tika-vin05t:252_5": "evaṃ passāvampi kātuṃ na vaṭṭati. Karontassa bhijjati, āpatti, “visamabhūmiṃ samaṃ",
  "tika-vin05t:252_6": "karissāmī”ti sammajjaniyā ghaṃsitumpi na vaṭṭati. Vattasīseneva hi sammajjitabbaṃ.",
  "tika-vin05t:252_7": "Keci kattarayaṭṭhiyā bhūmiṃ koṭṭenti, pādaṅguṭṭhakena vilikhanti, “caṅkamitaṭṭhānaṃ",
  "tika-vin05t:252_8": "dassessāmā”ti punappunaṃ bhūmiṃ bhindantā caṅkamanti, sabbaṃ na vaṭṭati, vīriyasampaggahatthaṃ",
  "tika-vin05t:252_9": "pana samaṇadhammaṃ karontena suddhacittena caṅkamituṃ vaṭṭati. “Hatthaṃ khovissāmā”ti",
  "tika-vin05t:252_10": "pathaviyaṃ ghaṃsanti, na vaṭṭati, aghaṃsantena pana allahatthaṃ pathaviyaṃ ṭhapetvā",
  "tika-vin05t:252_11": "rajaṃ gahetuṃ vaṭṭati.",
  "tika-vin05t:253_0": "Keci kaṇḍukacchuādīhi ābādhikā chinnataṭādīsu aṅgapaccaṅgāni ghaṃsanti, na vaṭṭati.",
  "tika-vin05t:253_1": "Jātapathaviṃ dahati vā dahāpeti vā, pācittiyaṃ, antamaso pattampi pacanto yattakesu",
  "tika-vin05t:253_2": "ṭhānesu aggiṃ deti vā dāpeti vā, tattakāni pācittiyāni, tasmā pattaṃ pacantenapi",
  "tika-vin05t:253_3": "pubbe pakkaṭṭhāneyeva pacitabbo. Adaḍḍhāya pathaviyā aggiṃ ṭhapetuṃ na vaṭṭati, pattapacanakapālassa",
  "tika-vin05t:253_4": "pana upari aggiṃ ṭhapetuṃ vaṭṭati. Dārūnaṃ upari ṭhapeti, so aggi tāni dahanto gantvā",
  "tika-vin05t:253_5": "pathaviṃ dahati, na vaṭṭati. Iṭṭhakakapālādīsupi eseva nayo. Tatrāpi hi iṭṭhakādīnaṃyeva",
  "tika-vin05t:253_6": "upari ṭhapetuṃ vaṭṭati. Kasmā? Tesaṃ anupādānattā. Na hi tāni aggissa upādānasaṅkhyaṃ",
  "tika-vin05t:253_7": "gacchanti, sukkhakhāṇusukkharukkhādīsupi aggiṃ dātuṃ na vaṭṭati. Sace pana “pathaviṃ",
  "tika-vin05t:253_8": "appattameva nibbāpetvā gamissāmī”ti deti, vaṭṭati. Pacchā nibbāpetuṃ na sakkoti,",
  "tika-vin05t:253_9": "avisayattā anāpatti. Tiṇukkaṃ gahetvā gacchanto hatthe ḍayhamāne bhūmiyaṃ pāteti,",
  "tika-vin05t:253_10": "anāpatti. Patitaṭṭhāneyeva upādānaṃ datvā aggiṃ kātuṃ vaṭṭati. Daḍḍhapathaviyā ca",
  "tika-vin05t:253_11": "yattakaṃ ṭhānaṃ usumāya anugataṃ, sabbaṃ vikopetuṃ vaṭṭati.",
  "tika-vin05t:254_0": "Yo pana ajānanako bhikkhu araṇisahitena aggiṃ nibbattetvā hatthena ukkhipitvā “kiṃ",
  "tika-vin05t:254_1": "karomī”ti vadati, “jālehī”ti vattabbo. “Hattho ḍayhatī”ti vadati, “yathā na ḍayhati,",
  "tika-vin05t:254_2": "tathā karohī”ti vattabbo. “Bhūmiyaṃ pātehī”ti pana na vattabbo. Sace hatthe ḍayhamāne",
  "tika-vin05t:254_3": "pāteti, “pathaviṃ dahissāmī”ti apātitattā anāpatti, patitaṭṭhāne pana aggiṃ kātuṃ",
  "tika-vin05t:254_4": "vaṭṭati. “Imassa thambhassa āvāṭaṃ jāna, mahāmattikaṃ jāna, thusamattikaṃ jāna, mahāmattikaṃ",
  "tika-vin05t:254_5": "dehi, thusamattikaṃ dehi, mattikaṃ āhara, paṃsuṃ āhara, mattikāya attho, paṃsunā",
  "tika-vin05t:254_6": "attho, imassa thambhassa āvāṭaṃ kappiyaṃ karohi, imaṃ mattikaṃ kappiyaṃ karohi, imaṃ",
  "tika-vin05t:254_7": "paṃsuṃ kappiyaṃ karohī”ti evaṃ kappiyavohārena yaṃ kiñci kārāpetuṃ vaṭṭati. Aññavihito",
  "tika-vin05t:254_8": "kenaci saddhiṃ kiñci kathento pādaṅguṭṭhakena kattarayaṭṭhiyā vā pathaviṃ vilikhanto",
  "tika-vin05t:254_9": "tiṭṭhati, evaṃ asatiyā vilikhantassa bhindantassa vā anāpatti.",
  "tika-vin05t:255": "Iti pāḷimuttakavinayavinicchayasaṅgahe",
  "tika-vin05t:256": "Pathavīkhaṇanavinicchayakathā samattā.",
  "tika-vin05t:257": "15. Bhūtagāmavinicchayakathā",
  "tika-vin05t:258_0": "75. Bhūtagāmoti pañcahi bījehi jātānaṃ rukkhalatādīnametaṃ adhivacanaṃ. Tatrimāni",
  "tika-vin05t:258_1": "pañca bījāni – mūlabījaṃ khandhabījaṃ phaḷubījaṃ aggabījaṃ bījabījanti. Tattha mūlabījaṃ",
  "tika-vin05t:258_2": "nāma haliddi siṅgiveraṃ vacā vacattaṃ ativisaṃ kaṭukarohiṇī usīraṃ bhaddamuttakaṃ,",
  "tika-vin05t:258_3": "yāni vā panaññānipi atthi mūle jāyanti mūle sañjāyanti, etaṃ mūlabījaṃ nāma. Khandhabījaṃ",
  "tika-vin05t:258_4": "nāma assattho nigrodho pilakkho udumbaro kacchako kapitthano, yāni vā panaññānipi",
  "tika-vin05t:258_5": "atthi khandhe jāyanti khandhe sañjāyanti, etaṃ khandhabījaṃ nāma. Phaḷubījaṃ nāma",
  "tika-vin05t:258_6": "ucchu veḷu naḷo, yāni vā panaññānipi atthi pabbe jāyanti pabbe sañjāyanti, etaṃ phaḷubījaṃ",
  "tika-vin05t:258_7": "nāma. Aggabījaṃ nāma ajjukaṃ phaṇijjakaṃ hiriveraṃ, yāni vā panaññānipi atthi agge",
  "tika-vin05t:258_8": "jāyanti agge sañjāyanti, etaṃ aggabījaṃ nāma. Bījabījaṃ nāma pubbaṇṇaṃ aparaṇṇaṃ,",
  "tika-vin05t:258_9": "yāni vā panaññānipi atthi bīje jāyanti bīje sañjāyanti, etaṃ bījabījaṃ nāma. Tattha",
  "tika-vin05t:258_10": "bhūtagāme bhūtagāmasaññī chindati vā chindāpeti vā bhindati vā bhindāpeti vā pacati",
  "tika-vin05t:258_11": "vā pacāpeti vā, pācittiyaṃ. Bhūtagāmañhi vikopentassa pācittiyaṃ, bhūtagāmaparimocitaṃ",
  "tika-vin05t:258_12": "pañcavidhampi bījagāmaṃ vikopentassa dukkaṭaṃ.",
  "tika-vin05t:259_0": "76. Bījagāmabhūtagāmo nāmesa atthi udakaṭṭho, atthi thalaṭṭho. Tattha udakaṭṭho sāsapamattikatilabījakādibhedā",
  "tika-vin05t:259_1": "sapaṇṇikā ca apaṇṇikā ca sabbā sevālajāti, antamaso udakapappaṭakaṃ upādāya “bhūtagāmo”ti",
  "tika-vin05t:259_2": "veditabbo. Udakapappaṭako nāma upari thaddho pharusavaṇṇo heṭṭhā mudu nīlavaṇṇo hoti.",
  "tika-vin05t:259_3": "Tattha yassa sevālassa mūlaṃ oruhitvā pathaviyaṃ patiṭṭhitaṃ, tassa pathavī ṭhānaṃ.",
  "tika-vin05t:259_4": "Yo udake sañcarati, tassa udakaṃ. Pathaviyaṃ patiṭṭhitaṃ yattha katthaci vikopentassa,",
  "tika-vin05t:259_5": "uddharitvā vā ṭhānantaraṃ saṅkāmentassa pācittiyaṃ, udake sañcarantaṃ vikopentasseva",
  "tika-vin05t:259_6": "pācittiyaṃ. Hatthehi pana ito cito caviyūhitvā nahāyituṃ vaṭṭati. Sakalañhi udakaṃ",
  "tika-vin05t:259_7": "tassa ṭhānaṃ, tasmā na so ettāvatā ṭhānantaraṃ saṅkāmito hoti. Udakato pana udakena",
  "tika-vin05t:259_8": "vinā sañcicca ukkhipituṃ na vaṭṭati, udakena saddhiṃ ukkhipitvā puna udake pakkhipituṃ",
  "tika-vin05t:259_9": "vaṭṭati. Uppalinipaduminiādīni jalajavallitiṇāni udakato uddharantassa vā tattheva",
  "tika-vin05t:259_10": "vikopentassa vā pācittiyaṃ, parehi uppāṭitāni vikopentassa dukkaṭaṃ. Tāni hi bījagāme",
  "tika-vin05t:259_11": "saṅgahaṃ gacchanti, tilabījakasāsapamattikasevālopi udakato uddhaṭo amilāto aggabījasaṅgahaṃ",
  "tika-vin05t:259_12": "gacchati. Mahāpaccariyādīsu “anantakatilabījakaudakapappaṭakādīni dukkaṭavatthūnī”ti",
  "tika-vin05t:259_13": "vuttaṃ, tattha kāraṇaṃ na dissati. Andhakaṭṭhakathāyaṃ “sampuṇṇabhūtagāmaṃ na hoti,",
  "tika-vin05t:259_14": "tasmā dukkaṭa”nti vuttaṃ, tampi na sameti. Bhūtagāme hi pācittiyaṃ bījagāme dukkaṭaṃ",
  "tika-vin05t:259_15": "vuttaṃ. Asampuṇṇabhūtagāmo nāma tatiyo koṭṭhāso neva pāḷiyaṃ, na aṭṭhakathāsu āgato,",
  "tika-vin05t:259_16": "athetaṃ bījagāmasaṅgahaṃ gamissatīti, tampi na yuttaṃ abhūtagāmamūlattā tādisassa",
  "tika-vin05t:259_17": "bījagāmassāti. Apica “garukalahukesu garuke ṭhātabba”nti etaṃ vinayalakkhaṇaṃ.",
  "tika-vin05t:260_0": "Thalaṭṭhe chinnarukkhānaṃ avasiṭṭho haritakhāṇu nāma hoti, tattha kakudhakarañjapiyaṅgupanasādīnaṃ",
  "tika-vin05t:260_1": "khāṇu uddhaṃ vaḍḍhati, so bhūtagāmena saṅgahito. Tālanāḷikerādīnaṃ khāṇu uddhaṃ na",
  "tika-vin05t:260_2": "vaḍḍhati, so bījagāmena saṅgahito. Kadaliyā pana aphalitāya khāṇu bhūtagāmena saṅgahito,",
  "tika-vin05t:260_3": "phalitāya bījagāmena. Kadalī pana phalitā yāva nīlapaṇṇā, tāva bhūtagāmeneva saṅgahitā,",
  "tika-vin05t:260_4": "tathā phalito veḷu. Yadā pana aggato paṭṭhāya sussati, tadā bījagāmena saṅgahaṃ gacchati.",
  "tika-vin05t:260_5": "Katarabījagāmena? Phaḷubījagāmena. Kiṃ tato nibbattati? Na kiñci. Yadi hi nibbatteyya,",
  "tika-vin05t:260_6": "bhūtagāmena saṅgahaṃ gaccheyya. Indasālādirukkhe chinditvā rāsiṃ karonti, kiñcāpi",
  "tika-vin05t:260_7": "rāsikatadaṇḍakehi ratanappamāṇāpi sākhā nikkhamanti, bījagāmeneva pana saṅgahaṃ gacchanti.",
  "tika-vin05t:260_8": "Maṇḍapatthāya vā vatiatthāya vā valliāropanatthāya vā bhūmiyaṃ nikhaṇanti, mūlesu",
  "tika-vin05t:260_9": "ceva paṇṇesu ca niggatesu puna bhūtagāmasaṅkhyaṃ gacchanti, mūlamattesu pana paṇṇamattesu",
  "tika-vin05t:260_10": "vā niggatesupi bījagāmena saṅgahitā eva.",
  "tika-vin05t:261_0": "Yāni kānici bījāni pathaviyaṃ vā udakena siñcitvā ṭhapitāni, kapālādīsu vā allapaṃsuṃ",
  "tika-vin05t:261_1": "pakkhipitvā nikkhittāni honti, sabbāni mūlamatte vā paṇṇamatte vā niggatepi bījāniyeva.",
  "tika-vin05t:261_2": "Sacepi mūlāni ca upari aṅkuro ca niggacchati, yāva aṅkuro harito na hoti, tāva bījāniyeva.",
  "tika-vin05t:261_3": "Muggādīnaṃ pana paṇṇesu uṭṭhitesu, vīhiādīnaṃ vā aṅkure harite nīlavaṇṇe jāte bhūtagāmasaṅgahaṃ",
  "tika-vin05t:261_4": "gacchanti. Tālaṭṭhīnaṃ paṭhamaṃ sūkaradāṭhā viya mūlaṃ niggacchati, niggatepi yāva",
  "tika-vin05t:261_5": "upari pattavaṭṭi na niggacchati, tāva bījagāmo nāmayeva. Nāḷikerassa tacaṃ bhinditvā",
  "tika-vin05t:261_6": "dantasūci viya aṅkuro niggacchati, yāva migasiṅgasadisā nīlapattavaṭṭi na hoti, tāva",
  "tika-vin05t:261_7": "bījagāmoyeva. Mūle aniggatepi tādisāya pattavaṭṭiyā jātāya amūlakabhūtagāme saṅgahaṃ gacchati.",
  "tika-vin05t:262_0": "Ambaṭṭhiādīni vīhiādīhi vinicchinitabbāni. Vandākā vā aññā vā yā kāci rukkhe jāyitvā",
  "tika-vin05t:262_1": "rukkhaṃ ottharati, rukkhova tassā ṭhānaṃ, taṃ vikopentassa vā tato uddharantassa",
  "tika-vin05t:262_2": "vā pācittiyaṃ. Ekā amūlikā latā hoti, aṅguliveṭhako viya vanappagumbadaṇḍake veṭheti,",
  "tika-vin05t:262_3": "tassāpi ayameva vinicchayo. Gehapamukhapākāravedikā cetiyādīsu nīlavaṇṇo sevālo hoti,",
  "tika-vin05t:262_4": "yāva dve tīṇi pattāni na sañjāyanti, tāva aggabījasaṅgahaṃ gacchati. Pattesu jātesu",
  "tika-vin05t:262_5": "pācittiyavatthu, tasmā tādisesu ṭhānesu sudhālepampi dātuṃ na vaṭṭati, anupasampannena",
  "tika-vin05t:262_6": "littassa upari sinehalepo dātuṃ vaṭṭati. Sace nidāghasamaye sukkhasevālo tiṭṭhati,",
  "tika-vin05t:262_7": "taṃ sammuñjanīādīhi ghaṃsitvā apanetuṃ vaṭṭati. Pānīyaghaṭādīnaṃ bahi sevālo dukkaṭavatthu,",
  "tika-vin05t:262_8": "anto abbohāriko, dantakaṭṭhapūvādīsu kaṇṇakampi abbohārikameva. Vuttañhetaṃ “sace",
  "tika-vin05t:262_9": "gerukaparikammakatā bhitti kaṇṇakitā hoti, coḷakaṃ temetvā pīḷetvā pamajjitabbā”ti.",
  "tika-vin05t:263_0": "77. Pāsāṇajāti pāsāṇadaddusevālaseleyyakādīni aharitavaṇṇāni apattakāni ca dukkaṭavatthukāni.",
  "tika-vin05t:263_1": "Ahicchattakaṃ yāva makuṭaṃ hoti, tāva dukkaṭavatthu, pupphitakālato paṭṭhāya abbohārikaṃ,",
  "tika-vin05t:263_2": "allarukkhato pana ahicchattakaṃ gaṇhanto rukkhatacaṃ vikopeti, tasmā tattha pācittiyaṃ.",
  "tika-vin05t:263_3": "Rukkhapapaṭikāyapi eseva nayo. Yā pana indasālakakudhādīnaṃ papaṭikā rukkhato muccitvā",
  "tika-vin05t:263_4": "tiṭṭhati, taṃ gaṇhantassa anāpatti. Niyyāsampi rukkhato muccitvā ṭhitaṃ sukkharukkhe",
  "tika-vin05t:263_5": "vā laggaṃ gaṇhituṃ vaṭṭati, allarukkhato na vaṭṭati. Lākhāyapi eseva nayo. Rukkhaṃ",
  "tika-vin05t:263_6": "cāletvā paṇḍupalāsaṃ vā pariṇatakaṇikārādipupphaṃ vā pātentassa pācittiyameva. Hatthakukkuccena",
  "tika-vin05t:263_7": "mudukesu indasālanuhīkhandhādīsu vā tatthajātakatālapaṇṇādīsu vā akkharaṃ chindantassapi",
  "tika-vin05t:263_8": "eseva nayo. Sāmaṇerānaṃ pupphaṃ ocinantānaṃ sākhaṃ onāmetvā dātuṃ vaṭṭati. Tehi pana",
  "tika-vin05t:263_9": "pupphehi pānīyaṃ na vāsetabbaṃ, pānīyavāsatthikena sāmaṇeraṃ ukkhipitvā ocināpetabbāni.",
  "tika-vin05t:263_10": "Phalasākhāpi attanā khāditukāmena na onāmetabbā, sāmaṇeraṃ ukkhipitvā phalaṃ gāhāpetabbaṃ.",
  "tika-vin05t:263_11": "Kiñci gacchaṃ vālataṃ vā uppāṭentehi sāmaṇerehi saddhiṃ gahetvā ākaḍḍhituṃ na vaṭṭati,",
  "tika-vin05t:263_12": "tesaṃ pana ussāhajananatthaṃ anākaḍḍhantena kaḍḍhanākāraṃ dassentena viya agge gahetuṃ",
  "tika-vin05t:263_13": "vaṭṭati. Yesaṃ rukkhānaṃ sākhā ruhati, tesaṃ sākhaṃ makkhikabījanādīnaṃ atthāya kappiyaṃ",
  "tika-vin05t:263_14": "akārāpetvā gahitaṃ, tace vā patte vā antamaso nakhenapi vilekhantassa dukkaṭaṃ. Allasiṅgiverādīsupi",
  "tika-vin05t:263_15": "eseva nayo. Sace pana kappiyaṃ kārāpetvā sītale padese ṭhapitassa mūlaṃ sañjāyati,",
  "tika-vin05t:263_16": "uparibhāge chindituṃ vaṭṭati. Sace aṅkuro jāyati, heṭṭhābhāge chindituṃ vaṭṭati,",
  "tika-vin05t:263_17": "mūle ca aṅkure ca jāte na vaṭṭati.",
  "tika-vin05t:264_0": "“Sammuñjanīsalākāyapi tiṇāni chindissāmī”ti bhūmiyaṃ sammajjanto sayaṃ vā chindati,",
  "tika-vin05t:264_1": "aññena vā chedāpeti, na vaṭṭati. Caṅkamantopi “chijjanakaṃ chijjatu, bhijjanakaṃ",
  "tika-vin05t:264_2": "bhijjatu, caṅkamitaṭṭhānaṃ dassessāmī”ti sañcicca pādehi akkamanto tiṇavalliādīni",
  "tika-vin05t:264_3": "sayaṃ vā chindati, aññena vā chedāpeti, na vaṭṭati. Sacepi hi tiṇaṃ vā lataṃ vā ganthiṃ",
  "tika-vin05t:264_4": "karontassa bhijjati, ganthimpi kātuṃ na vaṭṭati. Tālarukkhādīsu pana corānaṃ anāruhaṇatthāya",
  "tika-vin05t:264_5": "dārumakkaṭakaṃ ākoṭenti, kaṇṭake bandhanti, bhikkhussa evaṃ kātuṃ na vaṭṭati. Sace",
  "tika-vin05t:264_6": "dārumakkaṭako rukkhe allīnamattova hoti, rukkhaṃ na pīḷeti, vaṭṭati. “Rukkhaṃ chinda,",
  "tika-vin05t:264_7": "lataṃ chinda, kandaṃ vā mūlaṃ vā uppāṭehī”ti vattuṃ vaṭṭati aniyamitattā. Niyametvā",
  "tika-vin05t:264_8": "pana “imaṃ rukkhaṃ chindā”tiādi vattuṃ na vaṭṭati. Nāmaṃ gahetvāpi “ambarukkhaṃ caturaṃsavalliṃ",
  "tika-vin05t:264_9": "āluvakandaṃ muñjatiṇaṃ asukarukkhacchalliṃ chinda bhinda uppāṭehī”tiādivacanampi",
  "tika-vin05t:264_10": "aniyamitameva hoti. “Imaṃ ambarukkha”ntiādivacanameva hi niyamitaṃ nāma, taṃ na vaṭṭati.",
  "tika-vin05t:264_11": "Pattampi pacitukāmo tiṇādīnaṃ upari sañcicca aggiṃ karonto sayaṃ vā pacati, aññena",
  "tika-vin05t:264_12": "vā pacāpeti, na vaṭṭati. Aniyametvā pana “mugge paca, māse pacā”tiādi vattuṃ vaṭṭati,",
  "tika-vin05t:264_13": "“ime mugge pacā”ti evaṃ vattuṃ na vaṭṭati. “Imaṃ mūlabhesajjaṃ jāna, imaṃ mūlaṃ vā",
  "tika-vin05t:264_14": "paṇṇaṃ vā dehi, imaṃ rukkhaṃ vā lataṃ vā āhara, iminā pupphena phalena vā attho,",
  "tika-vin05t:264_15": "imaṃ rukkhaṃ vā lataṃ vā phalaṃ vā kappiyaṃ karohī”ti evaṃ pana vattuṃ vaṭṭati. Ettāvatā",
  "tika-vin05t:264_16": "bhūtagāmaparimocitaṃ kataṃ hoti.",
  "tika-vin05t:265": "78. Paribhuñjantena pana bījagāmaparimocanatthaṃ puna kappiyaṃ kārāpetabbaṃ. Kappiyakaraṇañcettha iminā suttānusārena veditabbaṃ –",
  "tika-vin05t:266": "“Anujānāmi, bhikkhave, pañcahi samaṇakappehi phalaṃ paribhuñjituṃ aggiparijitaṃ satthaparijitaṃ nakhaparijitaṃ abījaṃ nibbaṭṭabījaññeva pañcama”nti.",
  "tika-vin05t:267_0": "Tattha aggiparijitanti agginā parijitaṃ adhibhūtaṃ daḍḍhaṃ phuṭṭhanti attho. Satthaparijitanti",
  "tika-vin05t:267_1": "satthena parijitaṃ adhibhūtaṃ chinnaṃ viddhaṃ vāti attho. Esa nayo nakhaparijite.",
  "tika-vin05t:267_2": "Abījanibbaṭṭabījāni sayameva kappiyāni. Agginā kappiyaṃ karontena kaṭṭhaggigomayaggiādīsu",
  "tika-vin05t:267_3": "yena kenaci antamaso lohakhaṇḍenapi ādittena kappiyaṃ kātabbaṃ, tañca kho ekadese",
  "tika-vin05t:267_4": "phusantena “kappiya”nti vatvāva kātabbaṃ. Satthena karontena yassa kassaci lohamayasatthassa",
  "tika-vin05t:267_5": "antamaso sūcinakhacchedanānampi tuṇḍena vā dhārāya vā chedaṃ vā vedhaṃ vā dassentena",
  "tika-vin05t:267_6": "“kappiya”nti vatvāva kātabbaṃ. Nakhena kappiyaṃ karontena pūtinakhena na kātabbaṃ,",
  "tika-vin05t:267_7": "manussānaṃ pana sīhabyagghadīpimakkaṭānaṃ sakuntānañca nakhā tikhiṇā honti, tehi",
  "tika-vin05t:267_8": "kātabbaṃ. Assamahiṃsasūkaramigagorūpādīnaṃ khurā atikhiṇā, tehi na kātabbaṃ, katampi",
  "tika-vin05t:267_9": "akataṃ hoti. Hatthinakhā pana khurā na honti, tehi ca vaṭṭati. Yehi pana kātuṃ vaṭṭati,",
  "tika-vin05t:267_10": "tehi tatthajātakehipi uddharitvā gahitakepi chedaṃ vā vedhaṃ vā dassentena “kappiya”nti vatvāva kātabbaṃ.",
  "tika-vin05t:268_0": "Tattha sacepi bījānaṃ pabbatamatto rāsi, rukkhasahassaṃ vā chinditvā ekābaddhaṃ katvā",
  "tika-vin05t:268_1": "ucchūnaṃ vā mahābhāro bandhitvā ṭhapito hoti, ekasmiṃ bīje vā rukkhasākhāya vā ucchumhi",
  "tika-vin05t:268_2": "vā kappiye kate sabbaṃ kataṃ hoti. Ucchū ca dārūni ca ekato baddhāni honti, “ucchuṃ",
  "tika-vin05t:268_3": "kappiyaṃ karissāmī”ti dāruṃ vijjhati, vaṭṭatiyeva. Sace pana yāya rajjuyā vā valliyā",
  "tika-vin05t:268_4": "vā baddhāni, taṃ vijjhati, na vaṭṭati. Ucchukhaṇḍānaṃ pacchiṃ pūretvā āharanti, ekasmiṃ",
  "tika-vin05t:268_5": "khaṇḍe kappiye kate sabbaṃ katameva. Marīcapakkādīhi ca missetvā bhattaṃ āharanti,",
  "tika-vin05t:268_6": "“kappiyaṃ karohī”ti vutte sacepi bhattasitthe vijjhati, vaṭṭatiyeva. Tilataṇḍulādīsupi",
  "tika-vin05t:268_7": "eseva nayo. Yāguyā pakkhittāni pana ekābaddhāni hutvā na santiṭṭhanti, tattha ekamekaṃ",
  "tika-vin05t:268_8": "vijjhitvā kappiyaṃ kātabbameva. Kapitthaphalādīnaṃ anto miñjaṃ kaṭāhaṃ muñcitvā sañcarati,",
  "tika-vin05t:268_9": "bhindāpetvā kappiyaṃ kārāpetabbaṃ, ekābaddhaṃ hoti, kaṭāhepi kātuṃ vaṭṭati.",
  "tika-vin05t:269": "Iti pāḷimuttakavinayavinicchayasaṅgahe",
  "tika-vin05t:270": "Bhūtagāmavinicchayakathā samattā.",
  "tika-vin05t:271": "16. Sahaseyyavinicchayakathā",
  "tika-vin05t:272_0": "79. Duvidhaṃ sahaseyyakanti “yo pana bhikkhu anupasampannena uttaridirattatirattaṃ",
  "tika-vin05t:272_1": "sahaseyyaṃ kappeyya, pācittiyaṃ. Yo pana bhikkhu mātugāmena sahaseyyaṃ kappeyya,",
  "tika-vin05t:272_2": "pācittiya”nti evaṃ vuttaṃ sahaseyyasikkhāpadadvayaṃ sandhāya vuttaṃ. Tatrāyaṃ vinicchayo",
  "tika-vin05t:272_3": "– anupasampannena saddhiṃ tiṇṇaṃ rattīnaṃ upari catutthadivase atthaṅgate sūriye",
  "tika-vin05t:272_4": "sabbacchannasabbaparicchanne yebhuyyacchannayebhuyyaparicchanne vā senāsane pubbāpariyena",
  "tika-vin05t:272_5": "vā ekakkhaṇe vā nipajjantassa pācittiyaṃ. Tattha chadanaṃ anāhacca diyaḍḍhahatthubbedhena",
  "tika-vin05t:272_6": "pākārādinā yena kenaci paricchannampi sabbaparicchannamicceva veditabbaṃ. Yaṃ senāsanaṃ",
  "tika-vin05t:272_7": "upari pañcahi chadanehi aññena vā kenaci sabbameva paricchannaṃ, idaṃ sabbacchannaṃ",
  "tika-vin05t:272_8": "nāma senāsanaṃ. Aṭṭhakathāsu pana pākaṭavohāraṃ gahetvā vācuggatavasena “sabbacchannaṃ",
  "tika-vin05t:272_9": "nāma pañcahi chadanehi channa”nti vuttaṃ. Kiñcāpi vuttaṃ, atha kho dussakuṭiyaṃ sayantassapi",
  "tika-vin05t:272_10": "na sakkā anāpatti kātuṃ, tasmā yaṃ kiñci paṭicchādanasamatthaṃ idha chadanañca paricchannañca",
  "tika-vin05t:272_11": "veditabbaṃ. Pañcavidhacchadaneyeva hi gayhamāne padaracchannepi sahaseyyā na bhaveyya,",
  "tika-vin05t:272_12": "tasmā yaṃ senāsanaṃ bhūmito paṭṭhāya yāvachadanaṃ āhacca pākārena vā aññena vā kenaci",
  "tika-vin05t:272_13": "antamaso vatthenapi parikkhittaṃ, idaṃ sabbaparicchannaṃ nāma senāsanaṃ. Chadanaṃ",
  "tika-vin05t:272_14": "anāhacca sabbantimena pariyāyena diyaḍḍhahatthubbedhena pākārādinā parikkhittampi",
  "tika-vin05t:272_15": "sabbaparicchannameva. Yassa pana upari bahutaraṃ ṭhānaṃ channaṃ, appaṃ acchannaṃ,",
  "tika-vin05t:272_16": "samantato vā bahutaraṃ parikkhittaṃ, appaṃ aparikkhittaṃ, idaṃ yebhuyyenachannaṃ",
  "tika-vin05t:272_17": "yebhuyyenaparicchannaṃ nāma.",
  "tika-vin05t:273_0": "Iminā lakkhaṇena samannāgato sacepi sattabhūmiko pāsādo ekūpacāro hoti, satagabbhaṃ",
  "tika-vin05t:273_1": "vā catusālaṃ, ekaṃ senāsanamicceva saṅkhaṃ gacchati. Evarūpe senāsane anupasampannena",
  "tika-vin05t:273_2": "saddhiṃ catutthadivase atthaṅgate sūriye nipajjantassa pācittiyaṃ vuttaṃ. Sace pana",
  "tika-vin05t:273_3": "sambahulā sāmaṇerā, eko bhikkhu, sāmaṇeragaṇanāya pācittiyā. Te ce uṭṭhāyuṭṭhāya",
  "tika-vin05t:273_4": "nipajjanti, tesaṃ payoge payoge bhikkhussa āpatti, bhikkhussa uṭṭhāyuṭṭhāya nipajjane",
  "tika-vin05t:273_5": "pana bhikkhusseva payogena bhikkhussa āpatti. Sace sambahulā bhikkhū, eko sāmaṇero,",
  "tika-vin05t:273_6": "ekopi sabbesaṃ āpattiṃ karoti. Tassa uṭṭhāyuṭṭhāya nipajjanenapi bhikkhūnaṃ āpattiyeva.",
  "tika-vin05t:273_7": "Ubhayesaṃ sambahulabhāvepi eseva nayo.",
  "tika-vin05t:274_0": "80. Apicettha ekāvāsādikampi catukkaṃ veditabbaṃ. Yo hi ekasmiṃ āvāse ekeneva anupasampannena",
  "tika-vin05t:274_1": "saddhiṃ tirattaṃ sahaseyyaṃ kappeti, tassa catutthadivasato paṭṭhāya devasikā āpatti.",
  "tika-vin05t:274_2": "Yopi ekasmiṃyeva āvāse nānāanupasampannehi saddhiṃ tirattaṃ sahaseyyaṃ kappeti, tassapi.",
  "tika-vin05t:274_3": "Yopi nānāāvāsesu ekeneva anupasampannena saddhiṃ tirattaṃ sahaseyyaṃ kappeti, tassapi.",
  "tika-vin05t:274_4": "Yopi nānāāvāsesu nānāanupasampannehi saddhiṃ yojanasatampi gantvā sahaseyyaṃ kappeti,",
  "tika-vin05t:274_5": "tassapi catutthadivasato paṭṭhāya devasikā āpatti.",
  "tika-vin05t:275_0": "Ayañca sahaseyyāpatti nāma “bhikkhuṃ ṭhapetvā avaseso anupasampanno nāmā”ti vacanato",
  "tika-vin05t:275_1": "antamaso pārājikavatthubhūtena tiracchānagatenapi saddhiṃ hoti, tasmā sacepi godhābiḷālamaṅgusādīsu",
  "tika-vin05t:275_2": "koci pavisitvā bhikkhuno vasanasenāsane ekūpacāraṭṭhāne sayati, sahaseyyāva hoti.",
  "tika-vin05t:275_3": "Yadi pana thambhānaṃ upari katapāsādassa uparimatalena saddhiṃ asambaddhabhittikassa",
  "tika-vin05t:275_4": "bhittiyā upariṭhitasusiratulāsīsassa susirena pavisitvā tulāya abbhantare sayitvā",
  "tika-vin05t:275_5": "teneva susirena nikkhamitvā gacchati, heṭṭhāpāsāde sayitabhikkhussa anāpatti. Sace",
  "tika-vin05t:275_6": "chadane chiddaṃ hoti, tena pavisitvā antochadane vasitvā teneva pakkamati, nānūpacāre",
  "tika-vin05t:275_7": "uparimatale chadanabbhantare sayitassa āpatti, heṭṭhimatale sayitassa anāpatti. Sace",
  "tika-vin05t:275_8": "antopāsādeneva ārohitvā sabbatalāni paribhuñjanti, ekūpacārāni honti, tesu yattha",
  "tika-vin05t:275_9": "katthaci sayitassa āpatti, sabhāsaṅkhepena kate aḍḍhakuṭṭake senāsane sayitassa tulāvāḷasaghāṭādīsu",
  "tika-vin05t:275_10": "kapotādayo sayanti, āpattiyeva. Parikkhepassa bahigate nibbakosabbhantare sayanti,",
  "tika-vin05t:275_11": "anāpatti. Parimaṇḍalaṃ vā caturassaṃ vā ekacchadanāya gabbhamālāya satagabbhaṃ cepi",
  "tika-vin05t:275_12": "senāsanaṃ hoti, tatra ce ekena sādhāraṇadvārena pavisitvā visuṃ pākārena aparicchinnagabbhūpacāre",
  "tika-vin05t:275_13": "sabbagabbhepi pavisanti, ekagabbhepi anupasampanne nipanne sabbagabbhesu nipannānaṃ",
  "tika-vin05t:275_14": "āpatti. Sace sapamukhā gabbhā honti, pamukhañca upari acchannaṃ, pamukhe sayito gabbhe",
  "tika-vin05t:275_15": "sayitānaṃ āpattiṃ na karoti. Sace pana gabbhacchadaneneva saddhiṃ sambandhachadanaṃ,",
  "tika-vin05t:275_16": "tatra sayito sabbesaṃ āpattiṃ karoti. Kasmā? Sabbacchannattā ca sabbaparicchannattā",
  "tika-vin05t:275_17": "ca. Gabbhaparikkhepoyeva hissa parikkhepo.",
  "tika-vin05t:276_0": "81. Yepi ekasāladvisālatisālacatusālasannivesā mahāpāsādā ekasmiṃ okāse pāde dhovitvā",
  "tika-vin05t:276_1": "paviṭṭhena sakkā honti sabbattha anuparigantuṃ, tesupi sahaseyyāpattiyā na muccati.",
  "tika-vin05t:276_2": "Sace tasmiṃ tasmiṃ ṭhāne upacāraṃ paricchinditvā katā honti, ekūpacāraṭṭhāneyeva",
  "tika-vin05t:276_3": "āpatti. Dvīhi dvārehi yuttassa sudhāchadanamaṇḍapassa majjhe pākāraṃ karonti, ekena",
  "tika-vin05t:276_4": "dvārena pavisitvā ekasmiṃ paricchede anupasampanno sayati, ekasmiṃ bhikkhu, anāpatti.",
  "tika-vin05t:276_5": "Pākāre godhādīnaṃ pavisanamattaṃ chiddaṃ hoti, ekasmiñca paricchede godhā sayanti,",
  "tika-vin05t:276_6": "anāpattiyeva. Na hi chiddena gehaṃ ekūpacāraṃ nāma hoti. Sace pākāramajjhe chinditvā",
  "tika-vin05t:276_7": "dvāraṃ yojenti, ekūpacāratāya āpatti. Taṃ dvāraṃ kavāṭena pidahitvā sayanti, āpattiyeva.",
  "tika-vin05t:276_8": "Na hi dvārapidahanena gehaṃ nānūpacāraṃ nāma hoti, dvāraṃ vā advāraṃ. Kavāṭañhi saṃvaraṇavivaraṇehi",
  "tika-vin05t:276_9": "yathāsukhaṃ vaḷañjanatthāya kataṃ, na vaḷañjupacchedanatthāya. Sace taṃ dvāraṃ puna",
  "tika-vin05t:276_10": "iṭṭhakāhi pidahanti, advāraṃ hoti, purime nānūpacārabhāveyeva tiṭṭhati. Dīghapamukhaṃ",
  "tika-vin05t:276_11": "cetiyagharaṃ hoti, ekaṃ kavāṭaṃ anto, ekaṃ bahi, dvinnaṃ kavāṭānaṃ antare anupasampanno",
  "tika-vin05t:276_12": "antocetiyaghare sayantassa āpattiṃ karoti ekūpacārattā.",
  "tika-vin05t:277_0": "Ayañhettha saṅkhepo – senāsanaṃ khuddakaṃ vā hotu mahantaṃ vā, aññena saddhiṃ sambandhaṃ",
  "tika-vin05t:277_1": "vā asambandhaṃ vā, dīghaṃ vā vaṭṭaṃ vā caturassaṃ vā, ekabhūmikaṃ vā anekabhūmikaṃ",
  "tika-vin05t:277_2": "vā, yaṃ yaṃ ekūpacāraṃ, sabbattha sahaseyyāpatti hotīti. Ettha ca yena kenaci paṭicchadanena",
  "tika-vin05t:277_3": "sabbacchanne sabbaparicchanne pācittiyaṃ, yebhuyyenachanne yebhuyyenaparicchanne",
  "tika-vin05t:277_4": "pācittiyaṃ, sabbacchanne yebhuyyenaparicchanne pācittiyaṃ, sabbacchanne upaḍḍhaparicchanne",
  "tika-vin05t:277_5": "pācittiyaṃ, yebhuyyenachanne upaḍḍhaparicchanne pācittiyaṃ, sabbaparicchanne yebhuyyenachanne",
  "tika-vin05t:277_6": "pācittiyaṃ, sabbaparicchanne upaḍḍhacchanne pācittiyaṃ, yebhuyyenaparicchanne upaḍḍhacchanne",
  "tika-vin05t:277_7": "pācittiyanti aṭṭha pācittiyāni. Upaḍḍhacchanne upaḍḍhaparicchanne dukkaṭaṃ, sabbacchanne",
  "tika-vin05t:277_8": "cūḷakaparicchanne dukkaṭaṃ, yebhuyyenachanne cūḷakaparicchanne dukkaṭaṃ, sabbaparicchanne",
  "tika-vin05t:277_9": "cūḷakacchanne dukkaṭaṃ, yebhuyyenaparicchanne cūḷakacchanne dukkaṭanti pañca dukkaṭāni",
  "tika-vin05t:277_10": "veditabbāni. Sabbacchanne sabbaaparicchanne, sabbaparicchanne sabbaacchanne, yebhuyyenaacchanne",
  "tika-vin05t:277_11": "yebhuyyenaaparicchanne, upaḍḍhacchanne cūḷakaparicchanne, upaḍḍhaparicchanne cūḷakacchanne",
  "tika-vin05t:277_12": "cūḷakaparicchanne ca anāpatti. Mātugāmena saha nipajjantassapi ayameva vinicchayo.",
  "tika-vin05t:277_13": "Ayañhettha viseso – anupasampannena saddhiṃ nipajjantassa catutthadivase āpatti,",
  "tika-vin05t:277_14": "mātugāmena saddhiṃ paṭhamadivaseti. Yakkhipetīhi pana dissamānakarūpāhi tiracchānagatitthiyā",
  "tika-vin05t:277_15": "ca methunadhammavatthubhūtāya eva dukkaṭaṃ, sesāhi anāpatti.",
  "tika-vin05t:278": "Iti pāḷimuttakavinayavinicchayasaṅgahe",
  "tika-vin05t:279": "Sahaseyyavinicchayakathā samattā.",
  "tika-vin05t:280": "17. Mañcapīṭhādisaṅghikasenāsanesu paṭipajjitabbavinicchayakathā",
  "tika-vin05t:281": "82. Vihāre saṅghike seyyaṃ, santharitvāna pakkamoti saṅghike vihāre seyyaṃ santharitvāna aññattha vasitukāmatāya vihārato pakkamanaṃ. Tatrāyaṃ vinicchayo –",
  "tika-vin05t:282": "“Yo pana bhikkhu saṅghike vihāre seyyaṃ santharitvā vā santharāpetvā vā taṃ pakkamanto neva uddhareyya na uddharāpeyya anāpucchaṃ vā gaccheyya, pācittiya”nti –",
  "tika-vin05t:283_0": "Vacanato saṅghike vihāre seyyaṃ sayaṃ santharitvā aññena vā santharāpetvā uddharaṇādīni",
  "tika-vin05t:283_1": "akatvā parikkhittassa ārāmassa parikkhepaṃ, aparikkhittassa upacāraṃ atikkamantassa pācittiyaṃ.",
  "tika-vin05t:284_0": "Tattha seyyā nāma bhisi cimilikā uttarattharaṇaṃ bhūmattharaṇaṃ taṭṭikā cammakhaṇḍo",
  "tika-vin05t:284_1": "nisīdanaṃ paccattharaṇaṃ tiṇasanthāro paṇṇasanthāroti dasavidhā. Tattha bhisīti mañcakabhisi",
  "tika-vin05t:284_2": "vā pīṭhakabhisi vā. Cimilikā nāma sudhādiparikammakatāya bhūmiyā vaṇṇānurakkhaṇatthaṃ",
  "tika-vin05t:284_3": "katā, taṃ heṭṭhā pattharitvā upari kaṭasārakaṃ pattharanti. Uttarattharaṇaṃ nāma",
  "tika-vin05t:284_4": "mañcapīṭhānaṃ upari attharitabbakapaccattharaṇaṃ. Bhūmattharaṇaṃ nāma bhūmiyaṃ attharitabbā",
  "tika-vin05t:284_5": "kaṭasārakādivikati. Taṭṭikā nāma tālapaṇṇehi vā vākehi vā katataṭṭikā. Cammakhaṇḍo",
  "tika-vin05t:284_6": "nāma sīhabyagghadīpitaracchacammādīsupi yaṃ kiñci cammaṃ. Aṭṭhakathāsu hi senāsanaparibhoge",
  "tika-vin05t:284_7": "paṭikkhittacammaṃ na dissati, tasmā sīhabyagghacammādīnaṃ pariharaṇeyeva paṭikkhepo",
  "tika-vin05t:284_8": "veditabbo. Nisīdananti sadasaṃ veditabbaṃ. Paccattharaṇanti pāvāro kojavoti ettakameva",
  "tika-vin05t:284_9": "vuttaṃ. Tiṇasanthāroti yesaṃ kesañci tiṇānaṃ santhāro. Esa nayo paṇṇasanthārepi.",
  "tika-vin05t:284_10": "Evaṃ pana imaṃ dasavidhaṃ seyyaṃ saṅghike vihāre santharitvā vā santharāpetvā vā",
  "tika-vin05t:284_11": "pakkamantena āpucchitvā pakkamitabbaṃ, āpucchantena ca bhikkhumhi sati bhikkhu āpucchitabbo,",
  "tika-vin05t:284_12": "tasmiṃ asati sāmaṇero, tasmiṃ asati ārāmiko, tasmiṃ asati yena vihāro kārito, so",
  "tika-vin05t:284_13": "vihārasāmiko, tassa vā kule yo koci āpucchitabbo, tasmimpi asati catūsu pāsāṇesu",
  "tika-vin05t:284_14": "mañcaṃ ṭhapetvā mañce avasesamañcapīṭhāni āropetvā upari bhisiādikaṃ dasavidhampi",
  "tika-vin05t:284_15": "seyyaṃ rāsiṃ katvā dārubhaṇḍaṃ mattikābhaṇḍaṃ paṭisāmetvā dvāravātapānāni pidahitvā",
  "tika-vin05t:284_16": "gamiyavattaṃ pūretvā gantabbaṃ.",
  "tika-vin05t:285_0": "Sace pana senāsanaṃ ovassati, chadanatthañca tiṇaṃ vā iṭṭhakā vā ānītā honti, sace",
  "tika-vin05t:285_1": "ussahati, chādetabbaṃ. No ce sakkoti, yo okāso anovassako, tattha mañcapīṭhādīni",
  "tika-vin05t:285_2": "nikkhipitvā gantabbaṃ. Sace sabbampi ovassati, ussahantena antogāme upāsakānaṃ ghare",
  "tika-vin05t:285_3": "ṭhapetabbaṃ. Sace tepi “saṅghikaṃ nāma, bhante, bhāriyaṃ, aggidāhādīnaṃ bhāyāmā”ti",
  "tika-vin05t:285_4": "na sampaṭicchanti, abbhokāsepi pāsāṇānaṃ upari mañcaṃ ṭhapetvā sesaṃ pubbe vuttanayeneva",
  "tika-vin05t:285_5": "nikkhipitvā tiṇehi ca paṇṇehi ca paṭicchādetvā gantuṃ vaṭṭati. Yañhi tattha aṅgamattampi",
  "tika-vin05t:285_6": "avasissati, taṃ aññesaṃ tattha āgatabhikkhūnaṃ upakāraṃ bhavissatīti. Uddharitvā",
  "tika-vin05t:285_7": "gacchantena pana mañcapīṭhakavāṭaṃ sabbaṃ apanetvā saṃharitvā cīvaravaṃse laggetvāva",
  "tika-vin05t:285_8": "gantabbaṃ. Pacchā āgantvā vasanakabhikkhunāpi puna mañcapīṭhaṃ ṭhapayitvā gacchantena",
  "tika-vin05t:285_9": "tatheva kātabbaṃ. Antokuṭṭato seyyaṃ bahikuṭṭe paññapetvā vasantena gamanakāle puna",
  "tika-vin05t:285_10": "gahitaṭṭhāneyeva paṭisāmetabbaṃ. Uparipāsādato oropetvā heṭṭhāpāsāde vasantassapi",
  "tika-vin05t:285_11": "eseva nayo. Rattiṭṭhānadivāṭṭhānesu mañcapīṭhaṃ paññapetvā bahigamanakāle puna gahitaṭṭhāneyeva ṭhapetabbaṃ.",
  "tika-vin05t:286_0": "83. Senāsanesu pana ayaṃ āpucchitabbānāpucchitabbavinicchayo – yā tāva bhūmiyaṃ dīghasālā",
  "tika-vin05t:286_1": "vā paṇṇasālā vā hoti, yaṃ vā rukkhatthambhesu katagehaṃ upacikānaṃ uṭṭhānaṭṭhānaṃ",
  "tika-vin05t:286_2": "hoti, tato pakkamantena tāva āpucchitvāva pakkamitabbaṃ. Tasmiñhi katipayāni divasāni",
  "tika-vin05t:286_3": "ajaggiyamāne vammikāva santiṭṭhanti. Yaṃ pana pāsāṇapiṭṭhiyaṃ vā pāsāṇatthambhesu",
  "tika-vin05t:286_4": "vā katasenāsanaṃ siluccayaleṇaṃ vā sudhālittasenāsanaṃ vā, yattha yattha upacikāsaṅkā",
  "tika-vin05t:286_5": "natthi, tato pakkamantassa āpucchitvāpi anāpucchitvāpi gantuṃ vaṭṭati, āpucchanaṃ",
  "tika-vin05t:286_6": "pana vattaṃ. Sace tādisepi senāsane ekena passena upacikā ārohanti, āpucchitvāva",
  "tika-vin05t:286_7": "gantabbaṃ. Yo pana āgantuko bhikkhu saṅghikasenāsanaṃ gahetvāva santaṃ bhikkhuṃ anuvattanto",
  "tika-vin05t:286_8": "attano senāsanaṃ aggahetvā vasati, yāva so na gaṇhāti, tāva taṃ senāsanaṃ purimabhikkhusseva",
  "tika-vin05t:286_9": "palibodho. Yadā pana so senāsanaṃ gahetvā attano issariyena vasati, tato paṭṭhāya",
  "tika-vin05t:286_10": "āgantukasseva palibodho. Sace ubhopi vibhajitvā gaṇhanti, ubhinnampi palibodho.",
  "tika-vin05t:287_0": "Mahāpaccariyaṃ pana vuttaṃ – sace dve tayo ekato hutvā paññapenti, gamanakāle sabbehi",
  "tika-vin05t:287_1": "āpucchitabbaṃ. Tesu ce paṭhamaṃ gacchanto “pacchimo jaggissatī”ti ābhogaṃ katvā gacchati,",
  "tika-vin05t:287_2": "vaṭṭati, pacchimassa ābhogena mutti natthi. Bahū ekaṃ pesetvā santharāpenti, gamanakāle",
  "tika-vin05t:287_3": "sabbehi vā āpucchitabbaṃ, ekaṃ vā pesetvā āpucchitabbaṃ. Aññato mañcapīṭhādīni ānetvā",
  "tika-vin05t:287_4": "aññatra vasitvā gamanakāle tattheva netabbāni. Sace aññato ānetvā vasamānassa añño",
  "tika-vin05t:287_5": "vuḍḍhataro āgacchati, na paṭibāhitabbo, “mayā, bhante, aññāvāsato ānītaṃ, pākatikaṃ",
  "tika-vin05t:287_6": "kareyyāthā”ti vattabbaṃ. Tena “evaṃ karissāmī”ti sampaṭicchite itarassa gantuṃ vaṭṭati.",
  "tika-vin05t:287_7": "Evaṃ aññattha haritvāpi saṅghikaparibhogena paribhuñjantassa hi naṭṭhaṃ vā jiṇṇaṃ",
  "tika-vin05t:287_8": "vā corehi vā haṭaṃ gīvā neva hoti, puggalikaparibhogena paribhuñjantassa pana gīvā",
  "tika-vin05t:287_9": "hoti. Aññassa mañcapīṭhaṃ pana saṅghikaparibhogena vā puggalikaparibhogena vā paribhuñjantassa",
  "tika-vin05t:287_10": "naṭṭhaṃ gīvāyeva. Antovihāre seyyaṃ santharitvā “ajjeva āgantvā paṭijaggissāmī”ti",
  "tika-vin05t:287_11": "evaṃ sāpekkho nadīpāraṃ gāmantaraṃ vā gantvā yatthassa gamanacittaṃ uppannaṃ, tattheva",
  "tika-vin05t:287_12": "ṭhito kañci pesetvā āpucchati, nadīpūrarājacorādīsu vā kenaci palibodho hoti upadduto,",
  "tika-vin05t:287_13": "na sakkoti paccāgantuṃ, evaṃbhūtassa anāpatti.",
  "tika-vin05t:288_0": "Vihārassa upacāre pana upaṭṭhānasālāya vā maṇḍape vā rukkhamūle vā seyyaṃ santharitvā",
  "tika-vin05t:288_1": "vā santharāpetvā vā taṃ pakkamanto neva uddharati na uddharāpeti anāpucchaṃ vā gacchati,",
  "tika-vin05t:288_2": "dukkaṭaṃ. Vuttappakārañhi dasavidhaṃ seyyaṃ antogabbhādimhi guttaṭṭhāne paññapetvā",
  "tika-vin05t:288_3": "gacchantassa yasmā seyyāpi senāsanampi upacikāhi palujjati, vammikarāsiyeva hoti,",
  "tika-vin05t:288_4": "tasmā pācittiyaṃ vuttaṃ. Bahi pana upaṭṭhānasālādīsu paññapetvā gacchantassa seyyāmattameva",
  "tika-vin05t:288_5": "nasseyya ṭhānassa aguttatāya, na senāsanaṃ, tasmā ettha dukkaṭaṃ vuttaṃ. Mañcapīṭhaṃ",
  "tika-vin05t:288_6": "pana yasmā na sakkā sahasā upacikāhi khāyituṃ, tasmā taṃ vihārepi santharitvā gacchantassa",
  "tika-vin05t:288_7": "dukkaṭaṃ. Vihārassūpacāre upaṭṭhānasālāyaṃ maṇḍape rukkhamūlepi santharitvā pakkamantassa dukkaṭameva.",
  "tika-vin05t:289_0": "84. “Yo pana bhikkhu saṅghikaṃ mañcaṃ vā pīṭhaṃ vā bhisiṃ vā kocchaṃ vā ajjhokāse",
  "tika-vin05t:289_1": "santharitvā vā santharāpetvā vā taṃ pakkamanto neva uddhareyya na uddharāpeyya anāpucchaṃ",
  "tika-vin05t:289_2": "vā gaccheyya, pācittiya”nti vacanato saṅghikāni pana mañcapīṭhādīni cattāri ajjhokāse",
  "tika-vin05t:289_3": "santharitvā vā santharāpetvā vā uddharaṇādīni akatvā “ajjeva āgamissāmī”ti gacchantassapi",
  "tika-vin05t:289_4": "thāmamajjhimassa purisassa leḍḍupātātikkame pācittiyaṃ. Ettha kocchaṃ nāma vākamayaṃ",
  "tika-vin05t:289_5": "vā usīramayaṃ vā muñjamayaṃ vā pabbajamayaṃ vā heṭṭhā ca upari ca vitthataṃ majjhe",
  "tika-vin05t:289_6": "saṃkhittaṃ paṇavasaṇṭhānaṃ katvā baddhaṃ. Taṃ kira majjhe sīhabyagghacammaparikkhittampi",
  "tika-vin05t:289_7": "karonti, akappiyacammaṃ nāmettha natthi. Senāsanañhi sovaṇṇamayampi vaṭṭati, tasmā taṃ mahagghaṃ hoti.",
  "tika-vin05t:290_0": "“Anujānāmi, bhikkhave, aṭṭha māse avassikasaṅkete maṇḍape vā rukkhamūle vā yattha",
  "tika-vin05t:290_1": "kākā vā kulalā vā na ūhadanti, tattha senāsanaṃ nikkhipitu”nti vacanato pana vassikavassānamāsāti",
  "tika-vin05t:290_2": "evaṃ apaññāte cattāro hemantike, cattāro gimhiketi aṭṭha māse sākhāmaṇḍape vā padaramaṇḍape",
  "tika-vin05t:290_3": "vā rukkhamūle vā nikkhipituṃ vaṭṭati. Yasmiṃ pana kākā vā kulalā vā aññe vā sakuntā",
  "tika-vin05t:290_4": "dhuvanivāsena kulāvake katvā vasanti, tassa rukkhassa mūle na nikkhipitabbaṃ. “Aṭṭha",
  "tika-vin05t:290_5": "māse”ti vacanato yesu janapadesu vassakāle na vassati, tesu cattāro māse nikkhipituṃ",
  "tika-vin05t:290_6": "na vaṭṭatiyeva. “Avassikasaṅkete”ti vacanato yattha hemante devo vassati, tattha",
  "tika-vin05t:290_7": "hemantepi ajjhokāse nikkhipituṃ na vaṭṭati. Gimhe pana sabbattha vigatavalāhakaṃ",
  "tika-vin05t:290_8": "visuddhaṃ nataṃ hoti, evarūpe kāle kenacideva karaṇīyena ajjhokāse mañcapīṭhaṃ nikkhipituṃ vaṭṭati.",
  "tika-vin05t:291_0": "85. Abbhokāsikenapi vattaṃ jānitabbaṃ. Tassa hi sace puggalikamañcako atthi, tattheva",
  "tika-vin05t:291_1": "sayitabbaṃ. Saṅghikaṃ gaṇhantena vettena vā vākena vā vītamañcako gahetabbo, tasmiṃ",
  "tika-vin05t:291_2": "asati purāṇamañcako gahetabbo, tasmiṃ asati navavāyimo vā onaddhako vā gahetabbo.",
  "tika-vin05t:291_3": "Gahetvā pana “ahaṃ ukkaṭṭharukkhamūliko ukkaṭṭhaabbhokāsiko”ti cīvarakuṭimpi akatvā",
  "tika-vin05t:291_4": "asamaye ajjhokāse vā rukkhamūle vā paññapetvā nipajjituṃ na vaṭṭati. Sace pana catugguṇenapi",
  "tika-vin05t:291_5": "cīvarena katā kuṭi atementaṃ rakkhituṃ na sakkoti, sattāhavaddalikādīni bhavanti,",
  "tika-vin05t:291_6": "bhikkhuno kāyānugatikattā vaṭṭati. Araññe paṇṇakuṭīsu vasantānaṃ sīlasampadāya pasannacittā",
  "tika-vin05t:291_7": "manussā navaṃ mañcapīṭhaṃ denti “saṅghikaparibhogena paribhuñjathā”ti, vasitvā gacchantehi",
  "tika-vin05t:291_8": "sāmantavihāre sabhāgabhikkhūnaṃ pesetvā gantabbaṃ, sabhāgānaṃ abhāvena anovassake",
  "tika-vin05t:291_9": "nikkhipitvā gantabbaṃ, anovassake asati rukkhe laggetvā gantabbaṃ. Cetiyaṅgaṇe sammajjaniṃ",
  "tika-vin05t:291_10": "gahetvā bhojanasālaṅgaṇaṃ vā uposathāgāraṅgaṇaṃ vā pariveṇadivāṭṭhānaaggisālādīsu",
  "tika-vin05t:291_11": "vā aññataraṃ sammajjitvā dhovitvā puna sammajjanimāḷakeyeva ṭhapetabbā. Uposathāgārādīsu",
  "tika-vin05t:291_12": "aññatarasmiṃ gahetvā avasesāni sammajjantassapi eseva nayo.",
  "tika-vin05t:292_0": "Yo pana bhikkhācāramaggaṃ sammajjanto gantukāmo hoti, tena sammajjitvā sace antarāmagge",
  "tika-vin05t:292_1": "sālā atthi, tattha ṭhapetabbā. Sace natthi, valāhakānaṃ anuṭṭhitabhāvaṃ sallakkhetvā",
  "tika-vin05t:292_2": "“yāvāhaṃ gāmato nikkhamāmi, tāva na vassissatī”ti jānantena yattha katthaci nikkhipitvā",
  "tika-vin05t:292_3": "puna paccāgacchantena pākatikaṭṭhāne ṭhapetabbā. “Sace vassissatīti jānanto ajjhokāse",
  "tika-vin05t:292_4": "ṭhapeti, dukkaṭa”nti mahāpaccariyaṃ vuttaṃ. Sace pana tatra tatreva sammajjanatthāya",
  "tika-vin05t:292_5": "sammajjanī nikkhittā hoti, taṃ taṃ ṭhānaṃ sammajjitvā tatra tatreva nikkhipituṃ vaṭṭati,",
  "tika-vin05t:292_6": "āsanasālaṃ sammajjantena vattaṃ jānitabbaṃ. Tatridaṃ vattaṃ – majjhato paṭṭhāya pādaṭṭhānābhimukhā",
  "tika-vin05t:292_7": "vālikā haritabbā, kacavaraṃ hatthehi gahetvā bahi chaḍḍetabbaṃ.",
  "tika-vin05t:293_0": "86. Sace vuttappakāraṃ catubbidhampi saṅghikaṃ senāsanaṃ ajjhokāse vā rukkhamūle",
  "tika-vin05t:293_1": "vā maṇḍape vā anupasampannena santharāpeti, yena santharāpitaṃ, tassa palibodho.",
  "tika-vin05t:293_2": "Sace pana upasampannena santharāpeti, yena santhataṃ, tassa palibodho. Tatrāyaṃ vinicchayo",
  "tika-vin05t:293_3": "– thero bhojanasālāyaṃ bhattakiccaṃ katvā daharaṃ āṇāpeti “gaccha divāṭṭhāne mañcapīṭhaṃ",
  "tika-vin05t:293_4": "paññapehī”ti. So tathā katvā nisinno, thero yathāruci vicaritvā tattha gantvā thavikaṃ",
  "tika-vin05t:293_5": "vā uttarāsaṅgaṃ vā ṭhapeti, tato paṭṭhāya therassa palibodho. Nisīditvā sayaṃ gacchanto",
  "tika-vin05t:293_6": "neva uddharati na uddharāpeti, leḍḍupātātikkame pācittiyaṃ. Sace pana thero tattha",
  "tika-vin05t:293_7": "thavikaṃ vā uttarāsaṅgaṃ vā aṭṭhapetvā caṅkamantova daharaṃ “gaccha tva”nti bhaṇati,",
  "tika-vin05t:293_8": "tena “idaṃ, bhante, mañcapīṭha”nti ācikkhitabbaṃ. Sace thero vattaṃ jānāti, “tvaṃ",
  "tika-vin05t:293_9": "gaccha, ahaṃ pākatikaṃ karissāmī”ti vattabbaṃ. Sace bālo hoti anuggahitavatto, “gaccha,",
  "tika-vin05t:293_10": "mā idha tiṭṭha, neva nisīdituṃ na nipajjituṃ demī”ti daharaṃ tajjetiyeva. Daharena",
  "tika-vin05t:293_11": "“bhante, sukhaṃ sayathā”ti kappaṃ labhitvā vanditvā gantabbaṃ. Tasmiṃ gate therasseva",
  "tika-vin05t:293_12": "palibodho, purimanayeneva cassa āpatti veditabbā.",
  "tika-vin05t:294_0": "Atha pana āṇattikkhaṇeyeva daharo “mayhaṃ bhaṇḍe bhaṇḍadhovanādi kiñci karaṇīyaṃ",
  "tika-vin05t:294_1": "atthī”ti vadati, thero pana taṃ “paññapetvā gacchāhī”ti vatvā bhojanasālato nikkhamitvā",
  "tika-vin05t:294_2": "aññattha gacchati, pāduddhārena kāretabbo. Sace tattheva gantvā nisīdati, purimanayeneva",
  "tika-vin05t:294_3": "cassa leḍḍupātātikkame āpatti. Sace pana thero sāmaṇeraṃ āṇāpeti, sāmaṇere tattha",
  "tika-vin05t:294_4": "mañcapīṭhaṃ paññapetvā nisinnepi bhojanasālato aññattha gacchanto pāduddhārena kāretabbo.",
  "tika-vin05t:294_5": "Gantvā nisinno puna gamanakāle leḍḍupātātikkame āpattiyā kāretabbo. Sace pana āṇāpento",
  "tika-vin05t:294_6": "“mañcapīṭhaṃ paññapetvā tattheva nisīdā”ti āṇāpeti, yatricchati, tatra gantvā āgantuṃ",
  "tika-vin05t:294_7": "labhati. Sayaṃ pana pākatikaṃ akatvā gacchantassa leḍḍupātātikkame pācittiyaṃ. Antarasannipāte",
  "tika-vin05t:294_8": "mañcapīṭhādīni paññapetvā nisinnehi gamanakāle ārāmikānaṃ “idaṃ paṭisāmethā”ti vattabbaṃ,",
  "tika-vin05t:294_9": "avatvā gacchantānaṃ leḍḍupātātikkame āpatti.",
  "tika-vin05t:295_0": "87. Mahādhammassavanaṃ nāma hoti, tattha uposathāgāratopi bhojanasālatopi āharitvā",
  "tika-vin05t:295_1": "mañcapīṭhāni paññapenti, āvāsikānaṃyeva palibodho. Sace āgantukā “idaṃ amhākaṃ upajjhāyassa,",
  "tika-vin05t:295_2": "idaṃ ācariyassā”ti gaṇhanti, tato paṭṭhāya tesaṃ palibodho. Gamanakāle pākatikaṃ",
  "tika-vin05t:295_3": "akatvā leḍḍupātaṃ atikkamantānaṃ āpatti. Mahāpaccariyaṃ pana vuttaṃ “yāva aññe na",
  "tika-vin05t:295_4": "nisīdanti, tāva yehi paññattaṃ, tesaṃ bhāro, aññesu āgantvā nisinnesu nisinnakānaṃ",
  "tika-vin05t:295_5": "bhāro. Sace te anuddharitvā vā anuddharāpetvā vā gacchanti, dukkaṭaṃ. Kasmā? Anāṇattiyā",
  "tika-vin05t:295_6": "paññapitattā”ti. Dhammāsane paññatte yāva ussārako vā dhammakathiko vā nāgacchati,",
  "tika-vin05t:295_7": "tāva paññāpakānaṃ palibodho. Tasmiṃ āgantvā nisinne tassa palibodho. Sakalaṃ ahorattaṃ",
  "tika-vin05t:295_8": "dhammassavanaṃ hoti, añño ussārako vā dhammakathiko vā uṭṭhāti, añño nisīdati, yo",
  "tika-vin05t:295_9": "yo āgantvā nisīdati, tassa tasseva bhāro. Uṭṭhahantena pana “idamāsanaṃ tumhākaṃ",
  "tika-vin05t:295_10": "bhāro”ti vatvā gantabbaṃ. Sacepi itarasmiṃ anāgate paṭhamaṃ nisinno uṭṭhāya gacchati,",
  "tika-vin05t:295_11": "tasmiñca antoupacāraṭṭheyeva itaro āgantvā nisīdati, uṭṭhāya gato āpattiyā na kāretabbo.",
  "tika-vin05t:295_12": "Sace pana itarasmiṃ anāgateyeva paṭhamaṃ nisinno uṭṭhāyāsanā leḍḍupātaṃ atikkamati,",
  "tika-vin05t:295_13": "āpattiyā kāretabbo. “Sabbattha leḍḍupātātikkame paṭhamapāde dukkaṭaṃ, dutiyapāde",
  "tika-vin05t:295_14": "pācittiya”nti ayaṃ nayo mahāpaccariyaṃ vuttoti.",
  "tika-vin05t:296_0": "88. Sace pana vuttappakārasenāsanato aññaṃ saṅghikaṃ cimilikaṃ vā uttarattharaṇaṃ",
  "tika-vin05t:296_1": "vā bhūmattharaṇaṃ vā taṭṭikaṃ vā cammakhaṇḍaṃ vā pādapuñchaniṃ vā phalakapīṭhaṃ vā",
  "tika-vin05t:296_2": "ajjhokāse santharitvā vā santharāpetvā vā taṃ pakkamanto neva uddharati na uddharāpeti",
  "tika-vin05t:296_3": "anāpucchaṃ vā gacchati, dukkaṭaṃ. Ādhārakaṃ pattapidhānakaṃ pādakaṭhalikaṃ tālavaṇṭaṃ",
  "tika-vin05t:296_4": "bījanipattakaṃ yaṃ kiñci dārubhaṇḍaṃ antamaso pānīyauḷuṅkaṃ pānīyasaṅkhaṃ ajjhokāse",
  "tika-vin05t:296_5": "nikkhipitvā gacchantassapi dukkaṭaṃ. Ajjhokāse rajanaṃ pacitvā rajanabhājanaṃ rajanauḷuṅko",
  "tika-vin05t:296_6": "rajanadoṇikāti sabbaṃ aggisālāya paṭisāmetabbaṃ. Sace aggisālā natthi, anovassake",
  "tika-vin05t:296_7": "pabbhāre nikkhipitabbaṃ. Tasmimpi asati yattha olokentā bhikkhū passanti, tādise",
  "tika-vin05t:296_8": "ṭhāne ṭhapetvā gantuṃ vaṭṭati. Aññapuggalike pana mañcapīṭhādisenāsanepi dukkaṭameva.",
  "tika-vin05t:296_9": "Ettha pana “yasmiṃ vissāsaggāho na ruhati, tassa santake dukkaṭaṃ. Yasmiṃ pana vissāsaggāho",
  "tika-vin05t:296_10": "ruhati, tassa santakaṃ attano puggalikameva hotī”ti mahāpaccariyādīsu vuttaṃ. Attano",
  "tika-vin05t:296_11": "puggalike pana anāpattiyeva. Yo bhikkhu vā sāmaṇero vā ārāmiko vā lajjī hoti, attano",
  "tika-vin05t:296_12": "palibodhaṃ viya maññati, tathārūpaṃ anāpucchitvā gacchantassapi anāpatti. Yo pana",
  "tika-vin05t:296_13": "ātape otāpento “āgantvā uddharissāmī”ti gacchati, tassapi anāpatti.",
  "tika-vin05t:297": "Iti pāḷimuttakavinayavinicchayasaṅgahe",
  "tika-vin05t:298": "Mañcapīṭhādisaṅghikasenāsanesu",
  "tika-vin05t:299": "Paṭipajjitabbavinicchayakathā samattā.",
  "tika-vin05t:300": "18. Kālikavinicchayakathā",
  "tika-vin05t:301_0": "89. Kālikānipi cattārīti ettha yāvakālikaṃ yāmakālikaṃ sattāhakālikaṃ yāvajīvikanti",
  "tika-vin05t:301_1": "imāni cattāri kālikāni veditabbāni. Tattha purebhattaṃ paṭiggahetvā paribhuñjitabbaṃ",
  "tika-vin05t:301_2": "yaṃ kiñci khādanīyabhojanīyaṃ yāva majjhanhikasaṅkhato kālo, tāva paribhuñjitabbato",
  "tika-vin05t:301_3": "yāvakālikaṃ. Saddhiṃ anulomapānehi aṭṭhavidhaṃ pānaṃ yāva rattiyā pacchimayāmasaṅkhāto",
  "tika-vin05t:301_4": "yāmo, tāva paribhuñjitabbato yāmo kālo assāti yāmakālikaṃ. Sappiādi pañcavidhaṃ bhesajjaṃ",
  "tika-vin05t:301_5": "paṭiggahetvā sattāhaṃ nidhetabbato sattāho kālo assāti sattāhakālikaṃ. Ṭhapetvā udakaṃ",
  "tika-vin05t:301_6": "avasesaṃ sabbampi paṭiggahitaṃ yāvajīvaṃ pariharitvā sati paccaye paribhuñjitabbato",
  "tika-vin05t:301_7": "yāvajīvikanti vuccati.",
  "tika-vin05t:302_0": "90. Tattha yāvakālikesu bhojanīyaṃ nāma odano kummāso sattu maccho maṃsanti. Pañca",
  "tika-vin05t:302_1": "bhojanāni yāmakālikaṃ sattāhakālikaṃ yāvajīvikañca ṭhapetvā avasesaṃ khādanīyaṃ nāma.",
  "tika-vin05t:302_2": "Ettha pana yaṃ tāva sakkhalimodakādi pubbaṇṇāparaṇṇamayaṃ khādanīyaṃ, tattha vattabbameva",
  "tika-vin05t:302_3": "natthi. Yampi vanamūlādippabhedaṃ āmisagatikaṃ hoti. Seyyathidaṃ – mūlakhādanīyaṃ",
  "tika-vin05t:302_4": "kandakhādanīyaṃ muḷālakhādanīyaṃ matthakakhādanīyaṃ khandhakhādanīyaṃ tacakhādanīyaṃ",
  "tika-vin05t:302_5": "pattakhādanīyaṃ pupphakhādanīyaṃ phalakhādanīyaṃ aṭṭhikhādanīyaṃ piṭṭhakhādanīyaṃ",
  "tika-vin05t:302_6": "niyyāsakhādanīyanti, idampi khādanīyasaṅkhyameva gacchati.",
  "tika-vin05t:303_0": "Tattha pana āmisagatikasallakkhaṇatthaṃ idaṃ mukhamattanidassanaṃ – mūlakhādanīye",
  "tika-vin05t:303_1": "tāva mūlakamūlaṃ khārakamūlaṃ caccumūlaṃ tambakamūlaṃ taṇḍuleyyakamūlaṃ vatthuleyyakamūlaṃ",
  "tika-vin05t:303_2": "vajakalimūlaṃ jajjharimūlanti evamādīni sūpeyyapaṇṇamūlāni āmisagatikāni. Ettha ca",
  "tika-vin05t:303_3": "vajakalimūle jaraṭṭhaṃ chinditvā chaḍḍenti, taṃ yāvajīvikaṃ hoti. Aññampi evarūpaṃ",
  "tika-vin05t:303_4": "eteneva nayena veditabbaṃ. Mūlakakhārakajajjharimūlānaṃ pana jaraṭṭhānipi āmisagatikānevāti",
  "tika-vin05t:303_5": "vuttaṃ. Yāni pana pāḷiyaṃ –",
  "tika-vin05t:304_0": "“Anujānāmi, bhikkhave, mūlāni bhesajjāni haliddiṃ siṅgiveraṃ vacaṃ vacattaṃ ativisaṃ",
  "tika-vin05t:304_1": "kaṭukarohiṇiṃ usīraṃ bhaddamuttakaṃ, yāni vā panaññānipi atthi mūlāni bhesajjāni",
  "tika-vin05t:304_2": "neva khādanīye khādanīyatthaṃ pharanti, na bhojanīye bhojanīyatthaṃ pharantī”ti –",
  "tika-vin05t:305_0": "Vuttāni, tāni yāvajīvikāni. Tesaṃ cūḷapañcamūlaṃ mahāpañcamūlantiādinā nayena gaṇiyamānānaṃ",
  "tika-vin05t:305_1": "gaṇanāya anto natthi, khādanīyatthañca bhojanīyatthañca apharaṇabhāvoyeva panetesaṃ",
  "tika-vin05t:305_2": "lakkhaṇaṃ. Tasmā yaṃ kiñci mūlaṃ tesu tesu janapadesu pakatiāhāravasena manussānaṃ",
  "tika-vin05t:305_3": "khādanīyatthaṃ bhojanīyatthañca pharati, taṃ yāvakālikaṃ, itaraṃ yāvajīvikanti veditabbaṃ.",
  "tika-vin05t:305_4": "Subahuṃ vatvāpi hi imasmiṃyeva lakkhaṇe ṭhātabbaṃ. Nāmasaññāsu pana vuccamānāsu taṃ",
  "tika-vin05t:305_5": "taṃ nāmaṃ ajānantānaṃ sammohoyeva hoti, tasmā nāmasaññāya ādaraṃ akatvā lakkhaṇameva",
  "tika-vin05t:305_6": "dassitaṃ. Yathā ca mūle, evaṃ kandādīsupi lakkhaṇaṃ dassayissāma, tasseva vasena",
  "tika-vin05t:305_7": "vinicchayo veditabbo. Yañca taṃ pāḷiyaṃ haliddādi aṭṭhavidhaṃ vuttaṃ, tassa khandhatacapupphaphalādi",
  "tika-vin05t:305_8": "sabbaṃ yāvajīvikanti vuttaṃ.",
  "tika-vin05t:306_0": "Kandakhādanīye duvidho kando dīgho ca bhisakiṃsukakandādi, vaṭṭo ca uppalakaserukakandādi,",
  "tika-vin05t:306_1": "yaṃ gaṇṭhītipi vadanti. Tattha sabbesaṃ kandānaṃ jiṇṇajaraṭṭhaṭṭhānañca challi ca",
  "tika-vin05t:306_2": "sukhumamūlāni ca yāvajīvikāni, taruṇo pana sukhakhādanīyo sālakalyāṇipotakakando",
  "tika-vin05t:306_3": "kiṃsukapotakakando ambāṭakakando ketakakando māluvakando bhisasaṅkhāto padumapuṇḍarīkakando",
  "tika-vin05t:306_4": "piṇḍālumasāluādayo ca khīravallikando āluvakando siggukando tālakando nīluppalarattuppalakumudasogandhikānaṃ",
  "tika-vin05t:306_5": "kandā kadalikando veḷukando kaserukakandoti evamādayo tesu tesu janapadesu pakatiāhāravasena",
  "tika-vin05t:306_6": "manussānaṃ khādanīyatthañca bhojanīyatthañca pharaṇakakandā yāvakālikā. Khīravallikando",
  "tika-vin05t:306_7": "adhoto yāvajīviko, dhoto yāvakāliko. Khīrakākolijīvikausabhakalasuṇādikandā pana",
  "tika-vin05t:306_8": "yāvajīvikā. Te pāḷiyaṃ “yāni vā panaññānipi atthi mūlāni bhesajjānī”ti evaṃ mūlabhesajjasaṅgaheneva saṅgahitā.",
  "tika-vin05t:307_0": "Muḷālakhādanīye padumamuḷālaṃ puṇḍarīkamuḷālaṃ mūlasadisaṃyeva. Erakamuḷālaṃ kandulamuḷālanti",
  "tika-vin05t:307_1": "evamādi tesu tesu janapadesu pakatiāhāravasena manussānaṃ khādanīyatthaṃ bhojanīyatthañca",
  "tika-vin05t:307_2": "pharaṇakamuḷālaṃ yāvakālikaṃ, haliddisiṅgiveramakacicaturassavalliketakatālahintālakuntālanāḷikerapūgarukkhādimuḷālaṃ",
  "tika-vin05t:307_3": "pana yāvajīvikaṃ. Taṃ sabbampi pāḷiyaṃ “yāni vā panaññānipi atthi mūlāni bhesajjānī”ti",
  "tika-vin05t:307_4": "evaṃ mūlabhesajjasaṅgaheneva saṅgahitaṃ.",
  "tika-vin05t:308_0": "Matthakakhādanīye tālahintālakuntālaketakanāḷikerapūgarukkhakhajjūrivettaerakakadalīnaṃ",
  "tika-vin05t:308_1": "kaḷīrasaṅkhātā matthakā, veṇukaḷīro naḷakaḷīro ucchukaḷīro mūlakakaḷīro sāsapakaḷīro",
  "tika-vin05t:308_2": "satāvarikaḷīro sattannaṃ dhaññānaṃ kaḷīrāti evamādi tesu tesu janapadesu pakatiāhāravasena",
  "tika-vin05t:308_3": "manussānaṃ khādanīyatthaṃ bhojanīyatthañca pharaṇako rukkhavalliādīnaṃ matthako yāvakāliko,",
  "tika-vin05t:308_4": "haliddisiṅgiveravacamakacilasuṇānaṃ kaḷīrā, tālahintālakuntālanāḷikerakaḷīrānañca",
  "tika-vin05t:308_5": "chinditvā pātito jaraṭṭhabundo yāvajīviko.",
  "tika-vin05t:309_0": "Khandhakhādanīye antopathavīgato sālakalyāṇīkhandho ucchukhandho nīluppalarattuppalakumudasogandhikānaṃ",
  "tika-vin05t:309_1": "daṇḍakakhandhāti evamādi tesu tesu janapadesu pakatiāhāravasena manussānaṃ khādanīyatthaṃ",
  "tika-vin05t:309_2": "bhojanīyatthañca pharaṇako khandho yāvakāliko, uppalajātīnaṃ paṇṇadaṇḍako padumajātīnaṃ",
  "tika-vin05t:309_3": "sabbopi daṇḍako karavindadaṇḍādayo ca avasesasabbakhandhā yāvajīvikā.",
  "tika-vin05t:310": "Tacakhādanīye ucchutacova eko yāvakāliko, sopi saraso, seso sabbo yāvajīviko. Tesaṃ pana matthakakhandhatacānaṃ tiṇṇampi pāḷiyaṃ kasāvabhesajjena saṅgaho veditabbo. Vuttañhetaṃ –",
  "tika-vin05t:311_0": "“Anujānāmi, bhikkhave, kasāvāni bhesajjāni nimbakasāvaṃ kuṭajakasāvaṃ paṭolakasāvaṃ",
  "tika-vin05t:311_1": "phaggavakasāvaṃ nattamālakasāvaṃ, yāni vā panaññānipi atthi kasāvāni bhesajjāni neva",
  "tika-vin05t:311_2": "khādanīye khādanīyatthaṃ pharanti, na bhojanīye bhojanīyatthaṃ pharantī”ti.",
  "tika-vin05t:312": "Ettha hi etesampi saṅgaho sijjhati. Vuttakasāvāni ca sabbakappiyānīti veditabbāni.",
  "tika-vin05t:313_0": "Pattakhādanīye mūlakaṃ khārako caccu tambako taṇḍuleyyako papunnāgo vatthuleyyako",
  "tika-vin05t:313_1": "vajakali jajjhari sellu siggu kāsamaddako ummācīnamuggo māso rājamāso ṭhapetvā mahānipphāvaṃ",
  "tika-vin05t:313_2": "avasesanipphāvo aggimantho sunisannako setavaraṇo nāḷikā bhūmiyaṃ jātaloṇīti etesaṃ",
  "tika-vin05t:313_3": "pattāni, aññāni ca evarūpāni tesu tesu janapadesu pakatiāhāravasena manussānaṃ khādanīyatthañca",
  "tika-vin05t:313_4": "bhojanīyatthañca pharaṇakāni pattāni ekaṃsena yāvakālikāni, yā panaññā mahānakhapiṭṭhimattapaṇṇā",
  "tika-vin05t:313_5": "loṇirukkhe ca gacche ca ārohati, tassā pattaṃ yāvajīvikaṃ. Brahmipattañca yāvakālikanti",
  "tika-vin05t:313_6": "dīpavāsino vadanti. Ambapallavaṃ yāvakālikaṃ, asokapallavaṃ pana yāvajīvikaṃ. Yāni caññāni pāḷiyaṃ –",
  "tika-vin05t:314_0": "“Anujānāmi, bhikkhave, paṇṇāni bhesajjāni nimbapaṇṇaṃ kuṭajapaṇṇaṃ paṭolapaṇṇaṃ sulasipaṇṇaṃ",
  "tika-vin05t:314_1": "kappāsapaṇṇaṃ, yāni vā panaññānipi atthi paṇṇāni bhesajjāni neva khādanīye khādanīyatthaṃ",
  "tika-vin05t:314_2": "pharanti, na bhojanīye bhojanīyatthaṃ pharantī”ti –",
  "tika-vin05t:315_0": "Vuttāni, tāni yāvajīvikāni. Na kevalañca paṇṇāni, tesaṃ pupphaphalānipi. Yāvajīvikapaṇṇānaṃ",
  "tika-vin05t:315_1": "pana phaggavapaṇṇaṃ ajjukapaṇṇaṃ phaṇijjakapaṇṇaṃ tambūlapaṇṇaṃ paduminipaṇṇanti",
  "tika-vin05t:315_2": "evaṃ gaṇanavasena anto natthi.",
  "tika-vin05t:316_0": "Pupphakhādanīye mūlakapupphaṃ khārakapupphaṃ caccupupphaṃ tambakapupphaṃ vajakalipupphaṃ",
  "tika-vin05t:316_1": "jajjharipupphaṃ cūḷanipphāvapupphaṃ mahānipphāvapupphaṃ kaserukapupphaṃ nāḷikeratālaketakānaṃ",
  "tika-vin05t:316_2": "taruṇapupphāni setavaraṇapupphaṃ siggupupphaṃ uppalapadumajātikānaṃ pupphānaṃ kaṇṇikāmattaṃ",
  "tika-vin05t:316_3": "agandhipupphaṃ karīrapupphaṃ jīvantī pupphanti evamādi tesu tesu janapadesu pakatiāhāravasena",
  "tika-vin05t:316_4": "manussānaṃ khādanīyatthaṃ bhojanīyatthañca pharaṇapupphaṃ yāvakālikaṃ, asokabakulakuyyakapunnāgacampakajātikaravīrakaṇikārakundanavamālikamallikādīnaṃ",
  "tika-vin05t:316_5": "pana pupphaṃ yāvajīvikaṃ, tassa gaṇanāya anto natthi. Pāḷiyaṃ panassa kasāvabhesajjena saṅgaho veditabbo.",
  "tika-vin05t:317_0": "Phalakhādanīye panasalabujatālanāḷikeraambajambuambāṭakatintiṇikamātuluṅgakapitthalābukumbhaṇḍapussaphalatimbarūsakatipusavātiṅgaṇacocamocamadhukādīnaṃ",
  "tika-vin05t:317_1": "phalāni, yāni loke tesu tesu janapadesu pakatiāhāravasena manussānaṃ khādanīyatthaṃ",
  "tika-vin05t:317_2": "bhojanīyatthañca pharanti, sabbāni tāni yāvakālikāni, nāmagaṇanavasena tesaṃ na sakkā",
  "tika-vin05t:317_3": "pariyantaṃ dassetuṃ. Yāni pana pāḷiyaṃ –",
  "tika-vin05t:318_0": "“Anujānāmi, bhikkhave, phalāni bhesajjāni bilaṅgaṃ pippaliṃ marīcaṃ harītakaṃ vibhītakaṃ",
  "tika-vin05t:318_1": "āmalakaṃ goṭṭhaphalaṃ, yāni vā panaññānipi atthi phalāni bhesajjāni neva khādanīye",
  "tika-vin05t:318_2": "khādanīyatthaṃ pharanti, na bhojanīye bhojanīyatthaṃ pharantī”ti –",
  "tika-vin05t:319": "Vuttāni, tāni yāvajīvikāni. Tesampi aparipakkāni acchivabimbavaraṇaketakakāsmarīādīnaṃ phalāni jātiphalaṃ kaṭukaphalaṃ eḷā takkolanti evaṃ nāmavasena na sakkā pariyantaṃ dassetuṃ.",
  "tika-vin05t:320_0": "Aṭṭhikhādanīye labujaṭṭhi panasaṭṭhi ambāṭakaṭṭhi sālaṭṭhi khajjūrīketakatimbarūsakānaṃ",
  "tika-vin05t:320_1": "taruṇaphalaṭṭhi tintiṇikaṭṭhi bimbaphalaṭṭhi uppalapadumajātīnaṃ pokkharaṭṭhīti evamādīni",
  "tika-vin05t:320_2": "tesu tesu janapadesu manussānaṃ pakatiāhāravasena khādanīyatthaṃ bhojanīyatthañca",
  "tika-vin05t:320_3": "pharaṇakāni aṭṭhīni yāvakālikāni, madhukaṭṭhi punnāgaṭṭhi harītakādīnaṃ aṭṭhīni siddhatthakaṭṭhi",
  "tika-vin05t:320_4": "rājikaṭṭhīti evamādīni aṭṭhīni yāvajīvikāni. Tesaṃ pāḷiyaṃ phalabhesajjeneva saṅgaho veditabbo.",
  "tika-vin05t:321_0": "Piṭṭhakhādanīye sattannaṃ tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ",
  "tika-vin05t:321_1": "labujapiṭṭhaṃ ambāṭakapiṭṭhaṃ sālapiṭṭhaṃ dhotakatālapiṭṭhaṃ khīravallipiṭṭhañcāti",
  "tika-vin05t:321_2": "evamādīni tesu tesu janapadesu pakatiāhāravasena manussānaṃ khādanīyatthaṃ bhojanīyatthañca",
  "tika-vin05t:321_3": "pharaṇakāni piṭṭhāni yāvakālikāni, adhotakaṃ tālapiṭṭhaṃ khīravallipiṭṭhaṃ assagandhādipiṭṭhāni",
  "tika-vin05t:321_4": "ca yāvajīvikāni. Tesaṃ pāḷiyaṃ kasāvehi mūlaphalehi ca saṅgaho veditabbo.",
  "tika-vin05t:322": "Niyyāsakhādanīye – eko ucchuniyyāsova sattāhakāliko, sesā –",
  "tika-vin05t:323": "“Anujānāmi, bhikkhave, jatūni bhesajjāni hiṅguṃ hiṅgujatuṃ hiṅgusipāṭikaṃ takaṃ takapattiṃ takapaṇṇiṃ sajjulasaṃ, yāni vā panaññānipi atthi jatūni bhesajjānī”ti –",
  "tika-vin05t:324_0": "Evaṃ pāḷiyaṃ vuttā niyyāsā yāvajīvikā. Tattha yevāpanakavasena saṅgahitānaṃ ambaniyyāso",
  "tika-vin05t:324_1": "kaṇikāraniyyāsoti evaṃ nāmavasena na sakkā pariyantaṃ dassetuṃ. Evaṃ imesu mūlakhādanīyādīsu",
  "tika-vin05t:324_2": "yaṃ kiñci yāvakālikaṃ, sabbampi imasmiṃ atthe avasesaṃ khādanīyaṃ nāmāti saṅgahitaṃ.",
  "tika-vin05t:325_0": "91. Yāmakālikesu pana aṭṭha pānāni nāma ambapānaṃ jambupānaṃ cocapānaṃ mocapānaṃ",
  "tika-vin05t:325_1": "madhukapānaṃ muddikapānaṃ sālūkapānaṃ phārusakapānanti imāni aṭṭha pānāni. Tattha",
  "tika-vin05t:325_2": "ambapānanti āmehi vā pakkehi vā ambehi katapānaṃ. Tattha āmehi karontena ambataruṇāni",
  "tika-vin05t:325_3": "bhinditvā udake pakkhipitvā ātape ādiccapākena pacitvā parissāvetvā tadahupaṭiggahitakehi",
  "tika-vin05t:325_4": "madhusakkārakappūrādīhi yojetvā kātabbaṃ, evaṃ kataṃ purebhattameva kappati. Anupasampannehi",
  "tika-vin05t:325_5": "kataṃ labhitvā pana purebhattaṃ paṭiggahitaṃ purebhattaṃ sāmisaparibhogenapi vaṭṭati,",
  "tika-vin05t:325_6": "pacchābhattaṃ nirāmisaparibhogena yāva aruṇuggamanā vaṭṭati. Esa nayo sabbapānesu.",
  "tika-vin05t:325_7": "Jambupānanti jambuphalehi katapānaṃ. Cocapānanti aṭṭhikakadaliphalehi katapānaṃ.",
  "tika-vin05t:325_8": "Mocapānanti anaṭṭhikehi kadaliphalehi katapānaṃ. Madhukapānanti madhukānaṃ jātirasena",
  "tika-vin05t:325_9": "katapānaṃ. Taṃ pana udakasambhinnaṃ vaṭṭati, suddhaṃ na vaṭṭati. Muddikapānanti muddikā",
  "tika-vin05t:325_10": "udake madditvā ambapānaṃ viya katapānaṃ. Sālūkapānanti rattuppalanīluppalādīnaṃ sālūke",
  "tika-vin05t:325_11": "madditvā katapānaṃ. Phārusakapānanti phārusakaphalehi ambapānaṃ viya katapānaṃ. Imāni",
  "tika-vin05t:325_12": "aṭṭha pānāni sītānipi ādiccapākānipi vaṭṭanti, aggipākāni na vaṭṭanti.",
  "tika-vin05t:326_0": "Avasesāni vettatintiṇikamātuluṅgakapitthakosambakaramandādikhuddakaphalapānāni aṭṭhapānagaakāneva.",
  "tika-vin05t:326_1": "Tāni kiñcāpi pāḷiyaṃ na vuttāni, atha kho kappiyaṃ anulomenti, tasmā kappanti. “Anujānāmi,",
  "tika-vin05t:326_2": "bhikkhave, sabbaṃ phalarasaṃ ṭhapetvā dhaññaphalarasa”nti vuttattā ṭhapetvā sānulomadhaññaphalarasaṃ",
  "tika-vin05t:326_3": "aññaṃ phalapānaṃ nāma akappiyaṃ natthi, sabbaṃ yāmakālikameva. Tattha sānulomadhaññaphalaraso",
  "tika-vin05t:326_4": "nāma sattannañceva dhaññānaṃ tālanāḷikerapanasalabujaalābukumbhaṇḍapussaphalatipusaeḷālukāti",
  "tika-vin05t:326_5": "navannañca mahāphalānaṃ sabbesañca pubbaṇṇāparaṇṇānaṃ anulomadhaññānaṃ raso yāvakāliko,",
  "tika-vin05t:326_6": "tasmā pacchābhattaṃ na vaṭṭati. “Anujānāmi, bhikkhave, sabbaṃ pattarasaṃ ṭhapetvā",
  "tika-vin05t:326_7": "ḍākarasa”nti vuttattā pakkaḍākarasaṃ ṭhapetvā yāvakālikapattānampi sītodakena madditvā",
  "tika-vin05t:326_8": "kataraso vā ādiccapāko vā vaṭṭati. “Anujānāmi, bhikkhave, sabbaṃ puppharasaṃ ṭhapetvā",
  "tika-vin05t:326_9": "madhukapuppharasa”nti vuttattā madhukapuppharasaṃ ṭhapetvā sabbopi puppharaso vaṭṭati.",
  "tika-vin05t:327_0": "92. Sattāhakālikaṃ nāma sappi navanītaṃ telaṃ madhu phāṇitanti imāni pañca bhesajjāni.",
  "tika-vin05t:327_1": "Tattha sappi nāma gosappi vā ajikāsappi vā mahiṃsasappi vā yesaṃ maṃsaṃ kappati,",
  "tika-vin05t:327_2": "tesaṃ sappi. Navanītaṃ nāma tesaṃyeva navanītaṃ. Telaṃ nāma tilatelaṃ sāsapatelaṃ",
  "tika-vin05t:327_3": "madhukatelaṃ eraṇḍatelaṃ vasātelaṃ. Madhu nāma makkhikāmadhu. Phāṇitaṃ nāma ucchumhā",
  "tika-vin05t:327_4": "nibbattaṃ. Yāvajīvikaṃ pana heṭṭhā yāvakālike mūlakhādanīyādīsu vuttanayeneva veditabbaṃ.",
  "tika-vin05t:328_0": "93. Tattha aruṇodaye paṭiggahitaṃ yāvakālikaṃ satakkhattumpi nidahitvā yāva kālo",
  "tika-vin05t:328_1": "nātikkamati, tāva paribhuñjituṃ vaṭṭati, yāmakālikaṃ ekaṃ ahorattaṃ, sattāhakālikaṃ",
  "tika-vin05t:328_2": "sattarattaṃ, itaraṃ sati paccaye yāvajīvampi paribhuñjituṃ vaṭṭati. Paṭiggahetvā",
  "tika-vin05t:328_3": "ekarattaṃ vītināmitaṃ pana yaṃ kiñci yāvakālikaṃ vā yāmakālikaṃ vā ajjhoharitukāmatāya",
  "tika-vin05t:328_4": "gaṇhantassa paṭiggahaṇe tāva dukkaṭaṃ, ajjhoharato pana ekamekasmiṃ ajjhohāre sannidhipaccayā",
  "tika-vin05t:328_5": "pācittiyaṃ. Sacepi patto duddhoto hoti, yaṃ aṅguliyā ghaṃsantassa lekhā paññāyati,",
  "tika-vin05t:328_6": "gaṇṭhikapattassa vā gaṇṭhikantare sneho paviṭṭho hoti, so uṇhe otāpentassa paggharati,",
  "tika-vin05t:328_7": "uṇhayāguyā vā gahitāya sandissati, tādise pattepi punadivase bhuñjantassa pācittiyaṃ,",
  "tika-vin05t:328_8": "tasmā pattaṃ dhovitvā puna tattha acchodakaṃ vā āsiñcitvā aṅguliyā vā ghaṃsitvā nisnehabhāvo",
  "tika-vin05t:328_9": "jānitabbo. Sace hi udake vā snehabhāvo, patte vā aṅgulilekhā paññāyati, duddhoto",
  "tika-vin05t:328_10": "hoti, telavaṇṇapatte pana aṅgulilekhā paññāyati, sā abbohārikā. Yampi bhikkhū nirapekkhā",
  "tika-vin05t:328_11": "sāmaṇerānaṃ pariccajanti, tañce sāmaṇerā nidahitvā denti, sabbaṃ vaṭṭati. Sayaṃ paṭiggahetvā",
  "tika-vin05t:328_12": "apariccattameva hi dutiyadivase na vaṭṭati. Tato hi ekasitthampi ajjhoharato pācittiyameva.",
  "tika-vin05t:328_13": "Akappiyamaṃsesu manussamaṃse thullaccayena saddhiṃ pācittiyaṃ, avasesesu dukkaṭena saddhiṃ.",
  "tika-vin05t:329_0": "Yāmakālikaṃ sati paccaye ajjhoharato pācittiyaṃ, āhāratthāya ajjhoharato dukkaṭena",
  "tika-vin05t:329_1": "saddhiṃ pācittiyaṃ. Sace pavārito hutvā anatirittakataṃ ajjhoharati, pakatiāmise",
  "tika-vin05t:329_2": "dve pācittiyāni, manussamaṃse thullaccayena saddhiṃ dve, sesaakappiyamaṃse dukkaṭena",
  "tika-vin05t:329_3": "saddhiṃ. Yāmakālikaṃ sati paccaye sāmisena mukhena ajjhoharato dve, nirāmisena ekameva.",
  "tika-vin05t:329_4": "Āhāratthāya ajjhoharato vikappadvayepi dukkaṭaṃ vaḍḍhati. Sace vikāle ajjhoharati,",
  "tika-vin05t:329_5": "pakatibhojane sannidhipaccayā ca vikālabhojanapaccayā ca dve pācittiyāni, akappiyamaṃse",
  "tika-vin05t:329_6": "thullaccayaṃ dukkaṭañca vaḍḍhati. Yāmakālike vikālapaccayā anāpatti. Anatirittapaccayā",
  "tika-vin05t:329_7": "pana vikāle sabbavikappesu anāpatti.",
  "tika-vin05t:330_0": "Sattāhakālikaṃ pana yāvajīvikañca āhāratthāya paṭiggaṇhato paṭiggaṇhanapaccayā tāva",
  "tika-vin05t:330_1": "dukkaṭaṃ, ajjhoharato pana sace nirāmisaṃ hoti, ajjhohāre dukkaṭaṃ. Atha āmisasaṃsaṭṭhaṃ",
  "tika-vin05t:330_2": "paṭiggahetvā ṭhapitaṃ hoti, yathāvatthukaṃ pācittiyameva.",
  "tika-vin05t:331_0": "94. Sattāhakālikesu pana sappiādīsu ayaṃ vinicchayo – sappi tāva purebhattaṃ paṭiggahitaṃ",
  "tika-vin05t:331_1": "tadahupurebhattaṃ sāmisampi nirāmisampi paribhuñjituṃ vaṭṭati, pacchābhattato paṭṭhāya",
  "tika-vin05t:331_2": "sattāhaṃ nirāmisaṃ paribhuñjitabbaṃ. Sattāhātikkame sace ekabhājane ṭhapitaṃ, ekaṃ",
  "tika-vin05t:331_3": "nissaggiyaṃ. Sace bahūsu, vatthugaṇanāya nissaggiyāni. Pacchābhattaṃ paṭiggahitaṃ",
  "tika-vin05t:331_4": "nirāmisameva vaṭṭati, purebhattaṃ vā pacchābhattaṃ vā uggahitakaṃ katvā nikkhittaṃ",
  "tika-vin05t:331_5": "ajjhoharituṃ na vaṭṭati, abbhañjanādīsu upanetabbaṃ. Sattāhātikkamepi anāpatti anajjhoharaṇīyataṃ",
  "tika-vin05t:331_6": "āpannattā. Sace anupasampanno purebhattaṃ paṭiggahitanavanītena sappiṃ katvā deti,",
  "tika-vin05t:331_7": "purebhattaṃ sāmisampi vaṭṭati, sace sayaṃ karoti, sattāhampi nirāmisameva vaṭṭati.",
  "tika-vin05t:331_8": "Pacchābhattaṃ paṭiggahitanavanītena yena kenaci katasappi sattāhampi nirāmisameva",
  "tika-vin05t:331_9": "vaṭṭati, uggahitakena kate pubbe vuttasuddhasappinayeneva vinicchayo veditabbo. Purebhattaṃ",
  "tika-vin05t:331_10": "paṭiggahitakhīrena vā dadhinā vā katasappi anupasampannena kataṃ sāmisampi tadahupurebhattaṃ",
  "tika-vin05t:331_11": "vaṭṭati, sayaṃkataṃ nirāmisameva vaṭṭati.",
  "tika-vin05t:332_0": "95. Navanītaṃ tāpentassa hi sāmaṃpāko na hoti, sāmaṃpakkena pana tena saddhiṃ āmisaṃ",
  "tika-vin05t:332_1": "na vaṭṭati, pacchābhattato paṭṭhāya ca na vaṭṭatiyeva. Sattāhātikkamepi anāpatti",
  "tika-vin05t:332_2": "savatthukassa paṭiggahitattā. Pacchābhattaṃ paṭiggahitakehi kataṃ pana abbhañjanādīsu",
  "tika-vin05t:332_3": "upanetabbaṃ. Purebhattampi ca uggahitakehi kataṃ, ubhayesampi sattāhātikkame anāpatti.",
  "tika-vin05t:332_4": "Esa nayo akappiyamaṃsasappimhi. Ayaṃ pana viseso – yattha pāḷiyaṃ āgatasappinā nissaggiyaṃ,",
  "tika-vin05t:332_5": "tattha iminā dukkaṭaṃ. Andhakaṭṭhakathāyaṃ kāraṇapatirūpakaṃ vatvā manussasappi ca",
  "tika-vin05t:332_6": "navanītañca paṭikkhittaṃ, taṃ duppaṭikkhittaṃ sabbaaṭṭhakathāsu anuññātattā. Parato",
  "tika-vin05t:332_7": "cassa vinicchayopi āgacchissati. Pāḷiyaṃ āgatanavanītampi purebhattaṃ paṭiggahitaṃ",
  "tika-vin05t:332_8": "tadahupurebhattaṃ sāmisampi vaṭṭati, pacchābhattato paṭṭhāya nirāmisameva. Sattāhātikkame",
  "tika-vin05t:332_9": "nānābhājanesu ṭhapite bhājanagaṇanāya, ekabhājanepi amissetvā piṇḍapiṇḍavasena ṭhapite",
  "tika-vin05t:332_10": "piṇḍagaṇanāya nissaggiyāni. Pacchābhattaṃ paṭiggahitaṃ sappinayena veditabbaṃ. Ettha",
  "tika-vin05t:332_11": "pana dadhiguḷikāyopi takkabindūnipi honti, tasmā dhotaṃ vaṭṭatīti upaḍḍhattherā āhaṃsu.",
  "tika-vin05t:332_12": "Mahāsivatthero pana “bhagavatā anuññātakālato paṭṭhāya takkato uddhaṭamattameva khādiṃsū”ti",
  "tika-vin05t:332_13": "āha. Tasmā navanītaṃ paribhuñjantena dhovitvā dadhitakkamakkhikākipillikādīni apanetvā",
  "tika-vin05t:332_14": "paribhuñjitabbaṃ. Pacitvā sappiṃ katvā paribhuñjitukāmena adhotampi paribhuñjituṃ",
  "tika-vin05t:332_15": "vaṭṭati. Yaṃ tattha dadhigataṃ vā takkagataṃ vā, taṃ khayaṃ gamissati. Ettāvatā hi",
  "tika-vin05t:332_16": "savatthukapaṭiggahitaṃ nāma na hotīti ayamettha adhippāyo. Āmisena saddhiṃ pakkattā",
  "tika-vin05t:332_17": "pana tasmimpi kukkuccāyanti kukkuccakā. Idāni uggahetvā ṭhapitanavanīte ca purebhattaṃ",
  "tika-vin05t:332_18": "khīradadhīni paṭiggahetvā katanavanīte ca pacchābhattaṃ tāni paṭiggahetvā katanavanīte",
  "tika-vin05t:332_19": "ca uggahitakehi katanavanīte ca akappiyamaṃsanavanīte ca sabbo āpattānāpattiparibhogāparibhoganayo",
  "tika-vin05t:332_20": "sappimhi vuttakkameneva gahetabbo. Telabhikkhāya paviṭṭhānaṃ pana bhikkhūnaṃ tattheva",
  "tika-vin05t:332_21": "sappimpi navanītampi pakkatelampi apakkatelampi ākiranti. Tattha takkadadhibindūnipi",
  "tika-vin05t:332_22": "bhattasitthānipi taṇḍulakaṇāpi makkhikādayopi honti, ādiccapākaṃ katvā parissāvetvā",
  "tika-vin05t:332_23": "gahitaṃ sattāhakālikaṃ hoti. Paṭiggahetvā ca ṭhapitabhesajjehi saddhiṃ pacitvā natthupānampi",
  "tika-vin05t:332_24": "kātuṃ vaṭṭati. Sace vaddalisamaye lajjī sāmaṇero yathā tattha patitataṇḍulakaṇādayo",
  "tika-vin05t:332_25": "na paccanti, evaṃ aggimhi vilīyāpetvā parissāvetvā puna pacitvā deti, purimanayeneva sattāhaṃ vaṭṭati.",
  "tika-vin05t:333_0": "96. Telesu tilatelaṃ tāva purebhattaṃ paṭiggahitaṃ purebhattaṃ sāmisampi vaṭṭati,",
  "tika-vin05t:333_1": "pacchābhattato paṭṭhāya nirāmisameva vaṭṭati. Sattāhātikkame tassa bhājanagaṇanāya",
  "tika-vin05t:333_2": "nissaggiyabhāvo veditabbo. Pacchābhattaṃ paṭiggahitaṃ sattāhaṃ nirāmisameva vaṭṭati,",
  "tika-vin05t:333_3": "uggahitakaṃ katvā nikkhittaṃ ajjhoharituṃ na vaṭṭati, sīsamakkhanādīsu upanetabbaṃ,",
  "tika-vin05t:333_4": "sattāhātikkamepi anāpatti. Purebhattaṃ tile paṭiggahetvā katatelaṃ purebhattaṃ sāmisampi",
  "tika-vin05t:333_5": "vaṭṭati, pacchābhattato paṭṭhāya anajjhoharaṇīyaṃ hoti, sīsamakkhanādīsu upanetabbaṃ,",
  "tika-vin05t:333_6": "sattāhātikkamepi anāpatti. Pacchābhattaṃ tile paṭiggahetvā katatelaṃ anajjhoharaṇīyameva",
  "tika-vin05t:333_7": "savatthukapaṭiggahitattā. Sattāhātikkamepi anāpatti, sīsamakkhanādīsu upanetabbaṃ.",
  "tika-vin05t:333_8": "Purebhattaṃ vā pacchābhattaṃ vā uggahitakatilehi katatelepi eseva nayo. Purebhattaṃ",
  "tika-vin05t:333_9": "paṭiggahitatile bhajjitvā vā tilapiṭṭhaṃ vā sedetvā uṇhodakena vā temetvā katatelaṃ",
  "tika-vin05t:333_10": "sace anupasampannena kataṃ, purebhattaṃ sāmisampi vaṭṭati, attanā kataṃ nibbaṭṭitattā",
  "tika-vin05t:333_11": "purebhattaṃ nirāmisaṃ vaṭṭati, sāmaṃpakkattā sāmisaṃ na vaṭṭati. Savatthukapaṭiggahitattā",
  "tika-vin05t:333_12": "pana pacchābhattato paṭṭhāya ubhayampi anajjhoharaṇīyaṃ, sīsamakkhanādīsu upanetabbaṃ,",
  "tika-vin05t:333_13": "sattāhātikkamepi anāpatti. Yadi pana appaṃ uṇhodakaṃ hoti abbhukkiraṇamattaṃ, abbohārikaṃ",
  "tika-vin05t:333_14": "hoti sāmaṃpākagaṇanaṃ na gacchati. Sāsapatelādīsupi avatthukapaṭiggahitesu avatthukatilatele",
  "tika-vin05t:333_15": "vuttasadisova vinicchayo.",
  "tika-vin05t:334_0": "Sace pana purebhattaṃ paṭiggahitānaṃ sāsapādīnaṃ cuṇṇehi ādiccapākena sakkā telaṃ",
  "tika-vin05t:334_1": "kātuṃ, taṃ purebhattaṃ sāmisampi vaṭṭati, pacchābhattato paṭṭhāya nirāmisameva vaṭṭati,",
  "tika-vin05t:334_2": "sattāhātikkame nissaggiyaṃ. Yasmā pana sāsapamadhukacuṇṇāni sedetvā eraṇḍakaṭṭhīni",
  "tika-vin05t:334_3": "ca bhajjitvā eva telaṃ karonti, tasmā etesaṃ telaṃ anupasampannehi kataṃ purebhattaṃ",
  "tika-vin05t:334_4": "sāmisampi vaṭṭati, vatthūnaṃ yāvajīvikattā pana savatthukapaṭiggahaṇe doso natthi.",
  "tika-vin05t:334_5": "Attanā kataṃ sattāhaṃ nirāmisaparibhogeneva paribhuñjitabbaṃ. Uggahitakehi kataṃ",
  "tika-vin05t:334_6": "anajjhoharaṇīyaṃ, bāhiraparibhoge vaṭṭati, sattāhātikkamepi anāpatti. Telakaraṇatthāya",
  "tika-vin05t:334_7": "sāsapamadhukaeraṇḍakaṭṭhīni paṭiggahetvā katatelaṃ sattāhakālikaṃ, dutiyadivase kataṃ",
  "tika-vin05t:334_8": "chāhaṃ vaṭṭati, tatiyadivase kataṃ pañcāhaṃ vaṭṭati, catuttha, pañcama, chaṭṭha,",
  "tika-vin05t:334_9": "sattamadivase kataṃ tadaheva vaṭṭati. Sace yāva aruṇassa uggamanā tiṭṭhati, nissaggiyaṃ,",
  "tika-vin05t:334_10": "aṭṭhamadivase kataṃ anajjhoharaṇīyaṃ, anissaggiyattā pana bāhiraparibhoge vaṭṭati.",
  "tika-vin05t:334_11": "Sacepi na karoti, telatthāya gahitasāsapādīnaṃ sattāhātikkame dukkaṭameva. Pāḷiyaṃ",
  "tika-vin05t:334_12": "pana anāgatāni aññānipi nāḷikeranimbakosambakaramandādīnaṃ telāni atthi, tāni paṭiggahetvā",
  "tika-vin05t:334_13": "sattāhaṃ atikkāmayato dukkaṭaṃ hoti. Ayametesu viseso – sesaṃ yāvakālikavatthuṃ yāvajīvikavatthuñca",
  "tika-vin05t:334_14": "sallakkhetvā sāmaṃpākasavatthukapurebhattapacchābhattapaṭiggahitauggahitavatthuvidhānaṃ",
  "tika-vin05t:334_15": "sabbaṃ vuttanayeneva veditabbaṃ.",
  "tika-vin05t:335_0": "Vasātelaṃ nāma “anujānāmi, bhikkhave, pañca vasāni acchavasaṃ macchavasaṃ susukāvasaṃ",
  "tika-vin05t:335_1": "sūkaravasaṃ gadrabhavasa”nti evaṃ anuññātavasānaṃ telaṃ. Ettha ca “acchavasa”nti",
  "tika-vin05t:335_2": "vacanena ṭhapetvā manussavasaṃ sabbesaṃ akappiyamaṃsānaṃ vasā anuññātā. Macchaggahaṇena",
  "tika-vin05t:335_3": "ca susukāpi gahitā honti, vāḷamacchattā pana visuṃ vuttaṃ. Macchādiggahaṇena cettha",
  "tika-vin05t:335_4": "sabbesampi kappiyamaṃsānaṃ vasā anuññātā. Maṃsesu hi dasa manussahatthiassasunakhaahisīhabyagghadīpiacchataracchānaṃ",
  "tika-vin05t:335_5": "maṃsāni akappiyāni, vasāsu ekā manussavasā. Khīrādīsu akappiyaṃ nāma natthi. Anupasampannehi",
  "tika-vin05t:335_6": "kataṃ nibbaṭṭitaṃ vasātelaṃ purebhattaṃ paṭiggahitaṃ purebhattaṃ sāmisampi vaṭṭati,",
  "tika-vin05t:335_7": "pacchābhattato paṭṭhāya sattāhaṃ nirāmisameva vaṭṭati. Yaṃ pana tattha sukhumarajasadisaṃ",
  "tika-vin05t:335_8": "maṃsaṃ vā nhāru vā aṭṭhi vā lohitaṃ vā hoti, taṃ abbohārikaṃ. Sace pana vasaṃ paṭiggahetvā",
  "tika-vin05t:335_9": "sayaṃ karoti, purebhattaṃ paṭiggahetvā pacitvā parissāvetvā sattāhaṃ nirāmisaparibhogena",
  "tika-vin05t:335_10": "paribhuñjitabbaṃ. Nirāmisaparibhogañhi sandhāya idaṃ vuttaṃ “kāle paṭiggahitaṃ kāle",
  "tika-vin05t:335_11": "nippakkaṃ kāle saṃsaṭṭhaṃ telaparibhogena paribhuñjitu”nti. Tatrāpi abbohārikaṃ abbohārikameva,",
  "tika-vin05t:335_12": "pacchābhattaṃ pana paṭiggahetuṃ vā kātuṃ vā na vaṭṭatiyeva. Vuttañhetaṃ –",
  "tika-vin05t:336_0": "“Vikāle ce, bhikkhave, paṭiggahitaṃ vikāle nippakkaṃ vikāle saṃsaṭṭhaṃ, taṃ ce paribhuñjeyya,",
  "tika-vin05t:336_1": "āpatti tiṇṇaṃ dukkaṭānaṃ. Kāle ce, bhikkhave, paṭiggahitaṃ vikāle nippakkaṃ vikāle",
  "tika-vin05t:336_2": "saṃsaṭṭhaṃ, taṃ ce paribhuñjeyya, āpatti dvinnaṃ dukkaṭānaṃ. Kāle ce, bhikkhave,",
  "tika-vin05t:336_3": "paṭiggahitaṃ kāle nippakkaṃ vikāle saṃsaṭṭhaṃ, taṃ ce paribhuñjeyya, āpatti dukkaṭassa.",
  "tika-vin05t:336_4": "Kāle ce, bhikkhave, paṭiggahitaṃ kāle nippakkaṃ kāle saṃsaṭṭhaṃ, taṃ ce paribhuñjeyya, anāpattī”ti.",
  "tika-vin05t:337_0": "Upatissattheraṃ pana antevāsikā pucchiṃsu “bhante, sappinavanītavasāni ekato pacitvā",
  "tika-vin05t:337_1": "nibbaṭṭitāni vaṭṭanti, na vaṭṭantī”ti? “Na vaṭṭanti, āvuso”ti. Thero kirettha pakkatelakasaṭe",
  "tika-vin05t:337_2": "viya kukkuccāyati. Tato naṃ uttari pucchiṃsu “bhante, navanīte dadhiguḷikā vā takkabindu",
  "tika-vin05t:337_3": "vā hoti, etaṃ vaṭṭatī”ti? “Etampi, āvuso, na vaṭṭatī”ti. Tato naṃ āhaṃsu “bhante,",
  "tika-vin05t:337_4": "ekato pacitvā ekato saṃsaṭṭhāni tejavantāni honti, rogaṃ niggaṇhantī”ti. “Sādhāvuso”ti",
  "tika-vin05t:337_5": "thero sampaṭicchi. Mahāsumatthero panāha “kappiyamaṃsavasāva sāmisaparibhoge vaṭṭati,",
  "tika-vin05t:337_6": "itarā nirāmisaparibhoge vaṭṭatī”ti. Mahāpadumatthero pana “idaṃ ki”nti paṭikkhipitvā",
  "tika-vin05t:337_7": "“nanu vātābādhikā bhikkhū pañcamūlakasāvayāguyaṃ acchasūkaratelādīni pakkhipitvā",
  "tika-vin05t:337_8": "yāguṃ pivanti, sā tejussadattā rogaṃ niggaṇhātī”ti vatvā “vaṭṭatī”ti āha.",
  "tika-vin05t:338_0": "97. Madhu nāma madhukarīhi madhumakkhikāhi khuddakamakkhikāhi bhamaramakkhikāhi ca",
  "tika-vin05t:338_1": "kataṃ madhu. Taṃ purebhattaṃ paṭiggahitaṃ purebhattaṃ sāmisaparibhogampi vaṭṭati,",
  "tika-vin05t:338_2": "pacchābhattato paṭṭhāya sattāhaṃ nirāmisaparibhogameva vaṭṭati, sattāhātikkame nissaggiyaṃ.",
  "tika-vin05t:338_3": "Sace silesasadisaṃ mahāmadhuṃ khaṇḍaṃ katvā ṭhapitaṃ, itaraṃ vā nānābhājanesu, vatthugaṇanāya",
  "tika-vin05t:338_4": "nissaggiyāni. Sace ekameva khaṇḍaṃ, ekabhājane vā itaraṃ, ekameva nissaggiyaṃ. Uggahitakaṃ",
  "tika-vin05t:338_5": "vuttanayeneva veditabbaṃ, arumakkhanādīsu upanetabbaṃ. Madhupaṭalaṃ vā madhusitthakaṃ",
  "tika-vin05t:338_6": "vā sace madhunā amakkhitaṃ parisuddhaṃ, yāvajīvikaṃ, madhumakkhitaṃ pana madhugatikameva.",
  "tika-vin05t:338_7": "Cīrikā nāma sapakkhā dīghamakkhikā tumbaḷanāmikā ca aṭṭhipakkhikā kāḷamahābhamarā",
  "tika-vin05t:338_8": "honti, tesaṃ āsayesu niyyāsasadisaṃ madhu hoti, taṃ yāvajīvikaṃ.",
  "tika-vin05t:339_0": "98. Phāṇitaṃ nāma ucchurasaṃ upādāya apakkā vā avatthukapakkā vā sabbāpi avatthukā",
  "tika-vin05t:339_1": "ucchuvikati. Taṃ phāṇitaṃ purebhattaṃ paṭiggahitaṃ purebhattaṃ sāmisampi vaṭṭati,",
  "tika-vin05t:339_2": "pacchābhattato paṭṭhāya sattāhaṃ nirāmisameva vaṭṭati, sattāhātikkame vatthugaṇanāya",
  "tika-vin05t:339_3": "nissaggiyaṃ. Bahū piṇḍā cuṇṇe katvā ekabhājane pakkhittā honti ghanasannivesā, ekameva",
  "tika-vin05t:339_4": "nissaggiyaṃ. Uggahitakaṃ vuttanayeneva veditabbaṃ, gharadhūpanādīsu upanetabbaṃ.",
  "tika-vin05t:339_5": "Purebhattaṃ paṭiggahitena aparissāvitaucchurasena kataphāṇitaṃ sace anupasampannena",
  "tika-vin05t:339_6": "kataṃ, sāmisampi vaṭṭati, sayaṃkataṃ nirāmisameva vaṭṭati, pacchābhattato paṭṭhāya",
  "tika-vin05t:339_7": "pana savatthukapaṭiggahitattā anajjhoharaṇīyaṃ, sattāhātikkamepi anāpatti. Pacchābhattaṃ",
  "tika-vin05t:339_8": "aparissāvitapaṭiggahitena katampi anajjhoharaṇīyameva, sattāhātikkamepi anāpatti.",
  "tika-vin05t:339_9": "Esa nayo ucchuṃ paṭiggahetvā kataphāṇitepi. Purebhattaṃ pana parissāvitapaṭiggahitena",
  "tika-vin05t:339_10": "kataṃ sace anupasampannena kataṃ, purebhattaṃ sāmisampi vaṭṭati, pacchābhattato paṭṭhāya",
  "tika-vin05t:339_11": "sattāhaṃ nirāmisameva. Sayaṃkataṃ purebhattampi nirāmisameva, pacchābhattaṃ parissāvitapaṭiggahitena",
  "tika-vin05t:339_12": "kataṃ pana nirāmisameva sattāhaṃ vaṭṭati. Uggahitakataṃ vuttanayameva. “Jhāmaucchuphāṇitaṃ",
  "tika-vin05t:339_13": "vā koṭṭitaucchuphāṇitaṃ vā purebhattameva vaṭṭatī”ti mahāaṭṭhakathāyaṃ vuttaṃ. Mahāpaccariyaṃ",
  "tika-vin05t:339_14": "pana “etaṃ savatthukapakkaṃ vaṭṭati, no vaṭṭatī”ti pucchaṃ katvā “ucchuphāṇitaṃ pacchābhattaṃ",
  "tika-vin05t:339_15": "no vaṭṭanakaṃ nāma natthī”ti vuttaṃ, taṃ yuttaṃ. Sītodakena kataṃ madhukapupphaphāṇitaṃ",
  "tika-vin05t:339_16": "purebhattaṃ sāmisampi vaṭṭati, pacchābhattato paṭṭhāya sattāhaṃ nirāmisameva vaṭṭati,",
  "tika-vin05t:339_17": "sattāhātikkame vatthugaṇanāya dukkaṭaṃ, khīraṃ pakkhipitvā kataṃ madhukaphāṇitaṃ",
  "tika-vin05t:339_18": "yāvakālikaṃ. Khaṇḍasakkharaṃ pana khīrajallikaṃ apanetvā sodhenti, tasmā vaṭṭati.",
  "tika-vin05t:340_0": "99. Madhukapupphaṃ pana purebhattampi allaṃ vaṭṭati. Bhajjitampi vaṭṭati, bhajjitvā",
  "tika-vin05t:340_1": "tilādīhi missaṃ vā amissaṃ vā katvā koṭṭitaṃ vaṭṭati. Yadi pana taṃ gahetvā merayatthāya",
  "tika-vin05t:340_2": "yojenti, yojitaṃ bījato paṭṭhāya na vaṭṭati. Kadalīkhajjūrīambalabujapanasaciñcādīnaṃ",
  "tika-vin05t:340_3": "sabbesaṃ yāvakālikaphalānaṃ phāṇitaṃ yāvakālikameva. Maricapakkehi phāṇitaṃ karonti,",
  "tika-vin05t:340_4": "taṃ yāvajīvikaṃ. Evaṃ yathāvuttāni sattāhakālikāni sappiādīni pañca “anujānāmi, bhikkhave,",
  "tika-vin05t:340_5": "pañca bhesajjānī”ti bhesajjanāmena anuññātattā bhesajjakiccaṃ karontu vā mā vā, āhāratthaṃ",
  "tika-vin05t:340_6": "pharituṃ samatthānipi paṭiggahetvā tadahupurebhattaṃ yathāsukhaṃ, pacchābhattato",
  "tika-vin05t:340_7": "paṭṭhāya sati paccaye vuttanayena sattāhaṃ paribhuñjitabbāni, sattāhātikkame pana",
  "tika-vin05t:340_8": "bhesajjasikkhāpadena nissaggiyaṃ pācittiyaṃ. Sacepi sāsapamattaṃ hoti, sakiṃ vā aṅguliyā",
  "tika-vin05t:340_9": "gahetvā jivhāya sāyanamattaṃ, nissajjitabbameva pācittiyañca desetabbaṃ. Nissaṭṭhaṃ",
  "tika-vin05t:340_10": "paṭilabhitvā na ajjhoharitabbaṃ, na kāyikena paribhogena paribhuñjitabbaṃ, kāyo vā",
  "tika-vin05t:340_11": "kāye aru vā na makkhetabbaṃ. Tehi makkhitāni kāsāvakattarayaṭṭhiupāhanapādakaṭhalikamañcapīṭhādīnipi",
  "tika-vin05t:340_12": "aparibhogāni. “Dvāravātapānakavāṭesupi hatthena gahaṇaṭṭhānaṃ na makkhetabba”nti",
  "tika-vin05t:340_13": "mahāpaccariyaṃ vuttaṃ. “Kasāve pana pakkhipitvā dvāravātapānakavāṭāni makkhetabbānī”ti",
  "tika-vin05t:340_14": "mahāaṭṭhakathāyaṃ vuttaṃ. Padīpe vā kāḷavaṇṇe vā upanetuṃ vaṭṭati. Aññena pana bhikkhunā",
  "tika-vin05t:340_15": "kāyikena paribhogena paribhuñjitabbaṃ, na ajjhoharitabbaṃ. “Anāpatti antosattāhaṃ",
  "tika-vin05t:340_16": "adhiṭṭhetī”ti vacanato pana sattāhabbhantare sappiñca telañca vasañca muddhani telaṃ",
  "tika-vin05t:340_17": "vā abbhañjanaṃ vā madhuṃ arumakkhanaṃ phāṇitaṃ gharadhūpanaṃ adhiṭṭheti anāpatti,",
  "tika-vin05t:340_18": "neva nissaggiyaṃ hoti. Sace adhiṭṭhitatelaṃ anadhiṭṭhitatelabhājane ākiritukāmo hoti,",
  "tika-vin05t:340_19": "bhājane ce sukhumaṃ chiddaṃ, paviṭṭhaṃ paviṭṭhaṃ telaṃ purāṇatelena ajjhottharīyati,",
  "tika-vin05t:340_20": "puna adhiṭṭhātabbaṃ. Atha mahāmukhaṃ hoti, sahasāva bahu telaṃ pavisitvā purāṇatelaṃ",
  "tika-vin05t:340_21": "ajjhottharati, puna adhiṭṭhānakiccaṃ natthi. Adhiṭṭhitagatikameva hi taṃ hoti. Etena",
  "tika-vin05t:340_22": "nayena adhiṭṭhitatelabhājane anadhiṭṭhitatelaākiraṇampi veditabbaṃ.",
  "tika-vin05t:341_0": "Sace pana sattāhātikkantaṃ anupasampannassa pariccajitvā deti, puna tena attano santakaṃ",
  "tika-vin05t:341_1": "katvā dinnaṃ paribhuñjituṃ vaṭṭati. Sace hi so abhisaṅkharitvā vā anabhisaṅkharitvā",
  "tika-vin05t:341_2": "vā tassa bhikkhuno natthukammatthaṃ dadeyya, gahetvā natthukammaṃ kātabbaṃ. Sace",
  "tika-vin05t:341_3": "bālo hoti, dātuṃ na jānāti, aññena bhikkhunā vattabbo “atthi te sāmaṇera tela”nti?",
  "tika-vin05t:341_4": "“Āma, bhante, atthī”ti. Āhara therassa bhesajjaṃ karissāmāti. Evampi vaṭṭati. Sace",
  "tika-vin05t:341_5": "dvinnaṃ santakaṃ ekena paṭiggahitaṃ avibhattaṃ hoti, sattāhātikkame dvinnampi anāpatti,",
  "tika-vin05t:341_6": "paribhuñjituṃ pana na vaṭṭati. Sace yena paṭiggahitaṃ, so itaraṃ bhaṇati “āvuso,",
  "tika-vin05t:341_7": "imaṃ telaṃ sattāhamattaṃ paribhuñjituṃ vaṭṭatī”ti, so ca paribhogaṃ na karoti, kassa",
  "tika-vin05t:341_8": "āpatti? Na kassaci. Kasmā? Yena paṭiggahitaṃ, tena vissajjitattā, itarassa appaṭiggahitattā.",
  "tika-vin05t:342_0": "100. Imesu pana catūsu kālikesu yāvakālikaṃ yāmakālikanti idameva dvayaṃ antovutthakañceva",
  "tika-vin05t:342_1": "sannidhikārakañca hoti, sattāhakālikañca yāvajīvikañca akappiyakuṭiyaṃ nikkhipitumpi",
  "tika-vin05t:342_2": "vaṭṭati, sannidhimpi na janeti. Yāvakālikaṃ pana attanā saddhiṃ sambhinnarasāni tīṇipi",
  "tika-vin05t:342_3": "yāmakālikādīni attano sabhāvaṃ upaneti. Yāmakālikaṃ dvepi sattāhakālikādīni attano",
  "tika-vin05t:342_4": "sabhāvaṃ upaneti, sattāhakālikampi attanā saddhiṃ saṃsaṭṭhaṃ yāvajīvikaṃ attano sabhāvaññeva",
  "tika-vin05t:342_5": "upaneti, tasmā yāvakālikena tadahupaṭiggahitena saddhiṃ saṃsaṭṭhaṃ sambhinnarasaṃ",
  "tika-vin05t:342_6": "sesakālikattayaṃ tadahupurebhattameva vaṭṭati. Yāmakālikena saṃsaṭṭhaṃ pana itaradvayaṃ",
  "tika-vin05t:342_7": "tadahupaṭiggahitaṃ yāva aruṇuggamanā vaṭṭati. Sattāhakālikena pana tadahupaṭiggahitena",
  "tika-vin05t:342_8": "saddhiṃ saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ sattāhaṃ",
  "tika-vin05t:342_9": "kappati. Dvīhapaṭiggahitena chāhaṃ. Tīhapaṭiggahitena pañcāhaṃ…pe… sattāhapaṭiggahitena",
  "tika-vin05t:342_10": "tadaheva kappatīti veditabbaṃ. Kālayāmasattāhātikkamesu cettha vikālabhojanasannidhibhesajjasikkhāpadānaṃ",
  "tika-vin05t:342_11": "vasena āpattiyo veditabbā.",
  "tika-vin05t:343_0": "Sace pana ekato paṭiggahitānipi cattāri kālikāni sambhinnarasāni na honti, tassa",
  "tika-vin05t:343_1": "tasseva kālassa vasena paribhuñjituṃ vaṭṭanti. Sace hi challimpi anapanetvā sakaleneva",
  "tika-vin05t:343_2": "nāḷikeraphalena saddhiṃ ambapānādipānakaṃ paṭiggahitaṃ hoti, nāḷikeraṃ apanetvā taṃ",
  "tika-vin05t:343_3": "vikālepi kappati. Upari sappipiṇḍaṃ ṭhapetvā sītalapāyāsaṃ denti, yaṃ pāyāsena asaṃsaṭṭhaṃ",
  "tika-vin05t:343_4": "sappi, taṃ apanetvā sattāhaṃ paribhuñjituṃ vaṭṭati. Thaddhamadhuphāṇitādīsupi eseva",
  "tika-vin05t:343_5": "nayo. Takkolajātiphalādīhi alaṅkaritvā piṇḍapātaṃ denti, tāni uddharitvā dhovitvā",
  "tika-vin05t:343_6": "yāvajīvaṃ paribhuñjitabbāni. Yāguyaṃ pakkhipitvā dinnasiṅgiverādīsupi telādīsu pakkhipitvā",
  "tika-vin05t:343_7": "dinnalaṭṭhimadhukādīsupi eseva nayo. Evaṃ yaṃ yaṃ asambhinnarasaṃ hoti, taṃ taṃ ekato",
  "tika-vin05t:343_8": "paṭiggahitampi yathā suddhaṃ hoti, tathā dhovitvā tacchetvā vā tassa tassa kālassa",
  "tika-vin05t:343_9": "vasena paribhuñjituṃ vaṭṭati. Sace sambhinnarasaṃ hoti saṃsaṭṭhaṃ, na vaṭṭati.",
  "tika-vin05t:344": "Iti pāḷimuttakavinayavinicchayasaṅgahe",
  "tika-vin05t:345": "Kālikavinicchayakathā samattā.",
  "tika-vin05t:346": "19. Kappiyabhūmivinicchayakathā",
  "tika-vin05t:347_0": "101. Kappiyācatubhūmiyoti ettha “anujānāmi, bhikkhave, catasso kappiyabhūmiyo ussāvanantikaṃ",
  "tika-vin05t:347_1": "gonisādikaṃ gahapatiṃ sammuti”nti vacanato ussāvanantikā gonisādikā gahapati sammutīti",
  "tika-vin05t:347_2": "imā catasso kappiyabhūmiyo veditabbā. Tattha ussāvanantikā tāva evaṃ kātabbā – yo",
  "tika-vin05t:347_3": "thambhānaṃ vā upari bhittipāde vā nikhanitvā vihāro karīyati, tassa heṭṭhā thambhapaṭicchakā",
  "tika-vin05t:347_4": "pāsāṇā bhūmigatikā eva. Paṭhamatthambhaṃ pana paṭhamabhittipādaṃ vā patiṭṭhāpentehi",
  "tika-vin05t:347_5": "bahūhi samparivāretvā “kappiyakuṭiṃ karoma, kappiyakuṭiṃ karomā”ti vācaṃ nicchārentehi",
  "tika-vin05t:347_6": "manussesu ukkhipitvā patiṭṭhāpentesu āmasitvā vā sayaṃ ukkhipitvā vā thambho vā bhittipādo",
  "tika-vin05t:347_7": "vā patiṭṭhāpetabbo. Kurundimahāpaccarīsu pana “kappiyakuṭi kappiyakuṭīti vatvā patiṭṭhāpetabba”nti",
  "tika-vin05t:347_8": "vuttaṃ. Andhakaṭṭhakathāyaṃ “saṅghassa kappiyakuṭiṃ adhiṭṭhāmī”ti vuttaṃ, taṃ pana",
  "tika-vin05t:347_9": "avatvāpi aṭṭhakathāsu vuttanayena vutte doso natthi. Idaṃ panettha sādhāraṇalakkhaṇaṃ",
  "tika-vin05t:347_10": "“thambhapatiṭṭhāpanañca vacanapariyosānañca samakālaṃ vaṭṭatī”ti. Sace hi aniṭṭhite",
  "tika-vin05t:347_11": "vacane thambho patiṭṭhāti, appatiṭṭhite vā tasmiṃ vacanaṃ niṭṭhāti, akatā hoti kappiyakuṭi.",
  "tika-vin05t:347_12": "Teneva mahāpaccariyaṃ vuttaṃ “bahūhi samparivāretvā vattabbaṃ, avassañhi ettha ekassapi",
  "tika-vin05t:347_13": "vacananiṭṭhānañca thambhapatiṭṭhānañca ekato bhavissatī”ti. Iṭṭhakāsilāmattikākuṭṭakāsu",
  "tika-vin05t:347_14": "pana kuṭīsu heṭṭhā cayaṃ bandhitvā vā abandhitvā vā karontu, yato paṭṭhāya bhittiṃ",
  "tika-vin05t:347_15": "uṭṭhāpetukāmā honti, taṃ sabbapaṭhamaṃ iṭṭhakaṃ vā silaṃ vā mattikāpiṇḍaṃ vā gahetvā",
  "tika-vin05t:347_16": "vuttanayeneva kappiyakuṭi kātabbā, iṭṭhakādayo bhittiyaṃ paṭhamiṭṭhakādīnaṃ heṭṭhā",
  "tika-vin05t:347_17": "na vaṭṭanti, thambhā pana upari uggacchanti, tasmā vaṭṭanti. Andhakaṭṭhakathāyaṃ",
  "tika-vin05t:347_18": "“thambhehi kariyamāne catūsu koṇesu cattāro thambhā, iṭṭhakādikuṭṭe catūsu koṇesu",
  "tika-vin05t:347_19": "dve tisso iṭṭhakā adhiṭṭhātabbā”ti vuttaṃ. Tathā pana akatāyapi doso natthi, aṭṭhakathāsu",
  "tika-vin05t:347_20": "hi vuttameva pamāṇaṃ.",
  "tika-vin05t:348_0": "Gonisādikā duvidhā ārāmagonisādikā vihāragonisādikāti. Tāsu yattha neva ārāmo, na",
  "tika-vin05t:348_1": "senāsanāni parikkhittāni honti, ayaṃ ārāmagonisādikā nāma. Yattha senāsanāni sabbāni",
  "tika-vin05t:348_2": "vā ekaccāni vā parikkhittāni, ārāmo aparikkhitto, ayaṃ vihāragonisādikā nāma. Iti",
  "tika-vin05t:348_3": "ubhayatrāpi ārāmassa aparikkhittabhāvoyeva pamāṇaṃ. “Ārāmo pana upaḍḍhaparikkhittopi",
  "tika-vin05t:348_4": "bahutaraṃ parikkhittopi parikkhittoyeva nāmā”ti kurundimahāpaccarīsu vuttaṃ, ettha",
  "tika-vin05t:348_5": "kappiyakuṭiṃ laddhuṃ vaṭṭati.",
  "tika-vin05t:349_0": "Gahapatīti manussā āvāsaṃ katvā “kappiyakuṭiṃ dema, paribhuñjathā”ti vadanti, esā",
  "tika-vin05t:349_1": "gahapati nāma, “kappiyakuṭiṃ kātuṃ demā”ti vuttepi vaṭṭatiyeva. Andhakaṭṭhakathāyaṃ",
  "tika-vin05t:349_2": "pana “yasmā bhikkhuṃ ṭhapetvā sesasahadhammikānaṃ sabbesañca devamanussānaṃ hatthato",
  "tika-vin05t:349_3": "paṭiggaho ca sannidhi ca antovutthañca tesaṃ santakaṃ bhikkhussa vaṭṭati, tasmā tesaṃ",
  "tika-vin05t:349_4": "gehāni vā tehi dinnakappiyakuṭi vā gahapatīti vuccatī”ti vuttaṃ, punapi vuttaṃ “bhikkhusaṅghassa",
  "tika-vin05t:349_5": "vihāraṃ ṭhapetvā bhikkhunupassayo vā ārāmikānaṃ vā titthiyānaṃ vā devatānaṃ vā nāgānaṃ",
  "tika-vin05t:349_6": "vā api brahmānaṃ vimānaṃ kappiyakuṭi hotī”ti, taṃ suvuttaṃ. Saṅghasantakameva hi",
  "tika-vin05t:349_7": "bhikkhusantakaṃ vā gehaṃ gahapatikuṭikā na hoti.",
  "tika-vin05t:350": "Sammuti nāma ñattidutiyakammavācāya sāvetvā sammatā. Evañca pana, bhikkhave, sammannitabbā, byattena bhikkhunā paṭibalena saṅgho ñāpetabbo –",
  "tika-vin05t:351": "“Suṇātu me, bhante, saṅgho. Yadi saṅghassa pattakallaṃ saṅgho itthannāmaṃ vihāraṃ kappiyabhūmiṃ sammanneyya, esā ñatti.",
  "tika-vin05t:352_0": "“Suṇātu me, bhante, saṅgho. Saṅgho itthannāmaṃ vihāraṃ kappiyabhūmiṃ sammannati.",
  "tika-vin05t:352_1": "Yassāyasmato khamati itthannāmassa vihārassa kappiyabhūmiyā sammuti, so tuṇhassa.",
  "tika-vin05t:352_2": "Yassa nakkhamati, so bhāseyya.",
  "tika-vin05t:353": "“Sammato saṅghena itthannāmo vihāro kappiyabhūmi khamati saṅghassa, tasmā tuṇhī, evametaṃ dhārayāmī”ti.",
  "tika-vin05t:354": "Kammavācaṃ avatvā apalokanakammavasena sāvetvā katāpi sammatā eva.",
  "tika-vin05t:355_0": "102. Yaṃ imāsu catūsu kappiyabhūmīsu vuttaṃ āmisaṃ, taṃ sabbaṃ antovutthasaṅkhyaṃ",
  "tika-vin05t:355_1": "na gacchati. Bhikkhūnañca bhikkhunīnañca antovutthaantopakkamocanatthañhi kappiyakuṭiyo",
  "tika-vin05t:355_2": "anuññātā. Yaṃ pana akappiyabhūmiyaṃ sahaseyyappahonake gehe vuttaṃ saṅghikaṃ vā puggalikaṃ",
  "tika-vin05t:355_3": "vā bhikkhussa bhikkhuniyā vā santakaṃ ekarattampi ṭhapitaṃ, taṃ antovutthaṃ, tattha",
  "tika-vin05t:355_4": "pakkañca antopakkaṃ nāma hoti, etaṃ na kappati. Sattāhakālikaṃ pana yāvajīvikañca vaṭṭati.",
  "tika-vin05t:356_0": "Tatrāyaṃ vinicchayo – sāmaṇero bhikkhussa taṇḍulādikaṃ āmisaṃ āharitvā kappiyakuṭiyaṃ",
  "tika-vin05t:356_1": "nikkhipitvā punadivase pacitvā deti, antovutthaṃ na hoti. Tattha akappiyakuṭiyaṃ",
  "tika-vin05t:356_2": "nikkhittasappiādīsu kiñci pakkhipitvā deti. Mukhasannidhi nāma hoti. Mahāpaccariyaṃ",
  "tika-vin05t:356_3": "pana “antovutthaṃ hotī”ti vuttaṃ. Tattha nāmamattameva nānākaraṇaṃ, bhikkhu akappiyakuṭiyaṃ",
  "tika-vin05t:356_4": "ṭhapitasappiñca yāvajīvikapaṇṇañca ekato pacitvā paribhuñjati, sattāhaṃ nirāmisaṃ",
  "tika-vin05t:356_5": "vaṭṭati. Sace āmisasaṃsaṭṭhaṃ katvā paribhuñjati, antovutthañceva sāmaṃpakkañca hoti.",
  "tika-vin05t:356_6": "Etenupāyena sabbasaṃsaggā veditabbā. Yaṃ kiñci āmisaṃ bhikkhuno pacituṃ na vaṭṭati.",
  "tika-vin05t:356_7": "Sacepissa uṇhayāguyā sulasipaṇṇāni vā siṅgiveraṃ vā loṇaṃ vā pakkhipanti, tampi cāletuṃ",
  "tika-vin05t:356_8": "na vaṭṭati, “yāguṃ nibbāpemī”ti pana cāletuṃ vaṭṭati. Uttaṇḍulabhattaṃ labhitvā pidahituṃ",
  "tika-vin05t:356_9": "na vaṭṭati. Sace pana manussā pidahitvā denti, vaṭṭati. “Bhattaṃ mā nibbāyatū”ti",
  "tika-vin05t:356_10": "pidahituṃ vaṭṭati, khīratakkādīsu pana sakiṃ kuthitesu aggiṃ kātuṃ vaṭṭati punapākassa anuññātattā.",
  "tika-vin05t:357_0": "Imā pana kappiyakuṭiyo kadā jahitavatthukā honti? Ussāvanantikā tāva yā thambhānaṃ",
  "tika-vin05t:357_1": "upari bhittipāde vā nikhanitvā katā, sā sabbesu thambhesu ca bhittipādesu ca apanītesu",
  "tika-vin05t:357_2": "jahitavatthukā hoti. Sace pana thambhe vā bhittipāde vā parivattenti, yo yo ṭhito,",
  "tika-vin05t:357_3": "tattha tattha patiṭṭhāti, sabbesupi parivattitesu ajahitavatthukāva hoti. Iṭṭhakādīhi",
  "tika-vin05t:357_4": "katā cayassa upari bhittiatthāya ṭhapitaṃ iṭṭhakaṃ vā silaṃ vā mattikāpiṇḍaṃ vā ādiṃ",
  "tika-vin05t:357_5": "katvā vināsitakāle jahitavatthukāva hoti. Yehi pana iṭṭhakādīhi adhiṭṭhitā, tesu",
  "tika-vin05t:357_6": "apanītesupi tadaññesu patiṭṭhātīti ajahitavatthukāva hoti. Gonisādikā pākārādīhi",
  "tika-vin05t:357_7": "parikkhepe kate jahitavatthukāva hoti. Puna tasmiṃ ārāme kappiyakuṭiṃ laddhuṃ vaṭṭati.",
  "tika-vin05t:357_8": "Sace pana punapi pākārādayo tattha tattha khaṇḍā honti, tato tato gāvo pavisanti,",
  "tika-vin05t:357_9": "puna kappiyakuṭi hoti. Itarā pana dve gopānasīmattaṃ ṭhapetvā sabbasmiṃ chadane vinaṭṭhe",
  "tika-vin05t:357_10": "jahitavatthukāva honti. Sace gopānasīnaṃ upari ekampi pakkhapāsakamaṇḍalaṃ atthi, rakkhati.",
  "tika-vin05t:358_0": "103. Yatra panimā catassopi kappiyabhūmiyo natthi, tattha kiṃ kātabbanti? Anupasampannassa",
  "tika-vin05t:358_1": "datvā tassa santakaṃ katvā paribhuñjitabbaṃ. Tatridaṃ vatthu – karavikatissatthero",
  "tika-vin05t:358_2": "kira vinayadharapāmokkho mahāsīvattherassa santikaṃ agamāsi. So dīpālokena sappikumbhaṃ",
  "tika-vin05t:358_3": "passitvā “bhante, kimeta”nti pucchi. Thero “āvuso, gāmato sappikumbho ābhato lūkhadivase",
  "tika-vin05t:358_4": "sappinā bhuñjanatthāyā”ti āha. Tato naṃ tissatthero “na vaṭṭati, bhante”ti āha. Thero",
  "tika-vin05t:358_5": "punadivase pamukhe nikkhipāpesi. Tissatthero puna ekadivasaṃ āgato taṃ disvā tatheva",
  "tika-vin05t:358_6": "pucchitvā “bhante, sahaseyyappahonakaṭṭhāne ṭhapetuṃ na vaṭṭatī”ti āha. Thero punadivase",
  "tika-vin05t:358_7": "bahi nīharāpetvā nikkhipāpesi, taṃ corā hariṃsu. So puna ekadivasaṃ āgataṃ tissattheramāha",
  "tika-vin05t:358_8": "“āvuso, tayā ‘na vaṭṭatī’ti vutte so kumbho bahi nikkhitto corehi haṭo”ti. Tato naṃ",
  "tika-vin05t:358_9": "tissatthero āha “nanu, bhante, anupasampannassa dātabbo assa, anupasampannassa hi",
  "tika-vin05t:358_10": "datvā tassa santakaṃ katvā paribhuñjituṃ vaṭṭatī”ti.",
  "tika-vin05t:359": "Iti pāḷimuttakavinayavinicchayasaṅgahe",
  "tika-vin05t:360": "Kappiyabhūmivinicchayakathā samattā.",
  "tika-vin05t:361": "20. Paṭiggahaṇavinicchayakathā",
  "tika-vin05t:362_0": "104. Khādanīyādipaṭiggāhoti ajjhoharitabbassa yassa kassaci khādanīyassa vā bhojanīyassa",
  "tika-vin05t:362_1": "vā paṭiggahaṇaṃ. Tatrāyaṃ vinicchayo – pañcahi aṅgehi paṭiggahaṇaṃ ruhati, thāmamajjhimassa",
  "tika-vin05t:362_2": "purisassa uccāraṇamattaṃ hoti, hatthapāso paññāyati, abhihāro paññāyati, devo vā",
  "tika-vin05t:362_3": "manusso vā tiracchānagato vā kāyena kāyapaṭibaddhena nissaggiyena vā deti, tañce",
  "tika-vin05t:362_4": "bhikkhu kāyena vā kāyapaṭibaddhena vā paṭiggaṇhāti. Evaṃ pañcahaṅgehi paṭiggahaṇaṃ ruhati.",
  "tika-vin05t:363_0": "Tattha ṭhitanisinnanipannānaṃ vasena evaṃ hatthapāso veditabbo – sace bhikkhu nisinno",
  "tika-vin05t:363_1": "hoti, āsanassa pacchimantato paṭṭhāya, sace ṭhito, paṇhiantato paṭṭhāya, sace nipanno,",
  "tika-vin05t:363_2": "yena passena nipanno, tassa pārimantato paṭṭhāya, dāyakassa nisinnassa vā ṭhitassa",
  "tika-vin05t:363_3": "vā nipannassa vā ṭhapetvā pasāritahatthaṃ yaṃ āsannataraṃ aṅgaṃ, tassa orimantena",
  "tika-vin05t:363_4": "paricchinditvā aḍḍhateyyahattho hatthapāso nāma.",
  "tika-vin05t:364_0": "Sace pana dāyakapaṭiggāhakesu eko ākāse hoti, eko bhūmiyaṃ, bhūmaṭṭhassa ca sīsena,",
  "tika-vin05t:364_1": "ākāsaṭṭhassa ca ṭhapetvā dātuṃ vā gahetuṃ vā pasāritahatthaṃ yaṃ āsannataraṃ aṅgaṃ,",
  "tika-vin05t:364_2": "tassa orimantena hatthapāsapamāṇaṃ paricchinditabbaṃ. Sacepi eko kūpe hoti, eko kūpataṭe,",
  "tika-vin05t:364_3": "eko vā pana rukkhe, eko pathaviyaṃ, vuttanayeneva hatthapāsapamāṇaṃ paricchinditabbaṃ.",
  "tika-vin05t:364_4": "Evarūpe hatthapāse ṭhatvā sacepi pakkhī mukhatuṇḍakena vā hatthī vā soṇḍāya gahetvā",
  "tika-vin05t:364_5": "pupphaṃ vā phalaṃ vā deti, paṭiggahaṇaṃ ruhati. Sace pana aḍḍhaṭṭhamaratanassapi",
  "tika-vin05t:364_6": "hatthino khandhe nisinno tena soṇḍāya dīyamānaṃ gaṇhāti, vaṭṭatiyeva. Hatthādīsu",
  "tika-vin05t:364_7": "yena kenaci sarīrāvayavena antamaso pādaṅguliyāpi dīyamānaṃ kāyena dinnaṃ nāma hoti.",
  "tika-vin05t:364_8": "Paṭiggahaṇepi eseva nayo. Yena kenaci hi sarīrāvayavena gahitaṃ kāyena gahitameva",
  "tika-vin05t:364_9": "hoti. Sacepi natthukaraṇiyaṃ dīyamānaṃ nāsāpuṭena akallako vā mukhena paṭiggaṇhāti,",
  "tika-vin05t:364_10": "ābhogameva hettha pamāṇaṃ.",
  "tika-vin05t:365_0": "105. Kaṭacchuādīsu pana yena kenaci upakaraṇena dinnaṃ kāyapaṭibaddhena dinnaṃ nāma",
  "tika-vin05t:365_1": "hoti. Paṭiggahaṇepi eseva nayo. Yena kenaci hi sarīrasambaddhena pattathālakādinā",
  "tika-vin05t:365_2": "gahitaṃ kāyapaṭibaddhena gahitameva hoti. Kāyato pana kāyapaṭibaddhato ca mocetvā",
  "tika-vin05t:365_3": "hatthapāse ṭhitassa kāye vā kāyapaṭibaddhe vā pātiyamānampi nissaggiyena payogena",
  "tika-vin05t:365_4": "dinnaṃ nāma hoti. Eko bahūni bhattabyañjanabhājanāni sīse katvā bhikkhussa santikaṃ",
  "tika-vin05t:365_5": "āgantvā ṭhitakova “gaṇhathā”ti vadati, na tāva abhihāro paññāyati, tasmā na gahetabbaṃ.",
  "tika-vin05t:365_6": "Sace pana īsakampi onamati, bhikkhunā hatthaṃ pasāretvā heṭṭhimabhājanaṃ ekadesenapi",
  "tika-vin05t:365_7": "sampaṭicchitabbaṃ. Ettāvatā sabbabhājanāni paṭiggahitāni honti. Tato paṭṭhāya oropetvā",
  "tika-vin05t:365_8": "ugghāṭetvā vā yaṃ icchati, taṃ gahetuṃ vaṭṭati. Bhattapacchiādimhi pana ekabhājane",
  "tika-vin05t:365_9": "vattabbameva natthi.",
  "tika-vin05t:366_0": "Kājena bhattaṃ harantopi sace kājaṃ onametvā deti, vaṭṭati. Tiṃsahattho veṇu hoti,",
  "tika-vin05t:366_1": "ekasmiṃ ante guḷakumbho baddho, ekasmiṃ sappikumbho, tañce paṭiggaṇhāti, sabbaṃ paṭiggahitameva.",
  "tika-vin05t:366_2": "Ucchuyantadoṇito paggharantameva “rasaṃ gaṇhathā”ti vadati, abhihāro na paññāyatīti",
  "tika-vin05t:366_3": "na gahetabbo. Sace pana kasaṭaṃ chaḍḍetvā hatthena ussiñcitvā deti, vaṭṭati. Bahū",
  "tika-vin05t:366_4": "pattā mañce vā pīṭhe vā kaṭasāre vā doṇiyaṃ vā phalake vā ṭhapitā honti, yattha ṭhitassa",
  "tika-vin05t:366_5": "dāyako hatthapāse hoti, tattha ṭhatvā paṭiggahaṇasaññāya mañcādīni aṅguliyāpi phusitvā",
  "tika-vin05t:366_6": "ṭhitena vā nisinnena vā nipannena vā yaṃ tesu pattesu dīyati, taṃ sabbaṃ paṭiggahitaṃ",
  "tika-vin05t:366_7": "hoti. Sacepi “paṭiggahessāmī”ti mañcādīni abhiruhitvā nisīdati, vaṭṭatiyeva.",
  "tika-vin05t:367_0": "Pathaviyaṃ pana sacepi kucchiyā kucchiṃ āhacca ṭhitā honti, yaṃ yaṃ aṅguliyā vā sūciyā",
  "tika-vin05t:367_1": "vā phusitvā nisinno hoti, tattha tattha dīyamānameva paṭiggahitaṃ hoti. Yattha katthaci",
  "tika-vin05t:367_2": "mahākaṭasārahatthattharaṇādīsu ṭhapitapatte paṭiggahaṇaṃ na ruhatīti vuttaṃ, taṃ",
  "tika-vin05t:367_3": "hatthapāsātikkamaṃ sandhāya vuttanti veditabbaṃ, hatthapāse pana sati yattha katthaci",
  "tika-vin05t:367_4": "vaṭṭati aññatra tatthajātakā. Tatthajātake pana paduminipaṇṇe vā kiṃsukapaṇṇādimhi",
  "tika-vin05t:367_5": "vā na vaṭṭati. Na hi taṃ kāyapaṭibaddhasaṅkhyaṃ gacchati. Yathā ca tatthajātake,",
  "tika-vin05t:367_6": "evaṃ khāṇuke bandhitvā ṭhapitamañcādimhi asaṃhārime phalake vā pāsāṇe vā na ruhatiyeva.",
  "tika-vin05t:367_7": "Tepi hi tatthajātakasaṅkhyupagā honti. Bhūmiyaṃ atthatesu sukhumesu tintiṇikādipaṇṇesu",
  "tika-vin05t:367_8": "paṭiggahaṇaṃ na ruhati. Na hi tāni sandhāretuṃ samatthānīti. Mahantesu pana paduminipaṇṇādīsu",
  "tika-vin05t:367_9": "ruhati. Sace hatthapāsaṃ atikkammaṭhito dīghadaṇḍakena uḷuṅkena deti, “āgantvā dehī”ti",
  "tika-vin05t:367_10": "vattabbo. Vacanaṃ asutvā vā anādiyitvā vā patte ākiratiyeva, puna paṭiggahetabbaṃ.",
  "tika-vin05t:367_11": "Dūre ṭhatvā bhattapiṇḍaṃ khipantepi eseva nayo.",
  "tika-vin05t:368_0": "106. Sace pattathavikato nīhariyamāne patte rajanacuṇṇāni honti, sati udake dhovitabbo,",
  "tika-vin05t:368_1": "asati rajanacuṇṇaṃ puñchitvā paṭiggahetvā vā piṇḍāya caritabbaṃ. Sace piṇḍāya carantassa",
  "tika-vin05t:368_2": "patte rajaṃ patati, paṭiggahetvā bhikkhā gaṇhitabbā, appaṭiggahetvā gaṇhato vinayadukkaṭaṃ,",
  "tika-vin05t:368_3": "taṃ pana puna paṭiggahetvā bhuñjato anāpatti. Sace pana “paṭiggahetvā dethā”ti vutte",
  "tika-vin05t:368_4": "vacanaṃ asutvā vā anādiyitvā vā bhikkhaṃ dentiyeva, vinayadukkaṭaṃ natthi, puna paṭiggahetvā",
  "tika-vin05t:368_5": "aññā bhikkhā gahetabbā. Sace mahāvāto tato tato rajaṃ pāteti, na sakkā hoti bhikkhaṃ",
  "tika-vin05t:368_6": "gahetuṃ, “anupasampannassa dassāmī”ti suddhacittena ābhogaṃ katvā gaṇhituṃ vaṭṭati.",
  "tika-vin05t:368_7": "Evaṃ piṇḍāya caritvā vihāraṃ vā āsanasālaṃ vā gantvā taṃ anupasampannassa datvā puna",
  "tika-vin05t:368_8": "tena dinnaṃ vā tassa vissāsena vā paṭiggahetvā bhuñjituṃ vaṭṭati. Sace bhikkhācāre",
  "tika-vin05t:368_9": "sarajaṃ pattaṃ bhikkhussa deti, so vattabbo “imaṃ paṭiggahetvā bhikkhaṃ vā gaṇheyyāsi",
  "tika-vin05t:368_10": "paribhuñjeyyāsi vā”ti, tena tathā kātabbaṃ. Sace rajaṃ upari uppilavati, kañjikaṃ",
  "tika-vin05t:368_11": "pavāhetvā sesaṃ bhuñjitabbaṃ. Sace antopaviṭṭhaṃ hoti, paṭiggahetabbaṃ. Anupasampanne",
  "tika-vin05t:368_12": "asati hatthato amocenteneva yattha anupasampanno atthi, tattha netvā paṭiggahetabbaṃ.",
  "tika-vin05t:368_13": "Sukkhabhatte patitarajaṃ apanetvā bhuñjituṃ vaṭṭati. Sace atisukhumaṃ hoti, upari",
  "tika-vin05t:368_14": "bhattena saddhiṃ apanetabbaṃ, paṭiggahetvā vā bhuñjitabbaṃ. Yāguṃ vā sūpaṃ vā purato",
  "tika-vin05t:368_15": "ṭhapetvā āluḷentānaṃ bhājanato phusitāni uggantvā patte patanti, patto paṭiggahetabbo.",
  "tika-vin05t:369_0": "107. Uḷuṅkena āharitvā dentānaṃ paṭhamataraṃ uḷuṅkato thevā patte patanti, supatitā,",
  "tika-vin05t:369_1": "abhihaṭattā doso natthi. Sacepi carukena bhatte ākiriyamāne carukato masi vā chārikā",
  "tika-vin05t:369_2": "vā patati, abhihaṭattā nevatthi doso. Anantarassa bhikkhuno dīyamānaṃ pattato uppatitvā",
  "tika-vin05t:369_3": "itarassa patte patati, supatitaṃ. Paṭiggahitameva hi taṃ hoti. Sace jajjharisākhādiṃ",
  "tika-vin05t:369_4": "phāletvā ekassa bhikkhuno dentānaṃ sākhato phusitāni aññassa patte patanti, patto",
  "tika-vin05t:369_5": "paṭiggahetabbo, yassa pattassa upari phālenti, tassa patte patitesu dātukāmatāya",
  "tika-vin05t:369_6": "abhihaṭattā doso natthi. Pāyāsassa pūretvā pattaṃ denti, uṇhattā heṭṭhā gahetuṃ na",
  "tika-vin05t:369_7": "sakkoti, mukhavaṭṭiyāpi gahetuṃ vaṭṭati. Sace tathāpi na sakkoti, ādhārakena gahetabbo.",
  "tika-vin05t:369_8": "Āsanasālāya pattaṃ gahetvā nisinno bhikkhu niddaṃ okkanto hoti, neva āhariyamānaṃ,",
  "tika-vin05t:369_9": "na dīyamānaṃ jānāti, appaṭiggahitaṃ hoti. Sace pana ābhogaṃ katvā nisinno hoti, vaṭṭati.",
  "tika-vin05t:369_10": "Sacepi so hatthena ādhārakaṃ muñcitvā pādena pelletvā niddāyati, vaṭṭatiyeva. Pādena",
  "tika-vin05t:369_11": "ādhārakaṃ akkamitvā paṭiggaṇhantassa pana jāgarantassapi anādarapaṭiggahaṇaṃ hoti,",
  "tika-vin05t:369_12": "tasmā na kattabbaṃ. Keci “evaṃ ādhārakena paṭiggahaṇaṃ kāyapaṭibaddhapaṭibaddhena",
  "tika-vin05t:369_13": "paṭiggahaṇaṃ nāma hoti, tasmā na vaṭṭatī”ti vadanti, taṃ vacanamattameva, atthato",
  "tika-vin05t:369_14": "pana sabbampetaṃ kāyapaṭibaddhameva hoti. Kāyasaṃsaggepi cesa nayo dassito. Yampi",
  "tika-vin05t:369_15": "bhikkhussa dīyamānaṃ patati, tampi sāmaṃ gahetvā paribhuñjituṃ vaṭṭati.",
  "tika-vin05t:370": "Tatridaṃ suttaṃ –",
  "tika-vin05t:371": "“Anujānāmi, bhikkhave, yaṃ dīyamānaṃ patati, taṃ sāmaṃ gahetvā paribhuñjituṃ, pariccattaṃ taṃ, bhikkhave, dāyakehī”ti.",
  "tika-vin05t:372_0": "Idañca pana suttaṃ neyyatthaṃ, tasmā evamettha adhippāyo veditabbo – yaṃ dīyamānaṃ",
  "tika-vin05t:372_1": "dāyakassa hatthato parigaḷitvā suddhāya vā bhūmiyā paduminipaṇṇe vā vatthakaṭasārakādīsu",
  "tika-vin05t:372_2": "vā patati, taṃ sāmaṃ gahetvā paribhuñjituṃ vaṭṭati. Yaṃ pana sarajāya bhūmiyaṃ patati,",
  "tika-vin05t:372_3": "taṃ rajaṃ puñchitvā vā dhovitvā vā paṭiggahetvā vā paribhuñjitabbaṃ. Sace pavaṭṭantaṃ",
  "tika-vin05t:372_4": "aññassa bhikkhuno santikaṃ gacchati, tena āharāpetumpi vaṭṭati. Sace taṃ bhikkhuṃ",
  "tika-vin05t:372_5": "vadati “tvaṃyeva khādā”ti, tassapi khādituṃ vaṭṭati, anāṇattena pana tena na gahetabbaṃ.",
  "tika-vin05t:372_6": "“Anāṇattenapi itarassa dassāmīti gahetuṃ vaṭṭatī”ti kurundiyaṃ vuttaṃ. Kasmā panetaṃ",
  "tika-vin05t:372_7": "itarassa bhikkhuno gahetuṃ na vaṭṭatīti? Bhagavatā ananuññātattā. Bhagavatā hi “sāmaṃ",
  "tika-vin05t:372_8": "gahetvā paribhuñjitu”nti vadantena yasseva taṃ dīyamānaṃ patati, tassa appaṭiggahitakampi",
  "tika-vin05t:372_9": "taṃ gahetvā paribhogo anuññāto. “Pariccattaṃ taṃ, bhikkhave, dāyakehī”ti vacanena",
  "tika-vin05t:372_10": "panettha parasantakabhāvo dīpito, tasmā aññassa sāmaṃ gahetvā paribhuñjituṃ na vaṭṭati,",
  "tika-vin05t:372_11": "tassa pana āṇattiyā vaṭṭatīti ayaṃ kirettha adhippāyo. Yasmā ca etaṃ appaṭiggahitakattā",
  "tika-vin05t:372_12": "anuññātaṃ, tasmā yathāṭhitaṃyeva anāmasitvā kenaci pidahitvā ṭhapitaṃ dutiyadivasepi",
  "tika-vin05t:372_13": "paribhuñjituṃ vaṭṭati, sannidhipaccayā anāpatti, paṭiggahetvā pana paribhuñjitabbaṃ.",
  "tika-vin05t:372_14": "Taṃ divasaṃyeva hi tassa sāmaṃ gahetvā paribhogo anuññāto, na tato paranti ayampi kirettha adhippāyo.",
  "tika-vin05t:373_0": "108. Idāni abbohārikanayo vuccati. Bhuñjantānañhi dantā khīyanti, nakhā khīyanti,",
  "tika-vin05t:373_1": "pattassa vaṇṇo khīyati, sabbaṃ abbohārikaṃ. Satthakena ucchuādīsu phālitesu malaṃ",
  "tika-vin05t:373_2": "paññāyati, etaṃ navasamuṭṭhitaṃ nāma, paṭiggahetvā paribhuñjitabbaṃ. Satthakaṃ dhovitvā",
  "tika-vin05t:373_3": "phālitesu malaṃ na paññāyati, lohagandhamattaṃ hoti, taṃ abbohārikaṃ. Yampi satthakaṃ",
  "tika-vin05t:373_4": "gahetvā pariharanti, tena phālitepi eseva nayo. Na hi taṃ paribhogatthāya pariharantīti.",
  "tika-vin05t:373_5": "Mūlabhesajjādīni pisantānaṃ vā koṭṭentānaṃ vā nisadanisadapotakaudukkhalamusalādīni",
  "tika-vin05t:373_6": "khīyanti, pariharaṇakavāsiṃ tāpetvā bhesajjatthāya takke vā khīre vā pakkhipanti,",
  "tika-vin05t:373_7": "tattha nīlikā paññāyati, satthake vuttasadisova vinicchayo. Āmakatakkādīsu pana sayaṃ",
  "tika-vin05t:373_8": "na pakkhipitabbā, pakkhipati ce, sāmaṃpākato na muccati. Deve vassante piṇḍāya carantassa",
  "tika-vin05t:373_9": "sarīrato vā cīvarato vā kiliṭṭhaudakaṃ patte patati, paṭiggahetabbaṃ. Rukkhamūlādīsu",
  "tika-vin05t:373_10": "bhuñjantassa patitepi eseva nayo. Sace pana sattāhaṃ vassante deve suddhaṃ udakaṃ",
  "tika-vin05t:373_11": "hoti, abbhokāsato vā patati, vaṭṭati.",
  "tika-vin05t:374_0": "109. Sāmaṇerassa odanaṃ dentena tassa pattagataṃ acchupanteneva dātabbo, patto vāssa",
  "tika-vin05t:374_1": "paṭiggahetabbo. Appaṭiggahite odanaṃ chupitvā puna attano patte odanaṃ gaṇhantassa",
  "tika-vin05t:374_2": "uggahitako hoti. Sace pana dātukāmo hutvā “āhara, sāmaṇera, pattaṃ, odanaṃ gaṇhāhī”ti",
  "tika-vin05t:374_3": "vadati, itaro “alaṃ mayha”nti paṭikkhipati, puna “tavetaṃ mayā pariccatta”nti ca",
  "tika-vin05t:374_4": "vutte “na mayhaṃ etenattho”ti vadati, satakkhattumpi pariccajatu, yāva attano hatthagataṃ,",
  "tika-vin05t:374_5": "tāva paṭiggahitameva hoti. Sace pana ādhārake ṭhitaṃ nirapekkho “gaṇhāhī”ti vadati,",
  "tika-vin05t:374_6": "puna paṭiggahetabbaṃ. Sāpekkho ādhārake pattaṃ ṭhapetvā “etto pūvaṃ vā bhattaṃ vā",
  "tika-vin05t:374_7": "gaṇhāhī”ti sāmaṇeraṃ vadati, sāmaṇero hatthaṃ dhovitvā sacepi satakkhattuṃ gahetvā",
  "tika-vin05t:374_8": "attano pattagataṃ aphusantova attano patte pakkhipati, puna paṭiggahaṇakiccaṃ natthi.",
  "tika-vin05t:374_9": "Yadi pana attano pattagataṃ phusitvā tato gaṇhāti, sāmaṇerasantakena saṃsaṭṭhaṃ hoti,",
  "tika-vin05t:374_10": "puna paṭiggahetabbaṃ. Keci pana “sacepi gayhamānaṃ chijjitvā tattha patati, puna",
  "tika-vin05t:374_11": "paṭiggahetabba”nti vadanti. Taṃ “ekaṃ bhattapiṇḍaṃ gaṇha, ekaṃ pūvaṃ gaṇha, imassa",
  "tika-vin05t:374_12": "guḷapiṇḍassa ettakaṃ padesaṃ gaṇhā”ti evaṃ paricchinditvā vutte veditabbaṃ, idha",
  "tika-vin05t:374_13": "pana paricchedo natthi, tasmā yaṃ sāmaṇerassa patte patati, tadeva paṭiggahaṇaṃ vijahati,",
  "tika-vin05t:374_14": "hatthagataṃ pana yāva sāmaṇero vā “ala”nti na oramati, bhikkhu vā na vāreti, tāva",
  "tika-vin05t:374_15": "bhikkhusseva santakaṃ, tasmā paṭiggahaṇaṃ na vijahati. Sace attano vā bhikkhūnaṃ",
  "tika-vin05t:374_16": "vā yāgupacanakabhājane kesañci atthāya bhattaṃ pakkhipati, “sāmaṇera, bhājanassa",
  "tika-vin05t:374_17": "upari hatthaṃ karohī”ti vatvā tassa hatthe pakkhipitabbaṃ. Tassa hatthato bhājane",
  "tika-vin05t:374_18": "patitañhi dutiyadivase bhājanassa akappiyabhāvaṃ na karoti pariccattattā. Sace evaṃ",
  "tika-vin05t:374_19": "akatvā pakkhipati, pattamiva bhājanaṃ nirāmisaṃ katvā paribhuñjitabbaṃ.",
  "tika-vin05t:375_0": "110. Dāyakā yāgukuṭaṃ ṭhapetvā gatā, taṃ daharasāmaṇero paṭiggaṇhāpetuṃ na sakkoti,",
  "tika-vin05t:375_1": "bhikkhu pattaṃ upanāmeti, sāmaṇero kuṭassa gīvaṃ pattassa mukhavaṭṭiyaṃ ṭhapetvā",
  "tika-vin05t:375_2": "āvajjeti, pattagatā yāgu paṭiggahitāva hoti. Atha vā bhikkhu bhūmiyaṃ hatthaṃ ṭhapeti,",
  "tika-vin05t:375_3": "sāmaṇero pavaṭṭetvā hatthaṃ āropeti, vaṭṭati. Pūvapacchibhattapacchiucchubhārādīsupi",
  "tika-vin05t:375_4": "eseva nayo. Sace paṭiggahaṇūpagaṃ bhāraṃ dve tayo sāmaṇerā denti, ekena vā balavatā",
  "tika-vin05t:375_5": "ukkhittaṃ dve tayo bhikkhū gaṇhanti, vaṭṭati. Mañcassa vā pīṭhassa vā pāde telaghaṭaṃ",
  "tika-vin05t:375_6": "vā phāṇitaghaṭaṃ vā laggenti, bhikkhussa mañcepi pīṭhepi nisīdituṃ vaṭṭati, uggahitakaṃ nāma na hoti.",
  "tika-vin05t:376_0": "Nāgadantake vā aṅkusake vā dve telaghaṭā laggitā honti upari paṭiggahitako, heṭṭhā",
  "tika-vin05t:376_1": "appaṭiggahitako. Uparimaṃ gahetuṃ vaṭṭati, heṭṭhā paṭiggahitako, upari appaṭiggahitako,",
  "tika-vin05t:376_2": "uparimaṃ gahetvā itaraṃ gaṇhato uparimo uggahitako hoti. Heṭṭhāmañce appaṭiggahitakaṃ",
  "tika-vin05t:376_3": "telathālakaṃ hoti, tañce sammajjanto sammuñjaniyā ghaṭṭeti, uggahitakaṃ na hoti,",
  "tika-vin05t:376_4": "“paṭiggahitakaṃ gaṇhissāmī”ti appaṭiggahitakaṃ gahetvā ñatvā puna ṭhapeti, uggahitakaṃ",
  "tika-vin05t:376_5": "na hoti, bahi nīharitvā sañjānāti, bahi aṭṭhapetvā haritvā tattheva ṭhapetabbaṃ,",
  "tika-vin05t:376_6": "natthi doso. Sace pana pubbe vivaritvā ṭhapitaṃ, na pidahitabbaṃ. Yathā pubbe ṭhitaṃ,",
  "tika-vin05t:376_7": "tatheva ṭhapetabbaṃ. Sace bahi ṭhapeti, puna na chupitabbaṃ.",
  "tika-vin05t:377_0": "111. Paṭiggahitake telādimhi kaṇṇikā uṭṭheti, siṅgiverādimhi ghanacuṇṇaṃ, taṃsamuṭṭhānameva",
  "tika-vin05t:377_1": "nāma taṃ, puna paṭiggahaṇakiccaṃ natthi. Tālaṃ vā nāḷikeraṃ vā āruḷho yottena phalapiṇḍiṃ",
  "tika-vin05t:377_2": "otāretvā upari ṭhitova “gaṇhathā”ti vadati, na gahetabbaṃ. Sace añño bhūmiyaṃ ṭhito",
  "tika-vin05t:377_3": "yottapāsake gahetvā ukkhipitvā deti, vaṭṭati. Saphalaṃ mahāsākhaṃ kappiyaṃ kāretvā",
  "tika-vin05t:377_4": "paṭiggaṇhāti, phalāni paṭiggahitāneva honti, yathāsukhaṃ paribhuñjituṃ vaṭṭati. Antovatiyaṃ",
  "tika-vin05t:377_5": "ṭhatvā vatiṃ chinditvā ucchuṃ vā timbarūsakaṃ vā denti, hatthapāse sati vaṭṭati.",
  "tika-vin05t:377_6": "Daṇḍakesu apaharitvā niggataṃ gaṇhantassa vaṭṭati, paharitvā niggate aṭṭhakathāsu",
  "tika-vin05t:377_7": "doso na dassito. Mayaṃ pana “yaṃ ṭhānaṃ pahaṭaṃ, tato sayaṃpatitamiva hotī”ti takkayāma,",
  "tika-vin05t:377_8": "tampi ṭhatvā gacchante yujjati suṅkaghātato pavaṭṭetvā bahipatitabhaṇḍaṃ viya. Vatiṃ",
  "tika-vin05t:377_9": "vā pākāraṃ vā laṅghāpetvā denti, sace pana aputhulo pākāro, antopākāre bahipākāre",
  "tika-vin05t:377_10": "ca ṭhitassa hatthapāso pahoti, hatthasatampi uddhaṃ gantvā sampattaṃ gahetuṃ vaṭṭati.",
  "tika-vin05t:378_0": "Bhikkhu gilānaṃ sāmaṇeraṃ khandhena vahati, so phalāphalaṃ disvā gahetvā khandhe",
  "tika-vin05t:378_1": "nisinnova deti, vaṭṭati. Aparo bhikkhuṃ vahanto khandhe nisinnassa bhikkhuno deti,",
  "tika-vin05t:378_2": "vaṭṭatiyeva. Bhikkhu phaliniṃ sākhaṃ chāyatthāya gahetvā gacchati, phalāni khādituṃ",
  "tika-vin05t:378_3": "citte uppanne paṭiggahāpetvā khādituṃ vaṭṭati. Macchikavāraṇatthaṃ kappiyaṃ kāretvā",
  "tika-vin05t:378_4": "paṭiggaṇhāti, khāditukāmo ce hoti, mūlapaṭiggahaṇameva vaṭṭati, khādantassa natthi",
  "tika-vin05t:378_5": "doso. Bhikkhu paṭiggahaṇārahaṃ bhaṇḍaṃ manussānaṃ yāne ṭhapetvā maggaṃ gacchati,",
  "tika-vin05t:378_6": "yānaṃ kaddame laggati, daharo cakkaṃ gahetvā ukkhipati, vaṭṭati, uggahitakaṃ nāma",
  "tika-vin05t:378_7": "na hoti. Nāvāya ṭhapetvā nāvaṃ arittena vā pājeti, hatthena vā kaḍḍhati, vaṭṭati.",
  "tika-vin05t:378_8": "Uḷumpepi eseva nayo. Cāṭiyaṃ vā kuṇḍake vā ṭhapetvāpi taṃ anupasampannena gāhāpetvā",
  "tika-vin05t:378_9": "anupasampannaṃ bāhāyaṃ gahetvā tarituṃ vaṭṭati. Tasmimpi asati anupasampannaṃ gāhāpetvā",
  "tika-vin05t:378_10": "taṃ bāhāyaṃ gahetvā tarituṃ vaṭṭati.",
  "tika-vin05t:379_0": "Upāsakā gamikabhikkhūnaṃ pātheyyataṇḍule denti, sāmaṇerā bhikkhūnaṃ taṇḍule gahetvā",
  "tika-vin05t:379_1": "attano taṇḍule gahetuṃ na sakkonti, bhikkhū tesaṃ taṇḍule gaṇhanti, sāmaṇerā attanā",
  "tika-vin05t:379_2": "gahitataṇḍulesu khīṇesu itarehi taṇḍulehi yāguṃ pacitvā sabbesaṃ pattāni paṭipāṭiyā",
  "tika-vin05t:379_3": "ṭhapetvā yāguṃ ākiranti, paṇḍito sāmaṇero attano pattaṃ gahetvā therassa deti, therassa",
  "tika-vin05t:379_4": "pattaṃ dutiyattherassāti evaṃ sabbānipi parivatteti, sabbehi sāmaṇerassa santakaṃ",
  "tika-vin05t:379_5": "bhuttaṃ hoti, vaṭṭati. Sacepi sāmaṇero apaṇḍito hoti, attano patte yāguṃ sayameva",
  "tika-vin05t:379_6": "pātuṃ ārabhati, “āvuso, tuyhaṃ yāguṃ mayhaṃ dehī”ti therehi paṭipāṭiyā yācitvāpi",
  "tika-vin05t:379_7": "pivituṃ vaṭṭati, sabbehi sāmaṇerassa santakameva bhuttaṃ hoti, neva uggahitapaccayā,",
  "tika-vin05t:379_8": "na sannidhipaccayā vajjaṃ phusanti. Ettha pana mātāpitūnaṃ telādīni, chāyādīnaṃ atthāya",
  "tika-vin05t:379_9": "sākhādīni ca harantānaṃ imesañca viseso na dissati, tasmā kāraṇaṃ upaparikkhitabbaṃ.",
  "tika-vin05t:380_0": "112. Sāmaṇero bhattaṃ pacitukāmo taṇḍule dhovitvā niccāletuṃ na sakkoti, bhikkhunā",
  "tika-vin05t:380_1": "taṇḍule ca bhājanañca paṭiggahetvā taṇḍule dhovitvā niccāletvā bhājanaṃ uddhanaṃ",
  "tika-vin05t:380_2": "āropetabbaṃ, aggi na kātabbo, pakkakāle vivaritvā pakkabhāvo jānitabbo. Sace duppakkaṃ",
  "tika-vin05t:380_3": "hoti, pākatthāya pidahituṃ na vaṭṭati, rajassa vā chārikāya vā apatanatthāya vaṭṭati,",
  "tika-vin05t:380_4": "pakkakāle oropituṃ bhuñjitumpi vaṭṭati, puna paṭiggahaṇakiccaṃ natthi. Sāmaṇero paṭibalo",
  "tika-vin05t:380_5": "pacituṃ, khaṇo panassa natthi katthaci gantukāmo, bhikkhunā sataṇḍulodakaṃ bhājanaṃ",
  "tika-vin05t:380_6": "paṭiggahetvā uddhanaṃ āropetvā “aggiṃ jāletvā gacchā”ti vattabbo. Tato paraṃ purimanayeneva",
  "tika-vin05t:380_7": "sabbaṃ kātuṃ vaṭṭati. Bhikkhu yāguatthāya suddhabhājanaṃ āropetvā udakaṃ tāpeti,",
  "tika-vin05t:380_8": "vaṭṭati. Tatte udake sāmaṇero taṇḍule pakkhipati, tato paṭṭhāya bhikkhunā aggi na",
  "tika-vin05t:380_9": "kātabbo, pakkayāguṃ paṭiggahetvā pātuṃ vaṭṭati. Sāmaṇero yāguṃ pacati, hatthakukkuccako",
  "tika-vin05t:380_10": "bhikkhu kīḷanto bhājanaṃ āmasati, pidhānaṃ āmasati, uggataṃ pheṇaṃ chinditvā paharati,",
  "tika-vin05t:380_11": "tasseva pātuṃ na vaṭṭati, durupaciṇṇaṃ nāma hoti. Sace pana dabbiṃ vā uḷuṅkaṃ vā",
  "tika-vin05t:380_12": "gahetvā anukkhipanto āloḷeti, sabbesaṃ na vaṭṭati, sāmaṃpākañceva hoti durupaciṇṇañca.",
  "tika-vin05t:380_13": "Sace ukkhipati, uggahitakampi hoti.",
  "tika-vin05t:381_0": "113. Bhikkhunā piṇḍāya caritvā ādhārake patto ṭhapito hoti. Tatra ce añño lolabhikkhu",
  "tika-vin05t:381_1": "kīḷanto pattaṃ āmasati, pattapidhānaṃ āmasati, tasseva tato laddhabhattaṃ na vaṭṭati.",
  "tika-vin05t:381_2": "Sace na pattaṃ ukkhipitvā ṭhapeti, sabbesaṃ na vaṭṭati. Tatthajātakaphalinisākhāya",
  "tika-vin05t:381_3": "vā valliyā vā gahetvā cāleti, tasseva tato laddhaphalaṃ na vaṭṭati, durupaciṇṇadukkaṭañca",
  "tika-vin05t:381_4": "āpajjati. “Phalarukkhaṃ pana apassayituṃ vā tattha kaṇṭakaṃ vā bandhituṃ vaṭṭati,",
  "tika-vin05t:381_5": "durupaciṇṇaṃ na hotī”ti mahāpaccariyaṃ vuttaṃ. Araññe patitaṃ pana ambaphalādiṃ disvā",
  "tika-vin05t:381_6": "“sāmaṇerassa dassāmī”ti āharitvā dātuṃ vaṭṭati. Sīhavighāsādiṃ disvāpi “sāmaṇerassa",
  "tika-vin05t:381_7": "dassāmī”ti paṭiggahetvā vā appaṭiggahetvā vā āharitvā dātuṃ vaṭṭati. Sace pana sakkoti",
  "tika-vin05t:381_8": "vitakkaṃ sodhetuṃ, tato laddhaṃ khāditumpi vaṭṭati, neva āmakamaṃsapaṭiggahaṇapaccayā,",
  "tika-vin05t:381_9": "na uggahitakapaccayā vajjaṃ phusati. Mātāpitūnaṃ atthāya telādīni gahetvā gacchato",
  "tika-vin05t:381_10": "antarāmagge byādhi uppajjati, tato yaṃ icchati, taṃ paṭiggahetvā paribhuñjituṃ vaṭṭati.",
  "tika-vin05t:381_11": "Sace pana mūlepi paṭiggahitaṃ hoti, puna paṭiggahaṇakiccaṃ natthi. Mātāpitūnaṃ taṇḍule",
  "tika-vin05t:381_12": "āharitvā deti, te tatoyeva yāguādīni sampādetvā tassa denti, vaṭṭati, sannidhipaccayā",
  "tika-vin05t:381_13": "uggahitapaccayā vā doso natthi.",
  "tika-vin05t:382_0": "114. Bhikkhu pidahitvā udakaṃ tāpeti, yāva parikkhayā paribhuñjituṃ vaṭṭati. Sace",
  "tika-vin05t:382_1": "panettha chārikā patati, paṭiggahetabbaṃ. Dīghasaṇḍāsena thālakaṃ gahetvā telaṃ pacantassa",
  "tika-vin05t:382_2": "chārikā patati, hatthena amuñcanteneva pacitvā otāretvā paṭiggahetabbaṃ. Sace aṅgārāpi",
  "tika-vin05t:382_3": "dārūnipi paṭiggahetvā ṭhapitāni, mūlapaṭiggahaṇameva vaṭṭati. Bhikkhu ucchuṃ khādati,",
  "tika-vin05t:382_4": "sāmaṇero “mayhampi dethā”ti vadati, “ito chinditvā gaṇhā”ti vutto gaṇhāti, avasese",
  "tika-vin05t:382_5": "puna paṭiggahaṇakiccaṃ natthi. Guḷapiṇḍaṃ khādantassapi eseva nayo. Vuttokāsato chinditvā",
  "tika-vin05t:382_6": "gahitāvasesañhi ajahitapaṭiggahaṇameva hoti. Bhikkhu guḷaṃ bhājento paṭiggahetvā",
  "tika-vin05t:382_7": "koṭṭhāse karoti, bhikkhūpi sāmaṇerāpi āgantvā ekaggahaṇeneva ekamekaṃ koṭṭhāsaṃ gaṇhanti,",
  "tika-vin05t:382_8": "gahitāvasesaṃ paṭiggahitameva hoti. Sace lolasāmaṇero gaṇhitvā gaṇhitvā puna ṭhapeti,",
  "tika-vin05t:382_9": "tassa gahitāvasesaṃ appaṭiggahitakameva hoti.",
  "tika-vin05t:383_0": "Bhikkhu dhūmavaṭṭiṃ paṭiggahetvā dhūmaṃ pivati, mukhañca kaṇṭho ca manosilāya litto",
  "tika-vin05t:383_1": "viya hoti, yāvakālikaṃ bhuñjituṃ vaṭṭati, yāvakālikena yāvajīvikasaṃsagge doso natthi.",
  "tika-vin05t:383_2": "Pattaṃ vā rajanaṃ vā pacantassa kaṇṇanāsacchiddehi dhūmo pavisati, byādhipaccayā",
  "tika-vin05t:383_3": "pupphaṃ vā phalaṃ vā upasiṅghati, abbohārikattā vaṭṭati. Bhattuggāro tāluṃ āhacca",
  "tika-vin05t:383_4": "antoyeva pavisati, avisayattā vaṭṭati, mukhaṃ paviṭṭhaṃ pana ajjhoharato vikāle āpatti.",
  "tika-vin05t:383_5": "Dantantare laggassa āmisassa raso pavisati, āpattiyeva. Sace sukhumaṃ āmisaṃ hoti,",
  "tika-vin05t:383_6": "raso na paññāyati, abbohārikapakkhaṃ bhajati. Upakaṭṭhe kāle nirudakaṭṭhāne bhattaṃ",
  "tika-vin05t:383_7": "bhuñjitvā kakkhāretvā dve tayo kheḷapiṇḍe pātetvā udakaṭṭhānaṃ gantvā mukhaṃ vikkhāletabbaṃ.",
  "tika-vin05t:383_8": "Paṭiggahetvā ṭhapitasiṅgiverādīnaṃ aṅkurā nikkhamanti, puna paṭiggahaṇakiccaṃ natthi.",
  "tika-vin05t:383_9": "Loṇe asati samuddodakena loṇakiccaṃ kātuṃ vaṭṭati, paṭiggahetvā ṭhapitaloṇodakaṃ",
  "tika-vin05t:383_10": "loṇaṃ hoti, loṇaṃ vā udakaṃ hoti, raso vā phāṇitaṃ hoti, phāṇitaṃ vā raso hoti, mūlapaṭiggahaṇameva vaṭṭati.",
  "tika-vin05t:384_0": "Himakarakā udakagatikā eva. Pārihārikena katakaṭṭhinā udakaṃ pasādenti, taṃ abbohārikaṃ,",
  "tika-vin05t:384_1": "āmisena saddhiṃ vaṭṭati. Āmisagatikehi kapitthaphalādīhi pasāditaṃ purebhattameva",
  "tika-vin05t:384_2": "vaṭṭati. Pokkharaṇīādīsu udakaṃ bahalaṃ hoti, vaṭṭati. Sace pana mukhe hatthe ca",
  "tika-vin05t:384_3": "laggati, na vaṭṭati, paṭiggahetvā paribhuñjitabbaṃ. Khettesu kasitaṭṭhāne bahalaṃ",
  "tika-vin05t:384_4": "udakaṃ hoti, paṭiggahetabbaṃ. Sace sanditvā kandarādīni pavisitvā nadiṃ pūreti, vaṭṭati.",
  "tika-vin05t:384_5": "Kakudhasobbhādayo honti rukkhato patitehi pupphehi sañchannodakā. Sace puppharaso",
  "tika-vin05t:384_6": "na paññāyati, paṭiggahaṇakiccaṃ natthi. Parittaṃ udakaṃ hoti, raso paññāyati, paṭiggahetabbaṃ.",
  "tika-vin05t:384_7": "Pabbatakandarādīsu kāḷavaṇṇapaṇṇacchannaudakepi eseva nayo.",
  "tika-vin05t:385_0": "Pānīyaghaṭe sareṇukāni vā savaṇṭakhīrāni vā pupphāni pakkhittāni honti, paṭiggahetabbaṃ,",
  "tika-vin05t:385_1": "pupphāni vā paṭiggahetvā pakkhipitabbāni. Pāṭalimallikā pakkhittā honti, vāsamattaṃ",
  "tika-vin05t:385_2": "tiṭṭhati, taṃ abbohārikaṃ. Dubhiyadivasepi āmisena saddhiṃ vaṭṭati. Bhikkhunā ṭhapitapupphavāsitakapānīyato",
  "tika-vin05t:385_3": "sāmaṇero pānīyaṃ gahetvā pītāvasesakaṃ tattheva ākirati, paṭiggahetabbaṃ. Padumasarādīsu",
  "tika-vin05t:385_4": "udakaṃ santharitvā ṭhitaṃ pupphareṇuṃ ghaṭena vikkhambhetvā udakaṃ gahetuṃ vaṭṭati.",
  "tika-vin05t:385_5": "Kappiyaṃ kārāpetvā paṭiggahetvā ṭhapitaṃ dantakaṭṭhaṃ hoti, sace tassa rasaṃ pivitukāmo,",
  "tika-vin05t:385_6": "mūlapaṭiggahaṇameva vaṭṭati, appaṭiggahetvā ṭhapitaṃ paṭiggahetabbaṃ. Ajānantassa",
  "tika-vin05t:385_7": "rase paviṭṭhepi āpattiyeva. Acittakañhi idaṃ sikkhāpadaṃ.",
  "tika-vin05t:386_0": "115. Mahābhūtesu kiṃ vaṭṭati, kiṃ na vaṭṭatīti? Khīraṃ tāva vaṭṭati, kappiyamaṃsakhīraṃ",
  "tika-vin05t:386_1": "vā hotu akappiyamaṃsakhīraṃ vā, pivantassa anāpatti. Assu kheḷo siṅghāṇikā muttaṃ",
  "tika-vin05t:386_2": "karīsaṃ semhaṃ dantamalaṃ akkhigūthako kaṇṇagūthako sarīre uṭṭhitaloṇanti idaṃ sabbaṃ",
  "tika-vin05t:386_3": "vaṭṭati. Yaṃ panettha ṭhānato cavitvā patte vā hatthe vā patati, taṃ paṭiggahetabbaṃ,",
  "tika-vin05t:386_4": "aṅgalaggaṃ paṭiggahitakameva. Uṇhapāyāsaṃ bhuñjantassa sedo aṅgulianusārena ekābaddhova",
  "tika-vin05t:386_5": "hutvā pāyāse santiṭṭhati, piṇḍāya vā carantassa hatthato pattassa mukhavaṭṭito vā",
  "tika-vin05t:386_6": "pattatalaṃ orohati, ettha paṭiggahaṇakiccaṃ natthi, jhāmamahābhūte idaṃ nāma na vaṭṭatīti",
  "tika-vin05t:386_7": "natthi, dujjhāpitaṃ pana na vaṭṭati. Sujjhāpitaṃ pana manussaṭṭhimpi cuṇṇaṃ katvā",
  "tika-vin05t:386_8": "lehe upanetuṃ vaṭṭati. Cattāri mahāvikaṭāni asati kappiyakārake sāmaṃ gahetvā paribhuñjituṃ",
  "tika-vin05t:386_9": "vaṭṭanti. Ettha ca dubbacopi asamatthopi kappiyakārako asantapakkheyeva tiṭṭhati.",
  "tika-vin05t:386_10": "Chārikāya asati sukkhadāruṃ jhāpetvā chārikā gahetabbā. Sukkhadārumhi asati alladāruṃ",
  "tika-vin05t:386_11": "rukkhato chinditvāpi kātuṃ vaṭṭati. Idaṃ pana catubbidhampi mahāvikaṭaṃ kālodissaṃ",
  "tika-vin05t:386_12": "nāma, sappadaṭṭhakkhaṇeyeva vaṭṭati.",
  "tika-vin05t:387": "Iti pāḷimuttakavinayavinicchayasaṅgahe",
  "tika-vin05t:388": "Paṭiggahaṇavinicchayakathā samattā.",
  "tika-vin05t:389": "21. Pavāraṇāvinicchayakathā",
  "tika-vin05t:390_0": "116. Paṭikkhepapavāraṇāti pañcannaṃ bhojanānaṃ aññataraṃ bhuñjamānena yassa kassaci",
  "tika-vin05t:390_1": "abhihaṭabhojanassa paṭikkhepasaṅkhātā pavāraṇā. Sā ca na kevalaṃ paṭikkhepamattena",
  "tika-vin05t:390_2": "hoti, atha kho pañcaṅgavasena. Tatrimāni pañcaṅgāni – asanaṃ, bhojanaṃ, dāyakassa",
  "tika-vin05t:390_3": "hatthapāse ṭhānaṃ, abhihāro, abhihaṭassa paṭikkhepoti. Tattha asananti vippakatabhojanaṃ,",
  "tika-vin05t:390_4": "bhuñjamāno cesa puggalo hotīti attho. Bhojananti pavāraṇappahonakaṃ bhojanaṃ, odanādīnañca",
  "tika-vin05t:390_5": "aññataraṃ paṭikkhipitabbaṃ bhojanaṃ hotīti attho. Dāyakassa hatthapāse ṭhānanti pavāraṇappahonakaṃ",
  "tika-vin05t:390_6": "bhojanaṃ gaṇhitvā dāyakassa aḍḍhateyyahatthappamāṇe okāse avaṭṭhānaṃ. Abhihāroti",
  "tika-vin05t:390_7": "hatthapāse ṭhitassa dāyakassa kāyena abhihāro. Abhihaṭassa paṭikkhepoti evaṃ abhihaṭassa",
  "tika-vin05t:390_8": "kāyena vā vācāya vā paṭikkhepo. Iti imesaṃ pañcannaṃ aṅgānaṃ vasena pavāraṇā hoti. Vuttampi cetaṃ –",
  "tika-vin05t:391": "“Pañcahi, upāli, ākārehi pavāraṇā paññāyati, asanaṃ paññāyati, bhojanaṃ paññāyati, hatthapāse ṭhito, abhiharati, paṭikkhepo paññāyatī”ti.",
  "tika-vin05t:392_0": "117. Tatrāyaṃ vinicchayo – “asana”ntiādīsu tāva yaṃ asnāti, yañca bhojanaṃ hatthapāse",
  "tika-vin05t:392_1": "ṭhitena abhihaṭaṃ paṭikkhipati, taṃ odano kummāso sattu maccho maṃsanti imesaṃ aññatarameva",
  "tika-vin05t:392_2": "veditabbaṃ. Tattha odano nāma sāli vīhi yavo godhumo kaṅgu varako kudrūsakoti sattannaṃ",
  "tika-vin05t:392_3": "dhaññānaṃ taṇḍulehi nibbatto. Tatra sālīti antamaso nīvāraṃ upādāya sabbāpi sālijāti.",
  "tika-vin05t:392_4": "Vīhīti sabbāpi vīhijāti. Yavagodhumesu bhedo natthi. Kaṅgūti setarattakāḷabhedā sabbāpi",
  "tika-vin05t:392_5": "kaṅgujāti. Varakoti antamaso varakacorakaṃ upādāya sabbāpi setavaṇṇā varakajāti.",
  "tika-vin05t:392_6": "Kudrūsakoti kāḷakudrūsako ceva sāmākādibhedā ca sabbāpi tiṇadhaññajāti. Nīvāravarakacorakā",
  "tika-vin05t:392_7": "cettha dhaññānulomāti vadanti, dhaññāni hontu dhaññānulomāni vā, etesaṃ vuttappabhedānaṃ",
  "tika-vin05t:392_8": "sattannaṃ dhaññānaṃ taṇḍule gahetvā “bhattaṃ pacissāmā”ti vā “yāguṃ pacissāmā”ti",
  "tika-vin05t:392_9": "vā “ambilapāyāsādīsu aññataraṃ pacissāmā”ti vā yaṃ kiñci sandhāya pacantu, sace uṇhaṃ",
  "tika-vin05t:392_10": "sītalaṃ vā bhuñjantānaṃ bhojanakāle gahitagahitaṭṭhāne odhi paññāyati, odanasaṅgahameva",
  "tika-vin05t:392_11": "gacchati, pavāraṇaṃ janeti. Sace odhi na paññāyati, yāgusaṅgahaṃ gacchati, pavāraṇaṃ na janeti.",
  "tika-vin05t:393_0": "Yopi pāyāso vā paṇṇaphalakaḷīramissakā ambilayāgu vā uddhanato otāritamattā abbhuṇhā",
  "tika-vin05t:393_1": "hoti āvajjitvā pivituṃ sakkā, hatthena gahitokāsepi odhiṃ na dasseti, pavāraṇaṃ na",
  "tika-vin05t:393_2": "janeti. Sace pana usumāya vigatāya sītalabhūtā ghanabhāvaṃ gacchati, odhiṃ dasseti,",
  "tika-vin05t:393_3": "puna pavāraṇaṃ janeti, pubbe tanubhāvo na rakkhati. Sacepi dadhitakkādīni āropetvā",
  "tika-vin05t:393_4": "bahū paṇṇaphalakaḷīre pakkhipitvā muṭṭhimattāpi taṇḍulā pakkhittā honti, bhojanakāle",
  "tika-vin05t:393_5": "ce odhi paññāyati, pavāraṇaṃ janeti. Ayāguke nimantane “yāguṃ dassāmā”ti bhatte udakakañjikakhīrādīni",
  "tika-vin05t:393_6": "ākiritvā “yāguṃ gaṇhathā”ti denti. Kiñcāpi tanuko hoti, pavāraṇaṃ janetiyeva. Sace",
  "tika-vin05t:393_7": "pana pakkuthitesu udakādīsu pakkhipitvā pacitvā denti, yāgusaṅgahameva gacchati.",
  "tika-vin05t:393_8": "Yāgusaṅgahaṃ gatepi tasmiṃ vā aññasmiṃ vā yattha macchamaṃsaṃ pakkhipanti, sace sāsapamattampi",
  "tika-vin05t:393_9": "macchamaṃsakhaṇḍaṃ vā nhāru vā paññāyati, pavāraṇaṃ janeti, suddharasako pana rasakayāgu",
  "tika-vin05t:393_10": "vā na janeti. Ṭhapetvā vuttadhaññataṇḍule aññehi veṇutaṇḍulādīhi vā kaṇḍamūlaphalehi",
  "tika-vin05t:393_11": "vā yehi kehici kataṃ bhattampi pavāraṇaṃ na janeti, pageva ghanayāgu. Sace panettha",
  "tika-vin05t:393_12": "macchamaṃsaṃ pakkhipanti, janeti. Mahāpaccariyaṃ “pupphiatthāya bhattampi pavāraṇaṃ",
  "tika-vin05t:393_13": "janetī”ti vuttaṃ. Pupphiatthāya bhattaṃ nāma pupphikhajjakatthāya kuthitudake pakkhipitvā",
  "tika-vin05t:393_14": "seditataṇḍulā vuccanti. Sace pana te taṇḍule sukkhāpetvā khādanti, vaṭṭati, neva",
  "tika-vin05t:393_15": "sattusaṅkhyaṃ, na bhattasaṅkhyaṃ gacchanti. Puna tehi katabhattaṃ pavāretiyeva. Te",
  "tika-vin05t:393_16": "taṇḍule sappitelādīsu vā pacanti, pūvaṃ vā karonti, na pavārenti. Puthukā vā tāhi",
  "tika-vin05t:393_17": "katasattubhattādīni vā na pavārenti.",
  "tika-vin05t:394": "Kummāso nāma yavehi katakummāso. Aññehi pana muggādīhi katakummāso pavāraṇaṃ na janeti.",
  "tika-vin05t:395_0": "Sattu nāma sālivīhiyavehi katasattu. Kaṅguvarakakudrūsakasīsānipi bhajjitvā īsakaṃ",
  "tika-vin05t:395_1": "koṭṭetvā thuse palāpetvā puna daḷhaṃ koṭṭetvā cuṇṇaṃ karonti. Sacepi taṃ allattā",
  "tika-vin05t:395_2": "ekabaddhaṃ hoti, sattusaṅgahameva gacchati. Kharapākabhajjitānaṃ vīhīnaṃ taṇḍule",
  "tika-vin05t:395_3": "koṭṭetvā denti, tampi cuṇṇaṃ sattusaṅgahameva gacchati. Samapākabhajjitānaṃ pana",
  "tika-vin05t:395_4": "vīhīnaṃ vā vīhipalāsānaṃ vā taṇḍulā bhajjitataṇḍulā eva vā na pavārenti. Tesaṃ pana",
  "tika-vin05t:395_5": "taṇḍulānaṃ cuṇṇaṃ pavāreti, kharapākabhajjitānaṃ vīhīnaṃ kuṇḍakampi pavāreti. Samapākabhajjitānaṃ",
  "tika-vin05t:395_6": "pana ātapasukkhānaṃ vā kuṇḍakaṃ na pavāreti. Lājā vā tehi katabhattasattuādīni vā",
  "tika-vin05t:395_7": "na pavārenti, bhajjitapiṭṭhaṃ vā yaṃ kiñci suddhakhajjakaṃ vā na pavāreti. Macchamaṃsapūritakhajjakaṃ",
  "tika-vin05t:395_8": "pana sattumodako vā pavāreti. Maccho maṃsañca pākaṭameva.",
  "tika-vin05t:396_0": "Ayaṃ pana viseso – sace yāguṃ pivantassa yāgusitthamattāneva dve macchakhaṇḍāni vā",
  "tika-vin05t:396_1": "maṃsakhaṇḍāni vā ekabhājane vā nānābhājane vā denti, tāni ce akhādanto aññaṃ yaṃ",
  "tika-vin05t:396_2": "kiñci pavāraṇappahonakaṃ paṭikkhipati, na pavāreti. Tato ekaṃ khāditaṃ, ekaṃ hatthe",
  "tika-vin05t:396_3": "vā patte vā hoti, so ce aññaṃ paṭikkhipati, pavāreti. Dvepi khāditāni honti, mukhe",
  "tika-vin05t:396_4": "sāsapamattampi avasiṭṭhaṃ natthi, sacepi aññaṃ paṭikkhipati, na pavāreti. Kappiyamaṃsaṃ",
  "tika-vin05t:396_5": "khādanto kappiyamaṃsaṃ paṭikkhipati, pavāreti. Kappiyamaṃsaṃ khādanto akappiyamaṃsaṃ",
  "tika-vin05t:396_6": "paṭikkhipati, na pavāreti. Kasmā? Avatthutāya. Yañhi bhikkhuno khādituṃ vaṭṭati,",
  "tika-vin05t:396_7": "taṃyeva paṭikkhipato pavāraṇā hoti. Idaṃ pana jānanto akappiyattā paṭikkhipati, ajānantopi",
  "tika-vin05t:396_8": "paṭikkhipitabbaṭṭhāne ṭhitameva paṭikkhipati nāma, tasmā na pavāreti. Sace pana akappiyamaṃsaṃ",
  "tika-vin05t:396_9": "khādanto kappiyamaṃsaṃ paṭikkhipati, pavāreti. Kasmā? Vatthutāya. Yañhi tena paṭikkhittaṃ,",
  "tika-vin05t:396_10": "taṃ pavāraṇāya vatthu, yaṃ pana khādati, taṃ kiñcāpi paṭikkhipitabbaṭṭhāne ṭhitaṃ,",
  "tika-vin05t:396_11": "khādiyamānaṃ pana maṃsabhāvaṃ na jahati, tasmā pavāreti. Akappiyamaṃsaṃ vā khādanto",
  "tika-vin05t:396_12": "akappiyamaṃsaṃ paṭikkhipati, purimanayeneva na pavāreti. Kappiyamaṃsaṃ vā akappiyamaṃsaṃ",
  "tika-vin05t:396_13": "vā khādanto pañcannaṃ bhojanānaṃ yaṃ kiñci kappiyabhojanaṃ paṭikkhipati, pavāreti.",
  "tika-vin05t:396_14": "Kuladūsakavejjakammauttarimanussadhammārocanasāditarūpiyādīhi nibbattaṃ buddhapaṭikuṭṭhaṃ",
  "tika-vin05t:396_15": "anesanāya uppannaṃ akappiyabhojanaṃ paṭikkhipati, na pavāreti. Kappiyabhojanaṃ vā",
  "tika-vin05t:396_16": "akappiyabhojanaṃ paṭikkhipati, na pavāreti. Kappiyabhojanaṃ vā akappiyabhojanaṃ vā",
  "tika-vin05t:396_17": "bhuñjantopi kappiyabhojanaṃ paṭikkhipati, pavāreti. Akappiyabhojanaṃ paṭikkhipati,",
  "tika-vin05t:396_18": "na pavāretīti sabbattha vuttanayeneva kāraṇaṃ veditabbaṃ.",
  "tika-vin05t:397_0": "118. Evaṃ “asana”ntiādīsu yañca asnāti, yañca bhojanaṃ hatthapāse ṭhitena abhihaṭaṃ",
  "tika-vin05t:397_1": "paṭikkhipanto pavāraṇaṃ āpajjati, taṃ utvā idāni yathā āpajjati, tassa jānanatthaṃ",
  "tika-vin05t:397_2": "ayaṃ vinicchayo – asanaṃ bhojananti ettha tāva yena ekasitthampi ajjhohaṭaṃ hoti",
  "tika-vin05t:397_3": "so sace pattamukhahatthānaṃ yattha katthaci pañcasu bhojanesu ekasmimpi sati aññaṃ",
  "tika-vin05t:397_4": "pañcasu bhojanesu ekampi paṭikkhipati, pavāreti. Katthaci bhojanaṃ natthi, āmisagandhamattaṃ",
  "tika-vin05t:397_5": "paññāyati, na pavāreti. Mukhe ca hatthe ca bhojanaṃ natthi, patte atthi, tasmiṃ pana",
  "tika-vin05t:397_6": "āsane abhuñjitukāmo, vihāraṃ vā pavisitvā bhuñjitukāmo, aññassa vā dātukāmo tasmiṃ",
  "tika-vin05t:397_7": "ce antare bhojanaṃ paṭikkhipati, na pavāreti. Kasmā? Vippakatabhojanabhāvassa upacchinnattā.",
  "tika-vin05t:397_8": "“Yopi aññatra gantvā bhuñjitukāmo mukhe bhattaṃ gilitvā sesaṃ ādāya gacchanto antarāmagge",
  "tika-vin05t:397_9": "aññaṃ bhojanaṃ paṭikkhipati, tassapi pavāraṇā na hotī”ti mahāpaccariyaṃ vuttaṃ. Yathā",
  "tika-vin05t:397_10": "ca patte, evaṃ hatthepi. Mukhepi vā vijjamānaṃ bhojanaṃ sace anajjhoharitukāmo hoti,",
  "tika-vin05t:397_11": "tasmiñca khaṇe aññaṃ paṭikkhipati, na pavāreti. Ekasmiñhi pade vuttaṃ lakkhaṇaṃ sabbattha",
  "tika-vin05t:397_12": "veditabbaṃ hoti. Apica kurundiyaṃ esa nayo dassitoyeva. Vuttañhi tattha “mukhe bhattaṃ",
  "tika-vin05t:397_13": "gilitaṃ, hatthe bhattaṃ vighāsādassa dātukāmo, patte bhattaṃ bhikkhussa dātukāmo,",
  "tika-vin05t:397_14": "sace tasmiṃ khaṇe paṭikkhipati, na pavāretī”ti.",
  "tika-vin05t:398_0": "Hatthapāse ṭhitoti ettha pana sace bhikkhu nisinno hoti, āsanassa pacchimantato paṭṭhāya,",
  "tika-vin05t:398_1": "sace ṭhito, paṇhiantato paṭṭhāya, sace nipanno, yena passena nipanno, tassa pārimantato",
  "tika-vin05t:398_2": "paṭṭhāya, dāyakassa nisinnassa vā ṭhitassa vā nipannassa vā ṭhapetvā pasāritahatthaṃ",
  "tika-vin05t:398_3": "yaṃ āsannataraṃ aṅgaṃ, tassa orimantena paricchinditvā aḍḍhateyyahattho “hatthapāso”ti",
  "tika-vin05t:398_4": "veditabbo. Tasmiṃ ṭhatvā abhihaṭaṃ paṭikkhipantasseva pavāraṇā hoti, na tato paraṃ.",
  "tika-vin05t:399_0": "Abhiharatīti hatthapāsabbhantare ṭhito gahaṇatthaṃ upanāmeti. Sace pana anantaranisinnopi",
  "tika-vin05t:399_1": "bhikkhu hatthe vā ūrūsu vā ādhārake vā ṭhitaṃ pattaṃ anabhiharitvā “bhattaṃ gaṇhāhī”ti",
  "tika-vin05t:399_2": "vadati, taṃ paṭikkhipato pavāraṇā natthi. Bhattapacchiṃ ānetvā purato bhūmiyaṃ ṭhapetvā",
  "tika-vin05t:399_3": "“gaṇhāhī”ti vuttepi eseva nayo. Īsakaṃ pana uddharitvā vā apanāmetvā vā “gaṇhathā”ti",
  "tika-vin05t:399_4": "vutte paṭikkhipato pavāraṇā hoti. Therāsane nisinno thero dūre nisinnassa daharabhikkhussa",
  "tika-vin05t:399_5": "pattaṃ pesetvā “ito odanaṃ gaṇhāhī”ti vadati, gaṇhitvā pana gato tuṇhī tiṭṭhati,",
  "tika-vin05t:399_6": "daharo “alaṃ mayha”nti paṭikkhipati, na pavāreti. Kasmā? Therassa dūrabhāvato dūtassa",
  "tika-vin05t:399_7": "ca anabhiharaṇato. Sace pana gahetvā āgato bhikkhu “idaṃ bhattaṃ gaṇhā”ti vadati,",
  "tika-vin05t:399_8": "taṃ paṭikkhipato pavāraṇā hoti. Parivesanāyaeko ekena hatthena odanapacchiṃ, ekena",
  "tika-vin05t:399_9": "kaṭacchuṃ gahetvā bhikkhuṃ parivisati, tatra ce añño āgantvā “ahaṃ pacchiṃ dhāressāmi,",
  "tika-vin05t:399_10": "tvaṃ odanaṃ dehī”ti vatvā gahitamattameva karoti, parivesako eva pana taṃ dhāreti,",
  "tika-vin05t:399_11": "tasmā sā abhihaṭāva hoti, tato dātukāmatāya gaṇhantaṃ paṭikkhipantassa pavāraṇā hoti.",
  "tika-vin05t:399_12": "Sace pana parivesakena phuṭṭhamattāva hoti, itarova naṃ dhāreti, tato dātukāmatāya",
  "tika-vin05t:399_13": "gaṇhantaṃ paṭikkhipantassa pavāraṇā na hoti, kaṭacchunā uddhaṭabhatte pana hoti.",
  "tika-vin05t:399_14": "Kaṭacchunā abhihāroyeva hi tassa abhihāro. “Dvinnaṃ samabhārepi paṭikkhipanto pavāretiyevā”ti",
  "tika-vin05t:399_15": "mahāpaccariyaṃ vuttaṃ. Anantarassa bhikkhuno bhatte dīyamāne itaro pattaṃ hatthena",
  "tika-vin05t:399_16": "pidahati, pavāraṇā natthi. Kasmā? Aññassa abhihaṭe paṭikkhittattā.",
  "tika-vin05t:400_0": "Paṭikkhepo paññāyatīti ettha vācāya abhihaṭaṃ paṭikkhipato pavāraṇā natthi, kāyena",
  "tika-vin05t:400_1": "abhihaṭaṃ pana yena kenaci ākārena kāyena vā vācāya vā paṭikkhipantassa pavāraṇā",
  "tika-vin05t:400_2": "hotīti veditabbo. Tatra kāyena paṭikkhepo nāma aṅguliṃ vā hatthaṃ vā makkhikābījaniṃ",
  "tika-vin05t:400_3": "vā cīvarakaṇṇaṃ vā cāleti, bhamukāya vā ākāraṃ karoti, kuddho vā oloketi. Vācāya",
  "tika-vin05t:400_4": "paṭikkhepo nāma “ala”nti vā “na gaṇhāmī”ti vā “mā ākirā”ti vā “apagacchā”ti vā vadati.",
  "tika-vin05t:400_5": "Evaṃ yena kenaci ākārena kāyena vā vācāya vā paṭikkhitte pavāraṇā hoti.",
  "tika-vin05t:401_0": "119. Eko abhihaṭe bhatte pavāraṇāya bhīto hatthe apanetvā punappunaṃ patte odanaṃ",
  "tika-vin05t:401_1": "ākirantaṃ “ākira ākira, koṭṭetvā koṭṭetvā pūrehī”ti vadati, ettha kathanti? Mahāsumatthero",
  "tika-vin05t:401_2": "tāva “anākiraṇatthāya vuttattā pavāraṇā hotī”ti āha. Mahāpadumatthero pana “ākira",
  "tika-vin05t:401_3": "pūrehīti vadantassa nāma kassaci pavāraṇā atthī”ti vatvā “na pavāretī”ti āha.",
  "tika-vin05t:402_0": "Aparo bhattaṃ abhiharantaṃ bhikkhuṃ sallakkhetvā “kiṃ, āvuso, itopi kiñci gaṇhissasi,",
  "tika-vin05t:402_1": "dammi te kiñcī”ti āha, tatrāpi “evaṃ nāgamissatīti vuttattā pavāraṇā hotī”ti mahāsumatthero",
  "tika-vin05t:402_2": "āha. Mahāpadumatthero pana “gaṇhissasīti vadantassa nāma kassaci pavāraṇā atthī”ti",
  "tika-vin05t:402_3": "vatvā “na pavāretī”ti āha.",
  "tika-vin05t:403_0": "Eko samaṃsakaṃ rasaṃ abhiharitvā “rasaṃ gaṇhathā”ti vadati, taṃ sutvā paṭikkhipato",
  "tika-vin05t:403_1": "pavāraṇā natthi. “Macchamaṃsarasa”nti vutte paṭikkhipato pavāraṇā hoti, “idaṃ gaṇhathā”ti",
  "tika-vin05t:403_2": "vuttepi hotiyeva. Maṃsaṃ visuṃ katvā “maṃsarasaṃ gaṇhathā”ti vadati, “tattha ce sāsapamattampi",
  "tika-vin05t:403_3": "maṃsakhaṇḍaṃ atthi, taṃ paṭikkhipato pavāraṇā hoti. Sace pana parissāvito hoti, vaṭṭatī”ti abhayatthero āha.",
  "tika-vin05t:404_0": "Maṃsarasena āpucchantaṃ mahāthero “muhuttaṃ āgamehī”ti vatvā “thālakaṃ, āvuso, āharā”ti",
  "tika-vin05t:404_1": "āha, ettha kathanti? Mahāsumatthero tāva “abhihārakassa gamanaṃ upacchinnaṃ, tasmā",
  "tika-vin05t:404_2": "pavāretī”ti āha. Mahāpadumatthero pana “ayaṃ kuhiṃ gacchati, kīdisaṃ etassa gamanaṃ,",
  "tika-vin05t:404_3": "gaṇhantassapi nāma kassaci pavāraṇā atthī”ti vatvā “na pavāretī”ti āha.",
  "tika-vin05t:405_0": "Kaḷīrapanasādīhi missetvā maṃsaṃ pacanti, taṃ gahetvā “kaḷīrasūpaṃ gaṇhatha, panasabyañjanaṃ",
  "tika-vin05t:405_1": "gaṇhathā”ti vadanti, evampi na pavāreti. Kasmā? Apavāraṇārahassa nāmena vuttattā.",
  "tika-vin05t:405_2": "Sace pana “macchasūpaṃ maṃsasūpa”nti vā “idaṃ gaṇhathā”ti vā vadanti, pavāreti, maṃsakarambako",
  "tika-vin05t:405_3": "nāma hoti. Taṃ dātukāmopi “karambakaṃ gaṇhathā”ti vadati, vaṭṭati, na pavāreti, “maṃsakarambaka”nti",
  "tika-vin05t:405_4": "vā “ida”nti vā vutte pana pavāreti. Esa nayo sabbesu macchamaṃsamissakesu.",
  "tika-vin05t:406_0": "120. “Yo pana nimantane bhuñjamāno maṃsaṃ abhihaṭaṃ ‘uddissakata’nti maññamāno paṭikkhipati,",
  "tika-vin05t:406_1": "pavāritova hotī”ti mahāpaccariyaṃ vuttaṃ. Missakakathā pana kurundiyaṃ suṭṭhu vuttā.",
  "tika-vin05t:406_2": "Evañhi tattha vuttaṃ – piṇḍacāriko bhikkhu bhattamissakaṃ yāguṃ āharitvā “yāguṃ gaṇhathā”ti",
  "tika-vin05t:406_3": "vadati, na pavāreti, “bhattaṃ gaṇhathā”ti vutte pavāreti. Kasmā? Yenāpucchito, tassa",
  "tika-vin05t:406_4": "atthitāya. Ayamettha adhippāyo – “yāgumissakaṃ gaṇhathā”ti vadati, tatra ce yāgu",
  "tika-vin05t:406_5": "bahutarā vā hoti samasamā vā, na pavāreti. Yāgu mandā, bhattaṃ bahutaraṃ, pavāreti.",
  "tika-vin05t:406_6": "Idañca sabbaaṭṭhakathāsu vuttattā na sakkā paṭikkhipituṃ, kāraṇaṃ panettha duddasaṃ.",
  "tika-vin05t:406_7": "“Bhattamissakaṃ gaṇhathā”ti vadati, bhattaṃ bahutaraṃ vā samaṃ vā appataraṃ vā hoti,",
  "tika-vin05t:406_8": "pavāretiyeva. Bhattaṃ vā yāguṃ vā anāmasitvā “missakaṃ gaṇhathā”ti vadati, tatra",
  "tika-vin05t:406_9": "ce bhattaṃ bahutaraṃ vā samakaṃ vā hoti, pavāreti, appataraṃ na pavāreti, idañca",
  "tika-vin05t:406_10": "karambakena na samānetabbaṃ. Karambako hi maṃsamissakopi hoti amaṃsamissakopi, tasmā",
  "tika-vin05t:406_11": "karambakanti vutte pavāraṇā natthi, idaṃ pana bhattamissakameva. Ettha vuttanayeneva",
  "tika-vin05t:406_12": "pavāraṇā hoti. Bahurase bhatte rasaṃ, bahukhīre khīraṃ, bahusappimhi ca pāyāse sappiṃ",
  "tika-vin05t:406_13": "gaṇhathāti visuṃ katvā deti, taṃ paṭikkhipato pavāraṇā natthi.",
  "tika-vin05t:407_0": "Yo pana gacchanto pavāreti, so gacchantova bhuñjituṃ labhati. Kaddamaṃ vā udakaṃ",
  "tika-vin05t:407_1": "vā patvā ṭhitena atirittaṃ kāretabbaṃ. Sace antarā nadī pūrā hoti, nadītīre gumbaṃ",
  "tika-vin05t:407_2": "anupariyāyantena bhuñjitabbaṃ. Atha nāvā vā setu vā atthi, taṃ abhiruhitvāpi caṅkamanteneva",
  "tika-vin05t:407_3": "bhuñjitabbaṃ, gamanaṃ na upacchinditabbaṃ. Yāne vā hatthiassapiṭṭhe vā candamaṇḍale",
  "tika-vin05t:407_4": "vā sūriyamaṇḍale vā nisīditvā pavāritena yāva majjhanhikaṃ, tāva tesu gacchantesupi",
  "tika-vin05t:407_5": "nisinneneva bhuñjitabbaṃ. Yo ṭhito pavāreti, ṭhiteneva, yo nisinno pavāreti, nisinneneva",
  "tika-vin05t:407_6": "paribhuñjitabbaṃ, taṃ taṃ iriyāpathaṃ vikopentena atirittaṃ kāretabbaṃ. Yo ukkuṭiko",
  "tika-vin05t:407_7": "nisīditvā pavāreti, tena ukkuṭikeneva bhuñjitabbaṃ. Tassa pana heṭṭhā palālapīṭhaṃ",
  "tika-vin05t:407_8": "vā kiñci vā nisīdanakaṃ dātabbaṃ. Pīṭhake nisīditvā pavāritena āsanaṃ acāletvāva",
  "tika-vin05t:407_9": "catasso disā parivattantena bhuñjituṃ labbhati. Mañce nisīditvā pavāritena ito vā",
  "tika-vin05t:407_10": "etto vā sañcarituṃ na labbhati. Sace pana naṃ saha mañcena ukkhipitvā aññatra nenti,",
  "tika-vin05t:407_11": "vaṭṭati. Nipajjitvā pavāritena nipanneneva paribhuñjitabbaṃ. Parivattantena yena",
  "tika-vin05t:407_12": "passena nipanno, tassa ṭhānaṃ nātikkametabbaṃ.",
  "tika-vin05t:408_0": "121. Pavāritena pana kiṃkātabbanti? Yena iriyāpathena pavārito hoti, taṃ vikopetvā",
  "tika-vin05t:408_1": "aññena iriyāpathena ce bhuñjati, atirittaṃ kārāpetvā bhuñjitabbaṃ. Anatirittaṃ pana",
  "tika-vin05t:408_2": "yaṃ kiñci yāvakālikasaṅgahitaṃ khādanīyaṃ vā bhojanīyaṃ vā khādati vā bhuñjati vā,",
  "tika-vin05t:408_3": "ajjhohāre ajjhohāre pācittiyaṃ.",
  "tika-vin05t:409": "Tattha anatirittaṃ nāma nātirittaṃ, na adhikanti attho. Taṃ pana yasmā kappiyakatādīhi sattahi vinayakammākārehi akataṃ vā gilānassa anadhikaṃ vā hoti, tasmā padabhājane vuttaṃ –",
  "tika-vin05t:410_0": "“Anatirittaṃ nāma akappiyakataṃ hoti, appaṭiggahitakataṃ hoti, anuccāritakataṃ hoti,",
  "tika-vin05t:410_1": "ahatthapāse kataṃ hoti, abhuttāvinā kataṃ hoti, bhuttāvinā ca pavāritena āsanā vuṭṭhitena",
  "tika-vin05t:410_2": "kataṃ hoti, ‘alametaṃ sabba’nti avuttaṃ hoti, na gilānātirittaṃ hoti, etaṃ anatirittaṃ nāmā”ti.",
  "tika-vin05t:411_0": "Tattha akappiyakatanti yaṃ tattha phalaṃ vā kandamūlādiṃ vā pañcahi samaṇakappehi",
  "tika-vin05t:411_1": "kappiyaṃ akataṃ, yañca akappiyamaṃsaṃ vā akappiyabhojanaṃ vā, etaṃ akappiyaṃ nāma.",
  "tika-vin05t:411_2": "Taṃ akappiyaṃ “alametaṃ sabba”nti evaṃ atirittaṃ katampi “akappiyakata”nti veditabbaṃ.",
  "tika-vin05t:411_3": "Appaṭiggahitakatanti bhikkhunā appaṭiggahitaṃyeva purimanayena atirittaṃ kataṃ. Anuccāritakatanti",
  "tika-vin05t:411_4": "kappiyaṃ kāretuṃ āgatena bhikkhunā īsakampi anukkhittaṃ vā anapanāmitaṃ vā kataṃ.",
  "tika-vin05t:411_5": "Ahatthapāse katanti kappiyaṃ kāretuṃ āgatassa hatthapāsato bahi ṭhitena kataṃ. Abhuttāvinā",
  "tika-vin05t:411_6": "katanti yo “alametaṃ sabba”nti atirittaṃ karoti, tena pavāraṇappahonakabhojanaṃ abhuttena",
  "tika-vin05t:411_7": "kataṃ. Bhuttāvinā pavāritena āsanā vuṭṭhitena katanti idaṃ uttānameva. “Alametaṃ",
  "tika-vin05t:411_8": "sabba”nti avuttanti vacībhedaṃ katvā evaṃ avuttaṃ hoti. Iti imehi sattahi vinayakammākārehi",
  "tika-vin05t:411_9": "yaṃ atirittaṃ kappiyaṃ akataṃ, yañca na gilānātirittaṃ, tadubhayampi “anatiritta”nti veditabbaṃ.",
  "tika-vin05t:412": "122. Atirittaṃ pana tasseva paṭipakkhanayena veditabbaṃ. Teneva vuttaṃ padabhājane –",
  "tika-vin05t:413_0": "“Atirittaṃ nāma kappiyakataṃ hoti, paṭiggahitakataṃ hoti, uccāritakataṃ hoti, hatthapāse",
  "tika-vin05t:413_1": "kataṃ hoti, bhuttāvinā kataṃ hoti, bhuttāvinā pavāritena āsanā avuṭṭhitena kataṃ",
  "tika-vin05t:413_2": "hoti, ‘alametaṃ sabba’nti vuttaṃ hoti, gilānātirittaṃ hoti, etaṃ atirittaṃ nāmā”ti.",
  "tika-vin05t:414_0": "Apicettha bhuttāvinā kataṃ hotīti anantaranisinnassa sabhāgassa bhikkhuno pattato",
  "tika-vin05t:414_1": "ekampi sitthaṃ vā maṃsahīraṃ vā khāditvā katampi “bhuttāvināva kataṃ hotī”ti veditabbaṃ.",
  "tika-vin05t:414_2": "Āsanā avuṭṭhitenāti ettha pana asammohatthaṃ ayaṃ vinicchayo – dve bhikkhū pātoyeva",
  "tika-vin05t:414_3": "bhuñjamānā pavāritā honti, ekena tattheva nisīditabbaṃ, itarena niccabhattaṃ vā salākabhattaṃ",
  "tika-vin05t:414_4": "vā ānetvā upaḍḍhaṃ tassa bhikkhuno patte ākiritvā hatthaṃ dhovitvā sesaṃ tena bhikkhunā",
  "tika-vin05t:414_5": "kappiyaṃ kārāpetvā bhuñjitabbaṃ. Kasmā? Yañhi tassa hatthe laggaṃ, taṃ akappiyaṃ",
  "tika-vin05t:414_6": "hoti. Sace pana paṭhamaṃ nisinno bhikkhu sayameva tassa pattato hatthena gaṇhāti,",
  "tika-vin05t:414_7": "hatthadhovanakiccaṃ natthi. Sace pana evaṃ ‘kappiyaṃ kāretvā bhuñjantassa puna kiñci",
  "tika-vin05t:414_8": "byañjanaṃ vā khādanīyaṃ vā patte ākira’nti yena paṭhamaṃ kappiyaṃ kataṃ hoti, so",
  "tika-vin05t:414_9": "puna kātuṃ na labhati. Yena akataṃ, tena kātabbaṃ, yañca akataṃ, taṃ kātabbaṃ. Yena",
  "tika-vin05t:414_10": "akatanti aññena bhikkhunā yena paṭhamaṃ na kataṃ, tena kātabbaṃ. Yañca akatanti yena",
  "tika-vin05t:414_11": "paṭhamaṃ kappiyaṃ kataṃ, tenapi yaṃ akataṃ, taṃ kātabbaṃ. Paṭhamabhājane pana kātuṃ",
  "tika-vin05t:414_12": "na labbhati. Tattha hi kariyamāne paṭhamaṃ katena saddhiṃ kataṃ hoti, tasmā aññasmiṃ",
  "tika-vin05t:414_13": "bhājane kātuṃ vaṭṭatīti adhippāyo. Evaṃ kataṃ pana tena bhikkhunā paṭhamaṃ katena",
  "tika-vin05t:414_14": "saddhiṃ bhuñjituṃ vaṭṭati.",
  "tika-vin05t:415_0": "Kappiyaṃ karontena ca na kevalaṃ patteyeva, kuṇḍepi pacchiyampi yattha katthaci purato",
  "tika-vin05t:415_1": "ṭhapetvā onāmitabhājane kātabbaṃ. Taṃ sace bhikkhusataṃ pavāritaṃ hoti, sabbesaṃ",
  "tika-vin05t:415_2": "bhuñjituṃ vaṭṭati, appavāritānampi vaṭṭati. Yena pana kappiyaṃ kataṃ, tassa na vaṭṭati.",
  "tika-vin05t:415_3": "Sacepi pavāretvā piṇḍāya paviṭṭhaṃ bhikkhuṃ pattaṃ gahetvā avassaṃ bhuñjanake maṅgalanimantane",
  "tika-vin05t:415_4": "nisīdāpenti, atirittaṃ kārāpetvāva bhuñjitabbaṃ. Sace tattha añño bhikkhu natthi,",
  "tika-vin05t:415_5": "āsanasālaṃ vā vihāraṃ vā pattaṃ pesetvā kāretabbaṃ, kappiyaṃ karontena pana anupasampannassa",
  "tika-vin05t:415_6": "hatthe ṭhitaṃ na kātabbaṃ. Sace āsanasālāyaṃ abyatto bhikkhu hoti, sayaṃ gantvā kappiyaṃ",
  "tika-vin05t:415_7": "kārāpetvā ānetvā bhuñjitabbaṃ.",
  "tika-vin05t:416_0": "Gilānātirittanti ettha na kevalaṃ yaṃ gilānassa bhuttāvasesaṃ hoti, taṃ gilānātirittaṃ,",
  "tika-vin05t:416_1": "atha kho yaṃ kiñci gilānaṃ uddissa “ajja vā yadā vā icchati, tadā khādissatī”ti āhaṭaṃ,",
  "tika-vin05t:416_2": "taṃ sabbaṃ gilānātirittanti veditabbaṃ. Yāmakālikaṃ pana sattāhakālikaṃ yāvajīvikaṃ",
  "tika-vin05t:416_3": "vā yaṃ kiñci anatirittaṃ āhāratthāya paribhuñjantassa ajjhohāre ajjhohāre dukkaṭaṃ.",
  "tika-vin05t:416_4": "Sace pana yāmakālikādīni āmisasaṃsaṭṭhāni honti, āhāratthāyapi anāhāratthāyapi paṭiggahetvā",
  "tika-vin05t:416_5": "ajjhoharantassa pācittiyameva, asaṃsaṭṭhāni pana sati paccaye bhuñjantassa anāpatti.",
  "tika-vin05t:417": "Iti pāḷimuttakavinayavinicchayasaṅgahe",
  "tika-vin05t:418": "Pavāraṇāvinicchayakathā samattā.",
  "tika-vin05t:419": "22. Pabbajjāvinicchayakathā",
  "tika-vin05t:420_0": "123. Pabbajjāti ettha pana pabbajjāpekkhaṃ kulaputtaṃ pabbājentena ye pāḷiyaṃ “na",
  "tika-vin05t:420_1": "bhikkhave pañcahi ābādhehi phuṭṭho pabbājetabbo”tiādinā paṭikkhittā puggalā, te vajjetvā",
  "tika-vin05t:420_2": "pabbajjādosavirahito puggalo pabbājetabbo. Tatrāyaṃ vinicchayo – kuṭṭhaṃ gaṇḍo kilāso",
  "tika-vin05t:420_3": "soso apamāroti imehi pañcahi ābādhehi phuṭṭho na pabbājetabbo, pabbājento pana dukkaṭaṃ",
  "tika-vin05t:420_4": "āpajjati “yo pabbājeyya, āpatti dukkaṭassā”ti vuttattā. Tattha kuṭṭhanti rattakuṭṭhaṃ",
  "tika-vin05t:420_5": "vā hotu kāḷakuṭṭhaṃ vā, yaṃ kiñci kiṭibhadaddaukacchuādippabhedampi sabbaṃ kuṭṭhamevāti",
  "tika-vin05t:420_6": "vuttaṃ. Tañce nakhapiṭṭhippamāṇampi vaḍḍhanakapakkhe ṭhitaṃ hoti, na pabbājetabbo.",
  "tika-vin05t:420_7": "Sace pana nivāsanapāvuraṇehi pakatipaṭicchannaṭṭhāne nakhapiṭṭhippamāṇaṃ avaḍḍhanakapakkhe",
  "tika-vin05t:420_8": "ṭhitaṃ hoti, vaṭṭati. “Mukhe pana hatthapādapiṭṭhīsu vā sacepi avaḍḍhanakapakkhe",
  "tika-vin05t:420_9": "ṭhitaṃ, nakhapiṭṭhito ca khuddakatarampi na vaṭṭatiyevā”ti kurundiyaṃ vuttaṃ. Tikicchāpetvā",
  "tika-vin05t:420_10": "pabbājentenapi pakativaṇṇe jāteyeva pabbājetabbo, godhāpiṭṭhisadisacuṇṇaokiraṇasarīrampi",
  "tika-vin05t:420_11": "pabbājetuṃ na vaṭṭati.",
  "tika-vin05t:421_0": "Gaṇḍoti medagaṇḍo vā hotu añño vā, yo koci kolaṭṭhimattakopi ce vaḍḍhanakapakkhe",
  "tika-vin05t:421_1": "ṭhito gaṇḍo hoti, na pabbājetabbo. Paṭicchannaṭṭhāne pana kolaṭṭhimatte avaḍḍhanakapakkhe",
  "tika-vin05t:421_2": "ṭhite vaṭṭati, mukhādike appaṭicchannaṭṭhāne avaḍḍhanakapakkhe ṭhitepi na vaṭṭati.",
  "tika-vin05t:421_3": "Tikicchāpetvā pabbājentenapi sarīraṃ sacchaviṃ kārāpetvā pabbājetabbo. Uṇṇigaṇḍā",
  "tika-vin05t:421_4": "nāma honti gothanakā viya aṅgulikā viya ca tattha tattha lambanti, etepi gaṇḍāyeva,",
  "tika-vin05t:421_5": "tesu sati pabbājetuṃ na vaṭṭati. Daharakāle khīrapīḷakā yobbannakāle ca mukhe kharapīḷakā",
  "tika-vin05t:421_6": "nāma honti, mahallakakāle nassanti, na tā gaṇḍasaṅkhyaṃ gacchanti, tāsu sati pabbājetuṃ",
  "tika-vin05t:421_7": "vaṭṭati. Aññā pana sarīre kharapīḷakā nāma, aparā padumakaṇṇikā nāma honti, aññā",
  "tika-vin05t:421_8": "sāsapabījakā nāma sāsapamattāyeva sakalasarīraṃ pharanti, sabbā kuṭṭhajātikāva, tāsu",
  "tika-vin05t:421_9": "sati na pabbājetabbo.",
  "tika-vin05t:422_0": "Kilāsoti na bhijjanakaṃ na paggharaṇakaṃ padumapuṇḍarīkapattavaṇṇaṃ kuṭṭhaṃ. Yena",
  "tika-vin05t:422_1": "gunnaṃ viya sabalaṃ sarīraṃ hoti, tasmiṃ kuṭṭhe vuttanayeneva vinicchayo veditabbo.",
  "tika-vin05t:422_2": "Sosoti sosabyādhi. Tasmiṃ sati na pabbājetabbo. Apamāroti pittummādo vā yakkhummādo",
  "tika-vin05t:422_3": "vā. Tattha pubbaverikena amanussena gahito duttikiccho hoti, appamattakepi pana apamāre",
  "tika-vin05t:422_4": "sati na pabbājetabbo.",
  "tika-vin05t:423_0": "124. “Na, bhikkhave, rājabhaṭo pabbājetabbo, yo pabbājeyya, āpatti dukkaṭassā”ti",
  "tika-vin05t:423_1": "vacanato rājabhaṭopi na pabbājetabbo. Ettha ca amacco vā hotu mahāmatto vā sevako",
  "tika-vin05t:423_2": "vā kiñci ṭhānantaraṃ patto vā appatto vā, yo koci rañño bhattavetanabhaṭo, sabbo",
  "tika-vin05t:423_3": "rājabhaṭoti saṅkhyaṃ gacchati, so na pabbājetabbo. Tassa pana puttanattabhātukā ye",
  "tika-vin05t:423_4": "rājato bhattavetanaṃ na gaṇhanti, te pabbājetuṃ vaṭṭati. Yo pana rājato laddhaṃ nibaddhabhogaṃ",
  "tika-vin05t:423_5": "vā māsasaṃvaccharaparibbayaṃ vā raññoyeva niyyādeti, puttabhātuke vā taṃ ṭhānaṃ sampaṭicchāpetvā",
  "tika-vin05t:423_6": "rājānaṃ “na dānāhaṃ devassa bhaṭo”ti āpucchati, yena vā yaṃkāraṇā vetanaṃ gahitaṃ,",
  "tika-vin05t:423_7": "taṃ kammaṃ kataṃ hoti, yo vā “pabbajassū”ti raññā anuññāto hoti, tampi pabbājetuṃ vaṭṭati.",
  "tika-vin05t:424_0": "125. Coropi dhajabandho na pabbājetabbo “na, bhikkhave, dhajabandho coro pabbājetabbo,",
  "tika-vin05t:424_1": "yo pabbājeyya, āpatti dukkaṭassā”ti vuttattā. Tattha dhajaṃ bandhitvā viya vicaratīti",
  "tika-vin05t:424_2": "dhajabandho, mūladevādayo viya loke pākaṭoti vuttaṃ hoti. Tasmā yo gāmaghātaṃ vā",
  "tika-vin05t:424_3": "panthaduhanaṃ vā nagare sandhicchedādikammaṃ vā karonto vicarati, paññāyati ca “asuko",
  "tika-vin05t:424_4": "nāma idaṃ idaṃ karotī”ti, so na pabbājetabbo. Yo pana rājaputto rajjaṃ patthento",
  "tika-vin05t:424_5": "gāmaghātādīni karoti, so pabbājetabbo. Rājāno hi tasmiṃ pabbajite tussanti, sace",
  "tika-vin05t:424_6": "pana na tussanti, na pabbājetabbo. Pubbe mahājane pākaṭo coro pacchā corakammaṃ pahāya",
  "tika-vin05t:424_7": "pañca sīlāni samādiyati, tañce manussā evaṃ jānanti, pabbājetabbo. Ye pana ambalabujādicorakā",
  "tika-vin05t:424_8": "sandhicchedādicorā eva vā adissamānā theyyaṃ karonti, pacchāpi “iminā nāma idaṃ kata”nti",
  "tika-vin05t:424_9": "na paññāyanti, tepi pabbājetuṃ vaṭṭati.",
  "tika-vin05t:425_0": "126. Kārabhedako pana coro na pabbājetabbo “na, bhikkhave, kārabhedako coro pabbājetabbo,",
  "tika-vin05t:425_1": "yo pabbājeyya, āpatti dukkaṭassā”ti vuttattā. Tattha kāro vuccati bandhanāgāraṃ.",
  "tika-vin05t:425_2": "Idha pana andubandhanaṃ vā hotu saṅkhalikabandhanaṃ vā rajjubandhanaṃ vā gāmabandhanaṃ",
  "tika-vin05t:425_3": "vā nigamabandhanaṃ vā nagarabandhanaṃ vā purisagutti vā janapadabandhanaṃ vā dīpabandhanaṃ",
  "tika-vin05t:425_4": "vā, yo etesu yaṃ kiñci bandhanaṃ bhinditvā vā chinditvā vā muñcitvā vā vivaritvā",
  "tika-vin05t:425_5": "vā apassamānānaṃ vā palāyati, so kārabhedakoti saṅkhyaṃ gacchati. Tasmā īdiso kārabhedako",
  "tika-vin05t:425_6": "coro dīpabandhanaṃ bhinditvā dīpantaraṃ gatopi na pabbājetabbo. Yo pana na coro,",
  "tika-vin05t:425_7": "kevalaṃ hatthakammaṃ akaronto “evaṃ no apalāyanto karissatī”ti rājayuttādīhi baddho,",
  "tika-vin05t:425_8": "so kāraṃ bhinditvā palātopi pabbājetabbo. Yo pana gāmanigamapaṭṭanādīni keṇiyā gahetvā",
  "tika-vin05t:425_9": "taṃ asampādento bandhanāgāraṃ pavesito hoti, sopi palāyitvā āgato na pabbājetabbo.",
  "tika-vin05t:425_10": "Yopi kasikammādīhi dhanaṃ sampādetvā jīvanto “nidhānaṃ iminā laddha”nti pesuññaṃ",
  "tika-vin05t:425_11": "upasaṃharitvā kenaci bandhāpito hoti, taṃ tattheva pabbājetuṃ na vaṭṭati, palāyitvā",
  "tika-vin05t:425_12": "gataṃ pana gataṭṭhāne pabbājetuṃ vaṭṭati.",
  "tika-vin05t:426_0": "127. “Na, bhikkhave, likhitako coro pabbājetabbo, yo pabbājeyya, āpatti dukkaṭassā”ti",
  "tika-vin05t:426_1": "vacanato pana likhitako coro na pabbājetabbo. Tattha likhitako nāma yo koci corikaṃ",
  "tika-vin05t:426_2": "vā aññaṃ vā garuṃ rājāparādhaṃ katvā palāto, rājā ca naṃ paṇṇe vā potthake vā “itthannāmo",
  "tika-vin05t:426_3": "yattha dissati, tattha gahetvā māretabbo”ti vā “hatthapādādīni assa chinditabbānī”ti",
  "tika-vin05t:426_4": "vā “ettakaṃ nāma daṇḍaṃ āharāpetabbo”ti vā likhāpeti, ayaṃ likhitako nāma, so na pabbājetabbo.",
  "tika-vin05t:427_0": "128. Kasāhato katadaṇḍakammopi na pabbājetabbo “na, bhikkhave, kasāhato katadaṇḍakammo",
  "tika-vin05t:427_1": "pabbājetabbo, yo pabbājeyya, āpatti dukkaṭassā”ti vacanato. Ettha pana yo vacanapesanādīni",
  "tika-vin05t:427_2": "akaronto haññati, na so katadaṇḍakammo. Yo pana keṇiyā vā aññathā vā kiñci gahetvā",
  "tika-vin05t:427_3": "khāditvā puna dātuṃ asakkonto “ayameva te daṇḍo hotū”ti kasāhi haññati, ayameva kasāhato",
  "tika-vin05t:427_4": "katadaṇḍakammo. So ca kasāhi vā hato hotu aḍḍhadaṇḍakādīnaṃ vā aññatarena, yāva allavaṇo",
  "tika-vin05t:427_5": "hoti, na tāva pabbājetabbo, vaṇe pana pākatike katvā pabbājetabbo. Sace pana jāṇūhi",
  "tika-vin05t:427_6": "vā kapparehi vā nāḷikerapāsāṇādīhi vā ghātetvā mutto hoti, sarīre cassa gaṇṭhiyo",
  "tika-vin05t:427_7": "paññāyanti, na pabbājetabbo, phāsukaṃ katvā eva gaṇṭhīsu sannisinnāsu pabbājetabbo.",
  "tika-vin05t:428_0": "129. Lakkhaṇāhato pana katadaṇḍakammo na pabbājetabbo “na, bhikkhave, lakkhaṇahato",
  "tika-vin05t:428_1": "katadaṇḍakammo pabbājetabbo, yo pabbājeyya, āpatti dukkaṭassā”ti vacanato. Etthapi",
  "tika-vin05t:428_2": "katadaṇḍakammabhāvo purimanayeneva veditabbo. Yassa pana nalāṭe vā ūruādīsu vā tattena",
  "tika-vin05t:428_3": "lohena lakkhaṇaṃ āhataṃ hoti, so sace bhujisso, yāva allavaṇo hoti, tāva na pabbājetabbo.",
  "tika-vin05t:428_4": "Sacepissa vaṇā ruḷhā honti chaviyā samaparicchedā, lakkhaṇaṃ na paññāyati, timaṇḍalaṃ",
  "tika-vin05t:428_5": "nivatthassa uttarāsaṅge kate paṭicchannokāse ce hoti, pabbājetuṃ vaṭṭati, appaṭicchannokāse ce, na vaṭṭati.",
  "tika-vin05t:429_0": "130. “Na, bhikkhave, iṇāyiko pabbājetabbo, yo pabbājeyya, āpatti dukkaṭassā”ti vacanato",
  "tika-vin05t:429_1": "iṇāyikopi na pabbājetabbo. Tattha iṇāyiko nāma yassa pitipitāmahehi vā iṇaṃ gahitaṃ",
  "tika-vin05t:429_2": "hoti, sayaṃ vā iṇaṃ gahitaṃ hoti, yaṃ vā āṭhapetvā mātāpitūhi kiñci gahitaṃ hoti,",
  "tika-vin05t:429_3": "so taṃ iṇaṃ paresaṃ dhāretīti iṇāyiko. Yaṃ pana aññe ñātakā āṭhapetvā kiñci gaṇhanti,",
  "tika-vin05t:429_4": "so na iṇāyiko. Na hi te taṃ āṭhapetuṃ issarā, tasmā taṃ pabbājetuṃ vaṭṭati, itaraṃ",
  "tika-vin05t:429_5": "na vaṭṭati. Sace panassa ñātisālohitā “mayaṃ dassāma, pabbājetha na”nti iṇaṃ attano",
  "tika-vin05t:429_6": "bhāraṃ karonti, añño vā koci tassa ācārasampattiṃ disvā “pabbājetha naṃ, ahaṃ iṇaṃ",
  "tika-vin05t:429_7": "dassāmī”ti vadati, pabbājetuṃ vaṭṭati. Tesu asati bhikkhunā tathārūpassa upaṭṭhākassapi",
  "tika-vin05t:429_8": "ārocetabbaṃ “sahetuko satto iṇapalibodhena na pabbajatī”ti. Sace so paṭipajjati,",
  "tika-vin05t:429_9": "pabbājetabbo. Sacepi attano kappiyabhaṇḍaṃ atthi, “etaṃ dassāmī”ti pabbājetabbo.",
  "tika-vin05t:429_10": "Sace pana neva ñātakādayo paṭipajjanti, na attano dhanaṃ atthi, “pabbājetvā bhikkhāya",
  "tika-vin05t:429_11": "caritvā mocessāmī”ti pabbājetuṃ na vaṭṭati. Sace pabbājeti, dukkaṭaṃ. Palātopi ānetvā",
  "tika-vin05t:429_12": "dātabbo. No ce deti, sabbaṃ iṇaṃ gīvā hoti. Ajānitvā pabbājayato anāpatti, passantena",
  "tika-vin05t:429_13": "pana ānetvā iṇasāmikānaṃ dassetabbo, apassantassa gīvā na hoti.",
  "tika-vin05t:430_0": "Sace iṇāyiko aññaṃ desaṃ gantvā pucchiyamānopi “nāhaṃ kassaci kiñci dhāremī”ti vatvā",
  "tika-vin05t:430_1": "pabbajati, iṇasāmiko ca taṃ pariyesanto tattha gacchati, daharo taṃ disvā palāyati,",
  "tika-vin05t:430_2": "so theraṃ upasaṅkamitvā “ayaṃ, bhante, kena pabbājito, mama ettakaṃ nāma dhanaṃ gahetvā",
  "tika-vin05t:430_3": "palāto”ti vadati, therena vattabbaṃ “mayā, upāsaka, ‘aṇaṇo aha’nti vadanto pabbājito,",
  "tika-vin05t:430_4": "kiṃ dāni karomi, passa me pattacīvara”nti. Ayaṃ tattha sāmīci. Palāte pana gīvā na",
  "tika-vin05t:430_5": "hoti. Sace pana naṃ therassa sammukhāva disvā “ayaṃ mama iṇāyiko”ti vadati, “tava",
  "tika-vin05t:430_6": "iṇāyikaṃ tvameva jānāhī”ti vattabbo, evampi gīvā na hoti. Sacepi so “pabbajito ayaṃ",
  "tika-vin05t:430_7": "dāni kuhiṃ gamissatī”ti vadati, therena “tvaṃyeva jānāhī”ti vattabbo. Evampissa palāte",
  "tika-vin05t:430_8": "gīvā na hoti. Sace pana thero “kuhiṃ dāni ayaṃ gamissati, idheva acchatū”ti vadati,",
  "tika-vin05t:430_9": "so ce palāyati, gīvā hoti. Sace so sahetuko satto hoti vattasampanno, therena “īdiso",
  "tika-vin05t:430_10": "aya”nti vattabbaṃ. Iṇasāmiko ce “sādhū”ti vissajjeti, iccetaṃ kusalaṃ, “upaḍḍhupaḍḍhaṃ",
  "tika-vin05t:430_11": "dethā”ti vadati, dātabbaṃ. Aparena samayena atiārādhako hoti, “sabbaṃ dethā”ti vuttepi",
  "tika-vin05t:430_12": "dātabbameva. Sace pana uddesaparipucchādīsu kusalo hoti bahūpakāro bhikkhūnaṃ, bhikkhācāravattena",
  "tika-vin05t:430_13": "pariyesitvāpi iṇaṃ dātabbameva.",
  "tika-vin05t:431_0": "131. Dāsopi na pabbājetabbo “na, bhikkhave, dāso pabbājetabbo, yo pabbājeyya, āpatti",
  "tika-vin05t:431_1": "dukkaṭassā”ti vacanato. Tattha cattāro dāsā antojāto dhanakkīto karamarānīto sāmaṃ",
  "tika-vin05t:431_2": "dāsabyaṃ upagatoti. Tattha antojāto nāma jātiyā dāso gharadāsiyā putto. Dhanakkīto",
  "tika-vin05t:431_3": "nāma mātāpitūnaṃ santikā putto vā sāmikānaṃ santikā dāso vā dhanaṃ datvā dāsacārittaṃ",
  "tika-vin05t:431_4": "āropetvā kīto. Ete dvepi na pabbājetabbā. Pabbājentena tattha tattha cārittavasena",
  "tika-vin05t:431_5": "adāse katvā pabbājetabbā. Karamarānīto nāma tiroraṭṭhaṃ vilopaṃ vā katvā upalāpetvā",
  "tika-vin05t:431_6": "vā tiroraṭṭhato bhujissamānusakāni āharanti, antoraṭṭheyeva vā katāparādhaṃ kiñci",
  "tika-vin05t:431_7": "gāmaṃ rājā “vilumpathā”ti ca āṇāpeti, tato mānusakānipi āharanti, tattha sabbe purisā",
  "tika-vin05t:431_8": "dāsā, itthiyo dāsiyo. Evarūpo karamarānīto dāso yehi ānīto, tesaṃ santike vasanto",
  "tika-vin05t:431_9": "vā bandhanāgāre baddho vā purisehi rakkhiyamāno vā na pabbājetabbo, palāyitvā pana",
  "tika-vin05t:431_10": "gato gataṭṭhāne pabbājetabbo. Raññā tuṭṭhena “karamarānītake muñcathā”ti vatvā vā",
  "tika-vin05t:431_11": "sabbasādhāraṇena vā nayena bandhanamokkhe kate pabbājetabbova.",
  "tika-vin05t:432_0": "Sāmaṃ dāsabyaṃ upagato nāma jīvitahetu vā ārakkhahetu vā “ahaṃ te dāso”ti sayameva",
  "tika-vin05t:432_1": "dāsabhāvaṃ upagato rājūnaṃ hatthiassagomahiṃsagopakādayo viya. Tādiso dāso na pabbājetabbo.",
  "tika-vin05t:432_2": "Rañño vaṇṇadāsīnaṃ puttā honti amaccaputtasadisā, tepi na pabbājetabbā. Bhujissitthiyo",
  "tika-vin05t:432_3": "asaññatā vaṇṇadāsīhi saddhiṃ vicaranti, tāsaṃ putte pabbājetuṃ vaṭṭati. Sace sayameva",
  "tika-vin05t:432_4": "paṇṇaṃ āropenti, na vaṭṭati. Bhaṭiputtagaṇādīnaṃ dāsāpi tehi adinnā na pabbājetabbā.",
  "tika-vin05t:432_5": "Vihāresu rājūhi ārāmikadāsā nāma dinnā honti, tepi pabbājetuṃ na vaṭṭati, bhujisse",
  "tika-vin05t:432_6": "katvā pana pabbājetuṃ vaṭṭati. Mahāpaccariyaṃ “antojātadhanakkītake ānetvā bhikkhusaṅghassa",
  "tika-vin05t:432_7": "‘ārāmike demā’ti denti, takkaṃ sīse āsittakasadisāva honti, te pabbājetuṃ vaṭṭatī”ti",
  "tika-vin05t:432_8": "vuttaṃ. Kurundiyaṃ pana “ārāmikaṃ demāti kappiyavohārena denti, yena kenaci vohārena",
  "tika-vin05t:432_9": "dinno hotu, neva pabbājetabbo”ti vuttaṃ. Duggatamanussā “saṅghaṃ nissāya jīvissāmā”ti",
  "tika-vin05t:432_10": "vihāre kappiyakārakā honti, ete pabbājetuṃ vaṭṭati. Yassa mātāpitaro dāsā, mātā eva",
  "tika-vin05t:432_11": "vā dāsī, pitā adāso, taṃ pabbājetuṃ na vaṭṭati. Yassa pana mātā adāsī, pitā dāso,",
  "tika-vin05t:432_12": "taṃ pabbājetuṃ vaṭṭati. Bhikkhussa ñātakā vā upaṭṭhākā vā dāsaṃ denti “imaṃ pabbājetha,",
  "tika-vin05t:432_13": "tumhākaṃ veyyāvaccaṃ karissatī”ti, attano vāssa dāso atthi, bhujisso katova pabbājetabbo.",
  "tika-vin05t:432_14": "Sāmikā dāsaṃ denti “imaṃ pabbājetha, sace abhiramissati, adāso. Vibbhamissati ce,",
  "tika-vin05t:432_15": "amhākaṃ dāsova bhavissatī”ti, ayaṃ tāvakāliko nāma, taṃ pabbājetuṃ na vaṭṭatīti kurundiyaṃ",
  "tika-vin05t:432_16": "vuttaṃ. Nissāmikadāso hoti, sopi bhujisso katova pabbājetabbo. Ajānanto pabbājetvā",
  "tika-vin05t:432_17": "upasampādetvā vā pacchā jānanti, bhujissaṃ kātumeva vaṭṭati.",
  "tika-vin05t:433_0": "Imassa ca atthassa pakāsanatthaṃ idaṃ vatthuṃ vadanti – ekā kira kuladāsī ekena saddhiṃ",
  "tika-vin05t:433_1": "anurādhapurā palāyitvā rohaṇe vasamānā puttaṃ paṭilabhi, so pabbajitvā upasampannakāle",
  "tika-vin05t:433_2": "lajjī kukkuccako ahosi. Athekadivasaṃ mātaraṃ pucchi “kiṃ upāsike tumhākaṃ bhātā",
  "tika-vin05t:433_3": "vā bhaginī vā natthi, na kiñci ñātakaṃ passāmī”ti. Tāta, ahaṃ anurādhapure kuladāsī,",
  "tika-vin05t:433_4": "tava pitarā saddhiṃ palāyitvā idha vasāmīti. Sīlavā bhikkhu “asuddhā kira me pabbajjā”ti",
  "tika-vin05t:433_5": "saṃvegaṃ labhitvā mātaraṃ tassa kulassa nāmagottaṃ pucchitvā anurādhapuraṃ āgamma",
  "tika-vin05t:433_6": "tassa kulassa gharadvāre aṭṭhāsi, “aticchatha, bhante”ti vuttepi nātikkami. Te āgantvā",
  "tika-vin05t:433_7": "“kiṃ, bhante”ti pucchiṃsu. “Tumhākaṃ itthannāmā dāsī palātā atthī”ti? “Atthi, bhante”.",
  "tika-vin05t:433_8": "Ahaṃ tassā putto, sace maṃ tumhe anujānātha, pabbajjaṃ labhāmi, tumhe mayhaṃ sāmikāti.",
  "tika-vin05t:433_9": "Te haṭṭhatuṭṭhā hutvā “suddhā, bhante, tumhākaṃ pabbajjā”ti taṃ bhujissaṃ katvā mahāvihāre",
  "tika-vin05t:433_10": "vasāpesuṃ catūhi paccayehi paṭijaggantā. Thero taṃ kulaṃ nissāya vasamānoyeva arahattaṃ pāpuṇīti.",
  "tika-vin05t:434_0": "132. “Na, bhikkhave, hatthacchinno pabbājetabbo. Na pādacchinno, na hatthapādacchinno,",
  "tika-vin05t:434_1": "na kaṇṇacchinno, na kaṇṇanāsacchinno, na aṅgulicchinno, na aḷacchinno, na kaṇḍaracchinno,",
  "tika-vin05t:434_2": "na phaṇahatthako, na khujjo, na vāmano na galagaṇḍī, na lakkhaṇāhato, na kasāhato,",
  "tika-vin05t:434_3": "na likhitako, na sīpadī, na pāparogī, na parisadūsako, na kāṇo, na kuṇī, na khañjo,",
  "tika-vin05t:434_4": "na pakkhahato, na chinniriyāpatho, na jarādubbalo, na andho, na mūgo, na badhiro,",
  "tika-vin05t:434_5": "na andhamūgo, na andhabadhiro, na mūgabadhiro, na andhamūgabadhiro pabbājetabbo,",
  "tika-vin05t:434_6": "yo pabbājeyya, āpatti dukkaṭassā”ti vacanato pana hatthacchinnādayopi na pabbājetabbā.",
  "tika-vin05t:435_0": "Tattha hatthacchinnoti yassa hatthatale vā maṇibandhe vā kappare vā yattha katthaci",
  "tika-vin05t:435_1": "eko vā dve vā hatthā chinnā honti. Pādacchinnoti yassa aggapāde vā gopphakesu vā",
  "tika-vin05t:435_2": "jaṅghāya vā yattha katthaci eko vā dve vā pādā chinnā honti. Hatthapādacchinnoti",
  "tika-vin05t:435_3": "yassa vuttappakāreneva catūsu hatthapādesu dve vā tayo vā sabbe vā hatthapādā chinnā",
  "tika-vin05t:435_4": "honti. Kaṇṇacchinnoti yassa kaṇṇamūle vā kaṇṇasakkhalikāya vā eko vā dve vā kaṇṇā",
  "tika-vin05t:435_5": "chinnā honti. Yassa pana kaṇṇāvaṭṭe chijjanti, sakkā ca hoti saṅghāṭetuṃ, so kaṇṇaṃ",
  "tika-vin05t:435_6": "saṅghāṭetvā pabbājetabbo. Nāsacchinnoti yassa ajapadake vā agge vā ekapuṭe vā yattha",
  "tika-vin05t:435_7": "katthaci nāsā chinnā hoti. Yassa pana nāsikā sakkā hoti sandhetuṃ, so taṃ phāsukaṃ",
  "tika-vin05t:435_8": "katvā pabbājetabbo. Kaṇṇanāsacchinno ubhayavasena veditabbo. Aṅgulicchinnoti yassa",
  "tika-vin05t:435_9": "nakhasesaṃ adassetvā ekā vā bahū vā aṅguliyo chinnā honti. Yassa pana suttatantumattampi",
  "tika-vin05t:435_10": "nakhasesaṃ paññāyati, taṃ pabbājetuṃ vaṭṭati. Aḷacchinnoti yassa catūsu aṅguṭṭhakesu",
  "tika-vin05t:435_11": "aṅguliyaṃ vuttanayeneva eko vā bahū vā aṅguṭṭhakā chinnā honti. Kaṇḍaracchinnoti",
  "tika-vin05t:435_12": "yassa kaṇḍaranāmakā mahānhārū purato vā pacchato vā chinnā honti, yesu ekassapi chinnattā",
  "tika-vin05t:435_13": "aggapādena vā caṅkamati, mūlena vā caṅkamati, na pādaṃ patiṭṭhāpetuṃ sakkoti.",
  "tika-vin05t:436_0": "Phaṇahatthakoti yassa vaggulipakkhakā viya aṅguliyo sambaddhā honti, etaṃ pabbājetukāmena",
  "tika-vin05t:436_1": "aṅgulantarikāyo phāletvā sabbaṃ antaracammaṃ apanetvā phāsukaṃ katvā pabbājetabbo.",
  "tika-vin05t:436_2": "Yassapi cha aṅguliyo honti, taṃ pabbājetukāmena adhikaṃ aṅguliṃ chinditvā phāsukaṃ",
  "tika-vin05t:436_3": "katvā pabbājetabbo. Khujjoti yo urassa vā piṭṭhiyā vā passassa vā nikkhantattā khujjasarīro.",
  "tika-vin05t:436_4": "Yassa pana kiñci kiñci aṅgapaccaṅgaṃ īsakaṃ vaṅkaṃ, taṃ pabbājetuṃ vaṭṭati. Mahāpuriso",
  "tika-vin05t:436_5": "eva hi brahmujugatto, avaseso satto akhujjo nāma natthi. Vāmanoti jaṅghavāmano vā",
  "tika-vin05t:436_6": "kaṭivāmano vā ubhayavāmano vā. Jaṅghavāmanassa kaṭito paṭṭhāya heṭṭhimakāyo rasso",
  "tika-vin05t:436_7": "hoti, uparimakāyo paripuṇṇo. Kaṭivāmanassa kaṭito paṭṭhāya uparimakāyo rasso hoti,",
  "tika-vin05t:436_8": "heṭṭhimakāyo paripuṇṇo. Ubhayavāmanassa ubhopi kāyā rassā honti, yesaṃ rassattā bhūtānaṃ",
  "tika-vin05t:436_9": "viya parivaṭumo mahākucchighaṭasadiso attabhāvo hoti, taṃ tividhampi pabbājetuṃ na vaṭṭati.",
  "tika-vin05t:437_0": "Galagaṇḍīti yassa kumbhaṇḍaṃ viya gale gaṇḍo hoti. Desanāmattameva cetaṃ, yasmiṃ",
  "tika-vin05t:437_1": "kismiñci pana padese gaṇḍe sati na pabbājetabbo. Tattha vinicchayo “na, bhikkhave,",
  "tika-vin05t:437_2": "pañcahi ābādhehi phuṭṭho pabbājetabbo”ti ettha vuttanayeneva veditabbo. Lakkhaṇāhatakasāhatalikhitakesu",
  "tika-vin05t:437_3": "yaṃ vattabbaṃ, taṃ heṭṭhā vuttameva. Sīpadīti bhārapādo vuccati. Yassa pādo thūlo",
  "tika-vin05t:437_4": "hoti sañjātapīḷako kharo, so na pabbājetabbo. Yassa pana na tāva kharabhāvaṃ gaṇhāti,",
  "tika-vin05t:437_5": "sakkā hoti upanāhaṃ bandhitvā udakaāvāṭe pavesetvā udakavālikāya pūretvā yathā sirā",
  "tika-vin05t:437_6": "paññāyanti, jaṅghā ca telanāḷikā viya hoti, evaṃ milāpetuṃ, tassa pādaṃ īdisaṃ katvā",
  "tika-vin05t:437_7": "taṃ pabbājetuṃ vaṭṭati. Sace puna vaḍḍhati, upasampādentenapi tathā katvāva upasampādetabbo.",
  "tika-vin05t:437_8": "Pāparogīti arisabhagandarapittasemhakāsasosādīsu yena kenaci rogena niccāturo atekiccharogo",
  "tika-vin05t:437_9": "jeguccho amanāpo, ayaṃ na pabbājetabbo.",
  "tika-vin05t:438_0": "133. Parisadūsakoti yo attano virūpatāya parisaṃ dūseti, atidīgho vā hoti aññesaṃ",
  "tika-vin05t:438_1": "sīsappamāṇanābhippadeso, atirasso vā ubhayavāmanabhūtarūpaṃ viya, atikāḷo vā jhāpitakkhette",
  "tika-vin05t:438_2": "khāṇuko viya, accodāto vā dadhitakkādīhi pamajjitatambalohavaṇṇo, atikiso vā mandamaṃsalohito",
  "tika-vin05t:438_3": "aṭṭhisirācammasarīro viya, atithūlo vā bhāriyamaṃso mahodaro mahābhūtasadiso, abhimahantasīso",
  "tika-vin05t:438_4": "vā pacchiṃ sīse katvā ṭhito viya, atikhuddakasīso vā sarīrassa ananurūpena atikhuddakena",
  "tika-vin05t:438_5": "sīsena samannāgato, kūṭakūṭasīso vā tālaphalapiṇḍisadisena sīsena samannāgato, sikharasīso",
  "tika-vin05t:438_6": "vā uddhaṃ anupubbatanukena sīsena samannāgato, nāḷisīso vā mahāveṇupabbasadisena",
  "tika-vin05t:438_7": "sīsena samannāgato, kappasīso vā pabbhārasīso vā catūsu passesu yena kenaci passena",
  "tika-vin05t:438_8": "onatena sīsena samannāgato, vaṇasīso vā pūtisīso vā kaṇṇikakeso vā pāṇakehi khāyitakedāre",
  "tika-vin05t:438_9": "sassasadisehi tahiṃ tahiṃ uṭṭhitehi kesehi samannāgato, nillomasīso vā thūlathaddhakeso",
  "tika-vin05t:438_10": "vā tālahīrasadisehi kesehi samannāgato, jātipalitehi paṇḍarakeso vā pakatitambakeso",
  "tika-vin05t:438_11": "vā ādittehi viya kesehi samannāgato, āvaṭṭasīso vā gunnaṃ sarīre āvaṭṭasadisehi uddhaggehi",
  "tika-vin05t:438_12": "kesāvaṭṭehi samannāgato, sīsalomehi saddhiṃ ekābaddhabhamukalomo vā jālabaddhena",
  "tika-vin05t:438_13": "viya nalāṭena samannāgato.",
  "tika-vin05t:439_0": "Sambaddhabhamuko vā nillomabhamuko vā makkaṭabhamuko vā atimahantakkhi vā atikhuddakakkhi",
  "tika-vin05t:439_1": "vā mahiṃsacamme vāsikoṇena paharitvā katachiddasadisehi akkhīhi samannāgato, visamakkhi",
  "tika-vin05t:439_2": "vā ekena mahantena, ekena khuddakena akkhinā samannāgato, visamacakkalo vā ekena",
  "tika-vin05t:439_3": "uddhaṃ, ekena adhoti evaṃ visamajātehi akkhicakkehi samannāgato, kekaro vā gambhīrakkhi",
  "tika-vin05t:439_4": "vā yassa gambhīre udapāne udakatārakā viya akkhitārakā paññāyanti, nikkhantakkhi",
  "tika-vin05t:439_5": "vā yassa kakkaṭasseva akkhitārakā nikkhantā honti, hatthikaṇṇo vā mahantāhi kaṇṇasakkhalīhi",
  "tika-vin05t:439_6": "samannāgato, mūsikakaṇṇo vā jatukakaṇṇo vā khuddakāhi kaṇṇasakkhalīhi samannāgato,",
  "tika-vin05t:439_7": "chiddamattakaṇṇo vā yassa vinā kaṇṇasakkhalīhi kaṇṇacchiddamattameva hoti, aviddhakaṇṇo",
  "tika-vin05t:439_8": "vā, yonakajātiko pana parisadūsako na hoti, sabhāvoyeva hi so tassa. Kaṇṇabhagandariko",
  "tika-vin05t:439_9": "vā niccapūtinā kaṇṇena samannāgato, gaṇḍakaṇṇo vā sadā paggharitapubbena kaṇṇena",
  "tika-vin05t:439_10": "samannāgato, ṭaṅkitakaṇṇo vā gobhattanāḷikāya aggasadisehi kaṇṇehi samannāgato, atipiṅgalakkhi",
  "tika-vin05t:439_11": "vā, madhupiṅgalaṃ pana pabbājetuṃ vaṭṭati. Nippakhumakkhi vā assupaggharaṇakkhi vā",
  "tika-vin05t:439_12": "pupphitakkhi vā akkhipākena samannāgatakkhi vā.",
  "tika-vin05t:440_0": "Atimahantanāsiko vā atikhuddakanāsiko vā cipiṭanāsiko vā majjhe appatiṭṭhahitvā ekapasse",
  "tika-vin05t:440_1": "ṭhitavaṅkanāsiko vā dīghanāsiko vā sukatuṇḍasadisāya jivhāya lehituṃ sakkuṇeyyāya",
  "tika-vin05t:440_2": "nāsikāya samannāgato, niccaṃ paggharitasiṅghāṇikanāso vā, mahāmukho vā yassa paṭaṅgamaṇḍūkasseva",
  "tika-vin05t:440_3": "mukhanimittaṃyeva mahantaṃ hoti, mukhaṃ pana lābusadisaṃ atikhuddakaṃ, bhinnamukho",
  "tika-vin05t:440_4": "vā vaṅkamukho vā mahāoṭṭho vā ukkhalimukhavaṭṭisadisehi oṭṭhehi samannāgato, tanukaoṭṭho",
  "tika-vin05t:440_5": "vā bhericammasadisehi dante pidahituṃ asamatthehi oṭṭhehi samannāgato, mahādharoṭṭho",
  "tika-vin05t:440_6": "vā tanukauttaroṭṭho vā tanukaadharoṭṭho vā mahāuttaroṭṭho vā oṭṭhachinnako vā eḷamukho",
  "tika-vin05t:440_7": "vā uppakkamukho vā saṅkhatuṇḍako vā bahi setehi anto atirattehi oṭṭhehi samannāgato,",
  "tika-vin05t:440_8": "duggandhakuṇapamukho vā, mahādanto vā aṭṭhakadantasadisehi dantehi samannāgato, asuradanto",
  "tika-vin05t:440_9": "vā heṭṭhā vā upari vā bahi nikkhantadanto, yassa pana sakkā hoti oṭṭhehi pidahituṃ,",
  "tika-vin05t:440_10": "kathentasseva paññāyati, no akathentassa, taṃ pabbājetuṃ vaṭṭati. Pūtidanto vā niddanto",
  "tika-vin05t:440_11": "vā atikhuddakadanto vā yassa pana dantantare kalandakadanto viya sukhumadanto hoti,",
  "tika-vin05t:440_12": "taṃ pabbājetuṃ vaṭṭati.",
  "tika-vin05t:441_0": "Mahāhanuko vā gohanusadisena hanunā samannāgato, dīghahanuko vā cipiṭahanuko vā antopaviṭṭhena",
  "tika-vin05t:441_1": "viya atirassena hanukena samannāgato, bhinnahanuko vā vaṅkahanuko vā nimmassudāṭhiko",
  "tika-vin05t:441_2": "vā bhikkhunīsadisamukho, dīghagalo vā bakagalasadisena galena samannāgato, rassagalo",
  "tika-vin05t:441_3": "vā antopaviṭṭhena viya galena samannāgato, bhinnagalo vā bhaṭṭhaaṃsakūṭo vā ahattho",
  "tika-vin05t:441_4": "vā ekahattho vā atirassahattho vā atidīghahattho vā bhinnauro vā bhinnapiṭṭhi vā",
  "tika-vin05t:441_5": "kacchugatto vā kaṇḍugatto vā daddugatto vā godhāgatto vā yassa godhāya viya gattato",
  "tika-vin05t:441_6": "cuṇṇāni patanti. Sabbañcetaṃ virūpakaraṇaṃ sandhāya vitthāritavasena vuttaṃ, vinicchayo",
  "tika-vin05t:441_7": "panettha pañcābādhesu vuttanayena veditabbo.",
  "tika-vin05t:442_0": "Bhaṭṭhakaṭiko vā mahāānisado vā uddhanakūṭasadisehi ānisadamaṃsehi accuggatehi samannāgato,",
  "tika-vin05t:442_1": "mahāūruko vā vātaṇḍiko vā mahājāṇuko vā saṅghaṭṭanajāṇuko vā dīghajaṅgho vā yaṭṭhisadisajaṅgho,",
  "tika-vin05t:442_2": "vikaṭo vā saṅghaṭṭo vā ubbaddhapiṇḍiko vā, so duvidho heṭṭhā oruḷhāhi vā upari āruḷhāhi",
  "tika-vin05t:442_3": "vā mahatīhi jaṅghapiṇḍikāhi samannāgato, mahājaṅgho vā thūlajaṅghapiṇḍiko vā mahāpādo",
  "tika-vin05t:442_4": "vā mahāpaṇhi vā piṭṭhikapādo vā pādavemajjhato uṭṭhitajaṅgho, vaṅkapādo vā, so duvidho",
  "tika-vin05t:442_5": "anto vā bahi vā parivattapādo, gaṇṭhikaṅguli vā siṅgiveraphaṇasadisāhi aṅgulīhi samannāgato,",
  "tika-vin05t:442_6": "andhanakho vā kāḷavaṇṇehi pūtinakhehi samannāgato, sabbopi esa parisadūsako. Evarūpo",
  "tika-vin05t:442_7": "parisadūsako na pabbājetabbo.",
  "tika-vin05t:443_0": "134. Kāṇoti pasannandho vā hotu pupphādīhi vā upahatapasādo, dvīhi vā ekena vā akkhinā",
  "tika-vin05t:443_1": "na passati, so na pabbājetabbo. Mahāpaccariyaṃ pana ekakkhikāṇo “kāṇo”ti vutto, dviakkhikāṇo",
  "tika-vin05t:443_2": "andhena saṅgahito. Mahāaṭṭhakathāyaṃ jaccandho “andho”ti vutto. Tasmā ubhayampi pariyāyena",
  "tika-vin05t:443_3": "yujjati. Kuṇīti hatthakuṇī vā pādakuṇī vā aṅgulikuṇī vā, yassa etesu hatthādīsu yaṃ",
  "tika-vin05t:443_4": "kiñci vaṅkaṃ paññāyati. Khañjoti natajāṇuko vā bhinnajaṅgho vā majjhe saṃkuṭitapādattā",
  "tika-vin05t:443_5": "kuṇṭhapādako vā piṭṭhipādamajjhena caṅkamanto, agge saṃkuṭitapādattā kuṇṭhapādako",
  "tika-vin05t:443_6": "vā piṭṭhipādaggena caṅkamanto, aggapādeneva caṅkamanakhañjo vā paṇhikāya caṅkamanakhañjo",
  "tika-vin05t:443_7": "vā pādassa bāhirantena caṅkamanakhañjo vā pādassa abbhantarena caṅkamanakhañjo vā",
  "tika-vin05t:443_8": "gopphakānaṃ upari bhaggattā sakalena piṭṭhipādena caṅkamanakhañjo vā. Sabbopesa khañjoyeva, na pabbājetabbo.",
  "tika-vin05t:444_0": "Pakkhahatoti yassa eko hattho vā pādo vā addhasarīraṃ vā sukhaṃ na vahati. Chinniriyāpathoti",
  "tika-vin05t:444_1": "pīṭhasappī vuccati. Jarādubbaloti jiṇṇabhāvena dubbalo attano cīvararajanādikammampi",
  "tika-vin05t:444_2": "kātuṃ asamattho. Yo pana mahallakopi balavā hoti, attānaṃ paṭijaggituṃ sakkoti, so",
  "tika-vin05t:444_3": "pabbājetabbo. Andhoti jaccandho vuccati. Mūgoti yassa vacībhedo na pavattati, yassapi",
  "tika-vin05t:444_4": "pavattati, saraṇagamanaṃ pana paripuṇṇaṃ bhāsituṃ na sakkoti, tādisaṃ mammanampi",
  "tika-vin05t:444_5": "pabbājetuṃ na vaṭṭati. Yo pana saraṇagamanamattaṃ paripuṇṇaṃ bhāsituṃ sakkoti, taṃ",
  "tika-vin05t:444_6": "pabbājetuṃ vaṭṭati. Badhiroti yo sabbena sabbaṃ na suṇāti. Yo pana mahāsaddaṃ suṇāti,",
  "tika-vin05t:444_7": "taṃ pabbājetuṃ vaṭṭati. Andhamūgādayo ubhayadosavasena vuttā. Yesañca pabbajjā paṭikkhittā,",
  "tika-vin05t:444_8": "upasampadāpi tesaṃ paṭikkhittāva. Sace pana ne saṅgho upasampādeti, sabbepi sūpasampannā,",
  "tika-vin05t:444_9": "kārakasaṅgho pana ācariyupajjhāyā ca āpattito na muccanti.",
  "tika-vin05t:445_0": "135. Paṇḍako ubhatobyañjanako theyyasaṃvāsako titthiyapakkantako tiracchānagato mātughātako",
  "tika-vin05t:445_1": "pitughātako arahantaghātako lohituppādako saṅghabhedako bhikkhunīdūsakoti ime pana",
  "tika-vin05t:445_2": "ekādasa puggalā “paṇḍako, bhikkhave, anupasampanno na upasampādetabbo, upasampanno",
  "tika-vin05t:445_3": "nāsetabbo”ti ādivacanato abhabbā, neva nesaṃ pabbajjā, na upasampadā ca ruhati, tasmā",
  "tika-vin05t:445_4": "na pabbājetabbā na upasampādetabbā, jānitvā pabbājento upasampādento ca dukkaṭaṃ",
  "tika-vin05t:445_5": "āpajjati. Ajānitvāpi pabbājitā upasampāditā ca jānitvā liṅganāsanāya nāsetabbā.",
  "tika-vin05t:446_0": "Tattha paṇḍakoti āsittapaṇḍako usūyapaṇḍako opakkamikapaṇḍako pakkhapaṇḍako napuṃsakapaṇḍakoti",
  "tika-vin05t:446_1": "pañca paṇḍakā. Tesu yassa paresaṃ aṅgajātaṃ mukhena gahetvā asucinā āsittassa pariḷāho",
  "tika-vin05t:446_2": "vūpasammati, ayaṃ āsittapaṇḍako. Yassa paresaṃ ajjhācāraṃ passato usūyāya uppannāya",
  "tika-vin05t:446_3": "pariḷāho vūpasammati, ayaṃ usūyapaṇḍako. Yassa upakkamena bījāni apanītāni, ayaṃ",
  "tika-vin05t:446_4": "opakkamikapaṇḍako. Ekacco pana akusalavipākānubhāvena kāḷapakkhe paṇḍako hoti, juṇhapakkhe",
  "tika-vin05t:446_5": "panassa pariḷāho vūpasammati, ayaṃ pakkhapaṇḍako. Yo pana paṭisandhiyaṃyeva abhāvako",
  "tika-vin05t:446_6": "uppanno, ayaṃ na puṃsakapaṇḍako. Tesu āsittapaṇḍakassa ca usūyapaṇḍakassa ca pabbajjā",
  "tika-vin05t:446_7": "na vāritā, itaresaṃ tiṇṇaṃ vāritā. “Tesupi pakkhapaṇḍakassa yasmiṃ pakkhe paṇḍako",
  "tika-vin05t:446_8": "hoti, tasmiṃyevassa pakkhe pabbajjā vāritā”ti kurundiyaṃ vuttaṃ.",
  "tika-vin05t:447_0": "136. Ubhatobyañjanakoti itthinimittuppādanakammato ca purisanimittuppādanakammato",
  "tika-vin05t:447_1": "ca ubhatobyañjanamassa atthīti ubhatobyañjanako. So duvidho hoti itthiubhatobyañjanako",
  "tika-vin05t:447_2": "purisaubhatobyañjanakoti. Tattha itthiubhatobyañjanakassa itthinimittaṃ pākaṭaṃ hoti,",
  "tika-vin05t:447_3": "purisanimittaṃ paṭicchannaṃ. Purisaubhatobyañjanakassa purisanimittaṃ pākaṭaṃ, itthinimittaṃ",
  "tika-vin05t:447_4": "paṭicchannaṃ. Itthiubhatobyañjanakassa itthīsu purisattaṃ karontassa itthinimittaṃ",
  "tika-vin05t:447_5": "paṭicchannaṃ hoti, purisanimittaṃ pākaṭaṃ. Purisaubhatobyañjanakassa purisānaṃ itthibhāvaṃ",
  "tika-vin05t:447_6": "upagacchantassa purisanimittaṃ paṭicchannaṃ hoti, itthinimittaṃ pākaṭaṃ hoti. Itthiubhatobyañjanako",
  "tika-vin05t:447_7": "sayañca gabbhaṃ gaṇhāti, parañca gaṇhāpeti, purisaubhatobyañjanako pana sayaṃ na",
  "tika-vin05t:447_8": "gaṇhāti, paraṃ pana gaṇhāpetīti idametesaṃ nānākaraṇaṃ. Imassa pana duvidhassapi",
  "tika-vin05t:447_9": "ubhatobyañjanakassa neva pabbajjā atthi, na upasampadā.",
  "tika-vin05t:448_0": "137. Theyyasaṃvāsakoti tayo theyyasaṃvāsakā liṅgatthenako saṃvāsatthenako ubhayatthenakoti.",
  "tika-vin05t:448_1": "Tattha yo sayaṃ pabbajitvā vihāraṃ gantvā na bhikkhuvassāni gaṇeti, na yathāvuḍḍhaṃ",
  "tika-vin05t:448_2": "vandanaṃ sādiyati, na āsanena paṭibāhati, na uposathapavāraṇādīsu sandissati, ayaṃ",
  "tika-vin05t:448_3": "liṅgamattasseva thenitattā liṅgatthenako nāma. Yo pana bhikkhūhi pabbājito sāmaṇero",
  "tika-vin05t:448_4": "samāno videsaṃ gantvā “ahaṃ dasavasso vā vīsativasso vā”ti musā vatvā bhikkhuvassāni",
  "tika-vin05t:448_5": "gaṇeti, yathāvuḍḍhaṃ vandanaṃ sādiyati, āsanena paṭibāhati, uposathapavaāraṇādīsu",
  "tika-vin05t:448_6": "sandissati, ayaṃ saṃvāsamattasseva thenitattā saṃvāsatthenako nāma. Bhikkhuvassagaṇanādiko",
  "tika-vin05t:448_7": "hi sabbopi kiriyabhedo imasmiṃ atthe “saṃvāso”ti veditabbo. Sikkhaṃ paccakkhāya “na",
  "tika-vin05t:448_8": "maṃ koci jānātī”ti puna evaṃ paṭipajjantepi eseva nayo. Yo pana sayaṃ pabbajitvā",
  "tika-vin05t:448_9": "vihāraṃ gantvā bhikkhuvassāni gaṇeti, yathāvuḍḍhaṃ vandanaṃ sādiyati, āsanena paṭibāhati,",
  "tika-vin05t:448_10": "uposathapavāraṇādīsu sandissati, ayaṃ liṅgassa ceva saṃvāsassa ca thenitattā ubhayatthenako",
  "tika-vin05t:448_11": "nāma. Ayaṃ tividhopi theyyasaṃvāsako anupasampanno na upasampādetabbo, upasampanno",
  "tika-vin05t:448_12": "nāsetabbo, puna pabbajjaṃ yācantopi na pabbājetabbo.",
  "tika-vin05t:449": "138. Ettha ca asammohatthaṃ idaṃ pakiṇṇakaṃ veditabbaṃ –",
  "tika-vin05t:450": "“Rājadubbhikkhakantāra, rogaveribhayena vā;",
  "tika-vin05t:451": "Cīvarāharaṇatthaṃ vā, liṅgaṃ ādiyatīdha yo.",
  "tika-vin05t:452": "“Saṃvāsaṃ nādhivāseti, yāva so suddhamānaso;",
  "tika-vin05t:453": "Theyyasaṃvāsako nāma, tāva esa na vuccatī”ti. ;",
  "tika-vin05t:454_0": "Tatrāyaṃ vitthāranayo – idhekaccassa rājā kuddho hoti, so “evaṃ me sotthi bhavissatī”ti",
  "tika-vin05t:454_1": "sayameva liṅgaṃ gahetvā palāyati. Taṃ disvā rañño ārocenti, rājā “sace pabbajito,",
  "tika-vin05t:454_2": "na taṃ labbhā kiñci kātu”nti tasmiṃ kodhaṃ paṭivineti. So “vūpasantaṃ me rājabhaya”nti",
  "tika-vin05t:454_3": "saṅghamajjhaṃ anosaritvāva gihiliṅgaṃ gahetvā āgato pabbājetabbo. Athāpi “sāsanaṃ",
  "tika-vin05t:454_4": "nissāya mayā jīvitaṃ laddhaṃ, handa dāni ahaṃ pabbajāmī”ti uppannasaṃvego teneva",
  "tika-vin05t:454_5": "liṅgena āgantvā āgantukavattaṃ na sādiyati, bhikkhūhi puṭṭho vā apuṭṭho vā yathābhūtamattānaṃ",
  "tika-vin05t:454_6": "āvikatvā pabbajjaṃ yācati, liṅgaṃ apanetvā pabbājetabbo. Sace pana so vattaṃ sādiyati,",
  "tika-vin05t:454_7": "pabbajitālayaṃ dasseti, sabbaṃ pubbe vuttaṃ vassagaṇanādibhedaṃ vidhiṃ paṭipajjati,",
  "tika-vin05t:454_8": "ayaṃ na pabbājetabbo.",
  "tika-vin05t:455_0": "Idha panekacco dubbhikkhe jīvituṃ asakkonto sayameva liṅgaṃ gahetvā sabbapāsaṇḍiyabhattāni",
  "tika-vin05t:455_1": "bhuñjanto dubbhikkhe vītivatte saṅghamajjhaṃ anosaritvāva gihiliṅgaṃ gahetvā āgatoti",
  "tika-vin05t:455_2": "sabbaṃ purimasadisameva.",
  "tika-vin05t:456_0": "Aparo mahākantāraṃ nittharitukāmo hoti, satthavāho ca pabbajite gahetvā gacchati.",
  "tika-vin05t:456_1": "So “evaṃ maṃ satthavāho gahetvā gamissatī”ti sayameva liṅgaṃ gahetvā satthavāhena",
  "tika-vin05t:456_2": "saddhiṃ kantāraṃ nittharitvā khemantaṃ patvā saṅghamajjhaṃ anosaritvāva gihiliṅgaṃ",
  "tika-vin05t:456_3": "gahetvā āgatoti sabbaṃ purimasadisameva.",
  "tika-vin05t:457_0": "Aparo rogabhaye uppanne jīvituṃ asakkonto sayameva liṅgaṃ gahetvā sabbapāsaṇḍiyabhattāni",
  "tika-vin05t:457_1": "bhuñjanto rogabhaye vūpasante saṅghamajjhaṃ anosaritvāva gihiliṅgaṃ gahetvā āgatoti",
  "tika-vin05t:457_2": "sabbaṃ purimasadisameva.",
  "tika-vin05t:458_0": "Aparassa eko veriko kuddho hoti, ghātetukāmo naṃ vicarati. So “evaṃ me sotthi bhavissatī”ti",
  "tika-vin05t:458_1": "sayameva liṅgaṃ gahetvā palāyati. Veriko “kuhiṃ so”ti pariyesanto “pabbajitvā palāto”ti",
  "tika-vin05t:458_2": "sutvā “sace pabbajito, na taṃ labbhā kiñci kātu”nti tasmiṃ kodhaṃ paṭivineti. So",
  "tika-vin05t:458_3": "“vūpasantaṃ me veribhaya”nti saṅghamajjhaṃ anosaritvāva gihiliṅgaṃ gahetvā āgatoti",
  "tika-vin05t:458_4": "sabbaṃ purimasadisameva.",
  "tika-vin05t:459_0": "Aparo ñātikulaṃ gantvā sikkhaṃ paccakkhāya gihī hutvā “imāni cīvarāni idha nassissanti,",
  "tika-vin05t:459_1": "sacepi imāni gahetvā vihāraṃ gamissāmi, antarāmagge maṃ ‘coro’ti gahessanti, yaṃnūnāhaṃ",
  "tika-vin05t:459_2": "kāyaparihāriyāni katvā gaccheyya”nti cīvarāharaṇatthaṃ nivāsetvā ca pārupitvā ca",
  "tika-vin05t:459_3": "vihāraṃ gacchati. Taṃ dūratova āgacchantaṃ disvā sāmaṇerā ca daharā ca abbhuggacchanti,",
  "tika-vin05t:459_4": "vattaṃ dassenti. So na sādiyati, yathābhūtamattānaṃ āvikaroti. Sace bhikkhū “na dāni",
  "tika-vin05t:459_5": "mayaṃ taṃ muñcissāmā”ti balakkārena pabbājetukāmā honti, kāsāyāni apanetvā puna pabbājetabbo.",
  "tika-vin05t:459_6": "Sace pana “nayime maṃ hīnāyāvattabhāvaṃ jānantī”ti taṃyeva bhikkhubhāvaṃ paṭijānitvā",
  "tika-vin05t:459_7": "sabbaṃ pubbe vuttaṃ vassagaṇanādibhedaṃ vidhiṃ paṭipajjati, ayaṃ na pabbājetabbo.",
  "tika-vin05t:460_0": "Aparo mahāsāmaṇero ñātikulaṃ gantvā uppabbajitvā kammantānuṭṭhānena ubbāḷho puna",
  "tika-vin05t:460_1": "“dāni ahaṃ sāmaṇero bhavissāmi, theropi me uppabbajitabhāvaṃ na jānātī”ti tadeva",
  "tika-vin05t:460_2": "pattacīvaraṃ ādāya vihāraṃ gacchati, tamatthaṃ bhikkhūnaṃ na āroceti, sāmaṇerabhāvaṃ",
  "tika-vin05t:460_3": "paṭijānāti, ayaṃ theyyasaṃvāsakoyeva, pabbajjaṃ na labhati. Sacepissa liṅgaggahaṇakāle",
  "tika-vin05t:460_4": "evaṃ hoti “nāhaṃ kassaci ārocessāmī”ti, vihārañca gato āroceti, gahaṇeneva theyyasaṃvāsako.",
  "tika-vin05t:460_5": "Athāpissa gahaṇakāle “ācikkhissāmī”ti cittaṃ uppannaṃ hoti, vihārañca gantvā “kuhiṃ",
  "tika-vin05t:460_6": "tvaṃ, āvuso, gato”ti vutto “na dāni maṃ ime jānantī”ti vañcetvā nācikkhati, “nācikkhissāmī”ti",
  "tika-vin05t:460_7": "saha dhuranikkhepena ayampi theyyasaṃvāsakova. Sace panassa gahaṇakālepi “ācikkhissāmī”ti",
  "tika-vin05t:460_8": "hoti, vihāraṃ gantvāpi ācikkhati, ayaṃ puna pabbajjaṃ labhati.",
  "tika-vin05t:461_0": "Aparo daharasāmaṇero mahanto vā pana abyatto. So purimanayeneva uppabbajitvā ghare",
  "tika-vin05t:461_1": "vacchakagorakkhaṇādīni kammāni kātuṃ na icchati. Tamenaṃ ñātakā tāniyeva kāsāyāni",
  "tika-vin05t:461_2": "acchādetvā thālakaṃ vā pattaṃ vā hatthe datvā “gaccha, samaṇova hohī”ti gharā nīharanti.",
  "tika-vin05t:461_3": "So vihāraṃ gacchati, neva naṃ bhikkhū jānanti “ayaṃ uppabbajitvā puna sayameva pabbajito”ti,",
  "tika-vin05t:461_4": "nāpi sayaṃ jānāti “yo evaṃ pabbajati, so theyyasaṃvāsako nāma hotī”ti. Sace pana",
  "tika-vin05t:461_5": "taṃ paripuṇṇavassaṃ upasampādenti, sūpasampanno. Sace pana anupasampannakāleyeva",
  "tika-vin05t:461_6": "vinayavinicchaye vattamāne suṇāti “yo evaṃ pabbajati, so theyyasaṃvāsako nāma hotī”ti,",
  "tika-vin05t:461_7": "tena “mayā evaṃ kata”nti bhikkhūnaṃ ācikkhitabbaṃ. Evaṃ puna pabbajjaṃ labhati. Sace",
  "tika-vin05t:461_8": "pana “dāni na maṃ koci jānātī”ti nāroceti, dhuraṃ nikkhittamatteyeva theyyasaṃvāsako.",
  "tika-vin05t:462_0": "Bhikkhu sikkhaṃ paccakkhāya liṅgaṃ anapanetvā dussīlakammaṃ katvā vā akatvā vā puna",
  "tika-vin05t:462_1": "sabbaṃ pubbe vuttaṃ vassagaṇanādibhedaṃ vidhiṃ paṭipajjati, theyyasaṃvāsako hoti.",
  "tika-vin05t:462_2": "Sikkhaṃ appaccakkhāya saliṅge ṭhito methunaṃ paṭisevitvā vassagaṇanādibhedaṃ vidhiṃ",
  "tika-vin05t:462_3": "āpajjanto theyyasaṃvāsako na hoti, pabbajjāmattaṃ labhati. Andhakaṭṭhakathāyaṃ pana",
  "tika-vin05t:462_4": "“eso theyyasaṃvāsako”ti vuttaṃ, taṃ na gahetabbaṃ.",
  "tika-vin05t:463_0": "Eko bhikkhu kāsāye saussāhova odātaṃ nivāsetvā methunaṃ paṭisevitvā puna kāsāyāni",
  "tika-vin05t:463_1": "nivāsetvā vassagaṇanādibhedaṃ vidhiṃ āpajjati, ayampi theyyasaṃvāsako na hoti, pabbajjāmattaṃ",
  "tika-vin05t:463_2": "labhati. Sace pana kāsāye dhuraṃ nikkhipitvā odātaṃ nivāsetvā methunaṃ paṭisevitvā",
  "tika-vin05t:463_3": "puna kāsāyāni nivāsetvā vassagaṇanādibhedaṃ vidhiṃ āpajjati, theyyasaṃvāsako hoti.",
  "tika-vin05t:463_4": "Sāmaṇero saliṅge ṭhito methunādiassamaṇakaraṇadhammaṃ āpajjitvāpitheyyasaṃvāsako",
  "tika-vin05t:463_5": "na hoti. Sacepi kāsāye saussāhova kāsāyāni apanetvā methunaṃ paṭisevitvā puna kāsāyāni",
  "tika-vin05t:463_6": "nivāseti, neva theyyasaṃvāsako hoti. Sace pana kāsāye dhuraṃ nikkhipitvā naggo vā",
  "tika-vin05t:463_7": "odātavattho vā methunasevanādīhi assamaṇo hutvā kāsāyaṃ nivāseti, theyyasaṃvāsako hoti.",
  "tika-vin05t:464_0": "Sace gihibhāvaṃ patthayamāno kāsāyaṃ ovaṭṭikaṃ katvā aññena vā ākārena gihinivāsanena",
  "tika-vin05t:464_1": "nivāseti “sobhati nu kho me gihiliṅgaṃ, na sobhatī”ti vīmaṃsanatthaṃ, rakkhati tāva.",
  "tika-vin05t:464_2": "“Sobhatī”ti sampaṭicchitvā pana puna liṅgaṃ sādiyanto theyyasaṃvāsako hoti. Odātaṃ",
  "tika-vin05t:464_3": "nivāsetvā vīmaṃsanasampaṭicchanesupi eseva nayo. Sace pana nivatthakāsāvassa upari",
  "tika-vin05t:464_4": "odātaṃ nivāsetvā vīmaṃsati vā sampaṭicchati vā, rakkhatiyeva. Bhikkhuniyāpi eseva",
  "tika-vin05t:464_5": "nayo. Sāpi gihibhāvaṃ patthayamānā sace kāsāyaṃ gihinivāsanaṃ nivāseti “sobhati nu",
  "tika-vin05t:464_6": "kho me gihiliṅgaṃ, na sobhatī”ti vīmaṃsanatthaṃ, rakkhatiyeva. Sace “sobhatī”ti sampaṭicchati,",
  "tika-vin05t:464_7": "na rakkhati. Odātaṃ nivāsetvā vīmaṃsanasampaṭicchanesupi eseva nayo. Nivatthakāsāyassa",
  "tika-vin05t:464_8": "pana upari odātaṃ nivāsetvā vīmaṃsatu vā sampaṭicchatu vā, rakkhatiyeva.",
  "tika-vin05t:465_0": "Sace koci vuḍḍhapabbajito vassāni agaṇetvā pāḷiyampi aṭṭhatvā ekapassena gantvā mahāpeḷādīsu",
  "tika-vin05t:465_1": "kaṭacchunā ukkhitte bhattapiṇḍe pattaṃ upanāmetvā seno viya maṃsapesiṃ gahetvā gacchati,",
  "tika-vin05t:465_2": "theyyasaṃvāsako na hoti, bhikkhuvassāni pana gaṇetvā gaṇhanto theyyasaṃvāsako hoti.",
  "tika-vin05t:465_3": "Sayaṃ sāmaṇerova sāmaṇerapaṭipāṭiyā kūṭavassāni gaṇetvā gaṇhanto theyyasaṃvāsako",
  "tika-vin05t:465_4": "na hoti. Bhikkhu bhikkhupaṭipāṭiyā kūṭavassāni gaṇetvā gaṇhanto bhaṇḍagghena kāretabbo.",
  "tika-vin05t:466_0": "139. Titthiyapakkantakoti titthiyesu pakkanto paviṭṭhoti titthiyapakkantako, sopi",
  "tika-vin05t:466_1": "na pabbājetabbo. Tatrāyaṃ vinicchayo – upasampanno bhikkhu “titthiyo bhavissāmī”ti",
  "tika-vin05t:466_2": "saliṅgeneva tesaṃ upassayaṃ gacchati, padavāre padavāre dukkaṭaṃ, tesaṃ liṅge ādinnamatte",
  "tika-vin05t:466_3": "titthiyapakkantako hoti. Yopi sayameva “titthiyo bhavissa”nti kusacīrādīni nivāseti,",
  "tika-vin05t:466_4": "titthiyapakkantako hotiyeva. Yo pana naggo nahāyanto attānaṃ oloketvā “sobhati me",
  "tika-vin05t:466_5": "ājīvakabhāvo, ājīvako bhavissa”nti kāsāyāni anādāya naggo ājīvakānaṃ upassayaṃ gacchati,",
  "tika-vin05t:466_6": "padavāre padavāre dukkaṭaṃ. Sace panassa antarāmagge hirottappaṃ uppajjati, dukkaṭāni",
  "tika-vin05t:466_7": "desetvā muccati. Tesaṃ upassayaṃ gantvāpi tehi vā ovadito attanā vā “imesaṃ pabbajjā",
  "tika-vin05t:466_8": "atidukkhā”ti disvā nivattantopi muccatiyeva. Sace pana “kiṃ tumhākaṃ pabbajjāya ukkaṭṭha”nti",
  "tika-vin05t:466_9": "pucchitvā “kesamassuluñcanādīnī”ti vutto ekakesampi luñcāpeti, ukkuṭikappadhānādīni",
  "tika-vin05t:466_10": "vā vattāni ādiyati, morapiñchādīni vā nivāseti, tesaṃ liṅgaṃ gaṇhāti, “ayaṃ pabbajjā",
  "tika-vin05t:466_11": "seṭṭhā”ti seṭṭhabhāvaṃ vā upagacchati, na muccati, titthiyapakkantako hoti. Sace",
  "tika-vin05t:466_12": "pana “sobhati nu kho me titthiyapabbajjā, nanu kho sobhatī”ti vīmaṃsanatthaṃ kusacīrādīni",
  "tika-vin05t:466_13": "vā nivāseti, jaṭaṃ vā bandhati, khārikājaṃ vā ādiyati, yāva na sampaṭicchati laddhiṃ,",
  "tika-vin05t:466_14": "tāva rakkhati, sampaṭicchitamatte titthiyapakkantako hoti. Acchinnacīvaro pana kusacīrādīni",
  "tika-vin05t:466_15": "nivāsento rājabhayādīhi vā titthiyaliṅgaṃ gaṇhanto laddhiyā abhāvena neva titthiyapakkantako",
  "tika-vin05t:466_16": "hoti. “Ayañca titthiyapakkantako nāma upasampannabhikkhunā kathito, tasmā sāmaṇero",
  "tika-vin05t:466_17": "saliṅgena titthiyāyatanaṃ gatopi puna pabbajjañca upasampadañca labhatī”ti kurundiyaṃ",
  "tika-vin05t:466_18": "vuttaṃ. Purimo pana theyyasaṃvāsako anupasampannena kathito, tasmā upasampanno kūṭavassaṃ",
  "tika-vin05t:466_19": "gaṇentopi assamaṇo na hoti. Liṅge saussāho pārājikaṃ āpajjitvā bhikkhuvassādīni gaṇhantopi",
  "tika-vin05t:466_20": "theyyasaṃvāsako na hoti.",
  "tika-vin05t:467_0": "140. Tiracchānagatoti nāgo vā hotu supaṇṇamāṇavakādīnaṃ vā aññataro antamaso sakkaṃ",
  "tika-vin05t:467_1": "devarājānaṃ upādāya yo koci amanussajātiyo, sabbova imasmiṃ atthe “tiracchānagato”ti",
  "tika-vin05t:467_2": "veditabbo. So ca neva upasampādetabbo na pabbājetabbo, upasampannopi nāsetabbo.",
  "tika-vin05t:468_0": "141. Mātughātakādīsu pana yena manussitthibhūtā janikā mātā sayampi manussajātikeneva",
  "tika-vin05t:468_1": "sabhā sañcicca jīvitā voropitā, ayaṃ ānantariyena mātughātakakammena mātughātako.",
  "tika-vin05t:468_2": "Etassa pabbajjā ca upasampadā ca paṭikkhittā. Yena pana manussitthibhūtāpi ajanikā",
  "tika-vin05t:468_3": "posāvanikā mātā vā cūḷamātā vā janikāpi vā na manussitthibhūtā mātā ghātitā, tassa",
  "tika-vin05t:468_4": "pabbajjā na vāritā, na ca ānantariko hoti. Yena sayaṃ tiracchānabhūtena manussitthibhūtā",
  "tika-vin05t:468_5": "mātā ghātitā, sopi ānantariko na hoti, tiracchānagatattā panassa pabbajjā paṭikkhittā.",
  "tika-vin05t:468_6": "Pitughātakepi eseva nayo. Sacepi hi vesiyā putto hoti, “ayaṃ me pitā”ti na jānāti,",
  "tika-vin05t:468_7": "yassa sambhavena nibbatto, so ce anena ghātito, pitughātakotveva saṅkhyaṃ gacchati,",
  "tika-vin05t:468_8": "ānantariyañca phusati.",
  "tika-vin05t:469_0": "Arahantaghātakopi manussaarahantavaseneva veditabbo. Manussajātiyañhi antamaso apabbajitampi",
  "tika-vin05t:469_1": "khīṇāsavaṃ dārakaṃ vā dārikaṃ vā sañcicca jīvitā voropento arahantaghātakova hoti,",
  "tika-vin05t:469_2": "ānantariyañca phusati, pabbajjā cassa vāritā. Amanussajātikaṃ pana arahantaṃ manussajātikaṃ",
  "tika-vin05t:469_3": "vā avasesaṃ ariyapuggalaṃ ghātetvā ānantariko na hoti, pabbajjāpissa na vāritā, kammaṃ",
  "tika-vin05t:469_4": "pana balavaṃ hoti. Tiracchāno manussaarahantampi ghātetvā ānantariko na hoti, kammaṃ",
  "tika-vin05t:469_5": "pana bhāriyanti ayamettha vinicchayo.",
  "tika-vin05t:470_0": "Yo pana devadatto viya duṭṭhacittena vadhakacittena tathāgatassa jīvamānakasarīre",
  "tika-vin05t:470_1": "khuddakamakkhikāya pivanamattampi lohitaṃ uppādeti, ayaṃ lohituppādako nāma. Etassa",
  "tika-vin05t:470_2": "pabbajjā ca upasampadā ca vāritā. Yo pana rogavūpasamatthaṃ jīvako viya satthena",
  "tika-vin05t:470_3": "phāletvā pūtimaṃsalohitaṃ haritvā phāsukaṃ karoti, bahuṃ so puññaṃ pasavatīti.",
  "tika-vin05t:471": "Yo devadatto viya sāsanaṃ uddhammaṃ ubbinayaṃ katvā catunnaṃ kammānaṃ aññataravasena saṅghaṃ bhindati, ayaṃ saṅghabhedako nāma. Etassa pabbajjā ca upasampadā ca vāritā.",
  "tika-vin05t:472_0": "Yo pana pakatattaṃ bhikkhuniṃ tiṇṇaṃ maggānaṃ aññatarasmiṃ dūseti, ayaṃ bhikkhunīdūsako",
  "tika-vin05t:472_1": "nāma. Etassa pabbajjā ca upasampadā ca vāritā. Yo pana kāyasaṃsaggena sīlavināsaṃ",
  "tika-vin05t:472_2": "pāpeti, tassa pabbajjā ca upasampadā ca na vāritā. Balakkārena odātavatthavasanaṃ",
  "tika-vin05t:472_3": "katvā anicchamānaṃyeva dūsentopi bhikkhunīdūsakoyeva, balakkārena pana odātavatthavasanaṃ",
  "tika-vin05t:472_4": "katvā icchamānaṃ dūsento bhikkhunīdūsako na hoti. Kasmā? Yasmā gihibhāve sampaṭicchi",
  "tika-vin05t:472_5": "tamatteyeva sā abhikkhunī hoti. Sakiṃsīlavipannaṃ pacchā dūsento sikkhamānasāmaṇerīsu",
  "tika-vin05t:472_6": "ca vippaṭipajjanto neva bhikkhunīdūsako hoti, pabbajjampi upasampadampi labhati.",
  "tika-vin05t:472_7": "Iti ime ekādasa abhabbapuggalā veditabbā.",
  "tika-vin05t:473_0": "142. Ūnavīsativassassa pana upasampadāyeva paṭikkhittā, na pabbajjā, tasmā paṭisandhiggahaṇato",
  "tika-vin05t:473_1": "paṭṭhāya paripuṇṇavīsativasso upasampādetabbo. Gabbhavīsopi hi paripuṇṇavīsativassotveva",
  "tika-vin05t:473_2": "saṅkhyaṃ gacchati. Yathāha bhagavā –",
  "tika-vin05t:474": "“Yaṃ, bhikkhave, mātukucchismiṃ paṭhamaṃ cittaṃ uppannaṃ, paṭhamaṃ viññāṇaṃ pātubhūtaṃ, tadupādāya sāvassa jāti. Anujānāmi, bhikkhave, gabbhavīsaṃ upasampādetu”nti.",
  "tika-vin05t:475_0": "Tattha yo dvādasa māse mātukucchismiṃ vasitvā mahāpavāraṇāya jāto, so tato paṭṭhāya",
  "tika-vin05t:475_1": "yāva ekūnavīsatime vasse mahāpavāraṇā, taṃ atikkamitvā pāṭipade upasampādetabbo.",
  "tika-vin05t:475_2": "Etenupāyena hāyanavaḍḍhanaṃ veditabbaṃ. Porāṇakattherā pana ekūnavīsativassaṃ sāmaṇeraṃ",
  "tika-vin05t:475_3": "nikkhamanīyapuṇṇamāsiṃ atikkamma pāṭipadadivase upasampādenti. Kasmā? Ekasmiṃ vasse",
  "tika-vin05t:475_4": "cha cātuddasikauposathā honti, iti vīsatiyā vassesu cattāro māsā parihāyanti, rājāno",
  "tika-vin05t:475_5": "tatiye tatiye gasse vassaṃ ukkaḍḍhanti, iti aṭṭhārasavassesu cha māsā vaḍḍhanti,",
  "tika-vin05t:475_6": "tato uposathavasena parihīne cattāro māse apanetvā dve māsā avasesā honti, te dve",
  "tika-vin05t:475_7": "māse gahetvā vīsati vassāni paripuṇṇāni hontīti nikkaṅkhā hutvā nikkhamanīyapuṇṇamāsiṃ",
  "tika-vin05t:475_8": "atikkamma pāṭipade upasampādenti.",
  "tika-vin05t:476_0": "Ettha pana yo pavāretvā vīsativasso bhavissati, taṃ sandhāya “ekūnavīsativassa”nti",
  "tika-vin05t:476_1": "vuttaṃ. Tasmā yo mātukucchismiṃ dvādasa māse vasi, so ekavīsativasso hoti. Yo satta",
  "tika-vin05t:476_2": "māse vasi, so sattamāsādhikavīsativasso. Chamāsajāto pana na jīvati, ūnavīsativassaṃ",
  "tika-vin05t:476_3": "pana “paripuṇṇavīsativasso”ti saññāya upasampādentassa anāpatti, puggalo pana anupasampannova",
  "tika-vin05t:476_4": "hoti. Sace pana so dasavassaccayena aññaṃ upasampādeti, tañce muñcitvā gaṇo pūrati,",
  "tika-vin05t:476_5": "sūpasampanno. Sopi ca yāva na jānāti, tāvassa neva saggantarāyo na mokkhantarāyo,",
  "tika-vin05t:476_6": "ñatvā pana puna upasampajjitabbaṃ.",
  "tika-vin05t:477_0": "143. Iti imehi pabbajjādosehi virahitopi “na, bhikkhave, ananuññāto mātāpitūhi putto",
  "tika-vin05t:477_1": "pabbājetabbo”ti vacanato mātāpitūhi ananuññāto na pabbājetabbo. Tattha mātāpitūhīti",
  "tika-vin05t:477_2": "janake sandhāya vuttaṃ. Sace dvepi atthi, dvepi āpucchitabbā. Sace pitā mato hoti",
  "tika-vin05t:477_3": "mātā vā, yo jīvati, so āpucchi tabbo, pabbajitāpi āpucchitabbāva. Āpucchantena sayaṃ",
  "tika-vin05t:477_4": "vā gantvā āpucchitabbaṃ, añño vā pesetabbo. So eva vā pesetabbo “gaccha mātāpitaro",
  "tika-vin05t:477_5": "āpucchitvā ehī”ti. Sace “anuññātomhī”ti vadati, saddahantena pabbājetabbo. Pitā sayaṃ",
  "tika-vin05t:477_6": "pabbajito puttampi pabbājetukāmo hoti, mātaraṃ āpucchitvā pabbājetu. Mātā vā dhītaraṃ",
  "tika-vin05t:477_7": "pabbājetukāmā pitaraṃ āpucchitvāva pabbājetu. Pitā puttadārena anatthiko palāyi,",
  "tika-vin05t:477_8": "mātā “imaṃ pabbajethā”ti puttaṃ bhikkhūnaṃ deti, “pitāssa kuhi”nti vutte “cittakeḷiṃ",
  "tika-vin05t:477_9": "kīḷituṃ palāto”ti vadati, taṃ pabbājetuṃ vaṭṭati. Mātā kenaci purisena saddhiṃ palātā",
  "tika-vin05t:477_10": "hoti, pitā pana “pabbājethā”ti vadati, etthāpi eseva nayo. Pitā vippavuttho hoti,",
  "tika-vin05t:477_11": "mātā puttaṃ “pabbājethā”ti anujānāti, “pitāssa kuhi”nti vutte “kiṃ tumhākaṃ pitarā,",
  "tika-vin05t:477_12": "ahaṃ jānissāmī”ti vadati, pabbājetuṃ vaṭṭatīti kurundiyaṃ vuttaṃ.",
  "tika-vin05t:478_0": "Mātāpitaro matā, dārako cūḷamātādīnaṃ santike saṃvaddho, tasmiṃ pabbājiyamāne ñātakā",
  "tika-vin05t:478_1": "kalahaṃ vā karonti khiyyanti vā, tasmā vivādupacchedanatthaṃ āpucchitvā pabbājetabbo,",
  "tika-vin05t:478_2": "anāpucchitvā pabbājentassa pana āpatti natthi. Daharakāle gahetvā posakā mātāpitaro",
  "tika-vin05t:478_3": "nāma honti, tesupi eseva nayo. Putto attānaṃ nissāya jīvati, na mātāpitaro. Sacepi",
  "tika-vin05t:478_4": "rājā hoti, āpucchitvāva pabbājetabbo. Mātāpitūhi anuññāto pabbajitvā puna vibbhamati,",
  "tika-vin05t:478_5": "sacepi satakkhattuṃ pabbajitvā vibbhamati, āgatāgatakāle punappunaṃ āpucchitvāva",
  "tika-vin05t:478_6": "pabbājetabbo. Sacepi evaṃ vadanti “ayaṃ vibbhamitvā gehaṃ āgato, amhākaṃ kammaṃ na",
  "tika-vin05t:478_7": "karoti, pabbajitvā tumhākaṃ vattaṃ na pūreti, natthi imassa āpucchanakiccaṃ, āgatāgataṃ",
  "tika-vin05t:478_8": "naṃ pabbājeyyāthā”ti, evaṃ nissaṭṭhaṃ puna anāpucchāpi pabbājetuṃ vaṭṭati.",
  "tika-vin05t:479_0": "Yopi daharakāleyeva “ayaṃ tumhākaṃ dinno, yadā icchatha, tadā pabbājeyyāthā”ti evaṃ",
  "tika-vin05t:479_1": "dinno hoti, sopi āgatāgato puna anāpucchitvāva pabbājetabbo. Yaṃ pana daharakāleyeva",
  "tika-vin05t:479_2": "“imaṃ, bhante, pabbājeyyāthā”ti anujānitvā pacchā vuḍḍhippattakāle nānujānanti, ayaṃ",
  "tika-vin05t:479_3": "na anāpucchā pabbājetabbo. Eko mātāpitūhi saddhiṃ bhaṇḍitvā “pabbājetha ma”nti āgacchati,",
  "tika-vin05t:479_4": "“āpucchitvā ehī”ti ca vutto “nāhaṃ gacchāmi, sace maṃ na pabbājetha, vihāraṃ vā jhāpemi,",
  "tika-vin05t:479_5": "satthena vā tumhe paharāmi, tumhākaṃ ñātakānaṃ vā upaṭṭhākānaṃ vā ārāmacchedanādīhi",
  "tika-vin05t:479_6": "anatthaṃ uppādemi, rukkhā vā patitvā marāmi, coramajjhaṃ vā pavisāmi, desantaraṃ",
  "tika-vin05t:479_7": "vā gacchāmī”ti vadati, taṃ tasseva rakkhaṇatthāya pabbājetuṃ vaṭṭati. Sace panassa",
  "tika-vin05t:479_8": "mātāpitaro āgantvā “kasmā amhākaṃ puttaṃ pabbājayitthā”ti vadanti, tesaṃ tamatthaṃ",
  "tika-vin05t:479_9": "ārocetvā “rakkhaṇatthāya naṃ pabbājayimha, paññāyatha tumhe puttenā”ti vattabbā.",
  "tika-vin05t:479_10": "“Rukkhā patissāmī”ti abhiruhitvā pana hatthapāde muñcantaṃ pabbājetuṃ vaṭṭatiyeva.",
  "tika-vin05t:480_0": "Eko videsaṃ gantvā pabbajjaṃ yācati, āpucchitvā ce gato, pabbājetabbo. No ce, daharabhikkhuṃ",
  "tika-vin05t:480_1": "pesetvā āpucchāpetvā pabbājetabbo. Atidūrañce hoti, pabbājetvāpi bhikkhūhi saddhiṃ",
  "tika-vin05t:480_2": "pesetvā dassetuṃ vaṭṭati. Kurundiyaṃ pana vuttaṃ “sace dūraṃ hoti, maggo ca mahākantāro,",
  "tika-vin05t:480_3": "‘gantvā āpucchissāmī’ti pabbājetuṃ vaṭṭatī”ti. Sace pana mātāpitūnaṃ bahū puttā honti,",
  "tika-vin05t:480_4": "evañca vadanti “bhante, etesaṃ dārakānaṃ yaṃ icchatha, taṃ pabbājeyyāthā”ti, dārake",
  "tika-vin05t:480_5": "vīmaṃsitvā yaṃ icchati, so pabbājetabbo. Sacepi sakalena kulena vā gāmena vā anuññāto",
  "tika-vin05t:480_6": "hoti “bhante, imasmiṃ kule vā gāme vā yaṃ icchatha, taṃ pabbājeyyāthā”ti, yaṃ icchati, so pabbājetabboti.",
  "tika-vin05t:481_0": "144. Evaṃ pabbajjādosavirahitaṃ mātāpitūhi anuññātaṃ pabbājentenapi ca sace acchinnakeso",
  "tika-vin05t:481_1": "hoti, ekasīmāyañca aññepi bhikkhū atthi, kesacchedanatthāya bhaṇḍukammaṃ āpucchitabbaṃ.",
  "tika-vin05t:481_2": "Tatrāyaṃ āpucchanavidhi – sīmāpariyāpanne bhikkhū sannipātetvā pabbajjāpekkhaṃ tattha",
  "tika-vin05t:481_3": "netvā “saṅghaṃ, bhante, imassa dārakassa bhaṇḍukammaṃ āpucchāmī”ti tikkhattuṃ vā",
  "tika-vin05t:481_4": "dvikkhattuṃ vā sakiṃ vā vattabbaṃ. Ettha ca “imassa dārakassa bhaṇḍukammaṃ āpucchāmī”tipi",
  "tika-vin05t:481_5": "“imassa samaṇakaraṇaṃ āpucchāmī”tipi “ayaṃ samaṇo hotukāmo”tipi “ayaṃ pabbajitukāmo”tipi",
  "tika-vin05t:481_6": "vattuṃ vaṭṭatiyeva. Sace sabhāgaṭṭhānaṃ hoti, dasa vā vīsati vā tiṃsaṃ vā bhikkhū",
  "tika-vin05t:481_7": "vasantīti paricchedo paññāyati, tesaṃ ṭhitokāsaṃ vā nisinnokāsaṃ vā gantvāpi purimanayeneva",
  "tika-vin05t:481_8": "āpucchitabbaṃ. Pabbajjāpekkhaṃ vināva daharabhikkhū vā sāmaṇere vā pesetvāpi “eko,",
  "tika-vin05t:481_9": "bhante, pabbajjāpekkho atthi, tassa bhaṇḍukammaṃ āpucchāmā”tiādinā nayena āpucchāpetuṃ",
  "tika-vin05t:481_10": "vaṭṭati. Sace keci bhikkhū senāsanaṃ vā gumbādīni vā pavisitvā niddāyanti vā samaṇadhammaṃ",
  "tika-vin05t:481_11": "vā karonti, āpucchakā ca pariyesantāpi adisvā “sabbe āpucchitā amhehī”ti saññino",
  "tika-vin05t:481_12": "honti, pabbajjā nāma lahukakammaṃ, tasmā pabbajito supabbajito, pabbājentassapi anāpatti.",
  "tika-vin05t:482_0": "Sace pana vihāro mahā hoti anekabhikkhusahassāvāso, sabbe bhikkhū sannipātāpetumpi",
  "tika-vin05t:482_1": "dukkaraṃ, pageva paṭipāṭiyā āpucchituṃ, khaṇḍasīmāya vā ṭhatvā nadīsamuddādīni vā",
  "tika-vin05t:482_2": "gantvā pabbājetabbo. Yo pana navamuṇḍo vā hoti vibbhantako vā nigaṇṭhādīsu aññataro",
  "tika-vin05t:482_3": "vā dvaṅgulakeso vā ūnadvaṅgulakeso vā, tassa kesacchedanakiccaṃ natthi, tasmā bhaṇḍukammaṃ",
  "tika-vin05t:482_4": "anāpucchitvāpi tādisaṃ pabbājetuṃ vaṭṭati. Dvaṅgulātirittakeso pana yo hoti antamaso",
  "tika-vin05t:482_5": "ekasikhāmattadharopi, so bhaṇḍukammaṃ āpucchitvāva pabbājetabbo.",
  "tika-vin05t:483_0": "145. Evaṃ āpucchitvā pabbājentena ca paripuṇṇapattacīvarova pabbājetabbo. Sace tassa",
  "tika-vin05t:483_1": "natthi, yācitakenapi pattacīvarena pabbājetuṃ vaṭṭati, sabhāgaṭṭhāne vissāsena gahetvāpi",
  "tika-vin05t:483_2": "pabbājetuṃ vaṭṭati. Sace pana apakkaṃ pattaṃ cīvarūpagāni ca vatthāni gahetvā āgato",
  "tika-vin05t:483_3": "hoti, yāva patto paccati, cīvarāni ca karīyanti, tāva vihāre vasantassa anāmaṭṭhapiṇḍapātaṃ",
  "tika-vin05t:483_4": "dātuṃ vaṭṭati, thālakesu bhuñjituṃ vaṭṭati. Purebhattaṃ sāmaṇerabhāgasamako āmisabhāgo",
  "tika-vin05t:483_5": "dātuṃ vaṭṭati, senāsanaggāho pana salākabhattauddesabhattanimantanādīni ca na vaṭṭanti.",
  "tika-vin05t:483_6": "Pacchābhattampi sāmaṇerabhāgasamo telataṇḍulamadhuphāṇitādibhesajjabhāgo vaṭṭati.",
  "tika-vin05t:483_7": "Sace gilāno hoti, bhesajjamassa kātuṃ vaṭṭati, sāmaṇerassa viya sabbaṃ paṭijagganakammaṃ.",
  "tika-vin05t:483_8": "Upasampadāpekkhaṃ pana yācitakena pattacīvarena upasampādetuṃ na vaṭṭati. “Na, bhikkhave,",
  "tika-vin05t:483_9": "yācitakena pattacīvarena upasampādetabbo, yo upasampādeyya, āpatti dukkaṭassā”ti",
  "tika-vin05t:483_10": "vuttaṃ. Tasmā so paripuṇṇapattacīvaroyeva upasampādetabbo. Sace tassa natthi, ācariyupajjhāyā",
  "tika-vin05t:483_11": "cassa dātukāmā honti, aññe vā bhikkhū nirapekkhehi nissajjitvā adhiṭṭhānupagaṃ pattacīvaraṃ",
  "tika-vin05t:483_12": "dātabbaṃ. Yācitakena pana pattena vā cīvarena vā upasampādentasseva āpatti hoti,",
  "tika-vin05t:483_13": "kammaṃ pana na kuppati.",
  "tika-vin05t:484_0": "146. Paripuṇṇapattacīvaraṃ pabbājentenapi sace okāso hoti, sayaṃ pabbājetabbo. Sace",
  "tika-vin05t:484_1": "uddesaparipucchādīhi byāvaṭo hoti, okāsaṃ na labhati, eko daharabhikkhu vattabbo",
  "tika-vin05t:484_2": "“etaṃ pabbājehī”ti. Avuttopi ce daharabhikkhu upajjhāyaṃ uddissa pabbājeti, vaṭṭati.",
  "tika-vin05t:484_3": "Sace daharabhikkhu natthi, sāmaṇeropi vattabbo “etaṃ khaṇḍasīmaṃ netvā pabbājetvā",
  "tika-vin05t:484_4": "kāsāyāni acchādetvā ehī”ti. Saraṇāni pana sayaṃ dātabbāni. Evaṃ bhikkhunāva pabbājito",
  "tika-vin05t:484_5": "hoti. Purisañhi bhikkhuto añño pabbājetuṃ na labhati, mātugāmaṃ bhikkhunīto añño,",
  "tika-vin05t:484_6": "sāmaṇero pana sāmaṇerī vā āṇattiyā kāsāyāni dātuṃ labhanti, kesoropanaṃ yena kenaci kataṃ sukataṃ.",
  "tika-vin05t:485_0": "Sace pana bhabbarūpo hoti sahetuko ñāto yasassī kulaputto, okāsaṃ katvāpi sayameva",
  "tika-vin05t:485_1": "pabbājetabbo, “mattikāmuṭṭhiṃ gahetvā nahāyitvā āgacchāhī”ti ca na pana vissajjetabbo.",
  "tika-vin05t:485_2": "Pabbajitukāmānañhi paṭhamaṃ balavaussāho hoti, pacchā pana kāsāyāni ca kesaharaṇasatthakañca",
  "tika-vin05t:485_3": "disvā utrasanti, ettoyeva palāyanti, tasmā sayameva nahānatitthaṃ netvā sace nātidaharo,",
  "tika-vin05t:485_4": "“nahāhī”ti vattabbo, kesā panassa sayameva mattikaṃ gahetvā dhovitabbā. Daharakumārako",
  "tika-vin05t:485_5": "pana sayaṃ udakaṃ otaritvā gomayamattikāhi ghaṃsitvā nahāpetabbo. Sacepissa kacchu",
  "tika-vin05t:485_6": "vā piḷakā vā honti, yathā mātā puttaṃ na jigucchati, evamevaṃ ajigucchantena sādhukaṃ",
  "tika-vin05t:485_7": "hatthapādato ca sīsato ca paṭṭhāya ghaṃsitvā ghaṃsitvā nahāpetabbo. Kasmā? Ettakena",
  "tika-vin05t:485_8": "hi upakārena kulaputtā ācariyupajjhāyesu ca sāsane ca balavasinehā tibbagāravā anivattidhammā",
  "tika-vin05t:485_9": "honti, uppannaṃ anabhiratiṃ vinodetvā therabhāvaṃ pāpuṇanti, kataññukatavedino honti.",
  "tika-vin05t:486_0": "Evaṃ nahāpanakāle pana kesamassuṃ oropanakāle vā “tvaṃ ñāto yasassī, idāni mayaṃ",
  "tika-vin05t:486_1": "taṃ nissāya paccayehi na kilamissāmā”ti na vattabbo, aññāpi aniyyānikakathā na vattabbā,",
  "tika-vin05t:486_2": "atha khvassa “āvuso, suṭṭhu upadhārehi, satiṃ upaṭṭhāpehī”ti vatvā tacapañcakakammaṭṭhānaṃ",
  "tika-vin05t:486_3": "ācikkhitabbaṃ. Ācikkhantena ca vaṇṇasaṇṭhānagandhāsayokāsavasena asucijegucchapaṭikkūlabhāvaṃ",
  "tika-vin05t:486_4": "nijjīvanissattabhāvaṃ vā pākaṭaṃ karontena ācikkhitabbaṃ. Sace hi so pubbe madditasaṅkhāro",
  "tika-vin05t:486_5": "hoti bhāvitabhāvano kaṇṭakavedhāpekkho viya paripakkagaṇḍo sūriyuggamanāpekkhaṃ viya",
  "tika-vin05t:486_6": "ca pariṇatapadumaṃ, athassa āraddhamatte kammaṭṭhānaṃ manasikāre indāsani viya pabbate",
  "tika-vin05t:486_7": "kilesapabbate cuṇṇayamānaṃyeva ñāṇaṃ pavattati, khuraggeyeva arahattaṃ pāpuṇāti.",
  "tika-vin05t:486_8": "Ye hi keci khuragge arahattaṃ pattā, sabbe te evarūpaṃ savanaṃ labhitvā kalyāṇamittena",
  "tika-vin05t:486_9": "ācariyena dinnanayaṃ nissāya, no anissāya. Tasmāssa āditova evarūpī kathā kathetabbāti.",
  "tika-vin05t:487_0": "Kesesu pana oropitesu haliddicuṇṇena vā gandhacuṇṇena vā sīsañca sarīrañca ubbaṭṭetvā",
  "tika-vin05t:487_1": "gihigandhaṃ apanetvā kāsāyāni tikkhattuṃ vā dvikkhattuṃ vā sakiṃ vā paṭiggāhāpetabbo.",
  "tika-vin05t:487_2": "Athāpissa hatthe adatvā ācariyo vā upajjhāyo vā sayameva acchādeti, vaṭṭati. Sace",
  "tika-vin05t:487_3": "aññaṃ daharaṃ vā sāmaṇeraṃ vā upāsakaṃ vā āṇāpeti “āvuso, etāni kāsāyāni gahetvā",
  "tika-vin05t:487_4": "etaṃ acchādehī”ti, taññeva vā āṇāpeti “etāni gahetvā acchādehī”ti, sabbaṃ taṃ vaṭṭati,",
  "tika-vin05t:487_5": "sabbaṃ tena bhikkhunāva dinnaṃ hoti. Yaṃ pana nivāsanaṃ vā pārupanaṃ vā anāṇattiyā",
  "tika-vin05t:487_6": "nivāseti vā pārupati vā, taṃ apanetvā puna dātabbaṃ. Bhikkhunā hi sahatthena vā āṇattiyā",
  "tika-vin05t:487_7": "vā dinnameva kāsāyaṃ vaṭṭati, adinnaṃ na vaṭṭati. Sacepi tasseva santakaṃ hoti, ko",
  "tika-vin05t:487_8": "pana vādo upajjhāyamūlake.",
  "tika-vin05t:488_0": "147. Evaṃ pana dinnāni kāsāyāni acchādāpetvā ekaṃsaṃ uttarāsaṅgaṃ kārāpetvā ye tattha",
  "tika-vin05t:488_1": "sannipatitā bhikkhū, tesaṃ pāde vandāpetvā atha saraṇagahaṇatthaṃ ukkuṭikaṃ nisīdāpetvā",
  "tika-vin05t:488_2": "añjaliṃ paggaṇhāpetvā “evaṃ vadehī”ti vattabbo, “yamahaṃ vadāmi, taṃ vadehī”ti vattabbo.",
  "tika-vin05t:488_3": "Athassa upajjhāyena vā ācariyena vā “buddhaṃ saraṇaṃ gacchāmī”tiādinā nayena saraṇāni",
  "tika-vin05t:488_4": "dātabbāni yathāvuttapaṭipāṭiyāva, na uppaṭipāṭiyā. Sace hi ekapadampi ekakkharampi",
  "tika-vin05t:488_5": "uppaṭipāṭiyā deti, buddhaṃ saraṇaṃyeva vā tikkhattuṃ datvā puna itaresu ekekaṃ tikkhattuṃ",
  "tika-vin05t:488_6": "deti, adinnāni honti saraṇāni.",
  "tika-vin05t:489_0": "Imañca pana saraṇagamanupasampadaṃ paṭikkhipitvā anuññātaupasampadā ekatosuddhiyā",
  "tika-vin05t:489_1": "vaṭṭati, sāmaṇerapabbajjā pana ubhatosuddhiyāva vaṭṭati, no ekatosuddhiyā. Tasmā",
  "tika-vin05t:489_2": "upasampadāya sace ācariyo ñattidosañceva kammavācādosañca vajjetvā kammaṃ karoti,",
  "tika-vin05t:489_3": "sukataṃ hoti. Pabbajjāya pana imāni tīṇi saraṇāni bu-kāra dha-kārādīnaṃ byañjanānaṃ",
  "tika-vin05t:489_4": "ṭhānakaraṇasampadaṃ ahāpentena ācariyenapi antevāsikenapi vattabbāni. Sace ācariyo",
  "tika-vin05t:489_5": "vattuṃ sakkoti, antevāsiko na sakkoti, antevāsiko vā sakkoti, ācariyo na sakkoti,",
  "tika-vin05t:489_6": "ubhopi vā na sakkonti, na vaṭṭati. Sace pana ubhopi sakkonti, vaṭṭati. Imāni ca pana",
  "tika-vin05t:489_7": "dadamānena “buddhaṃ saraṇaṃ gacchāmī”ti evaṃ ekasambandhāni anunāsikantāni vā katvā",
  "tika-vin05t:489_8": "dātabbāni, “buddhama saraṇama gacchāmī”ti evaṃ vicchinditvā makārantāni vā katvā",
  "tika-vin05t:489_9": "dātabbāni. Andhakaṭṭhakathāyaṃ “nāmaṃ sāvetvā ‘ahaṃ, bhante, buddharakkhito yāvajīvaṃ",
  "tika-vin05t:489_10": "buddhaṃ saraṇaṃ gacchāmī”ti vuttaṃ, taṃ ekaṭṭhakathāyampi natthi, pāḷiyampi na vuttaṃ,",
  "tika-vin05t:489_11": "tesaṃ rucimattameva, tasmā na gahetabbaṃ. Na hi tathā avadantassa saraṇaṃ kuppati.",
  "tika-vin05t:489_12": "Ettāvatā ca sāmaṇerabhūmiyaṃ patiṭṭhito hoti.",
  "tika-vin05t:490": "148. Sace panesa gatimā hoti paṇḍitajātiko, athassa tasmiṃyeva ṭhāne sikkhāpadāni uddisitabbāni. Kathaṃ? Yathā bhagavatā uddiṭṭhāni. Vuttañhetaṃ –",
  "tika-vin05t:491_0": "“Anujānāmi, bhikkhave, sāmaṇerānaṃ dasa sikkhāpadāni, tesu ca sāmaṇerehi sikkhituṃ.",
  "tika-vin05t:491_1": "Pāṇātipātā veramaṇi, adinnādānā veramaṇi, abrahmacariyā veramaṇi, musāvādā veramaṇi,",
  "tika-vin05t:491_2": "surāmerayamajjapamādaṭṭhānā veramaṇi, vikālabhojanā veramaṇi, naccagītavādita visūkadassanā",
  "tika-vin05t:491_3": "veramaṇi, mālāgandha vilepana dhāraṇa maṇḍana vibhūsanaṭṭhānā veramaṇi, uccāsayanamahāsayanā",
  "tika-vin05t:491_4": "veramaṇi, jātarūparajatapaṭiggahaṇā veramaṇī”ti.",
  "tika-vin05t:492_0": "Andhakaṭṭhakathāyaṃ pana “ahaṃ, bhante, itthannāmo yāvajīvaṃ pāṇātipātā veramaṇisikkhāpadaṃ",
  "tika-vin05t:492_1": "samādiyāmī”ti evaṃ saraṇadānaṃ viya sikkhāpadadānampi vuttaṃ, taṃ neva pāḷiyaṃ, na",
  "tika-vin05t:492_2": "aṭṭhakathāsu atthi, tasmā yathāpāḷiyāva uddisitabbāni. Pabbajjā hi saraṇagamaneheva",
  "tika-vin05t:492_3": "siddhā, sikkhāpadāni pana kevalaṃ sikkhāpadapūraṇatthaṃ jānitabbāni, tasmā pāḷiyā",
  "tika-vin05t:492_4": "āgatanayeneva uggahetuṃ asakkontassa yāya kāyaci bhāsāya atthavasenapi ācikkhituṃ",
  "tika-vin05t:492_5": "vaṭṭati. Yāva pana attanā sikkhitabbasikkhāpadāni na jānāti, saṅghāṭipattacīvaradhāraṇaṭṭhānanisajjādīsu",
  "tika-vin05t:492_6": "pānabhojanādividhimhi ca na kusalo hoti, tāva bhojanasālaṃ vā salākabhājanaṭṭhānaṃ",
  "tika-vin05t:492_7": "vā aññaṃ vā tathārūpaṭṭhānaṃ na pesetabbo, santikāvacaroyeva kātabbo, bāladārako",
  "tika-vin05t:492_8": "viya paṭipajjitabbo, sabbamassa kappiyākappiyaṃ ācikkhitabbaṃ, nivāsanapārupanādīsu",
  "tika-vin05t:492_9": "abhisamācārikesu vinetabbo. Tenapi –",
  "tika-vin05t:493_0": "“Anujānāmi, bhikkhave, dasahaṅgehi samannāgataṃ sāmaṇeraṃ nāsetuṃ. Pāṇātipātī hoti,",
  "tika-vin05t:493_1": "adinnādāyī hoti, abrahmacārī hoti, musāvādī hoti, majjapāyī hoti, buddhassa avaṇṇaṃ",
  "tika-vin05t:493_2": "bhāsati, dhammassa avaṇṇaṃ bhāsati, saṅghassa avaṇṇaṃ bhāsati, micchādiṭṭhiko hoti,",
  "tika-vin05t:493_3": "bhikkhunīdūsako hotī”ti –",
  "tika-vin05t:494": "Evaṃ vuttāni dasa nāsanaṅgāni ārakā parivajjetvā ābhisamācārikaṃ paripūrentena dasavidhe sīle sādhukaṃ sikkhitabbaṃ.",
  "tika-vin05t:495_0": "149. Yo pana pāṇātipātādīsu dasasu nāsanaṅgesu ekampi kammaṃ karoti, so liṅganāsanāya",
  "tika-vin05t:495_1": "nāsetabbo. Tīsu hi nāsanāsu liṅganāsanāyeva idhādhippetā. Yathā ca bhikkhūnaṃ pāṇātipātādīsu",
  "tika-vin05t:495_2": "tā tā āpattiyo honti, na tathā sāmaṇerānaṃ. Sāmaṇero hi kuntha kipillikampi māretvā",
  "tika-vin05t:495_3": "maṅgulaṇḍakampi bhinditvā nāsetabbataṃyeva pāpuṇāti, tāvadevassa saraṇagamanāni ca",
  "tika-vin05t:495_4": "upajjhāyaggahaṇañca senāsanaggāho ca paṭippassambhanti, saṅghalābhaṃ na labhati,",
  "tika-vin05t:495_5": "liṅgamattameva ekaṃ avasiṭṭhaṃ hoti. So sace ākiṇṇadosova hoti, āyatiṃ saṃvare na",
  "tika-vin05t:495_6": "tiṭṭhati, nikkaḍḍhitabbo. Atha sahasā virajjhitvā “duṭṭhu mayā kata”nti puna saṃvare",
  "tika-vin05t:495_7": "ṭhātukāmo hoti, liṅganāsanakiccaṃ natthi, yathānivatthapārutasseva saraṇāni dātabbāni,",
  "tika-vin05t:495_8": "upajjhāyo dātabbo. Sikkhāpadāni pana saraṇagamaneneva ijjhanti. Sāmaṇerānañhi saraṇagamanaṃ",
  "tika-vin05t:495_9": "bhikkhūnaṃ upasampadakammavācāsadisaṃ, tasmā bhikkhūnaṃ viya catupārisuddhisīlaṃ",
  "tika-vin05t:495_10": "imināpi dasa sīlāni samādinnāneva honti, evaṃ santepi daḷhīkaraṇatthaṃ āyatiṃ saṃvare",
  "tika-vin05t:495_11": "patiṭṭhāpanatthaṃ puna dātabbāni. Sace purimikāya puna saraṇāni gahitāni, pacchimikāya",
  "tika-vin05t:495_12": "vassāvāsikaṃ lacchati. Sace pacchimikāya gahitāni, saṅghena apaloketvā lābho dātabbo.",
  "tika-vin05t:495_13": "Adinnādāne tiṇasalākamattenapi vatthunā, abrahmacariye tīsu maggesu yattha katthaci",
  "tika-vin05t:495_14": "vippaṭipattiyā, musāvāde hasādhippāyatāyapi musā bhaṇite assamaṇo hoti, nāsetabbataṃ",
  "tika-vin05t:495_15": "āpajjati, majjapāne pana bhikkhuno ajānitvāpi bījato paṭṭhāya majjaṃ pivantassa pācittiyaṃ.",
  "tika-vin05t:495_16": "Sāmaṇero jānitvā pivantova sīlabhedaṃ āpajjati, na ajānitvā. Yāni panassa itarāni",
  "tika-vin05t:495_17": "pañca sikkhāpadāni, etesu bhinnesu na nāsetabbo, daṇḍakammaṃ kātabbaṃ. Sikkhāpade",
  "tika-vin05t:495_18": "pana puna dinnepi adinnepi vaṭṭati, daṇḍakammena pana pīḷetvā āyatiṃ saṃvare ṭhapanatthāya dātabbameva.",
  "tika-vin05t:496_0": "Avaṇṇabhāsane pana “arahaṃ sammāsambuddho”tiādīnaṃ paṭipakkhavasena buddhassa vā",
  "tika-vin05t:496_1": "“svākkhāto”tiādīnaṃ paṭipakkhavasena dhammassa vā “suppaṭipanno”tiādīnaṃ paṭipakkhavasena",
  "tika-vin05t:496_2": "saṅghassa vā avaṇṇaṃ bhāsanto ratanattayaṃ nindanto garahanto ācariyupajjhāyādīhi",
  "tika-vin05t:496_3": "“mā evaṃ avacā”ti avaṇṇabhāsane ādīnavaṃ dassetvā nivāretabbo. “Sace yāvatatiyaṃ",
  "tika-vin05t:496_4": "vuccamāno na oramati, kaṇṭakanāsanāya nāsetabbo”ti kurundiyaṃ vuttaṃ. Mahāaṭṭhakathāyaṃ",
  "tika-vin05t:496_5": "pana “sace evaṃ vuccamāno taṃ laddhiṃ nissajjati, daṇḍakammaṃ kāretvā accayaṃ desāpetabbo.",
  "tika-vin05t:496_6": "Sace na nissajjati, tatheva ādāya paggayha tiṭṭhati, liṅganāsanāya nāsetabbo”ti vuttaṃ,",
  "tika-vin05t:496_7": "taṃ yuttaṃ. Ayameva hi nāsanā idhādhippetāti. Micchādiṭṭhikepi eseva nayo. Sassatucchedānañhi",
  "tika-vin05t:496_8": "aññataradiṭṭhiko sace ācariyādīhi ovadiyamāno nissajjati, daṇḍakammaṃ kāretvā accayaṃ",
  "tika-vin05t:496_9": "desāpetabbo, apaṭinissajjantova nāsetabbo. Bhikkhunīdūsako cettha kāmaṃ abrahmacāriggahaṇena",
  "tika-vin05t:496_10": "gahitova, abrahmacāriṃ pana āyatiṃ saṃvare ṭhātukāmaṃ saraṇāni datvā upasampādetuṃ",
  "tika-vin05t:496_11": "vaṭṭati. Bhikkhunīdūsako āyatiṃ saṃvare ṭhātukāmopi pabbajjampi na labhati, pageva",
  "tika-vin05t:496_12": "upasampadanti etamatthaṃ dassetuṃ “bhikkhunīdūsako”ti idaṃ visuṃ dasamaṃ aṅgaṃ vuttanti veditabbaṃ.",
  "tika-vin05t:497_0": "150. “Anujānāmi, bhikkhave, pañcahaṅgehi samannāgatassa sāmaṇerassa daṇḍakammaṃ kātuṃ.",
  "tika-vin05t:497_1": "Bhikkhūnaṃ alābhāya parisakkati, bhikkhūnaṃ anatthāya parisakkati, bhikkhūnaṃ avāsāya",
  "tika-vin05t:497_2": "parisakkati, bhikkhū akkosati, paribhāsati, bhikkhū bhikkhūhi bhedetī”ti “vacanato",
  "tika-vin05t:497_3": "pana imāni pañca aṅgāni, sikkhāpadesu ca pacchimāni vikālabhojanādīni pañcāti dasa",
  "tika-vin05t:497_4": "daṇḍakammavatthūni. Kiṃpanettha daṇḍakammaṃ kattabba”nti? “Anujānāmi, bhikkhave,",
  "tika-vin05t:497_5": "yattha vā vasati, yattha vā paṭikkamati, tattha āvaraṇaṃ kātu”nti vacanato yattha",
  "tika-vin05t:497_6": "vasati vā pavisati vā, tattha āvaraṇaṃ kātabbaṃ “mā idha pavisā”ti. Ubhayenapi attano",
  "tika-vin05t:497_7": "pariveṇañca vassaggena pattasenāsanañca vuttaṃ. Tasmā na sabbo saṅghārāmo āvaraṇaṃ",
  "tika-vin05t:497_8": "kātabbo, karonto ca dukkaṭaṃ āpajjati “na, bhikkhave, sabbo saṅghārāmo āvaraṇaṃ kātabbo,",
  "tika-vin05t:497_9": "yo kareyya, āpatti dukkaṭassā”ti vuttattā. Na ca mukhadvāriko āhāro āvaraṇaṃ kātabbo,",
  "tika-vin05t:497_10": "karonto ca dukkaṭaṃ āpajjati “na, bhikkhave, mukhadvāriko āhāro āvaraṇaṃ kātabbo,",
  "tika-vin05t:497_11": "yo kareyya, āpatti dukkaṭassā”ti vuttattā. Tasmā “ajja mā khāda mā bhuñjā”ti vadatopi",
  "tika-vin05t:497_12": "“āhārampi nivāressāmī”ti pattacīvaraṃ anto nikkhipatopi sabbapayogesu dukkaṭaṃ. Anācārassa",
  "tika-vin05t:497_13": "pana dubbacasāmaṇerassa daṇḍakammaṃ katvā yāguṃ vā bhattaṃ vā pattacīvaraṃ vā dassetvā",
  "tika-vin05t:497_14": "“ettake nāma daṇḍakamme āhaṭe idaṃ lacchasī”ti vattuṃ vaṭṭati. Bhagavatā hi āvaraṇameva",
  "tika-vin05t:497_15": "daṇḍakammaṃ vuttaṃ. Dhammasaṅgāhakattherehi pana “aparādhānurūpaṃ udakadāruvālikādīnaṃ",
  "tika-vin05t:497_16": "āharāpanampi kātabba”nti vuttaṃ, tasmā tampi kātabbaṃ, tañca kho “oramissati viramissatī”ti",
  "tika-vin05t:497_17": "anukampāya, na “nassissati vibbhamissatī”tiādinayappavattena pāpajjhāsayena. “Daṇḍakammaṃ",
  "tika-vin05t:497_18": "karomī”ti ca uṇhapāsāṇe vā nipajjāpetuṃ pāsāṇiṭṭhakādīni vā sīse nikkhipāpetuṃ udakaṃ",
  "tika-vin05t:497_19": "vā pavesetuṃ na vaṭṭati.",
  "tika-vin05t:498_0": "Upajjhāyaṃ anāpucchāpi daṇḍakammaṃ na kāretabbaṃ “na, bhikkhave, upajjhāyaṃ anāpucchā",
  "tika-vin05t:498_1": "āvaraṇaṃ kātabbaṃ, yo kareyya, āpatti dukkaṭassā”ti vacanato. Ettha pana “tumhākaṃ",
  "tika-vin05t:498_2": "sāmaṇerassa ayaṃ nāma aparādho, daṇḍakammamassa karothā”ti tikkhattuṃ vutte sace",
  "tika-vin05t:498_3": "so upajjhāyo daṇḍakammaṃ na karoti, sayaṃ kātuṃ vaṭṭati. Sacepi ādito upajjhāyo vadati",
  "tika-vin05t:498_4": "“mayhaṃ sāmaṇerānaṃ dose sati tumhe daṇḍakammaṃ karothā”ti, kātuṃ vaṭṭatiyeva. Yathā",
  "tika-vin05t:498_5": "ca sāmaṇerānaṃ, evaṃ saddhivihārikantevāsikānampi daṇḍakammaṃ kātuṃ vaṭṭati, aññesaṃ",
  "tika-vin05t:498_6": "pana parisā na apalāḷetabbā, apalāḷento dukkaṭaṃ āpajjati “na, bhikkhave, aññassa",
  "tika-vin05t:498_7": "parisā apalāḷetabbā, yo apalāḷeyya, āpatti dukkaṭassā”ti vacanato. Tasmā “tumhākaṃ",
  "tika-vin05t:498_8": "pattaṃ dema, cīvaraṃ demā”ti attano upaṭṭhānakaraṇatthaṃ saṅgaṇhitvā sāmaṇerā vā",
  "tika-vin05t:498_9": "hontu upasampannā vā, antamaso dussīlabhikkhussapi parassa parisabhūte bhinditvā",
  "tika-vin05t:498_10": "gaṇhituṃ na vaṭṭati, ādīnavaṃ pana vattuṃ vaṭṭati “tayā nahāyituṃ āgatena gūthamakkhanaṃ",
  "tika-vin05t:498_11": "viya kataṃ dussīlaṃ nissāya viharantenā”ti. Sace so sayameva jānitvā upajjhaṃ vā",
  "tika-vin05t:498_12": "nissayaṃ vā yācati, dātuṃ vaṭṭati.",
  "tika-vin05t:499": "Iti pāḷimuttakavinayavinicchayasaṅgahe",
  "tika-vin05t:500": "Pabbajjāvinicchayakathā samattā.",
  "tika-vin05t:501": "23. Nissayavinicchayakathā",
  "tika-vin05t:502_0": "151. Nissayoti ettha pana ayaṃ nissayo nāma kena dātabbo, kena na dātabbo, kassa",
  "tika-vin05t:502_1": "dātabbo, kassa na dātabbo, kathaṃ gahito hoti, kathaṃ paṭippassambhati, nissāya kena",
  "tika-vin05t:502_2": "vasitabbaṃ, kena ca na vasitabbanti? Tattha kena dātabbo, kena na dātabboti ettha",
  "tika-vin05t:502_3": "tāva “anujānāmi, bhikkhave, byattena bhikkhunā paṭibalena dasavassena vā atirekadasavassena",
  "tika-vin05t:502_4": "vā upasampādetuṃ, nissayaṃ dātu”nti ca vacanato yo byatto hoti paṭibalo upasampadāya",
  "tika-vin05t:502_5": "dasavasso vā atirekadasavasso vā, tena dātabbo, itarena na dātabbo. Sace deti, dukkaṭaṃ āpajjati.",
  "tika-vin05t:503_0": "Ettha ca “byatto”ti iminā parisupaṭṭhāpakabahussuto veditabbo. Parisupaṭṭhāpakena",
  "tika-vin05t:503_1": "hi sabbantimena paricchedena parisaṃ abhivinaye vinetuṃ dve vibhaṅgā paguṇā vācuggatā",
  "tika-vin05t:503_2": "kātabbā, asakkontena tīhi janehi saddhiṃ parivattanakkhamā kātabbā, kammākammañca",
  "tika-vin05t:503_3": "khandhakavattañca uggahetabbaṃ, parisāya pana abhidhamme vinayanatthaṃ sace majjhimabhāṇako",
  "tika-vin05t:503_4": "hoti, mūlapaṇṇāsako uggahetabbo, dīghabhāṇakena mahāvaggo, saṃyuttabhāṇakena heṭṭhimā",
  "tika-vin05t:503_5": "vā tayo vaggā mahāvaggo vā, aṅguttarabhāṇakena heṭṭhā vā upari vā upaḍḍhanikāyo uggahetabbo,",
  "tika-vin05t:503_6": "asakkontena tikanipātato paṭṭhāya uggahetumpi vaṭṭati. Mahāpaccariyaṃ pana “ekaṃ",
  "tika-vin05t:503_7": "gaṇhantena catukkanipātaṃ vā pañcakanipātaṃ vā uggahetuṃ vaṭṭatī”ti vuttaṃ. Jātakabhāṇakena",
  "tika-vin05t:503_8": "sāṭṭhakathaṃ jātakaṃ uggahetabbaṃ, tato oraṃ na vaṭṭati. “Dhammapadampi saha vatthunā",
  "tika-vin05t:503_9": "uggahetuṃ vaṭṭatī”ti mahāpaccariyaṃ vuttaṃ. Tato tato samuccayaṃ katvā mūlapaṇṇāsakamattaṃ",
  "tika-vin05t:503_10": "vaṭṭati, “na vaṭṭatī”ti kurundaṭṭhakathāyaṃ paṭikkhittaṃ, itarāsu vicāraṇāyeva natthi.",
  "tika-vin05t:503_11": "Abhidhamme kiñci gahetabbanti na vuttaṃ. Yassa pana sāṭṭhakathampi vinayapiṭakaṃ",
  "tika-vin05t:503_12": "abhidhammapiṭakañca paguṇaṃ, suttante ca vuttappakāro gantho natthi, parisaṃ upaṭṭhāpetuṃ",
  "tika-vin05t:503_13": "na labhati. Yena pana suttantato ca vinayato ca vuttappamāṇo gantho uggahito, ayaṃ",
  "tika-vin05t:503_14": "parisupaṭṭhāko bahussutova hoti, disāpāmokkho yenakāmaṃgamo parisaṃ upaṭṭhāpetuṃ",
  "tika-vin05t:503_15": "labhati, ayaṃ imasmiṃ atthe “byatto”ti adhippeto.",
  "tika-vin05t:504": "Yo pana antevāsino vā saddhivihārikassa vā gilānassa sakkoti upaṭṭhānādīni kātuṃ, ayaṃ idha “paṭibalo”ti adhippeto. Yaṃ pana vuttaṃ –",
  "tika-vin05t:505_0": "“Pañcahi, bhikkhave, aṅgehi samannāgatena bhikkhunā na upasampādetabbaṃ, na nissayo",
  "tika-vin05t:505_1": "dātabbo, na sāmaṇero upaṭṭhāpetabbo. Na asekkhena sīlakkhandhena samannāgato hoti,",
  "tika-vin05t:505_2": "na asekkhena samādhikkhandhena samannāgato hoti, na asekkhena paññākkhandhena samannāgato",
  "tika-vin05t:505_3": "hoti, na asekkhena vimuttikkhandhena samannāgato hoti, na asekkhena vimuttiñāṇadassanakkhandhena",
  "tika-vin05t:505_4": "samannāgato hoti. Imehi kho, bhikkhave, pañcahaṅgehi samannāgatena bhikkhunā na upasampādetabbaṃ,",
  "tika-vin05t:505_5": "na nissayo dātabbo, na sāmaṇero upaṭṭhāpetabbo.",
  "tika-vin05t:506_0": "“Aparehipi, bhikkhave, pañcahaṅgehi samannāgatena bhikkhunā na upasampādetabbaṃ,",
  "tika-vin05t:506_1": "na nissayo dātabbo, na sāmaṇero upaṭṭhāpetabbo. Attanā na asekkhena sīlakkhandhena",
  "tika-vin05t:506_2": "samannāgato hoti, na paraṃ asekkhe sīlakkhandhe samādapetā. Attanā na asekkhena samādhikkhandhena",
  "tika-vin05t:506_3": "samannāgato hoti, na paraṃ asekkhe samādhikkhandhe samādapetā. Attanā na asekkhena",
  "tika-vin05t:506_4": "paññākkhandhena samannāgato hoti, na paraṃ asekkhe paññākkhandhe samādapetā. Attanā",
  "tika-vin05t:506_5": "na asekkhena vimuttikkhandhena samannāgato hoti, na paraṃ asekkhe vimuttikkhandhe",
  "tika-vin05t:506_6": "samādapetā. Attanā na asekkhena vimuttiñāṇadassanakkhandhena samannāgato hoti, na",
  "tika-vin05t:506_7": "paraṃ asekkhe vimuttiñāṇadassanakkhandhe samādapetā. Imehi kho, bhikkhave, pañcahaṅgehi",
  "tika-vin05t:506_8": "samannāgatena bhikkhunā na upasampādetabbaṃ, na nissayo dātabbo, na sāmaṇero upaṭṭhāpetabbo.",
  "tika-vin05t:507_0": "“Aparehipi, bhikkhave, pañcahaṅgehi samannāgatena bhikkhunā na upasampādetabbaṃ,",
  "tika-vin05t:507_1": "na nissayo dātabbo, na sāmaṇero upaṭṭhāpetabbo. Assaddho hoti, ahiriko hoti, anottappī",
  "tika-vin05t:507_2": "hoti, kusīto hoti, muṭṭhassati hoti. Imehi kho, bhikkhave, pañcahaṅgehi samannāgatena",
  "tika-vin05t:507_3": "bhikkhunā na upasampādetabbaṃ, na nissayo dātabbo, na sāmaṇero upaṭṭhāpetabbo.",
  "tika-vin05t:508_0": "“Aparehipi, bhikkhave, pañcahaṅgehi samannāgatena bhikkhunā na upasampādetabbaṃ,",
  "tika-vin05t:508_1": "na nissayo dātabbo, na sāmaṇero upaṭṭhāpetabbo. Adhisīle sīlavipanno hoti, ajjhācāre",
  "tika-vin05t:508_2": "ācāravipanno hoti, atidiṭṭhiyā diṭṭhivipanno hoti, appassuto hoti, duppañño hoti.",
  "tika-vin05t:508_3": "Imehi kho, bhikkhave, pañcahaṅgehi samannāgatena bhikkhunā na upasampādetabbaṃ, na",
  "tika-vin05t:508_4": "nissayo dātabbo, na sāmaṇero upaṭṭhāpetabbo.",
  "tika-vin05t:509_0": "“Aparehipi, bhikkhave, pañcahaṅgehi samannāgatena bhikkhunā na upasampādetabbaṃ,",
  "tika-vin05t:509_1": "na nissayo dātabbo, na sāmaṇero upaṭṭhāpetabbo. Na paṭibalo hoti antevāsiṃ vā saddhivihāriṃ",
  "tika-vin05t:509_2": "vā gilānaṃ upaṭṭhātuṃ vā upaṭṭhāpetuṃ vā, anabhirataṃ vūpakāsetuṃ vā vūpakāsāpetuṃ",
  "tika-vin05t:509_3": "vā, uppannaṃ kukkuccaṃ dhammato vinodetuṃ, āpattiṃ na jānāti, āpattiyā vuṭṭhānaṃ",
  "tika-vin05t:509_4": "na jānāti. Imehi kho, bhikkhave, pañcahaṅgehi samannāgatena bhikkhunā na upasampādetabbaṃ,",
  "tika-vin05t:509_5": "na nissayo dātabbo, na sāmaṇero upaṭṭhāpetabbo.",
  "tika-vin05t:510_0": "“Aparehipi, bhikkhave, pañcahaṅgehi samannāgatena bhikkhunā na upasampādetabbaṃ,",
  "tika-vin05t:510_1": "na nissayo dātabbo, na sāmaṇero upaṭṭhāpetabbo. Na paṭibalo hoti antevāsiṃ vā saddhivihāriṃ",
  "tika-vin05t:510_2": "vā ābhisamācārikāya sikkhāya sikkhāpetuṃ, ādibrahmacariyakāya sikkhāya vinetuṃ, abhidhamme",
  "tika-vin05t:510_3": "vinetuṃ, abhivinaye vinetuṃ, uppannaṃ diṭṭhigataṃ dhammato vivecetuṃ. Imehi kho,",
  "tika-vin05t:510_4": "bhikkhave, pañcahaṅgehi samannāgatena bhikkhunā na upasampādetabbaṃ, na nissayo dātabbo,",
  "tika-vin05t:510_5": "na sāmaṇero upaṭṭhāpetabbo.",
  "tika-vin05t:511_0": "“Aparehipi, bhikkhave, pañcahaṅgehi samannāgatena bhikkhunā na upasampādetabbaṃ,",
  "tika-vin05t:511_1": "na nissayo dātabbo, na sāmaṇero upaṭṭhāpetabbo. Āpattiṃ na jānāti, anāpattiṃ na jānāti,",
  "tika-vin05t:511_2": "lahukaṃ āpattiṃ na jānāti, garukaṃ āpattiṃ na jānāti, ubhayāni kho panassa pātimokkhāni",
  "tika-vin05t:511_3": "vitthārena na svāgatāni honti na suvibhattāni na suppavattīni na suvinicchitāni suttaso",
  "tika-vin05t:511_4": "anubyañjanaso. Imehi kho, bhikkhave, pañcahaṅgehi samannāgatena bhikkhunā na upasampādetabbaṃ,",
  "tika-vin05t:511_5": "na nissayo dātabbo, na sāmaṇero upaṭṭhāpetabbo.",
  "tika-vin05t:512_0": "“Aparehipi, bhikkhave, pañcahaṅgehi samannāgatena bhikkhunā na upasampādetabbaṃ,",
  "tika-vin05t:512_1": "na nissayo dātabbo, na sāmaṇero upaṭṭhāpetabbo. Āpattiṃ na jānāti, anāpattiṃ na jānāti,",
  "tika-vin05t:512_2": "lahukaṃ āpattiṃ na jānāti, garukaṃ āpattiṃ na jānāti, ūnadasavasso hoti. Imehi kho,",
  "tika-vin05t:512_3": "bhikkhave, pañcahaṅgehi samannāgatena bhikkhunā na upasampādetabbaṃ, na nissayo dātabbo,",
  "tika-vin05t:512_4": "na sāmaṇero upaṭṭhāpetabbo”tiādi. Tampi –",
  "tika-vin05t:513_0": "“Anujānāmi, bhikkhave, byattena bhikkhunā paṭibalena dasavassena vā atirekadasavassena",
  "tika-vin05t:513_1": "vā upasampādetuṃ, nissayaṃ dātu”nti ca evaṃ saṅkhepato vuttasseva upajjhāyācariyalakkhaṇassa",
  "tika-vin05t:513_2": "vitthāradassanatthaṃ vuttaṃ.",
  "tika-vin05t:514_0": "Tattha kiñci ayuttavasena paṭikkhittaṃ, kiñci āpattiaṅgavasena. Tathā hi “na asekkhena",
  "tika-vin05t:514_1": "sīlakkhandhenā”ti ca “attanā na asekkhenā”ti ca “assaddho”ti ca ādīsu tīsu pañcakesu",
  "tika-vin05t:514_2": "ayuttavasena paṭikkhepo kato, na āpattiaṅgavasena. Yo hi asekkhehi sīlakkhandhādīhi",
  "tika-vin05t:514_3": "asamannāgato pare ca tattha samādapetuṃ asakkonto assaddhiyādidosayuttova hutvā parisaṃ",
  "tika-vin05t:514_4": "pariharati, tassa parisā sīlādīhi pariyāyatiyeva na vaḍḍhati, tasmā “tena na upasampādetabba”ntiādi",
  "tika-vin05t:514_5": "ayuttavasena vuttaṃ, na āpattiaṅgavasena. Na hi khīṇāsavasseva upajjhācariyabhāvo",
  "tika-vin05t:514_6": "bhagavatā anuññāto, yadi tasseva anuññāto abhavissa, “sace upajjhāyassa anabhirati",
  "tika-vin05t:514_7": "uppannā hotī”tiādiṃ na vadeyya, yasmā pana khīṇāsavassa parisā sīlādīhi na parihāyati,",
  "tika-vin05t:514_8": "tasmā “pañcahi, bhikkhave, aṅgehi samannāgatena bhikkhunā upasampādetabba”ntiādi vuttaṃ.",
  "tika-vin05t:515_0": "Adhisīle sīlavipannotiādīsu pārājikañca saṅghādisesañca āpanno adhisīle sīlavipanno",
  "tika-vin05t:515_1": "nāma. Itare pañcāpattikkhandhe āpanno ajjhācāre ācāravipanno nāma. Sammādiṭṭhiṃ pahāya",
  "tika-vin05t:515_2": "antaggāhikāya diṭṭhiyā samannāgato atidiṭṭhiyā diṭṭhivipanno nāma. Yattakaṃ sutaṃ",
  "tika-vin05t:515_3": "parisaṃ pariharantassa icchitabbaṃ, tena virahitattā appassuto. Yaṃ tena jānitabbaṃ",
  "tika-vin05t:515_4": "āpattādi, tassa ajānanato duppañño. Imasmiṃ pañcake purimāni tīṇi padāni ayuttavasena",
  "tika-vin05t:515_5": "vuttāni, pacchimāni dve āpattiaṅgavasena.",
  "tika-vin05t:516_0": "Āpattiṃ na jānātīti “idaṃ nāma mayā kata”nti vutte “imaṃ nāma āpattiṃ ayaṃ āpanno”ti",
  "tika-vin05t:516_1": "na jānāti. Vuṭṭhānaṃ na jānātīti “vuṭṭhānagāminito vā desanāgāminito vā āpattito",
  "tika-vin05t:516_2": "evaṃ nāma vuṭṭhānaṃ hotī”ti na jānāti. Imasmiñhi pañcake purimāni dve padāni ayuttavasena",
  "tika-vin05t:516_3": "vuttāni, pacchimāni tīṇi āpattiaṅgavasena.",
  "tika-vin05t:517_0": "Ābhisamācārikāya sikkhāyāti khandhakavatte vinetuṃ na paṭibalo hotīti attho. Ādibrahmacariyakāyāti",
  "tika-vin05t:517_1": "sekkhapaṇṇattiyaṃ vinetuṃ na paṭibaloti attho. Abhidhammeti nāmarūpaparicchede vinetuṃ",
  "tika-vin05t:517_2": "na paṭibaloti attho. Abhivinayeti sakale vinayapiṭake vinetuṃ na paṭibaloti attho.",
  "tika-vin05t:517_3": "Vinetuṃ na paṭibaloti ca sabbattha sikkhāpetuṃ na sakkotīti attho. Dhammato vivecetunti",
  "tika-vin05t:517_4": "dhammena kāraṇena vissajjāpetuṃ. Imasmiṃ pañcake sabbapadesu āpatti.",
  "tika-vin05t:518_0": "“Āpattiṃ na jānātī”tiādipañcakasmiṃ vitthārenāti ubhatovibhaṅgena saddhiṃ. Na svāgatānīti",
  "tika-vin05t:518_1": "na suṭṭhu āgatāni. Suvibhattānīti suṭṭhu vibhattāni padapaccābhaṭṭhasaṅkaradosaraatāni.",
  "tika-vin05t:518_2": "Suppavattīnīti paguṇāni vācuggatāni suvinicchitāni. Suttasoti khandhakaparivārato",
  "tika-vin05t:518_3": "āharitabbasuttavasena suṭṭhu vinicchitāni. Anubyañjanasoti akkharapadapāripūriyā",
  "tika-vin05t:518_4": "ca suvinicchitāni akhaṇḍāni aviparītakkharāni. Etena aṭṭhakathā dīpitā. Aṭṭhakathāto",
  "tika-vin05t:518_5": "hi esa vinicchayo hotīti. Imasmiṃ pañcakepi sabbapadesu āpatti. Ūnadasavassapariyosānapañcakepi",
  "tika-vin05t:518_6": "eseva nayo. Iti ādito tayo pañcakā, catutthe tīṇi padāni, pañcame dve padānīti sabbepi",
  "tika-vin05t:518_7": "cattāro pañcakā ayuttavasena vuttā, catutthe pañcake dve padāni, pañcame tīṇi, chaṭṭhasattamaṭṭhamā",
  "tika-vin05t:518_8": "tayo pañcakāti sabbepi cattāro pañcakā āpattiaṅgavasena vuttā.",
  "tika-vin05t:519_0": "Sukkapakkhe pana vuttavipariyāyena “pañcahi, bhikkhave, aṅgehi samannāgatena bhikkhunā",
  "tika-vin05t:519_1": "upasampādetabbaṃ, nissayo dātabbo, sāmaṇero upaṭṭhāpetabbo. Asekkhena sīlakkhandhena",
  "tika-vin05t:519_2": "samannāgato hotī”tiādinā aṭṭha pañcakā āgatāyeva. Tattha sabbattheva anāpatti.",
  "tika-vin05t:520_0": "152. Kassa dātabbo, kassa na dātabboti ettha pana yo lajjī hoti, tassa dātabbo. Itarassa",
  "tika-vin05t:520_1": "na dātabbo “na, bhikkhave, alajjīnaṃ nissayo dātabbo, yo dadeyya, āpatti dukkaṭassā”ti",
  "tika-vin05t:520_2": "vacanato. Nissāya vasantenapi alajjī nissāya na vasitabbaṃ. Vuttañhetaṃ “na, bhikkhave,",
  "tika-vin05t:520_3": "alajjīnaṃ nissāya vatthabbaṃ, yo vaseyya, āpatti dukkaṭassā”ti. Ettha ca alajjīnanti",
  "tika-vin05t:520_4": "upayogatthe sāmivacanaṃ, alajjipuggale nissāya na vasitabbanti vuttaṃ hoti. Tasmā",
  "tika-vin05t:520_5": "navaṃ ṭhānaṃ gatena “ehi, bhikkhu, nissayaṃ gaṇhāhī”ti vuccamānenapi catūhapañcāhaṃ",
  "tika-vin05t:520_6": "nissayadāyakassa lajjibhāvaṃ upaparikkhitvā nissayo gahetabbo. “Anujānāmi, bhikkhave,",
  "tika-vin05t:520_7": "catūhapañcāhaṃ āgametuṃ yāva bhikkhusabhāgataṃ jānāmī”ti hi vuttaṃ. Sace “thero lajjī”ti",
  "tika-vin05t:520_8": "bhikkhūnaṃ santike sutvā āgatadivaseyeva gahetukāmo hoti, thero pana “āgamehi tāva,",
  "tika-vin05t:520_9": "vasanto jānissasī”ti katipāhaṃ ācāraṃ upaparikkhitvā nissayaṃ deti, vaṭṭati, pakatiyā",
  "tika-vin05t:520_10": "nissayagahaṇaṭṭhānaṃ gatena pana tadaheva gahetabbo, ekadivasampi parihāro natthi.",
  "tika-vin05t:520_11": "Sace paṭhamayāme ācariyassa okāso natthi, okāsaṃ alabhanto “paccūsasamaye gahessāmī”ti",
  "tika-vin05t:520_12": "sayati, aruṇaṃ uggatampi na jānāti, anāpatti. Sace pana “gaṇhissāmī”ti ābhogaṃ akatvā",
  "tika-vin05t:520_13": "sayati, aruṇuggamane dukkaṭaṃ. Agatapubbaṃ ṭhānaṃ gatena dve tīṇi divasāni vasitvā",
  "tika-vin05t:520_14": "gantukāmena anissitena vasitabbaṃ. “Sattāhaṃ vasissāmī”ti ālayaṃ karontena pana nissayo",
  "tika-vin05t:520_15": "gahetabbo. Sace thero “kiṃ sattāhaṃ vasantassa nissayenā”ti vadati, paṭikkhittakālato",
  "tika-vin05t:520_16": "paṭṭhāya laddhaparihāro hoti.",
  "tika-vin05t:521_0": "“Anujānāmi, bhikkhave, addhānamaggappaṭipannena bhikkhunā nissayaṃ alabhamānena anissitena",
  "tika-vin05t:521_1": "vatthu”nti vacanato pana addhānamaggappaṭipanno sace attanā saddhiṃ addhānamaggappaṭipannaṃ",
  "tika-vin05t:521_2": "nissayadāyakaṃ na labhati, evaṃ nissayaṃ alabhamānena anissitena bahūnipi divasāni",
  "tika-vin05t:521_3": "gantuṃ vaṭṭati. Sace pubbe nissayaṃ gahetvā vutthapubbaṃ kiñci āvāsaṃ pavisati, ekarattaṃ",
  "tika-vin05t:521_4": "vasantenapi nissayo gahetabbo. Antarāmagge vissamanto vā satthaṃ vā pariyesanto katipāhaṃ",
  "tika-vin05t:521_5": "vasati, anāpatti. Antovasse pana nibaddhavāsaṃ vasitabbaṃ, nissayo ca gahetabbo.",
  "tika-vin05t:521_6": "Nāvāya gacchantassa pana vassāne āgatepi nissayaṃ alabhantassa anāpatti. Sace antarāmagge",
  "tika-vin05t:521_7": "gilāno hoti, nissayaṃ alabhamānena anissitena vasituṃ vaṭṭati.",
  "tika-vin05t:522_0": "Gilānupaṭṭhākopi gilānena yāciyamāno anissito eva vasituṃ labhati. Vuttañhetaṃ “anujānāmi,",
  "tika-vin05t:522_1": "bhikkhave, gilānena bhikkhunā nissayaṃ alabhamānena anissitena vatthuṃ, anujānāmi,",
  "tika-vin05t:522_2": "bhikkhave, gilānupaṭṭhākena bhikkhunā nissayaṃ alabhamānena yāciyamānena anissitena",
  "tika-vin05t:522_3": "vatthu”nti. Sace pana “yācāhi ma”nti vuccamānopi gilāno mānena na yācati, gantabbaṃ.",
  "tika-vin05t:523_0": "“Anujānāmi, bhikkhave, āraññikena bhikkhunā phāsuvihāraṃ sallakkhentena nissayaṃ",
  "tika-vin05t:523_1": "alabhamānena anissitena vatthuṃ ‘yadā patirūpo nissayadāyako āgacchissati, tadā tassa",
  "tika-vin05t:523_2": "nissāya vasissāmī”’ti vacanato pana yattha vasantassa samathavipassanānaṃ paṭilābhavasena",
  "tika-vin05t:523_3": "phāsu hoti, tādisaṃ phāsuvihāraṃ sallakkhentena nissayaṃ alabhamānena anissitena",
  "tika-vin05t:523_4": "vatthabbaṃ. Imañca pana parihāraṃ neva sotāpanno, na sakadāgāmianāgāmiarahanto labhanti,",
  "tika-vin05t:523_5": "na thāmagatassa samādhino vā vipassanāya vā lābhī, vissaṭṭhakammaṭṭhāne pana bālaputhujjane",
  "tika-vin05t:523_6": "kathāva natthi. Yassa kho pana samatho vā vipassanā vā taruṇā hoti, ayaṃ imaṃ parihāraṃ",
  "tika-vin05t:523_7": "labhati, pavāraṇāsaṅgahopi etasseva anuññāto. Tasmā iminā puggalena ācariye pavāretvā",
  "tika-vin05t:523_8": "gatepi “yadā patirūponissayadāyako āgacchissati, taṃ nissāya vasissāmī”ti ābhogaṃ",
  "tika-vin05t:523_9": "katvā puna yāva āsāḷhīpuṇṇamā, tāva anissitena vatthuṃ vaṭṭati. Sace pana āsāḷhīmāse",
  "tika-vin05t:523_10": "ācariyo nāgacchati, yattha nissayo labbhati, tattha gantabbaṃ.",
  "tika-vin05t:524_0": "153. Kathaṃ gahito hotīti ettha upajjhāyassa santike tāva upajjhaṃ gaṇhantena ekaṃsaṃ",
  "tika-vin05t:524_1": "uttarāsaṅgaṃ karitvā pāde vanditvā ukkuṭikaṃ nisīditvā añjaliṃ paggahetvā “upajjhāyo",
  "tika-vin05t:524_2": "me, bhante, hohī”ti tikkhattuṃ vattabbaṃ. Evaṃ saddhivihārikena vutte sace upajjhāyo",
  "tika-vin05t:524_3": "“sāhū”ti vā “lahū”ti vā “opāyika”nti vā “patirūpa”nti vā “pāsādikena sampādehī”ti",
  "tika-vin05t:524_4": "vā kāyena viññāpeti, vācāya viññāpeti, kāyena vācāya viññāpeti, gahito hoti upajjhāyo.",
  "tika-vin05t:524_5": "Idameva hettha upajjhāyaggahaṇaṃ, yadidaṃ upajjhāyassa imesu pañcasu padesu yassa",
  "tika-vin05t:524_6": "kassaci padassa vācāya sāvanaṃ kāyena vā atthaviññāpananti. Keci pana “sādhū”ti sampaṭicchanaṃ",
  "tika-vin05t:524_7": "sandhāya vadanti, na taṃ pamāṇaṃ. Āyācanadānamattena hi gahito hoti upajjhāyo, na",
  "tika-vin05t:524_8": "ettha sampaṭicchanaṃ aṅgaṃ. Saddhivihārikenapi na kevalaṃ “iminā me padena upajjhāyo",
  "tika-vin05t:524_9": "gahito”ti ñātuṃ vaṭṭati, “ajjatagge dāni thero mayhaṃ bhāro, ahampi therassa bhāro”ti",
  "tika-vin05t:524_10": "idampi ñātuṃ vaṭṭati. Vuttañhetaṃ –",
  "tika-vin05t:525_0": "“Upajjhāyo, bhikkhave, saddhivihārikamhi puttacittaṃ upaṭṭhapessati, saddhivihāriko",
  "tika-vin05t:525_1": "upajjhāyamhi pitucittaṃ upaṭṭhapessati, evaṃ te aññamaññaṃ sagāravā sappatissā sabhāgavuttino",
  "tika-vin05t:525_2": "viharantā imasmiṃ dhammavinaye vuḍḍhiṃ virūḷhiṃ vepullaṃ āpajjissantī”ti.",
  "tika-vin05t:526_0": "Ācariyassa santike nissayaggahaṇepi ayameva vinicchayo. Ayaṃ panettha viseso – ācariyassa",
  "tika-vin05t:526_1": "santike nissayaṃ gaṇhantena ukkuṭikaṃ nisīditvā “ācariyo me, bhante, hohi, āyasmato",
  "tika-vin05t:526_2": "nissāya vacchāmī”ti tikkhattuṃ vattabbaṃ, sesaṃ vuttanayameva.",
  "tika-vin05t:527": "154. Kathaṃ paṭippassambhatīti ettha tāva upajjhāyamhā pañcahākārehi nissayapaṭippassaddhi veditabbā, ācariyamhā chahi ākārehi. Vuttañhetaṃ –",
  "tika-vin05t:528_0": "“Pañcimā, bhikkhave, nissayapaṭippassaddhiyo upajjhāyamhā. Upajjhāyo pakkanto vā",
  "tika-vin05t:528_1": "hoti, vibbhanto vā, kālakato vā, pakkhasaṅkanto vā, āṇattiyeva pañcamī. Imā kho,",
  "tika-vin05t:528_2": "bhikkhave, pañca nissayapaṭippassaddhiyo upajjhāyamhā.",
  "tika-vin05t:529_0": "Chayimā, bhikkhave, nissayapaṭippassaddhiyo ācariyamhā. Ācariyo pakkanto vā hoti,",
  "tika-vin05t:529_1": "vibbhanto vā, kālakato vā, pakkhasaṅkanto vā, āṇattiyeva pañcamī, upajjhāyena vā",
  "tika-vin05t:529_2": "samodhānagato hoti. Imā kho, bhikkhave, cha nissayapaṭippassaddhiyo ācariyamhā”ti.",
  "tika-vin05t:530_0": "Tatrāyaṃ vinicchayo – pakkantoti disaṃ gato. Evaṃ gate ca pana tasmiṃ sace vihāre",
  "tika-vin05t:530_1": "nissayadāyako atthi, yassa santike aññadāpi nissayo vā gahitapubbo hoti, yo vā ekasambhogaparibhogo,",
  "tika-vin05t:530_2": "tassa santike nissayo gahetabbo, ekadivasampi parihāro natthi. Sace tādiso natthi,",
  "tika-vin05t:530_3": "añño lajjī pesalo atthi, tassa pesalabhāvaṃ jānantena tadaheva nissayo yācitabbo.",
  "tika-vin05t:530_4": "Sace deti, iccetaṃ kusalaṃ. Atha pana “tumhākaṃ upajjhāyo lahuṃ āgamissatī”ti pucchati,",
  "tika-vin05t:530_5": "upajjhāyena ce tathā vuttaṃ, “āma, bhante”ti vattabbaṃ. Sace vadati “tena hi upajjhāyassa",
  "tika-vin05t:530_6": "āgamanaṃ āgamethā”ti, vaṭṭati. Atha panassa pakatiyā pesalabhāvaṃ na jānāti, cattāri",
  "tika-vin05t:530_7": "pañca divasāni tassa bhikkhussa sabhāgataṃ oloketvā okāsaṃ kāretvā nissayo gahetabbo.",
  "tika-vin05t:530_8": "Sace pana vihāre nissayadāyako natthi, upajjhāyo ca “ahaṃ katipāhena āgamissāmi,",
  "tika-vin05t:530_9": "mā ukkaṇṭhitthā”ti vatvā gato, yāva āgamanā parihāro labbhati, athāpi naṃ tattha",
  "tika-vin05t:530_10": "manussā paricchinnakālato uttaripi pañca vā dasa vā divasāni vāsentiyeva, tena vihāraṃ",
  "tika-vin05t:530_11": "pavatti pesetabbā “daharā mā ukkaṇṭhantu, ahaṃ asukadivasaṃ nāma āgamissāmī”ti, evampi",
  "tika-vin05t:530_12": "parihāro labbhati. Atha āgacchato antarāmagge nadīpūrena vā corādīhi vā upaddavo",
  "tika-vin05t:530_13": "hoti, thero udakosakkanaṃ vā āgameti, sahāye vā pariyesati, taṃ ce pavattiṃ daharā",
  "tika-vin05t:530_14": "suṇanti, yāva āgamanā parihāro labbhati. Sace pana so “idhevāhaṃ vasissāmī”ti pahiṇati,",
  "tika-vin05t:530_15": "parihāro natthi. Yattha nissayo labbhati, tattha gantabbaṃ. Vibbhante pana kālakate",
  "tika-vin05t:530_16": "pakkhasaṅkante vā ekadivasampi parihāro natthi, yattha nissayo labbhati, tattha gantabbaṃ.",
  "tika-vin05t:531_0": "Āṇattīti pana nissayapaṇāmanā vuccati, tasmā “paṇāmemi ta”nti vā “mā idha paṭikkamī”ti",
  "tika-vin05t:531_1": "vā “nīhara te pattacīvara”nti vā “nāhaṃ tayā upaṭṭhāpetabbo”ti vāti iminā pāḷinayena",
  "tika-vin05t:531_2": "“mā maṃ gāmappavesanaṃ āpucchī”tiādinā pāḷimuttakanayena vā yo nissayapaṇāmanāya",
  "tika-vin05t:531_3": "paṇāmito hoti, tena upajjhāyo khamāpetabbo. Sace āditova na khamati, daṇḍakammaṃ",
  "tika-vin05t:531_4": "āharitvā tikkhattuṃ tāva sayameva khamāpetabbo. No ce khamati, tasmiṃ vihāre mahāthere",
  "tika-vin05t:531_5": "gahetvā khamāpetabbo. No ce khamati, sāmantavihāre bhikkhū gahetvā khamāpetabbo.",
  "tika-vin05t:531_6": "Sace evampi na khamati, aññattha gantvā upajjhāyassa sabhāgānaṃ santike vasitabbaṃ",
  "tika-vin05t:531_7": "“appeva nāma ‘sabhāgānaṃ me santike vasatī’ti ñatvāpi khameyyā”ti. Sace evampi na",
  "tika-vin05t:531_8": "khamati, tatreva vasitabbaṃ. Tatra ce dubbhikkhādidosena na sakkā hoti vasituṃ, taṃyeva",
  "tika-vin05t:531_9": "vihāraṃ āgantvā aññassa santike nissayaṃ gahetvā vasituṃ vaṭṭati. Ayamāṇattiyaṃ vinicchayo.",
  "tika-vin05t:532_0": "Ācariyamhā nissayapaṭippassaddhīsu ācariyo pakkanto vā hotīti ettha koci ācariyo",
  "tika-vin05t:532_1": "āpucchitvā pakkamati, koci anāpucchitvā, antevāsikopi evameva. Tatra sace antevāsiko",
  "tika-vin05t:532_2": "ācariyaṃ āpucchati “asukaṃ nāma, bhante, ṭhānaṃ gantuṃ icchāmi kenacideva karaṇīyenā”ti,",
  "tika-vin05t:532_3": "ācariyena ca “kadā gamissasī”ti vutto “sāyanhe vā rattiṃ vā uṭṭhahitvā gamissāmī”ti",
  "tika-vin05t:532_4": "vadati, ācariyopi “sādhū”ti sampaṭicchati, taṃ khaṇaṃyeva nissayo paṭippassambhati.",
  "tika-vin05t:532_5": "Sace pana “bhante, asukaṃ nāma ṭhānaṃ gantukāmomhī”ti vutte ācariyo “asukasmiṃ nāma",
  "tika-vin05t:532_6": "gāme piṇḍāya caritvā pacchā jānissasī”ti vadati, so ca “sādhū”ti sampaṭicchati, tato",
  "tika-vin05t:532_7": "ce gato sugato. Sace pana na gacchati, nissayo na paṭippassambhati. Athāpi “gacchāmī”ti",
  "tika-vin05t:532_8": "vutte ācariyena “mā tāva gaccha, rattiṃ mantetvā jānissāmā”ti vutto mantetvā gacchati,",
  "tika-vin05t:532_9": "sugato. No ce gacchati, nissayo na paṭippassambhati. Ācariyaṃ anāpucchā pakkamantassa",
  "tika-vin05t:532_10": "pana upacārasīmātikkame nissayo paṭippassambhati, antoupacārasīmato paṭinivattantassa",
  "tika-vin05t:532_11": "na paṭippassambhati. Sace pana ācariyo antevāsikaṃ āpucchati “āvuso, asukaṃ nāma",
  "tika-vin05t:532_12": "ṭhānaṃ gamissāmī”ti, antevāsikena ca “kadā”ti vutte “sāyanhe vā rattibhāge vā”ti",
  "tika-vin05t:532_13": "vadati, antevāsikopi “sādhū”ti sampaṭicchati, taṃ khaṇaṃyeva nissayo paṭippassambhati,",
  "tika-vin05t:532_14": "sace pana ācariyo “sve piṇḍāya caritvā gamissāmī”ti vadati, itaro ca “sādhū”ti sampaṭicchati,",
  "tika-vin05t:532_15": "ekadivasaṃ tāva nissayo na paṭippassambhati, punadivase paṭippassaddho hoti. “Asukasmiṃ",
  "tika-vin05t:532_16": "nāma gāme piṇḍāya caritvā jānissāmi mama gamanaṃ vā agamanaṃ vā”ti vatvā pana sace",
  "tika-vin05t:532_17": "na gacchati, nissayo na paṭippassambhati. Athāpi “gacchāmī”ti vutte antevāsikena",
  "tika-vin05t:532_18": "“mā tāva gacchatha, rattiṃ mantetvā jānissathā”ti vutto mantetvāpi na gacchati, nissayo",
  "tika-vin05t:532_19": "na paṭippassambhati. Sace ubhopi ācariyantevāsikā kenacideva karaṇīyena bahisīmaṃ",
  "tika-vin05t:532_20": "gacchanti, tato ce ācariyo gamiyacitte uppanne anāpucchāva gantvā dvinnaṃ leḍḍupātānaṃ",
  "tika-vin05t:532_21": "antoyeva nivattati, nissayo na paṭippassambhati. Sace dve leḍḍupāte atikkamitvā nivattati,",
  "tika-vin05t:532_22": "paṭippassaddho hoti. Ācariyupajjhāyā dve leḍḍupāte atikkamma aññasmiṃ vihāre vasanti,",
  "tika-vin05t:532_23": "nissayo paṭippassambhati. Ācariye vibbhante kālakate pakkhasaṅkante ca taṃ khaṇaṃyeva paṭippassambhati.",
  "tika-vin05t:533_0": "Āṇattiyaṃ pana ācariyo muñcitukāmova hutvā nissayapaṇāmanāya paṇāmeti, antevāsiko",
  "tika-vin05t:533_1": "ca “kiñcāpi maṃ ācariyo paṇāmeti, atha kho hadayena muduko”ti sālayo hoti, nissayo",
  "tika-vin05t:533_2": "na paṭippassambhati. Sacepi āriyo sālayo, antevāsiko nirālayo “na dāni imaṃ nissāya",
  "tika-vin05t:533_3": "vasissāmī”ti dhuraṃ nikkhipati, evampi na paṭippassambhati. Ubhinnaṃ sālayabhāve",
  "tika-vin05t:533_4": "pana na paṭippassambhatiyeva, ubhinnaṃ dhuranikkhepena paṭippassambhati, paṇāmitena",
  "tika-vin05t:533_5": "daṇḍakammaṃ āharitvā tikkhattuṃ khamāpetabbo. No ce khamati, upajjhāye vuttanayena",
  "tika-vin05t:533_6": "paṭipajjitabbaṃ. Yathāpaññattaṃ pana ācariyupajjhāyavattaṃ paripūrentaṃ adhimattapemādipañcaṅgasamannāgataṃ",
  "tika-vin05t:533_7": "antevāsikaṃ saddhivihārikaṃ vā paṇāmentassa dukkaṭaṃ, itaraṃ apaṇāmentassapi dukkaṭameva. Vuttañhetaṃ –",
  "tika-vin05t:534": "“Na, bhikkhave, sammāvattanto paṇāmetabbo, yo paṇāmeyya, āpatti dukkaṭassa. Na ca, bhikkhave, asammāvattanto na paṇāmetabbo, yo na paṇāmeyya, āpatti dukkaṭassa.",
  "tika-vin05t:535_0": "“Pañcahi, bhikkhave, aṅgehi samannāgataṃ antevāsikaṃ apaṇāmento ācariyo sātisāro",
  "tika-vin05t:535_1": "hoti, paṇāmento anatisāro hoti. Ācariyamhi nādhimattaṃ pemaṃ hoti, nādhimatto pasādo",
  "tika-vin05t:535_2": "hoti, nādhimattā hirī hoti, nādhimatto gāravo hoti, nādhimattā bhāvanā hoti. Imehi",
  "tika-vin05t:535_3": "kho, bhikkhave, pañcahaṅgehi samannāgataṃ antevāsikaṃ apaṇāmento ācariyo sātisāro",
  "tika-vin05t:535_4": "hoti, paṇāmento anatisāro hoti.",
  "tika-vin05t:536_0": "“Pañcahi, bhikkhave, aṅgehi samannāgataṃ saddhivihārikaṃ apaṇāmento upajjhāyo sātisāro",
  "tika-vin05t:536_1": "hoti, paṇāmento anatisāro hoti. Upajjhāyamhi nādhimattaṃ pemaṃ hoti, nādhimatto pasādo",
  "tika-vin05t:536_2": "hoti, nādhimattā hirī hoti, nādhimatto gāravo hoti, nādhimattā bhāvanā hoti. Imehi",
  "tika-vin05t:536_3": "kho, bhikkhave, pañcahaṅgehi samannāgataṃ saddhivihārikaṃ apaṇāmento upajjhāyo sātisāro",
  "tika-vin05t:536_4": "hoti, paṇāmento anatisāro hotī”tiādi.",
  "tika-vin05t:537": "Tattha nādhimattaṃ pemaṃ hotīti upajjhāyamhi adhimattaṃ gehassitapemaṃ na hoti. Nādhimattā bhāvanā hotīti adhimattā mettābhāvanā na hotīti attho.",
  "tika-vin05t:538_0": "Upajjhāyena vā samodhānagatoti ettha dassanasavanavasena samodhānaṃ veditabbaṃ. Sace",
  "tika-vin05t:538_1": "hi ācariyaṃ nissāya vasanto saddhivihāriko ekavihāre cetiyaṃ vā vandantaṃ, ekagāme",
  "tika-vin05t:538_2": "vā piṇḍāya carantaṃ upajjhāyaṃ passati, nissayo paṭippassambhati. Upajjhāyo passati,",
  "tika-vin05t:538_3": "saddhivihāriko na passati, na paṭippassambhati. Maggappaṭipannaṃ vā ākāsena vā gacchantaṃ",
  "tika-vin05t:538_4": "upajjhāyaṃ disvā dūrattā “bhikkhū”ti jānāti, “upajjhāyo”ti na jānāti, na paṭippassambhati.",
  "tika-vin05t:538_5": "Sace jānāti, paṭippassambhati. Uparipāsāde upajjhāyo vasati, heṭṭhā saddhivihāriko,",
  "tika-vin05t:538_6": "taṃ adisvāva yāguṃ pivitvā paṭikkamati, āsanasālāya vā nisinnaṃ adisvāva ekamante",
  "tika-vin05t:538_7": "bhuñjitvā pakkamati, dhammassavanamaṇḍape vā nisinnampi taṃ adisvāva dhammaṃ sutvā",
  "tika-vin05t:538_8": "pakkamati, nissayo na paṭippassambhati. Evaṃ tāva dassanavasena samodhānaṃ veditabbaṃ.",
  "tika-vin05t:538_9": "Savanavasena pana sace upajjhāyassa vihāre vā antaraghare vā dhammaṃ vā kathentassa",
  "tika-vin05t:538_10": "anumodanaṃ vā karontassa saddaṃ sutvā “upajjhāyassa me saddo”ti sañjānāti, nissayo",
  "tika-vin05t:538_11": "paṭippassambhati, asañjānantassa na paṭippassambhati. Ayaṃ samodhāne vinicchayo.",
  "tika-vin05t:539_0": "155. Nissāya kena vasitabbaṃ, kena na vasitabbanti ettha pana “anujānāmi, bhikkhave,",
  "tika-vin05t:539_1": "byattena bhikkhunā paṭibalena pañca vassāni nissāya vatthuṃ, abyattena yāvajīva”nti",
  "tika-vin05t:539_2": "vacanato yo abyatto hoti, tena yāvajīvaṃ nissāyeva vasitabbaṃ. Sacāyaṃ vuḍḍhataraṃ",
  "tika-vin05t:539_3": "ācariyaṃ na labhati, upasampadāya saṭṭhivasso vā sattativasso vā hoti, navakatarassapi",
  "tika-vin05t:539_4": "byattassa santike ukkuṭikaṃ nisīditvā añjaliṃ paggahetvā “ācariyo me, āvuso, hoti,",
  "tika-vin05t:539_5": "āyasmato nissāya vacchāmī”ti evaṃ tikkhattuṃ vatvā nissayo gahetabbova. Gāmappavesanaṃ",
  "tika-vin05t:539_6": "āpucchantenapi ukkuṭikaṃ nisīditvā añjaliṃ paggahetvā “gāmappavesanaṃ āpucchāmi ācariyā”ti",
  "tika-vin05t:539_7": "vattabbaṃ. Esa nayo sabbaāpucchanesu.",
  "tika-vin05t:540_0": "Yo pana byatto hoti upasampadāya pañcavasso, tena anissitena vatthuṃ vaṭṭati. Tasmā",
  "tika-vin05t:540_1": "nissayamuccanakena upasampadāya pañcavassena sabbantimena paricchedena dve mātikā",
  "tika-vin05t:540_2": "paguṇā vācuggatā kattabbā, pakkhadivasesu dhammassavanatthāya suttantato cattāro",
  "tika-vin05t:540_3": "bhāṇavārā, sampattānaṃ parisānaṃ parikathanatthāya andhakavinda mahārāhulovāda ambaṭṭha",
  "tika-vin05t:540_4": "sadiso eko kathāmaggo, saṅghabhattamaṅgalāmaṅgalesu anumodanatthāya tisso anumodanā,",
  "tika-vin05t:540_5": "uposathapavāraṇādijānanatthaṃ kammākammavinicchayo, samaṇadhammakaraṇatthaṃ samādhivasena",
  "tika-vin05t:540_6": "vā vipassanāvasena vā arahattapariyosānamekaṃ kammaṭṭhānaṃ, ettakaṃ uggahetabbaṃ.",
  "tika-vin05t:540_7": "Ettāvatā hi ayaṃ bahussuto hoti cātuddiso, yattha katthaci attano issariyena vasituṃ",
  "tika-vin05t:540_8": "labhati. Yaṃ pana vuttaṃ –",
  "tika-vin05t:541_0": "“Pañcahi, bhikkhave, aṅgehi samannāgatena bhikkhunā na anissitena vatthabbaṃ. Na",
  "tika-vin05t:541_1": "asekkhena sīlakkhandhena samannāgato hoti, na asekkhena samādhikkhandhena… na asekkhena",
  "tika-vin05t:541_2": "paññākkhandhena… na asekkhena vimuttikkhandhena… na asekkhena vimuttiñāṇadassanakkhandhena",
  "tika-vin05t:541_3": "samannāgato hoti. Imehi kho, bhikkhave, pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:542_0": "“Aparehipi, bhikkhave, pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:542_1": "Assaddho hoti, ahiriko hoti, anottappī hoti, kusīto hoti, muṭṭhassati hoti. Imehi",
  "tika-vin05t:542_2": "kho, bhikkhave, pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:543_0": "“Aparehipi, bhikkhave, pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:543_1": "Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno",
  "tika-vin05t:543_2": "hoti, appassuto hoti, duppañño hoti. Imehi kho, bhikkhave, pañcahaṅgehi samannāgatena",
  "tika-vin05t:543_3": "bhikkhunā na anissitena vatthabbaṃ.",
  "tika-vin05t:544_0": "“Aparehipi, bhikkhave, pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:544_1": "Āpattiṃ na jānāti, anāpattiṃ na jānāti, lahukaṃ āpattiṃ na jānāti, garukaṃ āpattiṃ",
  "tika-vin05t:544_2": "na jānāti, ubhayāni kho panassa pātimokkhāni vitthārena na svāgatāni honti na suvibhattāni",
  "tika-vin05t:544_3": "na suppavattīni na suvinicchitāni suttaso anubyañjanaso. Imehi kho, bhikkhave, pañcahaṅgehi",
  "tika-vin05t:544_4": "samannāgatena bhikkhunā na anissitena vatthabbaṃ.",
  "tika-vin05t:545_0": "“Aparehipi, bhikkhave, pañcahaṅgehi samannāgatena bhikkhunā na anissitena vatthabbaṃ.",
  "tika-vin05t:545_1": "Āpattiṃ na jānāti, anāpattiṃ na jānāti, lahukaṃ āpattiṃ na jānāti, garukaṃ āpattiṃ",
  "tika-vin05t:545_2": "na jānāti, ūnapañcavasso hoti. Imehi kho, bhikkhave, pañcahaṅgehi samannāgatena bhikkhunā",
  "tika-vin05t:545_3": "na anissitena vatthabba”nti. Etthāpi purimanayeneva ayuttavasena āpattiaṅgavasena",
  "tika-vin05t:545_4": "ca paṭikkhepo katoti daṭṭhabbaṃ.",
  "tika-vin05t:546_0": "Bālānaṃ pana abyattānaṃ disaṃgamikānaṃ antevāsikasaddhivihārikānaṃ anuññā na dātabbā.",
  "tika-vin05t:546_1": "Sace denti, ācariyupajjhāyānaṃ dukkaṭaṃ. Te ce ananuññātā gacchanti, tesampi dukkaṭaṃ. Vuttañhetaṃ –",
  "tika-vin05t:547_0": "“Idha pana, bhikkhave, sambahulā bhikkhū bālā abyattā disaṃgamikā ācariyupajjhāye",
  "tika-vin05t:547_1": "āpucchanti. Te, bhikkhave, ācariyupajjhāyehi pucchitabbā “kahaṃ gamissatha, kena",
  "tika-vin05t:547_2": "saddhiṃ gamissathā”ti. Te ce, bhikkhave, bālā abyattā aññe bāle abyatte apadiseyyuṃ.",
  "tika-vin05t:547_3": "Na, bhikkhave, ācariyupajjhāyehi anujānitabbā, anujāneyyuṃ ce, āpatti dukkaṭassa.",
  "tika-vin05t:547_4": "Te ce, bhikkhave, bālā abyattā ananuññātā ācariyupajjhāyehi gaccheyyuṃ ce, āpatti dukkaṭassā”ti.",
  "tika-vin05t:548": "Iti pāḷimuttakavinayavinicchayasaṅgahe",
  "tika-vin05t:549": "Nissayavinicchayakathā samattā.",
  "tika-vin05t:550": "24. Sīmāvinicchayakathā",
  "tika-vin05t:551_0": "156. Sīmāti ettha sīmā nāmesā baddhasīmā abaddhasīmāti duvidhā hoti. Tattha ekādasa",
  "tika-vin05t:551_1": "vipattisīmāyo atikkamitvā tividhasampattiyuttā nimittena nimittaṃ bandhitvā sammatā",
  "tika-vin05t:551_2": "sīmā baddhasīmā nāma. Atikhuddakā, atimahatī, khaṇḍanimittā, chāyānimittā, animittā,",
  "tika-vin05t:551_3": "bahisīme ṭhitasammatā, nadiyā sammatā, samudde sammatā, jātassare sammatā, sīmāya",
  "tika-vin05t:551_4": "sīmaṃ sambhindantena sammatā, sīmāya sīmaṃ ajjhottharantena sammatāti imehi ekādasahi",
  "tika-vin05t:551_5": "ākārehi sīmato kammāni vipajjantīti vacanato etā vipattisīmāyo nāma.",
  "tika-vin05t:552_0": "Tattha atikhuddakā nāma yattha ekavīsati bhikkhū nisīdituṃ na sakkonti. Atimahatī",
  "tika-vin05t:552_1": "nāma yā kesaggamattenapi tiyojanaṃ atikkamitvā sammatā. Khaṇḍanimittā nāma aghaṭitanimittā",
  "tika-vin05t:552_2": "vuccati. Puratthimāya disāya nimittaṃ kittetvā anukkamena dakkhiṇāya disāya pacchimāya",
  "tika-vin05t:552_3": "uttarāya disāya kittetvā puna puratthimāya disāya pubbakittitaṃ paṭikittetvā ṭhapetuṃ",
  "tika-vin05t:552_4": "vaṭṭati, evaṃ akhaṇḍanimittā hoti. Sace pana anukkamena āharitvā uttarāya disāya",
  "tika-vin05t:552_5": "nimittaṃ kittetvā tattheva ṭhapeti, khaṇḍanimittā hoti. Aparāpi khaṇḍanimittā nāma",
  "tika-vin05t:552_6": "yā animittupagaṃ tacasārarukkhaṃ vā khāṇukaṃ vā paṃsupuñjaṃ vā vālukapuñjaṃ vā aññataraṃ",
  "tika-vin05t:552_7": "antarā ekanimittaṃ katvā sammatā. Chāyānimittā nāma pabbatachāyādīnaṃ yaṃ kiñci chāyaṃ",
  "tika-vin05t:552_8": "nimittaṃ katvā sammatā. Animittā nāma sabbena sabbaṃ nimittāni akittetvā sammatā.",
  "tika-vin05t:552_9": "Bahisīme ṭhitasammatā nāma nimittāni kittetvā nimittānaṃ bahi ṭhitena sammatā. Nadiyā,",
  "tika-vin05t:552_10": "samudde, jātassare sammatā nāma etesu nadiādīsu sammatā. Sā hi evaṃ sammatāpi “sabbā,",
  "tika-vin05t:552_11": "bhikkhave, nadī asīmā, sabbo samuddo asīmo, sabbo jātassaro asīmo”ti vacanato asammatāva",
  "tika-vin05t:552_12": "hoti. Sīmāya sīmaṃ sambhindantena sammatā nāma attano sīmāya paresaṃ sīmaṃ sambhindantena",
  "tika-vin05t:552_13": "sammatā. Sace hi porāṇakassa vihārassa puratthimāya disāya ambo ceva jambu cāti dve",
  "tika-vin05t:552_14": "rukkhā aññamaññaṃ saṃsaṭṭhaviṭapā honti, tesu ambassa pacchimadisābhāge jambu, vihārasīmā",
  "tika-vin05t:552_15": "ca jambuṃ antokatvā ambaṃ kittetvā baddhā hoti. Atha pacchā tassa vihārassa puratthimāya",
  "tika-vin05t:552_16": "disāya vihāre kate sīmaṃ bandhantā bhikkhū taṃ ambaṃ antokatvā jambuṃ kittetvā bandhanti,",
  "tika-vin05t:552_17": "sīmāya sīmaṃ sambhinnā hoti. Tasmā sace paṭhamataraṃ katassa vihārassa sīmā asammatā",
  "tika-vin05t:552_18": "hoti, sīmāya upacāro ṭhapetabbo. Sace sammatā hoti, pacchimakoṭiyā hatthamattā sīmantarikā",
  "tika-vin05t:552_19": "ṭhapetabbā. Kurundiyaṃ “vidatthimattampi”, mahāpaccariyaṃ “caturaṅgulamattampi vaṭṭatī”ti",
  "tika-vin05t:552_20": "vuttaṃ. Ekarukkhopi ca dvinnaṃ sīmānaṃ nimittaṃ hoti. So pana vaḍḍhanto sīmasaṅkaraṃ",
  "tika-vin05t:552_21": "karoti, tasmā na kātabbo. Sīmāya sīmaṃ ajjhottharantena sammatā nāma attano sīmāya",
  "tika-vin05t:552_22": "paresaṃ sīmaṃ ajjhottharantena sammatā. Sace hi paresaṃ baddhasīmaṃ sakalaṃ vā tassā",
  "tika-vin05t:552_23": "padesaṃ vā antokatvā attano sīmaṃ sammannanti, sīmāya sīmaṃ ajjhottharitā nāma hoti.",
  "tika-vin05t:552_24": "Bhikkhunīnaṃ pana sīmaṃ ajjhottharitvā antopi bhikkhūnaṃ sīmaṃ sammannituṃ vaṭṭati.",
  "tika-vin05t:552_25": "Bhikkhunīnampi bhikkhūnaṃ sīmāya eseva nayo. Na hi te aññamaññassa kamme gaṇapūrakā",
  "tika-vin05t:552_26": "honti, na kammavācaṃ vaggaṃ karonti. Iti imā ekādasa vipattisīmāyo atikkamitvā sīmā sammannitabbā.",
  "tika-vin05t:553_0": "157. Tividhasampattiyuttā nāma nimittasampattiyā parisasampattiyā kammavācāsampattiyā",
  "tika-vin05t:553_1": "ca yuttā. Tattha nimittasampattiyā yuttā nāma pabbatanimittaṃ pāsāṇanimittaṃ vananimittaṃ",
  "tika-vin05t:553_2": "rukkhanimittaṃ magganimittaṃ vammikanimittaṃ nadīnimittaṃ udakanimittanti evaṃ vuttesu",
  "tika-vin05t:553_3": "aṭṭhasu nimittesu tasmiṃ tasmiṃ disābhāge yathāladdhāni nimittupagāni nimittāni “puratthimāya",
  "tika-vin05t:553_4": "disāya kiṃ nimittaṃ. Pabbato, bhante. Eso pabbato nimitta”ntiādinā nayena sammā kittetvā sammatā.",
  "tika-vin05t:554_0": "Tatrāyaṃ vinicchayo – vinayadharena pucchitabbaṃ “puratthimāya disāya kiṃ nimitta”nti?",
  "tika-vin05t:554_1": "“Pabbato, bhante”ti. Idaṃ pana upasampanno vā ācikkhatu anupasampanno vā, vaṭṭatiyeva.",
  "tika-vin05t:554_2": "Puna vinayadharena “eso pabbato nimitta”nti evaṃ nimittaṃ kittetabbaṃ, “etaṃ pabbataṃ",
  "tika-vin05t:554_3": "nimittaṃ karoma, karissāma, nimittaṃ kato, nimittaṃ hotu, hoti, bhavissatī”ti evaṃ",
  "tika-vin05t:554_4": "pana kittetuṃ na vaṭṭati. Pāsāṇādīsupi eseva nayo. Puratthimāya disāya, puratthimāya",
  "tika-vin05t:554_5": "anudisāya, dakkhiṇāya disāya, dakkhiṇāya anudisāya, pacchimāya disāya, pacchimāya",
  "tika-vin05t:554_6": "anudisāya, uttarāya disāya, uttarāya anudisāya kiṃ nimittaṃ? Udakaṃ, bhante. Etaṃ",
  "tika-vin05t:554_7": "udakaṃ nimittanti kittetabbaṃ. Ettha pana aṭṭhapetvā puna “puratthimāya disāya kiṃ",
  "tika-vin05t:554_8": "nimittaṃ? Pabbato, bhante. Eso pabbato nimitta”nti evaṃ paṭhamaṃ kittitanimittaṃ",
  "tika-vin05t:554_9": "kittetvāva ṭhapetabbaṃ. Evañhi nimittena nimittaṃ ghaṭitaṃ hoti, nimittāni sakiṃ",
  "tika-vin05t:554_10": "kittitānipi kittitāneva honti. Andhakaṭṭhakathāyaṃ pana “tikkhattuṃ sīmamaṇḍalaṃ",
  "tika-vin05t:554_11": "bandhantena nimittaṃ kittetabba”nti vuttaṃ.",
  "tika-vin05t:555_0": "158. Idāni nimittupagāni pabbatādīni veditabbāni – tividho pabbato suddhapaṃsupabbato",
  "tika-vin05t:555_1": "suddhapāsāṇapabbato ubhayamissakoti. So tividhopi vaṭṭati, vālikarāsi pana na vaṭṭati.",
  "tika-vin05t:555_2": "Itaropi hatthippamāṇato omakataro na vaṭṭati, hatthippamāṇato paṭṭhāya sineruppamāṇopi",
  "tika-vin05t:555_3": "vaṭṭati. Sace catūsu disāsu cattāro tīsu vā tayo pabbatā honti, catūhi vā tīhi vā",
  "tika-vin05t:555_4": "pabbatanimittehi sammannitumpi vaṭṭati, dvīhi pana nimittehi ekena vā sammannituṃ",
  "tika-vin05t:555_5": "na vaṭṭati. Ito paresu pāsāṇanimittādīsupi eseva nayo. Tasmā pabbatanimittaṃ karontena",
  "tika-vin05t:555_6": "pucchitabbaṃ “ekābaddho, na ekābaddho”ti. Sace ekābaddho hoti, na kātabbo. Tañhi",
  "tika-vin05t:555_7": "catūsu vā aṭṭhasu vā disāsu kittentenapi ekameva nimittaṃ kittitaṃ hoti, tasmā yo",
  "tika-vin05t:555_8": "evaṃ cakkasaṇṭhānena vihārampi parikkhipitvā ṭhito pabbato, taṃ ekadisāya kittetvā",
  "tika-vin05t:555_9": "aññāsu disāsu taṃ bahiddhā katvā anto aññāni nimittāni kittetabbāni. Sace pabbatassa",
  "tika-vin05t:555_10": "tatiyabhāgaṃ vā upaḍḍhaṃ vā antosīmāya kattukāmā honti, pabbataṃ akittetvā yattakaṃ",
  "tika-vin05t:555_11": "padesaṃ anto kattukāmā, tassa parato tasmiṃyeva pabbate jātarukkhavammikādīsu aññataraṃ",
  "tika-vin05t:555_12": "nimittaṃ kittetabbaṃ. Sace ekayojanadviyojanappamāṇaṃ sabbaṃ pabbataṃ anto kattukāmā",
  "tika-vin05t:555_13": "honti, pabbatassa parato bhūmiyaṃ jātarukkhavammikādīni nimittāni kittetabbāni.",
  "tika-vin05t:556_0": "Pāsāṇanimitte ayaguḷopi pāsāṇasaṅkhyameva gacchati, tasmā yo koci pāsāṇo vaṭṭati.",
  "tika-vin05t:556_1": "Pamāṇato pana hatthippamāṇo pabbatasaṅkhyaṃ gato, tasmā so na vaṭṭati, mahāgoṇamahāmahiṃsappamāṇo",
  "tika-vin05t:556_2": "pana vaṭṭati. Heṭṭhimaparicchedena dvattiṃsapalaguḷapiṇḍappamāṇo vaṭṭati, tato khuddakataro",
  "tika-vin05t:556_3": "iṭṭhakā vā mahantīpi na vaṭṭati, animittupagapāsāṇānaṃ rāsipi na vaṭṭati, pageva",
  "tika-vin05t:556_4": "paṃsuvālukarāsi. Bhūmisamo khalamaṇḍalasadiso piṭṭhipāsāṇo vā bhūmito khāṇuko viya",
  "tika-vin05t:556_5": "uṭṭhitapāsāṇo vā hoti, sopi pamāṇupago ce, vaṭṭati. Piṭṭhipāsāṇo atimahantopi pāsāṇasaṅkhyameva",
  "tika-vin05t:556_6": "gacchati, tasmā sace mahato piṭṭhipāsāṇassa ekappadesaṃ antosīmāya kattukāmā honti,",
  "tika-vin05t:556_7": "taṃ akittetvā tassupari añño pāsāṇo kittetabbo. Sace piṭṭhipāsāṇupari vihāraṃ karonti,",
  "tika-vin05t:556_8": "vihāramajjhena vā piṭṭhipāsāṇo vinivijjhitvā gacchati, evarūpo piṭṭhipāsāṇo na vaṭṭati.",
  "tika-vin05t:556_9": "Sace hi taṃ kittenti, nimittassa upari vihāro hoti, nimittañca nāma bahisīmāya hoti,",
  "tika-vin05t:556_10": "vihāropi bahisīmāyaṃ āpajjati. Vihāraṃ parikkhipitvā ṭhitapiṭṭhipāsāṇo ekattha kittetvā",
  "tika-vin05t:556_11": "aññattha na kittetabbo.",
  "tika-vin05t:557_0": "Vananimitte tiṇavanaṃ vā tacasāratālanāḷikerādirukkhavanaṃ vā na vaṭṭati, antosārānaṃ",
  "tika-vin05t:557_1": "pana sākasālādīnaṃ antosāramissakānaṃ vā rukkhānaṃ vanaṃ vaṭṭati, tañca kho heṭṭhimaparicchedena",
  "tika-vin05t:557_2": "catupañcarukkhamattampi, tato oraṃ na vaṭṭati, paraṃ yojanasatikampi vaṭṭati. Sace",
  "tika-vin05t:557_3": "pana vanamajjhe vihāraṃ karonti, vanaṃ na kittetabbaṃ. Ekadesaṃ antosīmāya kātukāmehipi",
  "tika-vin05t:557_4": "vanaṃ akittetvā tattha rukkhapāsāṇādayo kittetabbā. Vihāraṃ parikkhipitvā ṭhitavanaṃ",
  "tika-vin05t:557_5": "ekattha kittetvā aññattha na kittetabbaṃ.",
  "tika-vin05t:558_0": "Rukkhanimitte tacasāro tālanāḷikerādirukkho na vaṭṭati, antosāro jīvamānako antamaso",
  "tika-vin05t:558_1": "ubbedhato aṭṭhaṅgulo pariṇāhato sūcidaṇḍakappamāṇopi vaṭṭati. Tato oraṃ na vaṭṭati,",
  "tika-vin05t:558_2": "paraṃ dvādasayojano suppatiṭṭhitanigrodhopi vaṭṭati. Vaṃsanaḷakasarāvādīsu bījaṃ",
  "tika-vin05t:558_3": "ropetvā vaḍḍhāpito pamāṇupagopi na vaṭṭati, tato apanetvā pana taṃ khaṇampi bhūmiyaṃ",
  "tika-vin05t:558_4": "ropetvā koṭṭhakaṃ katvā udakaṃ āsiñcitvā kittetuṃ vaṭṭati. Navamūlasākhāniggamanaṃ",
  "tika-vin05t:558_5": "akāraṇaṃ, khandhaṃ chinditvā ropite pana etaṃ yujjati. Kittentena ca “rukkho”tipi",
  "tika-vin05t:558_6": "vattuṃ vaṭṭati “sākarukkho”tipi “sālarukkho”tipi. Ekābaddhaṃ pana suppatiṭṭhitanigrodhasadisaṃ",
  "tika-vin05t:558_7": "ekattha kittetvā aññattha kittetuṃ na vaṭṭati.",
  "tika-vin05t:559_0": "Magganimitte araññakhettanadītaḷākamaggādayo na vaṭṭanti, jaṅghamaggo vā sakaṭamaggo",
  "tika-vin05t:559_1": "vā vaṭṭati. Yo nibbijjhitvā dve tīṇi gāmantarāni gacchati, yo pana jaṅghamaggasakaṭamaggato",
  "tika-vin05t:559_2": "okkamitvā puna sakaṭamaggameva otarati, ye vā jaṅghamaggasakaṭamaggā avaḷañjā, te",
  "tika-vin05t:559_3": "na vaṭṭanti, jaṅghasatthasakaṭasatthehi vaḷañjiyamānāyeva vaṭṭanti. Sace dve maggā",
  "tika-vin05t:559_4": "nikkhamitvā pacchā sakaṭadhuramiva ekībhavanti, dvedhā bhinnaṭṭhāne vā sambandhaṭṭhāne",
  "tika-vin05t:559_5": "vā sakiṃ kittetvā puna na kittetabbā. Ekābaddhanimittañhetaṃ hoti. Sace vihāraṃ parikkhipitvā",
  "tika-vin05t:559_6": "cattāro maggā catūsu disāsu gacchanti, majjhe ekaṃ kittetvā aparaṃ kittetuṃ na vaṭṭati.",
  "tika-vin05t:559_7": "Ekābaddhanimittañhetaṃ. Koṇaṃ nibbijjhitvā gataṃ pana parabhāge kittetuṃ vaṭṭati.",
  "tika-vin05t:559_8": "Vihāramajjhena nibbijjhitvā gatamaggo pana na kittetabbo, kittite nimittassa upari",
  "tika-vin05t:559_9": "vihāro hoti. Sace sakaṭamaggassa antimacakkamaggaṃ nimittaṃ karonti, maggo bahisīmāya",
  "tika-vin05t:559_10": "hoti, sace bāhiracakkamaggaṃ nimittaṃ karonti, bāhiracakkamaggo bahisīmāya hoti,",
  "tika-vin05t:559_11": "sesaṃ antosīmaṃ bhajati. Maggaṃ kittentena “maggo pantho patho pajjo”tiādīsu dasasu",
  "tika-vin05t:559_12": "yena kenaci nāmena ca kittetuṃ vaṭṭati, parikhāsaṇṭhānena vihāraṃ parikkhipitvā gatamaggo",
  "tika-vin05t:559_13": "ekattha kittetvā aññattha kittetuṃ na vaṭṭati.",
  "tika-vin05t:560_0": "Vammikanimitte heṭṭhimaparicchedena taṃ divasaṃ jāto aṭṭhaṅgulubbedho govisāṇappamāṇopi",
  "tika-vin05t:560_1": "vammiko vaṭṭati, tato oraṃ na vaṭṭati. Paraṃ himavantapabbatasadisopi vaṭṭati, vihāraṃ",
  "tika-vin05t:560_2": "parikkhipitvā ṭhitaṃ pana ekābaddhaṃ ekattha kittetvā aññattha kittetuṃ na vaṭṭati.",
  "tika-vin05t:561_0": "Nadīnimitte yassā dhammikānaṃ rājūnaṃ kāle anvaḍḍhamāsaṃ anudasāhaṃ anupañcāhanti",
  "tika-vin05t:561_1": "evaṃ deve vassante valāhakesu vigatamattesu sotaṃ pacchijjati, ayaṃ nadīsaṅkhyaṃ",
  "tika-vin05t:561_2": "na gacchati. Yassā pana īdise suvuṭṭhikāle vassānassa cātumāse sotaṃ na pacchijjati,",
  "tika-vin05t:561_3": "yattha titthena vā atitthena vā sikkhākaraṇīye āgatalakkhaṇena timaṇḍalaṃ paṭicchādetvā",
  "tika-vin05t:561_4": "antaravāsakaṃ anukkhipitvā uttarantiyā bhikkhuniyā ekaṅguladvaṅgulamattampi antaravāsako",
  "tika-vin05t:561_5": "temiyati, ayaṃ nadī sīmaṃ bandhantānaṃ nimittaṃ hoti. Bhikkhuniyā nadīpāragamanepi",
  "tika-vin05t:561_6": "uposathādisaṅghakammakaraṇepi nadīpārasīmāsammannanepi ayameva nadī. Yā pana maggo",
  "tika-vin05t:561_7": "viya sakaṭadhurasaṇṭhānena vā parikhāsaṇṭhānena vā vihāraṃ parikkhipitvā gatā, taṃ",
  "tika-vin05t:561_8": "ekattha kittetvā aññattha kittetuṃ na vaṭṭati. Vihārassa catūsu disāsu aññamaññaṃ",
  "tika-vin05t:561_9": "vinibbijjhitvā gate nadīcatukkepi eseva nayo. Asammissā nadiyo pana catassopi kittetuṃ",
  "tika-vin05t:561_10": "vaṭṭati. Sace vatiṃ karonto viya rukkhapāde nikhaṇitvā vallipalālādīhi nadīsotaṃ",
  "tika-vin05t:561_11": "rundhanti, udakaṃ ajjhottharitvā āvaraṇaṃ pavattatiyeva, nimittaṃ kātuṃ vaṭṭati.",
  "tika-vin05t:561_12": "Yathā pana udakaṃ na pavattati, evaṃ setumhi kate apavattamānā nadīnimittaṃ kātuṃ",
  "tika-vin05t:561_13": "na vaṭṭati, pavattanaṭṭhāne nadīnimittaṃ, appavattanaṭṭhāne udakanimittaṃ kātuṃ vaṭṭati.",
  "tika-vin05t:561_14": "Yā pana dubbuṭṭhikāle vā gimhe vā nirudakabhāvena na pavattati, sā vaṭṭati. Mahānadito",
  "tika-vin05t:561_15": "udakamātikaṃ nīharanti, sā kunnadīsadisā hutvā tīṇi sassāni sampādentī niccaṃ pavattati,",
  "tika-vin05t:561_16": "kiñcāpi pavattati, nimittaṃ kātuṃ na vaṭṭati. Yā pana mūle mahānadito nīhatāpi kālantarena",
  "tika-vin05t:561_17": "teneva nīhatamaggena nadiṃ bhinditvā sayaṃ gacchati, gacchantī parato susumārādisamākiṇṇā",
  "tika-vin05t:561_18": "nāvādīhi sañcaritabbā nadī hoti, taṃ nimittaṃ kātuṃ vaṭṭati.",
  "tika-vin05t:562_0": "Udakanimitte nirudakaṭṭhāne nāvāya vā cāṭiādīsu vā udakaṃ pūretvā udakanimittaṃ kittetuṃ",
  "tika-vin05t:562_1": "na vaṭṭati, bhūmigatameva vaṭṭati. Tañca kho appavattanaudakaṃ āvāṭapokkharaṇītaḷaākajātassaraloṇisamuddādīsu",
  "tika-vin05t:562_2": "ṭhitaṃ, aṭṭhitaṃ pana oghanadīudakavāhakamātikādīsu udakaṃ na vaṭṭati. Andhakaṭṭhakathāyaṃ",
  "tika-vin05t:562_3": "pana “gambhīresu āvāṭādīsu ukkhepimaṃ udakaṃ nimittaṃ na kātabba”nti vuttaṃ, taṃ",
  "tika-vin05t:562_4": "duvuttaṃ, attanomatimattameva. Ṭhitaṃ pana antamaso sūkarakhatāyapi gāmadārakānaṃ",
  "tika-vin05t:562_5": "kīḷanavāpiyampi taṃ khaṇaññeva pathaviyaṃ āvāṭaṃ katvā kuṭehi āharitvā pūritaudakampi",
  "tika-vin05t:562_6": "sace yāva kammavācāpariyosānā tiṭṭhati, appaṃ vā hotu bahuṃ vā, vaṭṭati. Tasmiṃ pana",
  "tika-vin05t:562_7": "ṭhāne nimittasaññākaraṇatthaṃ pāsāṇavālikāpaṃsuādirāsi vā pāsāṇatthambho vā dārutthambho",
  "tika-vin05t:562_8": "vā kātabbo. Taṃ kātuṃ kāretuñca bhikkhussa vaṭṭati, lābhasīmāyaṃ pana na vaṭṭati.",
  "tika-vin05t:562_9": "Samānasaṃvāsakasīmā kassaci pīḷanaṃ na karoti, kevalaṃ bhikkhūnaṃ vinayakammameva",
  "tika-vin05t:562_10": "sādheti, tasmā ettha vaṭṭati.",
  "tika-vin05t:563_0": "Imehi ca aṭṭhahi nimittehi asammissehipi aññamaññaṃ sammissehipi sīmā sammannituṃ",
  "tika-vin05t:563_1": "vaṭṭatiyeva. Sā evaṃ sammannitvā bajjhamānā ekena dvīhi vā nimittehi abaddhā hoti,",
  "tika-vin05t:563_2": "tīṇi pana ādiṃ katvā vuttappakārānaṃ nimittānaṃ satenapi baddhā hoti. Sā tīhi siṅghāṭakasaṇṭhānā",
  "tika-vin05t:563_3": "hoti, catūhi caturassā vā siṅghāṭakaaḍḍhacandamudiṅgādisaṇṭhānā vā, tato adhikehi",
  "tika-vin05t:563_4": "nānāsaṇṭhānā. Evaṃ vuttanayena nimittāni kittetvā sammatā “nimittasampattiyuttā”ti veditabbā.",
  "tika-vin05t:564_0": "159. Parisasampattiyuttā nāma sabbantimena paricchedena catūhi bhikkhūhi sannipatitvā",
  "tika-vin05t:564_1": "yāvatikā tasmiṃ gāmakhette baddhasīmaṃ vā nadīsamuddajātassare vā anokkamitvā ṭhitā",
  "tika-vin05t:564_2": "bhikkhū, te sabbe hatthapāse vā katvā chandaṃ vā āharitvā sammatā.",
  "tika-vin05t:565": "160. Kammavācāsampattiyuttā nāma –",
  "tika-vin05t:566": "“Suṇātu me, bhante, saṅgho, yāvatā samantā nimittā kittitā, yadi saṅghassa pattakallaṃ, saṅgho etehi nimittehi sīmaṃ sammanneyya samānasaṃvāsaṃ ekūposathaṃ, esā ñatti.",
  "tika-vin05t:567_0": "“Suṇātu me, bhante, saṅgho, yāvatā samantā nimittā kittitā, saṅgho etehi nimittehi",
  "tika-vin05t:567_1": "sīmaṃ sammannati samānasaṃvāsaṃ ekūposathaṃ, yassāyasmato khamati etehi nimittehi",
  "tika-vin05t:567_2": "sīmāya sammuti samānasaṃvāsāya ekūposathāya, so tuṇhassa. Yassa nakkhamati, so bhāseyya.",
  "tika-vin05t:568": "“Sammatā sīmā saṅghena etehi nimittehi samānasaṃvāsā ekūposathā, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:569": "Evaṃ vuttāya parisuddhāya ñattidutiyakammavācāya sammatā. Kammavācāpariyosāne nimittānaṃ anto sīmā hoti, nimittāni sīmato bahi honti.",
  "tika-vin05t:570": "161. Evaṃ baddhāya ca sīmāya ticīvarena vippavāsasukhatthaṃ daḷhīkammatthañca avippavāsasammuti kātabbā. Sā pana evaṃ kattabbā –",
  "tika-vin05t:571_0": "“Suṇātu me, bhante, saṅgho, yā sā saṅghena sīmā sammatā samānasaṃvāsā ekūposathā,",
  "tika-vin05t:571_1": "yadi saṅghassa pattakallaṃ, saṅgho taṃ sīmaṃ ticīvarena avippavāsaṃ sammanneyya ṭhapetvā",
  "tika-vin05t:571_2": "gāmañca gāmūpacārañca, esā ñatti.",
  "tika-vin05t:572_0": "“Suṇātu me, bhante, saṅgho, yā sā saṅghena sīmā sammatā samānasaṃvāsā ekūposathā,",
  "tika-vin05t:572_1": "saṅgho taṃ sīmaṃ ticīvarena avippavāsaṃ sammannati ṭhapetvā gāmañca gāmūpacārañca,",
  "tika-vin05t:572_2": "yassāyasmato khamati etissā sīmāya ticīvarena avippavāsāya sammuti ṭhapetvā gāmañca",
  "tika-vin05t:572_3": "gāmūpacārañca, so tuṇhassa. Yassa nakkhamati, so bhāseyya.",
  "tika-vin05t:573": "“Sammatā sā sīmā saṅghena ticīvarena avippavāsā ṭhapetvā gāmañca gāmūpacārañca, khamati saṅghassa, tasmā tuṇhī, evametaṃ dhārayāmī”ti.",
  "tika-vin05t:574_0": "Ettha ca nigamanagarānampi gāmeneva saṅgaho veditabbo. Gāmūpacāroti parikkhittassa",
  "tika-vin05t:574_1": "parikkhepo, aparikkhittassa parikkhepokāso. Imesu pana gāmagāmūpacāresu adhiṭṭhitatecīvariko",
  "tika-vin05t:574_2": "bhikkhu parihāraṃ na labhati. Ayañhi avippavāsasīmā “ṭhapetvā gāmañca gāmūpacārañcā”ti",
  "tika-vin05t:574_3": "vuttattā gāmañca gāmūpacārañca na ottharati, samānasaṃvāsakasīmāva ottharati. Samānasaṃvāsakasīmā",
  "tika-vin05t:574_4": "cettha attano dhammatāya gacchati, avippavāsasīmā pana yattha samānasaṃvāsakasīmā,",
  "tika-vin05t:574_5": "tattheva gacchati. Na hi tassā visuṃ nimittakittanaṃ atthi, tattha sace avippavāsāya",
  "tika-vin05t:574_6": "sammutikāle gāmo atthi, taṃ sā na ottharati. Sace pana sammatāya sīmāya pacchā gāmo",
  "tika-vin05t:574_7": "nivisati, sopi sīmasaṅkhyaṃyeva gacchati. Yathā ca pacchā niviṭṭho, evaṃ paṭhamaṃ",
  "tika-vin05t:574_8": "niviṭṭhassa pacchā vaḍḍhitappadesopi sīmasaṅkhyameva gacchati. Sace sīmāsammutikāle",
  "tika-vin05t:574_9": "gehāni katāni, “pavisissāmā”ti ālayopi atthi, manussā pana appaviṭṭhā, porāṇakagāmaṃ",
  "tika-vin05t:574_10": "vā sace gehameva chaḍḍetvā aññattha gatā, agāmoyeva esa, sīmā ottharati. Sace pana",
  "tika-vin05t:574_11": "ekampi kulaṃ paviṭṭhaṃ vā agataṃ vā atthi, gāmoyeva, sīmā na ottharati. Ayamettha saṅkhepo.",
  "tika-vin05t:575_0": "162. Ayaṃ pana vitthāro sīmaṃ bandhitukāmena hi sāmantavihāresu bhikkhū tassa tassa",
  "tika-vin05t:575_1": "vihārassa sīmāparicchedaṃ pucchitvā baddhasīmavihārānaṃ sīmāya sīmantarikaṃ, abaddhasīmavihārānaṃ",
  "tika-vin05t:575_2": "sīmāya upacāraṃ ṭhapetvā disācārikabhikkhūnaṃ nissañcārasamaye sace ekasmiṃ gāmakhette",
  "tika-vin05t:575_3": "sīmaṃ bandhitukāmā, ye tattha baddhasīmavihārā, tesu bhikkhūnaṃ “mayaṃ ajja sīmaṃ",
  "tika-vin05t:575_4": "bandhissāma, tumhe sakasīmāya paricchedato mā nikkhamitthā”ti pesetabbaṃ. Ye abaddhasīmavihārā,",
  "tika-vin05t:575_5": "tesu bhikkhū ekajjhaṃ sannipātetabbā, chandārahānaṃ chando āharāpetabbo. “Sace aññānipi",
  "tika-vin05t:575_6": "gāmakhettāni antokātukāmā, tesu gāmesu ye bhikkhū vasanti, tehipi āgantabbaṃ, anāgacchantānaṃ",
  "tika-vin05t:575_7": "chando āharitabbo”ti mahāsumatthero āha. Mahāpadumatthero pana “nānāgāmakhettāni",
  "tika-vin05t:575_8": "nāma pāṭiyekkaṃ baddhasīmasadisāni, na tato chandapārisuddhi āgacchati, antonimittagatehi",
  "tika-vin05t:575_9": "pana bhikkhūhi āgantabba”nti vatvā puna āha “samānasaṃvāsakasīmāsammannanakāle āgamanampi",
  "tika-vin05t:575_10": "anāgamanampi vaṭṭati, avippavāsasīmāsammannanakāle pana antonimittagatehi āgantabbaṃ,",
  "tika-vin05t:575_11": "anāgacchantānaṃ chando āharitabbo”ti.",
  "tika-vin05t:576_0": "Evaṃ sannipatitesu bhikkhūsu chandārahānaṃ chande āhaṭe tesu tesu maggesu nadītitthagāmadvārādīsu",
  "tika-vin05t:576_1": "ca āgantukabhikkhūnaṃ sīghaṃ sīghaṃ hatthapāsanayanatthañceva bahisīmakaraṇatthañca",
  "tika-vin05t:576_2": "ārāmike ceva samaṇuddese ca ṭhapetvā bherisaññaṃ vā saṅkhasaññaṃ vā katvā nimittakittanānantaraṃ",
  "tika-vin05t:576_3": "vuttāya “suṇātu me bhante saṅgho”tiādikāya kammavācāya sīmā bandhitabbā. Kammavācāpariyosāneyeva",
  "tika-vin05t:576_4": "nimittāni bahikatvā heṭṭhā pathavīsandhārakaṃ udakapariyantaṃ katvā sīmā gatā hoti.",
  "tika-vin05t:577_0": "163. Imaṃ pana samānasaṃvāsakasīmaṃ sammannantehi pabbajjūpasampadādīnaṃ saṅghakammānaṃ",
  "tika-vin05t:577_1": "sukhakaraṇatthaṃ paṭhamaṃ khaṇḍasīmā bandhitabbā. Taṃ pana bandhantehi vattaṃ jānitabbaṃ.",
  "tika-vin05t:577_2": "Sace hi bodhicetiyabhattasālādīni sabbavatthūni patiṭṭhāpetvā katavihāre bandhanti,",
  "tika-vin05t:577_3": "vihāramajjhe bahūnaṃ samosaraṇaṭṭhāne abandhitvā vihārapaccante vivittokāse bandhitabbā.",
  "tika-vin05t:577_4": "Akatavihāre bandhantehi bodhicetiyādīnaṃ sabbavatthūnaṃ ṭhānaṃ sallakkhetvā yathā",
  "tika-vin05t:577_5": "patiṭṭhitesu vatthūsu vihārapaccante vivittokāse hoti, evaṃ bandhitabbā. Sā heṭṭhimaparicchedena",
  "tika-vin05t:577_6": "sace ekavīsati bhikkhū gaṇhāti, vaṭṭati, tato oraṃ na vaṭṭati, paraṃ bhikkhusahassaṃ",
  "tika-vin05t:577_7": "gaṇhantīpi vaṭṭati. Taṃ bandhantehi sīmamāḷakassa samantā nimittupagā pāsāṇā ṭhapetabbā,",
  "tika-vin05t:577_8": "na khaṇḍasīmāya ṭhitehi mahāsīmā bandhitabbā, na mahāsīmāya ṭhitehi khaṇḍasīmā, khaṇḍasīmāyameva",
  "tika-vin05t:577_9": "pana ṭhatvā khaṇḍasīmā bandhitabbā.",
  "tika-vin05t:578_0": "Tatrāyaṃ bandhanavidhi – samantā “eso pāsāṇo nimitta”nti evaṃ nimittāni kittetvā",
  "tika-vin05t:578_1": "kammavācāya sīmā sammannitabbā. Atha tassā eva daḷhīkammatthaṃ avippavāsakammavācā",
  "tika-vin05t:578_2": "kātabbā. Evañhi “sīmaṃ samūhanissāmā”ti āgatā samūhanituṃ na sakkhissanti. Sīmaṃ",
  "tika-vin05t:578_3": "sammannitvā bahi sīmantarikapāsāṇā ṭhapetabbā. Sīmantarikā pacchimakoṭiyā ekaratanappamāṇā",
  "tika-vin05t:578_4": "vaṭṭati. “Vidatthippamāṇāpi vaṭṭatī”ti kurundiyaṃ, “caturaṅgulappamāṇāpi vaṭṭatī”ti",
  "tika-vin05t:578_5": "mahāpaccariyaṃ vuttaṃ. Sace pana vihāro mahā hoti, dvepi tissopi tatuttarimpi khaṇḍasīmāyo bandhitabbā.",
  "tika-vin05t:579_0": "Evaṃ khaṇḍasīmaṃ sammannitvā mahāsīmasammutikāle khaṇḍasīmato nikkhamitvā mahāsīmāyaṃ",
  "tika-vin05t:579_1": "ṭhatvā samantā anupariyāyantehi sīmantarikapāsāṇā kittetabbā, tato avasesanimittāni",
  "tika-vin05t:579_2": "kittetvā hatthapāsaṃ avijahantehi kammavācāya samānasaṃvāsakasīmaṃ sammannitvā tassā",
  "tika-vin05t:579_3": "daḷhīkammatthaṃ avippavāsakammavācāpi kātabbā. Evañhi “sīmaṃ samūhanissāmā”ti āgatā",
  "tika-vin05t:579_4": "samūhanituṃ na sakkhissanti. Sace pana khaṇḍasīmāya nimittāni kittetvā tato sīmantarikāya",
  "tika-vin05t:579_5": "nimittāni kittetvā mahāsīmāya nimittāni kittenti, evaṃ tīsu ṭhānesu nimittāni kittetvā",
  "tika-vin05t:579_6": "yaṃ sīmaṃ icchanti, taṃ paṭhamaṃ bandhituṃ vaṭṭati. Evaṃ santepi yathāvuttanayena",
  "tika-vin05t:579_7": "khaṇḍasīmatova paṭṭhāya bandhitabbā. Evaṃ baddhāsu pana sīmāsu khaṇḍasīmāya ṭhitā",
  "tika-vin05t:579_8": "bhikkhū mahāsīmāya kammaṃ karontānaṃ na kopenti, mahāsīmāya vā ṭhitā khaṇḍasīmāya",
  "tika-vin05t:579_9": "karontānaṃ, sīmantarikāya pana ṭhitā ubhinnampi na kopenti. Gāmakhette ṭhatvā kammaṃ",
  "tika-vin05t:579_10": "karontānaṃ pana sīmantarikāya ṭhitā kopenti. Sīmantarikā hi gāmakhettaṃ bhajati.",
  "tika-vin05t:580_0": "Sīmā ca nāmesā na kevalā pathavītaleyeva baddhā baddhā nāma hoti, atha kho piṭṭhipāsāṇepi",
  "tika-vin05t:580_1": "kuṭigehepi leṇepi pāsādepi pabbatamatthakepi baddhā baddhāyeva hoti. Tattha piṭṭhipāsāṇe",
  "tika-vin05t:580_2": "bandhantehi pāsāṇapiṭṭhiyaṃ rājiṃ vā koṭṭetvā udukkhalaṃ vā khaṇitvā nimittaṃ na",
  "tika-vin05t:580_3": "kātabbaṃ, nimittupagapāsāṇe ṭhapetvā nimittāni kittetabbāni. Kammavācāpariyosāne",
  "tika-vin05t:580_4": "sīmā pathavīsandhārakaṃ udakapariyantaṃ katvā otarati. Nimittapāsāṇā yathāṭhāne na",
  "tika-vin05t:580_5": "tiṭṭhanti, tasmā samantato rāji vā upaṭṭhāpetabbā, catūsu vā koṇesu pāsāṇā vijjhitabbā,",
  "tika-vin05t:580_6": "“ayaṃ sīmāparicchedo”ti vatvā akkharāni vā chinditabbāni. Keci usūyakā “sīmaṃ jhāpessāmā”ti",
  "tika-vin05t:580_7": "aggiṃ denti, pāsāṇāva jhāyanti, na sīmā.",
  "tika-vin05t:581_0": "Kuṭigehepi bhittiṃ akittetvā ekavīsatiyā bhikkhūnaṃ okāsaṭṭhānaṃ antokaritvā pāsāṇanimittāni",
  "tika-vin05t:581_1": "ṭhapetvā sīmā sammannitabbā, antokuṭṭameva sīmā hoti. Sace antokuṭṭe ekavīsatiyā",
  "tika-vin05t:581_2": "bhikkhūnaṃ okāso natthi, pamukhe nimittapāsāṇe ṭhapetvā sammannitabbā. Sace evampi",
  "tika-vin05t:581_3": "nappahoti, bahi nibbodakapatanaṭṭhānepi nimittāni ṭhapetvā sammannitabbā. Evaṃ sammatāya",
  "tika-vin05t:581_4": "pana sabbaṃ kuṭigehaṃ sīmaṭṭhameva hoti.",
  "tika-vin05t:582": "Catubhittiyaleṇepi bandhantehi kuṭṭaṃ akittetvā pāsāṇāva kittetabbā, anto okāse asati pamukhepi nimittāni ṭhapetabbāni, evaṃ leṇassa anto ca bahi ca sīmā hoti.",
  "tika-vin05t:583_0": "Uparipāsādepi bhittiṃ akittetvā antopāsāṇe ṭhapetvā sīmā sammannitabbā. Sace nappahoti,",
  "tika-vin05t:583_1": "pamukhepi pāsāṇe ṭhapetvā sammannitabbā. Evaṃ sammatā uparipāsādeyeva hoti, heṭṭhā",
  "tika-vin05t:583_2": "na otarati. Sace pana bahūsu thambhesu tulānaṃ upari katapāsādassa heṭṭhimatale kuṭṭo",
  "tika-vin05t:583_3": "yathā nimittānaṃ anto hoti, evaṃ uṭṭhahitvā tulārukkhehi ekasambandho ṭhito, heṭṭhāpi",
  "tika-vin05t:583_4": "otarati, ekathambhapāsādassa pana uparitale baddhā sīmā. Sace thambhamatthake ekavīsatiyā",
  "tika-vin05t:583_5": "bhikkhūnaṃ okāso hoti, heṭṭhā otarati. Sace pāsādabhittito niggatesu niyyūhakādīsu",
  "tika-vin05t:583_6": "pāsāṇe ṭhapetvā sīmaṃ bandhanti, pāsādabhitti antosīmāya hoti. Heṭṭhā panassā otaraṇānotaraṇaṃ",
  "tika-vin05t:583_7": "vuttanayeneva veditabbaṃ.",
  "tika-vin05t:584_0": "Heṭṭhāpāsāde kittentehipi bhitti ca rukkhatthambhā ca na kittetabbā, bhittilagge",
  "tika-vin05t:584_1": "pana pāsāṇatthambhe kittetuṃ vaṭṭati. Evaṃ kittitā sīmā heṭṭhāpāsādassa pariyantathambhānaṃ",
  "tika-vin05t:584_2": "antoyeva hoti. Sace pana heṭṭhāpāsādassa kuṭṭo uparimatalena sambaddho hoti, uparipāsādampi",
  "tika-vin05t:584_3": "abhiruhati. Sace pāsādassa bahi nibbodakapatanaṭṭhāne nimittāni karonti, sabbo pāsādo sīmaṭṭho hoti.",
  "tika-vin05t:585_0": "Pabbatamatthake talaṃ hoti ekavīsatiyā bhikkhūnaṃ okāsārahaṃ, tattha piṭṭhipāsāṇe",
  "tika-vin05t:585_1": "viya sīmaṃ bandhanti, heṭṭhāpabbatepi teneva paricchedena sīmā otarati. Tālamūlakapabbatepi",
  "tika-vin05t:585_2": "upari sīmā baddhā heṭṭhā otarateva. Yo pana vitānasaṇṭhāno hoti, upari ekavīsatiyā",
  "tika-vin05t:585_3": "bhikkhūnaṃ okāso atthi, heṭṭhā natthi, tassupari baddhā sīmā heṭṭhā na otarati. Evaṃ",
  "tika-vin05t:585_4": "mudiṅgasaṇṭhāno vā hotu paṇavasaṇṭhāno vā, yassa heṭṭhā vā majjhe vā sīmappamāṇaṃ",
  "tika-vin05t:585_5": "natthi, tassa upari baddhā sīmā heṭṭhā na otarati. Yassa pana dve kūṭāni āsanne ṭhitāni,",
  "tika-vin05t:585_6": "ekassapi upari sīmappamāṇaṃ nappahoti, tassa kūṭantaraṃ cinitvā vā pūretvā vā ekābaddhaṃ",
  "tika-vin05t:585_7": "katvā upari sīmā sammannitabbā. Eko sappaphaṇasadiso pabbato, tassa upari sīmappamāṇassa",
  "tika-vin05t:585_8": "atthitāya sīmaṃ bandhanti, tassa ce heṭṭhā ākāsapabbhāraṃ hoti, sīmā na otarati.",
  "tika-vin05t:585_9": "Sace panassa vemajjhe sīmappamāṇo susirapāsāṇo hoti, otarati, so ca pāsāṇo sīmaṭṭhoyeva",
  "tika-vin05t:585_10": "hoti. Athāpissa heṭṭhāleṇassa kuṭṭo aggakoṭiṃ āhacca tiṭṭhati, otarati, heṭṭhā ca",
  "tika-vin05t:585_11": "upari ca sīmāyeva hoti. Sace pana heṭṭhā uparimassa sīmāparicchedassa pārato antoleṇaṃ",
  "tika-vin05t:585_12": "hoti, bahi sīmā na otarati. Athāpi uparimassa sīmāparicchedassa orato bahi leṇaṃ",
  "tika-vin05t:585_13": "hoti, anto sīmā na otarati. Athāpi upari sīmāparicchedo khuddako, heṭṭhā leṇaṃ mahantaṃ",
  "tika-vin05t:585_14": "sīmāparicchedamatikkamitvā ṭhitaṃ, sīmā upariyeva hoti, heṭṭhā na otarati. Yadi pana",
  "tika-vin05t:585_15": "leṇaṃ khuddakaṃ sabbapacchimasīmāparimāṇaṃ, upari sīmā mahatī naṃ ajjhottharitvā",
  "tika-vin05t:585_16": "ṭhitā, sīmā otarati. Atha leṇaṃ atikhuddakaṃ sīmappamāṇaṃ na hoti, sīmā upariyeva",
  "tika-vin05t:585_17": "hoti, heṭṭhā na otarati. Sace tato upaḍḍhaṃ bhijjitvā patati, sīmappamāṇaṃ cepi hoti,",
  "tika-vin05t:585_18": "bahi patitaṃ asīmā. Apatitaṃ pana yadi sīmappamāṇaṃ, sīmā hotiyeva.",
  "tika-vin05t:586_0": "Khaṇḍasīmā ca nīcavatthukā hoti, taṃ pūretvā uccavatthukaṃ karonti, sīmāyeva. Sīmāya",
  "tika-vin05t:586_1": "gehaṃ karonti, sīmaṭṭhakameva hoti. Sīmāya pokkharaṇiṃ khaṇanti, sīmāyeva. Ogho sīmāmaṇḍalaṃ",
  "tika-vin05t:586_2": "ottharitvā gacchati, sīmāmāḷake aṭṭaṃ bandhitvā kammaṃ kātuṃ vaṭṭati. Sīmāya heṭṭhā",
  "tika-vin05t:586_3": "umaṅganadī hoti, iddhimā bhikkhu tattha nisīdati. Sace sā nadī paṭhamaṃ gatā, sīmā",
  "tika-vin05t:586_4": "pacchā baddhā, kammaṃ na kopeti. Atha paṭhamaṃ sīmā baddhā, pacchā nadī gatā, kammaṃ",
  "tika-vin05t:586_5": "kopeti, heṭṭhāpathavītale ṭhito pana kopetiyeva.",
  "tika-vin05t:587_0": "Sīmāmāḷake vaṭarukkho hoti, tassa sākhā vā tato niggatapāroho vā mahāsīmāya pathavītalaṃ",
  "tika-vin05t:587_1": "vā tatthajātarukkhādīni vā āhacca tiṭṭhati, mahāsīmaṃ vā sodhetvā kammaṃ kātabbaṃ,",
  "tika-vin05t:587_2": "te vā sākhāpārohā chinditvā bahiṭṭhakā kātabbā. Anāhacca ṭhitasākhādīsu āruḷhabhikkhū",
  "tika-vin05t:587_3": "hatthapāsaṃ ānetabbā. Evaṃ mahāsīmāya jātarukkhassa sākhā vā pāroho vā vuttanayeneva",
  "tika-vin05t:587_4": "sīmāmāḷake patiṭṭhāti, vuttanayeneva sīmaṃ sodhetvā vā kammaṃ kātabbaṃ, te vā sākhāpārohā",
  "tika-vin05t:587_5": "chinditvā bahiṭṭhakā kātabbā. Sace māḷake kamme kariyamāne koci bhikkhu māḷakassa",
  "tika-vin05t:587_6": "anto pavisitvā vehāsaṃ ṭhitasākhāya nisīdati, pādā vāssa bhūmigatā honti, nivāsanapārupanaṃ",
  "tika-vin05t:587_7": "vā bhūmiṃ phusati, kammaṃ kātuṃ na vaṭṭati. Pāde pana nivāsanapārupanañca ukkhipāpetvā",
  "tika-vin05t:587_8": "kātuṃ kammaṃ vaṭṭati, idañca lakkhaṇaṃ purimanayepi veditabbaṃ. Ayaṃ pana viseso",
  "tika-vin05t:587_9": "– tatra ukkhipāpetvā kātuṃ na vaṭṭati, hatthapāsameva ānetabbo. Sace antosīmato pabbato",
  "tika-vin05t:587_10": "abbhuggacchati, tatraṭṭho bhikkhu hatthapāsaṃ ānetabbo. Iddhiyā antopabbataṃ paviṭṭhepi",
  "tika-vin05t:587_11": "eseva nayo. Bajjhamānā eva hi sīmā pamāṇarahitaṃ padesaṃ na otarati, baddhāya sīmāya",
  "tika-vin05t:587_12": "jātaṃ yaṃ kiñci yattha katthaci ekasambandhena gataṃ sīmāsaṅkhyameva gacchatīti.",
  "tika-vin05t:588_0": "Tiyojanaparamaṃ pana sīmaṃ sammannantena majjhe ṭhatvā yathā catūsupi disāsu diyaḍḍhadiyaḍḍhayojanaṃ",
  "tika-vin05t:588_1": "hoti, evaṃ sammannitabbā. Sace pana majjhe ṭhatvā ekekadisato tiyojanaṃ karonti,",
  "tika-vin05t:588_2": "chayojanaṃ hotīti na vaṭṭati. Caturassaṃ vā tikoṇaṃ vā sammannantena yathā koṇato",
  "tika-vin05t:588_3": "koṇaṃ tiyojanaṃ hoti, evaṃ sammannitabbā. Sace hi yena kenaci pariyantena kesaggamattampi",
  "tika-vin05t:588_4": "tiyojanaṃ atikkāmeti, āpattiñca āpajjati, sīmā ca asīmā hoti.",
  "tika-vin05t:589_0": "164. “Na, bhikkhave, nadīpārasīmā sammannitabbā, yo sammanneyya, āpatti dukkaṭassā”ti",
  "tika-vin05t:589_1": "vacanato nadīpārasīmā na sammannitabbā. Yatra pana dhuvanāvā vā dhuvasetu vā abhimukhatittheyeva",
  "tika-vin05t:589_2": "atthi, evarūpaṃ nadīpārasīmaṃ sammannituṃ vaṭṭati. “Anujānāmi, bhikkhave, yatthassa",
  "tika-vin05t:589_3": "dhuvanāvā vā dhuvasetu vā, evarūpaṃ nadīpārasīmaṃ sammannitu”nti hi vuttaṃ. Sace",
  "tika-vin05t:589_4": "dhuvanāvā vā dhuvasetu vā abhimukhatitthe natthi, īsakaṃ uddhaṃ abhiruhitvā adho",
  "tika-vin05t:589_5": "vā orohitvā atthi, evampi vaṭṭati. Karavikatissatthero pana “gāvutamattabbhantarepi vaṭṭatī”ti āha.",
  "tika-vin05t:590_0": "Imañca pana nadīpārasīmaṃ sammannantena ekasmiñca tīre ṭhatvā uparisote nadītīre",
  "tika-vin05t:590_1": "nimittaṃ kittetvā tato paṭṭhāya attānaṃ parikkhipantena yattakaṃ paricchedaṃ icchati,",
  "tika-vin05t:590_2": "tassa pariyosāne adhosotepi nadītīre nimittaṃ kittetvā paratīre sammukhaṭṭhāne nadītīre",
  "tika-vin05t:590_3": "nimittaṃ kittetabbaṃ. Tato paṭṭhāya yattakaṃ paricchedaṃ icchati, tassa vasena yāva",
  "tika-vin05t:590_4": "uparisote paṭhamaṃ kittitanimittassa sammukhā nadītīre nimittaṃ, tāva kittetvā paccāharitvā",
  "tika-vin05t:590_5": "paṭhamakittitanimittena saddhiṃ ghaṭetabbaṃ. Atha sabbanimittānaṃ anto ṭhite bhikkhū",
  "tika-vin05t:590_6": "hatthapāsagate katvā kammavācāya sīmā sammannitabbā. Nadiyā ṭhitā anāgatāpi kammaṃ",
  "tika-vin05t:590_7": "na kopenti, sammutipariyosāne ṭhapetvā nadiṃ nimittānaṃ anto paratīre ca orimatīre",
  "tika-vin05t:590_8": "ca ekasīmā hoti, nadī pana baddhasīmāsaṅkhyaṃ na gacchati. Visuṃ nadīsīmā eva hi sā.",
  "tika-vin05t:591_0": "Sace antonadiyaṃ dīpako hoti, taṃ antosīmāya kātukāmena purimanayeneva attanā ṭhitatīre",
  "tika-vin05t:591_1": "nimittāni kittetvā dīpakassa orimante ca pārimante ca nimittaṃ kittetabbaṃ. Atha",
  "tika-vin05t:591_2": "paratīre nadiyā orimatīre nimittassa sammukhaṭṭhāne nimittaṃ kittetvā tato paṭṭhāya",
  "tika-vin05t:591_3": "purimanayeneva yāva uparisote paṭhamaṃ kittitanimittassa sammukhā nimittaṃ, tāva",
  "tika-vin05t:591_4": "kittetabbaṃ. Atha dīpakassa pārimante ca orimante ca nimittaṃ kittetvā paccāharitvā",
  "tika-vin05t:591_5": "paṭhamaṃ kittitanimittena saddhiṃ ghaṭetabbaṃ. Atha dvīsu tīresu dīpakesu ca bhikkhū",
  "tika-vin05t:591_6": "sabbe hatthapāsagate katvā kammavācāya sīmā sammannitabbā, nadiyaṃ ṭhitā anāgacchantāpi",
  "tika-vin05t:591_7": "kammaṃ na kopenti, sammutipariyosāne ṭhapetvā nadiṃ nimittānaṃ anto tīradvayañca",
  "tika-vin05t:591_8": "dīpako ca ekasīmā hoti, nadī pana nadīsīmāyeva.",
  "tika-vin05t:592_0": "Sace pana dīpako vihārasīmāparicchedato uddhaṃ vā adho vā adhikataro hoti, atha vihārasīmāparicchedanimittassa",
  "tika-vin05t:592_1": "ujukameva sammukhībhūte dīpakassa orimante nimittaṃ kittetvā tato paṭṭhāya dīpakasikharaṃ",
  "tika-vin05t:592_2": "parikkhipantena puna dīpakassa orimante nimittasammukhe pārimante nimittaṃ kittetabbaṃ.",
  "tika-vin05t:592_3": "Tato paraṃ purimanayeneva paratīre sammukhanimittamādiṃ katvā paratīre nimittāni",
  "tika-vin05t:592_4": "ca dīpakassa pārimantaorimante nimittāni ca kittetvā paṭhamakittitanimittena saddhiṃ",
  "tika-vin05t:592_5": "ghaṭanā kātabbā. Evaṃ kittetvā sammatā sīmā pabbatasaṇṭhānā hoti. Sace pana dīpako",
  "tika-vin05t:592_6": "vihārasīmāparicchedato uddhampi adhopi adhikataro hoti, purimanayeneva dīpakassa",
  "tika-vin05t:592_7": "ubhopi sikharāni parikkhipitvā nimittāni kittentena nimittaghaṭanā kātabbā. Evaṃ",
  "tika-vin05t:592_8": "kittetvā sammatā sīmā mudiṅgasaṇṭhānā hoti. Sace dīpako vihārasīmāparicchedassa anto",
  "tika-vin05t:592_9": "khuddako hoti, sabbapaṭhamena nayena dīpake nimittāni kittetabbāni. Evaṃ kittetvā",
  "tika-vin05t:592_10": "sammatā sīmā paṇavasaṇṭhānā hoti. Evaṃ tāva sīmābandhanaṃ veditabbaṃ.",
  "tika-vin05t:593_0": "165. Evaṃ baddhā pana sīmā kadā asīmā hotīti? Yadā saṅgho sīmaṃ samūhanati, tadā",
  "tika-vin05t:593_1": "asīmā hoti. Kathaṃ panesā samūhanitabbāti? “Sīmaṃ, bhikkhave, sammannantena paṭhamaṃ",
  "tika-vin05t:593_2": "samānasaṃvāsasīmā sammannitabbā, pacchā ticīvarena avippavāso sammannitabbo. Sīmaṃ,",
  "tika-vin05t:593_3": "bhikkhave, samūhanantena paṭhamaṃ ticīvarena avippavāso samūhantabbo, pacchā samānasaṃvāsasīmā",
  "tika-vin05t:593_4": "samūhantabbā”ti vacanato paṭhamaṃ avippavāso samūhanitabbo, pacchā sīmā samūhanitabbāti.",
  "tika-vin05t:593_5": "Kathaṃ? Byattena bhikkhunā paṭibalena saṅgho ñāpetabbo –",
  "tika-vin05t:594": "“Suṇātu me, bhante, saṅgho, yo so saṅghena ticīvarena avippavāso sammato, yadi saṅghassa pattakallaṃ, saṅgho taṃ ticīvarena avippavāsaṃ samūhaneyya, esā ñatti.",
  "tika-vin05t:595_0": "“Suṇātu me, bhante, saṅgho, yo so saṅghena ticīvarena avippavāso sammato, saṅgho",
  "tika-vin05t:595_1": "taṃ ticīrena avippavāsaṃ samūhanati. Yassāyasmato khamati etassa ticīvarena avippavāsassa",
  "tika-vin05t:595_2": "samugghāto, so tuṇhassa. Yassa nakkhamati, so bhāseyya.",
  "tika-vin05t:596": "“Samūhato so saṅghena ticīvarena avippavāso, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:597": "Evaṃ tāva avippavāso samūhanitabbo.",
  "tika-vin05t:598": "“Suṇātu me, bhante, saṅgho, yā sā saṅghena sīmā sammatā samānasaṃvāsā ekūposathā, yadi saṅghassa pattakallaṃ, saṅgho taṃ sīmaṃ samūhaneyya samānasaṃvāsaṃ ekūposathaṃ, esā ñatti.",
  "tika-vin05t:599_0": "“Suṇātu me, bhante, saṅgho, yā sā saṅghena sīmā sammatā samānasaṃvāsā ekūposathā,",
  "tika-vin05t:599_1": "saṅgho taṃ sīmaṃ samūhanati samānasaṃvāsaṃ ekūposathaṃ. Yassāyasmato khamati etissā",
  "tika-vin05t:599_2": "sīmāya samānasaṃvāsāya ekūposathāya samugghāto, so tuṇhassa. Yassa nakkhamati, so bhāseyya.",
  "tika-vin05t:600": "“Samūhatā sā sīmā saṅghena samānasaṃvāsā ekūposathā, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:601": "Evaṃ sīmā samūhanitabbā.",
  "tika-vin05t:602_0": "Samūhanantena pana bhikkhunā vattaṃ jānitabbaṃ. Tatridaṃ vattaṃ – khaṇḍasīmāya ṭhatvā",
  "tika-vin05t:602_1": "avippavāsasīmā na samūhantabbā, tathā avippavāsasīmāya ṭhatvā khaṇḍasīmāpi. Khaṇḍasīmāya",
  "tika-vin05t:602_2": "pana ṭhitena khaṇḍasīmāva samūhanitabbā, tathā itarāya ṭhitena itarā. Sīmaṃ nāma",
  "tika-vin05t:602_3": "dvīhi kāraṇehi samūhananti pakatiyā khuddakaṃ puna āvāsavaḍḍhanatthāya mahatiṃ vā",
  "tika-vin05t:602_4": "kātuṃ, pakatiyā mahatiṃ puna aññesaṃ vihārokāsadānatthāya khuddakaṃ vā kātuṃ. Tattha",
  "tika-vin05t:602_5": "sace khaṇḍasīmañca avippavāsasīmañca jānanti, samūhanituñceva bandhituñca sakkhissanti.",
  "tika-vin05t:602_6": "Khaṇḍasīmaṃ pana jānantā avippavāsaṃ ajānantāpi samūhanituñceva bandhituñca sakkhissanti.",
  "tika-vin05t:602_7": "Khaṇḍasīmaṃ ajānantā avippavāsaṃyeva jānantā cetiyaṅgaṇabodhiyaṅgaṇaupaosathāgārādīsu",
  "tika-vin05t:602_8": "nirāsaṅkaṭṭhānesu ṭhatvā appeva nāma samūhanituṃ sakkhissanti, paṭibandhituṃ pana",
  "tika-vin05t:602_9": "na sakkhissanteva. Sace bandheyyuṃ, sīmāsambhedaṃ katvā vihāraṃ avihāraṃ kareyyuṃ,",
  "tika-vin05t:602_10": "tasmā na samūhanitabbā. Ye pana ubhopi na jānanti, te neva samūhanituṃ, na bandhituṃ",
  "tika-vin05t:602_11": "sakkhissanti. Ayañhi sīmā nāma kammavācāya vā asīmā hoti sāsanantaradhānena vā, na",
  "tika-vin05t:602_12": "ca sakkā sīmaṃ ajānantehi kammavācā kātuṃ, tasmā na samūhanitabbā, sādhukaṃ pana",
  "tika-vin05t:602_13": "ñatvāyeva samūhanitabbā ceva bandhitabbā cāti. Ayaṃ tāva baddhasīmāya vinicchayo.",
  "tika-vin05t:603_0": "166. Abaddhasīmā pana gāmasīmā sattabbhantarasīmā udakukkhepasīmāti tividhā. Tattha",
  "tika-vin05t:603_1": "yāvatā ekaṃ gāmakhettaṃ, ayaṃ gāmasīmā nāma, gāmaggahaṇena cettha nagarampi nigamampi",
  "tika-vin05t:603_2": "gahitameva hoti. Tattha yattake padese tassa tassa gāmassa gāmabhojakā baliṃ labhanti,",
  "tika-vin05t:603_3": "so padeso appo vā hotu mahanto vā, gāmasīmātveva saṅkhyaṃ gacchati. Nagaranigamasīmāsupi",
  "tika-vin05t:603_4": "eseva nayo. Yampi ekasmiṃyeva gāmakhette ekaṃ padesaṃ “ayaṃ visuṃgāmo hotū”ti paricchinditvā",
  "tika-vin05t:603_5": "rājā kassaci deti, sopi visuṃgāmasīmā hotiyeva, tasmā sā ca itarā ca pakatigāmanagaranigamasīmā",
  "tika-vin05t:603_6": "baddhasīmāsadisāyeva honti, kevalaṃ pana ticīvaravippavāsaparihāraṃ na labhanti.",
  "tika-vin05t:604_0": "Agāmake pana araññe samantā sattabbhantarā sattabbhantarasīmā nāma. Tattha agāmakaṃ",
  "tika-vin05t:604_1": "nāma araññaṃ viñjhāṭavīādīsu vā samuddamajjhe vā macchabandhānaṃ agamanapathe dīpakesu",
  "tika-vin05t:604_2": "labbhati. Samantā sattabbhantarāti majjhe ṭhitānaṃ sabbadisāsu sattabbhantarā vinibbedhena",
  "tika-vin05t:604_3": "cuddasa honti. Tattha ekaṃ abbhantaraṃ aṭṭhavīsatihatthappamāṇaṃ hoti. Ayañca sīmā",
  "tika-vin05t:604_4": "parisavasena vaḍḍhati, tasmā samantā parisapariyantato paṭṭhāya abbhantaraparicchedo",
  "tika-vin05t:604_5": "kātabbo. Sace pana dve saṅghā visuṃ uposathaṃ karonti, dvinnaṃ sattabbhantarānaṃ",
  "tika-vin05t:604_6": "antare aññamekaṃ abbhantaraṃ upacāratthāya ṭhapetabbaṃ.",
  "tika-vin05t:605_0": "167. Yā panesā “sabbā, bhikkhave, nadī asīmā, sabbo samuddo asīmo, sabbo jātassaro",
  "tika-vin05t:605_1": "asīmo”ti evaṃ nadīādīnaṃ baddhasīmabhāvaṃ paṭikkhipitvā puna “nadiyā vā, bhikkhave,",
  "tika-vin05t:605_2": "samudde vā jātassare vā yaṃ majjhimassa purisassa samantā udakukkhepā, ayaṃ tattha",
  "tika-vin05t:605_3": "samānasaṃvāsā ekūposathā”ti vuttā, ayaṃ udakukkhepasīmā nāma. Tattha nadī nadīnimitte",
  "tika-vin05t:605_4": "vuttalakkhaṇāva, samuddopi pākaṭoyeva. Yo pana yena kenaci khaṇitvā akato sayaṃjāto",
  "tika-vin05t:605_5": "sobbho samantato āgatena udakena pūrito tiṭṭhati, yattha nadiyaṃ vuttappakāre vassakāle",
  "tika-vin05t:605_6": "udakaṃ santiṭṭhati, ayaṃ jātassaro nāma. Yopi nadiṃ vā samuddaṃ vā bhinditvā nikkhantaudakena",
  "tika-vin05t:605_7": "khato sobbho etaṃ lakkhaṇaṃ pāpuṇāti, ayampi jātassaroyeva. Etesu nadīādīsu yaṃ ṭhānaṃ",
  "tika-vin05t:605_8": "thāmamajjhimassa purisassa samantato udakukkhepena paricchinnaṃ, ayaṃ udakukkhepasīmā nāma.",
  "tika-vin05t:606_0": "Kathaṃ pana udakukkhepo kātabboti? Yathā akkhadhuttā dāruguḷaṃ khipanti, evaṃ udakaṃ",
  "tika-vin05t:606_1": "vā vālukaṃ vā hatthena gahetvā thāmamajjhimena purisena sabbathāmena khipitabbaṃ.",
  "tika-vin05t:606_2": "Yattha evaṃ khittaṃ udakaṃ vā vālukā vā patati, ayameko udakukkhepo, tassa antohatthapāsaṃ",
  "tika-vin05t:606_3": "vijahitvā ṭhito kammaṃ kopeti. Yāva parisā vaḍḍhati, tāva sīmāpi vaḍḍhati, parisapariyantato",
  "tika-vin05t:606_4": "udakukkhepoyeva pamāṇaṃ, ayaṃ pana etesaṃ nadīādīnaṃ antoyeva labbhati, na bahi.",
  "tika-vin05t:606_5": "Tasmā nadiyā vā jātassare vā yattakaṃ padesaṃ pakativassakāle catūsu māsesu udakaṃ",
  "tika-vin05t:606_6": "ottharati, samudde yasmiṃ padese pakativīciyo osaritvā saṇṭhahanti, tato paṭṭhāya",
  "tika-vin05t:606_7": "kappiyabhūmi, tattha ṭhatvā uposathādikammaṃ kātuṃ vaṭṭati, dubbuṭṭhikāle vā gimhe",
  "tika-vin05t:606_8": "vā nadījātassaresu sukkhesupi sā eva kappiyabhūmi. Sace pana sukkhe jātassare vāpiṃ",
  "tika-vin05t:606_9": "vā khaṇanti, vappaṃ vā karonti, taṃ ṭhānaṃ gāmakhettaṃ hoti. Yā panesā “kappiyabhūmī”ti",
  "tika-vin05t:606_10": "vuttā, tato bahi udakukkhepasīmā na gacchati, anto gacchati, tasmā tesaṃ anto parisapariyantato",
  "tika-vin05t:606_11": "paṭṭhāya samantā udakukkhepaparicchedo kātabbo, ayamettha saṅkhepo.",
  "tika-vin05t:607_0": "Ayaṃ pana vitthāro – sace nadī nātidīghā hoti, pabhavato paṭṭhāya yāva mukhadvārā",
  "tika-vin05t:607_1": "sabbattha saṅgho nisīdati, udakukkhepasīmāya kammaṃ natthi, sakalāpi nadī etesaṃyeva",
  "tika-vin05t:607_2": "bhikkhūnaṃ pahoti. Yaṃ pana mahāsumattherena vuttaṃ “yojanaṃ pavattamānāyeva nadī,",
  "tika-vin05t:607_3": "tatrāpi upari aḍḍhayojanaṃ pahāya heṭṭhā aḍḍhayojane kammaṃ kātuṃ vaṭṭatī”ti, taṃ",
  "tika-vin05t:607_4": "mahāpadumatthereneva paṭikkhittaṃ. Bhagavatā hi “timaṇḍalaṃ paṭicchādetvā yattha",
  "tika-vin05t:607_5": "katthaci uttarantiyā bhikkhuniyā antaravāsako temiyatī”ti idaṃ nadiyā pamāṇaṃ vuttaṃ,",
  "tika-vin05t:607_6": "na yojanaṃ vā aḍḍhayojanaṃ vā, tasmā yā imassa suttassa vasena pubbe vuttalakkhaṇā",
  "tika-vin05t:607_7": "nadī, tassā pabhavato paṭṭhāya saṅghakammaṃ kātuṃ vaṭṭati. Sace panettha bahū bhikkhū",
  "tika-vin05t:607_8": "visuṃ visuṃ kammaṃ karonti, sabbehi attano ca aññesañca udakukkhepaparicchedassa",
  "tika-vin05t:607_9": "antarā añño udakukkhepo sīmantarikatthāya ṭhapetabbo, tato adhikaṃ vaṭṭatiyeva, ūnaṃ",
  "tika-vin05t:607_10": "pana na vaṭṭatīti vuttaṃ. Jātassarasamuddepi eseva nayo.",
  "tika-vin05t:608_0": "Nadiyā pana “kammaṃ karissāmā”ti gatehi sace nadī paripuṇṇā hoti samatittikā, udakasāṭikaṃ",
  "tika-vin05t:608_1": "nivāsetvā antonadiyaṃyeva kammaṃ kātabbaṃ. Sace na sakkonti, nāvāyapi ṭhatvā kātabbaṃ.",
  "tika-vin05t:608_2": "Gacchantiyā pana nāvāya kātuṃ na vaṭṭati. Kasmā? Udakukkhepamattameva hi sīmā. Taṃ",
  "tika-vin05t:608_3": "nāvā sīghameva atikkamati, evaṃ sati aññissā sīmāya ñatti, aññissā anusāvanā hoti,",
  "tika-vin05t:608_4": "tasmā nāvaṃ arittena vā ṭhapetvā pāsāṇe vā lambetvā antonadiyaṃ jātarukkhe vā bandhitvā",
  "tika-vin05t:608_5": "kammaṃ kātabbaṃ. Antonadiyaṃ baddhaaṭṭakepi antonadiyaṃ jātarukkhepi ṭhitehi kātuṃ",
  "tika-vin05t:608_6": "vaṭṭati. Sace pana rukkhassa sākhā vā tato nikkhantapāroho vā bahinadītīre vihārasīmāya",
  "tika-vin05t:608_7": "vā gāmasīmāya vā patiṭṭhito, sīmaṃ vā sodhetvā sākhaṃ vā chinditvā kammaṃ kātabbaṃ.",
  "tika-vin05t:608_8": "Bahinadītīre jātarukkhassa antonadiyaṃ paviṭṭhasākhāya vā pārohe vā nāvaṃ bandhitvā",
  "tika-vin05t:608_9": "kammaṃ kātuṃ na vaṭṭati, karontehi sīmā vā sodhetabbā, chinditvā vāssa bahipatiṭṭhitabhāvo",
  "tika-vin05t:608_10": "nāsetabbo. Nadītīre pana khāṇukaṃ koṭṭetvā tattha baddhanāvāya na vaṭṭatiyeva. Nadiyaṃ",
  "tika-vin05t:608_11": "setuṃ karonti, sace antonadiyaṃyeva setu ca setupādā ca honti, setumhi ṭhitehi kammaṃ",
  "tika-vin05t:608_12": "kātuṃ vaṭṭati. Sace pana setu vā setupādā vā bahitīre patiṭṭhitā, kammaṃ kātuṃ na",
  "tika-vin05t:608_13": "vaṭṭati, sīmaṃ sodhetvā kātabbaṃ. Atha setupādā anto, setu pana ubhinnampi tīrānaṃ",
  "tika-vin05t:608_14": "upariākāse ṭhito, vaṭṭati.",
  "tika-vin05t:609_0": "Antonadiyaṃ pāsāṇo vā dīpako vā hoti, tattha yattakaṃ padesaṃ pubbe vuttappakāre",
  "tika-vin05t:609_1": "pakativassakāle vassānassa catūsu māsesu udakaṃ ottharati, so nadīsaṅkhyameva gacchati.",
  "tika-vin05t:609_2": "Ativuṭṭhikāle oghena otthatokāso na gahetabbo. So hi gāmasīmāsaṅkhyameva gacchati.",
  "tika-vin05t:609_3": "Nadito mātikaṃ nīharantā nadiyaṃ āvaraṇaṃ karonti, taṃ ce ottharitvā vā vinibbijjhitvā",
  "tika-vin05t:609_4": "vā udakaṃ gacchati, sabbattha pavattanaṭṭhāne kammaṃ kātuṃ vaṭṭati. Sace pana āvaraṇena",
  "tika-vin05t:609_5": "vā koṭṭakabandhanena vā sotaṃ pacchindati, udakaṃ nappavattati, appavattanaṭṭhāne",
  "tika-vin05t:609_6": "kātuṃ na vaṭṭati, āvaraṇamattakepi kātuṃ na vaṭṭati. Sace koci āvaraṇappadeso pubbe",
  "tika-vin05t:609_7": "vuttapāsāṇadīpakappadeso viya udakena ajjhottharīyati, tattha vaṭṭati. So hi nadīsaṅkhyameva",
  "tika-vin05t:609_8": "gacchati. Nadiṃ vināsetvā taḷākaṃ karonti, heṭṭhā pāḷibaddhā udakaṃ āgantvā taḷākaṃ",
  "tika-vin05t:609_9": "pūretvā tiṭṭhati, ettha kammaṃ kātuṃ na vaṭṭati, upari pavattanaṭṭhāne heṭṭhā ca",
  "tika-vin05t:609_10": "chaḍḍitodakaṃ nadiṃ otaritvā sandanaṭṭhānato paṭṭhāya vaṭṭati. Deve avassante hemantagimhesu",
  "tika-vin05t:609_11": "vā sukkhanadiyāpi vaṭṭati, nadito nīhaṭamātikāya na vaṭṭati. Sace sā kālantarena",
  "tika-vin05t:609_12": "bhijjitvā nadī hoti, vaṭṭati. Kāci nadī uppatitvā gāmanigamasīmaṃ ottharitvā pavattati,",
  "tika-vin05t:609_13": "nadīyeva hoti, kammaṃ kātuṃ vaṭṭati. Sace pana vihārasīmaṃ ottharati, vihārasīmātveva saṅkhyaṃ gacchati.",
  "tika-vin05t:610_0": "Samuddepi kammaṃ karontehi yaṃ padesaṃ uddhaṃ vaḍḍhanaudakaṃ vā pakativīci vā vegena",
  "tika-vin05t:610_1": "āgantvā ottharati, tattha kātuṃ na vaṭṭati. Yasmiṃ pana padese pakativīciyo osaritvā",
  "tika-vin05t:610_2": "saṇṭhahanti, so udakantato paṭṭhāya anto samuddo nāma, tattha ṭhitehi kammaṃ kātabbaṃ.",
  "tika-vin05t:610_3": "Sace ūmivego bādhati, nāvāya vā aṭṭake vā ṭhatvā kātabbaṃ. Tesu vinicchayo nadiyaṃ",
  "tika-vin05t:610_4": "vuttanayeneva veditabbo. Samudde piṭṭhipāsāṇo hoti, taṃ kadāci ūmiyo āgantvā ottharanti,",
  "tika-vin05t:610_5": "kadāci na ottharanti, tattha kammaṃ kātuṃ na vaṭṭati. So hi gāmasīmāsaṅkhyameva gacchati.",
  "tika-vin05t:610_6": "Sace pana vīcīsu āgatāsupi anāgatāsupi pakatiudakeneva ottharīyati, vaṭṭati. Dīpako",
  "tika-vin05t:610_7": "vā pabbato vā hoti, so ce dūre hoti macchabandhānaṃ agamanapathe, araññasīmāsaṅkhyameva",
  "tika-vin05t:610_8": "gacchati. Tesaṃ gamanapariyantassa orato pana gāmasīmāsaṅkhyaṃ gacchati, tattha gāmasīmaṃ",
  "tika-vin05t:610_9": "asodhetvā kammaṃ kātuṃ na vaṭṭati. Samuddo gāmasīmaṃ vā nigamasīmaṃ vā ottharitvā",
  "tika-vin05t:610_10": "tiṭṭhati, samuddova hoti, tattha kammaṃ kātuṃ vaṭṭati. Sace pana vihārasīmaṃ ottharati,",
  "tika-vin05t:610_11": "vihārasīmātveva saṅkhyaṃ gacchati.",
  "tika-vin05t:611_0": "Jātassare kammaṃ karontehi yattha pubbe vuttappakāre vassakāle vasse pacchinnamatte",
  "tika-vin05t:611_1": "pivituṃ vā hatthapāde vā dhovituṃ udakaṃ na hoti, sukkhati, ayaṃ na jātassaro, gāmakhettasaṅkhyameva",
  "tika-vin05t:611_2": "gacchati, tattha kammaṃ na kātabbaṃ. Yattha pana vuttappakāre vassakāle udakaṃ santiṭṭhati,",
  "tika-vin05t:611_3": "ayameva jātassaro. Tassa yattake padese vassānaṃ cātumāse udakaṃ tiṭṭhati, tattha",
  "tika-vin05t:611_4": "kammaṃ kātuṃ vaṭṭati. Sace gambhīraṃ udakaṃ, aṭṭakaṃ bandhitvā tattha ṭhitehipi jātassarassa",
  "tika-vin05t:611_5": "antojātarukkhamhi baddhaaṭṭakepi kātuṃ vaṭṭati. Piṭṭhipāsāṇadīpakesu panettha nadiyaṃ",
  "tika-vin05t:611_6": "vuttasadisova vinicchayo. Samavassadevakāle pahonakajātassaro pana cepi dubbuṭṭhikakāle",
  "tika-vin05t:611_7": "vā gimhahemantesu vā sukkhati, nirudako hoti, tattha saṅghakammaṃ kātuṃ vaṭṭati.",
  "tika-vin05t:611_8": "Yaṃ andhakaṭṭhakathāyaṃ vuttaṃ “sabbo jātassaro sukkho anodako gāmakhettaṃyeva bhajatī”ti,",
  "tika-vin05t:611_9": "taṃ na gahetabbaṃ. Sace panettha udakatthāya āvāṭaṃ vā pokkharaṇīādīni vā khaṇanti,",
  "tika-vin05t:611_10": "taṃ ṭhānaṃ ajātassaro hoti, gāmasīmāsaṅkhyaṃ gacchati. Lābutipusakādivappe katepi",
  "tika-vin05t:611_11": "eseva nayo. Sace pana naṃ pūretvā thalaṃ vā karonti, ekasmiṃ disābhāge pāḷiṃ bandhitvā",
  "tika-vin05t:611_12": "sabbameva naṃ mahātaḷākaṃ vā karonti, sabbopi ajātassaro hoti, gāmasīmāsaṅkhyaṃ gacchati.",
  "tika-vin05t:611_13": "Loṇīpi jātassarasaṅkhyameva gacchati. Vassike cattāro māse udakaṭṭhānokāse kammaṃ",
  "tika-vin05t:611_14": "kātuṃ vaṭṭatīti. Ayaṃ abaddhasīmāya vinicchayo.",
  "tika-vin05t:612": "Iti pāḷimuttakavinayavinicchayasaṅgahe",
  "tika-vin05t:613": "Sīmāvinicchayakathā samattā.",
  "tika-vin05t:614": "25. Uposathapavāraṇāvinicchayakathā",
  "tika-vin05t:615_0": "168. Uposathapavāraṇāti ettha divasavasena tayo uposathā cātuddasiko pannarasiko",
  "tika-vin05t:615_1": "sāmaggīuposathoti. Tattha hemantagimhavassānānaṃ tiṇṇaṃ utūnaṃ tatiyasattamapakkhesu",
  "tika-vin05t:615_2": "dve dve katvā cha cātuddasikā, sesā pannarasikāti evaṃ ekasaṃvacchare catuvīsati",
  "tika-vin05t:615_3": "uposathā. Idaṃ tāva pakaticārittaṃ. Tathārūpapaccaye sati aññasmimpi cātuddase uposathaṃ",
  "tika-vin05t:615_4": "kātuṃ vaṭṭati. Purimavassaṃvuṭṭhānaṃ pana pubbakattikapuṇṇamā, tesaṃyeva sace bhaṇḍanakārakehi",
  "tika-vin05t:615_5": "upaddutā pavāraṇaṃ paccukkaḍḍhanti, atha kattikamāsassa kāḷapakkhacātuddaso vā pacchimakattikapuṇṇamā",
  "tika-vin05t:615_6": "vā pacchimavassaṃvuṭṭhānañca pacchimakattikapuṇṇamā eva vāti ime tayo pavāraṇādivasāpi",
  "tika-vin05t:615_7": "honti. Idampi pakaticārittameva. Tathārūpapaccaye sati dvinnaṃ kattikapuṇṇamānaṃ",
  "tika-vin05t:615_8": "purimesu cātuddasesupi pavāraṇaṃ kātuṃ vaṭṭati. Yadā pana kosambakakkhandhake āgatanayena",
  "tika-vin05t:615_9": "bhinne bhikkhusaṅghe osārite tasmiṃ bhikkhusmiṃ saṅgho tassa vatthussa vūpasamāya",
  "tika-vin05t:615_10": "saṅghasāmaggiṃ karoti, tadā tāvadeva uposatho kātabbo. “Pātimokkhaṃ uddisitabba”nti",
  "tika-vin05t:615_11": "vacanato ṭhapetvā cātuddasapannarase aññopi yo koci divaso uposathadivaso nāma hoti,",
  "tika-vin05t:615_12": "vassaṃvuṭṭhānaṃ pana kattikamāsabbhantare ayameva sāmaggīpavāraṇādivaso nāma hoti.",
  "tika-vin05t:615_13": "Iti imesu tīsu divasesu uposatho kātabbo. Karontena pana sace cātuddasiko hoti, “ajjuposatho",
  "tika-vin05t:615_14": "cātuddaso”ti vattabbaṃ. Sace sāmaggīuposatho hoti, “ajjuposatho sāmaggī”ti vattabbaṃ.",
  "tika-vin05t:615_15": "Pannarasiyaṃ pana pāḷiyaṃ āgatanayeneva “ajjuposatho pannaraso”ti vattabbaṃ.",
  "tika-vin05t:616_0": "169. Saṅghe uposatho, gaṇe uposatho, puggale uposathoti evaṃ kārakavasena aparepi",
  "tika-vin05t:616_1": "tayo uposathā vuttā, kattabbākāravasena pana suttuddeso pārisuddhiuposatho adhiṭṭhānuposathoti",
  "tika-vin05t:616_2": "aparepi tayo uposathā. Tattha suttuddeso nāma “suṇātu me, bhante, saṅgho”tiādinā",
  "tika-vin05t:616_3": "nayena vutto pātimokkhuddeso. Ye panitare dve uposathā, tesu pārisuddhiuposatho tāva",
  "tika-vin05t:616_4": "aññesañca santike aññamaññañca ārocanavasena duvidho. Tattha yvāyaṃ aññesaṃ santike",
  "tika-vin05t:616_5": "karīyati, sopi pavāritānañca appavāritānañca santike karaṇavasena duvidho. Tattha",
  "tika-vin05t:616_6": "mahāpavāraṇāya pavāritānaṃ santike pacchimikāya upagatena vā anupagatena vā chinnavassena",
  "tika-vin05t:616_7": "vā cātumāsiniyaṃ pana pavāritānaṃ santike anupagatena vā chinnavassena vā kāyasāmaggiṃ",
  "tika-vin05t:616_8": "datvā “parisuddho ahaṃ bhante, parisuddhoti maṃ dhārethā”ti tikkhattuṃ vatvā kātabbo.",
  "tika-vin05t:616_9": "Ṭhapetvā pana pavāraṇādivasaṃ aññasmiṃ kāle āvāsikehi uddiṭṭhamatte pātimokkhe avuṭṭhitāya",
  "tika-vin05t:616_10": "vā ekaccāya vuṭṭhitāya vā sabbāya vā vuṭṭhitāya parisāya ye aññe samasamā vā thokatarā",
  "tika-vin05t:616_11": "vā āgacchanti, tehi tesaṃ santike vuttanayeneva pārisuddhi ārocetabbā.",
  "tika-vin05t:617_0": "Yo panāyaṃ aññamaññaṃ ārocanavasena karīyati, so ñattiṃ ṭhapetvā karaṇavasena ca",
  "tika-vin05t:617_1": "aṭṭhapetvā karaṇavasena ca duvidho. Tattha yasmiṃ āvāse tayo bhikkhū viharanti, tesu",
  "tika-vin05t:617_2": "uposathadivase sannipatitesu ekena bhikkhunā “suṇantu me āyasmantā, ajjuposatho cātuddaso”ti",
  "tika-vin05t:617_3": "vā “pannaraso”ti vā vatvā “yadāyasmantānaṃ pattakallaṃ, mayaṃ aññamaññaṃ pārisuddhiuposathaṃ",
  "tika-vin05t:617_4": "kareyyāmā”ti ñattiyā ṭhapitāya therena bhikkhunā ekaṃsaṃ uttarāsaṅgaṃ karitvā ukkuṭikaṃ",
  "tika-vin05t:617_5": "nisīditvā añjaliṃ paggahetvā “parisuddho ahaṃ, āvuso, parisuddhoti maṃ dhārethā”ti",
  "tika-vin05t:617_6": "tikkhattuṃ vattabbaṃ. Itarehi “bhante”ti vatvā evameva vattabbaṃ. Evaṃ ñattiṃ ṭhapetvā",
  "tika-vin05t:617_7": "kātabbo. Yatra pana dve bhikkhū viharanti, tatra ñattiṃ aṭṭhapetvā vuttanayeneva",
  "tika-vin05t:617_8": "pārisuddhi ārocetabbāti ayaṃ pārisuddhiuposatho.",
  "tika-vin05t:618_0": "Sace pana ekova bhikkhu hoti, sabbaṃ pubbakaraṇīyaṃ katvā aññesaṃ anāgamanaṃ ñatvā",
  "tika-vin05t:618_1": "“ajja me uposatho cātuddaso”ti vā “pannaraso”ti vā vatvā “adhiṭṭhāmī”ti vattabbaṃ.",
  "tika-vin05t:618_2": "Ayaṃ adhiṭṭhānuposathoti evaṃ kattabbākāravasena tayo uposathā veditabbā. Ettāvatā",
  "tika-vin05t:618_3": "nava uposathā dīpitā honti. Tesu divasavasena pannarasiko, kārakavasena saṅghuposatho,",
  "tika-vin05t:618_4": "kattabbākāravasena suttuddesoti evaṃ tilakkhaṇasampanne uposathe pavattamāne uposathaṃ",
  "tika-vin05t:618_5": "akatvā tadahuposathe aññaṃ abhikkhukaṃ nānāsaṃvāsakehi vā sabhikkhukaṃ āvāsaṃ vā",
  "tika-vin05t:618_6": "anāvāsaṃ vā vāsatthāya aññatra saṅghena aññatra antarāyā gacchantassa dukkaṭaṃ hoti.",
  "tika-vin05t:619_0": "170. Uposathakaraṇatthaṃ sannipatite saṅghe bahi uposathaṃ katvā āgatena sannipātaṭṭhānaṃ",
  "tika-vin05t:619_1": "gantvā kāyasāmaggiṃ adentena chando dātabbo. Yopi gilāno vā hoti kiccapasuto vā,",
  "tika-vin05t:619_2": "tenapi pārisuddhiṃ dentena chandopi dātabbo. Kathaṃ? Ekassa bhikkhuno santike “chandaṃ",
  "tika-vin05t:619_3": "dammi, chandaṃ me hara, chandaṃ me ārocehī”ti ayamattho kāyena vā vācāya vā ubhayena",
  "tika-vin05t:619_4": "vā viññāpetabbo, evaṃ dinno hoti chando. Akatuposathena gilānena vā kiccapasutena",
  "tika-vin05t:619_5": "vā pārisuddhi dātabbā. Kathaṃ? Ekassa bhikkhuno santike “pārisuddhiṃ dammi, pārisuddhiṃ",
  "tika-vin05t:619_6": "me hara, pārisuddhiṃ me ārocehī”ti ayamattho kāyena vā vācāya vā ubhayena vā viññāpetabbo,",
  "tika-vin05t:619_7": "evaṃ dinnā hoti pārisuddhi. Taṃ pana dentena chandopi dātabbo. Vuttañhetaṃ bhagavatā",
  "tika-vin05t:619_8": "“anujānāmi, bhikkhave, tadahuposathe pārisuddhiṃ dentena chandampi dātuṃ, santi saṅghassa",
  "tika-vin05t:619_9": "karaṇīya”nti. Tattha pārisuddhidānaṃ saṅghassapi attanopi uposathakaraṇaṃ sampādeti,",
  "tika-vin05t:619_10": "na avasesaṃ saṅghakiccaṃ, chandadānaṃ saṅghasseva uposathakaraṇañca sesakiccañca",
  "tika-vin05t:619_11": "sampādeti, attano panassa uposatho akatoyeva hoti, tasmā pārisuddhiṃ dentena chandopi",
  "tika-vin05t:619_12": "dātabbo. Pubbe vuttaṃ pana suddhikacchandaṃ vā pārisuddhiṃ vā imaṃ vā chandapārisuddhiṃ",
  "tika-vin05t:619_13": "ekena bahūnampi āharituṃ vaṭṭati. Sace pana so antarāmagge aññaṃ bhikkhuṃ passitvā",
  "tika-vin05t:619_14": "yesaṃ tena chando vā pārisuddhi vā gahitā, tesañca attano ca chandapārisuddhiṃ deti,",
  "tika-vin05t:619_15": "tasseva āgacchati. Itarā pana biḷālasaṅkhalikā chandapārisuddhi nāma hoti, sā na",
  "tika-vin05t:619_16": "āgacchati, tasmā sayameva sannipātaṭṭhānaṃ gantvā ārocetabbaṃ. Sace pana sañcicca",
  "tika-vin05t:619_17": "nāroceti, dukkaṭaṃ āpajjati, chandapārisuddhi pana tasmiṃ hatthapāsaṃ upagatamatteyeva āgatā hoti.",
  "tika-vin05t:620_0": "171. Pārivāsiyena pana chandadānena yaṃ kiñci saṅghakammaṃ kātuṃ na vaṭṭati. Tattha",
  "tika-vin05t:620_1": "catubbidhaṃ pārivāsiyaṃ parisapārivāsiyaṃ rattipārivāsiyaṃ chandapārivāsiyaṃ ajjhāsayapārivāsiyanti.",
  "tika-vin05t:620_2": "Tesu parisapārivāsiyaṃ nāma bhikkhū kenacideva karaṇīyena sannipatitā honti, atha",
  "tika-vin05t:620_3": "megho vā uṭṭheti, ussāraṇā vā karīyati, manussā vā ajjhottharantā āgacchanti, bhikkhū",
  "tika-vin05t:620_4": "“anokāsā mayaṃ, aññattha gacchāmā”ti chandaṃ avissajjetvāva uṭṭhahanti. Idaṃ parisapārivāsiyaṃ.",
  "tika-vin05t:620_5": "Kiñcāpi parisapārivāsiyaṃ, chandassa pana avissaṭṭhattā kammaṃ kātuṃ vaṭṭati.",
  "tika-vin05t:621_0": "Puna bhikkhū “uposathādīni karissāmā”ti rattiṃ sannipatitvā “yāva sabbe sannipatanti,",
  "tika-vin05t:621_1": "tāva dhammaṃ suṇissāmā”ti ekaṃ ajjhesanti, tasmiṃ dhammakathaṃ kathenteyeva aruṇo",
  "tika-vin05t:621_2": "uggacchati. Sace “cātuddasikaṃ uposathaṃ karissāmā”ti nisinnā, pannarasoti kātuṃ",
  "tika-vin05t:621_3": "vaṭṭati. Sace pannarasikaṃ kātuṃ nisinnā, pāṭipade anuposathe uposathaṃ kātuṃ na",
  "tika-vin05t:621_4": "vaṭṭati, aññaṃ pana saṅghakiccaṃ kātuṃ vaṭṭati. Idaṃ rattipārivāsiyaṃ nāma.",
  "tika-vin05t:622_0": "Puna bhikkhū “kiñcideva abbhānādisaṅghakammaṃ karissāmā”ti nisinnā honti, tatreko",
  "tika-vin05t:622_1": "nakkhattapāṭhako bhikkhu evaṃ vadati “ajja nakkhattaṃ dāruṇaṃ, mā imaṃ karothā”ti.",
  "tika-vin05t:622_2": "Te tassa vacanena chandaṃ vissajjetvā tattheva nisinnā honti. Athañño āgantvā “nakkhattaṃ",
  "tika-vin05t:622_3": "patimānentaṃ, attho bālaṃ upaccagā”ti vatvā “kiṃ nakkhattena, karothā”ti vadati.",
  "tika-vin05t:622_4": "Idaṃ chandapārivāsiyañceva ajjhāsayapārivāsiyañca. Etasmiṃ pārivāsiye puna chandapārisuddhiṃ",
  "tika-vin05t:622_5": "anānetvā kammaṃ kātuṃ na vaṭṭati.",
  "tika-vin05t:623_0": "172. Sace koci bhikkhu gilāno na sakkoti chandapārisuddhiṃ dātuṃ, so mañcena vā pīṭhena",
  "tika-vin05t:623_1": "vā saṅghamajjhaṃ ānetabbo. Sace gilānupaṭṭhākānaṃ bhikkhūnaṃ evaṃ hoti “sace kho",
  "tika-vin05t:623_2": "mayaṃ gilānaṃ ṭhānā cāvessāma, ābādho vā abhivaḍḍhissati, kālakiriyā vā bhavissatī”ti,",
  "tika-vin05t:623_3": "na so bhikkhu ṭhānā cāvetabbo, saṅghena tattha gantvā uposatho kātabbo. Sace bahū",
  "tika-vin05t:623_4": "tādisā gilānā honti, saṅghena paṭipāṭiyā ṭhatvā sabbe hatthapāse kātabbā. Sace dūre",
  "tika-vin05t:623_5": "honti, saṅgho nappahoti, taṃ divasaṃ uposatho na kātabbo. Na tveva vaggena saṅghena",
  "tika-vin05t:623_6": "uposatho kātabbo, kareyya ce, dukkaṭaṃ.",
  "tika-vin05t:624_0": "Sace ekasmiṃ vihāre catūsu bhikkhūsu vasantesu ekassa chandapārisuddhiṃ āharitvā",
  "tika-vin05t:624_1": "tayo pārisuddhiuposathaṃ karonti, tīsu vā vasantesu ekassa chandapārisuddhiṃ āharitvā",
  "tika-vin05t:624_2": "dve pātimokkhaṃ uddisanti, adhammena vaggaṃ uposathakammaṃ hoti. Sace pana cattāropi",
  "tika-vin05t:624_3": "sannipatitvā pārisuddhiuposathaṃ karonti, tayo vā dve vā pātimokkhaṃ uddisanti, adhammena",
  "tika-vin05t:624_4": "samaggaṃ nāma hoti. Sace catūsu janesu ekassa pārisuddhiṃ āharitvā tayo pātimokkhaṃ",
  "tika-vin05t:624_5": "uddisanti, tīsu vā janesu ekassa pārisuddhiṃ āharitvā dve pārisuddhiuposathaṃ karonti,",
  "tika-vin05t:624_6": "dhammena vaggaṃ nāma hoti. Sace pana cattāro ekattha vasantā sabbe sannipatitvā pātimokkhaṃ",
  "tika-vin05t:624_7": "uddisanti, tayo pārisuddhiuposathaṃ karonti, dve aññamaññaṃ pārisuddhiuposathaṃ karonti,",
  "tika-vin05t:624_8": "dhammena samaggaṃ nāma hoti.",
  "tika-vin05t:625_0": "173. Pavāraṇākammesu pana sace ekasmiṃ vihāre pañcasu bhikkhūsu vasantesu ekassa",
  "tika-vin05t:625_1": "pavāraṇaṃ āharitvā cattāro gaṇañattiṃ ṭhapetvā pavārenti, catūsu vā tīsu vā vasantesu",
  "tika-vin05t:625_2": "ekassa pavāraṇaṃ āharitvā tayo vā dve vā saṅghañattiṃ ṭhapetvā pavārenti, sabbametaṃ",
  "tika-vin05t:625_3": "adhammena vaggaṃ pavāraṇākammaṃ. Sace pana sabbepi pañca janā ekato sannipatitvā",
  "tika-vin05t:625_4": "gaṇañattiṃ ṭhapetvā pavārenti, cattāro vā tayo vā dve vā vasantā ekato sannipatitvā",
  "tika-vin05t:625_5": "saṅghañattiṃ ṭhapetvā pavārenti, sabbametaṃ adhammena samaggaṃ pavāraṇākammaṃ. Sace",
  "tika-vin05t:625_6": "pañcasu janesu ekassa pavāraṇaṃ āharitvā cattāro saṅghañattiṃ ṭhapetvā pavārenti,",
  "tika-vin05t:625_7": "catūsu vā tīsu vā ekassa pavāraṇaṃ āharitvā tayo vā dve vā gaṇañattiṃ ṭhapetvā pavārenti,",
  "tika-vin05t:625_8": "sabbametaṃ dhammena vaggaṃ pavāraṇākammaṃ. Sace pana sabbepi pañca janā ekato sannipatitvā",
  "tika-vin05t:625_9": "saṅghañattiṃ ṭhapetvā pavārenti, cattāro vā tayo vā ekato sannipatitvā gaṇañattiṃ",
  "tika-vin05t:625_10": "ṭhapetvā pavārenti, dve aññamaññaṃ pavārenti, ekako vasanto adhiṭṭhānapavāraṇaṃ karoti,",
  "tika-vin05t:625_11": "sabbametaṃ dhammena samaggaṃ nāma pavāraṇākammanti.",
  "tika-vin05t:626_0": "Ettha sace cātuddasikā hoti, “ajja me pavāraṇā cātuddasī”ti, sace pannarasikā, “ajja",
  "tika-vin05t:626_1": "me pavāraṇā pannarasī”ti evaṃ adhiṭṭhātabbaṃ. Pavāraṇaṃ dentena pana “pavāraṇaṃ dammi,",
  "tika-vin05t:626_2": "pavāraṇaṃ me hara, mamatthāya pavārehī”ti kāyena vā vācāya vā kāyavācāhi vā ayamattho",
  "tika-vin05t:626_3": "viññāpetabbo. Evaṃ dinnāya pavāraṇāya pavāraṇāhārakena saṅghaṃ upasaṅkamitvā evaṃ",
  "tika-vin05t:626_4": "pavāretabbaṃ “tisso, bhante, bhikkhu saṅghaṃ pavāreti diṭṭhena vā sutena vā parisaṅkāya",
  "tika-vin05t:626_5": "vā, vadatu taṃ, bhante, saṅgho anukampaṃ upādāya, passanto paṭikarissati. Dutiyampi,",
  "tika-vin05t:626_6": "bhante…pe… tatiyampi, bhante, tisso bhikkhu saṅghaṃ pavāreti…pe… paṭikarissatī”ti.",
  "tika-vin05t:626_7": "Sace pana vuḍḍhataro hoti, “āyasmā, bhante, tisso”ti vattabbaṃ. Evañhi tena tassatthāya",
  "tika-vin05t:626_8": "pavāritaṃ hoti. Pavāraṇaṃ dentena pana chandopi dātabbo, chandadānaṃ heṭṭhā vuttanayeneva",
  "tika-vin05t:626_9": "veditabbaṃ. Idhāpi chandadānaṃ avasesakammatthāya. Tasmā sace pavāraṇaṃ dento chandaṃ",
  "tika-vin05t:626_10": "deti, vuttanayena āhaṭāya pavāraṇāya tena ca bhikkhunā saṅghena ca pavāritameva hoti.",
  "tika-vin05t:626_11": "Atha pavāraṇameva deti, na chandaṃ, tassa ca pavāraṇāya ārocitāya saṅghena ca pavārite",
  "tika-vin05t:626_12": "sabbesaṃ suppavāritaṃ hoti, aññaṃ pana kammaṃ kuppati. Sace chandameva deti, na pavāraṇaṃ,",
  "tika-vin05t:626_13": "saṅghassa pavāraṇā ca sesakammāni ca na kuppanti, tena pana bhikkhunā appavāritaṃ",
  "tika-vin05t:626_14": "hoti, pavāraṇādivase pana bahisīmāya pavāraṇaṃ adhiṭṭhahitvā āgatenapi chando dātabbo",
  "tika-vin05t:626_15": "tena saṅghassa pavāraṇākammaṃ na kuppati.",
  "tika-vin05t:627_0": "Sace purimikāya pañca bhikkhū vassaṃ upagatā, pacchimikāyapi pañca, purimehi ñattiṃ",
  "tika-vin05t:627_1": "ṭhapetvā pavārite pacchimehi tesaṃ santike pārisuddhiuposatho kātabbo, na ekasmiṃ",
  "tika-vin05t:627_2": "uposathagge dve ñattiyo ṭhapetabbā. Sacepi pacchimikāya upagatā cattāro tayo dve",
  "tika-vin05t:627_3": "eko vā hoti, eseva nayo. Atha purimikāya cattāro, pacchimikāyapi cattāro tayo dve",
  "tika-vin05t:627_4": "eko vā, eseva nayo. Athāpi purimikāya tayo, pacchimikāyapi tayo dve eko vā, eseva",
  "tika-vin05t:627_5": "nayo. Idañhettha lakkhaṇaṃ.",
  "tika-vin05t:628_0": "Sace purimikāya upagatehi pacchimikāya upagatā thokatarā ceva honti samasamā ca,",
  "tika-vin05t:628_1": "saṅghapavāraṇāya ca gaṇaṃ pūrenti, saṅghapavāraṇāvasena ñatti ṭhapetabbā. Sace pana",
  "tika-vin05t:628_2": "pacchimikāya eko hoti, tena saddhiṃ te cattāro honti, catunnaṃ saṅghañattiṃ ṭhapetvā",
  "tika-vin05t:628_3": "pavāretuṃ na vaṭṭati. Gaṇañattiyā pana so gaṇapūrako hoti, tasmā gaṇavasena ñattiṃ",
  "tika-vin05t:628_4": "ṭhapetvā purimehi pavāretabbaṃ, itarena tesaṃ santike pārisuddhiuposatho kātabboti.",
  "tika-vin05t:628_5": "Purimikāya dve, pacchimikāya dve vā eko vā eseva nayo. Purimikāya eko pacchimikāya",
  "tika-vin05t:628_6": "ekoti ekena ekassa santike pavāretabbaṃ, ekena pārisuddhiuposatho kātabbo. Sace purimehi",
  "tika-vin05t:628_7": "vassūpagatehi pacchā vassūpagatā ekenapi adhikatarā honti, paṭhamaṃ pātimokkhaṃ uddisitvā",
  "tika-vin05t:628_8": "pacchā thokatarehi tesaṃ santike pavāretabbaṃ.",
  "tika-vin05t:629_0": "Kattikāya cātumāsinipavāraṇāya pana sace paṭhamavassūpagatehi mahāpavāraṇāya pavāritehi",
  "tika-vin05t:629_1": "pacchā upagatā adhikatarā vā samasamā vā honti, pavāraṇāñattiṃ ṭhapetvā pavāretabbaṃ.",
  "tika-vin05t:629_2": "Tehi pavārite pacchā itarehi pārisuddhiuposatho kātabbo. Atha mahāpavāraṇāyaṃ pavāritā",
  "tika-vin05t:629_3": "bahū honti, pacchā vassūpagatā thokā vā eko vā, pātimokkhe uddiṭṭhe pacchā tesaṃ",
  "tika-vin05t:629_4": "santike tena pavāretabbaṃ. Kiṃ panetaṃ pātimokkhaṃ sakalameva uddisitabbaṃ, udāhu",
  "tika-vin05t:629_5": "ekadesampīti? Ekadesampi uddisituṃ vaṭṭati. Vuttañhetaṃ bhagavatā –",
  "tika-vin05t:630_0": "“Pañcime, bhikkhave, pātimokkhuddesā, nidānaṃ uddisitvā avasesaṃ sutena sāvetabbaṃ,",
  "tika-vin05t:630_1": "ayaṃ paṭhamo pātimokkhuddeso. Nidānaṃ uddisitvā cattāri pārājikāni uddisitvā avasesaṃ",
  "tika-vin05t:630_2": "sutena sāvetabbaṃ, ayaṃ dutiyo pātimokkhuddeso. Nidānaṃ uddisitvā cattāri pārājikāni",
  "tika-vin05t:630_3": "uddisitvā terasa saṅghādisese uddisitvā avasesaṃ sutena sāvetabbaṃ, ayaṃ tatiyo pātimokkhuddeso.",
  "tika-vin05t:630_4": "Nidānaṃ uddisitvā cattāri pārājikāni uddisitvā terasa saṅghādisese uddisitvā dve",
  "tika-vin05t:630_5": "aniyate uddisitvā avasesaṃ bhutena sāvetabbaṃ, ayaṃ catuttho pātimokkhuddeso. Vitthāreneva pañcamo”ti.",
  "tika-vin05t:631_0": "Tattha nidānaṃ uddisitvā avasesaṃ sutena sāvetabbanti “suṇātu me, bhante, saṅgho…pe…",
  "tika-vin05t:631_1": "āvikatā hissa phāsu hotī”ti imaṃ nidānaṃ uddisitvā “uddiṭṭhaṃ kho āyasmanto nidānaṃ,",
  "tika-vin05t:631_2": "tatthāyasmante pucchāmi kaccittha parisuddhā. Dutiyampi pucchāmi…pe… evametaṃ dhārayāmi.",
  "tika-vin05t:631_3": "Sutā kho panāyasmantehi cattāro pārājikā dhammā …pe… avivadamānehi sikkhitabba”nti",
  "tika-vin05t:631_4": "evaṃ avasesaṃ sutena sāvetabbaṃ. Etena nayena sesāpi cattāro pātimokkhuddesā veditabbā.",
  "tika-vin05t:632_0": "174. “Anujānāmi, bhikkhave, sati antarāye saṃkhittena pātimokkhaṃ uddisituṃ. Na,",
  "tika-vin05t:632_1": "bhikkhave, asati antarāye saṃkhittena pātimokkhaṃ uddisitabbaṃ, yo uddiseyya, āpatti",
  "tika-vin05t:632_2": "dukkaṭassā”ti vacanato pana vinā antarāyā saṃkhittena pātimokkhaṃ na uddisitabbaṃ.",
  "tika-vin05t:632_3": "Tatrime antarāyā – rājantarāyo corantarāyo agyantarāyo udakantarāyo manussantarāyo",
  "tika-vin05t:632_4": "amanussantarāyo vāḷantarāyo sarīsapantarāyo jīvitantarāyo brahmacariyantarāyoti.",
  "tika-vin05t:633_0": "Tattha sace bhikkhūsu uposathaṃ karissāmāti nisinnesu rājā āgacchati, ayaṃ rājantarāyo.",
  "tika-vin05t:633_1": "Corā āgacchanti, ayaṃ corantarāyo. Davaḍāho āgacchati, āvāse vā aggi uṭṭhāti, ayaṃ",
  "tika-vin05t:633_2": "agyantarāyo. Megho vā uṭṭheti, ogho vā āgacchati, ayaṃ udakantarāyo. Bahū manussā",
  "tika-vin05t:633_3": "āgacchanti, ayaṃ manussantarāyo. Bhikkhuṃ yakkho gaṇhāti, ayaṃ amanussantarāyo. Byagghādayo",
  "tika-vin05t:633_4": "caṇḍamigā āgacchanti, ayaṃ vāḷantarāyo. Bhikkhuṃ sappādayo ḍaṃsanti, ayaṃ sarīsapantarāyo.",
  "tika-vin05t:633_5": "Bhikkhu gilāno vā hoti, kālaṃ vā karoti, verino vā taṃ māretukāmā gaṇhanti, ayaṃ",
  "tika-vin05t:633_6": "jīvitantarāyo. Manussā ekaṃ vā bahū vā bhikkhū brahmacariyā cāvetukāmā gaṇhanti,",
  "tika-vin05t:633_7": "ayaṃ brahmacariyantarāyo. Evarūpesu antarāyesu saṃkhittena pātimokkho uddisitabbo,",
  "tika-vin05t:633_8": "paṭhamo vā uddeso uddisitabbo. Ādimhi dve tayo cattāro vā. Ettha dutiyādīsu uddesesu",
  "tika-vin05t:633_9": "yasmiṃ apariyosite antarāyo hoti, sopi suteneva sāvetabbo. Nidānuddese pana aniṭṭhite",
  "tika-vin05t:633_10": "sutena sāvetabbaṃ nāma natthi.",
  "tika-vin05t:634_0": "Pavāraṇākammepi sati antarāye dvevācikaṃ ekavācikaṃ samānavassikaṃ vā pavāretuṃ vaṭṭati.",
  "tika-vin05t:634_1": "Ettha ñattiṃ ṭhapentenapi “yadi saṅghassa pattakallaṃ, saṅgho dvevācikaṃ pavāreyyā”ti",
  "tika-vin05t:634_2": "vattabbaṃ. Ekavācike “ekavācikaṃ pavāreyyā”ti, samānavassikepi “samānavassikaṃ pavāreyyā”ti",
  "tika-vin05t:634_3": "vattabbaṃ. Ettha ca bahūpi samānavassā ekato pavāretuṃ labhanti. “Suṇātu me, bhante,",
  "tika-vin05t:634_4": "saṅgho, ajja pavāraṇā pannarasī, yadi saṅghassa pattakallaṃ, saṅgho pavāreyyā”ti",
  "tika-vin05t:634_5": "imāya pana sabbasaṅgāhikāya ñattiyā ṭhapitāya tevācikaṃ dvevācikaṃ ekavācikañca pavāretuṃ",
  "tika-vin05t:634_6": "vaṭṭati, samānavassikaṃ na vaṭṭati. “Tevācikaṃ pavāreyyā”ti vutte pana tevācikameva",
  "tika-vin05t:634_7": "vaṭṭati, aññaṃ na vaṭṭati. “Dvevācikaṃ pavāreyyā”ti vutte dvevācikaṃ tevācikañca",
  "tika-vin05t:634_8": "vaṭṭati, ekavācikañca samānavassikañca na vaṭṭati. “Ekavācikaṃ pavāreyyā”ti vutte",
  "tika-vin05t:634_9": "pana ekavācikadvevācikatevācikāni vaṭṭanti, samānavassikameva na vaṭṭati. “Samānavassika”nti",
  "tika-vin05t:634_10": "vutte sabbaṃ vaṭṭati.",
  "tika-vin05t:635_0": "175. Kena pana pātimokkhaṃ uddisitabbanti? “Anujānāmi, bhikkhave, therādhikaṃ pātimokkha”nti",
  "tika-vin05t:635_1": "vacanato therena vā pātimokkhaṃ uddisitabbaṃ, “anujānāmi, bhikkhave, yo tattha bhikkhu",
  "tika-vin05t:635_2": "byatto paṭibalo, tassādheyyaṃ pātimokkha”nti vacanato navakatarena vā. Ettha ca kiñcāpi",
  "tika-vin05t:635_3": "navakatarassapi byattassa pātimokkhaṃ anuññātaṃ, atha kho ettha ayaṃ adhippāyo –",
  "tika-vin05t:635_4": "sace therassa pañca vā cattāro vā tayo vā pātimokkhuddesā nāgacchanti, dve pana akhaṇḍā",
  "tika-vin05t:635_5": "suvisadā vācuggatā honti, therāyattaṃva pātimokkhaṃ. Sace pana ettakampi visadaṃ",
  "tika-vin05t:635_6": "kātuṃ na sakkoti, byattassa bhikkhuno āyatthaṃ hoti, tasmā sayaṃ vā uddisitabbaṃ,",
  "tika-vin05t:635_7": "añño vā ajjhesitabbo. “Na, bhikkhave, saṅghamajjhe anajjhiṭṭhena pātimokkhaṃ uddisitabbaṃ,",
  "tika-vin05t:635_8": "yo uddiseyya, āpatti dukkaṭassā”ti vacanato anajjhiṭṭhena pātimokkhaṃ na uddisitabbaṃ.",
  "tika-vin05t:635_9": "Na kevalaṃ pātimokkhaṃyeva, dhammopi na bhāsitabbo “na, bhikkhave, saṅghamajjhe anajjhiṭṭhena",
  "tika-vin05t:635_10": "dhammo bhāsitabbo, yo bhāseyya, āpatti dukkaṭassā”ti vacanato.",
  "tika-vin05t:636_0": "Ajjhesanā cettha saṅghena sammatadhammajjhesakāyattā vā saṅghatthe rāyattā vā, tasmā",
  "tika-vin05t:636_1": "dhammajjhesake asati saṅghattheraṃ āpucchitvā vā tena yācito vā bhāsituṃ labhati.",
  "tika-vin05t:636_2": "Saṅghattherenapi sace vihāre bahū dhammakathikā honti, vārapaṭipāṭiyā vattabbo. “Tvaṃ",
  "tika-vin05t:636_3": "dhammaṃ bhaṇa, dhammadānaṃ dehī”ti vā vuttena tīhipi vidhīhi dhammo bhāsitabbo, “osārehī”ti",
  "tika-vin05t:636_4": "vutto pana osāretumeva labhati, “kathehī”ti vutto kathetumeva, “sarabhaññaṃ bhaṇāhī”ti",
  "tika-vin05t:636_5": "vutto sarabhaññameva. Saṅghattheropi ca uccatare āsane nisinno yācituṃ na labhati.",
  "tika-vin05t:636_6": "Sace upajjhāyo ceva saddhivihāriko ca hoti, upajjhāyo ca naṃ uccāsane nisinno “bhaṇā”ti",
  "tika-vin05t:636_7": "vadati, sajjhāyaṃ adhiṭṭhahitvā bhaṇitabbaṃ. Sace panettha daharabhikkhū honti, “tesaṃ",
  "tika-vin05t:636_8": "bhaṇāmī”ti bhaṇitabbaṃ. Sace vihāre saṅghatthero attanoyeva nissitake bhaṇāpeti,",
  "tika-vin05t:636_9": "aññe madhurabhāṇakepi nājjhesati, so aññehi vattabbo – “bhante, asukaṃ nāma bhaṇāpemā”ti.",
  "tika-vin05t:636_10": "Sace “bhaṇāpethā”ti vadati, tuṇhī vā hoti, bhaṇāpetuṃ vaṭṭati. Sace pana paṭibāhati,",
  "tika-vin05t:636_11": "na bhaṇāpetabbaṃ. Yadi pana anāgateyeva saṅghatthere dhammassavanaṃ āraddhaṃ, puna",
  "tika-vin05t:636_12": "āgate ṭhapetvā āpucchanakiccaṃ natthi. Osāretvā pana kathentena āpucchitvā aṭṭhapetvāyeva",
  "tika-vin05t:636_13": "vā kathetabbaṃ. Kathentassa puna āgatepi eseva nayo.",
  "tika-vin05t:637_0": "Upanisinnakathāyampi saṅghattherova sāmī, tasmā tena sayaṃ vā kathetabbaṃ, añño vā",
  "tika-vin05t:637_1": "bhikkhu “kathehī”ti vattabbo, no ca kho uccatare āsanne nisinnena, manussānaṃ pana",
  "tika-vin05t:637_2": "“bhaṇāhī”ti vattuṃ vaṭṭati. Manussā attano jānanakaṃ bhikkhuṃ pucchanti, tena theraṃ",
  "tika-vin05t:637_3": "āpucchitvāpi kathetabbaṃ. Sace saṅghatthero “bhante, ime pañhaṃ pucchantī”ti puṭṭho",
  "tika-vin05t:637_4": "“kathehī”ti vā bhaṇati, tuṇhī vā hoti, kathetuṃ vaṭṭati. Antaraghare anumodanādīsupi",
  "tika-vin05t:637_5": "eseva nayo. Sace saṅghatthero “vihāre vā antaraghare vā maṃ anāpucchitvāpi katheyyāsī”ti",
  "tika-vin05t:637_6": "anujānāti, laddhakappiyaṃ hoti, sabbattha vattuṃ vaṭṭati. Sajjhāyaṃ karontenāpi thero",
  "tika-vin05t:637_7": "āpucchitabboyeva. Ekaṃ āpucchitvā sajjhāyantassa aparo āgacchati, puna āpucchanakiccaṃ",
  "tika-vin05t:637_8": "natthi. Sacepi “vissamissāmī”ti ṭhapitassa āgacchati, puna ārabhantena āpucchitabbaṃ.",
  "tika-vin05t:637_9": "Saṅghatthere anāgateyeva āraddhaṃ sajjhāyantassāpi eseva nayo. Ekena saṅghattherena",
  "tika-vin05t:637_10": "“maṃ anāpucchāpi yathāsukhaṃ sajjhāyāhī”ti anuññāte yathāsukhaṃ sajjhāyituṃ vaṭṭati,",
  "tika-vin05t:637_11": "aññasmiṃ pana āgate taṃ āpucchitvāva sajjhāyitabbaṃ.",
  "tika-vin05t:638_0": "Yasmiṃ pana vihāre sabbeva bhikkhū bālā honti abyattā na jānanti pātimokkhaṃ uddisituṃ,",
  "tika-vin05t:638_1": "tattha kiṃ kātabbanti? Tehi bhikkhūhi eko bhikkhu sāmantā āvāsā sajjukaṃ pāhetabbo",
  "tika-vin05t:638_2": "“gacchāvuso, saṃkhittena vā vitthārena vā pātimokkhaṃ pariyāpuṇitvā āgacchāhī”ti.",
  "tika-vin05t:638_3": "Evañcetaṃ labhetha, iccetaṃ kusalaṃ. No ce labhetha, tehi bhikkhūhi sabbeheva yattha",
  "tika-vin05t:638_4": "tādisā bhikkhū honti, so āvāso uposathakaraṇatthāya anvaḍḍhamāsaṃ gantabbo, agacchantānaṃ",
  "tika-vin05t:638_5": "dukkaṭaṃ. Idañca utuvasseyeva, vassāne pana purimikāya pātimokkhuddesakena vinā na",
  "tika-vin05t:638_6": "vassaṃ upagacchitabbaṃ. Sace so vassūpagatānaṃ pakkamati vā vibbhamati vā kālaṃ vā",
  "tika-vin05t:638_7": "karoti, aññasmiṃ satiyeva pacchimikāya vasituṃ vaṭṭati, asati aññattha gantabbaṃ,",
  "tika-vin05t:638_8": "agacchantānaṃ dukkaṭaṃ. Sace pana pacchimikāya pakkamati vā vibbhamati vā kālaṃ vā",
  "tika-vin05t:638_9": "karoti, māsadvayaṃ vasitabbaṃ.",
  "tika-vin05t:639_0": "Yattha pana te bālā bhikkhū viharanti abyattā, sace tattha koci bhikkhu āgacchati",
  "tika-vin05t:639_1": "bahussuto āgatāgamo dhammadharo vinayadharo mātikādharo paṇḍito byatto medhāvī lajjī",
  "tika-vin05t:639_2": "kukkuccako sikkhākāmo, tehi bhikkhūhi so bhikkhu saṅgahetabbo anuggahetabbo upalāpetabbo,",
  "tika-vin05t:639_3": "upaṭṭhāpetabbo cuṇṇena mattikāya dantakaṭṭhena mukhodakena. No ce saṅgaheyyuṃ anuggaheyyuṃ",
  "tika-vin05t:639_4": "upalāpeyyuṃ, upaṭṭhāpeyyuṃ cuṇṇena mattikāya dantakaṭṭhena mukhodakena, sabbesaṃ",
  "tika-vin05t:639_5": "dukkaṭaṃ. Idha neva therā, na daharā muccanti, sabbehi vārena upaṭṭhāpetabbo. Attano",
  "tika-vin05t:639_6": "vāre anupaṭṭhahantassa āpatti. Tena pana mahātherānaṃ pariveṇasammajjanadantakaṭṭhadānādīni",
  "tika-vin05t:639_7": "na sāditabbāni, evampi sati mahātherehi sāyaṃpātaṃ upaṭṭhānaṃ āgantabbaṃ, tena pana",
  "tika-vin05t:639_8": "tesaṃ āgamanaṃ ñatvā paṭhamataraṃ mahātherānaṃ upaṭṭhānaṃ gantabbaṃ. Sacassa saddhiñcarā",
  "tika-vin05t:639_9": "bhikkhū upaṭṭhākā atthi, “mayhaṃ upaṭṭhākā atthi, tumhe appossukkā viharathā”ti vattabbaṃ.",
  "tika-vin05t:639_10": "Athāpissa saddhiñcarā natthi, tasmiṃyeva vihāre eko vā dve vā vattasampannā vadanti",
  "tika-vin05t:639_11": "“mayaṃ therassa kattabbaṃ karissāma, avasesā phāsu viharantū”ti, sabbesaṃ anāpatti.",
  "tika-vin05t:640_0": "176. “Yassa siyā āpatti, so āvikareyyā”ti ādivacanato na sāpattikena uposatho kātabbo,",
  "tika-vin05t:640_1": "tasmā tadahuposathe āpattiṃ sarantena desetabbā. Desentena ca ekaṃ bhikkhuṃ upasaṅkamitvā",
  "tika-vin05t:640_2": "ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ paggahetvā evaṃ vattabbo",
  "tika-vin05t:640_3": "“ahaṃ, āvuso, itthannāmaṃ āpattiṃ āpanno, taṃ paṭidesemī”ti. Sace navakataro hoti,",
  "tika-vin05t:640_4": "“ahaṃ, bhante”ti vattabbaṃ. “Taṃ paṭidesemī”ti idaṃ pana attano attano anurūpavasena",
  "tika-vin05t:640_5": "“taṃ tuyhamūle, taṃ tumhamūle paṭidesemī”ti vuttepi suvuttameva hoti. Paṭiggāhakenapi",
  "tika-vin05t:640_6": "attano attano anurūpavasena “passatha, bhante, taṃ āpattiṃ, passasi, āvuso, taṃ āpatti”nti",
  "tika-vin05t:640_7": "vā vattabbaṃ, puna desakena “āma, āvuso, passāmi, āma, bhante, passāmī”ti vā vattabbaṃ.",
  "tika-vin05t:640_8": "Puna paṭiggāhakena “āyatiṃ, bhante, saṃvareyyātha, āyatiṃ, āvuso, saṃvareyyāsī”ti",
  "tika-vin05t:640_9": "vā vattabbaṃ. Evaṃ vutte desakena “sādhu suṭṭhu āvuso saṃvarissāmi, sādhu suṭṭhu,",
  "tika-vin05t:640_10": "bhante, saṃvarissāmī”ti vā vattabbaṃ. Sace āpattiyā vematiko hoti, ekaṃ bhikkhuṃ",
  "tika-vin05t:640_11": "upasaṅkamitvā ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ paggahetvā",
  "tika-vin05t:640_12": "evaṃ vattabbo “ahaṃ, āvuso, itthannāmāya āpattiyā vematiko, yadā nibbematiko bhavissāmi,",
  "tika-vin05t:640_13": "tadā taṃ āpattiṃ paṭikarissāmī”ti vatvā uposatho kātabbo, pātimokkhaṃ sotabbaṃ, na",
  "tika-vin05t:640_14": "tveva tappaccayā uposathassa antarāyo kātabbo. “Na, bhikkhave, sabhāgā āpatti desetabbā,",
  "tika-vin05t:640_15": "yo deseyya, āpatti dukkaṭassa. Na, bhikkhave, sabhāgā āpatti paṭiggahetabbā, yo paṭiggaṇheyya,",
  "tika-vin05t:640_16": "āpatti dukkaṭassā”ti vacanato yaṃ dvepi janā vikālabhojanādinā sabhāgavatthunā āpattiṃ",
  "tika-vin05t:640_17": "āpajjanti, evarūpā vatthusabhāgā āpatti neva desetabbā, na ca paṭiggahetabbā. Vikālabhojanapaccayā",
  "tika-vin05t:640_18": "āpannaṃ pana āpattisabhāgaṃ anatirittabhojanapaccayā āpannassa santike desetuṃ vaṭṭati.",
  "tika-vin05t:641_0": "Sace pana sabbo saṅgho vikālabhojanādinā sabhāgavatthunā lahukāpattiṃ āpajjati, tattha",
  "tika-vin05t:641_1": "kiṃ kātabbanti? Tehi bhikkhūhi eko bhikkhu sāmantā āvāsā sajjukaṃ pāhetabbo “gacchāvuso,",
  "tika-vin05t:641_2": "taṃ āpattiṃ paṭikaritvā āgaccha, mayaṃ te santike āpattiṃ paṭikarissāmā”ti. Evañcetaṃ",
  "tika-vin05t:641_3": "labhetha, iccetaṃ kusalaṃ. No ce labhetha, byattena bhikkhunā paṭibalena saṅgho ñāpetabbo",
  "tika-vin05t:641_4": "– “suṇātu me, bhante, saṅgho, ayaṃ sabbo saṅgho sabhāgaṃ āpattiṃ āpanno, yadā aññaṃ",
  "tika-vin05t:641_5": "bhikkhuṃ suddhaṃ anāpattikaṃ passissati, tadā tassa santike taṃ āpattiṃ paṭikarissatī”ti",
  "tika-vin05t:641_6": "vatvā uposatho kātabbo. Sace pana vematiko hoti, “suṇātu me, bhante, saṅgho, ayaṃ",
  "tika-vin05t:641_7": "sabbo saṅgho sabhāgāya āpattiyā vematiko, yadā nibbematiko bhavissati, tadā taṃ āpattiṃ",
  "tika-vin05t:641_8": "paṭikarissatī”ti vatvā uposatho kātabbo. Sace panettha koci “taṃ sabhāgaṃ āpattiṃ",
  "tika-vin05t:641_9": "desetuṃ vaṭṭatī”ti maññamāno ekassa santike deseti, desitā sudesitāva. Aññaṃ pana",
  "tika-vin05t:641_10": "desanāpaccayā desako paṭiggahaṇapaccayā paṭiggāhako cāti ubhopi dukkaṭaṃ āpajjanti,",
  "tika-vin05t:641_11": "taṃ nānāvatthukaṃ hoti, tasmā aññamaññaṃ desetabbaṃ. Ettāvatā te nirāpattikā honti,",
  "tika-vin05t:641_12": "tesaṃ santike sesehi sabhāgāpattiyo desetabbā vā ārocetabbā vā. Sace te evaṃ akatvā",
  "tika-vin05t:641_13": "uposathaṃ karonti, “pārisuddhiṃ āyasmanto ārocethā”tiādinā nayena sāpattikassa uposathakaraṇe",
  "tika-vin05t:641_14": "paññattaṃ dukkaṭaṃ āpajjanti.",
  "tika-vin05t:642_0": "Sace koci bhikkhu pātimokkhe uddissamāne āpattiṃ sarati, tena bhikkhunā sāmanto bhikkhu",
  "tika-vin05t:642_1": "evaṃ vattabbo “ahaṃ, āvuso, itthannāmaṃ āpattiṃ āpanno, ito vuṭṭhahitvā taṃ āpattiṃ",
  "tika-vin05t:642_2": "paṭikarissāmī”ti. Sāmanto ca bhikkhu sabhāgoyeva vattabbo. Visabhāgassa hi vuccamāne",
  "tika-vin05t:642_3": "bhaṇḍanakalahasaṅghabhedādīnipi honti, tasmā tassa avatvā “ito vuṭṭhahitvā paṭikarissāmī”ti",
  "tika-vin05t:642_4": "ābhogaṃ katvā uposatho kātabbo. Sace pana koci pātimokkhe uddissamāne āpattiyā vematiko",
  "tika-vin05t:642_5": "hoti, tenapi sabhāgoyeva sāmanto bhikkhu evaṃ vattabbo “ahaṃ, āvuso, itthannāmāya",
  "tika-vin05t:642_6": "āpattiyā vematiko, yadā nibbematiko bhavissāmi, tadā taṃ āpattiṃ paṭikarissāmī”ti.",
  "tika-vin05t:642_7": "Evañca vatvā uposatho kātabbo, pātimokkhaṃ sotabbaṃ, na tveva tappaccayā uposathassa antarāyo kātabbo.",
  "tika-vin05t:643": "177. “Anujānāmi, bhikkhave, uposathāgāraṃ sammajjitu”nti ādivacanato –",
  "tika-vin05t:644": "“Sammajjanī padīpo ca, udakaṃ āsanena ca;",
  "tika-vin05t:645": "Uposathassa etāni, pubbakaraṇanti vuccatī”ti. –",
  "tika-vin05t:646_0": "Evaṃ vuttaṃ catubbidhaṃ pubbakaraṇaṃ katvāva uposatho kātabbo. Kena pana taṃ kātabbanti?",
  "tika-vin05t:646_1": "“Anujānāmi, bhikkhave, therena bhikkhunā navaṃ bhikkhuṃ āṇāpetuṃ, na, bhikkhave,",
  "tika-vin05t:646_2": "therena āṇattena agilānena na sammajjitabbaṃ, yo na sammajjeyya, āpatti dukkaṭassā”tiādivacanato",
  "tika-vin05t:646_3": "yo therena āṇatto, tena kātabbaṃ. Āṇāpentena ca kiñci kammaṃ karonto vā sadākālameva",
  "tika-vin05t:646_4": "eko vā bhāranittharaṇako vā sarabhāṇakadhammakathikādīsu aññataro vā na uposathāgārasammajjanatthaṃ",
  "tika-vin05t:646_5": "āṇāpetabbo, avasesā pana vārena āṇāpetabbā. Sace āṇatto sammuñjaniṃ tāvakālikampi",
  "tika-vin05t:646_6": "na labhati, sākhābhaṅgaṃ kappiyaṃ kāretvā sammajjitabbaṃ, tampi alabhantassa laddhakappiyaṃ hoti.",
  "tika-vin05t:647_0": "Āsanapaññāpanatthaṃ āṇattena ca sace uposathāgāre āsanāni natthi, saṅghikāvāsato",
  "tika-vin05t:647_1": "āharitvā paññapetvā puna āharitabbāni, āsanesu asati kaṭasārakepi taṭṭikāyopi paññāpetuṃ",
  "tika-vin05t:647_2": "vaṭṭati, taṭṭikāsupi asati sākhābhaṅgāni kappiyaṃ kāretvā paññapetabbāni, kappiyakārakaṃ",
  "tika-vin05t:647_3": "alabhantassa laddhakappiyaṃ hoti.",
  "tika-vin05t:648_0": "Padīpakaraṇatthaṃ āṇāpentena pana “asukasmiṃ nāma okāse telaṃ vā vaṭṭi vā kapallikā",
  "tika-vin05t:648_1": "vā atthi, taṃ gahetvā karohī”ti vattabbo. Sace telādīni natthi, pariyesitabbāni,",
  "tika-vin05t:648_2": "pariyesitvā alabhantassa laddhakappiyaṃ hoti. Apica kapāle aggipi jāletabbo.",
  "tika-vin05t:649": "“Chandapārisuddhiutukkhānaṃ, bhikkhugaṇanāca ovādo;",
  "tika-vin05t:650": "Uposathassa etāni, pubbakiccanti vuccatī”ti. –",
  "tika-vin05t:651": "Evaṃ vuttaṃ pana catubbidhampi pubbakiccaṃ pubbakaraṇato pacchā kātabbaṃ. Tampi hi akatvā uposatho na kātabbo.",
  "tika-vin05t:652_0": "178. Yadi saṅghassa pattakallaṃ, saṅgho uposathaṃ kareyyā”ti vacanato yadā saṅghassa",
  "tika-vin05t:652_1": "uposathakammaṃ pattakallaṃ hoti, tadā taṃ kātabbaṃ, pattakallañca nāmetaṃ catūhi",
  "tika-vin05t:652_2": "aṅgehi saṅgahitaṃ. Tenāhu aṭṭhakathācariyā –",
  "tika-vin05t:653": "“Uposatho yāvatikā ca bhikkhū kammappattā,",
  "tika-vin05t:654": "Sabhāgāpattiyo ca na vijjanti;",
  "tika-vin05t:655": "Vajjanīyā ca puggalā tasmiṃ na honti,",
  "tika-vin05t:656": "Pattakallanti vuccatī”ti. ;",
  "tika-vin05t:657_0": "Tattha uposathoti tīsu uposathadivasesu aññataradivaso. Tasmiñhi sati idaṃ saṅghassa",
  "tika-vin05t:657_1": "uposathakammaṃ pattakallaṃ nāma hoti, nāsati. Yathāha “na ca, bhikkhave, anuposathe",
  "tika-vin05t:657_2": "uposatho kātabbo”ti.",
  "tika-vin05t:658_0": "Yāvatikā ca bhikkhū kammappattāti yattakā bhikkhū tassa uposathakammassa pattā yuttā",
  "tika-vin05t:658_1": "anurūpā sabbantimena paricchedena cattāro pakatattā, te ca kho hatthapāsaṃ avijahitvā",
  "tika-vin05t:658_2": "ekasīmāyaṃ ṭhitā. Tesu hi catūsu bhikkhūsu ekasīmāyaṃ hatthapāsaṃ avijahitvā ṭhitesveva",
  "tika-vin05t:658_3": "taṃ saṅghassa uposathakammaṃ pattakallaṃ nāma hoti, na itarathā. Yathāha “anujānāmi,",
  "tika-vin05t:658_4": "bhikkhave, catunnaṃ pātimokkhaṃ uddisitu”nti.",
  "tika-vin05t:659_0": "Sabhāgāpattiyo ca na vijjantīti ettha yaṃ sabbo saṅgho vikālabhojanādinā sabhāgavatthunā",
  "tika-vin05t:659_1": "lahukāpattiṃ āpajjati, evarūpā vatthusabhāgā sabhāgāti vuccati. Etāsu avijjamānāsupi",
  "tika-vin05t:659_2": "sabhāgāsu vijjamānāsupi pattakallaṃ hotiyeva.",
  "tika-vin05t:660_0": "Vajjanīyā ca puggalā tasmiṃ na hontīti “na, bhikkhave, sagahaṭṭhāya parisāya pātimokkhaṃ",
  "tika-vin05t:660_1": "uddisitabba”nti vacanato gahaṭṭho ca, “na, bhikkhave, bhikkhuniyā nisinnaparisāya",
  "tika-vin05t:660_2": "pātimokkhaṃ uddisitabba”ntiādinā nayena vuttā bhikkhunī, sikkhamānā, sāmaṇero, sāmaṇerī,",
  "tika-vin05t:660_3": "sikkhāpaccakkhātako, antimavatthuajjhāpannako, āpattiyā adassane ukkhittako, āpattiyā",
  "tika-vin05t:660_4": "appaṭikamme ukkhittako, pāpikāya diṭṭhiyā appaṭinissagge ukkhittako, paṇḍako, theyyasaṃvāsako,",
  "tika-vin05t:660_5": "titthiyapakkantako, tiracchānagato, mātughātako, pitughātako, arahantaghātako, bhikkhunīdūsako,",
  "tika-vin05t:660_6": "saṅghabhedako, lohituppādako, ubhatobyañjanakoti ime vīsati cāti ekavīsati puggalā",
  "tika-vin05t:660_7": "vajjanīyā nāma. Te hatthapāsato bahikaraṇavasena vajjetabbā. Etesu hi tividhe ukkhittake",
  "tika-vin05t:660_8": "sati uposathaṃ karonto saṅgho pācittiyaṃ āpajjati, sesesu dukkaṭaṃ, ettha ca tiracchānagatoti",
  "tika-vin05t:660_9": "yassa upasampadā paṭikkhittā. Titthiyā gahaṭṭheneva saṅgahitā. Etepi hi vajjanīyā.",
  "tika-vin05t:660_10": "Evaṃ pattakallaṃ imehi catūhi aṅgehi saṅgahitanti veditabbaṃ. Idañca sabbaṃ pavāraṇākammepi",
  "tika-vin05t:660_11": "yojetvā dassetabbaṃ. “Na, bhikkhave, pātimokkhuddesakena sañcicca na sāvetabbaṃ,",
  "tika-vin05t:660_12": "yo na sāveyya, āpatti dukkaṭassa. Anujānāmi, bhikkhave, pātimokkhuddesakena vāyamituṃ",
  "tika-vin05t:660_13": "‘kathaṃ sāveyya’nti, vāyamantassa anāpattī”ti vacanato pātimokkhuddesakena parisaṃ",
  "tika-vin05t:660_14": "sāvetuṃ vāyamitabbanti.",
  "tika-vin05t:661": "Iti pāḷimuttakavinayavinicchayasaṅgahe",
  "tika-vin05t:662": "Uposathapavāraṇāvinicchayakathā samattā.",
  "tika-vin05t:663": "26. Vassūpanāyikavinicchayakathā",
  "tika-vin05t:664_0": "179. Vassūpanāyikāti ettha purimikā pacchimikāti duve vassūpanāyikā. Tattha āsāḷhīpuṇṇamāya",
  "tika-vin05t:664_1": "anantare pāṭipadadivase purimikā upagantabbā, pacchimikā pana āsāḷhīpuṇṇamato aparāya",
  "tika-vin05t:664_2": "puṇṇamāya anantare pāṭipadadivase. Upagacchantena ca vihāraṃ paṭijaggitvā pānīyaṃ",
  "tika-vin05t:664_3": "paribhojanīyaṃ upaṭṭhāpetvā sabbaṃ cetiyavandanādisāmīcikammaṃ niṭṭhāpetvā “imasmiṃ",
  "tika-vin05t:664_4": "vihāre imaṃ temāsaṃ vassaṃ upemī”ti sakiṃ vā dvattikkhattuṃ vā vācaṃ nicchāretvā",
  "tika-vin05t:664_5": "vassaṃ upagantabbaṃ. Sacepi “idha vasissāmī”ti ālayo atthi, asatiyā pana vassaṃ na",
  "tika-vin05t:664_6": "upeti, gahitasenāsanaṃ suggahitaṃ, chinnavasso na hoti, pavāretuṃ labhatiyeva. Vināpi",
  "tika-vin05t:664_7": "hi vacībhedaṃ ālayakaraṇamattenapi vassaṃ upagatameva hoti. “Idha vassaṃ vasissāmī”ti",
  "tika-vin05t:664_8": "cittuppādoyevettha ālayo nāma.",
  "tika-vin05t:665_0": "“Na, bhikkhave, tadahuvassūpanāyikāya vassaṃ anupagantukāmena sañcicca āvāso atikkamitabbo,",
  "tika-vin05t:665_1": "yo atikkameyya, āpatti dukkaṭassā”ti vacanato vassūpanāyikadivase vassaṃ anupagantukāmo",
  "tika-vin05t:665_2": "vihārasīmaṃ atikkamati, vihāragaṇanāya dukkaṭaṃ. Sace hi taṃ divasaṃ vihārasatassa",
  "tika-vin05t:665_3": "upacāraṃ okkamitvā atikkamati, sataṃ āpattiyo. Sace pana vihāraṃ atikkamitvā aññassa",
  "tika-vin05t:665_4": "vihārassa upacāraṃ anokkamitvāva nivattati, ekāva āpatti. Kenaci antarāyena purimikaṃ",
  "tika-vin05t:665_5": "anupagatena pacchimikā upagantabbā.",
  "tika-vin05t:666_0": "“Na, bhikkhave, asenāsanikena vassaṃ upagantabbaṃ, yo upagaccheyya, āpatti dukkaṭassā”ti",
  "tika-vin05t:666_1": "vacanato yassa pañcannaṃ chadanānaṃ aññatarena channaṃ yojitadvārabandhanaṃ senāsanaṃ",
  "tika-vin05t:666_2": "natthi, tena na upagantabbaṃ. “Na, bhikkhave, chavakuṭikāya vassaṃ upagantabbaṃ,",
  "tika-vin05t:666_3": "yo upagaccheyya, āpatti dukkaṭassā”ti ādivacanato chavakuṭikāyaṃ chatte cāṭiyañca",
  "tika-vin05t:666_4": "upagantuṃ na vaṭṭati. Tattha chavakuṭikā nāma ṭaṅkitamañcādibhedā kuṭi. Tattheva",
  "tika-vin05t:666_5": "upagantuṃ na vaṭṭati, susāne pana aññaṃ kuṭikaṃ katvā upagantuṃ vaṭṭati, chattepi",
  "tika-vin05t:666_6": "catūsu thambhesu chattaṃ ṭhapetvā āvaraṇaṃ katvā dvāraṃ yojetvā upagantuṃ vaṭṭati,",
  "tika-vin05t:666_7": "chattakuṭi nāmesā hoti. Cāṭiyāpi mahantena kapallena chatte vuttanayena kuṭikaṃ katvā upagantuṃ vaṭṭati.",
  "tika-vin05t:667_0": "“Na, bhikkhave, rukkhasusire vassaṃ upagantabbaṃ, yo upagaccheyya, āpatti dukkaṭassā”ti",
  "tika-vin05t:667_1": "vacanato suddhe rukkhasusire upagantuṃ na vaṭṭati, mahantassa pana rukkhasusirassa",
  "tika-vin05t:667_2": "anto padaracchadanaṃ kuṭikaṃ katvā pavisanadvāraṃ yojetvā upagantuṃ vaṭṭati, rukkhaṃ",
  "tika-vin05t:667_3": "chinditvā khāṇukamatthake padaracchadanaṃ kuṭikaṃ katvāpi vaṭṭatiyeva. “Na, bhikkhave,",
  "tika-vin05t:667_4": "rukkhaviṭabhiyā”ti ādivacanato suddhe viṭabhimatte upagantuṃ na vaṭṭati, mahāviṭape",
  "tika-vin05t:667_5": "pana aṭṭakaṃ bandhitvā tattha padaracchadanaṃ kuṭikaṃ katvā dvāraṃ yojetvā upagantabbaṃ.",
  "tika-vin05t:668_0": "“Anujānāmi, bhikkhave, vaje vassaṃ upagantu”ntiādivacanato vaje satthe nāvāyañca",
  "tika-vin05t:668_1": "upagantuṃ vaṭṭati. Tattha vajoti gopālakānaṃ nivāsaṭṭhānaṃ. Vaje vuṭṭhite vajena",
  "tika-vin05t:668_2": "saddhiṃ gatassa vassacchede anāpatti “anujānāmi, bhikkhave, yena vajo, tena gantu”nti",
  "tika-vin05t:668_3": "vuttattā. Satthe vassaṃ upagacchantena pana vassūpanāyikadivase upāsakā vattabbā",
  "tika-vin05t:668_4": "“kuṭikā laddhuṃ vaṭṭatī”ti. Sace karitvā denti, tattha pavisitvā “idha vassaṃ upemī”ti",
  "tika-vin05t:668_5": "tikkhattuṃ vattabbaṃ. No ce denti, sālāsaṅkhepena ṭhitasakaṭassa heṭṭhā upagantabbaṃ.",
  "tika-vin05t:668_6": "Tampi alabhantena ālayo kātabbo, satthe pana vassaṃ upagantuṃ na vaṭṭati. Ālayo nāma",
  "tika-vin05t:668_7": "“idha vassaṃ vasissāmī”ti cittuppādamattaṃ. Sace maggappaṭipanneyeva satthe pavāraṇādivaso",
  "tika-vin05t:668_8": "hoti, tattheva pavāretabbaṃ. Atha sattho antovasseyeva bhikkhunā patthitaṭṭhānaṃ",
  "tika-vin05t:668_9": "patvā atikkamati, patthitaṭṭhāne vasitvā tattha bhikkhūhi saddhiṃ pavāretabbaṃ. Athāpi",
  "tika-vin05t:668_10": "sattho antovasseyeva antarā ekasmiṃ gāme tiṭṭhati vā vippakirati vā, tasmiṃyeva gāme",
  "tika-vin05t:668_11": "bhikkhūhi saddhiṃ vasitvā pavāretabbaṃ, appavāretvā tato paraṃ gantuṃ na vaṭṭati.",
  "tika-vin05t:668_12": "Nāvāya vassaṃ upagacchantenapi kuṭiyaṃyeva upagantabbaṃ, pariyesitvā alabhantena",
  "tika-vin05t:668_13": "ālayo kātabbo. Sace antotemāsaṃ nāvā samuddeyeva hoti, tattheva pavāretabbaṃ. Atha",
  "tika-vin05t:668_14": "nāvā kūlaṃ labhati, ayañca parato gantukāmo hoti, gantuṃ na vaṭṭati, nāvāya laddhagāmeyeva",
  "tika-vin05t:668_15": "vasitvā bhikkhūhi saddhiṃ pavāretabbaṃ. Sacepi nāvā anutīrameva aññattha gacchati,",
  "tika-vin05t:668_16": "bhikkhu ca paṭhamaṃ laddhagāmeyeva vasitukāmo, nāvā gacchatu, bhikkhunā tattheva",
  "tika-vin05t:668_17": "vasitvā bhikkhūhi saddhiṃ pavāretabbaṃ. Iti vaje satthe nāvāyanti tīsu ṭhānesu natthi",
  "tika-vin05t:668_18": "vassacchede āpatti, pavāretuñca labhati.",
  "tika-vin05t:669_0": "“Na, bhikkhave, vassaṃ upagantvā purimaṃ vā temāsaṃ pacchimaṃ vā temāsaṃ avasitvā",
  "tika-vin05t:669_1": "cārikā pakkamitabbā, yo pakkameyya, āpatti dukkaṭassā”ti vacanato purimikāya vassaṃ",
  "tika-vin05t:669_2": "upagatena purimaṃ temāsaṃ, pacchimikāya upagatena pacchimaṃ temāsaṃ avasitvā cārikā",
  "tika-vin05t:669_3": "na pakkamitabbā, vassaṃ upagantvā pana aruṇaṃ anuṭṭhāpetvāpi tadaheva sattāhakaraṇīyena",
  "tika-vin05t:669_4": "pakkamantassapi antosattāhe nivattantassa anāpatti, ko pana vādo dvīhatīhaṃ vasitvā",
  "tika-vin05t:669_5": "sattāhakaraṇīyena pakkamantassa antosattāhe nivattantassa.",
  "tika-vin05t:670_0": "180. “Anujānāmi, bhikkhave, sattannaṃ sattāhakaraṇīyena pahite gantuṃ, na tveva appahite.",
  "tika-vin05t:670_1": "Bhikkhussa bhikkhuniyā sikkhamānāya sāmaṇerassa sāmaṇeriyā upāsakassa upāsikāyā”ti",
  "tika-vin05t:670_2": "vacanato pañcannaṃ sahadhammikānaṃ aññatarena saṅghagaṇapuggale uddissa attano vā",
  "tika-vin05t:670_3": "atthāya vihāraṃ aḍḍhayogaṃ pāsādaṃ hammiyaṃ guhaṃ pariveṇaṃ koṭṭhakaṃ upaṭṭhānasālaṃ",
  "tika-vin05t:670_4": "aggisālaṃ kappiyakuṭiṃ vaccakuṭiṃ caṅkamaṃ caṅkamanasālaṃ udapānaṃ udapānasālaṃ jantāgharaṃ",
  "tika-vin05t:670_5": "jantāgharasālaṃ pokkharaṇiṃ maṇḍapaṃ ārāmaṃ ārāmavatthuṃ vā kāretvā “āgacchantu bhikkhū,",
  "tika-vin05t:670_6": "icchāmi dānañca dātuṃ dhammañca sotuṃ bhikkhū ca passitu”nti evaṃ niddisitvā pesite",
  "tika-vin05t:670_7": "gantabbaṃ sattāhakaraṇīyena, na tveva appahite. Upāsako vā upāsikā vā tatheva saṅghagaṇapuggale",
  "tika-vin05t:670_8": "uddissa vihārādīsu aññataraṃ kāretvā attano vā atthāya nivesanasayanigharādīsu aññataraṃ",
  "tika-vin05t:670_9": "kārāpetvā aññaṃ vā kiccakaraṇīyaṃ niddisitvā gilāno vā hutvā bhikkhūnaṃ santike dūtaṃ",
  "tika-vin05t:670_10": "pahiṇeyya “āgacchantu bhadantā, icchāmi dānañca dātuṃ dhammañca sotuṃ bhikkhū ca",
  "tika-vin05t:670_11": "passitu”nti, gantabbaṃ sattāhakaraṇīyena, na tveva appahite.",
  "tika-vin05t:671_0": "“Anujānāmi, bhikkhave, sattannaṃ sattāhakaraṇīyena appahitepi gantuṃ, pageva pahite.",
  "tika-vin05t:671_1": "Bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa cā”ti",
  "tika-vin05t:671_2": "vacanato “gilānānaṃ etesaṃ bhikkhuādīnaṃ sahadhammikānaṃ mātāpitūnañca gilānānaṃyeva",
  "tika-vin05t:671_3": "gilānabhattaṃ vā gilānupaṭṭhākabhattaṃ vā bhesajjaṃ vā pariyesissāmi, pucchissāmi",
  "tika-vin05t:671_4": "vā upaṭṭhahissāmi vā”ti iminā kāraṇena appahitepi gantabbaṃ, pageva pahite. Andhakaṭṭhakathāyaṃ",
  "tika-vin05t:671_5": "pana “ye mātāpitūnaṃ upaṭṭhākā ñātakā vā aññātakā vā, tesampi appahite gantuṃ vaṭṭatī”ti",
  "tika-vin05t:671_6": "vuttaṃ, taṃ neva aṭṭhakathāyaṃ, na pāḷiyaṃ vuttaṃ, tasmā na gahetabbaṃ.",
  "tika-vin05t:672_0": "Sace pana bhikkhuno bhātā vā añño vā ñātako gilāno hoti, so ce bhikkhussa santike",
  "tika-vin05t:672_1": "dūtaṃ pahiṇeyya “ahaṃ gilāno, āgacchatu bhadanto, icchāmi bhadantassa āgata”nti,",
  "tika-vin05t:672_2": "gantabbaṃ sattāhakaraṇīyena, na tveva appahite. Sace ekasmiṃ vihāre bhikkhūhi saddhiṃ",
  "tika-vin05t:672_3": "vasanto bhikkhubhattiko gilāno hoti, so ce bhikkhūnaṃ santike dūtaṃ pahiṇeyya “ahaṃ",
  "tika-vin05t:672_4": "gilāno, āgacchantu bhikkhū, icchāmi bhikkhūnaṃ āgata”nti, gantabbaṃ sattāhakaraṇīyena, na tveva appahite.",
  "tika-vin05t:673_0": "Sace bhikkhussa bhikkhuniyā sikkhamānāya sāmaṇerassa sāmaṇeriyā anabhirati vā kukkuccaṃ",
  "tika-vin05t:673_1": "vā diṭṭhigataṃ vā uppannaṃ hoti, gantabbaṃ sattāhakaraṇīyena appahitepi “anabhiratiṃ",
  "tika-vin05t:673_2": "vūpakāsessāmi vā vūpakāsāpessāmi vā kumkuccaṃ vinodessāmi vā vinodāpessāmi vā diṭṭhigataṃ",
  "tika-vin05t:673_3": "vivecessāmi vā vivecāpessāmi vā dhammakathaṃ vā karissāmī”ti, pageva pahite. Sace",
  "tika-vin05t:673_4": "koci bhikkhu garudhammaṃ ajjhāpanno hoti parivāsāraho mūlāyapaṭikassanāraho mānattāraho",
  "tika-vin05t:673_5": "abbhānāraho vā, appahitepi gantabbaṃ “parivāsadānādīsu ussukkaṃ āpajjissāmi, anussāvessāmi,",
  "tika-vin05t:673_6": "gaṇapūrako vā bhavissāmī”ti, pageva pahite. Bhikkhuniyāpi mānattārahāya mūlāyapaṭikassanārahāya",
  "tika-vin05t:673_7": "abbhānārahāya vā eseva nayo. Sace sāmaṇero upasampajjitukāmo hoti, vassaṃ vā pucchitukāmo,",
  "tika-vin05t:673_8": "sikkhamānā vā upasampajjitukāmā hoti, sikkhā vāssā kupitā, sāmaṇerī vā sikkhā samādiyitukāmā",
  "tika-vin05t:673_9": "hoti, vassaṃ vā pucchitukāmā, appahitepi gantabbaṃ, pageva pahite.",
  "tika-vin05t:674_0": "Sace bhikkhussa bhikkhuniyā vā saṅgho kammaṃ kātukāmo hoti, tajjanīyaṃ vā niyassaṃ",
  "tika-vin05t:674_1": "vā pabbājanīyaṃ vā paṭisāraṇīyaṃ vā ukkhepanīyaṃ vā, appahitepi gantabbaṃ, pageva",
  "tika-vin05t:674_2": "pahite “kiṃ nu kho saṅgho kammaṃ na kareyya, lahukāya vā pariṇāmeyyā”ti. Sacepi kataṃyeva",
  "tika-vin05t:674_3": "hoti kammaṃ, appahitepi gantabbaṃ “kiṃ nu kho sammā vatteyya, lomaṃ pāteyya, netthāraṃ",
  "tika-vin05t:674_4": "vatteyya, saṅgho taṃ kammaṃ paṭippassambheyyā”ti.",
  "tika-vin05t:675_0": "181. “Anujānāmi, bhikkhave, saṅghakaraṇīyena gantu”nti vacanato senāsanapaṭibaddhasaṅghakaraṇīyenapi",
  "tika-vin05t:675_1": "gantuṃ vaṭṭati. Ettha hi yaṃ kiñci uposathāgārādīsu senāsanesu cetiyachattavedikādīsu",
  "tika-vin05t:675_2": "vā kattabbaṃ, antamaso bhikkhuno puggalikasenāsanampi sabbaṃ saṅghakaraṇīyamevāti",
  "tika-vin05t:675_3": "adhippetaṃ, tasmā tassa nipphādanatthaṃ dabbasambhārādīni vā āharituṃ vaḍḍhakīpabhutīnaṃ",
  "tika-vin05t:675_4": "bhattavetanādīni vā dātuṃ gantabbaṃ. Apicettha ayampi pāḷimuttakanayo veditabbo –",
  "tika-vin05t:675_5": "dhammassavanatthāya animantitena gantuṃ na vaṭṭati, sace ekasmiṃ mahāvāse paṭhamaṃyeva",
  "tika-vin05t:675_6": "katikā katā hoti “asukadivasaṃ nāma sannipatitabba”nti, nimantitoyeva nāma hoti,",
  "tika-vin05t:675_7": "gantuṃ vaṭṭati. “Bhaṇḍakaṃ dhovissāmī”ti gantuṃ na vaṭṭati. Sace pana ācariyupajjhāyā",
  "tika-vin05t:675_8": "pahiṇanti, vaṭṭati. Nātidūre vihāro hoti, “tattha gantvā ajjeva āgamissāmī”ti sampāpuṇituṃ",
  "tika-vin05t:675_9": "na sakkoti, vaṭṭati. Uddesaparipucchādīnaṃ atthāyapi gantuṃ na labhati, “ācariyaṃ",
  "tika-vin05t:675_10": "pana passissāmī”ti gantuṃ labhati. Sace naṃ ācariyo “ajja mā gacchā”ti vadati, vaṭṭati,",
  "tika-vin05t:675_11": "upaṭṭhākakulaṃ vā ñātikulaṃ vā dassanāya gantuṃ na labhati.",
  "tika-vin05t:676_0": "Sace bhikkhūsu vassūpagatesu gāmo corehi vuṭṭhāti, tattha kiṃ kātabbanti? Yena gāmo,",
  "tika-vin05t:676_1": "tena gantabbaṃ. Sace gāmo dvidhā bhijjati, yattha bahutarā manussā, tattha gantabbaṃ.",
  "tika-vin05t:676_2": "Sace bahutarā assaddhā honti appasannā, yattha saddhā pasannā, tattha gantabbaṃ.",
  "tika-vin05t:676_3": "Ettha ca sace gāmo avidūragato hoti, tattha piṇḍāya caritvā vihārameva āgantvā vasitabbaṃ.",
  "tika-vin05t:676_4": "Sace dūraṃ gato, sattāhavārena aruṇo uṭṭhāpetabbo, na sakkā ce hoti, tattheva sabhāgaṭṭhāne",
  "tika-vin05t:676_5": "vasitabbaṃ. Sace manussā yathāpavattāni salākabhattādīni denti, “na mayaṃ tasmiṃ",
  "tika-vin05t:676_6": "vihāre vasimhā”ti vattabbā. “Mayaṃ vihārassa vā pāsādassa vā na dema, tumhākaṃ dema,",
  "tika-vin05t:676_7": "yattha katthaci vasitvā bhuñjathā”ti vutte pana yathāsukhaṃ bhuñjitabbaṃ, tesaṃyeva",
  "tika-vin05t:676_8": "taṃ pāpuṇāti. “Tumhākaṃ vasanaṭṭhāne pāpuṇāpetvā bhuñjathā”ti vutte pana yattha vasanti,",
  "tika-vin05t:676_9": "tattha netvā vassaggena pāpuṇāpetvā bhuñjitabbaṃ. Sace pavāritakāle vassāvāsikaṃ",
  "tika-vin05t:676_10": "denti, yadi sattāhavārena aruṇaṃ uṭṭhāpayiṃsu, gahetabbaṃ. Chinnavassehi pana “na",
  "tika-vin05t:676_11": "mayaṃ tattha vasimha, chinnavassā maya”nti vattabbaṃ. Yadi “yesaṃ amhākaṃ senāsanaṃ",
  "tika-vin05t:676_12": "pāpitaṃ, te gaṇhantū”ti vadanti, gahetabbaṃ. Yaṃ pana “vihāre upanikkhittakaṃ mā",
  "tika-vin05t:676_13": "vinassī”ti idha āhaṭaṃ cīvarādivebhaṅgiyabhaṇḍaṃ, taṃ tattheva gantvā apaloketvā",
  "tika-vin05t:676_14": "bhājetabbaṃ. “Ito ayyānaṃ cattāro paccaye dethā”ti kappiyakārakānaṃ dinne khettavatthuādike",
  "tika-vin05t:676_15": "tatruppādepi eseva nayo. Saṅghikañhi vebhaṅgiyabhaṇḍaṃ antovihāre vā bahisīmāya vā",
  "tika-vin05t:676_16": "hotu, bahisīmāya ṭhitānaṃ apaloketvā bhājetuṃ na vaṭṭati. Ubhayattha ṭhitampi pana",
  "tika-vin05t:676_17": "antosīmāya ṭhitānaṃ apaloketvā bhājetuṃ vaṭṭatiyeva.",
  "tika-vin05t:677_0": "Sace pana vassūpagatā bhikkhū vāḷehi ubbāḷhā honti, gaṇhantipi paripātentipi, sarīsapehi",
  "tika-vin05t:677_1": "vā ubbāḷhā honti, ḍaṃsantipi paripātentipi, corehi vā ubbāḷhā honti, vilumpantipi",
  "tika-vin05t:677_2": "ākoṭentipi, pisācehi vā ubbāḷhā honti, āvisantipi hanantipi, “eseva antarāyo”ti pakkamitabbaṃ,",
  "tika-vin05t:677_3": "natthi vassacchede āpatti. Sace gāmo agginā vā daḍḍho hoti, udakena vā vuḷho. Bhikkhū",
  "tika-vin05t:677_4": "piṇḍakena kilamanti, “eseva antarāyo”ti pakkamitabbaṃ, vassacchede anāpatti. Senāsanaṃ",
  "tika-vin05t:677_5": "agginā vā daḍḍhaṃ hoti, udakena vā vuḷhaṃ, bhikkhū senāsanena kilamanti, “eseva antarāyo”ti",
  "tika-vin05t:677_6": "pakkamitabbaṃ, vassacchede anāpatti. Sace vassūpagatā bhikkhū na labhanti lūkhassa",
  "tika-vin05t:677_7": "vā paṇītassa vā bhojanassa yāvadatthaṃ pāripūriṃ, “eseva antarāyo”ti pakkamitabbaṃ.",
  "tika-vin05t:677_8": "Sace labhanti lūkhassa vā paṇītassa vā bhojanassa yāvadatthaṃ pāripūriṃ, na labhanti",
  "tika-vin05t:677_9": "sappāyāni bhojanāni, “eseva antarāyo”ti pakkamitabbaṃ. Sacepi labhanti lūkhassa vā",
  "tika-vin05t:677_10": "paṇītassa vā bhojanassa yāvadatthaṃ pāripūriṃ, labhanti sappāyāni bhojanāni, na labhanti",
  "tika-vin05t:677_11": "sappāyāni bhesajjāni, “eseva antarāyo”ti pakkamitabbaṃ. Sace labhanti lūkhassa vā",
  "tika-vin05t:677_12": "paṇītassa vā bhojanassa yāvadatthaṃ pāripūriṃ, labhanti sappāyāni bhojanāni, labhanti",
  "tika-vin05t:677_13": "sappāyāni bhesajjāni, na labhanti patirūpaṃ upaṭṭhākaṃ, “eseva antarāyo”ti pakkamitabbaṃ,",
  "tika-vin05t:677_14": "sabbattha vassacchede anāpatti.",
  "tika-vin05t:678_0": "Sace pana vassūpagataṃ bhikkhuṃ itthī nimanteti “ehi, bhante, hiraññaṃ vā te demi,",
  "tika-vin05t:678_1": "suvaṇṇaṃ vā khettaṃ vā vatthuṃ vā gāvuṃ vā gāviṃ vā dāsaṃ vā dāsiṃ vā te demi, dhītaraṃ",
  "tika-vin05t:678_2": "vā te demi bhariyatthāya, ahaṃ vā te bhariyā homi, aññaṃ vā te bhariyaṃ ānemī”ti,",
  "tika-vin05t:678_3": "tatra ce bhikkhuno evaṃ hoti “lahuparivattaṃ kho cittaṃ vuttaṃ bhagavatā, siyāpime",
  "tika-vin05t:678_4": "brahmacariyassa antarāyo”ti, pakkamitabbaṃ, natthi vassacchede āpatti. Vuttanayeneva",
  "tika-vin05t:678_5": "vesī vā nimanteti, thullakumārī vā nimanteti, paṇḍako vā nimanteti, ñātakā vā nimantenti,",
  "tika-vin05t:678_6": "rājāno vā nimantenti, corā vā nimantenti, dhuttā vā nimantenti, eseva nayo. Sace",
  "tika-vin05t:678_7": "vassūpagato bhikkhu passati asāmikaṃ nidhiṃ, tatra ce bhikkhuno evaṃ hoti “lahuparivattaṃ",
  "tika-vin05t:678_8": "kho cittaṃ vuttaṃ bhagavatā, siyāpi me brahmacariyassa antarāyo”ti, pakkamitabbaṃ,",
  "tika-vin05t:678_9": "anāpatti vassacchede.",
  "tika-vin05t:679_0": "Sace vassūpagato bhikkhu passati sambahule bhikkhū saṅghabhedāya parakkamante, suṇāti",
  "tika-vin05t:679_1": "vā “sambahulā bhikkhū saṅghabhedāya parakkamantī”ti, tatra ce bhikkhuno evaṃ hoti",
  "tika-vin05t:679_2": "“garuko kho saṅghabhedo vutto bhagavatā, mā mayi sammukhībhūte saṅgho bhijjī”ti,",
  "tika-vin05t:679_3": "pakkamitabbaṃ, anāpatti vassacchede. Sace vassūpagato bhikkhu suṇāti “asukasmiṃ kira",
  "tika-vin05t:679_4": "āvāse sambahulā bhikkhū saṅghabhedāya parakkamantī”ti, tatra ce bhikkhuno evaṃ hoti",
  "tika-vin05t:679_5": "“te ca kho me bhikkhū mittā, tyāhaṃ vakkhāmi ‘garuko kho, āvuso, saṅghabhedo vutto",
  "tika-vin05t:679_6": "bhagavatā, mā āyasmantānaṃ saṅghabhedo ruccitthā’ti, karissanti me vacanaṃ sussūsissanti,",
  "tika-vin05t:679_7": "sotaṃ odahissantī”ti, pakkamitabbaṃ, anāpatti vassacchede, bhinne pana saṅghe gantvā karaṇīyaṃ natthi.",
  "tika-vin05t:680_0": "Sace pana koci bhikkhu “imaṃ temāsaṃ idha vassaṃ vasathā”ti vutte paṭissuṇitvā visaṃvādeti,",
  "tika-vin05t:680_1": "dukkaṭaṃ. Na kevalaṃ tasseva paṭissavassa visaṃvāde dukkaṭaṃ, “imaṃ temāsaṃ bhikkhaṃ",
  "tika-vin05t:680_2": "gaṇhatha, ubhopi mayaṃ idha vassaṃ vasissāma, ekato uddisāpessāmā”ti evamādināpi",
  "tika-vin05t:680_3": "tassa tassa paṭissavassa visaṃvāde dukkaṭaṃ. Tañca kho paṭhamaṃ suddhacittassa pacchā",
  "tika-vin05t:680_4": "visaṃvādanapaccayā, paṭhamampi asuddhacittassa pana paṭissave pācittiyaṃ. Visaṃvāde",
  "tika-vin05t:680_5": "dukkaṭanti pācittiyena saddhiṃ dukkaṭaṃ yujjati.",
  "tika-vin05t:681_0": "182. Vassūpagatehi antovasse nibaddhavattaṃ ṭhapetvā vassūpagatā bhikkhū “sammuñjaniyo",
  "tika-vin05t:681_1": "bandhathā”ti vattabbā. Sulabhā ce daṇḍakā ceva salākāyo ca honti, ekakena cha pañca",
  "tika-vin05t:681_2": "muṭṭhisammuñjaniyo dve tisso yaṭṭhisammuñjaniyo vā bandhitabbā. Dullabhā honti, dve",
  "tika-vin05t:681_3": "tisso muṭṭhisammuñjaniyo ekā yaṭṭhisammuñjanī bandhitabbā. Sāmaṇerehi pañca pañca",
  "tika-vin05t:681_4": "ukkā vā koṭṭetabbā, vasanaṭṭhānesu kasāvaparibhaṇḍaṃ kātabbaṃ. Vattaṃ karontehi ca",
  "tika-vin05t:681_5": "na uddisitabbaṃ na uddisāpetabbaṃ, na sajjhāyo kātabbo, na pabbājetabbaṃ na upasampādetabbaṃ,",
  "tika-vin05t:681_6": "na nissayo dātabbo, na dhammassavanaṃ kātabbaṃ. Sabbeva hi ete papañcā, nippapañcā",
  "tika-vin05t:681_7": "hutvā samaṇadhammameva karissāmāti vā sabbe terasa dhutaṅgāni samādiyantu, seyyaṃ",
  "tika-vin05t:681_8": "akappetvā ṭhānacaṅkamehi vītināmentu, mūgabbataṃ gaṇhantu, sattāhakaraṇīyena gatāpi",
  "tika-vin05t:681_9": "bhājanīyabhaṇḍaṃ labhantūti vā evarūpaṃ adhammikavattaṃ na kātabbaṃ. Evaṃ pana kātabbaṃ",
  "tika-vin05t:681_10": "– pariyattidhammo nāma tividhampi saddhammaṃ patiṭṭhāpeti, tasmā sakkaccaṃ uddisatha",
  "tika-vin05t:681_11": "uddisāpetha, sajjhāyaṃ karotha, padhānaghare vasantānaṃ saṅghaṭṭanaṃ akatvā antovihāre",
  "tika-vin05t:681_12": "nisīditvā uddisatha uddisāpetha, sajjhāyaṃ karotha, dhammassavanaṃ samiddhaṃ karotha,",
  "tika-vin05t:681_13": "pabbājentā sodhetvā pabbājetha, sodhetvā upasampādetha, sodhetvā nissayaṃ detha.",
  "tika-vin05t:681_14": "Ekopi hi kulaputto pabbajjañca upasampadañca labhitvā sakalaṃ sāsanaṃ patiṭṭhāpeti,",
  "tika-vin05t:681_15": "attano thāmena yattakāni sakkotha, tattakāni dhutaṅgāni samādiyatha, antovassaṃ nāmetaṃ",
  "tika-vin05t:681_16": "sakaladivasaṃ rattiyā ca paṭhamayāmapacchimayāmesu appamattehi bhavitabbaṃ, vīriyaṃ",
  "tika-vin05t:681_17": "ārabhitabbaṃ. Porāṇakamahātherāpi sabbapalibodhe chinditvā antovasse ekacāriyavattaṃ",
  "tika-vin05t:681_18": "pūrayiṃsu, bhasse mattaṃ jānitvā dasavatthukathaṃ dasaasubhadasānussatiaṭṭhatiṃsārammaṇakathaṃ",
  "tika-vin05t:681_19": "kātuṃ vaṭṭati, āgantukānaṃ vattaṃ kātuṃ, sattāhakaraṇīyena gatānaṃ apaloketvā dātuṃ",
  "tika-vin05t:681_20": "vaṭṭatīti evarūpaṃ vattaṃ kātabbaṃ.",
  "tika-vin05t:682_0": "Apica bhikkhū ovaditabbā “viggāhikapisuṇapharusavacanāni mā vadatha, divase divase",
  "tika-vin05t:682_1": "sīlāni āvajjentā caturārakkhaṃ ahāpentā manasikārabahulā viharathā”ti. Dantakaṭṭhakhādanavattaṃ",
  "tika-vin05t:682_2": "ācikkhitabbaṃ, cetiyaṃ vā bodhiṃ vā vandantena gandhamālaṃ vā pūjentena pattaṃ vā",
  "tika-vin05t:682_3": "thavikāya pakkhipantena na kathetabbaṃ, bhikkhācāravattaṃ ācikkhitabbaṃ, antogāme",
  "tika-vin05t:682_4": "manussehi saddhiṃ paccayasaññuttakathā vā visabhāgakathā vā na kathetabbā, rakkhitindriyehi",
  "tika-vin05t:682_5": "bhavitabbaṃ, khandhakavattañca sekhiyavattañca pūretabbanti evarūpā bahukāpi niyyānikakathā ācikkhitabbāti.",
  "tika-vin05t:683": "Iti pāḷimuttakavinayavinicchayasaṅgahe",
  "tika-vin05t:684": "Vassūpanāyikavinicchayakathā samattā.",
  "tika-vin05t:685": "27. Upajjhāyādivattavinicchayakathā",
  "tika-vin05t:686_0": "183. Vattanti ettha pana vattaṃ nāmetaṃ upajjhāyavattaṃ ācariyavattaṃ āgantukavattaṃ",
  "tika-vin05t:686_1": "āvāsikavattaṃ gamikavattaṃ bhattaggavattaṃ piṇḍacārikavattaṃ āraññikavattaṃ senāsanavattaṃ",
  "tika-vin05t:686_2": "jantāgharavattaṃ vaccakuṭivattanti bahuvidhaṃ. Tattha upajjhāyavattaṃ tāva evaṃ veditabbaṃ",
  "tika-vin05t:686_3": "– saddhivihārikena kālasseva uṭṭhāya upāhanā omuñcitvā ekaṃsaṃ uttarāsaṅgaṃ karitvā",
  "tika-vin05t:686_4": "upajjhāyassa dantakaṭṭhaṃ dātabbaṃ, mukhodakaṃ dātabbaṃ. Tattha dantakaṭṭhaṃ dentena",
  "tika-vin05t:686_5": "mahantaṃ majjhimaṃ khuddakanti tīṇi dantakaṭṭhāni upanetvā ito yaṃ tīṇi divasāni",
  "tika-vin05t:686_6": "gaṇhāti, catutthadivasato paṭṭhāya tādisameva dātabbaṃ. Sace aniyamaṃ katvā yaṃ vā",
  "tika-vin05t:686_7": "taṃ vā gaṇhāti, atha yādisaṃ labhati, tādisaṃ dātabbaṃ. Mukhodakaṃ dentenapi sītañca",
  "tika-vin05t:686_8": "uṇhañca udakaṃ upanetvā tato yaṃ tīṇi divasāni vaḷañjeti. Catutthadivasato paṭṭhāya",
  "tika-vin05t:686_9": "tādisameva mukhadhovanodakaṃ dātabbaṃ. Sace duvidhampi vaḷañjeti, duvidhampi upanetabbaṃ.",
  "tika-vin05t:686_10": "Udakaṃ mukhadhovanaṭṭhāne ṭhapetvā vaccakuṭito paṭṭhāya sammajjitabbaṃ. There vaccakuṭigate",
  "tika-vin05t:686_11": "pariveṇaṃ sammajjitabbaṃ, evaṃ pariveṇaṃ asuññaṃ hoti. There vaccakuṭito anikkhanteyeva",
  "tika-vin05t:686_12": "āsanaṃ paññapetabbaṃ. Sarīrakiccaṃ katvā āgantvā tasmiṃ nisinnassa sace yāgu hoti,",
  "tika-vin05t:686_13": "bhājanaṃ dhovitvā yāgu upanāmetabbā, yāguṃ pivitassa udakaṃ datvā bhājanaṃ paṭiggahetvā",
  "tika-vin05t:686_14": "nīcaṃ katvā sādhukaṃ appaṭighaṃsantena dhovitvā paṭisāmetabbaṃ. Upajjhāyamhi vuṭṭhite",
  "tika-vin05t:686_15": "āsanaṃ uddharitabbaṃ. Sace so deso uklāpo hoti kenaci kacavarena saṃkiṇṇo, so deso",
  "tika-vin05t:686_16": "sammajjitabbo. Sace pana añño kacavaro natthi, udakaphusitāneva honti, hatthena pamajjitabbo.",
  "tika-vin05t:687_0": "Sace upajjhāyo gāmaṃ pavisitukāmo hoti, nivāsanaṃ dātabbaṃ, paṭinivāsanaṃ paṭiggahetabbaṃ,",
  "tika-vin05t:687_1": "kāyabandhanaṃ dātabbaṃ, saguṇaṃ katvā saṅghāṭiyo dātabbā, dhovitvā patto saudako",
  "tika-vin05t:687_2": "dātabbo. Sace upajjhāyo pacchāsamaṇaṃ ākaṅkhati, timaṇḍalaṃ paṭicchādentena parimaṇḍalaṃ",
  "tika-vin05t:687_3": "nivāsetvā kāyabandhanaṃ bandhitvā saguṇaṃ katvā saṅghāṭiyo pārupitvā gaṇṭhikaṃ paṭimuñcitvā",
  "tika-vin05t:687_4": "dhovitvā pattaṃ gahetvā upajjhāyassa pacchāsamaṇena hotabbaṃ, nātidūre gantabbaṃ,",
  "tika-vin05t:687_5": "nāccāsanne gantabbaṃ. Ettha pana sace upajjhāyaṃ nivattitvā olokentaṃ ekena vā dvīhi",
  "tika-vin05t:687_6": "vā padavītihārehi sampāpuṇāti, ettāvatā nātidūre nāccāsanne gato hotīti veditabbaṃ.",
  "tika-vin05t:687_7": "Sace upajjhāyena bhikkhācāre yāguyā vā bhatte vā laddhe patto uṇho vā bhāriko vā",
  "tika-vin05t:687_8": "hoti, attano pattaṃ tassa datvā so patto gahetabbo, na upajjhāyassa bhaṇamānassa",
  "tika-vin05t:687_9": "antarantarā kathā opātetabbā. Ito paṭṭhāya pana yattha yattha na-kārena paṭisedho",
  "tika-vin05t:687_10": "karīyati, sabbattha dukkaṭāpatti veditabbā. Upajjhāyo āpattisāmantā bhaṇamāno nivāretabbo.",
  "tika-vin05t:687_11": "Nivārentena ca “bhante, īdisaṃ nāma vattuṃ vaṭṭati, āpatti na hotī”ti evaṃ pucchantena",
  "tika-vin05t:687_12": "viya vāretabbo, “vāressāmī”ti pana katvā “mahallaka, mā evaṃ bhaṇā”ti na vattabbo.",
  "tika-vin05t:688_0": "Sace āsanne gāmo hoti, vihāre vā gilāno bhikkhu hoti, gāmato paṭhamataraṃ āgantabbaṃ.",
  "tika-vin05t:688_1": "Sace dūre gāmo hoti, upajjhāyena saddhiṃ āgacchantopi natthi, teneva saddhiṃ gāmato",
  "tika-vin05t:688_2": "nikkhamitvā cīvarena pattaṃ veṭhetvā antarāmaggato paṭhamataraṃ āgantabbaṃ. Evaṃ",
  "tika-vin05t:688_3": "paṭhamataraṃ āgatena āsanaṃ paññapetabbaṃ, pādodakaṃ pādapīṭhaṃ pādakathalikaṃ upanikkhipitabbaṃ,",
  "tika-vin05t:688_4": "paccuggantvā pattacīvaraṃ paṭiggahetabbaṃ, paṭinivāsanaṃ dātabbaṃ, nivāsanaṃ paṭiggahetabbaṃ.",
  "tika-vin05t:688_5": "Sace cīvaraṃ sedaggahitaṃ hoti, muhuttaṃ uṇhe otāpetabbaṃ, na ca uṇhe cīvaraṃ nidahitabbaṃ,",
  "tika-vin05t:688_6": "cīvaraṃ saṅgharitabbaṃ. Cīvaraṃ saṅgharantena ca caturaṅgulaṃ kaṇṇaṃ ussāretvā cīvaraṃ",
  "tika-vin05t:688_7": "saṅgharitabbaṃ. Kiṃkāraṇā? Mā majjhe bhaṅgo ahosīti. Samaṃ katvā saṅgharitassa hi",
  "tika-vin05t:688_8": "majjhe bhaṅgo hoti, tato niccaṃ bhijjamānaṃ dubbalaṃ hoti, taṃ nivāraṇatthametaṃ",
  "tika-vin05t:688_9": "vuttaṃ. Tasmā yathā ajja bhaṅgaṭṭhāneyeva sve na bhijjissati, tathā divase divase",
  "tika-vin05t:688_10": "caturaṅgulaṃ ussāretvā saṅgharitabbaṃ, obhoge kāyabandhanaṃ kātabbaṃ.",
  "tika-vin05t:689_0": "Sace piṇḍapāto hoti, upajjhāyo ca bhuñjitukāmo hoti, udakaṃ datvā piṇḍapāto upanāmetabbo,",
  "tika-vin05t:689_1": "upajjhāyo pānīyena pucchitabbo. Pucchantena ca tikkhattuṃ “pānīyaṃ, bhante, āharīyatū”ti",
  "tika-vin05t:689_2": "pānīyena pucchitabbo. Sace kālo atthi, upajjhāye bhutte sayaṃ bhuñjitabbaṃ. Sace",
  "tika-vin05t:689_3": "upakaṭṭho kālo, pānīyaṃ upajjhāyassa santike ṭhapetvā sayampi bhuñjitabbaṃ. Bhuttāvissa",
  "tika-vin05t:689_4": "udakaṃ datvā pattaṃ paṭiggahetvā nīcaṃ katvā sādhukaṃ appaṭighaṃsantena dhovitvā",
  "tika-vin05t:689_5": "vodakaṃ katvā muhuttaṃ uṇhe otāpetabbo, na ca uṇhe patto nidahitabbo, pattacīvaraṃ",
  "tika-vin05t:689_6": "nikkhipitabbaṃ. Pattaṃ nikkhipantena ekena hatthena pattaṃ gahetvā ekena hatthena",
  "tika-vin05t:689_7": "heṭṭhāmañcaṃ vā heṭṭhāpīṭhaṃ vā parāmasitvā patto nikkhipitabbo, na ca taṭṭikacammakhaṇḍādīhi",
  "tika-vin05t:689_8": "anantarahitāya bhūmiyā patto nikkhipitabbo. Sace pana kāḷavaṇṇakatā vā sudhābaddhā",
  "tika-vin05t:689_9": "vā bhūmi hoti nirajamattikā, tathārūpāya bhūmiyā ṭhapetuṃ vaṭṭati, dhotavālikāyapi",
  "tika-vin05t:689_10": "ṭhapetuṃ vaṭṭati, paṃsurajasakkharādīsu na vaṭṭati. Tatra pana paṇṇaṃ vā ādhārakaṃ",
  "tika-vin05t:689_11": "vā ṭhapetvā tatra nikkhipitabbo. Cīvaraṃ nikkhipantena ekena hatthena cīvaraṃ gahetvā",
  "tika-vin05t:689_12": "ekena hatthena cīvaravaṃsaṃ vā cīvararajjuṃ vā pamajjitvā pārato antaṃ orato bhogaṃ",
  "tika-vin05t:689_13": "katvā cīvaraṃ nikkhipitabbaṃ. Idañca cīvaravaṃsādīnaṃ heṭṭhā hatthaṃ pavesetvā abhimukhena",
  "tika-vin05t:689_14": "hatthena saṇikaṃ nikkhipanatthaṃ vuttaṃ. Ante pana gahetvā bhogena cīvaravaṃsādīnaṃ",
  "tika-vin05t:689_15": "upari khipantassa bhittiyaṃ bhogo paṭihaññati, tasmā tathā na kātabbaṃ. Upajjhāyamhi",
  "tika-vin05t:689_16": "vuṭṭhite āsanaṃ uddharitabbaṃ, pādodakaṃ pādapīṭhaṃ pādakathalikaṃ paṭisāmetabbaṃ.",
  "tika-vin05t:689_17": "Sace so deso uklāpo hoti, so deso sammajjitabbo.",
  "tika-vin05t:690": "Sace upajjhāyo nahāyitukāmo hoti, nahānaṃ paṭiyādetabbaṃ. Sace sītena attho hoti, sītaṃ paṭiyādetabbaṃ. Sace uṇhena attho hoti, uṇhaṃ paṭiyādetabbaṃ.",
  "tika-vin05t:691_0": "Sace upajjhāyo jantāgharaṃ pavisitukāmo hoti, cuṇṇaṃ sannetabbaṃ, mattikā temetabbā.",
  "tika-vin05t:691_1": "Jantāgharapīṭhaṃ ādāya upajjhāyassa piṭṭhito piṭṭhito gantvā jantāgharapīṭhaṃ datvā",
  "tika-vin05t:691_2": "cīvaraṃ paṭiggahetvā ekamante niddhūmaṭṭhāne ṭhapetabbaṃ, cuṇṇaṃ dātabbaṃ, mattikā",
  "tika-vin05t:691_3": "dātabbā. Sace ussahati, jantāgharaṃ pavisitabbaṃ, pavisantena mattikāya mukhaṃ makkhetvā",
  "tika-vin05t:691_4": "purato ca pacchato ca paṭicchādetvā jantāgharaṃ pavisitabbaṃ. Na there bhikkhū anupakhajja",
  "tika-vin05t:691_5": "nisīditabbaṃ, na navā bhikkhū āsanena paṭibāhitabbā, jantāghare upajjhāyassa parikammaṃ",
  "tika-vin05t:691_6": "kātabbaṃ. Jantāghare parikammaṃ nāma aṅgāramattikāuṇhodakadānādikaṃ sabbakiccaṃ.",
  "tika-vin05t:691_7": "Jantāgharā nikkhamantena jantāgharapīṭhaṃ ādāya purato ca pacchato ca paṭicchādetvā",
  "tika-vin05t:691_8": "jantāgharā nikkhamitabbaṃ.",
  "tika-vin05t:692_0": "Udakepi upajjhāyassa aṅgapaccaṅgaghaṃsanādikaṃ parikammaṃ kātabbaṃ, nahātena paṭhamataraṃ",
  "tika-vin05t:692_1": "uttaritvā attano gattaṃ vodakaṃ katvā nivāsetvā upajjhāyassa gattato udakaṃ pamajjitabbaṃ,",
  "tika-vin05t:692_2": "nivāsanaṃ dātabbaṃ, saṅghāṭi dātabbā, jantāgharapīṭhaṃ ādāya paṭhamataraṃ āgantvā",
  "tika-vin05t:692_3": "āsanaṃ paññapetabbaṃ, pādodakaṃ pādapīṭhaṃ pādakathalikaṃ upanikkhipitabbaṃ, upajjhāyo",
  "tika-vin05t:692_4": "pānīyena pucchitabbo. Jantāghare hi uṇhasantāpena pipāsā hoti. Sace uddisāpetukāmo",
  "tika-vin05t:692_5": "hoti, uddisitabbo. Sace paripucchitukāmo hoti, paripucchitabbo.",
  "tika-vin05t:693_0": "Yasmiṃ vihāre upajjhāyo viharati, sace so vihāro uklāpo hoti, sace ussahati, kenaci",
  "tika-vin05t:693_1": "gelaññena anabhibhūto hoti, sodhetabbo. Agilānena hi saddhivihārikena saṭṭhivassenapi",
  "tika-vin05t:693_2": "sabbaṃ upajjhāyavattaṃ kātabbaṃ, anādarena akarontassa vattabhede dukkaṭaṃ, na-kārapaṭisaṃyuttesu",
  "tika-vin05t:693_3": "pana padesu gilānassapi paṭikkhittakiriyaṃ karontassa dukkaṭameva. Vihāraṃ sodhentena",
  "tika-vin05t:693_4": "paṭhamaṃ pattacīvaraṃ nīharitvā ekamantaṃ nikkhipitabbaṃ, nisīdanapaccattharaṇaṃ",
  "tika-vin05t:693_5": "nīharitvā ekamantaṃ nikkhipitabbaṃ, bhisibimbohanaṃ nīharitvā ekamantaṃ nikkhipitabbaṃ,",
  "tika-vin05t:693_6": "mañco nīcaṃ katvā sādhukaṃ apaṭighaṃsantena asaṅghaṭṭentena kavāṭapīṭhaṃ nīharitvā",
  "tika-vin05t:693_7": "ekamantaṃ nikkhipitabbo, pīṭhaṃ nīcaṃ katvā sādhukaṃ apaṭighaṃsantena asaṅghaṭṭentena",
  "tika-vin05t:693_8": "kavāṭapīṭhaṃ nīharitvā ekamantaṃ nikkhipitabbaṃ, mañcapaṭipādakā nīharitvā ekamantaṃ",
  "tika-vin05t:693_9": "nikkhipitabbā, kheḷamallako nīharitvā ekamantaṃ nikkhipitabbo, apassenaphalakaṃ nīharitvā",
  "tika-vin05t:693_10": "ekamantaṃ nikkhipitabbaṃ. Bhūmattharaṇaṃ yathāpaññattaṃ sallakkhetvā nīharitvā ekamantaṃ",
  "tika-vin05t:693_11": "nikkhipitabbaṃ. Sace vihāre santānakaṃ hoti, ullokā paṭhamaṃ ohāretabbaṃ, ālokasandhikaṇṇabhāgā",
  "tika-vin05t:693_12": "pamajjitabbā. Sace gerukaparikammakatā bhitti kaṇṇakitā hoti, coḷakaṃ temetvā pīḷetvā",
  "tika-vin05t:693_13": "pamajjitabbā. Sace kāḷavaṇṇakatā bhūmi kaṇṇakitā hoti, coḷakaṃ temetvā pīḷetvā pamajjitabbā.",
  "tika-vin05t:693_14": "Sace akatā hoti bhūmi, udakena paripphositvā paripphositvā sammajjitabbā “mā vihāro",
  "tika-vin05t:693_15": "rajena uhaññī”ti, saṅkāraṃ vicinitvā ekamantaṃ chaḍḍetabbaṃ.",
  "tika-vin05t:694_0": "Bhūmattharaṇaṃ otāpetvā sodhetvā papphoṭetvā abhiharitvā yathā paṭhamaṃ paññattaṃ",
  "tika-vin05t:694_1": "ahosi, tatheva paññapetabbaṃ. Etadatthameva hi “yathāpaññattaṃ sallakkhetvā nīharitvā",
  "tika-vin05t:694_2": "ekamantaṃ nikkhipitabba”nti vuttaṃ. Sace pana paṭhamaṃ ajānantena kenaci paññattaṃ",
  "tika-vin05t:694_3": "ahosi, samantato bhittiṃ dvaṅgulamattena vā tivaṅgulamattena vā mocetvā paññapetabbaṃ.",
  "tika-vin05t:694_4": "Idañhettha paññāpanavattaṃ – sace kaṭasārako hoti atimahanto ca, chinditvā koṭiṃ",
  "tika-vin05t:694_5": "nivattetvā bandhitvā paññapetabbo. Sace koṭiṃ nivattetvā bandhituṃ na jānāti, na",
  "tika-vin05t:694_6": "chinditabbo. Mañcapaṭipādakā otāpetvā pamajjitvā yathāṭhāne ṭhapetabbā, mañco otāpetvā",
  "tika-vin05t:694_7": "sodhetvā papphoṭetvā nīcaṃ katvā sādhukaṃ apaṭighaṃsantena asaṅghaṭṭentena kavāṭapīṭhaṃ",
  "tika-vin05t:694_8": "atiharitvā yathāpaññattaṃ paññapetabbo, pīṭhaṃ otāpetvā sodhetvā papphoṭetvā nīcaṃ",
  "tika-vin05t:694_9": "katvā sādhukaṃ apaṭighaṃsantena asaṅghaṭṭentena kavāṭapīṭhaṃ atiharitvā yathāpaññattaṃ",
  "tika-vin05t:694_10": "paññapetabbaṃ, bhisibimbohanaṃ otāpetvā sodhetvā papphoṭetvā atiharitvā yathāpaññattaṃ",
  "tika-vin05t:694_11": "paññapetabbaṃ, nisīdanapaccattharaṇaṃ otāpetvā sodhetvā papphoṭetvā atiharitvā yathāpaññattaṃ",
  "tika-vin05t:694_12": "paññapetabbaṃ, kheḷamallako otāpetvā pamajjitvā atiharitvā yathāṭhāne ṭhapetabbo,",
  "tika-vin05t:694_13": "apassenaphalakaṃ otāpetvā pamajjitvā atiharitvā yathāṭhāne ṭhapetabbaṃ. Pattacīvaraṃ",
  "tika-vin05t:694_14": "nikkhipitabbaṃ, pattaṃ nikkhipantena ekena hatthena pattaṃ gahetvā ekena hatthena",
  "tika-vin05t:694_15": "heṭṭhāmañcaṃ vā heṭṭhāpīṭhaṃ vā parāmasitvā patto nikkhipitabbo, na ca anantarahitāya",
  "tika-vin05t:694_16": "bhūmiyā patto nikkhipitabbo. Cīvaraṃ nikkhipantena ekena hatthena cīvaraṃ gahetvā",
  "tika-vin05t:694_17": "ekena hatthena cīvaravaṃsaṃ vā cīvararajjuṃ vā pamajjitvā pārato antaṃ, orato bhogaṃ",
  "tika-vin05t:694_18": "katvā cīvaraṃ nikkhipitabbaṃ.",
  "tika-vin05t:695_0": "Sace puratthimā sarajā vātā vāyanti, puratthimā vātapānā thaketabbā. Sace pacchimā,",
  "tika-vin05t:695_1": "uttarā, dakkhiṇā sarajā vātā vāyanti, dakkhiṇā vātapānā thaketabbā. Sace sītakālo",
  "tika-vin05t:695_2": "hoti, divā vātapānā vivaritabbā, rattiṃ thaketabbā. Sace uṇhakālo hoti, divā thaketabbā, rattiṃ vivaritabbā.",
  "tika-vin05t:696_0": "Sace uklāpaṃ hoti, pariveṇaṃ sammajjitabbaṃ, koṭṭhako sammajjitabbo, upaṭṭhānasālā",
  "tika-vin05t:696_1": "sammajjitabbā, aggisālā sammajjitabbā, vaccakuṭi sammajjitabbā, pānīyaṃ paribhojanīyaṃ",
  "tika-vin05t:696_2": "upaṭṭhapetabbaṃ, ācamanakumbhiyā udakaṃ āsiñcitabbaṃ.",
  "tika-vin05t:697_0": "Sace upajjhāyassa anabhirati uppannā hoti, saddhivihārikena aññattha netabbo, añño",
  "tika-vin05t:697_1": "vā bhikkhu vattabbo “theraṃ gahetvā aññattha gacchā”ti, dhammakathā vāssa kātabbā.",
  "tika-vin05t:697_2": "Sace upajjhāyassa kukkuccaṃ uppannaṃ hoti, saddhivihārikena vinodetabbaṃ, aññena",
  "tika-vin05t:697_3": "vā vinodāpetabbaṃ dhammakathā vāssa kātabbā. Sace upajjhāyassa diṭṭhigataṃ uppannaṃ",
  "tika-vin05t:697_4": "hoti, saddhivihārikena vissajjetabbaṃ, añño vā vattabbo “theraṃ diṭṭhigataṃ vissajjāpehī”ti,",
  "tika-vin05t:697_5": "dhammakathā vāssa kātabbā. Sace upajjhāyo garudhammaṃ ajjhāpanno hoti parivāsāraho,",
  "tika-vin05t:697_6": "saddhivihārikena ussukkaṃ kātabbaṃ, parivāsadānatthaṃ so so bhikkhu upasaṅkamitvā",
  "tika-vin05t:697_7": "yācitabbo. Sace attanā paṭibalo hoti, attanāva dātabbo. No ce paṭibalo hoti, aññena",
  "tika-vin05t:697_8": "dāpetabbo. Sace upajjhāyo mūlāyapaṭikassanāraho hoti mānattāraho abbhānāraho vā,",
  "tika-vin05t:697_9": "vuttanayeneva ussukkaṃ kātabbaṃ. Sace saṅgho upajjhāyassa kammaṃ kattukāmo hoti tajjanīyaṃ",
  "tika-vin05t:697_10": "vā niyassaṃ vā pabbājanīyaṃ vā paṭisāraṇīyaṃ vā ukkhepanīyaṃ vā, saddhivihārikena",
  "tika-vin05t:697_11": "ussukkaṃ kātabbaṃ “kena nu kho upāyena saṅgho upajjhāyassa kammaṃ na kareyya, lahukāya",
  "tika-vin05t:697_12": "vā pariṇāmeyyā”ti. Saddhivihārikena hi “upajjhāyassa ukkhepanīyakammaṃ kattukāmo",
  "tika-vin05t:697_13": "saṅgho”ti ñatvā ekamekaṃ bhikkhuṃ upasaṅkamitvā “mā, bhante, amhākaṃ upajjhāyassa",
  "tika-vin05t:697_14": "kammaṃ karitthā”ti yācitabbā. Sace karontiyeva, “tajjanīyaṃ vā niyassaṃ vā lahukakammaṃ",
  "tika-vin05t:697_15": "karothā”ti yācitabbā. Sace karontiyeva, atha upajjhāyo “sammā vattatha, bhante”ti",
  "tika-vin05t:697_16": "yācitabbo. Iti taṃ sammā vattāpetvā “paṭippassambhetha, bhante, kamma”nti bhikkhū yācitabbā.",
  "tika-vin05t:698_0": "Sace upajjhāyassa cīvaraṃ dhovitabbaṃ hoti, saddhivihārikena dhovitabbaṃ, ussukkaṃ",
  "tika-vin05t:698_1": "vā kātabbaṃ “kinti nu kho upajjhāyassa cīvaraṃ dhoviyethā”ti. Sace upajjhāyassa cīvaraṃ",
  "tika-vin05t:698_2": "kātabbaṃ hoti, rajanaṃ vā pacitabbaṃ, cīvaraṃ vā rajetabbaṃ hoti, saddhivihārikena",
  "tika-vin05t:698_3": "sabbaṃ kātabbaṃ, ussakkaṃ vā kātabbaṃ “kinti nu kho upajjhāyassa cīvaraṃ rajiyethā”ti.",
  "tika-vin05t:698_4": "Cīvaraṃ rajantena sādhukaṃ saṃparivattetvā rajetabbaṃ, na ca acchinne theve pakkamitabbaṃ.",
  "tika-vin05t:699_0": "Na upajjhāyaṃ anāpucchā ekaccassa patto dātabbo, na ekaccassa patto paṭiggahetabbo,",
  "tika-vin05t:699_1": "na ekaccassa cīvaraṃ dātabbaṃ, na ekaccassa cīvaraṃ paṭiggahetabbaṃ, na ekaccassa",
  "tika-vin05t:699_2": "parikkhāro dātabbo, na ekaccassa parikkhāro paṭiggahetabbo, na ekaccassa kesā chedetabbā,",
  "tika-vin05t:699_3": "na ekaccena kesā chedāpetabbā, na ekaccassa parikammaṃ kātabbaṃ, na ekaccena parikammaṃ",
  "tika-vin05t:699_4": "kārāpetabbaṃ, na ekaccassa veyyāvacco kātabbo, na ekaccena veyyāvacco kārāpetabbo,",
  "tika-vin05t:699_5": "na ekaccassa pacchāsamaṇena hotabbaṃ, na ekacco pacchāsamaṇo ādātabbo, na ekaccassa",
  "tika-vin05t:699_6": "piṇḍapāto nīharitabbo, na ekaccena piṇḍapāto nīharāpetabbo, na upajjhāyaṃ anāpucchā",
  "tika-vin05t:699_7": "gāmo pavisitabbo, piṇḍāya vā aññena vā karaṇīyena pavisitukāmena āpucchitvāva pavisitabbo.",
  "tika-vin05t:699_8": "Sace upajjhāyo kālasseva vuṭṭhāya dūraṃ bhikkhācāraṃ gantukāmo hoti, “daharā piṇḍāya",
  "tika-vin05t:699_9": "pavisantū”ti vatvā gantabbaṃ. Avatvā gate pariveṇaṃ gantvā upajjhāyaṃ apassantena",
  "tika-vin05t:699_10": "gāmaṃ pavisituṃ vaṭṭati. Sace gāmaṃ pavisantopi passati, diṭṭhaṭṭhānato paṭṭhāya",
  "tika-vin05t:699_11": "āpucchituṃyeva vaṭṭati. Na upajjhāyaṃ anāpucchā vāsatthāya vā asubhadassanatthāya",
  "tika-vin05t:699_12": "vā susānaṃ gantabbaṃ, na disā pakkamitabbā, pakkamitukāmena pana kammaṃ ācikkhitvā",
  "tika-vin05t:699_13": "yāvatatiyaṃ yācitabbo. Sace anujānāti, sādhu, no ce anujānāti, taṃ nissāya vasato",
  "tika-vin05t:699_14": "cassa uddeso vā paripucchā vā kammaṭṭhānaṃ vā na sampajjati, upajjhāyo bālo hoti",
  "tika-vin05t:699_15": "abyatto, kevalaṃ attano santike vasāpetukāmatāya eva gantuṃ na deti, evarūpe nivārentepi",
  "tika-vin05t:699_16": "gantuṃ vaṭṭati. Sace upajjhāyo gilāno hoti, yāvajīvaṃ upaṭṭhāpetabbo, vuṭṭhānamassa",
  "tika-vin05t:699_17": "āgametabbaṃ, na katthaci gantabbaṃ. Sace añño bhikkhu upaṭṭhāko atthi, bhesajjaṃ",
  "tika-vin05t:699_18": "pariyesitvā tassa hatthe datvā “bhante, ayaṃ upaṭṭhahissatī”ti vatvā gantabbaṃ. Idaṃ",
  "tika-vin05t:699_19": "tāva upajjhāyavattaṃ.",
  "tika-vin05t:700_0": "184. Idameva ca antevāsikena ācariyassa kattabbattā ācariyavattanti vuccati. Nāmamattameva",
  "tika-vin05t:700_1": "hettha nānaṃ. Tattha yāva cīvararajanaṃ, tāva vatte akariyamāne upajjhāyassa ācariyassa",
  "tika-vin05t:700_2": "ca parihāni hoti, tasmā taṃ akarontassa nissayamuttakassapi amuttakassapi āpattiyeva,",
  "tika-vin05t:700_3": "ekaccassa pattadānato paṭṭhāya amuttanissayasseva āpatti. Upajjhāye ācariye vā vattaṃ",
  "tika-vin05t:700_4": "sādiyante saddhivihārikā antevāsikā ca bahukāpi hontu, sabbesaṃ āpatti. Sace upajjhāyo",
  "tika-vin05t:700_5": "ācariyo vā “mayhaṃ upaṭṭhāko atthi, tumhe attano sajjhāyamanasikārādīsu yogaṃ karothā”ti",
  "tika-vin05t:700_6": "vadati, saddhivihārikādīnaṃ anāpatti. Upajjhāyo vā ācariyo vā sace sādiyanaṃ vā asādiyanaṃ",
  "tika-vin05t:700_7": "vā na jānāti, bālo hoti, saddhivihārikādayo bahū, tesu eko vattasampanno bhikkhu",
  "tika-vin05t:700_8": "“upajjhāyassa vā ācariyassa vā kiccaṃ ahaṃ karissāmi, tumhe appossukkā viharathā”ti",
  "tika-vin05t:700_9": "evañce attano bhāraṃ katvā itare vissajjeti, tassa bhārakaraṇato paṭṭhāya tesaṃ anāpatti.",
  "tika-vin05t:700_10": "Ettha antevāsikesu pana nissayantevāsikena yāva ācariyaṃ nissāya vasati, tāva sabbaṃ",
  "tika-vin05t:700_11": "ācariyavattaṃ kātabbaṃ. Pabbajjaupasampadadhammantevāsikehi pana nissayamuttakehipi",
  "tika-vin05t:700_12": "ādito paṭṭhāya yāva cīvararajanaṃ, tāva vattaṃ kātabbaṃ. Anāpucchitvā pattadānādimhi",
  "tika-vin05t:700_13": "pana etesaṃ anāpatti.",
  "tika-vin05t:701_0": "Etesu pabbajjantevāsiko ca upasampadantevāsiko ca ācariyassa yāvajīvaṃ bhārā. Nissayantevāsiko",
  "tika-vin05t:701_1": "ca dhammantevāsiko ca yāva samīpe vasanti, tāva ācariyupajjhāyehipi antevāsikasaddhivihārikā",
  "tika-vin05t:701_2": "saṅgahetabbā anuggahetabbā uddesena paripucchāya ovādena anusāsaniyā. Sace antevāsikasaddhivihārikānaṃ",
  "tika-vin05t:701_3": "patto vā cīvaraṃ vā añño vā koci parikkhāro natthi, attano atirekapattacīvaraṃ atirekaparikkhāro",
  "tika-vin05t:701_4": "vā atthi, dātabbaṃ. No ce, dhammiyena nayena pariyesanatthāya ussukkaṃ kātabbaṃ.",
  "tika-vin05t:701_5": "Sace antevāsikasaddhivihārikā gilānā honti, upajjhāyavatte vuttanayena dantakaṭṭhadānaṃ",
  "tika-vin05t:701_6": "ādiṃ katvā ācamanakumbhiyā udakasiñcanapariyosānaṃ sabbaṃ vattaṃ kātabbameva, akarontānaṃ",
  "tika-vin05t:701_7": "āpatti. Tasmā ācariyupajjhāyehipi antevāsikasaddhivihārikesu sammā vattitabbaṃ. Ācariyupajjhāyādīsu",
  "tika-vin05t:701_8": "hi yo yo na sammā vattati, tassa tassa āpatti. Upajjhāyādivattakathā.",
  "tika-vin05t:702_0": "185. Idāni āgantukavattādīni veditabbāni. Āgantukena bhikkhunā upacārasīmāsamīpaṃ",
  "tika-vin05t:702_1": "gantvā upāhanā omuñcitvā nīcaṃ katvā papphoṭetvā upāhanadaṇḍakena gahetvā chattaṃ",
  "tika-vin05t:702_2": "upanāmetvā sīsaṃ vivaritvā sīse cīvaraṃ khandhe karitvā sādhukaṃ ataramānena ārāmo",
  "tika-vin05t:702_3": "pavisitabbo, ārāmaṃ pavisantena sallakkhetabbaṃ “kattha āvāsikā bhikkhū sannipatantī”ti.",
  "tika-vin05t:702_4": "Yattha āvāsikā bhikkhū sannipatanti upaṭṭhānasālāya vā maṇḍape vā rukkhamūle vā,",
  "tika-vin05t:702_5": "tattha gantvā ekamantaṃ patto nikkhipitabbo, ekamantaṃ cīvaraṃ nikkhipitabbaṃ, patirūpaṃ",
  "tika-vin05t:702_6": "āsanaṃ gahetvā nisīditabbaṃ, pānīyaṃ pucchitabbaṃ, paribhojanīyaṃ pucchitabbaṃ “katamaṃ",
  "tika-vin05t:702_7": "pānīyaṃ, katamaṃ paribhojanīya”nti. Sace pānīyena attho hoti, pānīyaṃ gahetvā pātabbaṃ.",
  "tika-vin05t:702_8": "Sace paribhojanīyena attho hoti, paribhojanīyaṃ gahetvā pādā dhovitabbā. Pāde dhovantena",
  "tika-vin05t:702_9": "ekena hatthena udakaṃ āsiñcitabbaṃ, ekena hatthena pādā dhovitabbā, na teneva hatthena",
  "tika-vin05t:702_10": "udakaṃ āsiñcitabbaṃ, na teneva hatthena pādā dhovitabbā, upāhanapuñchanacoḷakaṃ puñchitvā",
  "tika-vin05t:702_11": "upāhanā puñchitabbā, upāhanā puñchantena paṭhamaṃ sukkhena coḷakena puñchitabbā,",
  "tika-vin05t:702_12": "pacchā allena, upāhanapuñchanacoḷakaṃ dhovitvā ekamantaṃ pattharitabbaṃ.",
  "tika-vin05t:703_0": "Sace āvāsiko bhikkhu vuḍḍho hoti, abhivādetabbo. Sace navako hoti, abhivādāpetabbo.",
  "tika-vin05t:703_1": "Senāsanaṃ pucchitabbaṃ “katamaṃ me senāsanaṃ pāpuṇātī”ti, ajjhāvuṭṭhaṃ vā anajjhāvuṭṭhaṃ",
  "tika-vin05t:703_2": "vā pucchitabbaṃ, “gocaragāmo āsanne, udāhu dūre, kālasseva piṇḍāya caritabbaṃ, udāhu",
  "tika-vin05t:703_3": "divā”ti evaṃ bhikkhācāro pucchitabbo, agocaro pucchitabbo, gocaro pucchitabbo. Agocaro",
  "tika-vin05t:703_4": "nāma micchādiṭṭhikānaṃ gāmo paricchinnabhikkho vā gāmo, yattha ekassa vā dvinnaṃ",
  "tika-vin05t:703_5": "vā bhikkhā dīyati, sekkhasammahāni kulāni pucchitabbāni, vaccaṭṭhānaṃ pucchitabbaṃ,",
  "tika-vin05t:703_6": "passāvaṭṭhānaṃ pucchitabbaṃ, “kiṃ imissā pokkharaṇiyā pānīyaṃyeva pivanti, nahānādiparibhogampi",
  "tika-vin05t:703_7": "karontī”ti evaṃ pānīyañceva paribhojanīyañca pucchitabbaṃ, kattaradaṇḍo pucchitabbo,",
  "tika-vin05t:703_8": "saṅghassa katikasaṇṭhānaṃ pucchitabbaṃ, kesuci ṭhānesu vāḷamigā vā amanussā vā honti,",
  "tika-vin05t:703_9": "tasmā “kaṃ kālaṃ pavisitabbaṃ, kaṃ kālaṃ nikkhamitabba”nti pucchitabbaṃ. Sace vihāro",
  "tika-vin05t:703_10": "anajjhāvuṭṭho hoti, kavāṭaṃ ākoṭetvā muhuttaṃ āgametvā ghaṭikaṃ ugghāṭetvā kavāṭaṃ",
  "tika-vin05t:703_11": "paṇāmetvā bahi ṭhitena nilloketabbo.",
  "tika-vin05t:704_0": "Sace so vihāro uklāpo hoti, mañce vā mañco āropito hoti, pīṭhe vā pīṭhaṃ āropitaṃ",
  "tika-vin05t:704_1": "hoti, senāsanaṃ upari puñjīkataṃ hoti, sace sakkoti, sabbo vihāro sodhetabbo, asakkontena",
  "tika-vin05t:704_2": "attano vasanokāso jaggitabbo. Sabbaṃ sodhetuṃ sakkontena pana upajjhāyavatte vuttanayena",
  "tika-vin05t:704_3": "bhūmattharaṇamañcapīṭhādīni bahi nīharitvā vihāraṃ sodhetvā puna atiharitvā yathāṭhāne paññapetabbāni.",
  "tika-vin05t:705_0": "Sace puratthimā sarajā vātā vāyanti, puratthimā vātapānā thaketabbā. Sace pacchimā,",
  "tika-vin05t:705_1": "uttarā, dakkhiṇā sarajā vātā vāyanti, dakkhiṇā vātapānā thaketabbā. Sace sītakālo",
  "tika-vin05t:705_2": "hoti, divā vātapānā vivaritabbā, rattiṃ thaketabbā. Sace uṇhakālo hoti, divā thaketabbā, rattiṃ vivaritabbā.",
  "tika-vin05t:706_0": "Sace uklāpaṃ hoti, pariveṇaṃ sammajjitabbaṃ, koṭṭhako sammajjitabbo, upaṭṭhānasālā",
  "tika-vin05t:706_1": "sammajjitabbā, aggisālā sammajjitabbā, vaccakuṭi sammajjitabbā, pānīyaṃ paribhojanīyaṃ",
  "tika-vin05t:706_2": "upaṭṭhāpetabbaṃ, ācamanakumbhiyā udakaṃ āsiñcitabbaṃ. Idaṃ āgantukavattaṃ.",
  "tika-vin05t:707_0": "186. Āvāsikavatte āvāsikena bhikkhunā āgantukaṃ bhikkhuṃ vuḍḍhataraṃ disvā āsanaṃ",
  "tika-vin05t:707_1": "paññapetabbaṃ, pādodakaṃ pādapīṭhaṃ pādakathalikaṃ upanikkhipitabbaṃ, paccuggantvā",
  "tika-vin05t:707_2": "pattacīvaraṃ paṭiggahetabbaṃ, pānīyena pucchitabbo, pucchantena pana sakiṃ ānītaṃ",
  "tika-vin05t:707_3": "pānīyaṃ sabbaṃ pivati, “puna ānemī”ti pucchitabboyeva. Bījanenapi bījitabbo, bījantena",
  "tika-vin05t:707_4": "sakiṃ pādapiṭṭhiyaṃ bījitvā sakiṃ majjhe, sakiṃ sīse bījitabbo, “alaṃ hotū”ti vuttena",
  "tika-vin05t:707_5": "mandataraṃ bījitabbaṃ, puna “ala”nti vuttena tato mandataraṃ bījitabbaṃ, tatiyavāraṃ",
  "tika-vin05t:707_6": "vuttena bījanī ṭhapetabbā, pādāpissa dhovitabbā. Sace attano telaṃ atthi, telena",
  "tika-vin05t:707_7": "makkhetabbā. No ce atthi, tassa santakena makkhetabbā. Sace ussahati, upāhanā puñchitabbā.",
  "tika-vin05t:707_8": "Upāhanā puñchantena paṭhamaṃ sukkhena coḷena puñchitabbā, pacchā allena, upāhanapuñchanacoḷakaṃ",
  "tika-vin05t:707_9": "dhovitvā ekamantaṃ vissajjetabbaṃ.",
  "tika-vin05t:708_0": "Āgantuko bhikkhu abhivādetabbo, senāsanaṃ paññapetabbaṃ “etaṃ senāsanaṃ pāpuṇātī”ti.",
  "tika-vin05t:708_1": "Ajjhāvuṭṭhaṃ vā anajjhāvuṭṭhaṃ vā ācikkhitabbaṃ, gocaro ācikkhitabbo, agocaro ācikkhitabbo,",
  "tika-vin05t:708_2": "sekkhasammatāni kulāni ācikkhitabbāni, vaccaṭṭhānaṃ ācikkhitabbaṃ, passāvaṭṭhānaṃ",
  "tika-vin05t:708_3": "ācikkhitabbaṃ, pānīyaṃ ācikkhitabbaṃ, paribhojanīyaṃ ācikkhitabbaṃ, kattaradaṇḍo",
  "tika-vin05t:708_4": "ācikkhitabbo, saṅghassa katikasaṇṭhānaṃ ācikkhitabbaṃ “imaṃ kālaṃ pavisitabbaṃ, imaṃ",
  "tika-vin05t:708_5": "kālaṃ nikkhamitabba”nti.",
  "tika-vin05t:709_0": "Sace āgantuko navako hoti, nisinnakeneva ācikkhitabbaṃ “atra pattaṃ nikkhipāhi, atra",
  "tika-vin05t:709_1": "cīvaraṃ nikkhipāhi, idaṃ āsanaṃ, nisīdāhī”ti. Pānīyaṃ ācikkhitabbaṃ, paribhojanīyaṃ",
  "tika-vin05t:709_2": "ācikkhitabbaṃ, upāhanapuñchanacoḷakaṃ ācikkhitabbaṃ, āgantuko bhikkhu abhivādāpetabbo,",
  "tika-vin05t:709_3": "senāsanādīnipi nisinneneva ācikkhitabbāni. Vuḍḍhatare pana āgate āsanaṃ paññapetabbanti",
  "tika-vin05t:709_4": "evamādi sabbaṃ cīvarakammaṃ vā navakammaṃ vā ṭhapetvāpi kātabbaṃ. Cetiyaṅgaṇaṃ sammajjantena",
  "tika-vin05t:709_5": "sammuñjaniṃ nikkhipitvā tassa vattaṃ kātuṃ ārabhitabbaṃ. Paṇḍito hi āgantuko “sammajjāhi",
  "tika-vin05t:709_6": "tāva cetiyaṅgaṇa”nti vakkhati. Gilānassa bhesajjaṃ karontena pana sace nātiāturo",
  "tika-vin05t:709_7": "gilāno hoti, bhesajjaṃ akatvā vattameva kātabbaṃ, mahāgilānassa pana bhesajjameva",
  "tika-vin05t:709_8": "kātabbaṃ. Paṇḍito hi āgantuko “karohi tāva bhesajja”nti vakkhati. Idaṃ āvāsikavattaṃ.",
  "tika-vin05t:710_0": "187. Gamikavatte gamikena bhikkhunā mañcapīṭhādidārubhaṇḍaṃ mattikābhaṇḍampi rajanabhājanādi",
  "tika-vin05t:710_1": "sabbaṃ aggisālāyaṃ vā aññasmiṃ vā guttaṭṭhāne paṭisāmetvā dvāravātapānaṃ thaketvā",
  "tika-vin05t:710_2": "senāsanaṃ āpucchitvā pakkamitabbaṃ. Sace bhikkhu na hoti, sāmaṇero āpucchitabbo.",
  "tika-vin05t:710_3": "Sace sāmaṇero na hoti, ārāmiko āpucchitabbo. Sace na hoti bhikkhu vā sāmaṇero vā",
  "tika-vin05t:710_4": "ārāmiko vā, catūsu pāsāṇesu mañcaṃ paññapetvā mañce mañcaṃ āropetvā pīṭhe pīṭhaṃ",
  "tika-vin05t:710_5": "āropetvā senāsanaṃ upari puñjaṃ karitvā dārubhaṇḍaṃ mattikābhaṇḍaṃ paṭisāmetvā dvāravātapānaṃ",
  "tika-vin05t:710_6": "thaketvā pakkamitabbaṃ. Sace vihāro ovassati, sace ussahati, sabbo chādetabbo, ussukkaṃ",
  "tika-vin05t:710_7": "vā kātabbaṃ “kinti nu kho vihāro chādiyethā”ti, evañcetaṃ labhetha, iccetaṃ kusalaṃ.",
  "tika-vin05t:710_8": "No ce labhetha, yo deso anovassako hoti, tattha catūsu pāsāṇesu mañcaṃ paññapetvā",
  "tika-vin05t:710_9": "mañce mañcaṃ āropetvā pīṭhe pīṭhaṃ āropetvā senāsanaṃ upari puñjaṃ karitvā dārubhaṇḍaṃ",
  "tika-vin05t:710_10": "mattikābhaṇḍaṃ paṭisāmetvā dvāravātapānaṃ thaketvā pakkamitabbaṃ. Sace vihāro ovassati,",
  "tika-vin05t:710_11": "sace ussahati, senāsanaṃ gāmaṃ atiharitabbaṃ, ussukkaṃ vā kātabbaṃ “kinti nu kho",
  "tika-vin05t:710_12": "senāsanaṃ gāmaṃ atihariyethā”ti, evañcetaṃ labhetha, iccetaṃ kusalaṃ. No ce labhetha,",
  "tika-vin05t:710_13": "ajjhokāse catūsu pāsāṇesu mañcaṃ paññapetvā mañce mañcaṃ āropetvā pīṭhe pīṭhaṃ āropetvā",
  "tika-vin05t:710_14": "senāsanaṃ upari puñjaṃ karitvā dārubhaṇḍaṃ mattikābhaṇḍaṃ paṭisāmetvā tiṇena vā paṇṇena",
  "tika-vin05t:710_15": "vā paṭicchādetvā pakkamitabbaṃ “appeva nāma aṅgānipi seseyyu”nti. Idaṃ gamikavattaṃ.",
  "tika-vin05t:711_0": "188. Bhattaggavatte sace ārāme kālo ārocito hoti, timaṇḍalaṃ paṭicchādentena parimaṇḍalaṃ",
  "tika-vin05t:711_1": "nivāsetvā kāyabandhanaṃ bandhitvā saguṇaṃ katvā saṅghāṭiyo pārupitvā gaṇṭhikaṃ paṭimuñcitvā",
  "tika-vin05t:711_2": "dhovitvā pattaṃ gahetvā sādhukaṃ ataramānena gāmo pavisitabbo.",
  "tika-vin05t:712_0": "Na okkamma therānaṃ bhikkhūnaṃ purato gantabbaṃ. Suppaṭicchannena, susaṃvutena, okkhittacakkhunā,",
  "tika-vin05t:712_1": "appasaddena antaraghare gantabbaṃ, na ukkhittakāya, na ujjagghikāya antaraghare gantabbaṃ,",
  "tika-vin05t:712_2": "na kāyappacālakaṃ, na bāhuppacālakaṃ, na sīsappacālakaṃ antaraghare gantabbaṃ, na",
  "tika-vin05t:712_3": "khambhakatena, na oguṇṭhitena, na ukkuṭikāya antaraghare gantabbaṃ.",
  "tika-vin05t:713_0": "Suppaṭicchannena, susaṃvutena, okkhittacakkhunā, appasaddena antaraghare nisīditabbaṃ,",
  "tika-vin05t:713_1": "na ukkhittakāya, na ujjagghikāya antaraghare nisīditabbaṃ, na kāyappacālakaṃ, na",
  "tika-vin05t:713_2": "bāhuppacālakaṃ, na sīsappacālakaṃ antaraghare nisīditabbaṃ, na khambhakatena, na",
  "tika-vin05t:713_3": "oguṇṭhitena, na pallatthikāya antaraghare nisīditabbaṃ, na there bhikkhū anupakhajja",
  "tika-vin05t:713_4": "nisīditabbaṃ. Sace mahātherassa nisinnāsanena samakaṃ āsanaṃ hoti, bahūsu āsanesu",
  "tika-vin05t:713_5": "sati ekaṃ dve āsanāni ṭhapetvā nisīditabbaṃ. Bhikkhū gaṇetvā paññattāsanesu anisīditvā",
  "tika-vin05t:713_6": "mahātherena “nisīdā”ti vuttena nisīditabbaṃ. No ce mahāthero vadati, “idaṃ, bhante,",
  "tika-vin05t:713_7": "āsanaṃ ucca”nti vattabbaṃ. “Nisīdā”ti vuttena nisīditabbaṃ. Sace pana evaṃ āpucchitepi",
  "tika-vin05t:713_8": "na vadati, nisīdantassa anāpatti, mahātherasseva āpatti. Navako hi evarūpe āsane",
  "tika-vin05t:713_9": "anāpucchā nisīdanto āpajjati, thero āpucchite ananujānanto. Na navā bhikkhū āsanena",
  "tika-vin05t:713_10": "paṭibāhitabbā, na saṅghāṭikaṃ ottharitvā antaraghare nisīditabbaṃ.",
  "tika-vin05t:714_0": "Pattadhovanodake dīyamāne ubhohi hatthehi pattaṃ paṭiggahetvā udakaṃ paṭiggahetabbaṃ,",
  "tika-vin05t:714_1": "dakkhiṇodakaṃ pana purato ādhārake pattaṃ ṭhapetvā gahetabbaṃ, nīcaṃ katvā udakasaddaṃ",
  "tika-vin05t:714_2": "akarontena apaṭighaṃsantena patto dhovitabbo. Sace udakapaṭiggāhako hoti, nīcaṃ katvā",
  "tika-vin05t:714_3": "udakapaṭiggāhake udakaṃ āsiñcitabbaṃ “mā udakapaṭiggāhako udakena osiñci, mā sāmantā",
  "tika-vin05t:714_4": "bhikkhū udakena osiñciṃsu, mā saṅghāṭi udakena osiñcī”ti. Sace udakapaṭiggāhako na",
  "tika-vin05t:714_5": "hoti, nīcaṃ katvā chamāya udakaṃ āsiñcitabbaṃ “mā sāmantā bhikkhū udakena osiñciṃsu,",
  "tika-vin05t:714_6": "mā saṅghāṭi udakena osiñcī”ti.",
  "tika-vin05t:715_0": "Odane dīyamāne ubhohi hatthehi pattaṃ paṭiggahetvā odano paṭiggahetabbo. Yathā sūpassa",
  "tika-vin05t:715_1": "okāso hoti, evaṃ mattāya odano gaṇhitabbo. Sace hoti sappi vā telaṃ vā uttaribhaṅgaṃ",
  "tika-vin05t:715_2": "vā, therena vattabbo “sabbesaṃ samakaṃ sampādehī”ti. Idañca na kevalaṃ sappiādīsu,",
  "tika-vin05t:715_3": "odanepi vattabbaṃ. Sappiādīsu pana yaṃ appaṃ hoti ekassa vā dvinnaṃ vā anurūpaṃ,",
  "tika-vin05t:715_4": "taṃ sabbesaṃ samakaṃ sampādehīti vutte manussānaṃ vihesā hoti, tasmā tādisaṃ sakiṃ",
  "tika-vin05t:715_5": "vā dvikkhattuṃ vā gahetvā sesaṃ na gahetabbaṃ. Sakkaccaṃ piṇḍapāto paṭiggahetabbo,",
  "tika-vin05t:715_6": "pattasaññinā piṇḍapāto paṭiggahetabbo, samasūpako samatitthiko piṇḍapāto paṭiggahetabbo,",
  "tika-vin05t:715_7": "na tāva therena bhuñjitabbaṃ, yāva na sabbesaṃ odano sampatto hoti. Idañca yaṃ paricchinnabhikkhukaṃ",
  "tika-vin05t:715_8": "bhattaggaṃ, yattha manussā sabbesaṃ pāpetvā vanditukāmā honti, taṃ sandhāya vuttaṃ.",
  "tika-vin05t:715_9": "Yaṃ pana mahābhattaggaṃ hoti, yattha ekasmiṃ padese bhuñjanti, ekasmiṃ padese udakaṃ",
  "tika-vin05t:715_10": "dīyati, tattha yathāsukhaṃ bhuñjitabbaṃ.",
  "tika-vin05t:716_0": "Sakkaccaṃ piṇḍapāto bhuñjitabbo, pattasaññinā piṇḍapāto bhuñjitabbo, sapadāno piṇḍapāto",
  "tika-vin05t:716_1": "bhuñjitabbo, samasūpako piṇḍapāto bhuñjitabbo, na thūpakato omadditvā piṇḍapāto bhuñjitabbo,",
  "tika-vin05t:716_2": "na sūpaṃ vā byañjanaṃ vā odanena paṭicchādetabbaṃ bhiyyokamyataṃ upādāya, na sūpaṃ",
  "tika-vin05t:716_3": "vā odanaṃ vā agilānena attano atthāya viññāpetvā bhuñjitabbaṃ, na ujjhānasaññinā",
  "tika-vin05t:716_4": "paresaṃ patto oloketabbo, nātimahanto kabaḷo kātabbo, parimaṇḍalaṃ ālopo kātabbo,",
  "tika-vin05t:716_5": "na anāhaṭe kabaḷe mukhadvāraṃ vivaritabbaṃ, na bhuñjamānena sabbo hattho mukhe pakkhipitabbo,",
  "tika-vin05t:716_6": "na sakabaḷena mukhena byāharitabbaṃ, na piṇḍukkhepakaṃ bhuñjitabbaṃ, na kabaḷāvacchekaṃ,",
  "tika-vin05t:716_7": "na avagaṇḍakārakaṃ, na hatthaniddhunakaṃ, na sitthāvakārakaṃ, na jivhānicchārakaṃ,",
  "tika-vin05t:716_8": "na capucapukārakaṃ, na surusurukārakaṃ, na hatthanillehakaṃ, na pattanillehakaṃ,",
  "tika-vin05t:716_9": "na oṭṭhanillehakaṃ bhuñjitabbaṃ.",
  "tika-vin05t:717_0": "Na sāmisena hatthena pānīyathālako paṭiggahetabbo, na tāva therena hatthadhovanaudakaṃ",
  "tika-vin05t:717_1": "paṭiggahetabbaṃ, yāva na sabbe bhuttāvino honti. Sace manussā “dhovatha, bhante,",
  "tika-vin05t:717_2": "pattañca hatthe cā”ti vadanti, bhikkhū vā “tumhe udakaṃ gaṇhathā”ti vadanti, vaṭṭati.",
  "tika-vin05t:717_3": "Udake dīyamāne ubhohi hatthehi pattaṃ paṭiggahetvā udakaṃ paṭiggahetabbaṃ, nīcaṃ",
  "tika-vin05t:717_4": "katvā udakasaddaṃ akarontena apaṭighaṃsantena patto dhovitabbo. Sace udakapaṭiggāhako",
  "tika-vin05t:717_5": "hoti, nīcaṃ katvā udakapaṭiggāhake udakaṃ āsiñcitabbaṃ “mā udakapaṭiggāhako udakena",
  "tika-vin05t:717_6": "osiñci, mā sāmantā bhikkhū udakena osiñciṃsu, mā saṅghāṭi udakena osiñcī”ti. Sace",
  "tika-vin05t:717_7": "udakapaṭiggāhako na hoti, nīcaṃ katvā chamāya udakaṃ āsiñcitabbaṃ “mā sāmantā bhikkhū",
  "tika-vin05t:717_8": "udakena osiñciṃsu, mā saṅghāṭi udakena osiñcī”ti, na sasitthakaṃ pattadhovanaṃ antaraghare chaḍḍetabbaṃ.",
  "tika-vin05t:718_0": "Bhattaggato uṭṭhāya nivattantesu navakehi bhikkhūhi paṭhamataraṃ nivattitabbaṃ, pacchā",
  "tika-vin05t:718_1": "therehi. Sambādhesu hi gharesu mahātherānaṃ nikkhamanokāso na hoti, tasmā evaṃ vuttaṃ.",
  "tika-vin05t:718_2": "Evaṃ nivattantehi pana navakehi gehadvāre ṭhatvā theresu nikkhamantesu paṭipāṭiyā",
  "tika-vin05t:718_3": "gantabbaṃ. Sace pana mahātherā dhure nisinnā honti, navakā antogehe, therāsanato",
  "tika-vin05t:718_4": "paṭṭhāya paṭipāṭiyā eva nikkhamitabbaṃ, kāyena kāyaṃ asaṅghaṭṭentena yathā antarena",
  "tika-vin05t:718_5": "manussā gantuṃ sakkonti, evaṃ viraḷāya pāḷiyā gantabbaṃ.",
  "tika-vin05t:719": "“Anujānāmi, bhikkhave, therena bhikkhunā bhattagge anumoditu”nti vacanato saṅghattherena bhattagge anumoditabbaṃ. Taṃ ekameva ohāya sesehi na gantabbaṃ.",
  "tika-vin05t:720_0": "“Anujānāmi, bhikkhave, bhattagge catūhi pañcahi therānutherehi bhikkhūhi āgametu”nti",
  "tika-vin05t:720_1": "vacanato saṅghattherena anumodanatthāya nisinne heṭṭhā paṭipāṭiyā catūhi nisīditabbaṃ,",
  "tika-vin05t:720_2": "anuthere nisinne mahātherena ca heṭṭhā ca tīhi nisīditabbaṃ, pañcame nisinne upari",
  "tika-vin05t:720_3": "catūhi nisīditabbaṃ, saṅghattherena heṭṭhā daharabhikkhusmiṃ ajjhiṭṭhepi saṅghattherato",
  "tika-vin05t:720_4": "paṭṭhāya catūhi nisīditabbameva. Sace pana anumodako bhikkhu “gacchatha, bhante,",
  "tika-vin05t:720_5": "āgametabbakiccaṃ natthī”ti vadati, gantuṃ vaṭṭati. Mahātherena “gacchāma, āvuso”ti",
  "tika-vin05t:720_6": "vutte “gacchathā”ti vadati, evampi vaṭṭati, “bahigāme āgamissāmā”ti ābhogaṃ katvāpi",
  "tika-vin05t:720_7": "bahigāmaṃ gantvā attano nissitake “tumhe tassa āgamanaṃ āgamethā”ti vatvāpi gantuṃ",
  "tika-vin05t:720_8": "vaṭṭatiyeva. Sace pana manussā attano rucitena ekena anumodanaṃ kārenti, neva tassa",
  "tika-vin05t:720_9": "anumodato āpatti, na mahātherassa bhāro hoti. Upanisinnakathāyameva hi manussesu",
  "tika-vin05t:720_10": "kathāpentesu thero āpucchitabbo. Mahātherena ca anumodanāya ajjhiṭṭhova āgametabboti",
  "tika-vin05t:720_11": "idamettha lakkhaṇaṃ. “Anujānāmi, bhikkhave, sati karaṇīye ānantarikaṃ bhikkhuṃ āpucchitvā",
  "tika-vin05t:720_12": "gantu”nti vacanato pana vaccādipīḷitena anantaraṃ bhikkhuṃ āpucchitvā gantabbanti.",
  "tika-vin05t:720_13": "Idaṃ bhattaggavattaṃ.",
  "tika-vin05t:721_0": "189. Piṇḍacārikavatte pana piṇḍacārikena bhikkhunā “idāni gāmaṃ pavisissāmī”ti timaṇḍalaṃ",
  "tika-vin05t:721_1": "paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ katvā saṅghāṭiyo",
  "tika-vin05t:721_2": "pārupitvā gaṇṭhikaṃ paṭimuñcitvā dhovitvā pattaṃ gahetvā sādhukaṃ ataramānena gāmo",
  "tika-vin05t:721_3": "pavisitabbo. Suppaṭicchannena antaraghare gantabbantiādi sabbaṃ bhattaggavatte vuttanayeneva idhāpi veditabbaṃ.",
  "tika-vin05t:722_0": "Nivesanaṃ pavisantena sallakkhetabbaṃ “iminā pavisissāmi, iminā nikkhamissāmī”ti,",
  "tika-vin05t:722_1": "nātisahasā pavisitabbaṃ, nātidūre nāccāsanne ṭhātabbaṃ, nāticiraṃ ṭhātabbaṃ, nātilahukaṃ",
  "tika-vin05t:722_2": "nivattitabbaṃ, ṭhitena sallakkhetabbaṃ “bhikkhaṃ dātukāmā vā adātukāmā vā”ti. Sace",
  "tika-vin05t:722_3": "kammaṃ vā nikkhipati, āsanā vā vuṭṭhāti, kaṭacchuṃ vā parāmasati, bhājanaṃ vā parāmasati,",
  "tika-vin05t:722_4": "ṭhapeti vā, “dātukāmassā”ti ṭhātabbaṃ. Bhikkhāya dīyamānāya vāmena hatthena saṅghāṭiṃ",
  "tika-vin05t:722_5": "uccāretvā dakkhiṇena hatthena pattaṃ paṇāmetvā ubhohi hatthehi pattaṃ paṭiggahetvā",
  "tika-vin05t:722_6": "bhikkhā paṭiggahetabbā, itthī vā hotu puriso vā, bhikkhādānasamaye mukhaṃ na oloketabbaṃ,",
  "tika-vin05t:722_7": "sallakkhetabbaṃ “sūpaṃ dātukāmā vā adātukāmā vā”ti. Sace kaṭacchuṃ vā parāmasati,",
  "tika-vin05t:722_8": "bhājanaṃ vā parāmasati, ṭhapeti vā, “dātukāmassā”ti ṭhātabbaṃ. Bhikkhāya dinnāya",
  "tika-vin05t:722_9": "saṅghāṭiyā pattaṃ paṭicchādetvā sādhukaṃ ataramānena nivattitabbaṃ.",
  "tika-vin05t:723_0": "Yo paṭhamaṃ gāmato piṇḍāya paṭikkamati, tena āsanaṃ paññapetabbaṃ, pādodakaṃ pādapīṭhaṃ",
  "tika-vin05t:723_1": "pādakathalikaṃ upanikkhipitabbaṃ, avakkārapāti dhovitvā upaṭṭhāpetabbā, pānīyaṃ paribhojanīyaṃ",
  "tika-vin05t:723_2": "upaṭṭhāpetabbaṃ. Yo pacchā gāmato piṇḍāya paṭikkamati, sace hoti bhuttāvaseso, sace",
  "tika-vin05t:723_3": "ākaṅkhati, bhuñjitabbaṃ. No ce ākaṅkhati, appaharite vā chaḍḍetabbaṃ, appāṇake vā",
  "tika-vin05t:723_4": "udake opilāpetabbaṃ, tena āsanaṃ uddharitabbaṃ, pādodakaṃ pādapīṭhaṃ pādakathalikaṃ",
  "tika-vin05t:723_5": "paṭisāmetabbaṃ, avakkārapāti dhovitvā paṭisāmetabbā, pānīyaṃ paribhojanīyaṃ paṭisāmetabbaṃ,",
  "tika-vin05t:723_6": "bhattaggaṃ sammajjitabbaṃ. Yo passati pānīyaghaṭaṃ vā paribhojanīyaghaṭaṃ vā vaccaghaṭaṃ",
  "tika-vin05t:723_7": "vā rittaṃ tucchaṃ, tena upaṭṭhāpetabbaṃ. Sacassa hoti avisayhaṃ, hatthavikārena dutiyaṃ",
  "tika-vin05t:723_8": "āmantetvā hatthavilaṅghakena upaṭṭhāpetabbaṃ, na ca tappaccayā vācā bhinditabbāti.",
  "tika-vin05t:723_9": "Idaṃ piṇḍacārikavattaṃ.",
  "tika-vin05t:724_0": "190. Āraññikavatte āraññikena bhikkhunā kālasseva uṭṭhāya pattaṃ thavikāya pakkhipitvā",
  "tika-vin05t:724_1": "aṃse laggetvā cīvaraṃ khandhe karitvā upāhanā ārohitvā dārubhaṇḍaṃ mattikābhaṇḍaṃ",
  "tika-vin05t:724_2": "paṭisāmetvā dvāravātapānaṃ thaketvā vasanaṭṭhānato nikkhamitabbaṃ. “Idāni gāmaṃ pavisissāmā”ti",
  "tika-vin05t:724_3": "upāhanā omuñcitvā nīcaṃ katvā papphoṭetvā thavikāya pakkhipitvā aṃse laggetvā timaṇḍalaṃ",
  "tika-vin05t:724_4": "paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ katvā saṅghāṭiyo",
  "tika-vin05t:724_5": "pārupitvā gaṇṭhikaṃ paṭimuñcitvā dhovitvā pattaṃ gahetvā sādhukaṃ ataramānena gāmo",
  "tika-vin05t:724_6": "pavisitabbo. Suppaṭicchannena antaraghare gantabbantiādi sabbaṃ gamanavidhānaṃ idhāpi",
  "tika-vin05t:724_7": "bhattaggavatte vuttanayeneva veditabbaṃ.",
  "tika-vin05t:725_0": "Nivesanaṃ pavisantena sallakkhetabbaṃ “iminā pavisissāmi, iminā nikkhamissāmī”tiādi",
  "tika-vin05t:725_1": "sabbaṃ bhikkhācāravidhānaṃ piṇḍacārikavatte vuttanayeneva veditabbaṃ. Āraññikena",
  "tika-vin05t:725_2": "bhikkhunā pānīyaṃ paribhojanīyaṃ upaṭṭhāpetabbaṃ. Sace bhājanāni nappahonti, pānīyameva",
  "tika-vin05t:725_3": "paribhojanīyampi katvā upaṭṭhāpetabbaṃ. Bhājanaṃ alabhantena veḷunāḷikāyapi upaṭṭhāpetabbaṃ.",
  "tika-vin05t:725_4": "Tampi alabhantassa yathā samīpe udakaāvāṭo hoti, evaṃ kātabbaṃ. Aggi upaṭṭhāpetabbo,",
  "tika-vin05t:725_5": "araṇisahitaṃ upaṭṭhāpetabbaṃ, araṇisahite sati aggiṃ akātumpi vaṭṭati. Yathā ca āraññikassa,",
  "tika-vin05t:725_6": "evaṃ kantārappaṭipannassapi araṇisahitaṃ icchitabbaṃ. Gaṇavāsino pana tena vināpi",
  "tika-vin05t:725_7": "vaṭṭati. Kattaradaṇḍo upaṭṭhāpetabbo, nakkhattapadāni uggahetabbāni sakalāni vā ekadesāni",
  "tika-vin05t:725_8": "vā, disākusalena bhavitabbaṃ. Idaṃ āraññikavattaṃ.",
  "tika-vin05t:726_0": "191. Senāsanavatte yasmiṃ vihāre viharati, sace so vihāro uklāpo hoti, sace ussahati,",
  "tika-vin05t:726_1": "sodhetabbo. Vihāraṃ sodhentena paṭhamaṃ pattacīvaraṃ nīharitvā ekamantaṃ nikkhipitabbaṃ,",
  "tika-vin05t:726_2": "nisīdanapaccattharaṇaṃ nīharitvā ekamantaṃ nikkhipitabbaṃ, bhisibimbohanaṃ nīharitvā",
  "tika-vin05t:726_3": "ekamantaṃ nikkhipitabbaṃ, mañco nīcaṃ katvā sādhukaṃ apaṭighaṃsantena asaṅghaṭṭentena",
  "tika-vin05t:726_4": "kavāṭapīṭhaṃ nīharitvā ekamantaṃ nikkhipitabbo, pīṭhaṃ nīcaṃ katvā sādhukaṃ apaṭighaṃsantena",
  "tika-vin05t:726_5": "asaṅghaṭṭentena kavāṭapīṭhaṃ nīharitvā ekamantaṃ nikkhipitabbaṃ, mañcapaṭipādakā",
  "tika-vin05t:726_6": "nīharitvā ekamantaṃ nikkhipitabbā, kheḷamallako nīharitvā ekamantaṃ nikkhipitabbo,",
  "tika-vin05t:726_7": "apassenaphalakaṃ nīharitvā ekamantaṃ nikkhipitabbaṃ, bhūmattharaṇaṃ yathāpaññattaṃ",
  "tika-vin05t:726_8": "sallakkhetvā nīharitvā ekamantaṃ nikkhipitabbaṃ. Sace vihāre santānakaṃ hoti, ullokā",
  "tika-vin05t:726_9": "paṭhamaṃ ohāretabbaṃ, ālokasandhikaṇṇabhāgā pamajjitabbā. Sace gerukaparikammakatā",
  "tika-vin05t:726_10": "bhitti kaṇṇakitā hoti, coḷakaṃ temetvā pīḷetvā pamajjitabbā. Sace kāḷavaṇṇakatā bhūmi",
  "tika-vin05t:726_11": "kaṇṇakitā hoti, coḷakaṃ temetvā pīḷetvā pamajjitabbā. Sace akatā hoti bhūmi, udakena",
  "tika-vin05t:726_12": "paripphositvā paripphositvā sammajjitabbā “mā vihāro rajena uhaññī”ti, saṅkāraṃ vicinitvā",
  "tika-vin05t:726_13": "ekamantaṃ chaḍḍetabbaṃ.",
  "tika-vin05t:727_0": "Na bhikkhusāmantā senāsanaṃ papphoṭetabbaṃ, na vihārasāmantā senāsanaṃ papphoṭetabbaṃ,",
  "tika-vin05t:727_1": "na pānīyasāmantā senāsanaṃ papphoṭetabbaṃ, na paribhojanīyasāmantā senāsanaṃ papphoṭetabbaṃ,",
  "tika-vin05t:727_2": "na paṭivāte aṅgaṇe senāsanaṃ papphoṭetabbaṃ, adhovāte senāsanaṃ papphoṭetabbaṃ.",
  "tika-vin05t:728_0": "Bhūmattharaṇaṃ otāpetvā sodhetvā papphoṭetvā atiharitvā yathāpaññattaṃ paññapetabbaṃ,",
  "tika-vin05t:728_1": "mañcapaṭipādakā ekamantaṃ otāpetvā pamajjitvā abhiharitvā yathāṭhāne ṭhapetabbā,",
  "tika-vin05t:728_2": "mañco ekamantaṃ otāpetvā sodhetvā papphoṭetvā nīcaṃ katvā sādhukaṃ apaṭighaṃsantena",
  "tika-vin05t:728_3": "asaṅghaṭṭentena kavāṭapīṭhaṃ atiharitvā yathāpaññattaṃ paññapetabbo, pīṭhaṃ ekamantaṃ",
  "tika-vin05t:728_4": "otāpetvā sodhetvā papphoṭetvā nīcaṃ katvā sādhukaṃ apaṭighaṃsantena asaṅghaṭṭentena",
  "tika-vin05t:728_5": "kavāṭapīṭhaṃ atiharitvā yathāpaññattaṃ paññapetabbaṃ, bhisibimbohanaṃ ekamantaṃ otāpetvā",
  "tika-vin05t:728_6": "sodhetvā papphoṭetvā atiharitvā yathāpaññattaṃ paññapetabbaṃ, nisīdanapaccattharaṇaṃ",
  "tika-vin05t:728_7": "otāpetvā papphoṭetvā atiharitvā yathāpaññattaṃ paññapetabbaṃ, kheḷamallako ekamantaṃ",
  "tika-vin05t:728_8": "otāpetvā pamajjitvā atiharitvā yathāṭhāne ṭhapetabbo, apassenaphalakaṃ ekamantaṃ",
  "tika-vin05t:728_9": "otāpetvā pamajjitvā yathāṭhāne ṭhapetabbaṃ. Pattacīvaraṃ nikkhipitabbaṃ, pattaṃ nikkhipantena",
  "tika-vin05t:728_10": "ekena hatthena pattaṃ gahetvā ekena hatthena heṭṭhāmañcaṃ vā heṭṭhāpīṭhaṃ vā parāmasitvā",
  "tika-vin05t:728_11": "patto nikkhipitabbo, na ca anantarahitāya bhūmiyā patto nikkhipitabbo. Cīvaraṃ nikkhipantena",
  "tika-vin05t:728_12": "ekena hatthena cīvaraṃ gahetvā ekena hatthena cīvaravaṃsaṃ vā cīvararajjuṃ vā pamajjitvā",
  "tika-vin05t:728_13": "pārato antaṃ, orato bhogaṃ katvā cīvaraṃ nikkhipitabbaṃ.",
  "tika-vin05t:729_0": "Sace puratthimā sarajā vātā vāyanti, puratthimā vātapānā thaketabbā. Sace pacchimā,",
  "tika-vin05t:729_1": "uttarā, dakkhiṇā sarajā vātā vāyanti, dakkhiṇā vātapānā thaketabbā. Sace sītakālo",
  "tika-vin05t:729_2": "hoti, divā vātapānā vivaritabbā, rattiṃ thaketabbā. Sace uṇhakālo hoti, divā vātapānā",
  "tika-vin05t:729_3": "thaketabbā, rattiṃ vivaritabbā.",
  "tika-vin05t:730_0": "Sace uklāpaṃ hoti, pariveṇaṃ sammajjitabbaṃ, koṭṭhako sammajjitabbo, upaṭṭhānasālā",
  "tika-vin05t:730_1": "sammajjitabbā, aggisālā sammajjitabbā, vaccakuṭi sammajjitabbā. Sace pānīyaṃ na hoti,",
  "tika-vin05t:730_2": "pānīyaṃ upaṭṭhāpetabbaṃ. Sace paribhojanīyaṃ na hoti, paribhojanīyaṃ upaṭṭhāpetabbaṃ.",
  "tika-vin05t:730_3": "Sace ācamanakumbhiyā udakaṃ na hoti, ācamanakumbhiyā udakaṃ āsiñcitabbaṃ.",
  "tika-vin05t:731_0": "Sace vuḍḍhena saddhiṃ ekavihāre viharati, na vuḍḍhaṃ anāpucchā uddeso dātabbo, na",
  "tika-vin05t:731_1": "paripucchā dātabbā, na sajjhāyo kātabbo, na dhammo bhāsitabbo, na padīpo kātabbo,",
  "tika-vin05t:731_2": "na padīpo vijjhāpetabbo, na vātapānā vivaritabbā, na vātapānā thaketabbā. Dvāraṃ",
  "tika-vin05t:731_3": "nāma yasmā mahāvaḷañjaṃ, tasmā tattha āpucchanakiccaṃ natthi, sesāni pana uddesadānādīni",
  "tika-vin05t:731_4": "āpucchitvāva kātabbāni, devasikampi āpucchituṃ vaṭṭati. Athāpi “bhante, āpucchitameva",
  "tika-vin05t:731_5": "hotū”ti vutte vuḍḍhataro “sādhū”ti sampaṭicchati, sayameva vā “tvaṃ yathāsukhaṃ viharāhī”ti",
  "tika-vin05t:731_6": "vadati, evampi vaṭṭati. Sabhāgassa vissāsenapi vaṭṭatiyeva. Sace vuḍḍhena saddhiṃ",
  "tika-vin05t:731_7": "ekacaṅkame caṅkamati, yena vuḍḍho, tena parivattetabbaṃ, na ca vuḍḍho saṅghāṭikaṇṇena",
  "tika-vin05t:731_8": "ghaṭṭetabbo. Idaṃ senāsanavattaṃ.",
  "tika-vin05t:732_0": "192. Jantāgharavatte yo paṭhamaṃ jantāgharaṃ gacchati, sace chārikā ussannā hoti,",
  "tika-vin05t:732_1": "chārikā chaḍḍetabbā. Sace uklāpaṃ hoti, jantāgharaṃ sammajjitabbaṃ, paribhaṇḍaṃ sammajjitabbaṃ,",
  "tika-vin05t:732_2": "pariveṇaṃ sammajjitabbaṃ, koṭṭhako sammajjitabbo, jantāgharasālā sammajjitabbā, cuṇṇaṃ",
  "tika-vin05t:732_3": "sannetabbaṃ, mattikā temetabbā, udakadoṇiyā udakaṃ āsiñcitabbaṃ. Jantāgharaṃ pavisantena",
  "tika-vin05t:732_4": "mattikāya mukhaṃ makkhetvā purato ca pacchato ca paṭicchādetvā jantāgharaṃ pavisitabbaṃ,",
  "tika-vin05t:732_5": "na there bhikkhū anupakhajja nisīditabbaṃ, na navā bhikkhū āsanena paṭibāhitabbā.",
  "tika-vin05t:732_6": "Sace ussahati, jantāghare therānaṃ bhikkhūnaṃ parikammaṃ kātabbaṃ. Jantāgharā nikkhamantena",
  "tika-vin05t:732_7": "jantāgharapīṭhaṃ ādāya purato ca pacchato ca paṭicchādetvā jantāgharā nikkhamitabbaṃ.",
  "tika-vin05t:732_8": "Sace ussahati, udakepi therānaṃ bhikkhūnaṃ parikammaṃ kātabbaṃ, na therānaṃ bhikkhūnaṃ",
  "tika-vin05t:732_9": "purato nahāyitabbaṃ, na uparito nahāyitabbaṃ, nahātena uttarantena otarantānaṃ maggo",
  "tika-vin05t:732_10": "dātabbo. Yo pacchā jantāgharā nikkhamati, sace jantāgharaṃ cikkhallaṃ hoti, dhovitabbaṃ,",
  "tika-vin05t:732_11": "mattikādoṇiṃ dhovitvā jantāgharapīṭhaṃ paṭisāmetvā aggiṃ vijjhāpetvā dvāraṃ thaketvā",
  "tika-vin05t:732_12": "pakkamitabbaṃ. Idaṃ jantāgharavattaṃ.",
  "tika-vin05t:733_0": "193. Vaccakuṭivatte yo vaccakuṭiṃ gacchati, bahi ṭhitena ukkāsitabbaṃ, anto nisinnenapi",
  "tika-vin05t:733_1": "ukkāsitabbaṃ, cīvaravaṃse vā cīvararajjuyā vā cīvaraṃ nikkhipitvā sādhukaṃ ataramānena",
  "tika-vin05t:733_2": "vaccakuṭi pavisitabbā, nātisahasā pavisitabbā, na ubbhajitvā pavisitabbā, vaccapādukāya",
  "tika-vin05t:733_3": "ṭhitena ubbhajitabbaṃ, na nitthunantena vacco kātabbo, na dantakaṭṭhaṃ khādantena",
  "tika-vin05t:733_4": "vacco kātabbo, na bahiddhā vaccadoṇikāya vacco kātabbo, na bahiddhā passāvadoṇikāya",
  "tika-vin05t:733_5": "passāvo kātabbo, na passāvadoṇikāya kheḷo kātabbo, phālitena vā kharena vā gaṇṭhikena",
  "tika-vin05t:733_6": "vā kaṇṭakena vā susirena vā pūtinā vā kaṭṭhena na avalekhitabbaṃ, avalekhanakaṭṭhaṃ",
  "tika-vin05t:733_7": "pana aggahetvā paviṭṭhassa āpatti natthi, na avalekhanakaṭṭhaṃ vaccakūpamhi pātetabbaṃ,",
  "tika-vin05t:733_8": "vaccapādukāya ṭhitena paṭicchādetabbaṃ, nātisahasā nikkhamitabbaṃ, na ubbhajitvā",
  "tika-vin05t:733_9": "nikkhamitabbaṃ, ācamanapādukāya ṭhitena ubbhajitabbaṃ, na capucapukārakaṃ ācametabbaṃ,",
  "tika-vin05t:733_10": "na ācamanasarāvake udakaṃ sesetabbaṃ. Idañca sabbasādhāraṇaṭṭhānaṃ sandhāya vuttaṃ.",
  "tika-vin05t:733_11": "Tatra hi aññe aññe āgacchanti, tasmā udakaṃ na sesetabbaṃ. Yaṃ pana saṅghikepi vihāre",
  "tika-vin05t:733_12": "ekadese nibaddhagamanatthāya kataṃ ṭhānaṃ hoti puggalikaṭṭhānaṃ vā, tasmiṃ vaṭṭati.",
  "tika-vin05t:733_13": "Virecanaṃ pivitvā punappunaṃ pavisantassapi vaṭṭatiyeva. Ācamanapādukāya ṭhitena paṭicchādetabbaṃ.",
  "tika-vin05t:734_0": "Sace vaccakuṭi uhatā hoti bahi vaccamakkhitā, udakaṃ āharitvā dhovitabbā. Udakaṃ",
  "tika-vin05t:734_1": "atthi, bhājanaṃ natthi, asantaṃ nāma hoti. Bhājanaṃ atthi, udakaṃ natthi, etampi",
  "tika-vin05t:734_2": "asantaṃ. Ubhayasmiṃ asati asantameva, kaṭṭhena vā kenaci vā puñchitvā gantabbaṃ.",
  "tika-vin05t:734_3": "Sace avalekhanapiṭako pūrito hoti, avalekhanakaṭṭhaṃ chaḍḍetabbaṃ. Sace kacavaraṃ",
  "tika-vin05t:734_4": "atthi, vaccakuṭi sammajjitabbā, paribhaṇḍaṃ sammajjitabbaṃ, pariveṇaṃ sammajjitabbaṃ,",
  "tika-vin05t:734_5": "koṭṭhako sammajjitabbo. Sace ācamanakumbhiyā udakaṃ na hoti, ācamanakumbhiyā udakaṃ āsiñcitabbaṃ.",
  "tika-vin05t:735_0": "“Na, bhikkhave, vaccaṃ katvā sati udake nācametabbaṃ, yo nācameyya, āpatti dukkaṭassā”ti",
  "tika-vin05t:735_1": "vacanato udake sati udakakiccaṃ akarontassa āpatti. Sace udakaṃ atthi, paṭicchannaṭṭhānaṃ",
  "tika-vin05t:735_2": "pana natthi, bhājanena nīharitvā ācamitabbaṃ. Bhājane asati pattena nīharitabbaṃ,",
  "tika-vin05t:735_3": "pattepi asati asantaṃ nāma hoti. “Idaṃ ativivaṭaṃ, purato aññaṃ udakaṃ bhavissatī”ti",
  "tika-vin05t:735_4": "gatassa udakaṃ alabhantasseva bhikkhācāravelā hoti, kaṭṭhena vā kenaci vā puñchitvā",
  "tika-vin05t:735_5": "gantabbaṃ, bhuñjitumpi anumoditumpi vaṭṭati. “Na, bhikkhave, vaccakuṭiyā yathāvuḍḍhaṃ",
  "tika-vin05t:735_6": "vacco kātabbo, yo kareyya, āpatti dukkaṭassa. Anujānāmi, bhikkhave, āgatapaṭipāṭiyā",
  "tika-vin05t:735_7": "vaccaṃ kātu”nti vacanato vaccakuṭiṃ pavisantena āgatapaṭipāṭiyā pavisitabbaṃ. Vaccakuṭiyaṃ",
  "tika-vin05t:735_8": "passāvaṭṭhāne nahānatittheti tīsupi āgatapaṭipāṭiyeva pamāṇaṃ. Idaṃ vaccakuṭivattaṃ.",
  "tika-vin05t:736": "Iti pāḷimuttakavinayavinicchayasaṅgahe",
  "tika-vin05t:737": "Upajjhāyādivattavinicchayakathā samattā.",
  "tika-vin05t:738": "28. Catupaccayabhājanīyavinicchayakathā",
  "tika-vin05t:739_0": "194. Catupaccayabhājananti cīvarādīnaṃ catunnaṃ paccayānaṃ bhājanaṃ. Tattha cīvarabhājane",
  "tika-vin05t:739_1": "tāva cīvarapaṭiggāhako veditabbo, cīvaranidahako veditabbo, bhaṇḍāgāriko veditabbo,",
  "tika-vin05t:739_2": "bhaṇḍāgāraṃ veditabbaṃ, cīvarabhājako veditabbo, cīvarabhājanaṃ veditabbaṃ.",
  "tika-vin05t:740_0": "Tattha “anujānāmi, bhikkhave, pañcahaṅgehi samannāgataṃ bhikkhuṃ cīvarapaṭiggāhakaṃ",
  "tika-vin05t:740_1": "sammannituṃ, yo na chandāgatiṃ gaccheyya, na dosāgatiṃ gaccheyya, na mohāgatiṃ gaccheyya,",
  "tika-vin05t:740_2": "na bhayāgatiṃ gaccheyya, gahitāgahitañca jāneyyā”ti vacanato imehi pañcahaṅgehi samannāgato",
  "tika-vin05t:740_3": "cīvarapaṭiggāhako sammannitabbo. Tattha pacchā āgatānampi attano ñātakādīnaṃ paṭhamataraṃ",
  "tika-vin05t:740_4": "paṭiggaṇhanto vā ekaccasmiṃ pemaṃ dassetvā gaṇhanto vā lobhapakatitāya attano pariṇāmento",
  "tika-vin05t:740_5": "vā chandāgatiṃ gacchati nāma. Paṭhamataraṃ āgatassapi kodhavasena pacchā gaṇhanto",
  "tika-vin05t:740_6": "vā duggatamanussesu avamaññaṃ katvā gaṇhanto vā “kiṃ vo ghare ṭhapanokāso natthi,",
  "tika-vin05t:740_7": "tumhākaṃ santakaṃ gahetvā gacchathā”ti evaṃ saṅghassa lābhantarāyaṃ karonto vā dosāgatiṃ",
  "tika-vin05t:740_8": "gacchati nāma. Yo pana muṭṭhassati asampajāno, ayaṃ mohāgatiṃ gacchati nāma. Pacchā",
  "tika-vin05t:740_9": "āgatānampi issarānaṃ bhayena paṭhamataraṃ paṭiggaṇhanto vā “cīvarapaṭiggāhakaṭṭhānaṃ",
  "tika-vin05t:740_10": "nāmetaṃ bhāriya”nti santasanto vā bhayāgatiṃ gacchati nāma. “Mayā idañcidañca gahitaṃ,",
  "tika-vin05t:740_11": "idañcidañca na gahita”nti evaṃ jānanto gahitāgahitaṃ jānāti nāma. Tasmā yo chandāgatiādivasena",
  "tika-vin05t:740_12": "na gacchati, ñātakaaññātakaaḍḍhaduggatesu visesaṃ akatvā āgatapaṭipāṭiyā gaṇhāti,",
  "tika-vin05t:740_13": "sīlācārapaṭipattiyutto hoti satimā medhāvī bahussuto, sakkoti dāyakānaṃ vissaṭṭhāya",
  "tika-vin05t:740_14": "vācāya parimaṇḍalehi padabyañjanehi anumodanaṃ karonto pasādaṃ janetuṃ, evarūpo sammannitabbo.",
  "tika-vin05t:741": "Evañca pana sammannitabbo. Paṭhamaṃ bhikkhu yācitabbo, yācitvā byattena bhikkhunā paṭibalena saṅgho ñāpetabbo –",
  "tika-vin05t:742": "“Suṇātu me, bhante, saṅgho, yadi saṅghassa pattakallaṃ, saṅgho itthannāmaṃ bhikkhuṃ cīvarapaṭiggāhakaṃ sammanneyya, esā ñatti.",
  "tika-vin05t:743_0": "“Suṇātu me, bhante, saṅgho, saṅgho itthannāmaṃ bhikkhuṃ cīvarapaṭiggāhakaṃ sammannati,",
  "tika-vin05t:743_1": "yassāyasmato khamati itthannāmassa bhikkhuno cīvarapaṭiggāhakassa sammuti, so tuṇhassa.",
  "tika-vin05t:743_2": "Yassa nakkhamati, so bhāseyya.",
  "tika-vin05t:744": "“Sammato saṅghena itthannāmo bhikkhu cīvarapaṭiggāhako, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:745_0": "Iti imāya kammavācāya vā apalokanena vā antovihāre sabbasaṅghamajjhepi khaṇḍasīmāyampi",
  "tika-vin05t:745_1": "sammannituṃ vaṭṭatiyeva. Evaṃ sammatena ca vihārapaccante vā padhānaghare vā na acchitabbaṃ.",
  "tika-vin05t:745_2": "Yattha pana āgatāgatā manussā sukhaṃ passanti, tādise dhuravihāraṭṭhāne bījaniṃ passe",
  "tika-vin05t:745_3": "ṭhapetvā sunivatthena supārutena nisīditabbaṃ.",
  "tika-vin05t:746_0": "195. Cīvaranidahakopi “anujānāmi, bhikkhave, pañcahaṅgehi samannāgataṃ bhikkhuṃ cīvaranidahakaṃ",
  "tika-vin05t:746_1": "sammannituṃ, yo na chandāgatiṃ gaccheyya, na dosāgatiṃ gaccheyya, na mohāgatiṃ gaccheyya,",
  "tika-vin05t:746_2": "na bhayāgatiṃ gaccheyya, nihitānihitañca jāneyyā”ti vacanato pañcaṅgasamannāgato bhikkhu –",
  "tika-vin05t:747": "“Suṇātu me, bhante, saṅgho, yadi saṅghassa pattakallaṃ, saṅgho itthannāmaṃ bhikkhuṃ cīvaranidahakaṃ sammanneyya, esā ñatti.",
  "tika-vin05t:748_0": "“Suṇātu me bhante saṅgho, saṅgho itthannāmaṃ bhikkhuṃ cīvaranidahakaṃ sammannati,",
  "tika-vin05t:748_1": "yassāyasmato khamati itthannāmassa bhikkhuno cīvaranidahakassa sammuti, so tuṇhassa.",
  "tika-vin05t:748_2": "Yassa nakkhamati, so bhāseyya.",
  "tika-vin05t:749": "“Sammato saṅghena itthannāmo bhikkhu cīvaranidahako, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:750": "Iti imāya kammavācāya vā apalokanena vā vuttanayeneva sammannitabbo.",
  "tika-vin05t:751_0": "196. Bhaṇḍāgārikopi “anujānāmi, bhikkhave, pañcahaṅgehi samannāgataṃ bhikkhuṃ bhaṇḍāgārikaṃ",
  "tika-vin05t:751_1": "sammannituṃ, yo na chandāgatiṃ gaccheyya, na dosāgatiṃ gaccheyya, na mohāgatiṃ gaccheyya,",
  "tika-vin05t:751_2": "na bhayāgatiṃ gaccheyya, guttāguttañca jāneyyā”ti vacanato pañcaṅgasamannāgato bhikkhu",
  "tika-vin05t:751_3": "“suṇātu me, bhante, saṅgho, yadi saṅghassa pattakallaṃ, saṅgho itthannāmaṃ bhikkhuṃ",
  "tika-vin05t:751_4": "bhaṇḍāgārikaṃ sammanneyyā”tiādinā nayena kammavācāya vā apalokanena vā sammannitabbo.",
  "tika-vin05t:752_0": "Ettha ca yattha chadanādīsu koci doso natthi, taṃ guttaṃ. Yattha pana chadanatiṇaṃ",
  "tika-vin05t:752_1": "vā chadaniṭṭhakā vā yattha katthaci patitā, yena ovassati vā, mūsikādīnaṃ vā paveso",
  "tika-vin05t:752_2": "hoti, bhittiādīsu vā katthaci chiddaṃ hoti, upacikā vā uṭṭhahanti, taṃ sabbaṃ aguttaṃ",
  "tika-vin05t:752_3": "nāma. Taṃ sallakkhetvā bhaṇḍāgārikena paṭisaṅkharitabbaṃ. Sītasamaye dvārañca vātapānañca",
  "tika-vin05t:752_4": "supihitaṃ kātabbaṃ. Sītena hi cīvarāni kaṇṇakitāni honti. Uṇhasamaye antarantarā",
  "tika-vin05t:752_5": "vātappavesanatthaṃ vivaritabbaṃ. Evaṃ karonto hi guttāguttaṃ jānāti nāma.",
  "tika-vin05t:753_0": "197. “Anujānāmi, bhikkhave, bhaṇḍāgāraṃ sammannituṃ, yaṃ saṅgho ākaṅkhati vihāraṃ",
  "tika-vin05t:753_1": "vā aḍḍhayogaṃ vā pāsādaṃ vā hammiyaṃ vā guhaṃ vā”ti vacanato bhaṇḍāgāraṃ sammannitvā",
  "tika-vin05t:753_2": "ṭhapetabbaṃ. Ettha ca yo ārāmamajjhe ārāmikasāmaṇerādīhi avivitto sabbesaṃ samosaraṇaṭṭhāne",
  "tika-vin05t:753_3": "vihāro vā aḍḍhayogo vā hoti, so sammannitabbo. Paccantasenāsanaṃ pana na sammannitabbaṃ.",
  "tika-vin05t:753_4": "Imaṃ pana bhaṇḍāgāraṃ khaṇḍasīmaṃ gantvā khaṇḍasīmāya nisinnehi sammannituṃ na vaṭṭati.",
  "tika-vin05t:753_5": "Vihāramajjheyeva “suṇātu me, bhante, saṅgho, yadi saṅghassa pattakallaṃ, saṅgho itthannāmaṃ",
  "tika-vin05t:753_6": "vihāraṃ bhaṇḍāgāraṃ sammanneyyā”tiādinā nayena kammavācāya vā apalokanena vā sammannitabbaṃ.",
  "tika-vin05t:754_0": "Cīvarapaṭiggāhakādīhi pana tīhipi attano vattaṃ jānitabbaṃ. Tattha cīvarapaṭiggāhakena",
  "tika-vin05t:754_1": "tāva yaṃ yaṃ manussā “kālacīvara”nti vā “akālacīvara”nti vā “accekacīvara”nti vā",
  "tika-vin05t:754_2": "“vassikasāṭika”nti vā “nisīdana”nti vā “paccattharaṇa”nti vā “mukhapuñchanacoḷa”nti",
  "tika-vin05t:754_3": "vā denti, taṃ sabbaṃ ekarāsiṃ katvā missetvā na gaṇhitabbaṃ, visuṃ visuṃ katvāva",
  "tika-vin05t:754_4": "gaṇhitvā cīvaranidahakassa tatheva ācikkhitvā dātabbaṃ. Cīvaranidahakenapi bhaṇḍāgārikassa",
  "tika-vin05t:754_5": "dadamānena “idaṃ kālacīvaraṃ…pe… idaṃ mukhapuñchanacoḷa”nti ācikkhitvāva dātabbaṃ.",
  "tika-vin05t:754_6": "Bhaṇḍāgārikenapi tatheva visuṃ visuṃ saññāṇaṃ katvā ṭhapetabbaṃ. Tato saṅghena “kālacīvaraṃ",
  "tika-vin05t:754_7": "āharā”ti vutte kālacīvarameva dātabbaṃ…pe… “mukhapuñchanacoḷaṃ āharā”ti vutte tadeva",
  "tika-vin05t:754_8": "dātabbaṃ. Iti bhagavatā cīvarapaṭiggāhako anuññāto, cīvaranidahako anuññāto, bhaṇḍāgāriko",
  "tika-vin05t:754_9": "anuññāto, bhaṇḍāgāraṃ anuññātaṃ, na bāhulikatāya, na asantuṭṭhitāya, apica kho saṅghānuggahāya.",
  "tika-vin05t:754_10": "Sace hi āhaṭāhaṭaṃ gahetvā bhikkhū bhājeyyuṃ, neva āhaṭaṃ, na anāhaṭaṃ, na dinnaṃ,",
  "tika-vin05t:754_11": "na adinnaṃ, na laddhaṃ, na aladdhaṃ jāneyyuṃ, āhaṭāhaṭaṃ therāsane vā dadeyyuṃ, khaṇḍākhaṇḍaṃ",
  "tika-vin05t:754_12": "vā chinditvā gaṇheyyuṃ, evaṃ sati ayuttaparibhogo ca hoti, na ca sabbesaṃ saṅgaho",
  "tika-vin05t:754_13": "kato hoti. Bhaṇḍāgāre pana cīvaraṃ ṭhapetvā ussannakāle ekekassa bhikkhuno ticīvaraṃ",
  "tika-vin05t:754_14": "vā dve dve vā ekekaṃ vā cīvaraṃ dassanti, laddhāladdhaṃ jānissanti, aladdhabhāvaṃ",
  "tika-vin05t:754_15": "ñatvā saṅgahaṃ kātuṃ maññissantīti.",
  "tika-vin05t:755_0": "198. Cīvarabhājakovi “anujānāmi, bhikkhave, pañcahaṅgehi samannāgataṃ bhikkhuṃ cīvarabhājakaṃ",
  "tika-vin05t:755_1": "sammannituṃ, yo na chandāgatiṃ gaccheyya, na dosāgatiṃ gaccheyya, na mohāgatiṃ gaccheyya,",
  "tika-vin05t:755_2": "na bhayāgatiṃ gaccheyya, bhājitābhājitañca jāneyyā”ti vacanato pañcahaṅgehi samannāgatoyeva",
  "tika-vin05t:755_3": "“suṇātu me, bhante, saṅgho, yadi saṅghassa pattakallaṃ, saṅgho itthannāmaṃ bhikkhuṃ",
  "tika-vin05t:755_4": "cīvarabhājakaṃ sammanneyyā”ti ādinā nayena kammavācāya vā apalokanena vā sammannitvā ṭhapetabbo.",
  "tika-vin05t:756_0": "Ettha sabhāgānaṃ bhikkhūnaṃ apāpuṇantampi mahagghacīvaraṃ dento chandāgatiṃ gacchati",
  "tika-vin05t:756_1": "nāma. Aññesaṃ vuḍḍhatarānaṃ pāpuṇantampi mahagghacīvaraṃ adatvā appagghaṃ dento dosāgatiṃ",
  "tika-vin05t:756_2": "gacchati nāma. Mohamūḷho cīvaradānavattaṃ ajānanto mohāgatiṃ gacchati nāma. Mukharānaṃ",
  "tika-vin05t:756_3": "navakānampi bhayena apāpuṇantaṃ eva mahagghaṃ cīvaraṃ dento bhayāgatiṃ gacchati nāma.",
  "tika-vin05t:756_4": "Yo evaṃ na gacchati, sabbesaṃ tulābhūto pamāṇabhūto majjhatto, so sammannitabbo.",
  "tika-vin05t:756_5": "Tenapi cīvaraṃ bhājentena paṭhamaṃ “idaṃ thūlaṃ, idaṃ saṇhaṃ, idaṃ ghanaṃ, idaṃ tanukaṃ,",
  "tika-vin05t:756_6": "idaṃ paribhuttaṃ, idaṃ aparibhuttaṃ, idaṃ dīghato ettakaṃ, puthulato ettaka”nti evaṃ",
  "tika-vin05t:756_7": "vatthāni vicinitvā “idaṃ ettakaṃ agghati, idaṃ ettaka”nti evaṃ agghaparicchedaṃ katvā",
  "tika-vin05t:756_8": "sace sabbesaṃ ekekameva dasadasaagghanakaṃ pāpuṇāti, iccetaṃ kusalaṃ. No ce pāpuṇāti,",
  "tika-vin05t:756_9": "yaṃ nava vā aṭṭha vā agghati, taṃ aññena ekaagghanakena ca dviagghanakena ca saddhiṃ",
  "tika-vin05t:756_10": "bandhitvā etena upāyena same paṭivīse ṭhapetvā kuso pātetabbo. Sace ekekassa dīyamāne",
  "tika-vin05t:756_11": "cīvare divaso nappahoti, dasa dasa bhikkhū gaṇetvā dasa dasa cīvarapaṭivīse ekato",
  "tika-vin05t:756_12": "bandhitvā bhaṇḍikaṃ katvā eko cīvarapaṭivīso ṭhapetabbo. Evaṃ ṭhapitesu cīvarapaṭivīsesu",
  "tika-vin05t:756_13": "kuso pātetabbo. Tehipi bhikkhūhi puna kusapātaṃ katvā bhājetabbaṃ.",
  "tika-vin05t:757_0": "“Anujānāmi, bhikkhave, sāmaṇerānaṃ upaḍḍhapaṭivīsaṃ dātu”nti vacanato ye sāmaṇerā",
  "tika-vin05t:757_1": "attissarā bhikkhusaṅghassa kattabbakammaṃ na karonti, uddesaparipucchāsu yuttā ācariyupajjhāyānaṃyeva",
  "tika-vin05t:757_2": "vattapaṭivattaṃ karonti, aññesaṃ na karonti, etesaṃyeva upaḍḍhabhāgo dātabbo. Ye",
  "tika-vin05t:757_3": "pana purebhattañca pacchābhattañca bhikkhusaṅghasseva kattabbakiccaṃ karonti, tesaṃ",
  "tika-vin05t:757_4": "samako dātabbo. Idañca piṭṭhisamaye uppannena bhaṇḍāgāre ṭhapitena akālacīvareneva",
  "tika-vin05t:757_5": "kathitaṃ, kālacīvaraṃ pana samakaṃyeva dātabbaṃ. Tatruppādavassāvāsikaṃ sammuñjanībandhanādi",
  "tika-vin05t:757_6": "saṅghassa phātikammaṃ katvā gahetabbaṃ. Etañhettha sabbesaṃ vattaṃ. Bhaṇḍāgāracīvarepi",
  "tika-vin05t:757_7": "sace sāmaṇerā āgantvā “bhante, mayaṃ yāguṃ pacāma, bhattaṃ pacāma, khajjakaṃ pacāma,",
  "tika-vin05t:757_8": "appaharitaṃ karoma, dantakaṭṭhaṃ āharāma, raṅgachalliṃ kappiyaṃ katvā dema, kiṃ amhehi",
  "tika-vin05t:757_9": "na kataṃ nāmā”ti ukkuṭṭhiṃ karonti, samabhāgova dātabbo. Etaṃyeva virajjhitvā karonti,",
  "tika-vin05t:757_10": "yesañca karaṇabhāvo na paññāyati, te sandhāya vuttaṃ “anujānāmi, bhikkhave, sāmaṇerānaṃ",
  "tika-vin05t:757_11": "upaḍḍhapaṭivīsaṃ dātu”nti. Kurundiyaṃ pana “sace sāmaṇerā ‘kasmā mayaṃ, bhante, saṅghakammaṃ",
  "tika-vin05t:757_12": "na karoma, karissāmā’ti yācanti, samapaṭivīso dātabbo”ti vuttaṃ.",
  "tika-vin05t:758_0": "Sace koci bhikkhu sakaṃ bhāgaṃ gahetvā satthaṃ labhitvā nadiṃ vā kantāraṃ vā uttaritvā",
  "tika-vin05t:758_1": "disāpakkamitukāmo hoti, tassa “anujānāmi, bhikkhave, uttarantassa sakaṃ bhāgaṃ dātu”nti",
  "tika-vin05t:758_2": "vacanato cīvaresu bhaṇḍāgārato bahi nīhaṭesu ghaṇṭiṃ paharitvā bhikkhusaṅghe sannipatite",
  "tika-vin05t:758_3": "cīvarabhājakena “imassa bhikkhuno koṭṭhāsena ettakena bhavitabba”nti takketvā nayaggāhena",
  "tika-vin05t:758_4": "samabhāgena cīvaraṃ dātabbaṃ. Tulāya tulitamiva hi samasamaṃ dātuṃ na sakkā, tasmā",
  "tika-vin05t:758_5": "ūnaṃ vā hotu adhikaṃ vā, evaṃ takkena nayena dinnaṃ sudinnaṃ. Neva ūnakaṃ puna dātabbaṃ,",
  "tika-vin05t:758_6": "nātirittaṃ paṭiggaṇhitabbaṃ. Sace dasa bhikkhū honti, sāṭakāpi daseva, tesu eko dvādasa",
  "tika-vin05t:758_7": "agghati, sesā dasagghanakā. Sabbesu dasagghanakavasena kuse pātite yassa bhikkhuno",
  "tika-vin05t:758_8": "dvādasagghanako kuso pātito, tena yattakaṃ tasmiṃ paṭivīse adhikaṃ, tattakaṃ agghanakaṃ",
  "tika-vin05t:758_9": "yaṃ kiñci attano santakaṃ kappiyabhaṇḍaṃ datvā so atirekabhāgo gahetabbo. Sace sabbesaṃ",
  "tika-vin05t:758_10": "pañca pañca vatthāni pattāni, sesānipi atthi, ekekaṃ pana na pāpuṇāti, chinditvā dātabbāni.",
  "tika-vin05t:759_0": "Chindantena ca aḍḍhamaṇḍalādīnaṃ vā upāhanatthavikādīnaṃ vā pahonakāni khaṇḍāni katvā",
  "tika-vin05t:759_1": "dātabbāni. Heṭṭhimaparicchedena caturaṅgulavitthārampi anuvātappahonakāyāmaṃ khaṇḍaṃ",
  "tika-vin05t:759_2": "katvā dātuṃ vaṭṭati, aparibhogaṃ pana na kātabbaṃ. Sacepi ekassa bhikkhuno koṭṭhāse",
  "tika-vin05t:759_3": "ekaṃ vā dve vā vatthāni nappahonti, tattha aññaṃ sāmaṇakaṃ parikkhāraṃ ṭhapetvā yo",
  "tika-vin05t:759_4": "tena tussati, tassa taṃ bhāgaṃ katvā pacchā kusapāto kātabbo. Sace dasa dasa bhikkhū",
  "tika-vin05t:759_5": "gaṇetvā vaggaṃ karontānaṃ eko vaggo na pūrati, aṭṭha vā nava vā honti, tesaṃ aṭṭha",
  "tika-vin05t:759_6": "vā nava vā koṭṭhāsā “tumhe ime gahetvā visuṃ bhājethā”ti dātabbā. Evaṃ datvā pacchā kusapāto kātabbo.",
  "tika-vin05t:760_0": "199. Idāni “aṭṭhimā, bhikkhave, mātikā cīvarassa uppādāya, sīmāya deti, katikāya",
  "tika-vin05t:760_1": "deti, bhikkhāpaññattiyā deti, saṅghassa deti, ubhatosaṅghassa deti, vassaṃvuṭṭhasaṅghassa",
  "tika-vin05t:760_2": "deti, ādissa deti, puggalassa detī”ti cīvarānaṃ paṭilābhakhettadassanatthaṃ yā tā",
  "tika-vin05t:760_3": "aṭṭha mātikā vuttā, tāsaṃ vasena vinicchayo veditabbo.",
  "tika-vin05t:761_0": "Tattha “sīmāya dammī”ti evaṃ sīmaṃ parāmasitvā dento sīmāya deti nāma. Evaṃ sīmāya",
  "tika-vin05t:761_1": "dinnaṃ yāvatikā bhikkhū antosīmāgatā, tehi bhājetabbaṃ. Sīmā ca nāmesā khaṇḍasīmā",
  "tika-vin05t:761_2": "upacārasīmā samānasaṃvāsasīmā avippavāsasīmā lābhasīmā gāmasīmā nigamasīmā nagarasīmā",
  "tika-vin05t:761_3": "abbhantarasīmā udakukkhepasīmā janapadasīmā raṭṭhasīmā rajjasīmā dīpasīmā cakkavāḷasīmāti",
  "tika-vin05t:761_4": "pannarasavidhā hoti. Tattha khaṇḍasīmā sīmākathāyaṃ vuttāva. Upacārasīmā nāma parikkhittassa",
  "tika-vin05t:761_5": "vihārassa parikkhepena, aparikkhittassa parikkhepārahaṭṭhānena paricchinnā hoti.",
  "tika-vin05t:761_6": "Apica bhikkhūnaṃ dhuvasannipātaṭṭhānato pariyante ṭhitabhojanasālato vā nibaddhavasanaāvāsato",
  "tika-vin05t:761_7": "vā thāmamajjhimassa purisassa dvinnaṃ leḍḍupātānaṃ anto upacārasīmāti veditabbā.",
  "tika-vin05t:761_8": "Sā pana āvāsesu vaḍḍhantesu vaḍḍhati, parihāyantesu parihāyati. Mahāpaccariyaṃ pana",
  "tika-vin05t:761_9": "“bhikkhūsupi vaḍḍhantesu vaḍḍhatī”ti vuttaṃ. Tasmā sace vihāre sannipatitabhikkhūhi",
  "tika-vin05t:761_10": "saddhiṃ ekābaddhā hutvā yojanasatampi pūretvā nisīdanti, yojanasatampi upacārasīmāva",
  "tika-vin05t:761_11": "hoti, sabbesaṃ lābho pāpuṇāti. Samānasaṃvāsaavippavāsasīmādvayampi vuttameva. Lābhasīmā",
  "tika-vin05t:761_12": "nāma neva sammāsambuddhena anuññātā, na dhammasaṅgāhakattherehi ṭhapitā, apica kho",
  "tika-vin05t:761_13": "rājarājamahāmattā vihāraṃ kāretvā gāvutaṃ vā aḍḍhayojanaṃ vā yojanaṃ vā samantato",
  "tika-vin05t:761_14": "paricchinditvā “ayaṃ amhākaṃ vihārassa lābhasīmā”ti nāmalikhitake thambhe nikhaṇitvā",
  "tika-vin05t:761_15": "“yaṃ etthantare uppajjati, sabbaṃ amhākaṃ vihārassa demā”ti sīmā ṭhapenti, ayaṃ lābhasīmā",
  "tika-vin05t:761_16": "nāma. Gāmanigamanagaraabbhantaraudakukkhepasīmāpi vuttā eva.",
  "tika-vin05t:762_0": "Janapadasīmā nāma kāsikosalaraṭṭhādīnaṃ anto bahū janapadā honti, tattha ekeko janapadaparicchedo",
  "tika-vin05t:762_1": "janapadasīmā. Raṭṭhasīmā nāma kāsikosalādiraṭṭhaparicchedo. Rajjasīmā nāma “coḷabhogo",
  "tika-vin05t:762_2": "keraḷabhogo”ti evaṃ ekekassa rañño āṇāpavattiṭṭhānaṃ. Dīpasīmā nāma samuddantena",
  "tika-vin05t:762_3": "paricchinnamahādīpā ca antaradīpā ca. Cakkavāḷasīmā cakkavāḷapabbateneva paricchinnā.",
  "tika-vin05t:762_4": "Evametāsu sīmāsu khaṇḍasīmāya kenaci kammena sannipatitaṃ saṅghaṃ disvā “ettheva",
  "tika-vin05t:762_5": "sīmāya saṅghassa demī”ti vutte yāvatikā bhikkhū antokhaṇḍasīmāgatā, tehi bhājetabbaṃ.",
  "tika-vin05t:762_6": "Tesaṃyeva hi taṃ pāpuṇāti, aññesaṃ sīmantarikāya vā upacārasīmāya vā ṭhitānampi na",
  "tika-vin05t:762_7": "pāpuṇāti. Khaṇḍasīmāya ṭhite pana rukkhe vā pabbate vā ṭhitassa heṭṭhā vā pathavīvemajjhagatassa",
  "tika-vin05t:762_8": "pāpuṇātiyeva. “Imissā upacārasīmāya saṅghassa dammī”ti dinnaṃ pana khaṇḍasīmāsīmantarikāsu",
  "tika-vin05t:762_9": "ṭhitānampi pāpuṇāti. “Samānasaṃvāsasīmāya dammī”ti dinnaṃ pana khaṇḍasīmāsīmantarikāsu",
  "tika-vin05t:762_10": "ṭhitānaṃ na pāpuṇāti. Avippavāsasīmālābhasīmāsu dinnaṃ tāsu sīmāsu antogatānaṃ pāpuṇāti.",
  "tika-vin05t:762_11": "Gāmasīmādīsu dinnaṃ tāsaṃ sīmānaṃ abbhantare baddhasīmāya ṭhitānampi pāpuṇāti. Abbhantarasīmāudakukkhepasīmāsu",
  "tika-vin05t:762_12": "dinnaṃ tattha antogatānaṃyeva pāpuṇāti. Janapadaraṭṭharajjadīpacakkavāḷasīmāsupi",
  "tika-vin05t:762_13": "gāmasīmādīsu vuttasadisoyeva vinicchayo.",
  "tika-vin05t:763_0": "Sace pana jambudīpe ṭhito “tambavaṇṇidīpe saṅghassa dammī”ti vadati, tambapaṇṇidīpato",
  "tika-vin05t:763_1": "ekopi āgantvā sabbesaṃ gaṇhituṃ labhati. Sacepi tatreva eko sabhāgabhikkhu sabhāgānaṃ",
  "tika-vin05t:763_2": "bhāgaṃ gaṇhāti, na vāretabbo. Evaṃ tāva yo sīmaṃ parāmasitvā deti, tassa dāne vinicchayo",
  "tika-vin05t:763_3": "veditabbo. Yo pana “asukasīmāya”nti vattuṃ na jānāti, kevalaṃ “sīmā”ti vacanamattameva",
  "tika-vin05t:763_4": "jānanto vihāraṃ āgantvā “sīmāya dammī”ti vā “sīmaṭṭhakasaṅghassa dammī”ti vā bhaṇati,",
  "tika-vin05t:763_5": "so pucchitabbo “sīmā nāma bahuvidhā, katarasīmaṃ sandhāya bhaṇasī”ti. Sace vadati",
  "tika-vin05t:763_6": "“ahaṃ ‘asukasīmā’ti na jānāmi, sīmaṭṭhakasaṅgho bhājetvā gaṇhatū”ti, katarasīmāya",
  "tika-vin05t:763_7": "bhājetabbaṃ? Mahāsīvatthero kirāha “avippavāsasīmāyā”ti. Tato naṃ āhaṃsu “avippavāsasīmā",
  "tika-vin05t:763_8": "nāma tiyojanāpi hoti, evaṃ sante tiyojane ṭhitā lābhaṃ gaṇhissanti, tiyojane ṭhatvā",
  "tika-vin05t:763_9": "āgantukavattaṃ pūretvā ārāmaṃ pavisitabbaṃ bhavissati, gamiko tiyojanaṃ gantvā senāsanaṃ",
  "tika-vin05t:763_10": "āpucchissati, nissayappaṭipannassa tiyojanātikkame nissayo paṭippassambhissati, pārivāsikena",
  "tika-vin05t:763_11": "tiyojanaṃ atikkamitvā aruṇaṃ uṭṭhapetabbaṃ bhavissati, bhikkhuniyā tiyojane ṭhatvā",
  "tika-vin05t:763_12": "ārāmappavesanaṃ āpucchitabbaṃ bhavissati, sabbampetaṃ upacārasīmāparicchedavaseneva",
  "tika-vin05t:763_13": "kātuṃ vaṭṭati, tasmā upacārasīmāya bhājetabba”nti.",
  "tika-vin05t:764_0": "200. Katikāya detīti ettha pana katikā nāma samānalābhakatikā. Tatrevaṃ katikā kātabbā,",
  "tika-vin05t:764_1": "ekasmiṃ vihāre sannipatitehi bhikkhūhi yaṃ vihāraṃ saṅgaṇhitukāmā samānalābhaṃ kātuṃ",
  "tika-vin05t:764_2": "icchanti, tassa nāmaṃ gahetvā “asuko nāma vihāro porāṇako”ti vā “buddhādhivuttho”ti",
  "tika-vin05t:764_3": "vā “appalābho”ti vā ya kiñci kāraṇaṃ vatvā “taṃ vihāraṃ iminā vihārena saddhiṃ ekalābhaṃ",
  "tika-vin05t:764_4": "kātuṃ saṅghassa ruccatī”ti tikkhattuṃ sāvetabbaṃ. Ettāvatā tasmiṃ vihāre nisinnopi",
  "tika-vin05t:764_5": "idha nisinnova hoti. Tasmiṃ vihārepi saṅghena evameva kātabbaṃ. Ettāvatā idha nisinnopi",
  "tika-vin05t:764_6": "tasmiṃ nisinnova hoti. Ekasmiṃ vihāre lābhe bhājiyamāne itarasmiṃ ṭhitassa bhāgaṃ",
  "tika-vin05t:764_7": "gahetuṃ vaṭṭati. Evaṃ ekena vihārena saddhiṃ bahūpi āvāsā ekalābhā kātabbā. Evañca",
  "tika-vin05t:764_8": "kate ekasmiṃ āvāse dinne sabbattha dinnaṃ hoti.",
  "tika-vin05t:765_0": "201. Bhikkhāpaññatti nāma attano pariccāgapaññāpanaṭṭhānaṃ, yattha saṅghassa dhuvakārā",
  "tika-vin05t:765_1": "karīyanti. Ettha ca yasmiṃ vihāre imassa cīvaradāyakassa santakaṃ saṅghassa pākavaṭṭaṃ",
  "tika-vin05t:765_2": "vā vattati, yasmiṃ vihāre bhikkhū attano bhāraṃ katvā sadā gehe bhojeti, yattha vā",
  "tika-vin05t:765_3": "tena āvāso kārito, salākabhattādīni vā nibaddhāni, ime dhuvakārā nāma. Yena pana",
  "tika-vin05t:765_4": "sakalopi vihāro patiṭṭhāpito, tattha vattabbameva natthi, tasmā sace so “yattha mayhaṃ",
  "tika-vin05t:765_5": "dhuvakārā karīyanti, tattha dammī”ti vā “tattha dethā”ti vā bhaṇati, bahūsu cepi",
  "tika-vin05t:765_6": "ṭhānesu dhuvakārā honti, sabbattha dinnameva hoti. Sace pana ekasmiṃ vihāre bhikkhū",
  "tika-vin05t:765_7": "bahutarā honti, tehi vattabbaṃ “tumhākaṃ dhuvakāre ekattha bhikkhū bahū, ekattha",
  "tika-vin05t:765_8": "appakā”ti. Sace “bhikkhugaṇanāya gaṇhathā”ti bhaṇati, tathā bhājetvā gaṇhituṃ vaṭṭati.",
  "tika-vin05t:765_9": "Ettha ca vatthabhesajjādi appakampi sukhena bhājīyati. Yadi pana mañco vā pīṭhaṃ",
  "tika-vin05t:765_10": "vā ekameva hoti, taṃ pucchitvā yassa vihārassa, ekavihārepi vā yassa senāsanassa",
  "tika-vin05t:765_11": "so vicāreti, tattha dātabbaṃ. Sacepi “asukabhikkhu gaṇhatū”ti vadati, vaṭṭati. Atha",
  "tika-vin05t:765_12": "“mayhaṃ dhuvakāre dethā”ti vatvā avicāretvā gacchati, saṅghassapi vicāretuṃ vaṭṭati.",
  "tika-vin05t:765_13": "Evaṃ pana vicāretabbaṃ, “saṅghattherassa vasanaṭṭhāne dethā”ti vattabbaṃ. Sace tattha",
  "tika-vin05t:765_14": "senāsanaṃ paripuṇṇaṃ hoti, yattha nappahoti, tattha dātabbaṃ. Sace eko bhikkhu “mayhaṃ",
  "tika-vin05t:765_15": "vasanaṭṭhāne senāsanaparibhogabhaṇḍaṃ natthī”ti vadati, tattha dātabbaṃ.",
  "tika-vin05t:766_0": "202. Saṅghassa detīti ettha pana sace vihāraṃ pavisitvā “imāni cīvarāni saṅghassa",
  "tika-vin05t:766_1": "dammī”ti deti, upacārasīmāya ṭhitena saṅghena ghaṇṭiṃ paharitvā kālaṃ ghosetvā bhājetabbāni,",
  "tika-vin05t:766_2": "sīmaṭṭhakassa asampattassapi bhāgaṃ gaṇhanto na vāretabbo. Vihāro mahā hoti, therāsanato",
  "tika-vin05t:766_3": "paṭṭhāya vatthesu dīyamānesu alasajātikā mahātherā pacchā āgacchanti, “bhante, vīsativassānaṃ",
  "tika-vin05t:766_4": "dīyati, tumhākaṃ ṭhitikā atikkantā”ti na vattabbā, ṭhitikaṃ ṭhapetvā tesaṃ datvā",
  "tika-vin05t:766_5": "pacchā ṭhitibhāya dātabbaṃ. “Asukavihāre kira bahu cīvaraṃ uppanna”nti sutvā yojanantarikavihāratopi",
  "tika-vin05t:766_6": "bhikkhū āgacchanti, sampattasampattānaṃ ṭhitaṭṭhānato paṭṭhāya dātabbaṃ, asampattānampi",
  "tika-vin05t:766_7": "upacārasīmaṃ paviṭṭhānaṃ antevāsikādīsu gaṇhantesu dātabbameva. “Bahiupacārasīmāya",
  "tika-vin05t:766_8": "ṭhitānaṃ dethā”ti vadanti, na dātabbaṃ. Sace pana upacārasīmaṃ okkantehi ekābaddhā",
  "tika-vin05t:766_9": "hutvā attano vihāradvāre vā antovihāreyeva vā honti, parisavasena vaḍḍhitā nāma sīmā",
  "tika-vin05t:766_10": "hoti, tasmā dātabbaṃ. Saṅghanavakassa dinnepi pacchā āgatānaṃ dātabbameva. Dutiyabhāge",
  "tika-vin05t:766_11": "pana therāsanaṃ āruḷhe āgatānaṃ paṭhamabhāgo na pāpuṇāti, dutiyabhāgato vassaggena dātabbaṃ.",
  "tika-vin05t:767_0": "Ekasmiṃ vihāre dasa bhikkhū honti, dasa vatthāni “saṅghassa demā”ti denti, pāṭekkaṃ",
  "tika-vin05t:767_1": "bhājetabbāni. Sace “sabbāneva amhākaṃ pāpuṇantī”ti gahetvā gacchanti, duppāpitāni",
  "tika-vin05t:767_2": "ceva duggahitāni ca, gatagataṭṭhāne saṅghikāneva honti. Ekaṃ pana uddharitvā “idaṃ",
  "tika-vin05t:767_3": "tumhākaṃ pāpuṇātī”ti saṅghattherassa pāpetvā “sesāni amhākaṃ pāpuṇantī”ti gahetuṃ",
  "tika-vin05t:767_4": "vaṭṭati. Ekameva vatthaṃ “saṅghassa demā”ti āharanti, abhājetvāva “amhākaṃ pāpuṇātī”ti",
  "tika-vin05t:767_5": "gaṇhanti, duppāpitañceva duggahitañca. Satthakena vā haliddiādinā vā lekhaṃ katvā",
  "tika-vin05t:767_6": "ekakoṭṭhāsaṃ “idaṃ ṭhānaṃ tumhākaṃ pāpuṇātī”ti saṅghattherassa pāpetvā “sesaṃ amhākaṃ",
  "tika-vin05t:767_7": "pāpuṇātī”ti gahetuṃ vaṭṭati. Yaṃ pana vatthasseva pupphaṃ vā vali vā, tena paricchedaṃ",
  "tika-vin05t:767_8": "kātuṃ na vaṭṭati. Sace ekaṃ tantaṃ uddharitvā “idaṃ ṭhānaṃ tumhākaṃ pāpuṇātī”ti therassa",
  "tika-vin05t:767_9": "datvā “sesaṃ amhākaṃ pāpuṇātī”ti gaṇhanti, vaṭṭati. Khaṇḍaṃ khaṇḍaṃ chinditvā bhājiyamānaṃ vaṭṭatiyeva.",
  "tika-vin05t:768_0": "Ekabhikkhuke vihāre saṅghassa cīvaresu uppannesu sace pubbe vuttanayeneva so bhikkhu",
  "tika-vin05t:768_1": "“sabbāni mayhaṃ pāpuṇantī”ti gaṇhāti, suggahitāni, ṭhitikā pana na tiṭṭhati. Sace",
  "tika-vin05t:768_2": "ekekaṃ uddharitvā “idaṃ mayhaṃ pāpuṇātī”ti gaṇhāti, ṭhitikā tiṭṭhati. Tattha aṭṭhitāya",
  "tika-vin05t:768_3": "ṭhitikāya puna aññasmiṃ cīvare uppanne sace eko bhikkhu āgacchati, majjhe chinditvā",
  "tika-vin05t:768_4": "dvīhipi gahetabbaṃ. Ṭhitāya ṭhitikāya puna aññasmiṃ cīvare uppanne sace navakataro",
  "tika-vin05t:768_5": "āgacchati, ṭhitikā heṭṭhā orohati. Sace vuḍḍhataro āgacchati, ṭhitikā uddhaṃ ārohati.",
  "tika-vin05t:768_6": "Atha añño natthi, puna attano pāpetvā gahetabbaṃ. “Saṅghassa demā”ti vā “bhikkhusaṅghassa",
  "tika-vin05t:768_7": "demā”ti vā yena kenaci ākārena saṅghaṃ āmasitvā dinnaṃ pana paṃsukūlikānaṃ na vaṭṭati",
  "tika-vin05t:768_8": "“gahapaticīvaraṃ paṭikkhipāmi, paṃsukūlikaṅgaṃ samādiyāmī”ti vuttattā, na pana akappiyattā.",
  "tika-vin05t:768_9": "Bhikkhusaṅghena apaloketvā dinnampi na gahetabbaṃ. Yaṃ pana bhikkhu attano santakaṃ",
  "tika-vin05t:768_10": "deti, taṃ bhikkhudattiyaṃ nāma vaṭṭati, paṃsukūlaṃ pana na hoti. Evaṃ santepi dhutaṅgaṃ",
  "tika-vin05t:768_11": "na bhijjati. “Bhikkhūnaṃ dema, therānaṃ demā”ti vutte pana paṃsukūlikānampi vaṭṭati,",
  "tika-vin05t:768_12": "“idaṃ vatthaṃ saṅghassa dema, iminā upāhanatthavikapattatthavikaāyogaaṃsabaddhakādīni",
  "tika-vin05t:768_13": "karontū”ti dinnampi vaṭṭati. Pattatthavikādīnaṃ atthāya dinnāni bahūnipi honti, cīvaratthāyapi",
  "tika-vin05t:768_14": "pahonti, tato cīvaraṃ katvā pārupituṃ vaṭṭati. Sace pana saṅgho bhājitātirittāni",
  "tika-vin05t:768_15": "vatthāni chinditvā upāhanatthavikādīnaṃ atthāya bhājeti, tato gahetuṃ na vaṭṭati.",
  "tika-vin05t:768_16": "Sāmikehi vicāritameva hi vaṭṭati, na itaraṃ. Paṃsukūlikaṃ “saṅghassa dhammakaraṇapaṭādīnaṃ",
  "tika-vin05t:768_17": "atthāya demā”ti vuttepi gahetuṃ vaṭṭati, parikkhāro nāma paṃsukūlikānampi icchitabbo.",
  "tika-vin05t:768_18": "Yaṃ tattha atirekaṃ hoti, taṃ cīvarepi upanetuṃ vaṭṭati. Suttaṃ saṅghassa denti,",
  "tika-vin05t:768_19": "paṃsukūlikehipi gahetabbaṃ. Ayaṃ tāva vihāraṃ pavisitvā “imāni cīvarāni saṅghassa",
  "tika-vin05t:768_20": "dammī”ti dinnesu vinicchayo. Sace pana bahiupacārasīmāya addhānamaggappaṭipanne bhikkhū",
  "tika-vin05t:768_21": "disvā “saṅghassa dammī”ti saṅghattherassa vā saṅghanavakassa vā āroceti, sacepi yojanaṃ",
  "tika-vin05t:768_22": "pharitvā parisā ṭhitā hoti, ekābaddhā ce, sabbesaṃ pāpuṇāti. Ye pana dvādasahi hatthehi",
  "tika-vin05t:768_23": "parisaṃ asampattā, tesaṃ na pāpuṇāti.",
  "tika-vin05t:769_0": "203. Ubhatosaṅghassa detīti ettha “ubhatosaṅghassa dammī”ti vuttepi “dvidhā saṅghassa",
  "tika-vin05t:769_1": "dammī”ti, “dvinnaṃ saṅghānaṃ dammī”ti, “bhikkhusaṅghassa ca bhikkhunīsaṅghassa ca",
  "tika-vin05t:769_2": "dammī”ti vuttepi ubhatosaṅghassa dinnameva hoti. Tattha sace bahukāpi bhikkhū honti,",
  "tika-vin05t:769_3": "ekā bhikkhunī hoti, upaḍḍhaṃ dātabbaṃ, dve bhāge same katvā eko bhāgo dātabboti attho.",
  "tika-vin05t:769_4": "Sace bahukāpi bhikkhuniyo honti, eko bhikkhu hoti, upaḍḍhaṃ dātabbaṃ. “Ubhatosaṅghassa",
  "tika-vin05t:769_5": "ca tuyhañca dammī”ti vutte sace dasa dasa bhikkhū ca bhikkhuniyo ca honti, ekavīsati",
  "tika-vin05t:769_6": "paṭivīse katvā eko puggalassa dātabbo, dasa bhikkhusaṅghassa, dasa bhikkhunīsaṅghassa.",
  "tika-vin05t:769_7": "Yena puggaliko laddho, so saṅghatopi attano vassaggena gahetuṃ labhati. Kasmā? Ubhatosaṅghaggahaṇena",
  "tika-vin05t:769_8": "gahitattā. “Ubhatosaṅghassa ca cetiyassa ca dammī”ti vuttepi eseva nayo. Idha pana",
  "tika-vin05t:769_9": "cetiyassa saṅghato pāpuṇanakoṭṭhāso nāma natthi, ekapuggalassa pattakoṭṭhāsasamova",
  "tika-vin05t:769_10": "koṭṭhāso hoti. “Ubhatosaṅghassa ca tuyhañca cetiyassa cā”ti vutte pana dvāvīsati",
  "tika-vin05t:769_11": "koṭṭhāse katvā dasa bhikkhūnaṃ, dasa bhikkhunīnaṃ, eko puggalassa, eko cetiyassa",
  "tika-vin05t:769_12": "dātabbo. Tattha puggalo saṅghatopi attano vassaggena gahetuṃ labhati, cetiyassa ekoyeva.",
  "tika-vin05t:770_0": "“Bhikkhusaṅghassa ca bhikkhunīnañca dammī”ti vutte pana na majjhe bhinditvā dātabbaṃ,",
  "tika-vin05t:770_1": "bhikkhū ca bhikkhuniyo ca gaṇetvā dātabbaṃ. “Bhikkhusaṅghassa ca bhikkhunīnañca tuyhañcā”ti",
  "tika-vin05t:770_2": "vutte pana puggalo visuṃ na labhati, pāpuṇanaṭṭhānato ekameva labhati. Kasmā? Bhikkhusaṅghaggahaṇena",
  "tika-vin05t:770_3": "gahitattā. “Bhikkhusaṅghassa ca bhikkhunīnañca tuyhañca cetiyassa cā”ti vuttepi cetiyassa",
  "tika-vin05t:770_4": "ekapuggalapaṭivīso labbhati, puggalassa visuṃ na labbhati, tasmā ekaṃ cetiyassa datvā",
  "tika-vin05t:770_5": "avasesaṃ bhikkhū ca bhikkhuniyo ca gaṇetvā bhājetabbaṃ.",
  "tika-vin05t:771_0": "“Bhikkhūnañca bhikkhunīnañca dammī”ti vuttepi majjhe bhinditvā na dātabbaṃ, puggalagaṇanāya",
  "tika-vin05t:771_1": "eva vibhajitabbaṃ. “Bhikkhūnañca bhikkhunīnañca tuyhañca, bhikkhūnañca bhikkhunīnañca",
  "tika-vin05t:771_2": "cetiyassa ca, bhikkhūnañca bhikkhunīnañca tuyhañca cetiyassa cā”ti evaṃ vuttepi cetiyassa",
  "tika-vin05t:771_3": "ekapaṭivīso labbhati, puggalassa visuṃ natthi, bhikkhū ca bhikkhuniyo ca gaṇetvā",
  "tika-vin05t:771_4": "eva bhājetabbaṃ. Yathā ca bhikkhusaṅghaṃ ādiṃ katvā nayo nīto, evaṃ bhikkhunīsaṅghaṃ",
  "tika-vin05t:771_5": "ādiṃ katvāpi netabbo.",
  "tika-vin05t:772_0": "“Bhikkhusaṅghassa ca tuyhañcā”ti vutte puggalassa visuṃ na labbhati, vassaggeneva",
  "tika-vin05t:772_1": "gahetabbaṃ. “Bhikkhusaṅghassa ca cetiyassa cā”ti vutte pana cetiyassa visuṃ paṭivīso",
  "tika-vin05t:772_2": "labbhati. “Bhikkhusaṅghassa ca tuyhañca cetiyassa cā”ti vuttepi cetiyasseva visuṃ",
  "tika-vin05t:772_3": "labbhati, na puggalassa. “Bhikkhūnañca tuyhañcā”ti vuttepi visuṃ na labbhati, “bhikkhūnañca",
  "tika-vin05t:772_4": "cetiyassa cā”ti vutte pana cetiyassa labbhati. “Bhikkhūnañca tuyhañca cetiyassa cā”ti",
  "tika-vin05t:772_5": "vuttepi cetiyasseva visuṃ labbhati, na puggalassa. Bhikkhunīsaṅghaṃ ādiṃ katvāpi evameva yojetabbaṃ.",
  "tika-vin05t:773_0": "Pubbe buddhappamukhassa ubhatosaṅghassa dānaṃ denti, bhagavā majjhe nisīdati, dakkhiṇato",
  "tika-vin05t:773_1": "bhikkhū, vāmato bhikkhuniyo nisīdanti, bhagavā ubhinnaṃ saṅghatthero, tadā bhagavā",
  "tika-vin05t:773_2": "attanā laddhapaccaye attanāpi paribhuñjati, bhikkhūnampi dāpeti. Etarahi pana paṇḍitamanussā",
  "tika-vin05t:773_3": "sadhātukaṃ paṭimaṃ vā cetiyaṃ vā ṭhapetvā buddhappamukhassa ubhatosaṅghassa dānaṃ",
  "tika-vin05t:773_4": "denti, paṭimāya vā cetiyassa vā purato ādhārake pattaṃ ṭhapetvā dakkhiṇodakaṃ datvā",
  "tika-vin05t:773_5": "“buddhānaṃ demā”ti, tattha paṭhamaṃ khādanīyabhojanīyaṃ denti, vihāraṃ vā āharitvā",
  "tika-vin05t:773_6": "“idaṃ cetiyassa demā”ti piṇḍapātañca mālāgandhādīni ca denti, tattha kathaṃ paṭipajjitabbanti?",
  "tika-vin05t:773_7": "Mālāgandhādīni tāva cetiye āropetabbāni, vatthehi paṭākā, telena padīpā kātabbā.",
  "tika-vin05t:773_8": "Piṇḍapātamadhuphāṇitādīni pana yo nibaddhacetiyajaggako hoti pabbajito vā gahaṭṭho",
  "tika-vin05t:773_9": "vā, tassa dātabbāni. Nibaddhajaggake asati āhaṭabhattaṃ ṭhapetvā vattaṃ katvā paribhuñjituṃ",
  "tika-vin05t:773_10": "vaṭṭati, upakaṭṭhe kāle bhuñjitvā pacchāpi vattaṃ kātuṃ vaṭṭatiyeva. Mālāgandhādīsu",
  "tika-vin05t:773_11": "ca yaṃ kiñci “idaṃ haritvā cetiye pūjaṃ karothā”ti vutte dūrampi haritvā pūjetabbaṃ,",
  "tika-vin05t:773_12": "“bhikkhusaṅghassa harā”ti vuttepi haritabbaṃ. Sace pana “ahaṃ piṇḍāya carāmi, āsanasālāya",
  "tika-vin05t:773_13": "bhikkhū atthi, te harissantī”ti vutte “bhante, tuyhameva dammī”ti vadati, bhuñjituṃ",
  "tika-vin05t:773_14": "vaṭṭati. Atha pana “bhikkhusaṅghassa dassāmī”ti harantassa gacchato antarāva kālo",
  "tika-vin05t:773_15": "upakaṭṭho hoti, attano pāpetvā bhuñjituṃ vaṭṭati.",
  "tika-vin05t:774_0": "204. Vassaṃvuṭṭhasaṅghassa detīti ettha pana sace vihāraṃ pavisitvā “imāni cīvarāni",
  "tika-vin05t:774_1": "vassaṃvuṭṭhasaṅghassa dammī”ti deti, yattakā bhikkhū tasmiṃ āvāse vassacchedaṃ akatvā",
  "tika-vin05t:774_2": "purimavassaṃvuṭṭhā, tehi bhājetabbaṃ, aññesaṃ na pāpuṇāti. Disāpakkantassapi sati",
  "tika-vin05t:774_3": "gāhake yāva kathinassubbhārā dātabbaṃ. “Anatthate pana kathine antohemante evañca",
  "tika-vin05t:774_4": "vatvā dinnaṃ pacchimavassaṃvuṭṭhānampi pāpuṇātī”ti lakkhaṇaññū vadanti. Aṭṭhakathāsu",
  "tika-vin05t:774_5": "panetaṃ na vicāritaṃ. Sace pana bahiupacārasīmāyaṃ ṭhito “vassaṃvuṭṭhasaṅghassa dammī”ti",
  "tika-vin05t:774_6": "vadati, sampattānaṃ sabbesaṃ pāpuṇāti. Atha “asukavihāre vassaṃvuṭṭhasaṅghassā”ti",
  "tika-vin05t:774_7": "vadati, tatra vassaṃvuṭṭhānameva yāva kathinassubbhārā pāpuṇāti. Sace pana gimhānaṃ",
  "tika-vin05t:774_8": "paṭhamadivasato paṭṭhāya evaṃ vadati, tatra sammukhībhūtānaṃ sabbesaṃ pāpuṇāti. Kasmā?",
  "tika-vin05t:774_9": "Piṭṭhisamaye uppannattā. Antovasseyeva “vassaṃ vasantānaṃ dammī”ti vutte chinnavassā",
  "tika-vin05t:774_10": "na labhanti, vassaṃ vasantāva labhanti. Cīvaramāse pana “vassaṃ vasantānaṃ dammī”ti",
  "tika-vin05t:774_11": "vutte pacchimikāya vassūpagatānaṃyeva pāpuṇāti, purimikāya vassūpagatānañca chinnavassānañca na pāpuṇāti.",
  "tika-vin05t:775_0": "Cīvaramāsato paṭṭhāya yāva hemantassa pacchimo divaso, tāva “vassāvāsikaṃ demā”ti",
  "tika-vin05t:775_1": "vutte kathinaṃ atthataṃ vā hotu anatthataṃ vā, atītavassaṃvuṭṭhānameva pāpuṇāti.",
  "tika-vin05t:775_2": "Gimhānaṃ paṭhamadivasato paṭṭhāya vutte pana mātikā āropetabbā “atītapassāvāsassa",
  "tika-vin05t:775_3": "pañca māsā atikkantā, anāgato cātumāsaccayena bhavissati, kataravassāvāsassa desī”ti.",
  "tika-vin05t:775_4": "Sace “atītavassaṃvuṭṭhānaṃ dammī”ti vadati, taṃ antovassaṃvuṭṭhānameva pāpuṇāti,",
  "tika-vin05t:775_5": "disāpakkantānampi sabhāgā gaṇhituṃ labhanti. Sace “anāgate vassāvāsikaṃ dammī”ti",
  "tika-vin05t:775_6": "vadati, taṃ ṭhapetvā vassūpanāyikadivase gahetabbaṃ. Atha “agutto vihāro, corabhayaṃ",
  "tika-vin05t:775_7": "atthi, na sakkā ṭhapetuṃ gaṇhitvā vā āhiṇḍitu”nti vutte “sampattānaṃ dammī”ti vadati,",
  "tika-vin05t:775_8": "bhājetvā gahetabbaṃ. Sace vadati “ito me, bhante, tatiye vasse vassāvāsikaṃ na dinnaṃ,",
  "tika-vin05t:775_9": "taṃ dammī”ti, tasmiṃ antovasse vuṭṭhabhikkhūnaṃ pāpuṇāti. Sace te disā pakkantā,",
  "tika-vin05t:775_10": "añño vissāsiko gaṇhāti, dātabbaṃ. Athekoyeva avasiṭṭho, sesā kālakatā, sabbaṃ ekasseva",
  "tika-vin05t:775_11": "pāpuṇāti. Sace ekopi natthi, saṅghikaṃ hoti, sammukhībhūtehi bhājetabbaṃ.",
  "tika-vin05t:776_0": "205. Ādissa detīti ettha pana yāguyā vā bhatte vā khādanīye vā cīvare vā senāsane",
  "tika-vin05t:776_1": "vā bhesajje vā ādisitvā paricchinditvā dento ādissa deti nāma. Tatrāyaṃ vinicchayo",
  "tika-vin05t:776_2": "– bhikkhū ajjatanāya vā svātanāya vā yāguyā nimantetvā tesaṃ gharaṃ paviṭṭhānaṃ yāguṃ",
  "tika-vin05t:776_3": "deti, yāguṃ datvā pītāya yāguyā “imāni cīvarāni yehi mayhaṃ yāgu pītā, tesaṃ dammī”ti",
  "tika-vin05t:776_4": "deti, yehi nimantitehi yāgu pītā, tesaṃyeva pāpuṇāti. Yehi pana bhikkhācāravattena",
  "tika-vin05t:776_5": "gharadvārena gacchantehi vā gharaṃ paviṭṭhehi vā yāgu laddhā, yesaṃ vā āsanasālato",
  "tika-vin05t:776_6": "pattaṃ āharitvā manussehi nītā, yesaṃ vā therehi pesitā, tesaṃ na pāpuṇāti. Sace",
  "tika-vin05t:776_7": "pana nimantihabhikkhūhi saddhiṃ aññepi bahū āgantvā antogehañca bahigehañca pūretvā",
  "tika-vin05t:776_8": "nisinnā, dāyako ca evaṃ vadati “nimantitā vā hontu animantitā vā, yesaṃ mayā yāgu",
  "tika-vin05t:776_9": "dinnā, sabbesaṃ imāni vatthāni hontū”ti, sabbesaṃ pāpuṇāti. Yehi pana therānaṃ hatthato",
  "tika-vin05t:776_10": "yāgu laddhā, tesaṃ na pāpuṇāti. Atha so “yehi mayhaṃ yāgu pītā, sabbesaṃ hotū”ti",
  "tika-vin05t:776_11": "vadati, sabbesaṃ pāpuṇāti. Bhattakhādanīyesupi eseva nayo. Cīvare pana pubbepi tena",
  "tika-vin05t:776_12": "vassaṃ vāsetvā bhikkhūnaṃ cīvaraṃ dinnapubbaṃ hoti, so ce bhikkhū bhojetvā vadati",
  "tika-vin05t:776_13": "“yesaṃ mayā pubbe cīvaraṃ dinnaṃ, tesaṃyeva imaṃ cīvaraṃ vā suttaṃ vā sappimadhuphāṇitādīni",
  "tika-vin05t:776_14": "vā hontū”ti, sabbaṃ tesaṃyeva pāpuṇāti. Senāsanepi “yo mayā kārite vihāre vā pariveṇe",
  "tika-vin05t:776_15": "vā vasati, tassidaṃ hotū”ti vutte tasseva hoti. Bhesajjepi “mayaṃ kālena kālaṃ therānaṃ",
  "tika-vin05t:776_16": "sappiādīni bhesajjāni dema, yehi tāni laddhāni, tesaṃyevidaṃ hotū”ti vutte tesaṃyeva hoti.",
  "tika-vin05t:777_0": "206. Puggalassa detīti ettha pana “imaṃ cīvaraṃ itthannāmassa dammī”ti evaṃ parammukhā",
  "tika-vin05t:777_1": "vā, pādamūle ṭhapetvā “idaṃ, bhante, tumhākaṃ dammī”ti evaṃ sammukhā vā deti, taṃ",
  "tika-vin05t:777_2": "tasseva hoti. Sace pana “idaṃ tumhākañca tumhākaṃ antevāsikānañca dammī”ti evaṃ vadati,",
  "tika-vin05t:777_3": "therassa ca antevāsikānañca pāpuṇāti. Uddesaṃ gahetuṃ āgato gahetvā gacchanto ca",
  "tika-vin05t:777_4": "atthi, tassapi pāpuṇāti. “Tumhehi saddhiṃ nibaddhacārikabhikkhūnaṃ dammī”ti vutte",
  "tika-vin05t:777_5": "uddesantevāsikānaṃ vattaṃ katvā uddesaparipucchādīni gahetvā vicarantānaṃ sabbesaṃ",
  "tika-vin05t:777_6": "pāpuṇāti. Ayaṃ “puggalassa detī”ti imasmiṃ pade vinicchayo.",
  "tika-vin05t:778_0": "Sace koci bhikkhu ekova vassaṃ vasati, tattha manussā “saṅghassa demā”ti cīvarāni",
  "tika-vin05t:778_1": "denti, tattha kiṃ kātabbanti? “Anujānāmi, bhikkhave, tasseva tāni cīvarāni yāva kathinassa",
  "tika-vin05t:778_2": "ubbhārā”ti vacanato sace gaṇapūrake bhikkhū labhitvā kathinaṃ atthataṃ hoti, pañca",
  "tika-vin05t:778_3": "māse, no ce atthataṃ hoti, ekaṃ cīvaramāsaṃ aññattha gahetvā nītānipi tasseva tāni",
  "tika-vin05t:778_4": "cīvarāni, na tesaṃ añño koci issaro. Yaṃ yañhi “saṅghassa demā”ti vā “saṅghaṃ uddissa",
  "tika-vin05t:778_5": "demā”ti vā “vassaṃvuṭṭhasaṅghassa demā”ti vā “vassāvāsikaṃ demā”ti vā denti, sacepi",
  "tika-vin05t:778_6": "matakacīvaraṃ avibhajitvā taṃ vihāraṃ pavisati, taṃ sabbaṃ tasseva bhikkhuno hoti.",
  "tika-vin05t:778_7": "Yampi so vassāvāsatthāya vaḍḍhiṃ payojetvā ṭhapitaupanikkhepato vā tatruppādato vā",
  "tika-vin05t:778_8": "vassāvāsikaṃ gaṇhāti, sabbaṃ suggahitameva hoti. Idañhettha lakkhaṇaṃ – yena tenākārena",
  "tika-vin05t:778_9": "saṅghassa uppannavatthaṃ atthatakathinassa pañca māse, anatthatakathinassa ekaṃ cīvaramāsaṃ",
  "tika-vin05t:778_10": "pāpuṇāti. Sace pana koci bhikkhu vassānato aññasmiṃ utukāle ekako vasati, tattha",
  "tika-vin05t:778_11": "manussā “saṅghassa demā”ti cīvarāni denti, tena bhikkhunā adhiṭṭhātabbaṃ “mayhimāni",
  "tika-vin05t:778_12": "cīvarānī”ti. Adhiṭṭhahantena pana vattaṃ jānitabbaṃ. Tena hi bhikkhunā ghaṇṭiṃ vā",
  "tika-vin05t:778_13": "paharitvā kālaṃ vā ghosetvā thokaṃ āgametvā sace ghaṇṭisaññāya vā kālasaññāya vā",
  "tika-vin05t:778_14": "bhikkhū āgacchanti, tehi saddhiṃ bhājetabbāni. Tehi ce bhikkhūhi tasmiṃ cīvare bhājiyamāne",
  "tika-vin05t:778_15": "apātite kuse añño bhikkhu āgacchati, samako dātabbo bhāgo, pātite kuse añño bhikkhu",
  "tika-vin05t:778_16": "āgacchati, na akāmā dātabbo bhāgo. Ekakoṭṭhāsepi hi kusadaṇḍake pātitamatte sacepi",
  "tika-vin05t:778_17": "bhikkhusahassaṃ hoti, gahitameva nāma cīvaraṃ, tasmā na akāmā bhāgo dātabbo. Sace",
  "tika-vin05t:778_18": "pana attano ruciyā dātukāmā honti, dentu. Anubhāgepi eseva nayo.",
  "tika-vin05t:779_0": "Atha ghaṇṭisaññāya vā kālasaññāya vā aññe bhikkhū na āgacchanti, “mayhimāni cīvarāni",
  "tika-vin05t:779_1": "pāpuṇantī”ti adhiṭṭhātabbāni. Evaṃ adhiṭṭhite sabbāni tasseva honti, ṭhitikā pana",
  "tika-vin05t:779_2": "na tiṭṭhati. Sace ekekaṃ uddharitvā “ayaṃ paṭhamabhāgo mayhaṃ pāpuṇāti, ayaṃ dutiyabhāgo”ti",
  "tika-vin05t:779_3": "evaṃ gaṇhāti, gahitāni ca suggahitāni honti, ṭhitikā ca tiṭṭhati, evaṃ pāpetvā gaṇhantenapi",
  "tika-vin05t:779_4": "adhiṭṭhitameva hoti. Sace pana ghaṇṭiṃ paharitvā vā appaharitvā vā kālampi ghosetvā",
  "tika-vin05t:779_5": "vā aghosetvā vā “ahamevettha, mayhameva imāni cīvarānī”ti gaṇhāti, duggahitāni honti.",
  "tika-vin05t:779_6": "Atha “añño koci idha natthi, mayhaṃ etāni pāpuṇantī”ti gaṇhāti, suggahitāni. Atha",
  "tika-vin05t:779_7": "anadhiṭṭhahitvāva tāni cīvarāni gahetvā aññaṃ vihāraṃ uddissa gacchati “tattha bhikkhūhi",
  "tika-vin05t:779_8": "saddhiṃ bhājessāmī”ti, tāni cīvarāni gatagataṭṭhāne saṅghikāneva honti. Bhikkhūhi",
  "tika-vin05t:779_9": "diṭṭhamattamevettha pamāṇaṃ. Tasmā sace keci paṭipathaṃ āgacchantā “kuhiṃ, āvuso,",
  "tika-vin05t:779_10": "gacchasī”ti pucchitvā tamatthaṃ sutvā “kiṃ, āvuso, mayaṃ saṅgho na homā”ti tattheva",
  "tika-vin05t:779_11": "bhājetvā gaṇhanti, suggahitāni. Sacepi esa maggā okkamitvā kañci vihāraṃ vā āsanasālaṃ",
  "tika-vin05t:779_12": "vā piṇḍāya caranto ekagehameva vā pavisati, tatra ca naṃ bhikkhū disvā tamatthaṃ",
  "tika-vin05t:779_13": "pucchitvā bhājetvā gaṇhanti, suggahitāneva.",
  "tika-vin05t:780_0": "“Na, bhikkhave, aññatra vassaṃvuṭṭhena aññatra cīvarabhāgo sāditabbo, yo sādiyeyya,",
  "tika-vin05t:780_1": "āpatti dukkaṭassā”ti vacanato aññatra vassaṃvuṭṭho aññatra bhāgaṃ gaṇhāti, dukkaṭaṃ.",
  "tika-vin05t:780_2": "Ettha pana kiñcāpi lahukā āpatti, atha kho gahitāni cīvarāni gahitaṭṭhāne dātabbāni.",
  "tika-vin05t:780_3": "Sacepi naṭṭhāni vā jiṇṇāni vā honti, tasseva gīvā. “Dehī”ti vutte adento dhuranikkhepe",
  "tika-vin05t:780_4": "bhaṇḍagghena kāretabbo.",
  "tika-vin05t:781_0": "Eko bhikkhu dvīsu āvāsesu vassaṃ vasati “evaṃ me bahu cīvaraṃ uppajjissatī”ti, ekaṃ",
  "tika-vin05t:781_1": "puggalapaṭivīsaṃyeva labhati. Tasmā sace ekekasmiṃ vihāre ekāhamekāhaṃ vā sattāhaṃ",
  "tika-vin05t:781_2": "vā vasati, ekekasmiṃ vihāre yaṃ eko puggalo labhati, tato tato upaḍḍhaṃ upaḍḍhaṃ",
  "tika-vin05t:781_3": "dātabbaṃ. Evañhi ekapuggalapaṭivīso dinno hoti. Sace pana ekasmiṃ vihāre vasanto",
  "tika-vin05t:781_4": "itarasmiṃ sattāhavārena aruṇameva uṭṭhāpeti, bahutaraṃ vasitavihārato tassa paṭivīso",
  "tika-vin05t:781_5": "dātabbo. Evampi ekapuggalapaṭivīsoyeva dinno hoti. Idañca nānālābhehi nānūpacārehi",
  "tika-vin05t:781_6": "ekasīmāvihārehi kathitaṃ, nānāsīmāvihāre pana senāsanaggāho paṭippassambhati. Tasmā",
  "tika-vin05t:781_7": "tattha cīvarapaṭivīso na pāpuṇāti, sesaṃ pana āmisabhesajjādi sabbaṃ sabbattha antosīmāgatassa pāpuṇāti.",
  "tika-vin05t:782_0": "207. “Bhikkhussa, bhikkhave, kālakate saṅgho sāmī pattacīvare, apica gilānupaṭṭhākā",
  "tika-vin05t:782_1": "bahūpakārā, anujānāmi, bhikkhave, saṅghena ticīvarañca pattañca gilānupaṭṭhākānaṃ",
  "tika-vin05t:782_2": "dātuṃ, yaṃ tattha lahubhaṇḍaṃ lahuparikkhāraṃ, taṃ sammukhībhūtena saṅghena bhājetuṃ,",
  "tika-vin05t:782_3": "yaṃ tattha garubhaṇḍaṃ garuparikkhāraṃ, taṃ āgatānāgatacātuddisassa saṅghassa avissajjikaṃ",
  "tika-vin05t:782_4": "avebhaṅgika”nti vacanato bhikkhusmiṃ kālakate apaloketvā vā –",
  "tika-vin05t:783_0": "“Suṇātu me, bhante, saṅgho, itthannāmo bhikkhu kālakato, idaṃ tassa ticīvarañca patto",
  "tika-vin05t:783_1": "ca, yadi saṅghassa pattakallaṃ, saṅgho imaṃ ticīvarañca pattañca gilānupaṭṭhākānaṃ dadeyya, esā ñatti.",
  "tika-vin05t:784_0": "“Suṇātu me, bhante, saṅgho, itthannāmo bhikkhu kālakato, idaṃ tassa ticīvarañca patto",
  "tika-vin05t:784_1": "ca, saṅgho imaṃ ticīvarañca pattañca gilānupaṭṭhākānaṃ deti, yassāyasmato khamati",
  "tika-vin05t:784_2": "imassa ticīvarassa ca pattassa ca gilānupaṭṭhākānaṃ dānaṃ, so tuṇhassa. Yassa nakkhamati, so bhāseyya.",
  "tika-vin05t:785": "“Dinnaṃ idaṃ saṅghena ticīvarañca patto ca gilānupaṭṭhākānaṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:786": "Evaṃ kammavācaṃ vā sāvetvā gilānupaṭṭhākānaṃ pattacīvaraṃ datvā sesaṃ lahuparikkhāraṃ sammukhībhūtena saṅghena bhājetvā gahetabbaṃ.",
  "tika-vin05t:787_0": "208. Gilānupaṭṭhākānaṃ lābhe pana ayaṃ vinicchayo – sace sakale bhikkhusaṅghe upaṭṭhahante",
  "tika-vin05t:787_1": "kālaṃ karoti, sabbepi sāmikā. Atha ekaccehi vāre kate ekaccehi akateyeva kālaṃ karoti,",
  "tika-vin05t:787_2": "tatra ekacce ācariyā vadanti “sabbepi attano vāre sampatte kareyyuṃ, tasmā sabbepi",
  "tika-vin05t:787_3": "sāmino”ti. Ekacce vadanti “yehi jaggito, te eva labhanti, itare na labhantī”ti. Sāmaṇerepi",
  "tika-vin05t:787_4": "kālakate sace cīvaraṃ atthi, gilānupaṭṭhākānaṃ dātabbaṃ. No ce atthi, yaṃ atthi,",
  "tika-vin05t:787_5": "taṃ dātabbaṃ. Aññasmiṃ parikkhāre sati cīvarabhāgaṃ katvā dātabbaṃ. Bhikkhu ca sāmaṇero",
  "tika-vin05t:787_6": "ca sace samaṃ upaṭṭhahiṃsu, samako bhāgo dātabbo. Atha sāmaṇerova upaṭṭhahati, bhikkhussa",
  "tika-vin05t:787_7": "saṃvidahanamattameva hoti, sāmaṇerassa jeṭṭhakoṭṭhāso dātabbo. Sace sāmaṇero bhikkhunā",
  "tika-vin05t:787_8": "ānītaudakena yāguṃ pacitvā paṭiggahāpanamattameva karoti, bhikkhu upaṭṭhahati, bhikkhussa",
  "tika-vin05t:787_9": "jeṭṭhabhāgo dātabbo. Bahū bhikkhū sabbe samaggā hutvā upaṭṭhahanti, sabbesaṃ samako",
  "tika-vin05t:787_10": "bhāgo dātabbo. Yo panettha visesena upaṭṭhahati, tassa viseso kātabbo.",
  "tika-vin05t:788_0": "Yena pana ekadivasampi gilānupaṭṭhākavasena yāgubhattaṃ vā pacitvā dinnaṃ, nhānaṃ",
  "tika-vin05t:788_1": "vā paṭisāditaṃ, sopi gilānupaṭṭhākova. Yo pana samīpaṃ anāgantvā bhesajjataṇḍulādīni",
  "tika-vin05t:788_2": "peseti, ayaṃ gilānupaṭṭhāko na hoti. Yo pariyesitvā gāhetvā āgacchati, ayaṃ gilānupaṭṭhākova.",
  "tika-vin05t:788_3": "Eko vattasīsena jaggati, eko paccāsāya, matakāle ubhopi paccāsīsanti, ubhinnampi",
  "tika-vin05t:788_4": "dātabbaṃ. Eko upaṭṭhahitvā gilānassa vā kammena attano vā kammena katthaci gato “puna",
  "tika-vin05t:788_5": "āgantvā jaggissāmī”ti, etassapi dātabbaṃ. Eko ciraṃ upaṭṭhahitvā “idāni na sakkomī”ti",
  "tika-vin05t:788_6": "dhuraṃ nikkhipitvā gacchati, sacepi taṃ divasameva gilāno kālaṃ karoti, upaṭṭhākabhāgo",
  "tika-vin05t:788_7": "na dātabbo. Gilānupaṭṭhāko nāma gihī vā hotu pabbajito vā antamaso mātugāmopi, sabbe",
  "tika-vin05t:788_8": "bhāgaṃ labhanti. Sace tassa bhikkhuno pattacīvaramattameva hoti, aññaṃ natthi, sabbaṃ",
  "tika-vin05t:788_9": "gilānupaṭṭhākānaṃyeva dātabbaṃ. Sacepi sahassaṃ agghati, aññaṃ pana bahumpi parikkhāraṃ",
  "tika-vin05t:788_10": "te na labhanti, saṅghasseva hoti. Avasesaṃ bhaṇḍaṃ bahu ceva mahagghañca, ticīvaraṃ",
  "tika-vin05t:788_11": "appagghaṃ, tato gahetvā ticīvaraparikkhāro dātabbo, sabbañcetaṃ saṅghikatova labbhati.",
  "tika-vin05t:788_12": "Sace pana so jīvamānoyeva sabbaṃ attano parikkhāraṃ nissajjitvā kassaci adāsi, koci",
  "tika-vin05t:788_13": "vā vissāsaṃ aggahesi, yassa dinnaṃ, yena ca gahitaṃ, tasseva hoti, tassa ruciyā eva",
  "tika-vin05t:788_14": "gilānupaṭṭhākā labhanti. Aññesaṃ adatvā dūre ṭhapitaparikkhārāpi tattha tattha saṅghasseva",
  "tika-vin05t:788_15": "honti. Dvinnaṃ santakaṃ hoti avibhattaṃ, ekasmiṃ kālakate itaro sāmī. Bahūnampi santake",
  "tika-vin05t:788_16": "eseva nayo. Sabbesu matesu saṅghikaṃ hoti. Sacepi avibhajitvā saddhivihārikādīnaṃ",
  "tika-vin05t:788_17": "denti, adinnameva hoti, vibhajitvā dinnaṃ pana sudinnaṃ. Taṃ tesu matesupi saddhivihārikādīnaṃyeva hoti, na saṅghassa.",
  "tika-vin05t:789_0": "Sace vassaṃvuṭṭho bhikkhu anuppanne vā uppanne vā cīvare abhājite vā pakkamati, ummattako",
  "tika-vin05t:789_1": "khittacitto vedanāṭṭo ukkhittako vā hoti, sante patirūpe gāhake bhāgo dātabbo. Sace",
  "tika-vin05t:789_2": "pana vibbhamati vā kālaṃ vā karoti sāmaṇero vā paṭijānāti, sikkhaṃ paccakkhātako,",
  "tika-vin05t:789_3": "antimavatthuṃ ajjhāpannako, paṇḍako, theyyasaṃvāsako, titthiyapakkantako, tiracchānagato,",
  "tika-vin05t:789_4": "mātughātako, pitughātako, arahantaghātako, bhikkhunīdūsako, saṅghabhedako, lohituppādako,",
  "tika-vin05t:789_5": "ubhatobyañjanako vā paṭijānāti, saṅgho sāmī, bhāgo na dātabbo.",
  "tika-vin05t:790_0": "Sace vassaṃvuṭṭhānaṃ bhikkhūnaṃ anuppanne cīvare saṅgho bhijjati, kosambakabhikkhū",
  "tika-vin05t:790_1": "viya dve koṭṭhāsā honti, tattha manussā ekasmiṃ pakkhe dakkhiṇodakañca gandhādīni",
  "tika-vin05t:790_2": "ca denti, ekasmiṃ cīvarāni denti “saṅghassa demā”ti, yattha vā udakaṃ dinnaṃ, yasmiṃyeva",
  "tika-vin05t:790_3": "pakkhe cīvarāni denti “saṅghassa demā”ti, saṅghasseva tāni cīvarāni, dvinnampi koṭṭhāsānaṃ",
  "tika-vin05t:790_4": "pāpuṇanti, ghaṇṭiṃ paharitvā dvīhipi pakkhehi ekato bhājetabbāni. Sace pana manussā",
  "tika-vin05t:790_5": "ekasmiṃ pakkhe dakkhiṇodakaṃ gandhādīni ca denti, ekasmiṃ pakkhe cīvarāni denti “pakkhassa",
  "tika-vin05t:790_6": "demā”ti, pakkhasseva tāni cīvarāni. Evañhi dinne yassa koṭṭhāsassa udakaṃ dinnaṃ,",
  "tika-vin05t:790_7": "tassa udakameva hoti. Yassa cīvaraṃ dinnaṃ, tasseva cīvaraṃ. Yasmiṃ padese dakkhiṇodakaṃ",
  "tika-vin05t:790_8": "pamāṇaṃ hoti, tattha eko pakkho dakkhiṇodakassa laddhattā cīvarāni labhati, eko cīvarānameva",
  "tika-vin05t:790_9": "laddhattāti ubhohi ekato hutvā yathāvuḍḍhaṃ bhājetabbaṃ. “Idaṃ kira parasamudde lakkhaṇa”nti",
  "tika-vin05t:790_10": "mahāaṭṭhakathāyaṃ vuttaṃ. Sace yasmiṃ pakkhe udakaṃ dinnaṃ, tasmiṃyeva pakkhe cīvarāni",
  "tika-vin05t:790_11": "denti “pakkhassa demā”ti, pakkhasseva tāni cīvarāni, itaro pakkho anissaroyeva. Sace",
  "tika-vin05t:790_12": "pana vassaṃvuṭṭhānaṃ bhikkhūnaṃ uppanne cīvare abhājite saṅgho bhijjati, sabbesaṃ",
  "tika-vin05t:790_13": "samakaṃ bhājetabbaṃ.",
  "tika-vin05t:791_0": "Sace sambahulesu bhikkhūsu addhānamaggappaṭipannesu keci bhikkhū paṃsukūlatthāya",
  "tika-vin05t:791_1": "susānaṃ okkamanti, keci anāgamentā pakkamanti, anāgamentānaṃ na akāmā bhāgo dātabbo,",
  "tika-vin05t:791_2": "āgamentānaṃ pana akāmāpi dātabbo bhāgo. Yadi pana manussā “idhāgatā eva gaṇhantū”ti",
  "tika-vin05t:791_3": "denti, saññāṇaṃ vā katvā gacchanti “sampattā gaṇhantū”ti, sampattānaṃ sabbesampi",
  "tika-vin05t:791_4": "pāpuṇāti. Sace chaḍḍetvā gatā, yena gahitaṃ, so eva sāmī. Sace keci bhikkhū paṭhamaṃ",
  "tika-vin05t:791_5": "susānaṃ okkamanti, keci pacchā, tattha paṭhamaṃ okkantā paṃsukūlaṃ labhanti, pacchā",
  "tika-vin05t:791_6": "okkantā na labhanti. “Anujānāmi, bhikkhave, pacchā okkantānaṃ na akāmā bhāgaṃ dātu”nti",
  "tika-vin05t:791_7": "vacanato pacchā okkantānaṃ akāmā bhāgo na dātabbo. Sace pana sabbepi samaṃ okkantā,",
  "tika-vin05t:791_8": "keci labhanti, keci na labhanti. “Anujānāmi, bhikkhave, sadisānaṃ okkantānaṃ akāmāpi",
  "tika-vin05t:791_9": "bhāgaṃ dātu”nti vacanato samaṃ okkantānaṃ akāmāpi bhāgo dātabbo. Sace pana “laddhaṃ",
  "tika-vin05t:791_10": "paṃsukūlaṃ sabbe bhājetvā gaṇhissāmā”ti bahimeva katikaṃ katvā susānaṃ okkantā keci",
  "tika-vin05t:791_11": "labhanti, keci na labhanti, “anujānāmi, bhikkhave, katikaṃ katvā okkantānaṃ akāmā",
  "tika-vin05t:791_12": "bhāgaṃ dātu”nti vacanato katikaṃ katvā okkantānampi akāmā bhāgo dātabbo. Ayaṃ tāva",
  "tika-vin05t:791_13": "cīvarabhājanīyakathā.",
  "tika-vin05t:792_0": "209. Piṇḍapātabhājane pana “anujānāmi, bhikkhave, saṅghabhattaṃ uddesabhattaṃ nimantanaṃ",
  "tika-vin05t:792_1": "salākabhattaṃ pakkhikaṃ uposathikaṃ pāṭipadika”nti evaṃ anuññātesu saṅghabhattādīsu ayaṃ vinicchayo –",
  "tika-vin05t:793_0": "Saṅghabhattaṃ nāma sakalassa saṅghassa dātabbaṃ bhattaṃ. Tasmā saṅghabhatte ṭhitikā",
  "tika-vin05t:793_1": "nāma natthi, tatoyeva ca “amhākaṃ ajja dasa dvādasa divasā bhuñjantānaṃ, idāni aññato",
  "tika-vin05t:793_2": "bhikkhū ānethā”ti na evaṃ tattha vattabbaṃ, “purimadivasesu amhehi na laddhaṃ, idāni",
  "tika-vin05t:793_3": "taṃ amhākaṃ gāhethā”ti evampi vattuṃ na labhati. Tañhi āgatāgatānaṃ pāpuṇātiyeva.",
  "tika-vin05t:794_0": "Uddesabhattādīsu pana ayaṃ nayo – raññā vā rājamahāmattena vā “saṅghato uddisitvā",
  "tika-vin05t:794_1": "ettake bhikkhū ānethā”ti pahite kālaṃ ghosetvā ṭhitikā pucchitabbā. Sace atthi, tato",
  "tika-vin05t:794_2": "paṭṭhāya gāhetabbaṃ. No ce, therāsanato paṭṭhāya gāhetabbaṃ. Uddesakena piṇḍapātikānampi",
  "tika-vin05t:794_3": "na atikkāmetabbaṃ. Te pana dhutaṅgaṃ rakkhantā sayameva atikkamissanti. Evaṃ gāhiyamāne",
  "tika-vin05t:794_4": "alasajātikā mahātherā pacchā āgacchanti, “bhante, vīsativassānaṃ gāhīyati, tumhākaṃ",
  "tika-vin05t:794_5": "ṭhitikā atikkantā”ti na vattabbā, ṭhitikaṃ ṭhapetvā tesaṃ gāhetvā pacchā ṭhitikāya",
  "tika-vin05t:794_6": "gāhetabbaṃ. “Asukavihāre bahu uddesabhattaṃ uppanna”nti sutvā yojanantarikavihāratopi",
  "tika-vin05t:794_7": "bhikkhū āgacchanti, sampattasampattānaṃ ṭhitaṭṭhānato paṭṭhāya gāhetabbaṃ, asampattānampi",
  "tika-vin05t:794_8": "upacārasīmaṃ paviṭṭhānaṃ antevāsikādīsu gaṇhantesu gāhetabbameva. “Bahiupacārasīmāyaṃ",
  "tika-vin05t:794_9": "ṭhitānaṃ gāhethā”ti vadanti, na gāhetabbaṃ. Sace upacārasīmaṃ okkantehi ekābaddhā",
  "tika-vin05t:794_10": "hutvā attano vihāradvāre vā antovihāreyeva vā honti, parisavasena vaḍḍhitā nāma sīmā",
  "tika-vin05t:794_11": "hoti, tasmā gāhetabbaṃ. Saṅghanavakassa dinnepi pacchā āgatānaṃ gāhetabbameva. Dutiyabhāge",
  "tika-vin05t:794_12": "pana therāsanaṃ āruḷhe puna āgatānaṃ paṭhamabhāgo na pāpuṇāti, dutiyabhāgato vassaggena gāhetabbaṃ.",
  "tika-vin05t:795_0": "Ekasmiṃ vihāre ekaṃ bhattuddesaṭṭhānaṃ paricchinditvā gāvutappamāṇāyapi upacārasīmāya",
  "tika-vin05t:795_1": "yattha katthaci ārocitaṃ uddesabhattaṃ tasmiṃyeva bhattuddesaṭṭhāne gāhetabbaṃ. Eko",
  "tika-vin05t:795_2": "ekassa bhikkhuno pahiṇati “sve saṅghato uddisitvā dasa bhikkhū pahiṇathā”ti, tena",
  "tika-vin05t:795_3": "so attho bhattuddesakassa ārocetabbo. Sace taṃ divasaṃ pamussati, dutiyadivase pātova",
  "tika-vin05t:795_4": "ārocetabbo, atha pamussitvāva piṇḍāya pavisanto sarati, yāva upacārasīmaṃ nātikkamati,",
  "tika-vin05t:795_5": "tāva yā bhojanasālāya pakatiṭhitikā, tassāyeva vasena gāhetabbaṃ. Sacepi upacārasīmaṃ",
  "tika-vin05t:795_6": "atikkanto, bhikkhū ca upacārasīmaṭṭhakehi ekābaddhā honti, aññamaññaṃ dvādasahatthantaraṃ",
  "tika-vin05t:795_7": "avijahitvā gacchanti, pakatiṭhitikāya vasena gāhetabbaṃ. Bhikkhūnaṃ pana tādise ekābaddhe",
  "tika-vin05t:795_8": "asati bahiupacārasīmāya yasmiṃ ṭhāne sarati, tattha navaṃ ṭhitikaṃ katvā gāhetabbaṃ.",
  "tika-vin05t:795_9": "Antogāme āsanasālāya sarantena āsanasālāya ṭhitikāya gāhetabbaṃ. Yattha katthaci",
  "tika-vin05t:795_10": "saritvā gāhetabbameva, agāhetuṃ na vaṭṭati. Na hi etaṃ dutiyadivase labbhatīti.",
  "tika-vin05t:796_0": "Sace sakavihārato aññaṃ vihāraṃ gacchante bhikkhū disvā koci uddesabhattaṃ uddisāpeti,",
  "tika-vin05t:796_1": "yāva antoupacāre vā upacārasīmaṭṭhakehi saddhiṃ vuttanayena ekābaddhā vā honti, tāva",
  "tika-vin05t:796_2": "sakavihāre ṭhitikāvasena gāhetabbaṃ. Bahiupacāre ṭhitānaṃ dinnaṃ pana “saṅghato,",
  "tika-vin05t:796_3": "bhante, ettake nāma bhikkhū uddisathā”ti vutte sampattasampattānaṃ gāhetabbaṃ. Tattha",
  "tika-vin05t:796_4": "dvādasahatthantaraṃ avijahitvā ekābaddhanayena dūre ṭhitāpi sampattāyevāti veditabbā.",
  "tika-vin05t:796_5": "Sace yaṃ vihāraṃ gacchanti, tattha paviṭṭhānaṃ ārocenti, tassa vihārassa ṭhitikāvasena",
  "tika-vin05t:796_6": "gāhetabbaṃ. Sacepi gāmadvāre vā vīthiyaṃ vā catukke vā antaraghare vā bhikkhū disvā",
  "tika-vin05t:796_7": "koci saṅghuddesaṃ āroceti, tasmiṃ tasmiṃ ṭhāne antoupacāragatānaṃ gāhetabbaṃ.",
  "tika-vin05t:797_0": "Gharūpacāro cettha ekagharaṃ ekūpacāraṃ, ekagharaṃ nānūpacāraṃ, nānāgharaṃ ekūpacāraṃ,",
  "tika-vin05t:797_1": "nānāgharaṃ nānūpacāranti imesaṃ vasena veditabbo. Tattha yaṃ ekakulassa gharaṃ ekavaḷañjaṃ",
  "tika-vin05t:797_2": "hoti, taṃ suppapātaparicchedassa anto ekūpacāraṃ nāma, tatthuppanno uddesalābho ekasmiṃ",
  "tika-vin05t:797_3": "upacāre bhikkhācāravattenapi ṭhitānaṃ sabbesaṃ pāpuṇāti. Etaṃ ekagharaṃ ekūpacāraṃ",
  "tika-vin05t:797_4": "nāma. Yaṃ pana ekagharaṃ dvinnaṃ bhariyānaṃ sukhavihāratthāya majjhe bhittiṃ uṭṭhapetvā",
  "tika-vin05t:797_5": "nānādvāravaḷañjaṃ kataṃ, tatthuppanno uddesalābho bhittiantarikassa na pāpuṇāti,",
  "tika-vin05t:797_6": "tasmiṃ tasmiṃ ṭhāne nisinnasseva pāpuṇāti. Etaṃ ekagharaṃ nānūpacāraṃ nāma. Yasmiṃ",
  "tika-vin05t:797_7": "pana ghare bahū bhikkhū nimantetvā antogehato paṭṭhāya ekābaddhe katvā paṭivissakagharānipi",
  "tika-vin05t:797_8": "pūretvā nisīdāpenti, tattha uppanno uddesalābho sabbesaṃ pāpuṇāti. Yampi nānākulassa",
  "tika-vin05t:797_9": "nivesanaṃ majjhe bhittiṃ akatvā ekadvāreneva vaḷañjanti, tatrāpi eseva nayo. Etaṃ",
  "tika-vin05t:797_10": "nānāgharaṃ ekūpacāraṃ nāma. Yo pana nānānivesanesu nisinnānaṃ bhikkhūnaṃ uddesalābho",
  "tika-vin05t:797_11": "uppajjati, kiñcāpi bhitticchiddena bhikkhū dissanti, tasmiṃ tasmiṃ nivesane nisinnānaṃyeva",
  "tika-vin05t:797_12": "pāpuṇāti. Etaṃ nānāgharaṃ nānūpacāraṃ nāma.",
  "tika-vin05t:798_0": "Yo pana gāmadvāravīthicatukkesu aññatarasmiṃ ṭhāne uddesabhattaṃ labhitvā aññasmiṃ",
  "tika-vin05t:798_1": "bhikkhusmiṃ asati attanova pāpuṇāpetvā dutiyadivasepi tasmiṃyeva ṭhāne aññaṃ labhati,",
  "tika-vin05t:798_2": "tena yaṃ aññaṃ navakaṃ vā vuḍḍhaṃ vā bhikkhuṃ passati, tassa gāhetabbaṃ. Sace koci",
  "tika-vin05t:798_3": "natthi, attanova pāpetvā bhuñjitabbaṃ. Sace āsanasālāya nisīditvā kālaṃ paṭimānentesu",
  "tika-vin05t:798_4": "bhikkhūsu koci āgantvā “saṅghuddesapattaṃ detha, uddesapattaṃ detha, saṅghato uddisitvā",
  "tika-vin05t:798_5": "pattaṃ detha, saṅghikaṃ pattaṃ dethā”ti vā vadati, uddesapattaṃ ṭhitikāya gāhetvā",
  "tika-vin05t:798_6": "dātabbaṃ. “Saṅghuddesabhikkhuṃ detha, saṅghato uddisitvā bhikkhuṃ detha, saṅghikaṃ",
  "tika-vin05t:798_7": "bhikkhuṃ dethā”ti vuttepi eseva nayo.",
  "tika-vin05t:799_0": "Uddesako panettha pesalo lajjī medhāvī icchitabbo, tena tikkhattuṃ ṭhitikaṃ pucchitvā",
  "tika-vin05t:799_1": "sace koci ṭhitikaṃ jānanto natthi, therāsanato gāhetabbaṃ. Sace pana “ahaṃ jānāmi,",
  "tika-vin05t:799_2": "dasavassena laddha”nti koci bhaṇati, “atthāvuso, dasavassā bhikkhū”ti pucchitabbaṃ.",
  "tika-vin05t:799_3": "Sace tassa sutvāva “dasavassamha dasavassamhā”ti bahū āgacchanti, “tuyhaṃ pāpuṇāti,",
  "tika-vin05t:799_4": "tuyhaṃ pāpuṇātī”ti agatvā “sabbe appasaddā hothā”ti vatvā paṭipāṭiyā ṭhapetabbā,",
  "tika-vin05t:799_5": "ṭhapetvā “kati bhikkhū icchathā”ti upāsako pucchitabbo, “ettake nāma, bhante”ti vutte",
  "tika-vin05t:799_6": "“tuyhaṃ pāpuṇāti, tuyhaṃ pāpuṇātī”ti avatvā sabbanavakassa vassaggañca utu ca divasabhāgo",
  "tika-vin05t:799_7": "ca chāyā ca pucchitabbā. Sace chāyāyapi pucchiyamānāya añño vuḍḍhataro āgacchati,",
  "tika-vin05t:799_8": "tassa dātabbaṃ. Atha chāyaṃ pucchitvā “tuyhaṃ pāpuṇātī”ti vutte vuḍḍhataro āgacchati,",
  "tika-vin05t:799_9": "na labhati. Kathāpapañcena hi nisinnassapi niddāyantassapi gāhitaṃ suggāhitaṃ, atikkantaṃ",
  "tika-vin05t:799_10": "suatikkantaṃ. Bhājanīyabhaṇḍañhi nāmetaṃ sampattasseva pāpuṇāti, tattha sampattabhāvo",
  "tika-vin05t:799_11": "upacārena paricchinditabbo. Āsanasālāya ca antoparikkhepo upacāro, tasmiṃ ṭhitassa lābho pāpuṇāti.",
  "tika-vin05t:800_0": "Koci āsanasālato aṭṭha uddesapatte āharāpetvā satta patte paṇītabhojanānaṃ, ekaṃ",
  "tika-vin05t:800_1": "udakassa pūretvā āsanasālaṃ pahiṇati, gahetvā āgatā kiñci avatvā bhikkhūnaṃ hatthesu",
  "tika-vin05t:800_2": "patiṭṭhapetvā pakkamanti, yena yaṃ laddhaṃ, tasseva taṃ hoti. Yena pana udakaṃ laddhaṃ,",
  "tika-vin05t:800_3": "tassa atikkantampi ṭhitikaṃ ṭhapetvā aññaṃ uddesabhattaṃ gāhetabbaṃ, tañca lūkhaṃ",
  "tika-vin05t:800_4": "vā labhatu paṇītaṃ vā ticīvaraparivāraṃ vā, tasseva taṃ hoti. Īdiso hissa puññaviseso,",
  "tika-vin05t:800_5": "udakaṃ pana yasmā āmisaṃ na hoti, tasmā aññaṃ uddesabhattaṃ labhati. Sace pana te",
  "tika-vin05t:800_6": "gahetvā āgatā “idaṃ kira, bhante, sabbaṃ bhājetvā bhuñjathā”ti vatvā gacchanti, sabbehi",
  "tika-vin05t:800_7": "bhājetvā bhuñjitvā udakaṃ pātabbaṃ. “Saṅghato uddisitvā aṭṭha mahāthere detha, majjhime",
  "tika-vin05t:800_8": "detha, navake detha, paripuṇṇavasse sāmaṇere detha, majjhimabhāṇakādayo detha, mayhaṃ",
  "tika-vin05t:800_9": "ñātibhikkhū dethā”ti vadantassa pana “upāsaka, tvaṃ evaṃ vadasi, ṭhitikāya pana tesaṃ",
  "tika-vin05t:800_10": "na pāpuṇātī”ti vatvā ṭhitikāvaseneva dātabbā. Daharasāmaṇerehi pana uddesabhattesu",
  "tika-vin05t:800_11": "laddhesu sace dāyakānaṃ ghare maṅgalaṃ hoti, “tumhākaṃ ācariyupajjhāye pesethā”ti",
  "tika-vin05t:800_12": "vattabbaṃ. Yasmiṃ pana uddesabhatte paṭhamabhāgo sāmaṇerānaṃ pāpuṇāti, anubhāgo mahātherānaṃ,",
  "tika-vin05t:800_13": "na tattha sāmaṇerā “mayaṃ paṭhamabhāgaṃ labhimhā”ti purato gantuṃ labhanti, yathāpaṭipāṭiyā",
  "tika-vin05t:800_14": "eva gantabbaṃ. “Saṅghato uddisitvā tumhe ethā”ti vutte “mayhaṃ aññadāpi jānissasi,",
  "tika-vin05t:800_15": "ṭhitikā pana evaṃ gacchatī”ti ṭhitikāvaseneva gāhetabbaṃ. Atha “saṅghuddesapattaṃ",
  "tika-vin05t:800_16": "dethā”ti vatvā aggāhiteyeva patte yassa kassaci pattaṃ gahetvā pūretvā āharati, āhaṭampi",
  "tika-vin05t:800_17": "ṭhitikāya eva gāhetabbaṃ.",
  "tika-vin05t:801_0": "Eko “saṅghuddesapattaṃ āharā”ti pesito “bhante, ekaṃ pattaṃ detha, nimantanabhattaṃ",
  "tika-vin05t:801_1": "āharissāmī”ti vadati, so ce “uddesabhattagharato ayaṃ āgato”ti ñatvā bhikkhūhi “nanu",
  "tika-vin05t:801_2": "tvaṃ asukagharato āgato”ti vutto “āma, bhante, na nimantanabhattaṃ, uddesabhatta”nti",
  "tika-vin05t:801_3": "bhaṇati, ṭhitikāya gāhetabbaṃ. Yo pana “ekaṃ pattaṃ āharā”ti vutte “kinti vatvā āharāmī”ti",
  "tika-vin05t:801_4": "vatvā “yathā te ruccatī”ti vutto āgacchati, ayaṃ vissaṭṭhadūto nāma. Uddesapattaṃ",
  "tika-vin05t:801_5": "vā paṭipāṭipattaṃ vā puggalikapattaṃ vā yaṃ icchati, taṃ etassa dātabbaṃ. Eko bālo",
  "tika-vin05t:801_6": "abyatto “uddesapattaṃ āharā”ti pesito vattuṃ na jānāti, tuṇhībhūto tiṭṭhati, so “kassa",
  "tika-vin05t:801_7": "santikaṃ āgatosī”ti vā “kassa pattaṃ harissasī”ti vā na vattabbo. Evañhi vutto pucchāsabhāgena",
  "tika-vin05t:801_8": "“tumhākaṃ santikaṃ āgatomhī”ti vā “tumhākaṃ pattaṃ harissāmī”ti vā vadeyya. Tato",
  "tika-vin05t:801_9": "taṃ bhikkhuṃ aññe bhikkhū jigucchantā na olokeyyuṃ, “kuhiṃ gacchasi, kiṃ karonto",
  "tika-vin05t:801_10": "āhiṇḍasī”ti pana vattabbo. Tassa “uddesapattatthāya āgatomhī”ti vadantassa gāhetvā patto dātabbo.",
  "tika-vin05t:802_0": "Ekā kūṭaṭṭhitikā nāma hoti. Rañño vā rājamahāmattassa vā gehe atipaṇītāni aṭṭha uddesabhattāni",
  "tika-vin05t:802_1": "niccaṃ dīyanti, tāni ekacārikabhattāni katvā bhikkhū visuṃ ṭhitikāya paribhuñjanti.",
  "tika-vin05t:802_2": "Ekacce bhikkhū “sve dāni amhākaṃ pāpuṇissantī”ti attano ṭhitikaṃ sallakkhetvā gatā.",
  "tika-vin05t:802_3": "Tesu anāgatesuyeva aññe āgantukā bhikkhū āgantvā āsanasālāya nisīdanti. Taṅkhaṇaññeva",
  "tika-vin05t:802_4": "rājapurisā āgantvā “paṇītabhattapatte dethā”ti vadanti, āgantukā ṭhitikaṃ ajānantā",
  "tika-vin05t:802_5": "gāhenti, taṅkhaṇaññeva ca ṭhitikaṃ jānanakabhikkhū āgantvā “kiṃ gāhethā”ti vadanti.",
  "tika-vin05t:802_6": "Rājagehe paṇītabhattanti. Kativassato paṭṭhāyāti. Ettakavassato nāmāti. “Mā gāhethā”ti",
  "tika-vin05t:802_7": "nivāretvā ṭhitikāya gāhetabbaṃ. Gāhite āgatehipi, pattadānakāle āgatehipi, dinnakāle",
  "tika-vin05t:802_8": "āgatehipi, rājagehato patte pūretvā āhaṭakāle āgatehipi, rājā “ajja bhikkhūyeva āgacchantū”ti",
  "tika-vin05t:802_9": "pesetvā bhikkhūnaṃyeva hatthe piṇḍapātaṃ deti, evaṃ dinnaṃ piṇḍapātaṃ gahetvā āgatakāle",
  "tika-vin05t:802_10": "āgatehipi ṭhitikaṃ jānanakabhikkhūhi “mā bhuñjitthā”ti vāretvā ṭhitikāyameva gāhetabbaṃ.",
  "tika-vin05t:803_0": "Atha ne rājā bhojetvā pattepi nesaṃ pūretvā deti, yaṃ āhaṭaṃ, taṃ ṭhitikāya gāhetabbaṃ.",
  "tika-vin05t:803_1": "Sace pana “mā tucchahatthā gacchantū”ti thokameva pattesu pakkhittaṃ hoti, taṃ na",
  "tika-vin05t:803_2": "gāhetabbaṃ. “Atha bhuñjitvā tucchapattāva āgacchanti, yaṃ tehi bhuttaṃ, taṃ nesaṃ",
  "tika-vin05t:803_3": "gīvā hotī”ti mahāsumatthero āha. Mahāpadumatthero panāha “gīvākiccaṃ ettha natthi,",
  "tika-vin05t:803_4": "ṭhitikaṃ pana ajānantehi yāva jānanakā āgacchanti, tāva nisīditabbaṃ siyā, evaṃ santepi",
  "tika-vin05t:803_5": "bhikkhūhi bhuttaṃ subhuttaṃ, idāni pattaṭṭhānena gāhetabba”nti.",
  "tika-vin05t:804_0": "Eko ticīvaraparivāro satagghanako piṇḍapāto avassikassa bhikkhuno patto, vihāre ca",
  "tika-vin05t:804_1": "“evarūpo piṇḍapāto avassikassa patto”ti likhitvā ṭhapesuṃ. Atha saṭṭhivassaccayena",
  "tika-vin05t:804_2": "añño tathārūpo piṇḍapāto uppanno, ayaṃ kiṃ avassikaṭhitikāya gāhetabbo, udāhu saṭṭhivassaṭhitikāyāti?",
  "tika-vin05t:804_3": "Saṭṭhivassaṭhitikāyāti vuttaṃ. Ayañhi bhikkhuṭhitikaṃ gahetvāyeva vaḍḍhitoti. Eko",
  "tika-vin05t:804_4": "uddesabhattaṃ bhuñjitvā sāmaṇero jāto, puna taṃ bhattaṃ sāmaṇeraṭhitikāya pattaṃ",
  "tika-vin05t:804_5": "gaṇhituṃ labhati. Ayaṃ kira antarābhaṭṭhako nāma. Yo pana paripuṇṇavasso sāmaṇero",
  "tika-vin05t:804_6": "“sve uddesabhattaṃ labhissatī”ti ajjeva upasampajjati, atikkantā tassa ṭhitikā. Ekassa",
  "tika-vin05t:804_7": "bhikkhuno uddesabhattaṃ pattaṃ, patto cassa na tuccho hoti, so aññassa samīpe nisinnassa",
  "tika-vin05t:804_8": "pattaṃ dāpeti, taṃ ce theyyāya haranti, gīvā hoti. Sace pana so bhikkhu “mayhaṃ pattaṃ",
  "tika-vin05t:804_9": "dammī”ti sayameva deti, assa gīvā na hoti. Athāpi tena bhattena anatthiko hutvā “alaṃ",
  "tika-vin05t:804_10": "mayhaṃ, tavetaṃ bhattaṃ dammi, pattaṃ pesetvā āharāpehī”ti aññaṃ vadati, yaṃ tato",
  "tika-vin05t:804_11": "āharīyati, sabbaṃ pattasāmikassa hoti. Pattaṃ ce theyyāya haranti, suhaṭo, bhattassa",
  "tika-vin05t:804_12": "dinnattā gīvā na hoti.",
  "tika-vin05t:805_0": "Vihāre dasa bhikkhū honti, tesu nava piṇḍapātikā, eko sādiyanako, “dasa uddesapatte",
  "tika-vin05t:805_1": "dethā”ti vutte piṇḍapātikā gahetuṃ na icchanti. Itaro bhikkhu “sabbāni mayhaṃ pāpuṇantī”ti",
  "tika-vin05t:805_2": "gaṇhāti, ṭhitikā na hoti. Ekekaṃ ce pāpetvā gaṇhāti, ṭhitikā tiṭṭhati. Evaṃ gāhetvā",
  "tika-vin05t:805_3": "dasahipi pattehi āharāpetvā “bhante, mayhaṃ saṅgahaṃ karothā”ti nava patte piṇḍapātikānaṃ",
  "tika-vin05t:805_4": "deti, bhikkhudattiyaṃ nāmetaṃ, gahetuṃ vaṭṭati. Sace so upāsako “bhante, gharaṃ āgantabba”nti",
  "tika-vin05t:805_5": "vadati, so ca bhikkhu te bhikkhū “etha, bhante, mayhaṃ sahāyā hothā”ti tassa gharaṃ",
  "tika-vin05t:805_6": "gacchati, yaṃ tattha labhati, sabbaṃ tasseva hoti, itare tena dinnaṃ labhanti. Atha",
  "tika-vin05t:805_7": "nesaṃ ghareyeva nisīdāpetvā dakkhiṇodakaṃ datvā yāgukhajjakādīni denti “bhante, yaṃ",
  "tika-vin05t:805_8": "manussā denti, taṃ gaṇhathā”ti, tassa bhikkhuno vacaneneva itaresaṃ vaṭṭati. Bhuttāvīnaṃ",
  "tika-vin05t:805_9": "patte pūretvā gaṇhitvā gamanatthāya denti, sabbaṃ tasseva bhikkhuno hoti, tena dinnaṃ",
  "tika-vin05t:805_10": "itaresaṃ vaṭṭati. Yadi pana te vihāreyeva tena bhikkhunā “bhante, mayhaṃ bhikkhaṃ",
  "tika-vin05t:805_11": "gaṇhatha, manussānaṃ vacanaṃ kātuṃ vaṭṭatī”ti vuttā gacchanti, tattha yaṃ bhuñjanti",
  "tika-vin05t:805_12": "ceva nīharanti ca, sabbaṃ taṃ tesaṃyeva santakaṃ. Athāpi “mayhaṃ bhikkhaṃ gaṇhathā”ti",
  "tika-vin05t:805_13": "avuttā “manussānaṃ vacanaṃ kātuṃ vaṭṭatī”ti gacchanti, tatra ce ekassa madhurena",
  "tika-vin05t:805_14": "sarena anumodanaṃ karontassa sutvā therānañca upasame pasīditvā bahuṃ samaṇaparikkhāraṃ",
  "tika-vin05t:805_15": "denti, ayaṃ theresu pasādena uppanno akatabhāgo nāma, tasmā sabbesaṃ pāpuṇāti.",
  "tika-vin05t:806_0": "Eko saṅghato uddisāpetvā ṭhitikāya gāhitapattaṃ haritvā paṇītassa khādanīyabhojanīyassa",
  "tika-vin05t:806_1": "pūretvā āharitvā “imaṃ, bhante, sabbo saṅgho paribhuñjatū”ti deti, sabbehi bhājetvā",
  "tika-vin05t:806_2": "paribhuñjitabbaṃ. Pattasāmikassa pana atikkantampi ṭhitikaṃ ṭhapetvā aññaṃ uddesabhattaṃ",
  "tika-vin05t:806_3": "dātabbaṃ. Atha paṭhamaṃyeva “sabbaṃ saṅghikapattaṃ dethā”ti vadati, ekassa lajjibhikkhuno",
  "tika-vin05t:806_4": "santako patto dātabbo. Āharitvā ca “sabbo saṅgho paribhuñjatū”ti vutte bhājetvā paribhuñjitabbaṃ.",
  "tika-vin05t:806_5": "Eko pātiyā bhattaṃ āharitvā “saṅghuddesaṃ dammī”ti vadati, ekekaṃ ālopaṃ adatvā ṭhitikāya",
  "tika-vin05t:806_6": "ekassa yāpanamattaṃ katvā dātabbaṃ. Atha so bhattaṃ āharitvā kiñci vattuṃ ajānanto",
  "tika-vin05t:806_7": "tuṇhībhūto acchati, “kassa te ānītaṃ, kassa dātukāmosī”ti na vattabbaṃ. Pucchāsabhāgena",
  "tika-vin05t:806_8": "hi “tumhākaṃ ānītaṃ, tumhākaṃ dātukāmomhī”ti vadeyya, tato taṃ bhikkhuṃ aññe bhikkhū",
  "tika-vin05t:806_9": "jigucchantā gīvaṃ parivattetvā oloketabbampi na maññeyyuṃ. Sace pana “kuhiṃ yāsi,",
  "tika-vin05t:806_10": "kiṃ karonto āhiṇḍasī”ti vutte “uddesabhattaṃ gahetvā āgatomhī”ti vadati, ekena lajjibhikkhunā",
  "tika-vin05t:806_11": "ṭhitikāya gāhetabbaṃ. Sace ābhataṃ bahu hoti, sabbesaṃ pahoti, ṭhitikākiccaṃ natthi.",
  "tika-vin05t:806_12": "Therāsanato paṭṭhāya pattaṃ pūretvā dātabbaṃ.",
  "tika-vin05t:807_0": "“Saṅghuddesapattaṃ dethā”ti vutte “kiṃ āharissasī”ti avatvā pakatiṭhitikāya eva gāhetabbaṃ.",
  "tika-vin05t:807_1": "Yo pana pāyāso vā rasapiṇḍapāto vā niccaṃ labbhati, evarūpānaṃ paṇītabhojanānaṃ āveṇikā",
  "tika-vin05t:807_2": "ṭhitikā kātabbā, tathā saparivārāya yāguyā mahagghānaṃ phalānaṃ paṇītānañca khajjakānaṃ.",
  "tika-vin05t:807_3": "Pakatibhattayāguphalakhajjakānaṃ ekāva ṭhitikā kātabbā. “Sappiṃ āharissāmī”ti vutte",
  "tika-vin05t:807_4": "sabbasappīnaṃ ekāva ṭhitikā vaṭṭati, tathā sabbatelānaṃ. “Madhuṃ āharissāmī”ti vutte",
  "tika-vin05t:807_5": "pana madhuno ekāva ṭhitikā vaṭṭati, tathā phāṇitassa laṭṭhimadhukādīnañca bhesajjānaṃ.",
  "tika-vin05t:807_6": "Sace pana gandhamālaṃ saṅghuddesaṃ denti, piṇḍapātikassa vaṭṭati, na vaṭṭatīti? Āmisasseva",
  "tika-vin05t:807_7": "paṭikkhittattā vaṭṭati. “Saṅghaṃ uddissa dinnattā pana na gahetabba”nti vadanti.",
  "tika-vin05t:808": "Uddesabhattakathā niṭṭhitā.",
  "tika-vin05t:809_0": "210. Nimantanaṃ puggalikaṃ ce, sayameva issaro. Saṅghikaṃ pana uddesabhatte vuttanayeneva",
  "tika-vin05t:809_1": "gāhetabbaṃ. Sace panettha dūto byatto hoti, “bhante, rājagehe bhikkhusaṅghassa bhattaṃ",
  "tika-vin05t:809_2": "gaṇhathā”ti avatvā “bhikkhaṃ gaṇhathā”ti vadati, piṇḍapātikānampi vaṭṭati. Atha dūto",
  "tika-vin05t:809_3": "abyatto “bhattaṃ gaṇhathā”ti vadati, bhattuddesako byatto “bhatta”nti avatvā “bhante,",
  "tika-vin05t:809_4": "tumhe yātha, tumhe yāthā”ti vadati, evampi piṇḍapātikānampi vaṭṭati, “tumhākaṃ, bhante,",
  "tika-vin05t:809_5": "paṭipāṭiyā bhattaṃ pāpuṇātī”ti vutte pana na vaṭṭati. Sace nimantituṃ āgatamanusso",
  "tika-vin05t:809_6": "āsanasālaṃ pavisitvā “aṭṭha bhikkhū dethā”ti vā “aṭṭha patte dethā”ti vā vadati,",
  "tika-vin05t:809_7": "evampi piṇḍapātikānaṃ vaṭṭati, “tumhe ca tumhe ca gacchathā”ti vattabbaṃ. Sace “aṭṭha",
  "tika-vin05t:809_8": "bhikkhū detha, bhattaṃ gaṇhatha, aṭṭha patte detha, bhattaṃ gaṇhathā”ti vā vadati,",
  "tika-vin05t:809_9": "paṭipāṭiyā gāhetabbaṃ. Gāhentena pana vicchinditvā “bhatta”nti avadantena “tumhe",
  "tika-vin05t:809_10": "ca tumhe ca gacchathā”ti vutte piṇḍapātikānaṃ vaṭṭati. “Bhante, tumhākaṃ pattaṃ detha,",
  "tika-vin05t:809_11": "tumhe ethā”ti vutte pana “sādhu upāsakā”ti gantabbaṃ. “Saṅghato uddisitvā tumhe ethā”ti",
  "tika-vin05t:809_12": "vuttepi ṭhitikāya gāhetabbaṃ.",
  "tika-vin05t:810_0": "Nimantanabhattagharato pana pattatthāya āgatassa uddesabhatte vuttanayeneva ṭhitikāya",
  "tika-vin05t:810_1": "patto dātabbo. Eko “saṅghato paṭipāṭiyā patta”nti avatvā kevalaṃ “ekaṃ pattaṃ dethā”ti",
  "tika-vin05t:810_2": "vatvā aggāhiteyeva patte yassa kassaci pattaṃ gahetvā pūretvā āharati, taṃ pattasāmikasseva",
  "tika-vin05t:810_3": "hoti. Uddesabhatte viya ṭhitikāya na gāhetabbaṃ. Idhāpi yo āgantvā tuṇhībhūto tiṭṭhati,",
  "tika-vin05t:810_4": "so “kassa santikaṃ āgatosī”ti vā “kassa pattaṃ harissasī”ti vā na vattabbo. Pucchāsabhāgena",
  "tika-vin05t:810_5": "hi “tumhākaṃ santikaṃ āgato, tumhākaṃ pattaṃ harissāmī”ti vadeyya, tato so bhikkhu",
  "tika-vin05t:810_6": "bhikkhūhi jigucchanīyo assa. “Kuhiṃ gacchasi, kiṃ karonto āhiṇḍasī”ti pana vutte",
  "tika-vin05t:810_7": "“tassa pattatthāya āgatomhī”ti vadantassa paṭipāṭibhattaṭṭhitikāya gahetvā patto",
  "tika-vin05t:810_8": "dātabbo. “Bhattaharaṇapattaṃ dethā”ti vuttepi paṭipāṭibhattaṭṭhitikāya eva dātabbo.",
  "tika-vin05t:810_9": "Sace āharitvā “sabbo saṅgho bhuñjatū”ti vadati, bhājetvā bhuñjitabbaṃ. Pattasāmikassa",
  "tika-vin05t:810_10": "atikkantampi ṭhitikaṃ ṭhapetvā aññaṃ paṭipāṭibhattaṃ gāhetabbaṃ.",
  "tika-vin05t:811_0": "Eko pātiyā bhattaṃ āharitvā “saṅghassa dammī”ti vadati, ālopabhattaṭṭhitikato paṭṭhāya",
  "tika-vin05t:811_1": "ālopasaṅkhepena bhājetabbaṃ. Sace pana tuṇhībhūto acchati, “kassa te ābhataṃ, kassa",
  "tika-vin05t:811_2": "dātukāmosī”ti na vattabbo. Sace pana “kuhiṃ gacchasi, kiṃ karonto āhiṇḍasī”ti vutte",
  "tika-vin05t:811_3": "pana “saṅghassa me bhattaṃ ābhataṃ, therānaṃ me bhattaṃ ābhata”nti vadati, gahetvā",
  "tika-vin05t:811_4": "ālopabhattaṭṭhitikāya bhājetabbaṃ. Sace pana evaṃ ābhataṃ bhattaṃ bahu hoti, sakalasaṅghassa",
  "tika-vin05t:811_5": "pahoti, abhihaṭabhikkhā nāma, piṇḍapātikānampi vaṭṭati, ṭhitikāpucchanakiccaṃ natthi,",
  "tika-vin05t:811_6": "therāsanato paṭṭhāya pattaṃ pūretvā dātabbaṃ.",
  "tika-vin05t:812_0": "Upāsako saṅghattherassa vā ganthadhutaṅgavasena abhiññātassa vā bhattuddesakassa",
  "tika-vin05t:812_1": "vā pahiṇati “amhākaṃ bhattagahaṇatthāya aṭṭha bhikkhū gahetvā āgacchathā”ti, sacepi",
  "tika-vin05t:812_2": "ñātiupaṭṭhākehi pesitaṃ hoti, ime tayo janā pucchituṃ na labhanti, āruḷhāyeva mātikaṃ.",
  "tika-vin05t:812_3": "Saṅghato aṭṭha bhikkhū uddisāpetvā attanavamehi gantabbaṃ. Kasmā? Bhikkhusaṅghassa",
  "tika-vin05t:812_4": "hi ete bhikkhū nissāya lābho uppajjatīti. Ganthadhutaṅgādīhi pana anabhiññāto āvāsikabhikkhu",
  "tika-vin05t:812_5": "āpucchituṃ labhati, tasmā tena “kiṃ saṅghato gaṇhāmi, udāhu ye jānāmi, tehi saddhiṃ",
  "tika-vin05t:812_6": "āgacchāmī”ti mātikaṃ āropetvā yathā dāyakā vadanti, tathā paṭipajjitabbaṃ. “Tumhākaṃ",
  "tika-vin05t:812_7": "nissitake vā ye vā jānātha, te gahetvā ethā”ti vutte pana ye icchanti, tehi saddhiṃ",
  "tika-vin05t:812_8": "gantuṃ labhati. Sace “aṭṭha bhikkhū pahiṇathā”ti pesenti, saṅghatova pesetabbā. Attanā",
  "tika-vin05t:812_9": "sace aññasmiṃ gāme sakkā hoti bhikkhā labhituṃ, añño gāmo gantabbo. Na sakkā ce hoti",
  "tika-vin05t:812_10": "labhituṃ, soyeva gāmo piṇḍāya pavisitabbo.",
  "tika-vin05t:813_0": "Nimantitabhikkhū āsanasālāya nisinnā honti, tatra ce manussā “patte dethā”ti āgacchanti,",
  "tika-vin05t:813_1": "animantitehi na dātabbā, “ete nimantitā bhikkhū”ti vattabbaṃ, “tumhepi dethā”ti vutte",
  "tika-vin05t:813_2": "pana dātuṃ vaṭṭati. Ussavādīsu manussā sayameva pariveṇāni ca padhānagharāni ca gantvā",
  "tika-vin05t:813_3": "tipiṭake ca dhammakathike ca bhikkhusatenapi saddhiṃ nimantenti, tadā tehi ye jānanti,",
  "tika-vin05t:813_4": "te gahetvā gantuṃ vaṭṭati. Kasmā? Na hi mahābhikkhusaṅghena atthikā manussā pariveṇapadhānagharāni",
  "tika-vin05t:813_5": "gacchanti, sannipātaṭṭhānatova yathāsatti yathābalaṃ bhikkhū gaṇhitvā gacchantīti.",
  "tika-vin05t:814_0": "Sace pana saṅghatthero vā ganthadhutaṅgavasena abhiññāto vā bhattuddesako vā aññatra",
  "tika-vin05t:814_1": "vā vassaṃ vasitvā katthaci vā gantvā puna sakaṭṭhānaṃ āgacchati, manussā ca āgantukassa",
  "tika-vin05t:814_2": "sakkāraṃ karonti, ekavāraṃ ye jānanti, te gahetvā gantabbaṃ. Paṭibaddhakālato paṭṭhāya",
  "tika-vin05t:814_3": "dutiyavāre āraddhe saṅghatoyeva gahetvā gantabbaṃ. Abhinavaāgantukāva hutvā “ñātī",
  "tika-vin05t:814_4": "vā upaṭṭhāke vā passissāmī”ti gacchanti, tatra ce tesaṃ ñātī ca upaṭṭhākā ca sakkāraṃ",
  "tika-vin05t:814_5": "karonti, ettha pana ye jānanti, te gahetvā gantumpi vaṭṭati. Yo pana atilābhī hoti,",
  "tika-vin05t:814_6": "sakaṭṭhānañca āgantukaṭṭhānañca ekasadisaṃ, sabbattha manussā saṅghabhattaṃ sajjetvāva",
  "tika-vin05t:814_7": "nisīdanti, tena saṅghatova gahetvā gantabbanti ayaṃ nimantane viseso. Avaseso sabbapañho",
  "tika-vin05t:814_8": "uddesabhatte vuttanayeneva veditabbo. Kurundiyaṃ pana “aṭṭha mahāthere dethāti vutte",
  "tika-vin05t:814_9": "aṭṭha mahātherāva dātabbā”ti vuttaṃ. Esa nayo majjhimādīsu. Sace pana avisesetvā",
  "tika-vin05t:814_10": "“aṭṭha bhikkhū dethā”ti vadati, saṅghato dātabbāti.",
  "tika-vin05t:815": "Nimantanabhattakathā niṭṭhitā.",
  "tika-vin05t:816_0": "211. Salākabhattaṃ pana “anujānāmi, bhikkhave, salākāya vā paṭṭikāya vā upanibandhitvā",
  "tika-vin05t:816_1": "opuñjitvā bhattaṃ uddisitu”nti vacanato rukkhasāramayāya salākāya vā veḷuvilīvatālapaṇṇādimayāya",
  "tika-vin05t:816_2": "paṭṭikāya vā “asukassa nāma salākabhatta”nti evaṃ akkharāni upanibandhitvā pacchiyaṃ",
  "tika-vin05t:816_3": "vā cīvarabhoge vā katvā sabbasalākāyo opuñjitvā punappunaṃ heṭṭhupariyavasena āloḷetvā",
  "tika-vin05t:816_4": "pañcaṅgasamannāgatena bhattuddesakena sace ṭhitikā atthi, ṭhitikato paṭṭhāya, no",
  "tika-vin05t:816_5": "ce atthi, therāsanato paṭṭhāya salākā dātabbā. Pacchā āgatānampi ekābaddhavasena",
  "tika-vin05t:816_6": "dūre ṭhitānampi uddesabhatte vuttanayeneva dātabbā.",
  "tika-vin05t:817_0": "Sace vihārassa samantato bahū gocaragāmā, bhikkhū pana na bahū, gāmavasenapi salākā",
  "tika-vin05t:817_1": "pāpuṇanti. “Tumhākaṃ asukagāme salākabhattaṃ pāpuṇātī”ti gāmavaseneva gāhetabbaṃ.",
  "tika-vin05t:817_2": "Evaṃ gāhentena sacepi ekamekasmiṃ gāme nānappakārāni saṭṭhi salākabhattāni, sabbāni",
  "tika-vin05t:817_3": "gahitāneva honti. Tassa pattagāmasamīpe aññānipi dve tīṇi salākabhattāni honti, tāni",
  "tika-vin05t:817_4": "tasseva dātabbāni. Na hi sakkā tesaṃ kāraṇā aññaṃ bhikkhuṃ pahiṇitunti.",
  "tika-vin05t:818_0": "Sace ekaccesu gāmesu bahūni salākabhattāni sallakkhetvā sattannampi aṭṭhannampi bhikkhūnaṃ",
  "tika-vin05t:818_1": "dātabbāni. Dentena pana catunnaṃ pañcannaṃ bhattānaṃ salākāyo ekato bandhitvā dātabbā.",
  "tika-vin05t:818_2": "Sace taṃ gāmaṃ atikkamitvā añño gāmo hoti, tasmiñca ekameva salākabhattaṃ, taṃ pana",
  "tika-vin05t:818_3": "pātova denti, tampi etesu bhikkhūsu ekassa niggahena datvā “pātova taṃ gahetvā pacchā",
  "tika-vin05t:818_4": "orimagāme itarāni bhattāni gaṇhāhī”ti vattabbo. Sace orimagāme salākabhattesu aggahitesveva",
  "tika-vin05t:818_5": "gahitasaññāya gacchati, parabhāgagāme salākabhattaṃ gahetvā puna vihāraṃ āgantvā",
  "tika-vin05t:818_6": "itarāni gahetvā orimagāmo gantabbo. Na hi bahisīmāya saṅghalābho gāhetuṃ labbhatīti",
  "tika-vin05t:818_7": "ayaṃ nayo kurundiyaṃ vutto. Sace pana bhikkhū bahū honti, gāmavasena salākā na pāpuṇanti,",
  "tika-vin05t:818_8": "vīthivasena vā vīthiyaṃ ekagehavasena vā ekakulavasena vā gāhetabbaṃ. Vīthiādīsu",
  "tika-vin05t:818_9": "ca yattha bahūni bhattāni, tattha gāme vuttanayeneva bahūnaṃ bhikkhūnaṃ gāhetabbāni,",
  "tika-vin05t:818_10": "salākāsu asati uddisitvāpi gāhetabbāni.",
  "tika-vin05t:819_0": "212. Salākadāyakena pana vattaṃ jānitabbaṃ. Tena hi kālasseva vuṭṭhāya pattacīvaraṃ",
  "tika-vin05t:819_1": "gahetvā bhojanasālaṃ gantvā asammaṭṭhaṭṭhānaṃ sammajjitvā pānīyaṃ paribhojanīyaṃ",
  "tika-vin05t:819_2": "upaṭṭhāpetvā “idāni bhikkhūhi vattaṃ kataṃ bhavissatī”ti kālaṃ sallakkhetvā ghaṇṭiṃ",
  "tika-vin05t:819_3": "paharitvā bhikkhūsu sannipatitesu paṭhamameva vāragāme salākabhattaṃ gāhetabbaṃ,",
  "tika-vin05t:819_4": "“tuyhaṃ asukasmiṃ nāma vāragāme salākā pāpuṇāti, tatra gacchā”ti vattabbaṃ. Sace",
  "tika-vin05t:819_5": "abhirekagāvute gāmo hoti, taṃ divasaṃ gacchantā kilamanti, “sve tuyhaṃ vāragāme pāpuṇātī”ti",
  "tika-vin05t:819_6": "ajjeva gāhetabbaṃ. Yo vāragāmaṃ pesiyamāno na gacchati, aññaṃ salākaṃ maggati, na",
  "tika-vin05t:819_7": "dātabbā. Saddhānañhi manussānaṃ puññahāni ca saṅghassa ca lābhacchedo hoti, tasmā",
  "tika-vin05t:819_8": "tassa dutiyepi tatiyepi divase aññā salākā na dātabbā, “attano pattaṭṭhānaṃ gantvā",
  "tika-vin05t:819_9": "bhuñjāhī”ti vattabbo, tīṇi pana divasāni agacchantassa vāragāmato orimavāragāme salākā",
  "tika-vin05t:819_10": "gāhetabbā. Tañce na gaṇhāti, tato paṭṭhāya tassa aññaṃ salākaṃ dātuṃ na vaṭṭati,",
  "tika-vin05t:819_11": "daṇḍakammaṃ daḷhaṃ kātabbaṃ. Saṭṭhito vā paṇṇāsato vā na parihāpetabbaṃ. Vāragāme",
  "tika-vin05t:819_12": "gāhetvā vihāravāro gāhetabbo, “tuyhaṃ vihāravāro pāpuṇātī”ti vattabbaṃ. Vihāravārikassa",
  "tika-vin05t:819_13": "dve tisso yāgusalākāyo tisso catasso bhattasalākāyo ca dātabbā, nibaddhaṃ katvā pana",
  "tika-vin05t:819_14": "na dātabbā. Yāgubhattadāyakā hi “amhākaṃ yāgubhattaṃ vihāragopakāvabhuñjantī”ti aññathattaṃ",
  "tika-vin05t:819_15": "āpajjeyyuṃ, tasmā aññesu kulesu dātabbā.",
  "tika-vin05t:820_0": "Sace vihāravārikānaṃ sabhāgā āharitvā denti, iccetaṃ kusalaṃ. No ce, vāraṃ gahetvā",
  "tika-vin05t:820_1": "tesaṃ yāgubhattaṃ āharāpetabbaṃ, tāva nesaṃ salākā phātikammameva bhavanti. Vassaggena",
  "tika-vin05t:820_2": "pattaṭṭhāne pana aññampi paṇītabhattasalākaṃ gaṇhituṃ labhantiyeva. Atirekauttaribhaṅgassa",
  "tika-vin05t:820_3": "ekacārikabhattassa visuṃ ṭhitikaṃ katvā salākā dātabbā. Sace yena salākā laddhā,",
  "tika-vin05t:820_4": "so taṃ divasaṃ taṃ bhattaṃ na labhati, puna divase gāhetabbaṃ. Bhattaññeva labhati,",
  "tika-vin05t:820_5": "na uttaribhaṅgaṃ, evampi puna gāhetabbaṃ. Khīrabhattasalākāyapi eseva nayo. Sace",
  "tika-vin05t:820_6": "pana khīrameva labhati, na bhattaṃ, khīralābhato paṭṭhāya puna na gāhetabbaṃ. Dve",
  "tika-vin05t:820_7": "tīṇi ekacārikabhattāni ekasseva pāpuṇanti, dubbhikkhasamaye saṅghanavakena laddhakāle",
  "tika-vin05t:820_8": "vijaṭetvā visuṃ gāhetabbāni. Pākatikasalākabhattaṃ aladdhassapi punadivase gāhetabbaṃ.",
  "tika-vin05t:821_0": "Sace khuddako vihāro hoti, sabbe bhikkhū ekasambhogā, ucchusalākaṃ gāhentena yassa",
  "tika-vin05t:821_1": "kassaci sammukhībhūtassa pāpetvā mahātherādīnaṃ divā tacchetvā dātuṃ vaṭṭati. Rasasalākaṃ",
  "tika-vin05t:821_2": "pāpetvā pacchābhattampi parissāvetvā phāṇitaṃ vā kāretvā piṇḍapātikādīnampi dātabbaṃ,",
  "tika-vin05t:821_3": "āgantukānaṃ āgatānāgatabhāvaṃ ñatvā gāhetabbā. Mahāāvāse ṭhitikaṃ katvā gāhetabbā.",
  "tika-vin05t:821_4": "Takkasalākampi sabhāgaṭṭhāne pāpetvā vā dhūmāpetvā pacāpetvā vā therānaṃ dātuṃ vaṭṭati.",
  "tika-vin05t:821_5": "Mahāāvāse vuttanayeneva paṭipajjitabbaṃ. Phalasalākapūvasalākabhesajjagandhamālāsalākāyopi",
  "tika-vin05t:821_6": "visuṃ ṭhitikāya gāhetabbā. Bhesajjādisalākāyo cettha kiñcāpi piṇḍapātikānampi vaṭṭanti,",
  "tika-vin05t:821_7": "salākavasena pana gāhitattā na sāditabbā. Aggabhikkhāmattaṃ salākabhattaṃ denti,",
  "tika-vin05t:821_8": "ṭhitikaṃ pucchitvā gāhetabbaṃ. Asatiyā ṭhitikāya therāsanato paṭṭhāya gāhetabbaṃ.",
  "tika-vin05t:821_9": "Sace tādisāni bhattāni bahūni honti, ekekassa bhikkhuno dve tīṇi dātabbāni. No ce,",
  "tika-vin05t:821_10": "ekekameva datvā paṭipāṭiyā gatāya puna therāsanato paṭṭhāya dātabbaṃ. Atha antarāva",
  "tika-vin05t:821_11": "upacchijjati, ṭhitikā sallakkhetabbā. Yadi pana tādisaṃ bhattaṃ nibaddhameva hoti,",
  "tika-vin05t:821_12": "yassa pāpuṇāti, so vattabbo “laddhā vā aladdhā vā svepi gaṇheyyāsī”ti. Ekaṃ anibaddhaṃ",
  "tika-vin05t:821_13": "hoti, labhanadivase pana yāvadatthaṃ labhati. Alabhanadivasā bahutarā honti, taṃ",
  "tika-vin05t:821_14": "yassa pāpuṇāti, so alabhitvā “sve gaṇheyyāsī”ti vattabbo.",
  "tika-vin05t:822_0": "Yo salākāsu gahitāsu pacchā āgacchati, tassa atikkantāva salākā na upaṭṭhāpetvā dātabbā.",
  "tika-vin05t:822_1": "Salākaṃ nāma ghaṇṭiṃ paharaṇato paṭṭhāya āgantvā hatthaṃ pasārentova labhati, aññassa",
  "tika-vin05t:822_2": "āgantvā samīpe ṭhitassapi atikkantā atikkantāva hoti. Sace panassa añño gaṇhanto",
  "tika-vin05t:822_3": "atthi, sayaṃ anāgatopi labhati, sabhāgaṭṭhāne “asuko anāgato”ti ñatvā “ayaṃ tassa",
  "tika-vin05t:822_4": "salākā”ti ṭhapetuṃ vaṭṭati. Sace “anāgatassa na dātabbā”ti katikaṃ karonti, adhammikā",
  "tika-vin05t:822_5": "hoti. Antoupacāre ṭhitassa hi bhājanīyabhaṇḍaṃ pāpuṇāti. Sace pana “anāgatassa dethā”ti",
  "tika-vin05t:822_6": "mahāsaddaṃ karonti, daṇḍakammaṃ ṭhapetabbaṃ, “āgantvā gaṇhantū”ti vattabbaṃ. Cha",
  "tika-vin05t:822_7": "pañcasalākā naṭṭhā honti, bhattuddesako dāyakānaṃ nāmaṃ na sarati, so ce naṭṭhasalākā",
  "tika-vin05t:822_8": "mahātherassa vā attano vā pāpetvā bhikkhū vadeyya “mayā asukagāme salākabhattaṃ mayhaṃ",
  "tika-vin05t:822_9": "pāpitaṃ, tumhe tattha laddhasalākabhattaṃ bhuñjeyyāthā”ti, vaṭṭati, vihāre apāpitaṃ",
  "tika-vin05t:822_10": "pana āsanasālāya taṃ bhattaṃ labhitvā tattheva pāpetvā bhuñjituṃ na vaṭṭati. “Ajja",
  "tika-vin05t:822_11": "paṭṭhāya mayhaṃ salākabhattaṃ gaṇhathā”ti vutte tatra āsanasālāya gāhetuṃ na vaṭṭati,",
  "tika-vin05t:822_12": "vihāraṃ ānetvā gāhetabbaṃ. “Sve paṭṭhāyā”ti vutte pana bhattuddesakassa ācikkhitabbaṃ",
  "tika-vin05t:822_13": "“sve paṭṭhāya asukakulaṃ nāma salākabhattaṃ deti, salākaggāhaṇakāle sareyyāsī”ti.",
  "tika-vin05t:822_14": "Dubbhikkhe salākabhattaṃ pacchinditvā subhikkhe jāte kañci bhikkhuṃ disvā “ajja paṭṭhāya",
  "tika-vin05t:822_15": "amhākaṃ salākabhattaṃ gaṇhathā”ti puna paṭṭhapenti, antogāme agāhetvā vihāraṃ ānetvā",
  "tika-vin05t:822_16": "gāhetabbaṃ. Idañhi salākabhattaṃ nāma uddesabhattasadisaṃ na hoti, vihārameva sandhāya",
  "tika-vin05t:822_17": "dīyati, tasmā bahiupacāre gāhetuṃ na vaṭṭati, “sve paṭṭhāyā”ti vutte pana vihāre gāhetabbameva.",
  "tika-vin05t:823_0": "Gamiko bhikkhu yaṃ disābhāgaṃ gantukāmo, tattha aññena vāragāmasalākā laddhā hoti,",
  "tika-vin05t:823_1": "taṃ gahetvā itaraṃ bhikkhuṃ “mayhaṃ pattasalākaṃ tvaṃ gaṇhāhī”ti vatvā gantuṃ vaṭṭati.",
  "tika-vin05t:823_2": "Tena pana upacārasīmaṃ anatikkanteyeva tasmiṃ tassa salākā gāhetabbā. Chaḍḍitavihāre",
  "tika-vin05t:823_3": "vasitvā manussā “bodhicetiyādīni jaggitvā bhuñjantū”ti salākabhattaṃ paṭṭhapenti,",
  "tika-vin05t:823_4": "bhikkhū sabhāgaṭṭhānesu vasitvā kālasseva gantvā tattha vattaṃ karitvā taṃ bhattaṃ",
  "tika-vin05t:823_5": "bhuñjanti, vaṭṭati. Sace tesu svātanāya attano pāpetvā gatesu āgantuko bhikkhu chaḍḍitavihāre",
  "tika-vin05t:823_6": "vasitvā kālasseva vattaṃ katvā ghaṇṭiṃ paharitvā salākabhattaṃ attano pāpetvā āsanasālaṃ",
  "tika-vin05t:823_7": "gacchati, sova tassa bhattassa issaro. Yo pana bhikkhūsu vattaṃ karontesuyeva bhūmiyaṃ",
  "tika-vin05t:823_8": "dve tayo sammuñjanīpahāre datvā ghaṇṭiṃ paharitvā “dhuragāme salākabhattaṃ mayhaṃ",
  "tika-vin05t:823_9": "pāpuṇātī”ti gacchati, tassa taṃ corikāya gahitattā na pāpuṇāti, vattaṃ katvā pāpetvā",
  "tika-vin05t:823_10": "pacchāgatabhikkhūnaṃyeva hoti.",
  "tika-vin05t:824_0": "Eko gāmo atidūre hoti, bhikkhū niccaṃ gantuṃ na icchanti, manussā “mayaṃ puññena",
  "tika-vin05t:824_1": "paribāhirā homā”ti vadanti, ye tassa gāmassa āsannavihāre sabhāgabhikkhū, te vattabbā",
  "tika-vin05t:824_2": "“imesaṃ bhikkhūnaṃ anāgatadivase tumhe bhuñjathā”ti, salākā pana devasikaṃ pāpetabbā.",
  "tika-vin05t:824_3": "Tā ca kho pana ghaṇṭipaharaṇamattena vā pacchicālanamattena vā pāpitā na honti, pacchiṃ",
  "tika-vin05t:824_4": "pana gahetvā salākā pīṭhake ākiritabbā, pacchi pana mukhavaṭṭiyaṃ na gahetabbā. Sace",
  "tika-vin05t:824_5": "hi tattha ahi vā vicchiko vā bhaveyya, dukkhaṃ uppādeyya, tasmā heṭṭhā gahetvā pacchiṃ",
  "tika-vin05t:824_6": "parammukhaṃ katvā salākā ākiritabbā “sacepi sappo bhavissati, ettova palāyissatī”ti.",
  "tika-vin05t:824_7": "Evaṃ salākā ākiritvā gāmādivasena pubbe vuttanayeneva gāhetabbā.",
  "tika-vin05t:825_0": "Apica ekaṃ mahātherassa pāpetvā “avasesā mayhaṃ pāpuṇantī”ti attano pāpetvā vattaṃ",
  "tika-vin05t:825_1": "katvā cetiyaṃ vanditvā vitakkamāḷake ṭhitehi bhikkhūhi “pāpitā, āvuso, salākā”ti",
  "tika-vin05t:825_2": "vutte “āma, bhante, tumhe gatagatagāme salākabhattaṃ gaṇhathā”ti vattabbaṃ. Evañhi",
  "tika-vin05t:825_3": "pāpitāpi supāpitāva honti. Bhikkhū sabbarattiṃ dhammassavanatthaṃ aññaṃ vihāraṃ gacchantā",
  "tika-vin05t:825_4": "“mayaṃ tattha dānaṃ aggahetvāva amhākaṃ gocaragāme piṇḍāya caritvā āgamissāmā”ti",
  "tika-vin05t:825_5": "salākā aggahetvāva gatā vihāre therassa pattaṃ salākabhattaṃ bhuñjituṃ āgacchanti,",
  "tika-vin05t:825_6": "vaṭṭati. Atha mahātheropi “ahaṃ idha kiṃ karomī”ti tehiyeva saddhiṃ gacchati, tehi",
  "tika-vin05t:825_7": "gatavihāre abhuñjitvāva gocaragāmaṃ anuppattehi “detha, bhante, patte, salākayāguādīni",
  "tika-vin05t:825_8": "āharissāmā”ti vutte pattā na dātabbā. Kasmā, bhante, na dethāti. Vihāraṭṭhakaṃ bhattaṃ",
  "tika-vin05t:825_9": "vihāre vutthānaṃ pāpuṇāti, mayaṃ aññavihāre vutthāti. “Detha, bhante, na mayaṃ vihāre",
  "tika-vin05t:825_10": "pālikāya dema, tumhākaṃ dema, gaṇhatha amhākaṃ bhikkha”nti vutte pana vaṭṭati.",
  "tika-vin05t:826": "Salākabhattakathā niṭṭhitā.",
  "tika-vin05t:827_0": "213. Pakkhikādīsu pana yaṃ abhilakkhitesu cātuddasī pañcadasī pañcamī aṭṭhamīti imesu",
  "tika-vin05t:827_1": "pakkhesu kammappasutehi uposathaṃ kātuṃ satikaraṇatthāya dīyati, taṃ pakkhikaṃ nāma.",
  "tika-vin05t:827_2": "Taṃ salākabhattagatikameva hoti, gāhetvā bhuñjitabbaṃ. Sace salākabhattampi pakkhikabhattampi",
  "tika-vin05t:827_3": "bahuṃ sabbesaṃ vinivijjhitvā gacchati, dvepi bhattāni visuṃ visuṃ gāhetabbāni. Sace",
  "tika-vin05t:827_4": "bhikkhusaṅgho mahā, pakkhikaṃ gāhetvā tassa ṭhitikāya salākabhattaṃ gāhetabbaṃ, salākabhattaṃ",
  "tika-vin05t:827_5": "vā gāhāpetvā tassa ṭhitikāya pakkhikaṃ gāhetabbaṃ. Yesaṃ na pāpuṇāti, te piṇḍāya",
  "tika-vin05t:827_6": "carissanti. Sace dvepi bhattāni bahūni, bhikkhū mandā, salākabhattaṃ nāma devasikaṃ",
  "tika-vin05t:827_7": "labbhati, tasmā taṃ ṭhapetvā “pakkhikaṃ, āvuso, bhuñjathā”ti pakkhikameva dātabbaṃ.",
  "tika-vin05t:827_8": "Pakkhikaṃ paṇītaṃ denti, visuṃ ṭhitikā kātabbā, “sve pakkho”ti ajja pakkhikaṃ na",
  "tika-vin05t:827_9": "gāhetabbaṃ. Sace pana dāyakā vadanti “svepi amhākaṃ ghare lūkhabhattaṃ bhavissati,",
  "tika-vin05t:827_10": "ajjeva pakkhikabhattaṃ uddisathā”ti, evaṃ vaṭṭati.",
  "tika-vin05t:828_0": "Uposathikaṃ nāma anvaḍḍhamāse uposathadivase uposathaṅgāni samādiyitvā yaṃ attanā",
  "tika-vin05t:828_1": "bhuñjati, tadeva dīyati. Pāṭipadikaṃ nāma “uposathe bahū saddhā pasannā bhikkhūnaṃ",
  "tika-vin05t:828_2": "sakkāraṃ karonti, pāṭipade pana bhikkhū kilamanti, pāṭipade dinnaṃ dubbhikkhadānasadisaṃ",
  "tika-vin05t:828_3": "mahapphalaṃ hoti, uposathakammena vā parisuddhasīlānaṃ dutiyadivase dinnaṃ mahapphalaṃ",
  "tika-vin05t:828_4": "hotī”ti sallakkhetvā pāṭipade dīyamānakadānaṃ. Tampi ubhayaṃ salākabhattagatikameva.",
  "tika-vin05t:828_5": "Iti imāni sattapi bhattāni piṇḍapātikānaṃ na vaṭṭanti, dhutaṅgabhedaṃ karontiyeva.",
  "tika-vin05t:829_0": "214. Aparānipi cīvarakkhandhake visākhāya varaṃ yācitvā dinnāni āgantukabhattaṃ gamikabhattaṃ",
  "tika-vin05t:829_1": "gilānabhattaṃ gilānupaṭṭhākabhattanti cattāri bhattāni pāḷiyaṃ āgatāneva. Tattha",
  "tika-vin05t:829_2": "āgantukānaṃ dinnaṃ bhattaṃ āgantukabhattaṃ. Esa nayo sesesu. Sace panettha āgantukabhattānipi",
  "tika-vin05t:829_3": "āgantukāpi bahū honti, sabbesaṃ ekekaṃ gāhetabbaṃ. Bhattesu appahontesu ṭhitikāya",
  "tika-vin05t:829_4": "gāhetabbaṃ. Eko āgantuko paṭhamameva āgantvā sabbaṃ āgantukabhattaṃ attano gāhetvā",
  "tika-vin05t:829_5": "nisīdati, sabbaṃ tasseva hoti. Pacchā āgatehi āgantukehi tena dinnāni paribhuñjitabbāni.",
  "tika-vin05t:829_6": "Tenapi ekaṃ attano gahetvā sesāni dātabbāni. Ayaṃ uḷāratā. Sace pana paṭhamaṃ āgantvāpi",
  "tika-vin05t:829_7": "attano aggahetvā tuṇhībhūto nisīdati, pacchā āgatehi saddhiṃ paṭipāṭiyā gaṇhitabbaṃ.",
  "tika-vin05t:829_8": "Sace niccaṃ āgantukā āgacchanti, āgatadivaseyeva bhuñjitabbaṃ. Antarantarā ce āgacchanti,",
  "tika-vin05t:829_9": "dve tīṇi divasāni bhuñjitabbaṃ. Mahāpaccariyaṃ pana “satta divasāni bhuñjituṃ vaṭṭatī”ti",
  "tika-vin05t:829_10": "vuttaṃ. Āvāsiko katthaci gantvā āgato, tenapi āgantukabhattaṃ bhuñjitabbaṃ. Sace",
  "tika-vin05t:829_11": "pana taṃ vihāre nibandhāpitaṃ hoti, vihāre gāhetabbaṃ. Atha vihāro dūre hoti, āsanasālāya",
  "tika-vin05t:829_12": "nibandhāpitaṃ, āsanasālāya gāhetabbaṃ. Sace pana dāyakā “āgantukesu asati āvāsikāpi",
  "tika-vin05t:829_13": "bhuñjantū”ti vadanti, vaṭṭati, avutte pana na vaṭṭati.",
  "tika-vin05t:830_0": "Gamikabhattepi ayameva kathāmaggo. Ayaṃ pana viseso – āgantuko āgantukabhattameva",
  "tika-vin05t:830_1": "labhati, gamiko āgantukabhattampi gamikabhattampi. Āvāsikopi pakkamitukāmo gamiko",
  "tika-vin05t:830_2": "hoti, gamikabhattaṃ labhati. Yathā pana āgantukabhattaṃ, evamidaṃ dve tīṇi vā satta",
  "tika-vin05t:830_3": "vā divasāni na labhati. “Gamissāmī”ti bhuttopi taṃ divasaṃ kenaci kāraṇena na gato,",
  "tika-vin05t:830_4": "punadivasepi bhuñjituṃ vaṭṭati saussāhattā. “Gamissāmī”ti bhuttassa corā vā panthaṃ",
  "tika-vin05t:830_5": "rundhanti, udakaṃ vā devo vā vassati, sattho vā na gacchati, saussāhena bhuñjitabbaṃ.",
  "tika-vin05t:830_6": "“Ete upaddave olokentena dve tayo divase bhuñjituṃ vaṭṭatī”ti mahāpaccariyaṃ vuttaṃ.",
  "tika-vin05t:830_7": "“Gamissāmi gamissāmī”ti pana lesaṃ oḍḍetvā bhuñjituṃ na labhati.",
  "tika-vin05t:831_0": "Gilānabhattampi sace sabbesaṃ gilānānaṃ pahoti, taṃ sabbesaṃ dātabbaṃ. No ce, ṭhitikaṃ",
  "tika-vin05t:831_1": "katvā gāhetabbaṃ. Eko gilāno arogarūpo sakkoti antogāmaṃ gantuṃ, eko na sakkoti,",
  "tika-vin05t:831_2": "ayaṃ mahāgilāno nāma, etassa gilānabhattaṃ dātabbaṃ. Dve mahāgilānā, eko lābhī abhiññāto",
  "tika-vin05t:831_3": "bahuṃ khādanīyabhojanīyaṃ labhati, eko anātho appalābhatāya antogāmaṃ pavisati, etassa",
  "tika-vin05t:831_4": "gilānabhattaṃ dātabbaṃ. Gilānabhatte divasaparicchedo natthi, yāva rogo na vūpasammati,",
  "tika-vin05t:831_5": "sappāyabhojanaṃ abhuñjanto na yāpeti, tāva bhuñjitabbaṃ. Yadā pana missakayāguṃ vā",
  "tika-vin05t:831_6": "missakabhattaṃ vā bhuttassapi rogo na kuppati, tato paṭṭhāya na bhuñjitabbaṃ.",
  "tika-vin05t:832_0": "Gilānupaṭṭhākabhattampi yaṃ sabbesaṃ pahoti, taṃ sabbesaṃ dātabbaṃ. No ce pahoti,",
  "tika-vin05t:832_1": "ṭhitikaṃ katvā gāhetabbaṃ. Idampi dvīsu gilānesu mahāgilānupaṭṭhākassa gāhetabbaṃ,",
  "tika-vin05t:832_2": "dvīsu mahāgilānesu anāthagilānupaṭṭhākassa. Yaṃ kulaṃ gilānabhattampi deti gilānupaṭṭhākabhattampi,",
  "tika-vin05t:832_3": "tattha yassa gilānassa gilānabhattaṃ pāpuṇāti, tadupaṭṭhākassapi tattheva gāhetabbaṃ.",
  "tika-vin05t:832_4": "Gilānupaṭṭhākabhattepi divasaparicchedo natthi, yāva gilāno labhati, tāvassa upaṭṭhākopi",
  "tika-vin05t:832_5": "labhatīti. Imāni cattāri bhattāni sace evaṃ dinnāni honti “āgantukagamikagilānagilānupaṭṭhākā",
  "tika-vin05t:832_6": "mama bhikkhaṃ gaṇhantū”ti, piṇḍapātikānampi vaṭṭati. Sace pana “āgantukādīnaṃ catunnaṃ",
  "tika-vin05t:832_7": "bhattaṃ nibandhāpemi, mama bhattaṃ gaṇhantū”ti evaṃ dinnāni honti, piṇḍapātikānaṃ na vaṭṭati.",
  "tika-vin05t:833_0": "215. Aparānipi dhurabhattaṃ kuṭibhattaṃ vārakabhattanti tīṇi bhattāni. Tattha dhurabhattanti",
  "tika-vin05t:833_1": "niccabhattaṃ vuccati, taṃ duvidhaṃ saṅghikañca puggalikañca. Tattha yaṃ “saṅghassa",
  "tika-vin05t:833_2": "dhurabhattaṃ demā”ti nibandhāpitaṃ, taṃ salākabhattagatikaṃ. “Mama nibaddhabhikkhaṃ",
  "tika-vin05t:833_3": "gaṇhantū”ti vatvā dinnaṃ pana piṇḍapātikānampi vaṭṭati. Puggalikepi “tumhākaṃ dhurabhattaṃ",
  "tika-vin05t:833_4": "dammī”ti vutte piṇḍapātiko ce, na vaṭṭati, “mama nibaddhabhikkhaṃ gaṇhathā”ti vutte",
  "tika-vin05t:833_5": "pana vaṭṭati, sāditabbaṃ. Sace pacchā katipāhe vītivatte “dhurabhattaṃ gaṇhathā”ti",
  "tika-vin05t:833_6": "vadati, mūle suṭṭhu sampaṭicchitattā vaṭṭati.",
  "tika-vin05t:834_0": "Kuṭibhattaṃ nāma yaṃ saṅghassa āvāsaṃ kāretvā “amhākaṃ senāsanavāsino amhākaṃyeva",
  "tika-vin05t:834_1": "bhattaṃ gaṇhantū”ti evaṃ nibandhāpitaṃ, taṃ salākabhattagatikameva hoti, gāhetvā",
  "tika-vin05t:834_2": "bhuñjitabbaṃ. “Amhākaṃ senāsanavāsino amhākaṃyeva bhikkhaṃ gaṇhantū”ti vutte pana",
  "tika-vin05t:834_3": "piṇḍapātikānampi vaṭṭati. Yaṃ pana puggale pasīditvā tassa āvāsaṃ katvā “tumhākaṃ",
  "tika-vin05t:834_4": "demā”ti dinnaṃ, taṃ tasseva hoti, tasmiṃ katthaci gate nissitakehi bhuñjitabbaṃ.",
  "tika-vin05t:835_0": "Vārakabhattaṃ nāma dubbhikkhasamaye “vārena bhikkhū jaggissāmā”ti dhuragehato paṭṭhāya",
  "tika-vin05t:835_1": "dinnaṃ, tampi bhikkhāvacanena dinnaṃ piṇḍapātikānaṃ vaṭṭati, “vārakabhatta”nti vutte",
  "tika-vin05t:835_2": "pana salākabhattagatikaṃ hoti. Sace taṇḍulādīni pesenti “sāmaṇerā pacitvā dentū”ti,",
  "tika-vin05t:835_3": "piṇḍapātikānaṃ vaṭṭati. Iti imāni ca tīṇi, āgantukabhattādīni ca cattārīti satta,",
  "tika-vin05t:835_4": "tāni saṅghabhattādīhi saha cuddasa bhattāni honti.",
  "tika-vin05t:836_0": "216. Aṭṭhakathāyaṃ pana vihārabhattaṃ aṭṭhakabhattaṃ catukkabhattaṃ guḷhakabhattanti",
  "tika-vin05t:836_1": "aññānipi cattāri bhattāni vuttāni. Tattha vihārabhattaṃ nāma vihāre tatruppādabhattaṃ,",
  "tika-vin05t:836_2": "taṃ saṅghabhattena saṅgahitaṃ. Taṃ pana tissamahāvihāracittalapabbatādīsu paṭisambhidāppattehi",
  "tika-vin05t:836_3": "khīṇāsavehi yathā piṇḍapātikānampi sakkā honti paribhuñjituṃ, tathā paṭiggahitattā",
  "tika-vin05t:836_4": "tādisesu ṭhānesu piṇḍapātikānampi vaṭṭati. “Aṭṭhannaṃ bhikkhūnaṃ dema, catunnaṃ demā”ti",
  "tika-vin05t:836_5": "evaṃ dinnaṃ pana aṭṭhakabhattañceva catukkabhattañca, tampi bhikkhāvacanena dinnaṃ",
  "tika-vin05t:836_6": "piṇḍapātikānaṃ vaṭṭati. Mahābhisaṅkhārena atirasakapūvena pattaṃ thaketvā dinnaṃ",
  "tika-vin05t:836_7": "guḷhakabhattaṃ nāma. Imāni tīṇi salākabhattagatikāneva. Aparampi guḷhakabhattaṃ nāma",
  "tika-vin05t:836_8": "atthi, idhekacce manussā mahādhammassavanañca vihārapūjañca kāretvā “sakalasaṅghassa",
  "tika-vin05t:836_9": "dātuṃ na sakkoma, dve tīṇi bhikkhusatāni amhākaṃ bhikkhaṃ gaṇhantū”ti bhikkhuparicchedajānanatthaṃ",
  "tika-vin05t:836_10": "guḷhake denti, idaṃ piṇḍapātikānampi vaṭṭati.",
  "tika-vin05t:837": "Piṇḍapātabhājanīyaṃ niṭṭhitaṃ.",
  "tika-vin05t:838_0": "217. Gilānapaccayabhājanīyaṃ pana evaṃ veditabbaṃ – sappiādīsu bhesajjesu rājarājamahāmattā",
  "tika-vin05t:838_1": "sappissa tāva kumbhasatampi kumbhasahassampi vihāraṃ pesenti, ghaṇṭiṃ paharitvā therāsanato",
  "tika-vin05t:838_2": "paṭṭhāya gahitabhājanaṃ pūretvā dātabbaṃ, piṇḍapātikānampi vaṭṭati. Sace alasajātikā",
  "tika-vin05t:838_3": "mahātherā pacchā āgacchanti, “bhante, vīsativassānaṃ dīyati, tumhākaṃ ṭhitikā atikkantā”ti",
  "tika-vin05t:838_4": "na vattabbā, ṭhitikaṃ ṭhapetvā tesaṃ datvā pacchā ṭhitikāya dātabbaṃ. “Asukavihāre",
  "tika-vin05t:838_5": "bahu sappi uppanna”nti sutvā yojanantaravihāratopi bhikkhū āgacchanti, sampattasampattānampi",
  "tika-vin05t:838_6": "ṭhitaṭṭhānato paṭṭhāya dātabbaṃ. Asampattānampi upacārasīmaṃ paviṭṭhānaṃ antevāsikādīsu",
  "tika-vin05t:838_7": "gaṇhantesu dātabbameva. “Bahiupacārasīmāya ṭhitānaṃ dethā”ti vadanti, na dātabbaṃ.",
  "tika-vin05t:838_8": "Sace pana upacārasīmaṃ okkantehi ekābaddhā hutvā attano vihāradvāre antovihāreyeva",
  "tika-vin05t:838_9": "vā honti, parisavasena vaḍḍhitā nāma sīmā hoti, tasmā dātabbā. Saṅghanavakassa dinnepi",
  "tika-vin05t:838_10": "pacchā āgatānaṃ dātabbameva. Dutiyabhāge pana therāsanaṃ āruḷhe āgatānaṃ paṭhamabhāgo",
  "tika-vin05t:838_11": "na pāpuṇāti, dutiyabhāgato vassaggena dātabbaṃ. Antoupacārasīmaṃ pavisitvā yattha",
  "tika-vin05t:838_12": "katthaci dinnaṃ hoti, sabbaṃ sannipātaṭṭhāneyeva bhājetabbaṃ.",
  "tika-vin05t:839_0": "Yasmiṃ vihāre dasa bhikkhū, daseva ca sappikumbhā dīyanti, ekekakumbhavasena bhājetabbaṃ.",
  "tika-vin05t:839_1": "Eko sappikumbho hoti, dasabhikkhūhi bhājetvā gahetabbaṃ. Sace “yathāṭhitaṃyeva amhākaṃ",
  "tika-vin05t:839_2": "pāpuṇātī”ti gaṇhanti, duggahitaṃ, taṃ gatagataṭṭhāne saṅghikameva hoti. Kumbhaṃ pana",
  "tika-vin05t:839_3": "āvajjetvā thālake thokaṃ sappiṃ katvā “idaṃ mahātherassa pāpuṇāti, avasesaṃ amhākaṃ",
  "tika-vin05t:839_4": "pāpuṇātī”ti vatvā tampi kumbheyeva ākiritvā yathicchitaṃ gahetvā gantabbaṃ. Sace",
  "tika-vin05t:839_5": "thinaṃ sappi hoti, lekhaṃ katvā “lekhato parabhāgo mahātherassa pāpuṇāti, avasesaṃ",
  "tika-vin05t:839_6": "amhāka”nti gahitampi suggahitaṃ. Vuttaparicchedato ūnādhikesu bhikkhūsu sappikumbhesu",
  "tika-vin05t:839_7": "ca eteneva upāyena bhājetabbaṃ. Sace paneko bhikkhu, eko kumbho hoti, ghaṇṭiṃ paharitvā",
  "tika-vin05t:839_8": "“ayaṃ mayhaṃ pāpuṇātī”tipi gahetuṃ vaṭṭati. “Ayaṃ paṭhamabhāgo mayhaṃ pāpuṇāti, ayaṃ",
  "tika-vin05t:839_9": "dutiyabhāgo”ti evaṃ thokaṃ thokampi pāpetuṃ vaṭṭati. Esa nayo navanītādīsupi. Yasmiṃ",
  "tika-vin05t:839_10": "pana vippasannatilatelādimhi lekhā na santiṭṭhati, taṃ uddharitvā bhājetabbaṃ. Siṅgiveramaricādibhesajjampi",
  "tika-vin05t:839_11": "avasesapattathālakādisamaṇaparikkhāropi sabbo vuttānurūpeneva nayena suṭṭhu sallakkhetvā",
  "tika-vin05t:839_12": "bhājetabboti. Ayaṃ gilānapaccayabhājanīyakathā.",
  "tika-vin05t:840_0": "218. Idāni senāsanaggāhe vinicchayo veditabbo – ayaṃ senāsanaggāho nāma duvidho hoti",
  "tika-vin05t:840_1": "utukāle ca vassāvāse ca. Tattha utukāle tāva keci āgantukā bhikkhū purebhattaṃ āgacchanti,",
  "tika-vin05t:840_2": "keci pacchābhattaṃ paṭhamayāmaṃ majjhimayāmaṃ pacchimayāmaṃ vā. Ye yadā āgacchanti,",
  "tika-vin05t:840_3": "tesaṃ tadāva bhikkhū uṭṭhāpetvā senāsanaṃ dātabbaṃ, akālo nāma natthi. Senāsanapaññāpakena",
  "tika-vin05t:840_4": "pana paṇḍitena bhavitabbaṃ, ekaṃ vā dve vā mañcaṭṭhānāni ṭhapetabbāni. Sace vikāle",
  "tika-vin05t:840_5": "eko vā dve vā therā āgacchanti, te vattabbā “bhante, ādito paṭṭhāya vuṭṭhāpiyamāne",
  "tika-vin05t:840_6": "sabbepi bhikkhū ubbhaṇḍikā bhavissanti, tumhe amhākaṃ vasanaṭṭhāne vasathā”ti.",
  "tika-vin05t:841_0": "Bahūsu pana āgatesu vuṭṭhāpetvā paṭipāṭiyā dātabbaṃ. Sace ekekaṃ pariveṇaṃ pahoti,",
  "tika-vin05t:841_1": "ekekaṃ pariveṇaṃ dātabbaṃ. Tattha aggisālādīghasālāmaṇḍalamāḷādayo sabbepi tasseva",
  "tika-vin05t:841_2": "pāpuṇanti. Evaṃ appahonte pāsādaggena dātabbaṃ, pāsādesu appahontesu ovarakaggena",
  "tika-vin05t:841_3": "dātabbaṃ, ovarakesu appahontesu seyyaggena dātabbaṃ, seyyaggesu appahontesu mañcaṭṭhānena",
  "tika-vin05t:841_4": "dātabbaṃ, mañcaṭṭhāne appahonte ekapīṭhakaṭṭhānavasena dātabbaṃ, bhikkhuno pana ṭhitokāsamattaṃ",
  "tika-vin05t:841_5": "na gāhetabbaṃ. Etañhi senāsanaṃ nāma na hoti. Pīṭhakaṭṭhāne pana appahonte ekaṃ mañcaṭṭhānaṃ",
  "tika-vin05t:841_6": "vā ekaṃ pīṭhaṭṭhānaṃ vā “vārena vārena, bhante, vissamathā”ti tiṇṇaṃ janānaṃ dātabbaṃ.",
  "tika-vin05t:841_7": "Na hi sakkā sītasamaye sabbarattiṃ ajjhokāseva vasituṃ. Mahātherena paṭhamayāmaṃ",
  "tika-vin05t:841_8": "vissamitvā nikkhamitvā dutiyattherassa vattabbaṃ “āvuso idha pavisāhī”ti. Sace mahāthero",
  "tika-vin05t:841_9": "niddāgaruko hoti, kālaṃ na jānāti, ukkāsitvā dvāraṃ ākoṭetvā “bhante kālo jāto, sītaṃ",
  "tika-vin05t:841_10": "anudahatī”ti vattabbaṃ. Tena nikkhamitvā okāso dātabbo, adātuṃ na labhati. Dutiyattherenapi",
  "tika-vin05t:841_11": "majjhimayāmaṃ vissamitvā purimanayeneva itarassa dātabbaṃ. Niddāgaruko vuttanayeneva",
  "tika-vin05t:841_12": "vuṭṭhāpetabbo. Evaṃ ekarattiṃ ekamañcaṭṭhānaṃ tiṇṇaṃ dātabbaṃ. Jambudīpe pana ekacce",
  "tika-vin05t:841_13": "bhikkhū “senāsanaṃ nāma mañcaṭṭhānaṃ vā pīṭhaṭṭhānaṃ vā kiñcideva kassaci sappāyaṃ",
  "tika-vin05t:841_14": "hoti, kassaci asappāya”nti āgantukā hontu vā mā vā, devasikaṃ senāsanaṃ gāhenti.",
  "tika-vin05t:841_15": "Ayaṃ utukāle senāsanaggāho nāma.",
  "tika-vin05t:842_0": "219. Vassāvāse pana atthi āgantukavattaṃ, atthi āvāsikavattaṃ. Āgantukena tāva sakaṭṭhānaṃ",
  "tika-vin05t:842_1": "muñcitvā aññattha gantvā vasitukāmena vassūpanāyikadivasameva tattha na gantabbaṃ.",
  "tika-vin05t:842_2": "Vasanaṭṭhānaṃ vā hi tatra sambādhaṃ bhaveyya, bhikkhācāro vā na sampajjeyya, tena",
  "tika-vin05t:842_3": "na phāsukaṃ vihareyya, tasmā “idāni māsamattena vassūpanāyikā bhavissatī”ti taṃ vihāraṃ",
  "tika-vin05t:842_4": "pavisitabbaṃ. Tattha māsamattaṃ vasanto sace uddesatthiko, uddesasampattiṃ sallakkhetvā,",
  "tika-vin05t:842_5": "sace kammaṭṭhāniko, kammaṭṭhānasappāyataṃ sallakkhetvā, sace paccayatthiko, paccayalābhaṃ",
  "tika-vin05t:842_6": "sallakkhetvā antovasse sukhaṃ vasissati. Sakaṭṭhānato ca tattha gacchantena na gocaragāmo",
  "tika-vin05t:842_7": "ghaṭṭetabbo. Na tattha manussā vattabbā “tumhe nissāya salākabhattādīni vā yāgukhajjakādīni",
  "tika-vin05t:842_8": "vā vassāvāsikaṃ vā natthi, ayaṃ cetiyassa parikkhāro, ayaṃ uposathāgārassa, idaṃ",
  "tika-vin05t:842_9": "tāḷañceva sūci ca, sampaṭicchatha tumhākaṃ vihāra”nti. Senāsanaṃ pana jaggitvā dārubhaṇḍamattikābhaṇḍāni",
  "tika-vin05t:842_10": "paṭisāmetvā gamikavattaṃ pūretvā gantabbaṃ.",
  "tika-vin05t:843_0": "Evaṃ gacchantenapi daharehi pattacīvarabhaṇḍikāyo ukkhipāpetvā telanāḷikattaradaṇḍādīni",
  "tika-vin05t:843_1": "gāhetvā chattaṃ paggayha attānaṃ dassentena gāmadvāreneva na gantabbaṃ, paṭicchannena",
  "tika-vin05t:843_2": "aṭavimaggena gantabbaṃ. Aṭavimagge asati gumbādīni maddantena na gantabbaṃ, gamikavattaṃ",
  "tika-vin05t:843_3": "pana pūretvā vitakkaṃ chinditvā suddhacittena gamanavatteneva gantabbaṃ. Sace pana",
  "tika-vin05t:843_4": "gāmadvārena maggo hoti, gacchantañca naṃ saparivāraṃ disvā manussā “amhākaṃ thero",
  "tika-vin05t:843_5": "viyā”ti upadhāvitvā “kuhiṃ, bhante, sabbaparikkhāre gahetvā gacchathā”ti vadanti,",
  "tika-vin05t:843_6": "tesu ce eko evaṃ vadati “vassūpanāyikakālo nāmāyaṃ, yattha antovassenibaddhabhikkhācāro",
  "tika-vin05t:843_7": "bhaṇḍapaṭicchādanañca labbhati, tattha bhikkhū gacchantī”ti, tassa ce sutvā te manussā",
  "tika-vin05t:843_8": "“bhante, imasmimpi gāme jano bhuñjati ceva nivāseti ca, mā aññattha gacchathā”ti",
  "tika-vin05t:843_9": "vatvā mittāmacce pakkositvā sabbe sammantayitvā vihāre nibaddhavattañca salākabhattādīni",
  "tika-vin05t:843_10": "ca vassāvāsikañca ṭhapetvā “idheva, bhante, vasathā”ti yācanti, sabbesaṃ sādituṃ",
  "tika-vin05t:843_11": "vaṭṭati. Sabbañcetaṃ kappiyañceva anavajjañca. Kurundiyaṃ pana “kuhiṃ gacchathāti",
  "tika-vin05t:843_12": "vutte ‘asukaṭṭhāna’nti vatvā ‘kasmā tattha gacchathā’ti vutte ‘kāraṇaṃ ācikkhitabba”’nti",
  "tika-vin05t:843_13": "vuttaṃ. Ubhayampi panetaṃ suddhacittattāva anavajjaṃ. Idaṃ āgantukavattaṃ nāma.",
  "tika-vin05t:844_0": "Idaṃ pana āvāsikavattaṃ. Paṭikacceva hi āvāsikehi vihāro jaggitabbo, khaṇḍaphullapaṭisaṅkharaṇaparibhaṇḍāni",
  "tika-vin05t:844_1": "kātabbāni, rattiṭṭhānadivāṭṭhānavaccakuṭipassāvaṭṭhānāni padhānagharavihāramaggoti",
  "tika-vin05t:844_2": "imāni sabbāni paṭijaggitabbāni. Cetiye sudhākammaṃ muṇḍavedikāya telamakkhanaṃ mañcapīṭhajaggananti",
  "tika-vin05t:844_3": "idampi sabbaṃ kātabbaṃ “vassaṃ vasitukāmā āgantvā uddesaparipucchākammaṭṭhānānuyogādīni",
  "tika-vin05t:844_4": "karontā sukhaṃ vasissantī”ti. Kataparikammehi āsāḷhījuṇhapañcamito paṭṭhāya vassāvāsikaṃ",
  "tika-vin05t:844_5": "pucchitabbaṃ. Kattha pucchitabbaṃ? Yato pakatiyā labbhati. Yehi pana na dinnapubbaṃ,",
  "tika-vin05t:844_6": "te pucchituṃ na vaṭṭati. Kasmā pucchitabbaṃ? Kadāci hi manussā denti, kadāci dubbhikkhādīhi",
  "tika-vin05t:844_7": "upaddutā na denti, tattha ye na dassanti, te apucchitvā vassāvāsike gāhite gāhitabhikkhūnaṃ",
  "tika-vin05t:844_8": "lābhantarāyo hoti, tasmā pucchitvāva gāhetabbaṃ.",
  "tika-vin05t:845_0": "Pucchantena “tumhākaṃ vassāvāsikaṃ gāhaṇakālo upakaṭṭho”ti vattabbaṃ. Sace vadanti",
  "tika-vin05t:845_1": "“bhante, imaṃ saṃvaccharaṃ chātakādīhi upaddutamha, na sakkoma dātu”nti vā “yaṃ pubbe",
  "tika-vin05t:845_2": "dema, tato ūnataraṃ dassāmā”ti vā “idāni kappāso sulabho, yaṃ pubbe dema, tato bahutaraṃ",
  "tika-vin05t:845_3": "dassāmā”ti vā, taṃ sallakkhetvā tadanurūpena nayena tesaṃ senāsane bhikkhūnaṃ vassāvāsikaṃ",
  "tika-vin05t:845_4": "gāhetabbaṃ. Sace manussā vadanti “yassa amhākaṃ vassāvāsikaṃ pāpuṇāti, so temāsaṃ",
  "tika-vin05t:845_5": "pānīyaṃ upaṭṭhāpetu, vihāramaggaṃ jaggatu, cetiyaṅgaṇabodhiyaṅgaṇāni jaggatu, bodhirukkhe",
  "tika-vin05t:845_6": "udakaṃ āsiñcatū”ti, yassa taṃ pāpuṇāti, tassa ācikkhitabbaṃ. Yo pana gāmo paṭikkamma",
  "tika-vin05t:845_7": "yojanadviyojanantare hoti, tatra ce kulāni upanikkhepaṃ ṭhapetvā pahāre vassāvāsikaṃ",
  "tika-vin05t:845_8": "dentiyeva, tāni kulāni āpucchitvāpi tesaṃ senāsane vattaṃ katvā vasantassa vassāvāsitaṃ",
  "tika-vin05t:845_9": "gāhetabbaṃ. Sace pana tesaṃ senāsane paṃsukūliko vasati, āgatañca taṃ disvā “tumhākaṃ",
  "tika-vin05t:845_10": "vassāvāsikaṃ demā”ti vadanti, tena saṅghassa ācikkhitabbaṃ. Sace tāni kulāni saṅghassa",
  "tika-vin05t:845_11": "dātuṃ na icchanti, “tumhākaṃyeva demā”ti vadanti, sabhāgo bhikkhu “vattaṃ katvā gaṇhāhī”ti",
  "tika-vin05t:845_12": "vattabbo. Paṃsukūlikassa panetaṃ na vaṭṭati. Iti saddhādeyyadāyakamanussā pucchitabbā.",
  "tika-vin05t:846_0": "Tatruppāde pana kappiyakārakā pucchitabbā. Kathaṃ pucchitabbā? Kiṃ, āvuso, saṅghassa",
  "tika-vin05t:846_1": "bhaṇḍapaṭicchādanaṃ bhavissatīti? Sace vadanti “bhavissati, bhante, ekekassa navahatthasāṭakaṃ",
  "tika-vin05t:846_2": "dassāma, vassāvāsikaṃ gāhethā”ti, gāhetabbaṃ. Sacepi vadanti “sāṭakā natthi, vatthu",
  "tika-vin05t:846_3": "pana atthi, gāhetha, bhante”ti, vatthumhi santepi gāhetuṃ vaṭṭatiyeva. Kappiyakārakānañhi",
  "tika-vin05t:846_4": "hatthe “kappiyabhaṇḍaṃ paribhuñjathā”ti dinnavatthuto yaṃ yaṃ kappiyaṃ, sabbaṃ paribhuñjituṃ",
  "tika-vin05t:846_5": "anuññātaṃ. Yaṃ panettha piṇḍapātatthāya gilānapaccayatthāya ca uddissa dinnaṃ, taṃ",
  "tika-vin05t:846_6": "cīvare upanāmentehi saṅghasuṭṭhutāya apaloketvā upanāmetabbaṃ, senāsanatthāya pana",
  "tika-vin05t:846_7": "uddissa dinnaṃ garubhaṇḍaṃ hoti. Cīvaravaseneva pana catupaccayavasena vā dinnaṃ",
  "tika-vin05t:846_8": "cīvare upanāmentānaṃ apalokanakammakiccaṃ natthi. Apalokanakammaṃ karontehi ca puggalavaseneva",
  "tika-vin05t:846_9": "kātabbaṃ, saṅghavasena na kātabbaṃ. Jātarūparajatavasenapi āmakadhaññavasena vā apalokanakammaṃ",
  "tika-vin05t:846_10": "na vaṭṭati, kappiyabhaṇḍavasena cīvarataṇḍulādivaseneva ca vaṭṭati. Taṃ pana evaṃ",
  "tika-vin05t:846_11": "kattabbaṃ “idāni subhikkhaṃ sulabhapiṇḍaṃ, bhikkhū cīvarena kilamanti, ettakaṃ nāma",
  "tika-vin05t:846_12": "taṇḍulabhāgaṃ bhikkhūnaṃ cīvaraṃ kātuṃ ruccatī”ti, “gilānapaccayo sulabho, gilāno",
  "tika-vin05t:846_13": "vā natthi, ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatī”ti.",
  "tika-vin05t:847_0": "Evaṃ cīvarapaccayaṃ sallakkhetvā senāsanassa kāle ghosite sannipatite saṅghe senāsanaggāhako",
  "tika-vin05t:847_1": "sammannitabbo. Sammannantena ca dve sammannitabbāti vuttaṃ. Evañhi navako vuḍḍhassa,",
  "tika-vin05t:847_2": "vuḍḍho ca navakassa gāhessatīti. Mahante pana mahāvihārasadise vihāre tayo cattāro",
  "tika-vin05t:847_3": "janā sammannitabbā. Kurundiyaṃ pana “aṭṭhapi soḷasapi jane sammannituṃ vaṭṭatī”ti",
  "tika-vin05t:847_4": "vuttaṃ. Tesaṃ sammuti kammavācāyapi apalokanenapi vaṭṭatiyeva. Tehi sammatehi bhikkhūhi",
  "tika-vin05t:847_5": "senāsanaṃ sallakkhetabbaṃ. Cetiyagharaṃ bodhigharaṃ āsanagharaṃ sammuñjaniaṭṭo dāruaṭṭo",
  "tika-vin05t:847_6": "vaccakuṭi iṭṭhakasālā vaḍḍhakisālā dvārakoṭṭhako pānīyamāḷo maggo pokkharaṇīti etāni",
  "tika-vin05t:847_7": "hi asenāsanāni, vihāro aḍḍhayogo pāsādo hammiyaṃ guhā maṇḍapo rukkhamūlaṃ veḷugumboti",
  "tika-vin05t:847_8": "imāni senāsanāni, tāni gāhetabbāni.",
  "tika-vin05t:848_0": "220. Gāhentena ca “anujānāmi, bhikkhave, paṭhamaṃ bhikkhū gaṇetuṃ, bhikkhū gaṇetvā",
  "tika-vin05t:848_1": "seyyā gaṇetuṃ, seyyā gaṇetvā seyyaggena gāhetu”nti ādivacanato paṭhamaṃ vihāre bhikkhū",
  "tika-vin05t:848_2": "gaṇetvā mañcaṭṭhānāni gaṇetabbāni, tato ekekaṃ mañcaṭṭhānaṃ ekekassa bhikkhuno gāhetabbaṃ.",
  "tika-vin05t:848_3": "Sace mañcaṭṭhānāni atirekāni honti, vihāraggena gāhetabbaṃ. Sace vihārāpi atirekā",
  "tika-vin05t:848_4": "honti, pariveṇaggena gāhetabbaṃ. Pariveṇesupi atirekesu puna aparopi bhāgo dātabbo.",
  "tika-vin05t:848_5": "Atimandesu hi bhikkhūsu ekekassa bhikkhuno dve tīṇi pariveṇāni dātabbāni. Gahite",
  "tika-vin05t:848_6": "pana dutiyabhāge añño bhikkhu āgacchati, na attano aruciyā so bhāgo tassa dātabbo.",
  "tika-vin05t:848_7": "Sace pana yena gahito, so attano ruciyā taṃ dutiyabhāgaṃ vā paṭhamabhāgaṃ vā deti, vaṭṭati.",
  "tika-vin05t:849_0": "“Na, bhikkhave, nissīme ṭhitassa senāsanaṃ gāhetabbaṃ, yo gāheyya, āpatti dukkaṭassā”ti",
  "tika-vin05t:849_1": "vacanato upacārasīdhato bahi ṭhitassa na gāhetabbaṃ, antoupacārasīmāya pana dūre",
  "tika-vin05t:849_2": "ṭhitassapi labbhatiyeva.",
  "tika-vin05t:850_0": "“Anujānāmi, bhikkhave, gilānassa patirūpaṃ seyyaṃ dātu”nti vacanato yo kāsasāsabhagandarātisārādīhi",
  "tika-vin05t:850_1": "gilāno hoti, kheḷamallakavaccakapālādīni ṭhapetabbāni honti, kuṭṭhī vā hoti, senāsanaṃ",
  "tika-vin05t:850_2": "dūseti, evarūpassa heṭṭhāpāsādapaṇṇasālādīsu aññataraṃ ekamantaṃ senāsanaṃ dātabbaṃ.",
  "tika-vin05t:850_3": "Yasmiṃ vasante senāsanaṃ na dussati, tassa varaseyyāpi dātabbāva. Yopi sinehapānavirecananatthukammādīsu",
  "tika-vin05t:850_4": "yaṃ kiñci bhesajjaṃ karoti, sabbo so gilānoyeva. Tassapi sallakkhetvā patirūpaṃ senāsanaṃ dātabbaṃ.",
  "tika-vin05t:851_0": "“Na, bhikkhave, ekena dve paṭibāhetabbā, yo paṭibāheyya, āpatti dukkaṭassā”ti vacanato",
  "tika-vin05t:851_1": "ekena dve senāsanāni na gahetabbāni. Sacepi gaṇheyya, pacchimena gahaṇena purimaggahaṇaṃ",
  "tika-vin05t:851_2": "paṭippassambhati. Gahaṇena hi gahaṇaṃ paṭippassambhati, gahaṇena ālayo paṭippassambhati,",
  "tika-vin05t:851_3": "ālayena gahaṇaṃ paṭippassambhati, ālayena ālayo paṭippassambhati. Kathaṃ? Idhekacco",
  "tika-vin05t:851_4": "vassūpanāyikadivase ekasmiṃ vihāre senāsanaṃ gahetvā sāmantavihāraṃ gantvā tatrāpi",
  "tika-vin05t:851_5": "gaṇhāti, tassa iminā gahaṇena purimaggahaṇaṃ paṭippassambhati. Aparo “idha vasissāmī”ti",
  "tika-vin05t:851_6": "ālayamattaṃ katvā sāmantavihāraṃ gantvā tattha senāsanaṃ gaṇhāti, tassa iminā gahaṇeneva",
  "tika-vin05t:851_7": "purimo ālayo paṭippassambhati. Eko “idha vasissāmī”ti senāsanaṃ vā gahetvā ālayaṃ",
  "tika-vin05t:851_8": "vā katvā sāmantavihāraṃ gantvā “idheva dāni vasissāmī”ti ālayaṃ karoti, iccassa ālayena",
  "tika-vin05t:851_9": "vā gahaṇaṃ, ālayena vā ālayo paṭippassambhati, sabbattha pacchime gahaṇe vā ālaye",
  "tika-vin05t:851_10": "vā tiṭṭhati. Yo pana ekasmiṃ vihāre senāsanaṃ gahetvā “aññasmiṃ vihāre vasissāmī”ti",
  "tika-vin05t:851_11": "gacchati, tassa upacārasīmātikkame senāsanaggāho paṭippassambhati. Yadi pana “tattha",
  "tika-vin05t:851_12": "phāsu bhavissati, vasissāmi, no ce, āgamissāmī”ti gantvā aphāsukabhāvaṃ ñatvā pacchā",
  "tika-vin05t:851_13": "vā gacchati, vaṭṭati.",
  "tika-vin05t:852_0": "Senāsanaggāhakena ca senāsanaṃ gāhetvā vassāvāsikaṃ gāhetabbaṃ. Gāhentena sace saṅghiko",
  "tika-vin05t:852_1": "ca saddhādeyyo cāti dve cīvarapaccayā honti, tesu yaṃ bhikkhū paṭhamaṃ gahituṃ icchanti,",
  "tika-vin05t:852_2": "taṃ gahetvā tassa ṭhitikato paṭṭhāya itaro gāhetabbo. “Sace bhikkhūnaṃ appatāya pariveṇaggena",
  "tika-vin05t:852_3": "senāsane gāhiyamāne ekaṃ pariveṇaṃ mahālābhaṃ hoti, dasa vā dvādasa vā cīvarāni labhanti,",
  "tika-vin05t:852_4": "taṃ vijaṭetvā aññesu alābhakesu āvāsesu pakkhipitvā aññesampi bhikkhūnaṃ gāhetabba”nti",
  "tika-vin05t:852_5": "mahāsumatthero āha. Mahāpadumatthero panāha “na evaṃ kātabbaṃ. Manussā hi attano",
  "tika-vin05t:852_6": "āvāsapaṭijagganatthāya paccayaṃ denti, tasmā aññehi bhikkhūhi tattha pavisitabba”nti.",
  "tika-vin05t:853_0": "221. Sace panettha mahāthero paṭikkosati “mā, āvuso, evaṃ gāhetha, bhagavato anusiṭṭhiṃ",
  "tika-vin05t:853_1": "karotha. Vuttañhetaṃ bhagavatā “anujānāmi, bhikkhave, pariveṇaggena gāhetu”nti. Tassa",
  "tika-vin05t:853_2": "paṭikkosanāya aṭṭhatvā “bhante, bhikkhū bahū, paccayo mando, saṅgahaṃ kātuṃ vaṭṭatī”ti",
  "tika-vin05t:853_3": "saññāpetvā gāhetabbameva. Gāhentena ca sammatena bhikkhunā mahātherassa santikaṃ",
  "tika-vin05t:853_4": "gantvā evaṃ vattabbaṃ “bhante, tumhākaṃ senāsanaṃ pāpuṇāti, paccayaṃ dhārethā”ti.",
  "tika-vin05t:853_5": "Asukakulassa paccayo asukasenāsanañca mayhaṃ pāpuṇāti, āvusoti. Pāpuṇāti bhante,",
  "tika-vin05t:853_6": "gaṇhatha nanti. Gaṇhāmi, āvusoti. Gahitaṃ hoti. “Sace pana ‘gahitaṃ vo, bhante’ti",
  "tika-vin05t:853_7": "vutte ‘gahitaṃ me’ti vā, ‘gaṇhissatha, bhante’ti vutte ‘gaṇhissāmī’ti vā vadati,",
  "tika-vin05t:853_8": "aggahitaṃ hotī”ti mahāsumatthero āha. Mahāpadumatthero panāha “atītānāgatavacanaṃ",
  "tika-vin05t:853_9": "vā hotu vattamānavacanaṃ vā, satuppādamattaṃ ālayakaraṇamattameva cettha pamāṇaṃ,",
  "tika-vin05t:853_10": "tasmā gahitameva hotī”ti.",
  "tika-vin05t:854_0": "Yopi paṃsukūliko bhikkhu senāsanaṃ gahetvā paccayaṃ vissajjeti, ayampi na aññasmiṃ",
  "tika-vin05t:854_1": "āvāse pakkhipitabbo, tasmiṃyeva pariveṇe aggisālāya vā dīghasālāya vā rukkhamūle",
  "tika-vin05t:854_2": "vā aññassa gāhetuṃ vaṭṭati. Paṃsukūliko “vasāmī”ti senāsanaṃ jaggissati, itaro “paccayaṃ",
  "tika-vin05t:854_3": "gaṇhāmī”ti evaṃ dvīhi kāraṇehi senāsanaṃ sujaggitataraṃ bhavissati. Mahāpaccariyaṃ",
  "tika-vin05t:854_4": "pana vuttaṃ “paṃsukūlike vāsatthāya senāsanaṃ gaṇhante senāsanaggāhakena vattabbaṃ,",
  "tika-vin05t:854_5": "‘bhante idha paccayo atthi, so kiṃ kātabbo’ti. Tena ‘heṭṭhā aññaṃ gāhāpehī’ti vattabbo.",
  "tika-vin05t:854_6": "Sace pana kiñci avatvāva vasati, vuṭṭhavassassa ca pādamūle ṭhapetvā sāṭakaṃ denti,",
  "tika-vin05t:854_7": "vaṭṭati. Atha ‘vassāvāsikaṃ demā’ti vadanti, tasmiṃ senāsane vassaṃvuṭṭhabhikkhūnaṃ",
  "tika-vin05t:854_8": "pāpuṇātī”ti. Yesaṃ pana senāsanaṃ natthi, kevalaṃ paccayameva denti, tesaṃ paccayaṃ",
  "tika-vin05t:854_9": "avassāvāsikasenāsane gāhetuṃ vaṭṭati. Manussā thūpaṃ katvā vassāvāsikaṃ gāhāpenti.",
  "tika-vin05t:854_10": "Thūpo nāma asenāsanaṃ, tassa samīpe rukkhe vā maṇḍape vā upanibandhitvā gāhetabbaṃ.",
  "tika-vin05t:854_11": "Tena bhikkhunā cetiyaṃ jaggitabbaṃ. Bodhirukkhabodhigharaāsanagharasammuñjaniaṭṭadāruaṭṭavaccakuṭidvārakoṭṭhakapānīyakuṭipānīyamāḷakadantakaṭṭhamāḷakesupi",
  "tika-vin05t:854_12": "eseva nayo. Bhojanasālā pana senāsanameva, tasmā taṃ ekassa vā bahūnaṃ vā paricchinditvā",
  "tika-vin05t:854_13": "gāhetuṃ vaṭṭatīti sabbamidaṃ vitthārena mahāpaccariyaṃ vuttaṃ.",
  "tika-vin05t:855_0": "Senāsanaggāhakena pana pāṭipadaaruṇato paṭṭhāya yāva puna aruṇaṃ na bhijjati, tāva",
  "tika-vin05t:855_1": "gāhetabbaṃ. Idañhi senāsanaggāhassa khettaṃ. Sace pātova gābhite senāsane añño vitakkacāriko",
  "tika-vin05t:855_2": "bhikkhu āgantvā senāsanaṃ yācati, “gahitaṃ, bhante, senāsanaṃ, vassūpagato saṅgho,",
  "tika-vin05t:855_3": "ramaṇīyo vihāro, rukkhamūlādīsu yattha icchatha, tattha vasathā”ti vattabbo. Pacchimavassūpanāyikadivase",
  "tika-vin05t:855_4": "pana sace kālaṃ ghosetvā sannipatite saṅghe koci dasahatthaṃ vatthaṃ āharitvā vassāvāsikaṃ",
  "tika-vin05t:855_5": "deti, āgantuko ce bhikkhu saṅghatthero hoti, tassa dātabbaṃ. Navako ce hoti, sammatena",
  "tika-vin05t:855_6": "bhikkhunā saṅghatthero vattabbo “sace, bhante, icchatha, paṭhamabhāgaṃ muñcitvā idaṃ",
  "tika-vin05t:855_7": "vatthaṃ gaṇhathā”ti, amuñcantassa na dātabbaṃ. Sace pana pubbe gāhitaṃ muñcitvā gaṇhāti,",
  "tika-vin05t:855_8": "dātabbaṃ. Eteneva upāyena dutiyattherato paṭṭhāya parivattetvā pattaṭṭhāneva āgantukassa",
  "tika-vin05t:855_9": "dātabbaṃ. Sace pana paṭhamavassūpagatā dve tīṇi cattāri pañca vā vatthāni alatthuṃ,",
  "tika-vin05t:855_10": "laddhaṃ laddhaṃ eteneva upāyena vissajjāpetvā yāva āgantukassa samakaṃ hoti, tāva",
  "tika-vin05t:855_11": "dātabbaṃ. Tena samake laddhe avasiṭṭho anubhāgo therāsane dātabbo. Paccuppanne lābhe",
  "tika-vin05t:855_12": "sati ṭhitikāya gāhetuṃ katikaṃ kātuṃ vaṭṭati.",
  "tika-vin05t:856_0": "Sace dubbhikkhaṃ hoti, dvīsupi vassūpanāyikāsu vassūpagatā bhikkhū bhikkhāya kilamantā",
  "tika-vin05t:856_1": "“āvuso, idha vasantā sabbeva kilamāma, sādhu vata dve bhāgā homa, yesaṃ ñātipavāritaṭṭhānāni",
  "tika-vin05t:856_2": "atthi, te tattha vasitvā pavāraṇāya āgantvā attano pattaṃ vassāvāsikaṃ gaṇhantū”ti",
  "tika-vin05t:856_3": "vadanti, tesu ye tattha vasitvā pavāraṇāya āgacchanti, tesaṃ apaloketvā vassāvāsikaṃ",
  "tika-vin05t:856_4": "dātabbaṃ. Sādiyantāpi hi teneva vassāvāsikassa sāmino, khīyantāpi ca āvāsikā neva",
  "tika-vin05t:856_5": "adātuṃ labhanti. Kurundiyaṃ pana vuttaṃ “katikavattaṃ kātabbaṃ ‘sabbesaṃ no idha",
  "tika-vin05t:856_6": "yāgubhattaṃ nappahoti, sabhāgaṭṭhāne vasitvā āgacchatha, tumhākaṃ pattaṃ vassāvāsikaṃ",
  "tika-vin05t:856_7": "labhissathā’ti. Tañce eko paṭibāhati, supaṭibāhitaṃ. No ce paṭibāhati, katikā sukatā.",
  "tika-vin05t:856_8": "Pacchā tesaṃ tattha vasitvā āgatānaṃ apaloketvā dātabbaṃ, apalokanakāle paṭibāhituṃ",
  "tika-vin05t:856_9": "na labbhatī”ti. Punapi vuttaṃ “sace vassūpagatesu ekaccānaṃ vassāvāsike apāpuṇante",
  "tika-vin05t:856_10": "bhikkhū katikaṃ karonti ‘chinnavassānaṃ vassāvāsikañca idāni uppajjanakavassāvāsikañca",
  "tika-vin05t:856_11": "imesaṃ dātuṃ ruccatī’ti, evaṃ katikāya katāya gāhitasadisameva hoti, uppannuppannaṃ",
  "tika-vin05t:856_12": "tesameva dātabba”nti. Temāsaṃ pānīyaṃ upaṭṭhāpetvā vihāramaggacetiyaṅgaṇabodhiyaṅgaṇāni",
  "tika-vin05t:856_13": "jaggitvā bodhirukkhe udakaṃ siñcitvā pakkantopi vibbhantopi vassāvāsikaṃ labhatiyeva.",
  "tika-vin05t:856_14": "Bhatiniviṭṭhañhi tena kataṃ, saṅghikaṃ pana apalokanakammaṃ katvā gāhitaṃ antovasse",
  "tika-vin05t:856_15": "vibbhantopi labhateva, paccayavasena gāhitaṃ pana na labhatīti vadanti.",
  "tika-vin05t:857_0": "Sace vuṭṭhavasso disaṃgamiko bhikkhu āvāsikassa hatthato kiñcideva kappiyabhaṇḍaṃ",
  "tika-vin05t:857_1": "gahetvā “asukakule mayhaṃ vassāvāsikaṃ pattaṃ, taṃ gaṇhathā”ti vatvā gataṭṭhāne vibbhamati,",
  "tika-vin05t:857_2": "vassāvāsikaṃ saṅghikaṃ hoti. Sace pana manusse sammukhā sampaṭicchāpetvā gacchati,",
  "tika-vin05t:857_3": "labhati. “Idaṃ vassāvāsikaṃ amhākaṃ senāsane vutthabhikkhuno demā”ti vutte yassa",
  "tika-vin05t:857_4": "gāhitaṃ, tasseva hoti. Sace pana senāsanasāmikassa piyakamyatāya puttadhītādayo bahūni",
  "tika-vin05t:857_5": "vatthāni āharitvā “amhākaṃ senāsane demā”ti denti, tattha vassūpagatassa ekameva",
  "tika-vin05t:857_6": "vatthaṃ dātabbaṃ, sesāni saṅghikāni honti. Vassāvāsikaṭhitikāya gāhetabbāni, ṭhitikāya",
  "tika-vin05t:857_7": "asati therāsanato paṭṭhāya gāhetabbāni. Senāsane vassūpagataṃ bhikkhuṃ nissāya uppannena",
  "tika-vin05t:857_8": "cittappasādena bahūni vatthāni āharitvā “senāsanassa demā”ti dinnesupi eseva nayo.",
  "tika-vin05t:857_9": "Sace pana pādamūle ṭhapetvā “etassa bhikkhuno demā”ti vadanti, tasseva honti.",
  "tika-vin05t:858_0": "Ekassa gehe dve vassāvāsikāni, paṭhamabhāgo sāmaṇerassa gāhito hoti, dutiyo therāsane.",
  "tika-vin05t:858_1": "So ekaṃ dasahatthaṃ, ekaṃ aṭṭhahatthaṃ sāṭakaṃ peseti “vassāvāsikaṃ pattabhikkhūnaṃ",
  "tika-vin05t:858_2": "dethā”ti, vicinitvā varabhāgaṃ sāmaṇerassa datvā anubhāgo therāsane dātabbo. Sace",
  "tika-vin05t:858_3": "pana ubhopi gharaṃ netvā bhojetvā sayameva pādamūle ṭhapeti, yaṃ yassa dinnaṃ, tadeva",
  "tika-vin05t:858_4": "tassa hoti. Ito paraṃ mahāpaccariyaṃ āgatanayo hoti – ekassa ghare daharasāmaṇerassa",
  "tika-vin05t:858_5": "vassāvāsikaṃ pāpuṇāti, so ce pucchati “amhākaṃ vassāvāsikaṃ kassa patta”nti, “sāmaṇerassā”ti",
  "tika-vin05t:858_6": "avatvā “dānakāle jānissasī”ti vatvā dānadivase ekaṃ mahātheraṃ pesetvā nīharāpetabbaṃ.",
  "tika-vin05t:858_7": "Sace yassa vassāvāsikaṃ pattaṃ, so vibbhamati vā kālaṃ vā karoti, manussā ce pucchanti",
  "tika-vin05t:858_8": "“kassa amhākaṃ vassāvāsikaṃ patta”nti, tesaṃ yathābhūtaṃ ācikkhitabbaṃ. Sace te vadanti",
  "tika-vin05t:858_9": "“tumhākaṃ demā”ti, tassa bhikkhuno pāpuṇāti. Atha saṅghassa vā gaṇassa vā denti,",
  "tika-vin05t:858_10": "saṅghassa vā gaṇassa vā pāpuṇāti. Sace vassūpagatā suddhapaṃsukūlikāyeva honti, ānetvā",
  "tika-vin05t:858_11": "dinnaṃ vassāvāsikaṃ senāsanaparikkhāraṃ vā katvā ṭhapetabbaṃ, bimbohanādīni vā kātabbānīti.",
  "tika-vin05t:859": "Ayaṃ tāva antovasse vassūpanāyikadivasavasena",
  "tika-vin05t:860": "Senāsanaggāhakathā.",
  "tika-vin05t:861": "222. Ayamaparopi utukāle antarāmuttako nāma senāsanaggāho veditabbo. Divasavasena hi tividho senāsanaggāho purimako pacchimako antarāmuttakoti. Vuttañhetaṃ –",
  "tika-vin05t:862_0": "“Tayome, bhikkhave, senāsanaggāhā, purimako pacchimako antarāmuttako. Aparajjugatāya",
  "tika-vin05t:862_1": "āsāḷhiyā purimako gāhetabbo, māsagatāya āsāḷhiyā pacchimako gāhetabbo, aparajjugatāya",
  "tika-vin05t:862_2": "pavāraṇāya āyatiṃ vassāvāsatthāya antarāmuttako gāhetabbo”ti.",
  "tika-vin05t:863_0": "Etesu tīsu senāsanaggāhesu purimako pacchimako cāti ime dve gāhā thāvarā, antarāmuttako",
  "tika-vin05t:863_1": "pana senāsanapaṭijagganatthaṃ bhagavatā anuññāto. Tathā hi ekasmiṃ vihāre mahālābhaṃ",
  "tika-vin05t:863_2": "senāsanaṃ hoti, senāsanasāmikā vassūpagataṃ bhikkhuṃ sabbapaccayehi sakkaccaṃ upaṭṭhahitvā",
  "tika-vin05t:863_3": "pavāretvā gamanakāle bahuṃ samaṇaparikkhāraṃ denti, mahātherā dūratova āgantvā vassūpanāyikadivase",
  "tika-vin05t:863_4": "taṃ gahetvā phāsuṃ vasitvā vuṭṭhavassā lābhaṃ gaṇhitvā pakkamanti. Āvāsikā “mayaṃ",
  "tika-vin05t:863_5": "etthuppannaṃ lābhaṃ na labhāma, niccaṃ āgantukamahātherāva labhanti, teyeva naṃ āgantvā",
  "tika-vin05t:863_6": "paṭijaggissantī”ti palujjantampi na olokenti. Bhagavā tassa paṭijagganatthaṃ “aparajjugatāya",
  "tika-vin05t:863_7": "pavāraṇāya āyatiṃ vassāvāsatthāya antarāmuttako gāhetabbo”ti āha.",
  "tika-vin05t:864_0": "Taṃ gāhentena saṅghatthero vattabbo “bhante, antarāmuttakasenāsanaṃ gaṇhathā”ti.",
  "tika-vin05t:864_1": "Sace gaṇhāti, dātabbaṃ. No ce, eteneva upāyena anutheraṃ ādiṃ katvā yo gaṇhāti, tassa",
  "tika-vin05t:864_2": "antamaso sāmaṇerassapi dātabbaṃ. Tena taṃ senāsanaṃ aṭṭha māse paṭijaggitabbaṃ, chadanabhittibhūmīsu",
  "tika-vin05t:864_3": "yaṃ kiñci khaṇḍaṃ vā phullaṃ vā hoti, taṃ sabbaṃ paṭisaṅkharitabbaṃ. Uddesaparipucchādīhi",
  "tika-vin05t:864_4": "divasaṃ khepetvā rattiṃ tattha vasituṃ vaṭṭati, rattiṃ pariveṇe vasitvā tattha divasaṃ",
  "tika-vin05t:864_5": "khepetumpi vaṭṭati, rattindivaṃ tattheva vasitumpi vaṭṭati, utukāle āgatānaṃ vuḍḍhānaṃ",
  "tika-vin05t:864_6": "na paṭibāhitabbaṃ. Vassūpanāyikadivase pana sampatte sace saṅghatthero “mayhaṃ idaṃ",
  "tika-vin05t:864_7": "pana senāsanaṃ dethā”ti vadati, na labhati. “Bhante, idaṃ antarāmuttakaṃ gahetvā",
  "tika-vin05t:864_8": "ekena bhikkhunā paṭijaggita”nti vatvā na dātabbaṃ, aṭṭha māse paṭijaggitabhikkhusseva",
  "tika-vin05t:864_9": "gāhitaṃ hoti. Yasmiṃ pana senāsane ekasaṃvacchare dvikkhattuṃ paccaye denti chamāsaccayena",
  "tika-vin05t:864_10": "chamāsaccayena, taṃ antarāmuttakaṃ na gāhetabbaṃ. Yasmiṃ vā tikkhattuṃ denti catumāsaccayena",
  "tika-vin05t:864_11": "catumāsaccayena, yasmiṃ vā catukkhattuṃ denti temāsaccayena temāsaccayena, taṃ antarāmuttakaṃ",
  "tika-vin05t:864_12": "na gāhetabbaṃ. Paccayeneva hi taṃ paṭijagganaṃ labhissati. Yasmiṃ pana ekasaṃvacchare",
  "tika-vin05t:864_13": "sakideva bahū paccaye denti, etaṃ antarāmuttakaṃ gāhetabbanti.",
  "tika-vin05t:865_0": "223. “Anujānāmi, bhikkhave, akataṃ vā vihāraṃ vippakataṃ vā navakammaṃ dātuṃ, khuddake",
  "tika-vin05t:865_1": "vihāre kammaṃ oloketvā chappañcavassikaṃ navakammaṃ dātuṃ, aḍḍhayoge kammaṃ oloketvā",
  "tika-vin05t:865_2": "sattaṭṭhavassikaṃ navakammaṃ dātuṃ, mahallake vihāre pāsāde vā kammaṃ oloketvā dasadvādasavassikaṃ",
  "tika-vin05t:865_3": "navakammaṃ dātu”nti vacanato akataṃ vippakataṃ vā senāsanaṃ ekassa bhikkhuno apalokanena",
  "tika-vin05t:865_4": "vā kammavācāya vā sāvetvā navakammaṃ katvā vasituṃ yathāvuttakālaparicchedavasena",
  "tika-vin05t:865_5": "dātabbaṃ. Navakammiko bhikkhu antovasse taṃ āvāsaṃ labhati, utukāle paṭibāhituṃ na",
  "tika-vin05t:865_6": "labhati. Laddhanavakammena pana bhikkhunā vāsipharasunikhādanādīni gahetvā sayaṃ",
  "tika-vin05t:865_7": "na kātabbaṃ, katākataṃ jānitabbaṃ. Sace so āvāso jīrati, āvāsasāmikassa vā tassa",
  "tika-vin05t:865_8": "vaṃse uppannassa vā kassaci kathetabbaṃ “āvāso te nassati, jaggatha etaṃ āvāsa”nti.",
  "tika-vin05t:865_9": "Sace so na sakkoti, bhikkhūhi ñātīhi vā upaṭṭhākehi vā samādāpetvā jaggitabbo. Sace",
  "tika-vin05t:865_10": "tepi na sakkonti, saṅghikena paccayena jaggitabbo, tasmimpi asati ekaṃ āvāsaṃ vissajjetvā",
  "tika-vin05t:865_11": "avasesā jaggitabbā, bahū vissajjetvā ekaṃ saṇṭhapetumpi vaṭṭatiyeva.",
  "tika-vin05t:866": "Dubbhikkhe bhikkhūsu pakkantesu sabbe āvāsā nassanti, tasmā ekaṃ vā dve vā tayo vā āvāse vissajjetvā tato yāgubhattacīvarādīni paribhuñjantehi sesāvāsā jaggitabbāyeva.",
  "tika-vin05t:867_0": "Kurundiyaṃ pana vuttaṃ “saṅghike paccaye asati eko bhikkhu ‘tuyhaṃ ekamañcaṭṭhānaṃ",
  "tika-vin05t:867_1": "gahetvā jaggāhī’ti vattabbo. Sace bahutaraṃ icchati, tibhāgaṃ vā upaḍḍhabhāgaṃ vā",
  "tika-vin05t:867_2": "datvāpi jaggāpetabbaṃ. Atha thambhamattamevettha avasiṭṭhaṃ, bahukammaṃ kātabbanti",
  "tika-vin05t:867_3": "na icchati, ‘tuyhaṃ puggalikameva katvā jaggāhī’ti dātabbaṃ. Evampi hi ‘saṅghassa",
  "tika-vin05t:867_4": "bhaṇḍakaṭhapanaṭṭhānañca navakānañca vasanaṭṭhānaṃ labhissatī’ti jaggāpetabbo. Evaṃ",
  "tika-vin05t:867_5": "jaggito pana tasmiṃ jīvante puggaliko hoti, mate saṅghikova. Sace saddhivihārikānaṃ",
  "tika-vin05t:867_6": "dātukāmo hoti, kammaṃ oloketvā tibhāgaṃ vā upaḍḍhaṃ vā puggalikaṃ katvā jaggāpetabbo.",
  "tika-vin05t:867_7": "Evañhi saddhivihārikānaṃ dātuṃ labhati. Evaṃ jagganake pana asati ekaṃ āvāsaṃ vissajjetvātiādinā",
  "tika-vin05t:867_8": "nayena jaggāpetabbo”ti vuttaṃ. Idampi ca aññaṃ tattheva vuttaṃ.",
  "tika-vin05t:868_0": "Dve bhikkhū saṅghikabhūmiṃ gahetvā sodhetvā saṅghikasenāsanaṃ karonti, yena sā bhūmi",
  "tika-vin05t:868_1": "paṭhamaṃ gahitā, so sāmī. Ubhopi puggalikaṃ karonti, soyeva sāmī. So saṅghikaṃ karoti,",
  "tika-vin05t:868_2": "itaro puggalikaṃ karoti, aññaṃ ce bahu senāsanaṭṭhānaṃ atthi, puggalikaṃ karontopi",
  "tika-vin05t:868_3": "na vāretabbo. Aññasmiṃ pana tādise patirūpe ṭhāne asati taṃ paṭibāhitvā saṅghikaṃ",
  "tika-vin05t:868_4": "karonteneva kātabbaṃ. Yaṃ pana tassa tattha vayakammaṃ kataṃ, taṃ dātabbaṃ. Sace",
  "tika-vin05t:868_5": "pana katāvāse vā āvāsakaraṇaṭṭhāne vā chāyūpagaphalūpagā rukkhā honti, apaloketvā",
  "tika-vin05t:868_6": "hāretabbā. Puggalikā ce honti, sāmikā āpucchitabbā. No ce denti, yāvatatiyakaṃ āpucchitvā",
  "tika-vin05t:868_7": "“rukkhaagghanakamūlaṃ dassāmā”ti hāretabbā.",
  "tika-vin05t:869_0": "224. Yo pana saṅghikaṃ vallimattampi aggahetvā āharimena upakaraṇena saṅghikāya bhūmiyā",
  "tika-vin05t:869_1": "puggalikavihāraṃ kāreti, upaḍḍhaṃ saṅghikaṃ hoti, upaḍḍhaṃ puggalikaṃ. Pāsādo ce",
  "tika-vin05t:869_2": "hoti, heṭṭhāpāsādo saṅghiko, upari puggaliko. Sace yo heṭṭhāpāsādaṃ icchati, heṭṭhāpāsādaṃ",
  "tika-vin05t:869_3": "tassa hoti. Atha heṭṭhā ca upari ca icchati, ubhayattha upaḍḍhaṃ labhati. Dve senāsanāni",
  "tika-vin05t:869_4": "kāreti, ekaṃ saṅghikaṃ, ekaṃ puggalikaṃ. Sace vihāre uṭṭhitena dabbasambhārena kāreti,",
  "tika-vin05t:869_5": "tibhāgaṃ labhati. Sace akataṭṭhāne cayaṃ vā pamukhaṃ vā karoti bahikuṭṭe, upaḍḍhaṃ",
  "tika-vin05t:869_6": "saṅghassa, upaḍḍhaṃ tassa. Atha mahantaṃ visamaṃ pūretvā apade padaṃ dassetvā kataṃ",
  "tika-vin05t:869_7": "hoti, anissaro tattha saṅgho.",
  "tika-vin05t:870_0": "Sace bhikkhu saṅghikavihārato gopānasiādīni gahetvā aññasmiṃ saṅghikāvāse yojeti,",
  "tika-vin05t:870_1": "suyojitāni. Puggalikāvāse yojentehi pana mūlaṃ vā dātabbaṃ, paṭipākatikaṃ vā kātabbaṃ.",
  "tika-vin05t:870_2": "Chaḍḍitavihārato mañcapīṭhādīni theyyacittena gaṇhanto uddhāreyeva bhaṇḍagghena kāretabbo.",
  "tika-vin05t:870_3": "“Puna āvāsikakāle dassāmī”ti gahetvā saṅghikaparibhogena paribhuñjantassa naṭṭhaṃ",
  "tika-vin05t:870_4": "sunaṭṭhaṃ, jiṇṇaṃ sujiṇṇaṃ. Arogaṃ ce, pākatikaṃ kātabbaṃ, puggalikaparibhogena paribhuñjantassa",
  "tika-vin05t:870_5": "naṭṭhaṃ vā jiṇṇaṃ vā gīvā hoti. Tato dvāravātapānādīni saṅghikāvāse vā puggalikāvāse",
  "tika-vin05t:870_6": "vā yojitāni, paṭidātabbāniyeva. Sace koci saṅghiko vihāro undriyati, yaṃ tattha mañcapīṭhādikaṃ,",
  "tika-vin05t:870_7": "taṃ guttatthāya aññatra harituṃ vaṭṭati. Tasmā aññatra haritvā saṅghikaparibhogena",
  "tika-vin05t:870_8": "paribhuñjantassa naṭṭhaṃ sunaṭṭhaṃ, jiṇṇaṃ sujiṇṇaṃ. Sace arogaṃ, tasmiṃ vihāre paṭisaṅkhate",
  "tika-vin05t:870_9": "puna pākatikaṃ kātabbaṃ. Puggalikaparibhogena paribhuñjato naṭṭhaṃ vā jiṇṇaṃ vā gīvā",
  "tika-vin05t:870_10": "hoti, tasmiṃ paṭisaṅkhate dātabbameva. Ayaṃ senāsanaggāhakathā.",
  "tika-vin05t:871_0": "225. Ayaṃ panettha catupaccayasādhāraṇakathā – sammatena appamattakavissajjakena",
  "tika-vin05t:871_1": "bhikkhunā cīvarakammaṃ karontassa “sūciṃ dehī”ti vadato ekā dīghā, ekā rassāti dve",
  "tika-vin05t:871_2": "sūciyo dātabbā. “Avibhattaṃ saṅghikabhaṇḍa”nti pucchitabbakiccaṃ natthi. Pipphalatthikassa",
  "tika-vin05t:871_3": "eko pipphalako, kantāraṃ paṭipajjitukāmassa upāhanayugaḷaṃ, kāyabandhanatthikassa",
  "tika-vin05t:871_4": "kāyabandhanaṃ, “aṃsabaddhako me jiṇṇo”ti āgatassa aṃsabaddhako, parissāvanatthikassa",
  "tika-vin05t:871_5": "parissāvanaṃ dātabbaṃ, dhammakaraṇatthikassa dhammakaraṇo. Sace paṭṭako na hoti,",
  "tika-vin05t:871_6": "dhammakaraṇo paṭṭakena saddhiṃ dātabbo. “Āgantukapattaṃ āropessāmī”ti yācantassa",
  "tika-vin05t:871_7": "kusiyā ca aḍḍhakusiyā ca pahonakaṃ dātabbaṃ. “Maṇḍalaṃ nappahotī”ti āgatassa maṇḍalaṃ",
  "tika-vin05t:871_8": "ekaṃ dātabbaṃ, aḍḍhamaṇḍalāni dve dātabbāni, dve maṇḍalāni yācantassa na dātabbāni.",
  "tika-vin05t:871_9": "Anuvātaparibhaṇḍatthikassa ekassa cīvarassa pahonakaṃ dātabbaṃ, sappinavanītādiatthikassa",
  "tika-vin05t:871_10": "gilānassa ekaṃ bhesajjaṃ nāḷimattaṃ katvā tato tatiyakoṭṭhāso dātabbo. Evaṃ tīṇi",
  "tika-vin05t:871_11": "divasāni datvā nāḷiyā paripuṇṇāya catutthadivasato paṭṭhāya saṅghaṃ āpucchitvā dātabbaṃ,",
  "tika-vin05t:871_12": "guḷapiṇḍepi ekadivasaṃ tatiyabhāgo dātabbo. Evaṃ tīhi divasehi niṭṭhite piṇḍe tato",
  "tika-vin05t:871_13": "paraṃ saṅghaṃ āpucchitvā dātabbaṃ. Sammannitvā ṭhapitayāgubhājakādīhi ca bhājanīyaṭṭhānaṃ",
  "tika-vin05t:871_14": "āgatamanussānaṃ anāpucchitvāva upaḍḍhabhāgo dātabbo. Asammatehi pana apaloketvā dātabboti.",
  "tika-vin05t:872_0": "Saṅghassa santakaṃ sammatena vā āṇattehi vā ārāmikādīhi dīyamānaṃ, gihīnañca santakaṃ",
  "tika-vin05t:872_1": "sāmikena vā āṇattena vā dīyamānaṃ “aparassa bhāgaṃ dehī”ti asantaṃ puggalaṃ vatvā",
  "tika-vin05t:872_2": "gaṇhato bhaṇḍādeyyaṃ. Aññena dīyamānaṃ gaṇhanto bhaṇḍagghena kāretabbo. Asammatena",
  "tika-vin05t:872_3": "vā anāṇattena vā dīyamāne “aparampi bhāgaṃ dehī”ti vatvā vā kūṭavassāni gaṇetvā vā",
  "tika-vin05t:872_4": "gaṇhanto uddhāreyeva bhaṇḍagghena kāretabbo. Itarehi dīyamānaṃ evaṃ gaṇhato bhaṇḍādeyyaṃ",
  "tika-vin05t:872_5": "sāmikena pana “imassa dehī”ti dāpitaṃ vā sayaṃ dinnaṃ vā sudinnanti ayaṃ sabbaṭṭhakathāvinicchayato sāro.",
  "tika-vin05t:873_0": "Piṇḍāya paviṭṭhassapi odanapaṭivīso antoupacārasīmāyaṃ ṭhitasseva gahetuṃ vaṭṭati.",
  "tika-vin05t:873_1": "Yadi pana dāyakā “bahiupacārasīmaṭṭhānampi, bhante, gaṇhatha, āgantvā paribhuñjissantī”ti",
  "tika-vin05t:873_2": "vadanti, evaṃ antogāmaṭṭhānampi gahetuṃ vaṭṭati.",
  "tika-vin05t:874": "Pāḷiṃ aṭṭhakathañceva, oloketvā vicakkhaṇo;",
  "tika-vin05t:875": "Saṅghike paccaye evaṃ, appamattova bhājayeti.",
  "tika-vin05t:876": "Iti pāḷimuttakavinayavinicchayasaṅgahe sabbākārato",
  "tika-vin05t:877": "Catupaccayabhājanīyavinicchayakathā samattā.",
  "tika-vin05t:878": "29. Kathinatthāravinicchayakathā",
  "tika-vin05t:879_0": "226. Kathinanti ettha pana kathinaṃ attharituṃ ke labhanti, ke na labhanti? Gaṇanavasena",
  "tika-vin05t:879_1": "tāva pacchimakoṭiyā pañca janā labhanti, uddhaṃ satasahassampi, pañcannaṃ heṭṭhā",
  "tika-vin05t:879_2": "na labhanti. Vuṭṭhavassavasena purimikāya vassaṃ upagantvā paṭhamapavāraṇāya pavāritā",
  "tika-vin05t:879_3": "labhanti. Chinnavassā vā pacchimikāya upagatā vā na labhanti. “Aññasmiṃ vihāre vuṭṭhavassāpi",
  "tika-vin05t:879_4": "na labhantī”ti mahāpaccariyaṃ vuttaṃ. Purimikāya upagatānaṃ pana sabbe gaṇapūrakā",
  "tika-vin05t:879_5": "honti, ānisaṃsaṃ na labhanti, ānisaṃso itaresaṃyeva hoti. Sace purimikāya upagatā",
  "tika-vin05t:879_6": "cattāro vā honti tayo vā dve vā eko vā, itare gaṇapūrake katvā kathinaṃ attharitabbaṃ.",
  "tika-vin05t:879_7": "Atha cattāro bhikkhū upagatā, eko paripuṇṇavasso sāmaṇero, so ce pacchimikāya upasampajjati,",
  "tika-vin05t:879_8": "gaṇapūrako ceva hoti ānisaṃsañca labhati. Tayo bhikkhū dve sāmaṇerā, dve bhikkhū",
  "tika-vin05t:879_9": "tayo sāmaṇerā, eko bhikkhu cattāro sāmaṇerāti etthāpi eseva nayo. Sace purimikāya",
  "tika-vin05t:879_10": "upagatā kathinatthārakusalā na honti, atthārakusalā khandhakabhāṇakattherā pariyesitvā",
  "tika-vin05t:879_11": "ānetabbā. Kammavācaṃ sāvetvā kathinaṃ attharāpetvā dānañca bhuñjitvā gamissanti,",
  "tika-vin05t:879_12": "ānisaṃso pana itaresaṃyeva hoti.",
  "tika-vin05t:880_0": "Kathinaṃ kena dinnaṃ vaṭṭati? Yena kenaci devena vā manussena vā pañcannaṃ vā sahadhammikānaṃ",
  "tika-vin05t:880_1": "aññatarena dinnaṃ vaṭṭati. Kathinadāyakassa vattaṃ atthi, sace so taṃ ajānanto pucchati",
  "tika-vin05t:880_2": "– “bhante, kathaṃ kathinaṃ dātabba”nti, tassa evaṃ ācikkhitabbaṃ “tiṇṇaṃ cīvarānaṃ",
  "tika-vin05t:880_3": "aññatarappahonakaṃ sūriyuggamanasamaye vatthaṃ ‘kathinacīvaraṃ demā’ti dātuṃ vaṭṭati.",
  "tika-vin05t:880_4": "Tassa parikammatthaṃ ettakā nāma sūciyo, ettakaṃ suttaṃ, ettakaṃ rajanaṃ, parikammaṃ",
  "tika-vin05t:880_5": "karontānaṃ ettakānaṃ bhikkhūnaṃ yāgubhattañca dātuṃ vaṭṭatī”ti.",
  "tika-vin05t:881_0": "Kathinatthārakenapi dhammena samena uppannaṃ kathinaṃ attharantena vattaṃ jānitabbaṃ.",
  "tika-vin05t:881_1": "Tantavāyagehato hi ābhatasantāneneva khalimakkhitasāṭako na vaṭṭati, malīnasāṭakopi",
  "tika-vin05t:881_2": "na vaṭṭati, tasmā kathinatthārasāṭakaṃ labhitvā suṭṭhu dhovitvā sūciādīni cīvarakammūpakaraṇāni",
  "tika-vin05t:881_3": "sajjetvā bahūhi bhikkhūhi saddhiṃ tadaheva sibbitvā niṭṭhitasūcikammaṃ rajitvā kappabinduṃ",
  "tika-vin05t:881_4": "datvā kathinaṃ attharitabbaṃ. Sace tasmiṃ anatthateyeva aññaṃ kathinasāṭakaṃ āharati,",
  "tika-vin05t:881_5": "aññāni ca bahūni kathinānisaṃsavatthāni deti, yo ānisaṃsaṃ bahuṃ deti, tassa santakena",
  "tika-vin05t:881_6": "attharitabbaṃ. Itaro tathā tathā ovaditvā saññāpetabbo.",
  "tika-vin05t:882_0": "Kathinaṃ pana kena attharitabbaṃ? Yassa saṅgho kathinacīvaraṃ deti. Saṅghena pana",
  "tika-vin05t:882_1": "kassa dātabbaṃ? Yo jiṇṇacīvaro hoti. Sace bahū jiṇṇacīvarā, vuḍḍhassa dātabbaṃ. Vuḍḍhesupi",
  "tika-vin05t:882_2": "yo mahāpariso tadaheva cīvaraṃ katvā attharituṃ sakkoti, tassa dātabbaṃ. Sace vuḍḍho",
  "tika-vin05t:882_3": "na sakkoti, navakataro sakkoti, tassa dātabbaṃ. Apica saṅghena mahātherassa saṅgahaṃ",
  "tika-vin05t:882_4": "kātuṃ vaṭṭati, tasmā “tumhe, bhante, gaṇhatha, mayaṃ katvā dassāmā”ti vattabbaṃ.",
  "tika-vin05t:882_5": "Tīsu cīvaresu yaṃ jiṇṇaṃ hoti, tadatthāya dātabbaṃ. Pakatiyā dupaṭṭacīvarassa dupaṭṭatthāyeva",
  "tika-vin05t:882_6": "dātabbaṃ. Sacepissa ekapaṭṭacīvaraṃ ghanaṃ hoti, kathinasāṭakā ca pelavā, sāruppatthāya",
  "tika-vin05t:882_7": "dupaṭṭappahonakameva dātabbaṃ, “ahaṃ alabhanto ekapaṭṭaṃ pārupāmī”ti vadantassapi",
  "tika-vin05t:882_8": "dupaṭṭaṃ dātuṃ vaṭṭati. Yo pana lobhapakatiko hoti, tassa na dātabbaṃ. Tenapi “kathinaṃ",
  "tika-vin05t:882_9": "attharitvā pacchā visibbitvā dve cīvarāni karissāmī”ti na gahetabbaṃ. Yassa pana dīyati, tassa –",
  "tika-vin05t:883_0": "“Suṇātu me, bhante, saṅgho, idaṃ saṅghassa kathinadussaṃ uppannaṃ, yadi saṅghassa",
  "tika-vin05t:883_1": "pattakallaṃ, saṅgho imaṃ kathinadussaṃ itthannāmassa bhikkhuno dadeyya kathinaṃ attharituṃ, esā ñatti.",
  "tika-vin05t:884_0": "“Suṇātu me, bhante, saṅgho, idaṃ saṅghassa kathinadussaṃ uppannaṃ, saṅgho imaṃ kathinadussaṃ",
  "tika-vin05t:884_1": "itthannāmassa bhikkhuno deti kathinaṃ attharituṃ, yassāyasmato khamati imassa kathinadussassa",
  "tika-vin05t:884_2": "itthannāmassa bhikkhuno dānaṃ kathinaṃ attharituṃ, so tuṇhassa. Yassa nakkhamati, so bhāseyya.",
  "tika-vin05t:885": "“Dinnaṃ idaṃ saṅghena kathinadussaṃ itthannāmassa bhikkhuno kathinaṃ attharituṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:886": "Evaṃ dutiyakammavācāya dātabbaṃ.",
  "tika-vin05t:887_0": "Evaṃ dinne pana kathine sace taṃ kathinadussaṃ niṭṭhitaparikammameva hoti, iccetaṃ",
  "tika-vin05t:887_1": "kusalaṃ. No ce niṭṭhitaparikammaṃ hoti, “ahaṃ thero”ti vā “bahussuto”ti vā ekenapi",
  "tika-vin05t:887_2": "akātuṃ na labbhati, sabbeheva sannipatitvā dhovanasibbanarajanāni niṭṭhāpetabbāni.",
  "tika-vin05t:887_3": "Idañhi kathinavattaṃ nāma buddhappasatthaṃ. Atīte padumuttaropi bhagavā kathinavattaṃ",
  "tika-vin05t:887_4": "akāsi. Tassa kira aggasāvako sujātatthero nāma kathinaṃ gaṇhi. Taṃ satthā aṭṭhasaṭṭhiyā",
  "tika-vin05t:887_5": "bhikkhusatasahassehi saddhiṃ nisīditvā akāsi.",
  "tika-vin05t:888_0": "Katapariyositaṃ pana kathinaṃ gahetvā atthārakena bhikkhunā sace saṅghāṭiyā kathinaṃ",
  "tika-vin05t:888_1": "attharitukāmo hoti, porāṇikā saṅghāṭi paccuddharitabbā, navā saṅghāṭi adhiṭṭhātabbā,",
  "tika-vin05t:888_2": "“imāya saṅghāṭiyā kathinaṃ attharāmī”ti vācā bhinditabbā. Sace uttarāsaṅgena kathinaṃ",
  "tika-vin05t:888_3": "attharitukāmo hoti, porāṇako uttarāsaṅgo paccuddharitabbo, navo uttarāsaṅgo adhiṭṭhātabbo,",
  "tika-vin05t:888_4": "“iminā uttarāsaṅgena kathinaṃ attharāmī”ti vācā bhinditabbā. Sace antaravāsakena",
  "tika-vin05t:888_5": "kathinaṃ attharitukāmo hoti, porāṇako antaravāsako paccuddharitabbo, navo antaravāsako",
  "tika-vin05t:888_6": "adhiṭṭhātabbo, “iminā antaravāsakena kathinaṃ attharāmī”ti vācā bhinditabbā.",
  "tika-vin05t:889_0": "Tena kathinatthārakena bhikkhunā saṅghaṃ upasaṅkamitvā ekaṃsaṃ uttarāsaṅgaṃ karitvā",
  "tika-vin05t:889_1": "añjaliṃ paggahetvā evamassa vacanīyo “atthataṃ, bhante, saṅghassa kathinaṃ, dhammiko",
  "tika-vin05t:889_2": "kathinatthāro, anumodathā”ti. Tehi anumodakehi bhikkhūhi ekaṃsaṃ uttarāsaṅgaṃ karitvā",
  "tika-vin05t:889_3": "añjaliṃ paggahetvā evamassa vacanīyo “atthataṃ, āvuso, saṅghassa kathinaṃ, dhammiko",
  "tika-vin05t:889_4": "kathinatthāro, anumodāmā”ti. Tena kathinatthārakena bhikkhunā sambahule bhikkhū upasaṅkamitvā",
  "tika-vin05t:889_5": "ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo “atthataṃ, bhante,",
  "tika-vin05t:889_6": "saṅghassa kathinaṃ, dhammiko kathinatthāro, anumodathā”ti. Tehi anumodakehi bhikkhūhi",
  "tika-vin05t:889_7": "ekaṃsaṃ uttarāsaṅgaṃ karitvā añjaliṃ paggahetvā evamassa vacanīyo “atthataṃ, āvuso,",
  "tika-vin05t:889_8": "saṅghassa kathinaṃ, dhammiko kathinatthāro, anumodāmā”ti. Tena kathinatthārakena",
  "tika-vin05t:889_9": "bhikkhunā ekaṃ bhikkhuṃ upasaṅkamitvā ekaṃsaṃ uttarāsaṅgaṃ karitvā añjaliṃ paggahetvā",
  "tika-vin05t:889_10": "evamassa vacanīyo “atthataṃ, āvuso, saṅghassa kathinaṃ, dhammiko kathinatthāro, anumodāhī”ti.",
  "tika-vin05t:889_11": "Tena anumodakena bhikkhunā ekaṃsaṃ uttarāsaṅgaṃ karitvā añjaliṃ paggahetvā evamassa",
  "tika-vin05t:889_12": "vacanīyo “atthataṃ, āvuso, saṅghassa kathinaṃ, dhammiko kathinatthāro, anumodāmī”ti.",
  "tika-vin05t:889_13": "Evaṃ sabbesaṃ atthataṃ hoti kathinaṃ. Vuttañhetaṃ parivāre “dvinnaṃ puggalānaṃ atthataṃ",
  "tika-vin05t:889_14": "hoti kathinaṃ atthārakassa ca anumodakassa cā”ti. Punapi vuttaṃ “na saṅgho kathinaṃ",
  "tika-vin05t:889_15": "attharati, na gaṇo kathinaṃ attharati, puggalo kathinaṃ attharati, saṅghassa anumodanāya",
  "tika-vin05t:889_16": "gaṇassa anumodanāya puggalassa attharāya saṅghassa atthataṃ hoti kathinaṃ, gaṇassa",
  "tika-vin05t:889_17": "atthataṃ hoti kathinaṃ, puggalassa atthataṃ hoti kathina”nti.",
  "tika-vin05t:890_0": "Evaṃ atthate pana kathine sace kathinacīvarena saddhiṃ ābhataṃ ānisaṃsaṃ dāyakā “yena",
  "tika-vin05t:890_1": "amhākaṃ kathinaṃ gahitaṃ, tasseva demā”ti denti, bhikkhusaṅgho anissaro. Atha avicāretvāva",
  "tika-vin05t:890_2": "datvā gacchanti, bhikkhusaṅgho issaro. Tasmā sace kathinatthārakassa sesacīvarānipi",
  "tika-vin05t:890_3": "dubbalāni honti, saṅghena apaloketvā tesampi atthāya vatthāni dātabbāni, kammavācā",
  "tika-vin05t:890_4": "pana ekāyeva vaṭṭati. Avasesakathinānisaṃse balavavatthāni vassāvāsikaṭhitikāya dātabbāni,",
  "tika-vin05t:890_5": "ṭhitikāya abhāve therāsanato paṭṭhāya dātabbāni, garubhaṇḍaṃ na bhājetabbaṃ. Sace",
  "tika-vin05t:890_6": "pana ekasīmāya bahū vihārā honti, sabbehi bhikkhūhi sannipātāpetvā ekattha kathinaṃ",
  "tika-vin05t:890_7": "attharitabbaṃ, visuṃ visuṃ attharituṃ na vaṭṭati.",
  "tika-vin05t:891_0": "“Atthatakathinānaṃ vo, bhikkhave, pañca kappissanti, anāmantacāro asamādānacāro gaṇabhojanaṃ",
  "tika-vin05t:891_1": "yāvadatthacīvaraṃ yo ca tattha cīvaruppādo. So nesaṃ bhavissatī”ti vacanato atthatakathinānaṃ",
  "tika-vin05t:891_2": "bhikkhūnaṃ anāmantacārādayo pana pañcānisaṃsā labbhanti. Tattha anāmantacāroti anāmantetvā",
  "tika-vin05t:891_3": "caraṇaṃ, yāva kathinaṃ na uddharīyati, tāva cārittasikkhāpadena anāpattīti vuttaṃ",
  "tika-vin05t:891_4": "hoti. Asamādānacāroti cīvaraṃ asamādāya caraṇaṃ, cīvaravippavāsoti attho. Gaṇabhojananti",
  "tika-vin05t:891_5": "gaṇabhojanasikkhāpadena anāpatti vuttā. Yāvadatthacīvaranti yāvatā cīvarena attho,",
  "tika-vin05t:891_6": "tāvatakaṃ anadhiṭṭhitaṃ avikappitaṃ vaṭṭatīti attho. Yo ca tattha cīvaruppādoti tattha",
  "tika-vin05t:891_7": "kathinatthatasīmāya matakacīvaraṃ vā hotu saṅghaṃ uddissa dinnaṃ vā saṅghikena tatruppādena",
  "tika-vin05t:891_8": "ābhataṃ vā, yena kenaci ākārena yaṃ saṅghikaṃ cīvaraṃ uppajjati, taṃ tesaṃ bhavissatīti attho.",
  "tika-vin05t:892": "Iti pāḷimuttakavinayavinicchayasaṅgahe",
  "tika-vin05t:893": "Kathinatthāravinicchayakathā samattā.",
  "tika-vin05t:894": "30. Garubhaṇḍavinicchayakathā",
  "tika-vin05t:895_0": "227. Garubhaṇḍānīti ettha “pañcimāni, bhikkhave, avissajjiyāni na vissajjetabbāni",
  "tika-vin05t:895_1": "saṅghena vā gaṇena vā puggalena vā, vissajjitānipi avissajjitāni honti, yo vissajjeyya,",
  "tika-vin05t:895_2": "āpatti thullaccayassā”tiādinā nayena dassitāni ārāmo ārāmavatthu, vihāro vihāravatthu,",
  "tika-vin05t:895_3": "mañco pīṭhaṃ bhisi bimbohanaṃ, lohakumbhī lohabhāṇakaṃ lohavārako lohakaṭāhaṃ vāsi",
  "tika-vin05t:895_4": "pharasu kuṭhārī kudālo nikhādanaṃ, valli veḷu muñjaṃ pabbajaṃ tiṇaṃ mattikā dārubhaṇḍaṃ",
  "tika-vin05t:895_5": "mattikābhaṇḍanti imāni pañca garubhaṇḍāni nāma.",
  "tika-vin05t:896_0": "Tattha ārāmo nāma pupphārāmo vā phalārāmo vā. Ārāmavatthu nāma tesaṃyeva ārāmānaṃ",
  "tika-vin05t:896_1": "atthāya paricchinditvā ṭhapitokāso, tesu vā ārāmesu vinaṭṭhesu tesaṃ porāṇakabhūmibhāgo.",
  "tika-vin05t:896_2": "Vihāro nāma yaṃ kiñci pāsādādi senāsanaṃ. Vihāravatthu nāma tassa patiṭṭhānokāso.",
  "tika-vin05t:896_3": "Mañco nāma masārako bundikābaddho kuḷīrapādako āhaccapādakoti imesaṃ catunnaṃ mañcānaṃ",
  "tika-vin05t:896_4": "aññataro. Pīṭhaṃ nāma masārakādīnaṃyeva catunnaṃ pīṭhānaṃ aññataraṃ. Bhisi nāma uṇṇabhisiādīnaṃ",
  "tika-vin05t:896_5": "pañcannaṃ aññatarā. Bimbohanaṃ nāma rukkhatūlalatātūlapoṭakītūlānaṃ aññataraṃ. Lohakumbhī",
  "tika-vin05t:896_6": "nāma kāḷalohena vā tambalohena vā yena kenaci lohena katakumbhī. Lohabhāṇakādīsupi",
  "tika-vin05t:896_7": "eseva nayo. Ettha pana bhāṇakanti arañjaro vuccati. Vārakoti ghaṭo. Kaṭāhaṃ kaṭāhameva.",
  "tika-vin05t:896_8": "Vāsiādīsu valliādīsu ca duviññeyyaṃ nāma natthi. Pañcāti ca rāsivasena vuttaṃ, sarūpavasena",
  "tika-vin05t:896_9": "panetāni pañcavīsatividhāni honti. Vuttañhetaṃ –",
  "tika-vin05t:897": "“Dvisaṅgahāni dve honti, tatiyaṃ catusaṅgahaṃ;",
  "tika-vin05t:898": "Catutthaṃ navakoṭṭhāsaṃ, pañcamaṃ aṭṭhabhedanaṃ.",
  "tika-vin05t:899": "“Iti pañcahi rāsīhi, pañcanimmalalocano;",
  "tika-vin05t:900": "Pañcavīsavidhaṃ nātho, garubhaṇḍaṃ pakāsayī”ti.",
  "tika-vin05t:901": "Tatrāyaṃ vinicchayakathā – idañhi sabbampi garubhaṇḍaṃ senāsanakkhandhake “avissajjiya”nti vuttaṃ, kīṭāgirivatthusmiṃ “avebhaṅgiya”nti dassitaṃ, parivāre pana –",
  "tika-vin05t:902": "“Avissajjiyaṃ avebhaṅgiyaṃ,",
  "tika-vin05t:903": "Pañca vuttā mahesinā;",
  "tika-vin05t:904": "Vissajjentassa paribhuñjantassa anāpatti,",
  "tika-vin05t:905": "Pañhāmesā kusalehi cintitā”ti. –",
  "tika-vin05t:906": "Āgataṃ. Tasmā mūlacchejjavasena avissajjiyañca avebhaṅgiyañca, parivattanavasena pana vissajjentassa paribhuñjantassa ca anāpattīti evamettha adhippāyo veditabbo.",
  "tika-vin05t:907_0": "228. Tatrāyaṃ anupubbikathā – idaṃ tāva pañcavidhampi cīvarapiṇḍapātabhesajjatthāya",
  "tika-vin05t:907_1": "upanetuṃ na vaṭṭati, thāvarena ca thāvaraṃ, garubhaṇḍena ca garubhaṇḍaṃ parivattetuṃ",
  "tika-vin05t:907_2": "vaṭṭati. Thāvare pana khettaṃ vatthu taḷākaṃ mātikāti evarūpaṃ bhikkhusaṅghassa vicāretuṃ",
  "tika-vin05t:907_3": "vā sampaṭicchituṃ vā adhivāsetuṃ vā na vaṭṭati, kappiyakārakeheva vicāritato kappiyabhaṇḍaṃ",
  "tika-vin05t:907_4": "vaṭṭati. Ārāmena pana ārāmaṃ ārāmavatthuṃ vihāraṃ vihāravatthunti imāni cattāripi",
  "tika-vin05t:907_5": "parivattetuṃ vaṭṭati.",
  "tika-vin05t:908_0": "Tatrāyaṃ parivattananayo – saṅghassa nāḷikerārāmo dūre hoti, kappiyakārakā bahutaraṃ",
  "tika-vin05t:908_1": "khādanti, yampi na khādanti, tato sakaṭavetanaṃ datvā appameva āharanti, aññesaṃ",
  "tika-vin05t:908_2": "pana tassa ārāmassa avidūre gāmavāsīnaṃ manussānaṃ vihārassa samīpe ārāmo hoti, te",
  "tika-vin05t:908_3": "saṅghaṃ upasaṅkamitvā sakena ārāmena taṃ ārāmaṃ yācanti, saṅghena “ruccati saṅghassā”ti",
  "tika-vin05t:908_4": "apaloketvā sampaṭicchitabbo. Sacepi bhikkhūnaṃ rukkhasahassaṃ hoti, manussānaṃ pañca",
  "tika-vin05t:908_5": "satāni, “tumhākaṃ ārāmo khuddako”ti na vattabbaṃ. Kiñcāpi hi ayaṃ khuddako, atha",
  "tika-vin05t:908_6": "kho itarato bahutaraṃ āyaṃ deti. Sacepi samakameva deti, evampi icchiticchitakkhaṇe",
  "tika-vin05t:908_7": "paribhuñjituṃ sakkāti gahetabbameva. Sace pana manussānaṃ bahutarā rukkhā honti,",
  "tika-vin05t:908_8": "“nanu tumhākaṃ bahutarā rukkhā”ti vattabbaṃ. Sace “atirekaṃ amhākaṃ puññaṃ hotu,",
  "tika-vin05t:908_9": "saṅghassa demā”ti vadanti, jānāpetvā sampaṭicchituṃ vaṭṭati. Bhikkhūnaṃ rukkhā phaladhārino,",
  "tika-vin05t:908_10": "manussānaṃ rukkhā na tāva phalaṃ gaṇhanti, kiñcāpi na gaṇhanti, “na cirena gaṇhissantī”ti",
  "tika-vin05t:908_11": "sampaṭicchitabbameva. Manussānaṃ rukkhā phaladhārino, bhikkhūnaṃ rukkhā na tāva phalaṃ",
  "tika-vin05t:908_12": "gaṇhanti, “nanu tumhākaṃ rukkhā phaladhārino”ti vattabbaṃ. Sace “gaṇhatha, bhante,",
  "tika-vin05t:908_13": "amhākaṃ puññaṃ bhavissatī”ti denti, jānāpetvā sampaṭicchituṃ vaṭṭati. Evaṃ ārāmena",
  "tika-vin05t:908_14": "ārāmo parivattetabbo. Eteneva nayena ārāmavatthupi vihāropi vihāravatthupi ārāmena",
  "tika-vin05t:908_15": "parivattetabbaṃ, ārāmavatthunā ca mahantena vā khuddakena vā ārāmaārāmavatthuvihāravihāravatthūni.",
  "tika-vin05t:909_0": "Kathaṃ vihārena vihāro parivattetabbo? Saṅghassa antogāme gehaṃ hoti, manussānaṃ",
  "tika-vin05t:909_1": "vihāramajjhe pāsādo hoti, ubhopi agghena samakā, sace manussā tena pāsādena taṃ gehaṃ",
  "tika-vin05t:909_2": "yācanti, sampaṭicchituṃ vaṭṭati. Bhikkhūnaṃ ce mahagghataraṃ gehaṃ hoti, “mahagghataraṃ",
  "tika-vin05t:909_3": "amhākaṃ geha”nti vutte ca “kiñcāpi mahagghataraṃ pabbajitānaṃ asāruppaṃ, na sakkā",
  "tika-vin05t:909_4": "tattha pabbajitehi vasituṃ, idaṃ pana sāruppaṃ, gaṇhathā”ti vadanti, evampi sampaṭicchituṃ",
  "tika-vin05t:909_5": "vaṭṭati. Sace pana manussānaṃ mahagghaṃ hoti, “nanu tumhākaṃ gehaṃ mahaggha”nti vattabbaṃ.",
  "tika-vin05t:909_6": "“Hotu, bhante, amhākaṃ puññaṃ bhavissati, gaṇhathā”ti vutte pana sampaṭicchituṃ vaṭṭati.",
  "tika-vin05t:909_7": "Evampi vihārena vihāro parivattetabbo. Eteneva nayena vihāravatthupi ārāmopi ārāmavatthupi",
  "tika-vin05t:909_8": "vihārena parivattetabbaṃ, vihāravatthunā ca mahagghena vā appagghena vā vihāravihāravatthuārāmaārāmavatthūni.",
  "tika-vin05t:909_9": "Evaṃ thāvarena thāvaraparivattanaṃ veditabbaṃ.",
  "tika-vin05t:910_0": "Garubhaṇḍena garubhaṇḍaparivattane pana mañcapīṭhaṃ mahantaṃ vā hotu khuddakaṃ vā,",
  "tika-vin05t:910_1": "antamaso caturaṅgulapādakaṃ gāmadārakehi paṃsvāgārakesu kīḷantehi katampi saṅghassa",
  "tika-vin05t:910_2": "dinnakālato paṭṭhāya garubhaṇḍaṃ hoti. Sacepi rājarājamahāmattādayo ekappahāreneva",
  "tika-vin05t:910_3": "mañcasataṃ vā mañcasahassaṃ vā denti, sabbe kappiyamañcā sampaṭicchitabbā, sampaṭicchitvā",
  "tika-vin05t:910_4": "“vuḍḍhapaṭipāṭiyā saṅghikaparibhogena paribhuñjathā”ti dātabbā, puggalikavasena na",
  "tika-vin05t:910_5": "dātabbā. Atirekamañce bhaṇḍāgārādīsu paññapetvā pattacīvaraṃ nikkhipitumpi vaṭṭati.",
  "tika-vin05t:910_6": "Bahisīmāya “saṅghassa demā”ti dinnamañco saṅghattherassa vasanaṭṭhāne dātabbo. Tattha",
  "tika-vin05t:910_7": "ce bahū mañcā honti, mañcena kammaṃ natthi. Yassa vasanaṭṭhāne kammaṃ atthi, tattha",
  "tika-vin05t:910_8": "“saṅghikaparibhogena paribhuñjathā”ti dātabbo. Mahagghena satagghanakena vā sahassagghanakena",
  "tika-vin05t:910_9": "vā mañcena aññaṃ mañcasataṃ labhati, parivattetvā gahetabbaṃ. Na kevalaṃ mañcena",
  "tika-vin05t:910_10": "mañcoyeva, ārāmaārāmavatthuvihāravihāravatthupīṭhabhisibimbohanānipi parivattetuṃ",
  "tika-vin05t:910_11": "vaṭṭanti. Esa nayo pīṭhabhisibimbohanesupi. Etesu pana akappiyaṃ na paribhuñjitabbaṃ,",
  "tika-vin05t:910_12": "kappiyaṃ saṅghikaparibhogena paribhuñjitabbaṃ. Akappiyaṃ vā mahagghaṃ kappiyaṃ vā",
  "tika-vin05t:910_13": "parivattetvā vuttavatthūni gahetabbāni. Agarubhaṇḍupagaṃ pana bhisibimbohanaṃ nāma natthi.",
  "tika-vin05t:911_0": "229. Lohakumbhī lohabhāṇakaṃ lohakaṭāhanti imāni tīṇi mahantāni vā hontu khuddakāni",
  "tika-vin05t:911_1": "vā, antamaso pasatamattaudakagaṇhanakānipi garubhaṇḍāniyeva. Lohavārako pana kāḷalohatambalohavaṭṭalohakaṃsalohānaṃ",
  "tika-vin05t:911_2": "yena kenaci kato sīhaḷadīpe pādagaṇhanako bhājetabbo. Pādo ca nāma magadhanāḷiyā",
  "tika-vin05t:911_3": "pañcanāḷimattaṃ gaṇhāti, tato atirekagaṇhanako garubhaṇḍaṃ. Imāni tāva pāḷiyaṃ āgatāni",
  "tika-vin05t:911_4": "lohabhājanāni. Pāḷiyaṃ pana anāgatāni bhiṅgārapaṭiggahauḷauṅkadabbikaṭacchupātitaṭṭakasarakasamuggaaṅgārakapalladhūmakaṭacchuādīni",
  "tika-vin05t:911_5": "khuddakāni vā mahantāni vā sabbāni garubhaṇḍāni. Patto ayathālakaṃ tambalohathālakanti",
  "tika-vin05t:911_6": "imāni pana bhājanīyāni. Kaṃsalohavaṭṭalohabhājanavikati saṅghikaparibhogena vā gihivikaṭā",
  "tika-vin05t:911_7": "vā vaṭṭati, puggalikaparibhogena na vaṭṭati. Kaṃsalohādibhājanaṃ saṅghassa dinnampi",
  "tika-vin05t:911_8": "hi pārihāriyaṃ na vaṭṭati, gihivikaṭanīhāreneva paribhuñjitabbanti mahāpaccariyaṃ vuttaṃ.",
  "tika-vin05t:912_0": "Ṭhapetvā pana bhājanavikatiṃ aññasmimpi kappiyalohabhaṇḍe añjanī añjanisalākā kaṇṇamalaharaṇī",
  "tika-vin05t:912_1": "sūci paṇṇasūci khuddako pipphalako khuddakaṃ ārakaṇṭakaṃ kuñcikā tāḷaṃ kattarayaṭṭhi",
  "tika-vin05t:912_2": "vedhako natthudānaṃ bhiṇḍivālo lohakūṭo lohakutti lohaguḷo lohapiṇḍi lohacakkalikaṃ",
  "tika-vin05t:912_3": "aññampi vippakatalohabhaṇḍaṃ bhājanīyaṃ. Dhūmanettaphāladīparukkhadīpakapallakaolambakadīpaitthipurisatiracchānagatarūpakāni",
  "tika-vin05t:912_4": "pana aññāni vā bhitticchadanakavāṭādīsu upanetabbāni antamaso lohakhilakaṃ upādāya",
  "tika-vin05t:912_5": "sabbāni lohabhaṇḍāni garubhaṇḍāniyeva honti, attanā laddhānipi pariharitvā puggalikaparibhogena",
  "tika-vin05t:912_6": "na paribhuñjitabbāni, saṅghikaparibhogena vā gihivikaṭāni vā vaṭṭanti. Tipubhaṇḍepi",
  "tika-vin05t:912_7": "eseva nayo. Khīrapāsāṇamayāni taṭṭakasarakādīni garubhaṇḍāniyeva.",
  "tika-vin05t:913_0": "Ghaṭako pana telabhājanaṃ vā pādagaṇhanakato atirekameva garubhaṇḍaṃ. Suvaṇṇarajatahārakūṭajātiphalikabhājanāni",
  "tika-vin05t:913_1": "gihivikaṭānipi na vaṭṭanti, pageva saṅghikaparibhogena vā puggalikaparibhogena vā.",
  "tika-vin05t:913_2": "Senāsanaparibhoge pana āmāsampi anāmāsampi sabbaṃ vaṭṭati.",
  "tika-vin05t:914_0": "Vāsiādīsu yāya vāsiyā ṭhapetvā dantakaṭṭhacchedanaṃ vā ucchutacchanaṃ vā aññaṃ mahākammaṃ",
  "tika-vin05t:914_1": "kātuṃ na sakkā, ayaṃ bhājanīyā. Tato mahantatarā yena kenaci ākārena katā vāsi garubhaṇḍameva.",
  "tika-vin05t:914_2": "Pharasu pana antamaso vejjānaṃ sirāvedhanapharasupi garubhaṇḍameva. Kuṭhāriyaṃ pharasusadisoyeva",
  "tika-vin05t:914_3": "vinicchayo. Yā pana āvudhasaṅkhepena katā, ayaṃ anāmāsā. Kudālo antamaso caturaṅgulamattopi",
  "tika-vin05t:914_4": "garubhaṇḍameva. Nikhādanaṃ caturassamukhaṃ vā hotu doṇimukhaṃ vā vaṅkaṃ vā ujukaṃ",
  "tika-vin05t:914_5": "vā, antamaso sammuñjanīdaṇḍakavedhanampi daṇḍabaddhaṃ ce, garubhaṇḍameva. Sammuñjanīdaṇḍakhaṇanakaṃ",
  "tika-vin05t:914_6": "pana adaṇḍakaṃ phalamattameva. Yaṃ sakkā sipāṭikāya pakkhipitvā pariharituṃ, taṃ",
  "tika-vin05t:914_7": "bhājanīyaṃ. Sikharampi nikhādaneneva saṅgahitaṃ. Yehi manussehi vihāre vāsiādīni",
  "tika-vin05t:914_8": "dinnāni honti, te ce ghare daḍḍhe vā corehi vā vilutte “detha no, bhante, upakaraṇe,",
  "tika-vin05t:914_9": "puna pākatike karissāmā”ti vadanti, dātabbā. Sace āharanti, na vāretabbā, anāharantāpi na codetabbā.",
  "tika-vin05t:915_0": "Kammāratacchakāracundakāranaḷakāramaṇikārapattabandhakānaṃ adhikaraṇimuṭṭhikasaṇḍāsatulādīni",
  "tika-vin05t:915_1": "sabbāni lohamayaupakaraṇāni saṅghe dinnakālato paṭṭhāya garubhaṇḍāni. Tipukoṭṭakasuvaṇṇakāracammakāraupakaraṇesupi",
  "tika-vin05t:915_2": "eseva nayo. Ayaṃ pana viseso – tipukoṭṭakaupakaraṇesupi tipucchedanakasatthakaṃ,",
  "tika-vin05t:915_3": "suvaṇṇakāraupakaraṇesu suvaṇṇacchedanakasatthakaṃ, cammakāraupakaraṇesu kataparikammacammacchedanakakhuddakasatthakanti",
  "tika-vin05t:915_4": "imāni bhājanīyabhaṇḍāni. Nahāpitatunnakāraupakaraṇesupi ṭhapetvā mahākattariṃ mahāsaṇḍāsaṃ",
  "tika-vin05t:915_5": "mahāpipphalikañca sabbaṃ bhājanīyaṃ, mahākattariādīni garubhaṇḍāni.",
  "tika-vin05t:916_0": "Valliādīsu vettavalliādikā yā kāci aḍḍhabāhuppamāṇā valli saṅghassa dinnā vā tatthajātakā",
  "tika-vin05t:916_1": "vā rakkhitagopitā garubhaṇḍaṃ hoti, sā saṅghakamme ca cetiyakamme ca kate sace atirekā",
  "tika-vin05t:916_2": "hoti, puggalikakammepi upanetuṃ vaṭṭati. Arakkhitā pana garubhaṇḍameva na hoti. Suttamakacivākanāḷikerahīracammamayā",
  "tika-vin05t:916_3": "rajjukā vā yottāni vā vāke ca nāḷikerahīre ca vaṭṭetvā katā ekavaṭṭā vā dvivaṭṭā",
  "tika-vin05t:916_4": "vā saṅghassa dinnakālato paṭṭhāya garubhaṇḍaṃ. Suttaṃ pana avaṭṭetvā dinnaṃ makacivākanāḷikerahīrā",
  "tika-vin05t:916_5": "ca bhājanīyā. Yehi panetāni rajjukayottādīni dinnāni honti, te attano karaṇīyena",
  "tika-vin05t:916_6": "harantā na vāretabbā.",
  "tika-vin05t:917_0": "Yo koci antamaso aṭṭhaṅgulasūcidaṇḍakamattopi veḷu saṅghassa dinno vā tatthajātako",
  "tika-vin05t:917_1": "vā rakkhitagopito garubhaṇḍaṃ, sopi saṅghakamme ca cetiyakamme ca kate atireko puggalikakamme",
  "tika-vin05t:917_2": "ca dātuṃ vaṭṭati. Pādagaṇhanakatelanāḷi pana kattarayaṭṭhi upāhanadaṇḍako chattadaṇḍako",
  "tika-vin05t:917_3": "chattasalākāti idamettha bhājanīyabhaṇḍaṃ. Daḍḍhagehamanussā gaṇhitvā gacchantā na",
  "tika-vin05t:917_4": "vāretabbā. Rakkhitagopitaṃ veḷuṃ gaṇhantena samakaṃ vā atirekaṃ vā thāvaraṃ antamaso",
  "tika-vin05t:917_5": "taṃagghanakavallikāyapi phātikammaṃ katvā gahetabbo, phātikammaṃ akatvā gaṇhantena",
  "tika-vin05t:917_6": "tattheva vaḷañjetabbo. Gamanakāle saṅghike āvāse ṭhapetvā gantabbaṃ, asatiyā gahetvā",
  "tika-vin05t:917_7": "gatena pahiṇitvā dātabbo. Desantaragatena sampattavihāro saṅghikāvāse ṭhapetabbo.",
  "tika-vin05t:918_0": "Tiṇanti muñjañca pabbajañca ṭhapetvā avasesaṃ yaṃ kiñci tiṇaṃ. Yattha pana tiṇaṃ",
  "tika-vin05t:918_1": "natthi, tattha paṇṇehi chādenti, tasmā paṇṇampi tiṇeneva saṅgahitaṃ. Iti muñjādīsu",
  "tika-vin05t:918_2": "yaṃ kiñci muṭṭhippamāṇaṃ tiṇaṃ tālapaṇṇādīsu ca ekapaṇṇampi saṅghassa dinnaṃ vā tatthajātakaṃ",
  "tika-vin05t:918_3": "vā bahārāme saṅghassa tiṇavatthuto jātatiṇaṃ vā rakkhitagopitaṃ garubhaṇḍaṃ hoti,",
  "tika-vin05t:918_4": "tampi saṅghakamme ca cetiyakamme ca kate atirekaṃ puggalikakamme dātuṃ vaṭṭati, daḍḍhagehamanussā",
  "tika-vin05t:918_5": "gahetvā gacchantā na vāretabbā. Aṭṭhaṅgulappamāṇopi rittapotthako garubhaṇḍameva.",
  "tika-vin05t:919_0": "Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu",
  "tika-vin05t:919_1": "vā yaṃ kiñci dullabhaṭṭhāne ānetvā dinnaṃ tatthajātakaṃ vā, rakkhitagopitaṃ tālaphalapakkamattaṃ",
  "tika-vin05t:919_2": "garubhaṇḍaṃ hoti, tampi saṅghakamme ca cetiyakamme ca niṭṭhite atirekaṃ puggalikakamme",
  "tika-vin05t:919_3": "ca dātuṃ vaṭṭati, hiṅguhiṅgulakaharitālamanosilañjanāni pana bhājanīyabhaṇḍāni.",
  "tika-vin05t:920_0": "Dārubhaṇḍe “yo koci aṭṭhaṅgulasūcidaṇḍamattopi dārubhaṇḍako dārudullabhaṭṭhāne saṅghassa",
  "tika-vin05t:920_1": "dinno vā tatthajātako vā rakkhitagopito, ayaṃ garubhaṇḍaṃ hotī”ti kurundiyaṃ vuttaṃ.",
  "tika-vin05t:920_2": "Mahāaṭṭhakathāyaṃ pana sabbampi dāruveḷucammapāsāṇādivikatiṃ dārubhaṇḍena saṅgaṇhitvā",
  "tika-vin05t:920_3": "āsandikato paṭṭhāya dārubhaṇḍe vinicchayo vutto. Tatrāyaṃ nayo – āsandiko sattaṅgo",
  "tika-vin05t:920_4": "bhaddapīṭhaṃ pīṭhikā ekapādakapīṭhaṃ āmaṇḍakavaṇṭakapīṭhaṃ phalakaṃ kocchaṃ palālapīṭhanti",
  "tika-vin05t:920_5": "imesu tāva yaṃ kiñci khuddakaṃ vā hotu mahantaṃ vā, saṅghassa dinnaṃ garubhaṇḍaṃ",
  "tika-vin05t:920_6": "hoti. Palālapīṭhena cettha kadalipattādipīṭhānipi saṅgahitāni. Byagghacammaonaddhampi",
  "tika-vin05t:920_7": "vāḷarūpaparikkhittaṃ ratanaparisibbitaṃ kocchaṃ garubhaṇḍameva, vaṅkaphalakaṃ dīghaphalakaṃ",
  "tika-vin05t:920_8": "cīvaradhovanaphalakaṃ ghaṭṭanaphalakaṃ ghaṭṭanamuggaro dantakaṭṭhacchedanagaṇṭhikā",
  "tika-vin05t:920_9": "daṇḍamuggaro ambaṇaṃ rajanadoṇi udakapaṭicchako dārumayo vā dantamayo vā veḷumayo",
  "tika-vin05t:920_10": "vā sapādakopi apādakopi samuggo mañjūsā pādagaṇhanakato atirekappamāṇo karaṇḍo udakadoṇi",
  "tika-vin05t:920_11": "udakakaṭāhaṃ uḷuṅko kaṭacchu pānīyasarāvaṃ pānīyasaṅkhoti etesupi yaṃ kiñci saṅghe",
  "tika-vin05t:920_12": "dinnaṃ garubhaṇḍaṃ. Saṅkhathālakaṃ pana bhājanīyaṃ, tathā dārumayo udakatumbo.",
  "tika-vin05t:921_0": "Pādakathalikamaṇḍalaṃ dārumayaṃ vā hotu coḷapaṇṇādimayaṃ vā, sabbaṃ garubhaṇḍaṃ.",
  "tika-vin05t:921_1": "Ādhārako pattapidhānaṃ tālavaṇṭaṃ bījanī caṅkoṭakaṃ pacchi yaṭṭhisammuñjanī muṭṭhisammuñjanīti",
  "tika-vin05t:921_2": "etesupi yaṃ kiñci khuddakaṃ vā hotu mahantaṃ vā, dāruveḷupaṇṇacammādīsu yena kenaci",
  "tika-vin05t:921_3": "kataṃ garubhaṇḍameva. Thambhatulāsopānaphalakādīsu dārumayaṃ vā pāsāṇamayaṃ vā yaṃ",
  "tika-vin05t:921_4": "kiñci gehasambhārarūpaṃ yo koci kaṭasārako yaṃ kiñci bhūmattharaṇaṃ yaṃ kiñci akappiyacammaṃ,",
  "tika-vin05t:921_5": "sabbaṃ saṅghe dinnaṃ garubhaṇḍaṃ, bhūmattharaṇaṃ kātuṃ vaṭṭati. Eḷakacammaṃ pana",
  "tika-vin05t:921_6": "paccattharaṇagatikaṃ hoti, tampi garubhaṇḍameva. Kappiyacammāni bhājanīyāni. Kurundiyaṃ",
  "tika-vin05t:921_7": "pana “sabbaṃ mañcappamāṇaṃ cammaṃ garubhaṇḍa”nti vuttaṃ.",
  "tika-vin05t:922_0": "Udukkhalaṃ musalaṃ suppaṃ nisadaṃ nisadapoto pāsāṇadoṇi pāsāṇakaṭāhaṃ turivemabhastādi",
  "tika-vin05t:922_1": "sabbaṃ pesakārādibhaṇḍaṃ sabbaṃ kasibhaṇḍaṃ sabbaṃ cakkayuttakaṃ yānaṃ garubhaṇḍameva.",
  "tika-vin05t:922_2": "Mañcapādo mañcaaṭanī pīṭhapādo pīṭhaaṭanī vāsipharasuādīnaṃ daṇḍāti etesu yaṃ kiñci",
  "tika-vin05t:922_3": "vippakatatacchanakammaṃ aniṭṭhitameva bhājanīyaṃ, tacchitamaṭṭhaṃ pana garubhaṇḍaṃ",
  "tika-vin05t:922_4": "hoti. Anuññātavāsiyā pana daṇḍo chattamuṭṭhipaṇṇaṃ kattarayaṭṭhi upāhanā araṇisahitaṃ",
  "tika-vin05t:922_5": "dhammakaraṇo pādagaṇhanakato anatirittaṃ āmalakatumbaṃ āmalakaghaṭo lābukatumbaṃ",
  "tika-vin05t:922_6": "lābughaṭo visāṇakatumbanti sabbamevetaṃ bhājanīyaṃ, tato mahantataraṃ garubhaṇḍaṃ.",
  "tika-vin05t:922_7": "Hatthidanto vā yaṃ kiñci visāṇaṃ vā atacchitaṃ yathāgatameva bhājanīyaṃ. Tehi katamañcapādādīsu",
  "tika-vin05t:922_8": "purimasadisoyeva vinicchayo. Tacchitaniṭṭhitopi hiṅgukaraṇḍako gaṇṭhikā vidho añjanī",
  "tika-vin05t:922_9": "añjanīsalākā udakapuñchanīti idaṃ sabbaṃ bhājanīyameva.",
  "tika-vin05t:923_0": "Mattikābhaṇḍe sabbaṃ manussānaṃ upabhogaparibhogaṃ ghaṭapīṭharādikulālabhājanaṃ pattakaṭāhaṃ",
  "tika-vin05t:923_1": "aṅgārakaṭāhaṃ dhūmadānaṃ dīparukkhako dīpakapallikā cayaniṭṭhakā chadaniṭṭhakā thūpikāti",
  "tika-vin05t:923_2": "saṅghassa dinnakālato paṭṭhāya garubhaṇḍaṃ, pādagaṇhanakato anatirittappamāṇo pana",
  "tika-vin05t:923_3": "ghaṭako pattaṃ thālakaṃ kañcanako kuṇḍikāti idamettha bhājanīyabhaṇḍaṃ. Yathā ca",
  "tika-vin05t:923_4": "mattikābhaṇḍe, evaṃ lohabhaṇḍepi kuṇḍikā bhājanīyakoṭṭhāsameva bhajatīti ayamettha anupubbikathā.",
  "tika-vin05t:924": "Iti pāḷimuttakavinayavinicchayasaṅgahe",
  "tika-vin05t:925": "Garubhaṇḍavinicchayakathā samattā.",
  "tika-vin05t:926": "31. Codanādivinicchayakathā",
  "tika-vin05t:927_0": "230. Codanādivinicchayoti ettha pana codetuṃ ko labhati, ko na labhati? Dubbalacodakavacanaṃ",
  "tika-vin05t:927_1": "tāva gahetvā koci na labhati. Dubbalacodako nāma sambahulesu kathāsallāpena nisinnesu",
  "tika-vin05t:927_2": "eko ekaṃ ārabbha anodissakaṃ katvā pārājikavatthuṃ katheti, añño taṃ sutvā itarassa",
  "tika-vin05t:927_3": "gantvā āroceti, so taṃ upasaṅkamitvā “tvaṃ kira maṃ idañcidañca vadasī”ti bhaṇati,",
  "tika-vin05t:927_4": "so “nāhaṃ evarūpaṃ jānāmi, kathāpavattiyaṃ pana mayā anodissakaṃ katvā vuttamatthi.",
  "tika-vin05t:927_5": "Sace ahaṃ tava imaṃ dukkhuppattiṃ jāneyyaṃ, ettakampi na katheyya”nti. Ayaṃ dubbalacodako.",
  "tika-vin05t:927_6": "Tassetaṃ kathāsallāpaṃ gahetvā taṃ bhikkhuṃ koci codetuṃ na labhati, etaṃ pana aggahetvā",
  "tika-vin05t:927_7": "sīlasampanno bhikkhu bhikkhuṃ vā bhikkhuniṃ vā, sīlasampannā ca bhikkhunī bhikkhunīmeva",
  "tika-vin05t:927_8": "codetuṃ labhatīti mahāpadumatthero āha. Mahāsumatthero pana “pañcapi sahadhammikā",
  "tika-vin05t:927_9": "labhantī”ti āha. Godattatthero “na koci na labhatī”ti vatvā “bhikkhussa sutvā codeti,",
  "tika-vin05t:927_10": "bhikkhuniyā sutvā…pe… titthiyasāvakānaṃ sutvā codetī”ti idaṃ suttaṃ āhari. Tiṇṇampi",
  "tika-vin05t:927_11": "therānaṃ vāde cuditakasseva paṭiññāya kāretabbo.",
  "tika-vin05t:928_0": "Ayaṃ pana codanā nāma diṭṭhacodanā sutacodanā parisaṅkitacodanāti tividhā hoti. Aparāpi",
  "tika-vin05t:928_1": "catubbidhā hoti sīlavipatticodanā ācāravipatticodanā diṭṭhivipatticodanā ājīvavipatticodanāti.",
  "tika-vin05t:928_2": "Tattha garukānaṃ dvinnaṃ āpattikkhandhānaṃ vasena sīlavipatticodanā veditabbā, avasesānaṃ",
  "tika-vin05t:928_3": "vasena ācāravipatticodanā, micchādiṭṭhiantaggāhikadiṭṭhivasena diṭṭhivipatticodanā,",
  "tika-vin05t:928_4": "ājīvahetu paññattānaṃ channaṃ sikkhāpadānaṃ vasena ājīvavipatticodanā veditabbā.",
  "tika-vin05t:929_0": "Aparāpi catubbidhā hoti vatthusandassanā āpattisandassanā saṃvāsapaṭikkhepo sāmīcipaṭikkhepoti.",
  "tika-vin05t:929_1": "Tattha vatthusandassanā nāma “tvaṃ methunaṃ dhammaṃ paṭisevi, adinnaṃ ādiyi, manussaṃ",
  "tika-vin05t:929_2": "ghātayittha, abhūtaṃ ārocayitthā”ti evaṃ pavattā. Āpattisandassanā nāma “tvaṃ methunadhammapārājikāpattiṃ",
  "tika-vin05t:929_3": "āpanno”tievamādinayappavattā. Saṃvāsapaṭikkhepo nāma “natthi tayā saddhiṃ uposatho",
  "tika-vin05t:929_4": "vā pavāraṇā vā saṅghakammaṃ vā”ti evaṃ pavatto. Sāmīcipaṭikkhepo nāma abhivādanapaccuṭṭhānaañjalīkammabījanādikammānaṃ",
  "tika-vin05t:929_5": "akaraṇaṃ. Taṃ paṭipāṭiyā vandanādīni karonto ekassa akatvā sesānaṃ karaṇakāle veditabbaṃ.",
  "tika-vin05t:929_6": "Ettāvatāpi codanā nāma hoti. Yāgubhattādinā pana yaṃ icchati, taṃ āpucchati, na tāvatā codanā hoti.",
  "tika-vin05t:930_0": "Aparā pātimokkhaṭṭhapanakkhandhake “ekaṃ, bhikkhave, adhammikaṃ pātimokkhaṭṭhapanaṃ,",
  "tika-vin05t:930_1": "ekaṃ dhammika”ntiādiṃ katvā yāva dasa adhammikāni pātimokkhaṭṭhapanāni, dasa dhammikānīti",
  "tika-vin05t:930_2": "evaṃ adhammikā pañcapaññāsa, dhammikā pañcapaññāsāti dasuttarasataṃ codanā vuttā.",
  "tika-vin05t:930_3": "Tā diṭṭhena codentassa dasuttarasataṃ, sutena codentassa dasuttarasataṃ, parisaṅkāya",
  "tika-vin05t:930_4": "codentassa dasuttarasatanti tiṃsādhikāni tīṇi satāni honti. Tāni kāyena codentassa,",
  "tika-vin05t:930_5": "vācāya codentassa, kāyavācāya codentassāti tiguṇāni katāni navutādhikāni nava satāni",
  "tika-vin05t:930_6": "honti. Tāni attanā codentassapi parena codāpentassapi tattakānevāti vīsatiūnāni dve",
  "tika-vin05t:930_7": "sahassāni honti. Puna diṭṭhādibhede samūlikāmūlikavasena anekasahassā codanā hontīti veditabbā.",
  "tika-vin05t:931_0": "231. Vuttappabhedāsu pana imāsu codanāsu yāya kāyaci codanāya vasena saṅghamajjhe",
  "tika-vin05t:931_1": "osaṭe vatthusmiṃ cuditakacodakā vattabbā “tumhe amhākaṃ vinicchayena tuṭṭhā bhavissathā”ti.",
  "tika-vin05t:931_2": "Sace “bhavissāmā”ti vadanti, saṅghena taṃ adhikaraṇaṃ sampaṭicchitabbaṃ. Atha pana",
  "tika-vin05t:931_3": "“vinicchinatha tāva, bhante, sace amhākaṃ khamissati, gaṇhissāmā”ti vadanti, “cetiyaṃ",
  "tika-vin05t:931_4": "tāva vandathā”tiādīni vatvā dīghasuttaṃ katvā vissajjitabbaṃ. Te ce cirarattaṃ kilantā",
  "tika-vin05t:931_5": "pakkantaparisā upacchinnapakkhā hutvā puna yācanti, yāvatatiyaṃ paṭikkhipitvā yadā",
  "tika-vin05t:931_6": "nimmadā honti, tadā nesaṃ adhikaraṇaṃ vinicchinitabbaṃ. Vinicchinantehi ca sace alajjussannā",
  "tika-vin05t:931_7": "hoti parisā, ubbāhikāya taṃ adhikaraṇaṃ vinicchinitabbaṃ. Sace bālussannā hoti parisā,",
  "tika-vin05t:931_8": "“tumhākaṃ sabhāge vinayadhare pariyesathā”ti vinayadhare pariyesāpetvā yena dhammena",
  "tika-vin05t:931_9": "yena vinayena yena satthusāsanena taṃ adhikaraṇaṃ vūpasammati, tathā taṃ adhikaraṇaṃ vūpasametabbaṃ.",
  "tika-vin05t:932_0": "Tattha ca dhammoti bhūtaṃ vatthu. Vinayoti codanā ceva sāraṇā ca. Satthusāsananti",
  "tika-vin05t:932_1": "ñattisampadā ca anussāvanasampadā ca. Tasmā codakena vatthusmiṃ ārocite cuditako",
  "tika-vin05t:932_2": "pucchitabbo “santametaṃ, no”ti. Evaṃ vatthuṃ upaparikkhitvā bhūtena vatthunā codetvā",
  "tika-vin05t:932_3": "sāretvā ñattisampadāya ca anussāvanasampadāya ca taṃ adhikaraṇaṃ vūpasametabbaṃ.",
  "tika-vin05t:932_4": "Tatra ce alajjī lajjiṃ codeti, so ca alajjī bālo hoti abyatto, nāssa nayo dātabbo,",
  "tika-vin05t:932_5": "evaṃ pana vattabbo “kimhi naṃ codesī”ti. Addhā so vakkhati “kimidaṃ, bhante, kimhi",
  "tika-vin05t:932_6": "naṃ nāmā”ti. “Tvaṃ kimhi nampi na jānāsi, na yuttaṃ tayā evarūpena bālena paraṃ codetu”nti",
  "tika-vin05t:932_7": "uyyojetabbo, nāssa anuyogo dātabbo. Sace pana so alajjī paṇḍito hoti byatto, diṭṭhena",
  "tika-vin05t:932_8": "vā sutena vā ajjhottharitvā sampādetuṃ sakkoti, etassa anuyogaṃ datvā lajjisseva",
  "tika-vin05t:932_9": "paṭiññāya kammaṃ kātabbaṃ.",
  "tika-vin05t:933_0": "Sace lajjī alajjiṃ codeti, so ca lajjī bālo hoti abyatto, na sakkoti anuyogaṃ dātuṃ,",
  "tika-vin05t:933_1": "tassa nayo dātabbo “kimhi naṃ codesi sīlavipattiyā vā ācāravipattiādīsu vā ekissā”ti.",
  "tika-vin05t:933_2": "Kasmā pana imasseva evaṃ nayo dātabbo, na itarassāti, nanu na yuttaṃ vinayadharānaṃ",
  "tika-vin05t:933_3": "agatigamananti? Na yuttameva. Idaṃ pana agatigamanaṃ na hoti, dhammānuggaho nāma",
  "tika-vin05t:933_4": "eso. Alajjiniggahatthāya hi lajjipaggahatthāya ca sikkhāpadaṃ paññattaṃ. Tatra alajjī",
  "tika-vin05t:933_5": "nayaṃ labhitvā ajjhottharanto ehiti, lajjī pana nayaṃ labhitvā diṭṭhe diṭṭhasantānena",
  "tika-vin05t:933_6": "sute sutasantānena patiṭṭhāya kathessati, tasmā tassa dhammānuggaho vaṭṭati. Sace",
  "tika-vin05t:933_7": "pana so lajjī paṇḍito hoti byatto, patiṭṭhāya katheti, alajjī ca “etampi natthi,",
  "tika-vin05t:933_8": "etampi natthī”ti paṭiññaṃ na deti, alajjissa paṭiññāya eva kātabbaṃ.",
  "tika-vin05t:934_0": "Tadatthadīpanatthañca idaṃ vatthu veditabbaṃ – tipiṭakacūḷābhayatthero kira lohapāsādassa",
  "tika-vin05t:934_1": "heṭṭhā bhikkhūnaṃ vinayaṃ kathetvā sāyanhasamaye vuṭṭhāti, tassa vuṭṭhānasamaye dve",
  "tika-vin05t:934_2": "attapaccatthikā kathaṃ pavattesuṃ. Eko “etampi natthi, etampi natthī”ti paṭiññaṃ",
  "tika-vin05t:934_3": "na deti, atha appāvasese paṭhamayāme therassa tasmiṃ puggale “ayaṃ patiṭṭhāya katheti,",
  "tika-vin05t:934_4": "ayaṃ pana paṭiññaṃ na deti, bahūni ca vatthūni osaṭāni, addhā etaṃ kataṃ bhavissatī”ti",
  "tika-vin05t:934_5": "asuddhaladdhi uppannā. Tato bījanīdaṇḍakena pādakathalikāya saññaṃ datvā “ahaṃ, āvuso,",
  "tika-vin05t:934_6": "vinicchinituṃ ananucchaviko, aññena vinicchināpehī”ti āha. “Kasmā, bhante”ti? Thero",
  "tika-vin05t:934_7": "tamatthaṃ ārocesi. Cuditakapuggalassa kāye ḍāho uṭṭhito, tato so theraṃ vanditvā",
  "tika-vin05t:934_8": "“bhante, vinicchinituṃ anurūpena vinayadharena nāma tumhādiseneva bhavituṃ vaṭṭati,",
  "tika-vin05t:934_9": "codakena ca īdiseneva bhavituṃ vaṭṭatī”ti vatvā setakāni nivāsetvā “ciraṃ kilamitāttha",
  "tika-vin05t:934_10": "mayā”ti khamāpetvā pakkāmi.",
  "tika-vin05t:935_0": "Evaṃ lajjinā codiyamāno alajjī bahūsupi vatthūsu uppannesu paṭiññaṃ na deti, so neva",
  "tika-vin05t:935_1": "“suddho”ti vattabbo, na “asuddho”ti, jīvamatako nāma āmakapūtiko nāma cesa. Sace",
  "tika-vin05t:935_2": "panassa aññampi tādisaṃ vatthu uppajjati, na vinicchinitabbaṃ, tathā nāsitako bhavissati.",
  "tika-vin05t:935_3": "Sace pana alajjīyeva alajjiṃ codeti, so vattabbo “āvuso, tava vacanenāyaṃ kiṃ sakkā",
  "tika-vin05t:935_4": "vattu”nti. Itarampi tatheva vatvā “ubhopi ekasambhogaparibhogā hutvā jīvathā”ti uyyojetabbā.",
  "tika-vin05t:935_5": "Sīlatthāya nesaṃ vinicchayo na kātabbo, pattacīvarapariveṇādiatthāya pana patirūpaṃ",
  "tika-vin05t:935_6": "sakkhiṃ labhitvā kātabboti.",
  "tika-vin05t:936_0": "Atha lajjī lajjiṃ codeti, vivādo ca nesaṃ kismiñcideva appamattako hoti, saññāpetvā",
  "tika-vin05t:936_1": "“mā evaṃ karothā”ti accayaṃ desāpetvā uyyojetabbā. Atha panettha cuditakena sahasā",
  "tika-vin05t:936_2": "viraddhaṃ hoti, ādito paṭṭhāya alajjī nāma natthi. So ca pakkhānurakkhaṇatthāya paṭiññaṃ",
  "tika-vin05t:936_3": "na deti, “mayaṃ saddahāma, mayaṃ saddahāmā”ti bahū uṭṭhahanti, so tesaṃ paṭiññāya",
  "tika-vin05t:936_4": "ekavāraṃ dvevāraṃ suddho hotu, atha pana viraddhakālato paṭṭhāya ṭhāne na tiṭṭhati,",
  "tika-vin05t:936_5": "vinicchayo na dātabbo.",
  "tika-vin05t:937_0": "232. Adinnādānavatthuṃ vinicchinantena pana pañcavīsati avahārā sādhukaṃ sallakkhetabbā.",
  "tika-vin05t:937_1": "Tesu ca kusalena vinayadharena otiṇṇaṃ vatthuṃ sahasā avinicchinitvāva pañca ṭhānāni",
  "tika-vin05t:937_2": "oloketabbāni, yāni sandhāya porāṇā āhu –",
  "tika-vin05t:938": "“Vatthuṃ kālañca desañca, agghaṃ paribhogapañcamaṃ;",
  "tika-vin05t:939": "Tulayitvā pañca ṭhānāni, dhāreyyatthaṃ vicakkhaṇo”ti. ;",
  "tika-vin05t:940_0": "Tattha vatthunti bhaṇḍaṃ. Avahārakena hi “mayā idaṃ nāma avahaṭa”nti vuttepi āpattiṃ",
  "tika-vin05t:940_1": "anāropetvāva taṃ bhaṇḍaṃ “sasāmikaṃ vā asāmikaṃ vā”ti upaparikkhitabbaṃ. Sasāmikepi",
  "tika-vin05t:940_2": "sāmikānaṃ sālayabhāvo vā nirālayabhāvo vā upaparikkhitabbo. Sace tesaṃ sālayakāle",
  "tika-vin05t:940_3": "avahaṭaṃ, bhaṇḍaṃ agghāpetvā āpatti kātabbā. Sace nirālayakāle, pārājikena na kātabbā.",
  "tika-vin05t:940_4": "Bhaṇḍasāmikesu pana bhaṇḍaṃ āharāpentesu bhaṇḍaṃ dātabbaṃ. Ayamettha sāmīci.",
  "tika-vin05t:941_0": "Imassa panatthassa dīpanatthamidaṃ vatthu – bhātiyarājakāle kira mahācetiyapūjāya",
  "tika-vin05t:941_1": "dakkhiṇadisato eko bhikkhu sattahatthaṃ paṇḍukāsāvaṃ aṃse karitvā cetiyaṅgaṇaṃ pāvisi.",
  "tika-vin05t:941_2": "Taṅkhaṇameva ca rājāpi cetiyavandanatthaṃ āgato. Tato ussāraṇāya vattamānāya mahājanasammaddo",
  "tika-vin05t:941_3": "ahosi. Atha so bhikkhu janasammaddapīḷito aṃsato patantaṃ kāsāvaṃ adisvāva nikkhanto,",
  "tika-vin05t:941_4": "nikkhamitvā kāsāvaṃ apassanto “ko īdise janasammadde kāsāvaṃ lacchati, na dāni taṃ",
  "tika-vin05t:941_5": "mayha”nti dhuranikkhepaṃ katvā gato. Athañño bhikkhu pacchā āgacchanto taṃ kāsāvaṃ",
  "tika-vin05t:941_6": "disvā theyyacittena gahetvā puna vippaṭisārī hutvā “assamaṇo dānimhi, vibbhamissāmī”ti",
  "tika-vin05t:941_7": "citte uppanne “vinayadhare pucchitvā ñassāmī”ti cintesi.",
  "tika-vin05t:942_0": "Tena samayena cūḷasumanatthero nāma sabbapariyattidharo vinayācariyapāmokkho mahāvihāre",
  "tika-vin05t:942_1": "paṭivasati. So bhikkhu theraṃ upasaṅkamitvā vanditvā okāsaṃ kāretvā attano kukkuccaṃ",
  "tika-vin05t:942_2": "pucchi. Thero tena bhaṭṭhe janakāye pacchā āgantvā gahitabhāvaṃ ñatvā “atthi dāni",
  "tika-vin05t:942_3": "ettha okāso”ti cintetvā āha “sace kāsāvasāmikaṃ bhikkhuṃ āneyyāsi, sakkā bhaveyya",
  "tika-vin05t:942_4": "tava patiṭṭhā kātu”nti. Kathāhaṃ, bhante, taṃ dakkhissāmīti. Tahiṃ tahiṃ gantvā olokehīti.",
  "tika-vin05t:942_5": "So pañcapi mahāvihāre oloketvā neva addakkhi. Tato naṃ thero pucchi “katarāya disāya",
  "tika-vin05t:942_6": "bahū bhikkhū āgacchantī”ti? “Dakkhiṇadisāya, bhante”ti. Tena hi kāsāvaṃ dīghato ca",
  "tika-vin05t:942_7": "tiriyañca minitvā ṭhapehi, ṭhapetvā dakkhiṇadisāya vihārapaṭipāṭiyā vicinitvā taṃ",
  "tika-vin05t:942_8": "bhikkhuṃ ānehīti. So tathā katvā taṃ bhikkhuṃ disvā therassa santikaṃ ānesi. Thero",
  "tika-vin05t:942_9": "pucchi “tavedaṃ kāsāva”nti? “Āma, bhante”ti. Kuhiṃ te pātitanti? So sabbaṃ ācikkhi.",
  "tika-vin05t:942_10": "Thero tena kataṃ dhuranikkhepaṃ sutvā itaraṃ pucchi “tayā idaṃ kuhiṃ disvā gahita”nti?",
  "tika-vin05t:942_11": "Sopi sabbaṃ ārocesi. Tato taṃ thero āha “sace te suddhacittena gahitaṃ abhavissa,",
  "tika-vin05t:942_12": "anāpattiyeva te assa, theyyacittena pana gahitattā dukkaṭaṃ āpannosi, taṃ desetvā",
  "tika-vin05t:942_13": "anāpattiko hoti, idañca kāsāvaṃ attano santakaṃ katvā etasseva bhikkhuno dehī”ti.",
  "tika-vin05t:942_14": "So bhikkhu amateneva abhisitto varamassāsappatto ahosi. Evaṃ vatthu oloketabbaṃ.",
  "tika-vin05t:943_0": "Kāloti avahārakālo. Tadeva hi bhaṇḍaṃ kadāci appagghaṃ hoti, kadāci mahagghaṃ. Tasmā",
  "tika-vin05t:943_1": "taṃ bhaṇḍaṃ yasmiṃ kāle avahaṭaṃ, tasmiṃyeva kāle yo tassa aggho hoti, tena agghena",
  "tika-vin05t:943_2": "āpatti kāretabbā. Evaṃ kālo oloketabbo.",
  "tika-vin05t:944_0": "Desoti avahāradeso. Tañhi bhaṇḍaṃ yasmiṃ dese avahaṭaṃ, tasmiṃyeva dese yo tassa",
  "tika-vin05t:944_1": "aggho hoti, tena agghena āpatti kāretabbā. Bhaṇḍuṭṭhānadese hi bhaṇḍaṃ appagghaṃ",
  "tika-vin05t:944_2": "hoti, aññattha mahagghaṃ.",
  "tika-vin05t:945_0": "Imassapi ca atthassa dīpanatthamidaṃ vatthu – antarasamudde kira eko bhikkhu susaṇṭhānaṃ",
  "tika-vin05t:945_1": "nāḷikeraṃ labhitvā bhamaṃ āropetvā saṅkhathālakasadisaṃ manoramaṃ pānīyathālakaṃ",
  "tika-vin05t:945_2": "katvā tattheva ṭhapetvā cetiyagiriṃ agamāsi. Añño bhikkhu antarasamuddaṃ gantvā tasmiṃ",
  "tika-vin05t:945_3": "vihāre paṭivasanto taṃ thālakaṃ disvā theyyacittena gahetvā cetiyagirimeva āgato.",
  "tika-vin05t:945_4": "Tassa tattha yāguṃ pivantassa taṃ thālakaṃ disvā thālakasāmiko bhikkhu āha “kuto",
  "tika-vin05t:945_5": "te idaṃ laddha”nti. Antarasamuddato me ānītanti. So taṃ “netaṃ tava santakaṃ, theyyāya",
  "tika-vin05t:945_6": "te gahita”nti saṅghamajjhaṃ ākaḍḍhi. Tattha ca vinicchayaṃ alabhitvā mahāvihāraṃ",
  "tika-vin05t:945_7": "agamiṃsu, tattha ca bheriṃ paharāpetvā mahācetiyasamīpe sannipātaṃ katvā vinicchayaṃ",
  "tika-vin05t:945_8": "ārabhiṃsu. Vinayadharattherā avahāraṃ saññāpesuṃ.",
  "tika-vin05t:946_0": "Tasmiñca sannipāte ābhidhammikagodattatthero nāma vinayakusalo hoti, so evamāha “iminā",
  "tika-vin05t:946_1": "idaṃ thālakaṃ kuhiṃ avahaṭa”nti? “Antarasamudde avahaṭa”nti. Tattha taṃ kiṃ agghatīti.",
  "tika-vin05t:946_2": "Na kiñci agghati. Tatra hi nāḷikeraṃ bhinditvā miñjaṃ khāditvā kapālaṃ chaḍḍeti,",
  "tika-vin05t:946_3": "dāruatthaṃ pana pharatīti. Imassa bhikkhuno ettha hatthakammaṃ kiṃ agghatīti? Māsakaṃ",
  "tika-vin05t:946_4": "vā ūnamāsakaṃ vāti. Atthi pana katthaci sammāsambuddhena māsake vā ūnamāsake vā pārājikaṃ",
  "tika-vin05t:946_5": "paññattanti. Evaṃ vutte “sādhu sādhu, sukathitaṃ suvinicchita”nti ekasādhukāro ahosi.",
  "tika-vin05t:946_6": "Tena ca samayena bhātiyarājāpi cetiyavandanatthaṃ nagarato nikkhanto taṃ saddaṃ sutvā",
  "tika-vin05t:946_7": "“kiṃ ida”nti pucchitvā sabbaṃ paṭipāṭiyā sutvā nagare bheriṃ carāpesi “mayi sante",
  "tika-vin05t:946_8": "bhikkhūnampi bhikkhunīnampi gihīnampi adhikaraṇaṃ ābhidhammikagodattattherena vinicchitaṃ",
  "tika-vin05t:946_9": "suvinicchitaṃ, tassa vinicchaye atiṭṭhamānaṃ rājāṇāya ṭhapemī”ti. Evaṃ deso oloketabbo.",
  "tika-vin05t:947_0": "Agghoti bhaṇḍaggho. Navabhaṇḍassa hi yo aggho hoti, so pacchā parihāyati. Yathā navadhoto",
  "tika-vin05t:947_1": "patto aṭṭha vā dasa vā agghati, so pacchā bhinno vā chiddo vā āṇigaṇṭhikāhato vā",
  "tika-vin05t:947_2": "appaggho hoti, tasmā na sabbadā bhaṇḍaṃ pakatiaggheneva kātabbanti. Evaṃ aggho oloketabbo.",
  "tika-vin05t:948_0": "Paribhogoti bhaṇḍaparibhogo. Paribhogenapi hi vāsiādibhaṇḍassa aggho parihāyati.",
  "tika-vin05t:948_1": "Tasmā evaṃ upaparikkhitabbaṃ – sace koci kassaci pādagghanakaṃ vāsiṃ harati, tatra",
  "tika-vin05t:948_2": "vāsisāmiko pucchitabbo “tayā ayaṃ vāsi kittakena kītā”ti? “Pādena, bhante”ti. Kiṃ",
  "tika-vin05t:948_3": "pana te kiṇitvāva ṭhapitā, udāhu naṃ vaḷañjesīti? Sace vadati “ekadivasaṃ me dantakaṭṭhaṃ",
  "tika-vin05t:948_4": "vā rajanachalli vā pattapacanakadāru vā chinnaṃ, ghaṃsitvā vā nisitā”ti, athassa",
  "tika-vin05t:948_5": "porāṇako aggho bhaṭṭhoti veditabbo. Yathā ca vāsiyā, evaṃ añjaniyā vā añjanisalākāya",
  "tika-vin05t:948_6": "vā kuñcikāya vā palālena vā thusehi vā iṭṭhakacuṇṇena vā ekavāraṃ ghaṃsitvā dhovitamattenapi",
  "tika-vin05t:948_7": "aggho bhassati. Tipumaṇḍalassa makaradantacchedanenapi parimajjanamattenapi, udakasāṭakassa",
  "tika-vin05t:948_8": "sakiṃ nivāsanapārupanenapi paribhogasīsena aṃse vā sīse vā ṭhapanamattenapi, taṇḍulādīnaṃ",
  "tika-vin05t:948_9": "papphoṭanenapi tato ekaṃ vā dve vā apanayanenapi antamaso ekaṃ pāsāṇasakkharaṃ uddharitvā",
  "tika-vin05t:948_10": "chaḍḍitamattenapi, sappitelādīnaṃ bhājanantarapaavattanenapi antamaso tato makkhikaṃ",
  "tika-vin05t:948_11": "vā kipillikaṃ vā uddharitvā chaḍḍitamattenapi, guḷapiṇḍakassa madhurabhāvajānanatthaṃ",
  "tika-vin05t:948_12": "nakhena vijjhitvā aṇumattaṃ gahitamattenapi aggho bhassati. Tasmā yaṃ kiñci pādagghanakaṃ",
  "tika-vin05t:948_13": "vuttanayeneva sāmikehi paribhogena ūnaṃ kataṃ hoti, na taṃ avahaṭo bhikkhu pārājikena",
  "tika-vin05t:948_14": "kātabboti. Evaṃ aggho oloketabbo.",
  "tika-vin05t:949": "Evaṃ imāni tulayitvā pañca ṭhānāni dhāreyya atthaṃ vicakkhaṇo, āpattiṃ vā anāpattiṃ vā garukaṃ vā lahukaṃ vā āpattiṃ yathāṭhāne ṭhapeyyāti. Tenāhu aṭṭhakathācariyā –",
  "tika-vin05t:950": "“Sikkhāpadaṃ samaṃ tena, aññaṃ kiñci na vijjati;",
  "tika-vin05t:951": "Anekanayavokiṇṇaṃ, gambhīratthavinicchayaṃ.",
  "tika-vin05t:952": "“Tasmā vatthumhi otiṇṇe, bhikkhunā vinayaññunā;",
  "tika-vin05t:953": "Vinayānuggahenettha, karontena vinicchayaṃ.",
  "tika-vin05t:954": "“Pāḷiṃ aṭṭhakathañceva, sādhippāyamasesato;",
  "tika-vin05t:955": "Ogayha appamattena, karaṇīyo vinicchayo.",
  "tika-vin05t:956": "“Āpattidassanussāho, na kattabbo kudācanaṃ;",
  "tika-vin05t:957": "Passissāmi anāpatti-miti kayirātha mānasaṃ.",
  "tika-vin05t:958": "“Passitvāpi ca āpattiṃ, avatvāva punappunaṃ;",
  "tika-vin05t:959": "Vīmaṃsitvātha viññūhi, saṃsanditvā ca taṃ vade.",
  "tika-vin05t:960": "“Kappiyepi ca vatthusmiṃ, cittassa lahuvattino;",
  "tika-vin05t:961": "Vasena sāmaññaguṇā, cavantīdha puthujjanā.",
  "tika-vin05t:962": "“Tasmā paraparikkhāraṃ, āsīvisamivoragaṃ;",
  "tika-vin05t:963": "Aggiṃ viya ca sampassaṃ, nāmaseyya vicakkhaṇo”ti. ;",
  "tika-vin05t:964_0": "233. Uttarimanussadhammārocanaṃ vinicchinantena pana “kiṃ te adhigataṃ. Kinti te",
  "tika-vin05t:964_1": "adhigataṃ, kadā te adhigataṃ, kattha te adhigataṃ, katame te kilesā pahīnā, katamesaṃ",
  "tika-vin05t:964_2": "tvaṃ dhammānaṃ lābhī”ti imāni cha ṭhānāni visodhetabbāni. Sace hi koci bhikkhu uttarimanussadhammādhigamaṃ",
  "tika-vin05t:964_3": "byākareyya, na so ettāvatā sakkāro kātabbo, imesaṃ pana channaṃ ṭhānānaṃ sodhanatthaṃ",
  "tika-vin05t:964_4": "evaṃ vattabbo “kiṃ te adhigataṃ, kiṃ jhānaṃ udāhu vimokkhādīsu aññatara”nti. Yo hi",
  "tika-vin05t:964_5": "yena adhigato dhammo, so tassa pākaṭo hoti. Sace “idaṃ nāma me adhigata”nti vadati,",
  "tika-vin05t:964_6": "tato “kinti te adhigata”nti pucchitabbo, “aniccalakkhaṇādīsu kiṃ dhuraṃ katvā aṭṭhatiṃsāya",
  "tika-vin05t:964_7": "vā ārammaṇesu rūpārūpaajjhattabahiddhādibhedesu vā dhammesu kena mukhena abhinivisitvā”ti.",
  "tika-vin05t:964_8": "Yo hi yassābhiniveso, so tassa pākaṭo hoti. Sace “ayaṃ nāma me abhiniveso, evaṃ mayā",
  "tika-vin05t:964_9": "adhigata”nti vadati, tato “kadā te adhigata”nti pucchitabbo, “kiṃ pubbaṇhe, udāhu",
  "tika-vin05t:964_10": "majjhanhikādīsu aññatarasmiṃ kāle”ti. Sabbesañhi attanā adhigatakālo pākaṭo hoti.",
  "tika-vin05t:964_11": "Sace “amukasmiṃ nāma kāle adhigaka”nti vadati, tato “kattha te adhigata”nti pucchitabbo,",
  "tika-vin05t:964_12": "“kiṃ divāṭṭhāne, udāhu rattiṭṭhānādīsu aññatarasmiṃ okāse”ti. Sabbesañhi attanā adhigatokāso",
  "tika-vin05t:964_13": "pākaṭo hoti. Sace “amukasmiṃ nāma me okāse adhigata”nti vadati, tato “katame te kilesā",
  "tika-vin05t:964_14": "pahīnā”ti pucchitabbo, “kiṃ paṭhamamaggavajjhā, udāhu dutiyādimaggavajjhā”ti. Sabbesañhi",
  "tika-vin05t:964_15": "attanā adhigatamaggena pahīnā kilesā pākaṭā honti.",
  "tika-vin05t:965_0": "Sace “ime nāma me kilesā pahīnā”ti vadati, tato “katamesaṃ tvaṃ dhammānaṃ lābhī”ti",
  "tika-vin05t:965_1": "pucchitabbo, “kiṃ sotāpattimaggassa, udāhu sakadāgāmimaggādīsu aññatarassā”ti. Sabbesañhi",
  "tika-vin05t:965_2": "attanā adhigatadhammo pākaṭo hoti. Sace “imesaṃ nāmāhaṃ dhammānaṃ lābhī”ti vadati,",
  "tika-vin05t:965_3": "ettāvatāpissa vacanaṃ na saddhātabbaṃ. Bahussutā hi uggahaparipucchākusalā bhikkhū",
  "tika-vin05t:965_4": "imāni cha ṭhānāni sodhetuṃ sakkonti, imassa pana bhikkhuno āgamanapaṭipadā sodhetabbā.",
  "tika-vin05t:965_5": "Yadi āgamanapaṭipadā na sujjhati, “imāya paṭipadāya lokuttaradhammo nāma na labbhatī”ti",
  "tika-vin05t:965_6": "apanetabbo. Yadi panassa āgamanapaṭipadā sujjhati, dīgharattaṃ tīsu sikkhāsu appamatto",
  "tika-vin05t:965_7": "jāgariyamanuyutto catūsu paccayesu alaggo ākāse pāṇisamena cetasā viharatīti paññāyati,",
  "tika-vin05t:965_8": "tassa bhikkhuno byākaraṇaṃ paṭipadāya saddhiṃ saṃsandati. “Seyyathāpi nāma gaṅgodakaṃ",
  "tika-vin05t:965_9": "yamunodakena saṃsandati sameti, evameva supaññattā tena bhagavatā sāvakānaṃ nibbānagāminī",
  "tika-vin05t:965_10": "paṭipadā, saṃsandati nibbānañca paṭipadā cā”ti vuttasadisaṃ hoti. Apica kho na ettakenapi",
  "tika-vin05t:965_11": "sakkāro kātabbo. Kasmā? Ekaccassa hi puthujjanassapi sato khīṇāsavassa paṭipattisadisā",
  "tika-vin05t:965_12": "paṭipatti hoti, tasmā so bhikkhu tehi tehi upāyehi uttāsetabbo. Khīṇāsavassa nāma",
  "tika-vin05t:965_13": "asaniyāpi matthake patamānāya bhayaṃ vā chambhitattaṃ vā lomahaṃso vā na hoti, puthujjanassa",
  "tika-vin05t:965_14": "appamattakenapi hoti.",
  "tika-vin05t:966_0": "Tatrimāni vatthūni – dīghabhāṇakaabhayatthero kira ekaṃ piṇḍapātikaṃ pariggahetuṃ",
  "tika-vin05t:966_1": "asakkonto daharassa saññaṃ adāsi. So taṃ nahāyamānaṃ kalyāṇīnadīmukhadvāre nimujjitvā",
  "tika-vin05t:966_2": "pāde aggahesi. Piṇḍapātiko “kumbhīlo”ti saññāya mahāsaddamakāsi, tadā naṃ “puthujjano”ti jāniṃsu.",
  "tika-vin05t:967_0": "Candamukhatissarājakāle pana mahāvihāre saṅghatthero khīṇāsavo dubbalacakkhuko vihāreyeva",
  "tika-vin05t:967_1": "acchati. Rājā “theraṃ pariggaṇhissāmī”ti bhikkhūsu bhikkhācāraṃ gatesu appasaddo",
  "tika-vin05t:967_2": "upasaṅkamitvā sappo viya pāde aggahesi. Thero silāthambho viya niccalo hutvā “ko",
  "tika-vin05t:967_3": "etthā”ti āha. “Ahaṃ, bhante, tisso”ti? “Sugandhaṃ vāyasi no tissā”ti. Evaṃ khīṇāsavassa bhayaṃ nāma natthi.",
  "tika-vin05t:968_0": "Ekacco pana puthujjanopi atisūro hoti nibbhayo. So rajanīyena ārammaṇena pariggaṇhitabbo.",
  "tika-vin05t:968_1": "Vasabharājāpi ekaṃ theraṃ pariggaṇhamāno ghare nisīdāpetvā tassa santike badarasāḷavaṃ",
  "tika-vin05t:968_2": "maddamāno nisīdi. Mahātherassa kheḷo calito, therassa puthujjanabhāvo āvibhūto. Khīṇāsavassa",
  "tika-vin05t:968_3": "hi rasataṇhā nāma suppahīnā, dibbesupi rasesu nikanti nāma na hoti, tasmā imehi upāyehi",
  "tika-vin05t:968_4": "pariggahetvā sacassa bhayaṃ vā chambhitattaṃ vā rasataṇhā vā uppajjati, “na ca tvaṃ",
  "tika-vin05t:968_5": "arahā”ti apanetabbo. Sace pana abhīru acchambhī anutrāsī hutvā sīho viya nisīdati,",
  "tika-vin05t:968_6": "dibbārammaṇepi nikantiṃ na janeti, ayaṃ bhikkhu sampannaveyyākaraṇo samantā rājarājamahāmattādīhi",
  "tika-vin05t:968_7": "pesitaṃ sakkāraṃ arahatīti veditabbo. Evaṃ tāva uttarimanussadhammārocanaṃ vinicchinitabbaṃ.",
  "tika-vin05t:969": "234. Sakale pana vinayavinicchaye kosallaṃ patthayantena catubbidho vinayo jānitabbo.",
  "tika-vin05t:970": "Catubbidhañhi vinayaṃ, mahātherā mahiddhikā;",
  "tika-vin05t:971": "Nīharitvā pakāsesuṃ, dhammasaṅgāhakā purā.",
  "tika-vin05t:972_0": "Katamaṃ catubbidhaṃ? Suttaṃ suttānulomaṃ ācariyavādaṃ attanomatinti. Yaṃ sandhāya",
  "tika-vin05t:972_1": "vuttaṃ “āhaccapadena kho, mahārāja, rasena ācariyavaṃsena adhippāyā”ti. Ettha hi",
  "tika-vin05t:972_2": "āhaccapadanti suttaṃ adhippetaṃ. Rasoti suttānulomaṃ. Ācariyavaṃsoti ācariyavādo.",
  "tika-vin05t:972_3": "Adhippāyoti attanomati.",
  "tika-vin05t:973": "Tattha suttaṃ nāma sakalavinayapiṭake pāḷi.",
  "tika-vin05t:974": "Suttānulomaṃ nāma cattāro mahāpadesā. Ye bhagavatā evaṃ vuttā –",
  "tika-vin05t:975_0": "“Yaṃ, bhikkhave, mayā ‘idaṃ na kappatī’ti appaṭikkhittaṃ, tañce akappiyaṃ anulometi,",
  "tika-vin05t:975_1": "kappiyaṃ paṭibāhati, taṃ vo na kappati. Yaṃ, bhikkhave, mayā ‘idaṃ na kappatī’ti",
  "tika-vin05t:975_2": "appaṭikkhittaṃ, tañce kappiyaṃ anulometi, akappiyaṃ paṭibāhati, taṃ vo kappati. Yaṃ,",
  "tika-vin05t:975_3": "bhikkhave, mayā ‘idaṃ kappatī’ti ananuññātaṃ, taṃ ce akappiyaṃ anulometi, kappiyaṃ",
  "tika-vin05t:975_4": "paṭibāhati, taṃ vo na kappati. Yaṃ, bhikkhave, mayā ‘idaṃ kappatī’ti ananuññātaṃ,",
  "tika-vin05t:975_5": "tañce kappiyaṃ anulometi, akappiyaṃ paṭibāhati, taṃ vo kappatī”ti.",
  "tika-vin05t:976": "Ācariyavādo nāma dhammasaṅgāhakehi pañcahi arahantasatehi ṭhapitā pāḷivinimuttā okkantavinicchayappavattā aṭṭhakathātanti.",
  "tika-vin05t:977": "Attanomati nāma suttasuttānulomaācariyavāde muñcitvā anumānena attano anubuddhiyā nayaggāhena upaṭṭhitākārakathanaṃ.",
  "tika-vin05t:978_0": "Apica suttantābhidhammavinayaṭṭhakathāsu āgato sabbopi theravādo attanomati nāma.",
  "tika-vin05t:978_1": "Taṃ pana attanomatiṃ gahetvā kathentena na daḷhaggāhaṃ gahetvā voharitabbaṃ, kāraṇaṃ",
  "tika-vin05t:978_2": "sallakkhetvā atthena pāḷiṃ, pāḷiyā ca atthaṃ saṃsanditvā kathetabbaṃ, attanomati",
  "tika-vin05t:978_3": "ācariyavāde otāretabbā. Sace tattha otarati ceva sameti ca, gahetabbā. Sace neva",
  "tika-vin05t:978_4": "otarati na sameti, na gahetabbā. Ayañhi attanomati nāma sabbadubbalā, attanomatito",
  "tika-vin05t:978_5": "ācariyavādo balavataro.",
  "tika-vin05t:979": "Ācariyavādopi suttānulome otāretabbo. Tattha otaranto samento eva gahetabbo, itaro na gahetabbo. Ācariyavādato hi suttānulomaṃ balavataraṃ.",
  "tika-vin05t:980_0": "Suttānulomampi sutte otāretabbaṃ. Tattha otarantaṃ samentameva gahetabbaṃ, itaraṃ",
  "tika-vin05t:980_1": "na gahetabbaṃ. Suttānulomato hi suttameva balavataraṃ. Suttañhi appaṭivattiyaṃ kārakasaṅghasadisaṃ",
  "tika-vin05t:980_2": "buddhānaṃ ṭhitakālasadisaṃ. Tasmā yadā dve bhikkhū sākacchanti, sakavādī suttaṃ gahetvā",
  "tika-vin05t:980_3": "katheti, paravādī suttānulomaṃ. Tehi aññamaññaṃ khepaṃ vā garahaṃ vā akatvā suttānulomaṃ",
  "tika-vin05t:980_4": "sutte otāretabbaṃ. Sace otarati sameti, gahetabbaṃ, no ce, na gahetabbaṃ, suttasmiṃyeva",
  "tika-vin05t:980_5": "ṭhātabbaṃ. Athāyaṃ suttaṃ gahetvā katheti, paro ācariyavādaṃ. Tehipi aññamaññaṃ khepaṃ",
  "tika-vin05t:980_6": "vā garahaṃ vā akatvā ācariyavādo sutte otāretabbo. Sace otarati sameti, gahetabbo.",
  "tika-vin05t:980_7": "Anotaranto asamento ca gārayhācariyavādo na gahetabbo, suttasmiṃyeva ṭhātabbaṃ. Athāyaṃ",
  "tika-vin05t:980_8": "suttaṃ gahetvā katheti, paro attanomatiṃ. Tehipi aññamaññaṃ khepaṃ vā garahaṃ vā",
  "tika-vin05t:980_9": "akatvā attanomati sutte otāretabbā. Sace otarati sameti, gahetabbā, no ce, na gahetabbā,",
  "tika-vin05t:980_10": "suttasmiṃyeva ṭhātabbaṃ.",
  "tika-vin05t:981_0": "Athāyaṃ suttānulomaṃ gahetvā katheti, paro suttaṃ, suttānulome otāretabbaṃ. Sace",
  "tika-vin05t:981_1": "otarati sameti, tisso saṅgītiyo āruḷhaṃ pāḷiāgataṃ paññāyati, gahetabbaṃ, no ce tathā",
  "tika-vin05t:981_2": "paññāyati, na otarati na sameti, bāhirakasuttaṃ vā hoti siloko vā aññaṃ vā gārayhasuttaṃ",
  "tika-vin05t:981_3": "guḷhavessantaraguḷhavinayavedallādīnaṃ aññatarato ābhataṃ, na gahetabbaṃ, suttānulomasmiṃyeva",
  "tika-vin05t:981_4": "ṭhātabbaṃ. Athāyaṃ suttānulomaṃ gahetvā katheti, paro ācariyavādaṃ. Ācariyavādo suttānulome",
  "tika-vin05t:981_5": "otāretabbo. Sace otarati sameti, gahetabbo. No ce, na gahetabbo, suttānulomeyeva",
  "tika-vin05t:981_6": "ṭhātabbaṃ. Athāyaṃ suttānulomaṃ gahetvā katheti, paro attanomatiṃ. Attanomati suttānulome",
  "tika-vin05t:981_7": "otāretabbā. Sace otarati sameti, gahetabbā. No ce, na gahetabbā, suttānulomeyeva ṭhātabbaṃ.",
  "tika-vin05t:982_0": "Athāyaṃ ācariyavādaṃ gahetvā katheti, paro suttaṃ. Suttaṃ ācariyavāde otāretabbaṃ.",
  "tika-vin05t:982_1": "Sace otarati sameti, gahetabbaṃ. Itaraṃ gārayhasuttaṃ na gahetabbaṃ, ācariyavādeyeva",
  "tika-vin05t:982_2": "ṭhātabbaṃ. Athāyaṃ ācariyavādaṃ gahetvā katheti, paro suttānulomaṃ. Suttānulomaṃ",
  "tika-vin05t:982_3": "ācariyavāde otāretabbaṃ. Otarantaṃ samentameva gahetabbaṃ, itaraṃ na gahetabbaṃ,",
  "tika-vin05t:982_4": "ācariyavādeyeva ṭhātabbaṃ. Athāyaṃ ācariyavādaṃ gahetvā katheti, paro attanomatiṃ.",
  "tika-vin05t:982_5": "Attanomati ācariyavāde otāretabbā. Sace otarati sameti, gahetabbā. No ce, na gahetabbā,",
  "tika-vin05t:982_6": "ācariyavādeyeva ṭhātabbaṃ.",
  "tika-vin05t:983_0": "Atha panāyaṃ attanomatiṃ gahetvā katheti, paro suttaṃ. Suttaṃ attanomatiyaṃ otāretabbaṃ.",
  "tika-vin05t:983_1": "Sace otarati sameti, gahetabbaṃ. Itaraṃ gārayhasuttaṃ na gahetabbaṃ, attanomatiyameva",
  "tika-vin05t:983_2": "ṭhātabbaṃ. Athāyaṃ attanomatiṃ gahetvā katheti, paro suttānulomaṃ. Suttānulomaṃ attanomatiyaṃ",
  "tika-vin05t:983_3": "otāretabbaṃ. Otarantaṃ samentameva gahetabbaṃ, itaraṃ na gahetabbaṃ, attanomatiyameva",
  "tika-vin05t:983_4": "ṭhātabbaṃ. Athāyaṃ attanomatiṃ gahetvā katheti, paro ācariyavādaṃ. Ācariyavādo attanomatiyaṃ",
  "tika-vin05t:983_5": "otāretabbo. Sace otarati sameti, gahetabbo. Itaro gārayhācariyavādo na gahetabbo,",
  "tika-vin05t:983_6": "attanomatiyameva ṭhātabbaṃ, attano gahaṇameva baliyaṃ kātabbaṃ. Sabbaṭṭhānesu ca",
  "tika-vin05t:983_7": "khepo vā garahā vā na kātabbāti.",
  "tika-vin05t:984_0": "Atha panāyaṃ kappiyanti gahetvā katheti, paro akappiyanti, sutte ca suttānulome ca",
  "tika-vin05t:984_1": "otāretabbaṃ. Sace kappiyaṃ hoti, kappiye ṭhātabbaṃ. Sace akappiyaṃ, akappiye ṭhātabbaṃ.",
  "tika-vin05t:984_2": "Athāyaṃ tassa kappiyabhāvasādhakaṃ suttato bahuṃ kāraṇañca vinicchayañca dasseti,",
  "tika-vin05t:984_3": "paro kāraṇaṃ na vindati, kappiyeva ṭhātabbaṃ. Atha paro tassa akappiyabhāvasādhakaṃ",
  "tika-vin05t:984_4": "suttato bahuṃ kāraṇañca vinicchayañca dasseti, anena attano gahaṇanti katvā daḷhaṃ",
  "tika-vin05t:984_5": "ādāya na ṭhātabbaṃ, “sādhū”ti sampaṭicchitvā akappiye eva ṭhātabbaṃ. Atha dvinnampi",
  "tika-vin05t:984_6": "kāraṇacchāyā dissati, paṭikkhittabhāvoyeva sādhu, akappiye ṭhātabbaṃ. Vinayañhi patvā",
  "tika-vin05t:984_7": "kappiyākappiyavicāraṇaṃ āgamma rundhitabbaṃ, gāḷhaṃ kattabbaṃ, sotaṃ pacchinditabbaṃ,",
  "tika-vin05t:984_8": "garukabhāveyeva ṭhātabbaṃ.",
  "tika-vin05t:985_0": "Atha panāyaṃ akappiyanti gahetvā katheti, paro kappiyanti, sutte ca suttānulome ca",
  "tika-vin05t:985_1": "otāretabbaṃ. Sace kappiyaṃ hoti, kappiye ṭhātabbaṃ. Sace akappiyaṃ, akappiye ṭhātabbaṃ.",
  "tika-vin05t:985_2": "Athāyaṃ bahūhi suttavinicchayakāraṇehi akappiyabhāvaṃ dasseti, paro kāraṇaṃ na vindati,",
  "tika-vin05t:985_3": "akappiye ṭhātabbaṃ. Atha paro bahūhi suttavinicchayakāraṇehi kappiyabhāvaṃ dasseti,",
  "tika-vin05t:985_4": "ayaṃ kāraṇaṃ na vindati, kappiye ṭhātabbaṃ. Atha dvinnampi kāraṇacchāyā dissati,",
  "tika-vin05t:985_5": "attano gahaṇaṃ na vissajjetabbaṃ. Yathā cāyaṃ kappiyākappiye akappiyakappiye ca vinicchayo",
  "tika-vin05t:985_6": "vutto, evaṃ anāpattiāpattivāde āpattānāpattivāde ca, lahukagarukāpattivāde garukalahukāpattivāde",
  "tika-vin05t:985_7": "cāpi vinicchayo veditabbo. Nāmamatteyeva hi ettha nānaṃ, yojanānaye nānaṃ natthi,",
  "tika-vin05t:985_8": "tasmā na vitthāritaṃ.",
  "tika-vin05t:986_0": "Evaṃ kappiyākappiyādivinicchaye uppanne yo suttasuttānulomaācariyavādaattanomatīsu",
  "tika-vin05t:986_1": "atirekakāraṇaṃ labhati, tassa vāde ṭhātabbaṃ, sabbaso pana kāraṇavinicchayaṃ alabhantena",
  "tika-vin05t:986_2": "suttaṃ na jahitabbaṃ, suttasmiṃyeva ṭhātabbanti. Evaṃ sakalavinayavinicchaye kosallaṃ",
  "tika-vin05t:986_3": "patthayantena ayaṃ catubbidho vinayo jānitabbo.",
  "tika-vin05t:987_0": "Imañca pana catubbidhaṃ vinayaṃ ñatvāpi vinayadharena puggalena tilakkhaṇasamannāgatena",
  "tika-vin05t:987_1": "bhavitabbaṃ. Tīṇi hi vinayadharassa lakkhaṇāni icchitabbāni. Katamāni tīṇi? Suttañcassa",
  "tika-vin05t:987_2": "svāgataṃ hoti suppavatti suvinicchitaṃ suttato anubyañjanasoti idamekaṃ lakkhaṇaṃ.",
  "tika-vin05t:987_3": "Vinaye kho pana ṭhito hoti asaṃhīroti idaṃ dutiyaṃ. Ācariyaparamparā kho panassa",
  "tika-vin05t:987_4": "suggahitā hoti sumanasikatā sūpadhāritāti idaṃ tatiyaṃ.",
  "tika-vin05t:988_0": "Tattha suttaṃ nāma sakalaṃ vinayapiṭakaṃ. Tadassa svāgataṃ hotīti suṭṭhu āgataṃ.",
  "tika-vin05t:988_1": "Suppavattīti suṭṭhu pavattaṃ paguṇaṃ vācuggataṃ. Suvinicchitaṃ suttaso anubyañjanasoti",
  "tika-vin05t:988_2": "pāḷito ca paripucchato ca aṭṭhakathāto ca suvinicchitaṃ hoti kaṅkhāchedanaṃ katvā",
  "tika-vin05t:988_3": "uggahitaṃ. Vinaye kho pana ṭhito hotīti vinaye lajjibhāvena patiṭṭhito hoti. Alajjī",
  "tika-vin05t:988_4": "hi bahussutopi samāno lābhagarukatāya tantiṃ visaṃvādetvā uddhammaṃ ubbinayaṃ satthusāsanaṃ",
  "tika-vin05t:988_5": "dīpetvā sāsane mahantaṃ upaddavaṃ karoti, saṅghabhedampi saṅgharājimpi uppādeti.",
  "tika-vin05t:988_6": "Lajjī pana kukkuccako sikkhākāmo jīvitahetupi tantiṃ avisaṃvādetvā dhammameva vinayameva",
  "tika-vin05t:988_7": "dīpeti, satthusāsanaṃ garukaṃ katvā ṭhapeti. Tathā hi pubbe mahātherā tikkhattuṃ",
  "tika-vin05t:988_8": "vācaṃ nicchāresuṃ “anāgate lajjī rakkhissati, lajjī rakkhissati, lajjī rakkhissatī”ti.",
  "tika-vin05t:988_9": "Evaṃ yo lajjī, so vinayaṃ avijahanto avokkamanto lajjibhāveneva vinaye ṭhito hoti suppatiṭṭhitoti.",
  "tika-vin05t:989_0": "Asaṃhīroti saṃhīro nāma yo pāḷiyaṃ vā aṭṭhakathāyaṃ vā heṭṭhato vā uparito vā padapaṭipāṭiyā",
  "tika-vin05t:989_1": "vā pucchiyamāno vitthunati vipphandati santiṭṭhituṃ na sakkoti, yaṃ yaṃ parena vuccati,",
  "tika-vin05t:989_2": "taṃ taṃ anujānāti, sakavādaṃ chaḍḍetvā paravādaṃ gaṇhāti. Yo pana pāḷiyaṃ vā aṭṭhakathāyaṃ",
  "tika-vin05t:989_3": "vā heṭṭhupariyena vā padapaṭipāṭiyā vā pucchiyamāno na vitthunati na vipphandati,",
  "tika-vin05t:989_4": "ekekalomaṃ saṇḍāsena gaṇhanto viya “evaṃ mayaṃ vadāma, evaṃ no ācariyā vadantī”ti",
  "tika-vin05t:989_5": "vissajjeti, yamhi pāḷi ca pāḷivinicchayo ca suvaṇṇabhājane pakkhittasīhavasā viya",
  "tika-vin05t:989_6": "parikkhayaṃ pariyādānaṃ agacchanto tiṭṭhati, ayaṃ vuccati “asaṃhīro”ti.",
  "tika-vin05t:990_0": "Ācariyaparamparā kho panassa suggahitā hotīti theraparamparā vaṃsaparamparā assa",
  "tika-vin05t:990_1": "suṭṭhu gahitā hoti. Sumanasikatāti suṭṭhu manasikatā, āvajjitamatte ujjalitapadīpo",
  "tika-vin05t:990_2": "viya hoti. Sūpadhāritāti suṭṭhu upadhāritā pubbāparānusandhito atthato kāraṇato ca",
  "tika-vin05t:990_3": "upadhāritā. Attanomatiṃ pahāya ācariyasuddhiyā vattā hoti, “mayhaṃ ācariyo asukācariyassa",
  "tika-vin05t:990_4": "santike uggaṇhi, so asukassā”ti evaṃ sabbaṃ ācariyaparamparaṃ theravādaṅgaṃ haritvā",
  "tika-vin05t:990_5": "yāva upālitthero sammāsambuddhassa santike uggaṇhīti pāpetvā ṭhapeti, tatopi āharitvā",
  "tika-vin05t:990_6": "upālitthero sammāsambuddhassa santike uggaṇhi, dāsakatthero attano upajjhāyassa upālittherassa,",
  "tika-vin05t:990_7": "soṇatthero attano upajjhāyassa dāsakattherassa, siggavatthero attano upajjhāyassa",
  "tika-vin05t:990_8": "soṇattherassa, moggaliputtatissatthero attano upajjhāyassa siggavattherassa caṇḍavajjittherassa",
  "tika-vin05t:990_9": "cāti evaṃ sabbaṃ ācariyaparamparaṃ theravādaṅgaṃ āharitvā attano ācariyaṃ pāpetvā",
  "tika-vin05t:990_10": "ṭhapeti. Evaṃ uggahitā hi ācariyaparamparā suggahitā hoti. Evaṃ asakkontena pana",
  "tika-vin05t:990_11": "avassaṃ dve tayo parivaṭṭā uggahetabbā. Sabbapacchimena hi nayena yathā ācariyo ācariyācariyo",
  "tika-vin05t:990_12": "ca pāḷiñca paripucchañca vadanti, tathā ñātuṃ vaṭṭati.",
  "tika-vin05t:991_0": "Imehi ca pana tīhi lakkhaṇehi samannāgatena vinayadharena vatthuvinicchayatthaṃ sannipatite",
  "tika-vin05t:991_1": "saṅghe otiṇṇe vatthusmiṃ codakena ca cuditakena ca vutte vattabbe sahasā avinicchinitvāva",
  "tika-vin05t:991_2": "cha ṭhānāni oloketabbāni. Katamāni cha? Vatthu oloketabbaṃ, mātikā oloketabbā, padabhājanīyaṃ",
  "tika-vin05t:991_3": "oloketabbaṃ, tikaparicchedo oloketabbo, antarāpatti oloketabbā, anāpatti oloketabbāti.",
  "tika-vin05t:992_0": "Vatthuṃ olokentopi hi “tiṇena vā paṇṇena vā paṭicchādetvā āgantabbaṃ, na tveva naggena",
  "tika-vin05t:992_1": "āgantabbaṃ, yo āgaccheyya, āpatti dukkaṭassā”ti evaṃ ekaccaṃ āpattiṃ passati, so",
  "tika-vin05t:992_2": "taṃ suttaṃ ānetvā taṃ adhikaraṇaṃ vūpasamessati.",
  "tika-vin05t:993": "Mātikaṃ olokentopi “sampajānamusāvāde pācittiya”ntiādinā nayena pañcannaṃ āpattīnaṃ aññataraṃ āpattiṃ passati, so taṃ suttaṃ ānetvā taṃ adhikaraṇaṃ vūpasamessati.",
  "tika-vin05t:994_0": "Padabhājanīyaṃ olokentopi “akkhayite sarīre methunaṃ dhammaṃ paṭisevati, āpatti pārājikassa.",
  "tika-vin05t:994_1": "Yebhuyyena khayite sarīre methunaṃ dhammaṃ paṭisevati, āpatti thullaccayassā”tiādinā",
  "tika-vin05t:994_2": "nayena sattannaṃ āpattīnaṃ aññataraṃ āpattiṃ passati, so padabhājanīyato suttaṃ ānetvā",
  "tika-vin05t:994_3": "taṃ adhikaraṇaṃ vūpasamessati.",
  "tika-vin05t:995": "Tikaparicchedaṃ olokentopi tikasaṅghādisesaṃ vā tikapācittiyaṃ vā tikadukkaṭaṃ vā aññataraṃ vā āpattiṃ tikaparicchede passati, so tato suttaṃ ānetvā taṃ adhikaraṇaṃ vūpasamessati.",
  "tika-vin05t:996": "Antarāpattiṃ olokentopi “paṭilātaṃ ukkhipati, āpatti dukkaṭassā”ti evaṃ yā sikkhāpadantaresu antarāpatti hoti, taṃ passati, so taṃ suttaṃ ānetvā taṃ adhikaraṇaṃ vūpasamessati.",
  "tika-vin05t:997_0": "Anāpattiṃ olokentopi “anāpatti bhikkhu asādiyantassa, atheyyacittassa, na maraṇādhippāyassa,",
  "tika-vin05t:997_1": "anullapanādhippāyassa, na mocanādhippāyassa asañcicca asatiyā ajānantassā”ti evaṃ",
  "tika-vin05t:997_2": "tasmiṃ tasmiṃ sikkhāpade niddiṭṭhaṃ anāpattiṃ passati, so taṃ suttaṃ ānetvā taṃ adhikaraṇaṃ vūpasamessati.",
  "tika-vin05t:998_0": "Yo hi bhikkhu catubbidhavinayakovido tilakkhaṇasampanno imāni cha ṭhānāni oloketvā",
  "tika-vin05t:998_1": "adhikaraṇaṃ vūpasamessati, tassa vinicchayo appaṭivattiyo buddhena sayaṃ nisīditvā",
  "tika-vin05t:998_2": "vinicchitasadiso hoti. Taṃ ce evaṃ vinicchayakusalaṃ bhikkhuṃ koci katasikkhāpadavītikkamo",
  "tika-vin05t:998_3": "bhikkhu upasaṅkamitvā attano kukkuccaṃ puccheyya, tena sādhukaṃ sallakkhetvā sace",
  "tika-vin05t:998_4": "anāpatti hoti, “anāpattī”ti vattabbaṃ. Sace pana āpatti hoti, sā desanāgāminī ce,",
  "tika-vin05t:998_5": "“desanāgāminī”ti vattabbaṃ. Vuṭṭhānagāminī ce, “vuṭṭhānagāminī”ti vattabbaṃ. Athassa",
  "tika-vin05t:998_6": "pārājikacchāyā dissati, “pārājikāpattī”ti na vattabbaṃ. Kasmā? Methunadhammavītikkamo",
  "tika-vin05t:998_7": "hi uttarimanussadhammavītikkamo ca oḷāriko, adinnādānamanaussaviggahavītikkamā pana",
  "tika-vin05t:998_8": "sukhumā cittalahukā. Te sukhumeneva āpajjati, sukhumena rakkhati, tasmā visesena",
  "tika-vin05t:998_9": "taṃvatthukaṃ kukkuccaṃ pucchiyamāno “āpattī”ti avatvā sacassa ācariyo dharati, tato",
  "tika-vin05t:998_10": "tena so bhikkhu “amhākaṃ ācariyaṃ pucchā”ti pesetabbo. Sace so puna āgantvā “tumhākaṃ",
  "tika-vin05t:998_11": "ācariyo suttato nayato oloketvā ‘satekiccho’ti maṃ āhā”ti vadati, tato tena so “sādhu",
  "tika-vin05t:998_12": "suṭṭhu yaṃ ācariyo bhaṇati, taṃ karohī”ti vattabbo. Atha panassa ācariyo natthi,",
  "tika-vin05t:998_13": "saddhiṃ uggahitatthero pana atthi, tassa santikaṃ pesetabbo “amhehi saha uggahitatthero",
  "tika-vin05t:998_14": "gaṇapāmokkho, taṃ gantvā pucchā”ti. Tenapi “satekiccho”ti vinicchite “sādhu suṭṭhu",
  "tika-vin05t:998_15": "tassa vacanaṃ karohī”ti vattabbo. Atha tassa saddhiṃ uggahitattheropi natthi, antevāsiko",
  "tika-vin05t:998_16": "paṇḍito atthi, tassa santikaṃ pesetabbo “asukadaharaṃ gantvā pucchā”ti. Tenapi “satekiccho”ti",
  "tika-vin05t:998_17": "vinicchite “sādhu suṭṭhu tassa vacanaṃ karohī”ti vattabbo. Atha daharassapi pārājikacchāyāva",
  "tika-vin05t:998_18": "upaṭṭhāti, tenapi “pārājikosī”ti na vattabbo. Dullabho hi buddhuppādo, tato dullabhatarā",
  "tika-vin05t:998_19": "pabbajjā ca upasampadā ca. Evaṃ pana vattabbo “vivittaṃ okāsaṃ sammajjitvā divāvihāraṃ",
  "tika-vin05t:998_20": "nisīditvā sīlāni visodhetvā dvattiṃsākāraṃ tāva manasikarohī”ti. Sace tassa arogaṃ",
  "tika-vin05t:998_21": "sīlaṃ, kammaṭṭhānaṃ ghaṭayati, saṅkhārā pākaṭā hutvā upaṭṭhahanti, upacārappanāppattaṃ",
  "tika-vin05t:998_22": "viya cittaṃ ekaggaṃ hoti, divasaṃ atikkantampi na jānāti, so divasātikkame upaṭṭhānaṃ",
  "tika-vin05t:998_23": "āgato evaṃ vattabbo “kīdisā te cittappavattī”ti. Ārocitāya ca cittapavattiyā vattabbo",
  "tika-vin05t:998_24": "“pabbajjā nāma cittavisuddhatthāya, appamatto samaṇadhammaṃ karohī”ti.",
  "tika-vin05t:999_0": "Yassa pana sīlaṃ bhinnaṃ hoti, tassa kammaṭṭhānaṃ na ghaṭayati, patodābhitunnaṃ viya",
  "tika-vin05t:999_1": "cittaṃ vikampati, vippaṭisāragginā ḍayhati, tattapāsāṇe nisinno viya taṅkhaṇeyeva",
  "tika-vin05t:999_2": "vuṭṭhāti. So āgato “kā te cittapavattī”ti pucchitabbo. Ārocitāya cittapavattiyā “natthi",
  "tika-vin05t:999_3": "loke raho nāma pāpakammaṃ pakubbato. Sabbapaṭhamañhi pāpaṃ karonto attanā jānāti.",
  "tika-vin05t:999_4": "Athassa ārakkhadevatā paracittavidū samaṇabrāhmaṇā aññā ca devatā jānanti, tvaṃyeva",
  "tika-vin05t:999_5": "dāni tava sotthiṃ pariyesāhī”ti vattabbo. Evaṃ katavītikkameneva bhikkhunā sayameva",
  "tika-vin05t:999_6": "āgantvā ārocite paṭipajjitabbaṃ.",
  "tika-vin05t:1000_0": "235. Idāni yā sā pubbe vuttappabhedā codanā, tassāyeva sampattivipattijānanatthaṃ",
  "tika-vin05t:1000_1": "ādimajjhapariyosānādīnaṃ vasena vinicchayo veditabbo. Seyyathidaṃ, codanāya ko ādi,",
  "tika-vin05t:1000_2": "kiṃ majjhe, kiṃ pariyosānaṃ? Codanāya “ahaṃ taṃ vattukāmo, karotu me āyasmā okāsa”nti",
  "tika-vin05t:1000_3": "evaṃ okāsakammaṃ ādi. Otiṇṇena vatthunā codetvā sāretvā vinicchayo majjhe. Āpattiyaṃ",
  "tika-vin05t:1000_4": "vā anāpattiyaṃ vā patiṭṭhāpanena samatho pariyosānaṃ.",
  "tika-vin05t:1001_0": "Codanāya kati mūlāni, kati vatthūni, kati bhūmiyo? Codanāya dve mūlāni samūlikā vā",
  "tika-vin05t:1001_1": "amūlikā vā. Tīṇi vatthūni diṭṭhaṃ sutaṃ parisaṅkitaṃ. Pañca bhūmiyo kālena vakkhāmi,",
  "tika-vin05t:1001_2": "no akālena, bhūtena vakkhāmi, no abhūtena, saṇhena vakkhāmi, no pharusena, atthasaṃhitena",
  "tika-vin05t:1001_3": "vakkhāmi, no anatthasaṃhitena, mettacitto vakkhāmi, no dosantaroti. Imāya ca pana",
  "tika-vin05t:1001_4": "codanāya codakena puggalena “parisuddhakāyasamācāro nu khomhī”tiādinā nayena upālipañcakesu",
  "tika-vin05t:1001_5": "vuttesu pannarasasu dhammesu patiṭṭhātabbaṃ. Cuditakena dvīsu dhammesu patiṭṭhātabbaṃ",
  "tika-vin05t:1001_6": "sacce ca akuppe cāti.",
  "tika-vin05t:1002_0": "Anuvijjakena ca codako pucchitabbo “yaṃ kho tvaṃ, āvuso, imaṃ bhikkhuṃ codesi, kimhi",
  "tika-vin05t:1002_1": "naṃ codesi, sīlavipattiyā codesi, ācāravipattiyā codesi, diṭṭhivipattiyā codesī”ti.",
  "tika-vin05t:1002_2": "So ce evaṃ vadeyya “sīlavipattiyā vā codemi, ācāravipattiyā vā codemi, diṭṭhivipattiyā",
  "tika-vin05t:1002_3": "vā codemī”ti. So evamassa vacanīyo “jānāsi panāyasmā sīlavipattiṃ, jānāsi ācāravipattiṃ,",
  "tika-vin05t:1002_4": "jānāsi diṭṭhivipatti”nti. So ce evaṃ vadeyya “jānāmi kho ahaṃ, āvuso, sīlavipattiṃ,",
  "tika-vin05t:1002_5": "jānāmi ācāravipattiṃ, jānāmi diṭṭhivipatti”nti. So evamassa vacanīyo “katamā panāvuso,",
  "tika-vin05t:1002_6": "sīlavipatti, katamā ācāravipatti, katamā diṭṭhivipattī”ti? So ce evaṃ vadeyya “cattāri",
  "tika-vin05t:1002_7": "pārājikāni terasa saṅghādisesā, ayaṃ sīlavipatti. Thullaccayaṃ pācittiyaṃ pāṭidesanīyaṃ",
  "tika-vin05t:1002_8": "dukkaṭaṃ dubbhāsitaṃ, ayaṃ ācāravipatti. Micchādiṭṭhi antaggāhikā diṭṭhi, ayaṃ diṭṭhivipattī”ti.",
  "tika-vin05t:1003_0": "So evamassa vacanīyo “yaṃ kho tvaṃ, āvuso, imaṃ bhikkhuṃ codesi, diṭṭhena vā codesi,",
  "tika-vin05t:1003_1": "sutena vā codesi, parisaṅkāya vā codesī”ti. So ce evaṃ vadeyya “diṭṭhena vā codemi,",
  "tika-vin05t:1003_2": "sutena vā codemi, parisaṅkāya vā codemī”ti. So evamassa vacanīyo “yaṃ kho tvaṃ, āvuso,",
  "tika-vin05t:1003_3": "imaṃ bhikkhuṃ diṭṭhena codesi, kiṃ te diṭṭhaṃ, kinti te diṭṭhaṃ, kadā te diṭṭhaṃ,",
  "tika-vin05t:1003_4": "kattha te diṭṭhaṃ, pārājikaṃ ajjhāpajjanto diṭṭho, saṅghādisesaṃ ajjhāpajjanto diṭṭho,",
  "tika-vin05t:1003_5": "thullaccayaṃ pācittiyaṃ pāṭidesanīyaṃ dukkaṭaṃ dubbhāsitaṃ ajjhāpajjanto diṭṭho,",
  "tika-vin05t:1003_6": "kattha cāyaṃ bhikkhu ahosi, kattha ca tvaṃ karosi, kiñca tvaṃ karosi, kiṃ ayaṃ bhikkhu karotī”ti?",
  "tika-vin05t:1004_0": "So ce evaṃ vadeyya “na kho ahaṃ, āvuso, imaṃ bhikkhuṃ diṭṭhena codemi, apica sutena",
  "tika-vin05t:1004_1": "codemī”ti. So evamassa vacanīyo “yaṃ kho tvaṃ, āvuso, imaṃ bhikkhuṃ sutena codesi,",
  "tika-vin05t:1004_2": "kiṃ te sutaṃ, kinti te sutaṃ, kadā te sutaṃ, kattha te sutaṃ, pārājikaṃ ajjhāpannoti",
  "tika-vin05t:1004_3": "sutaṃ, saṅghādisesaṃ ajjhāpannoti sutaṃ, thullaccayaṃ pācittiyaṃ pāṭidesanīyaṃ dukkaṭaṃ",
  "tika-vin05t:1004_4": "dubbhāsitaṃ ajjhāpannoti sutaṃ, bhikkhussa sutaṃ, bhikkhuniyā sutaṃ, sikkhamānāya",
  "tika-vin05t:1004_5": "sutaṃ, sāmaṇerassa sutaṃ, sāmaṇeriyā sutaṃ, upāsakassa sutaṃ, upāsikāya sutaṃ, rājūnaṃ",
  "tika-vin05t:1004_6": "sutaṃ, rājamahāmattānaṃ sutaṃ, titthiyānaṃ sutaṃ, titthiyasāvakānaṃ suta”nti.",
  "tika-vin05t:1005_0": "So ce evaṃ vadeyya “na kho ahaṃ, āvuso, imaṃ bhikkhuṃ sutena codemi, apica parisaṅkāya",
  "tika-vin05t:1005_1": "codemī”ti. So evamassa vacanīyo “yaṃ kho tvaṃ, āvuso, imaṃ bhikkhuṃ parisaṅkāya codesi,",
  "tika-vin05t:1005_2": "kiṃ parisaṅkasi, kinti parisaṅkasi, kadā parisaṅkasi, kattha parisaṅkasi? Pārājikaṃ",
  "tika-vin05t:1005_3": "dhammaṃ ajjhāpannoti parisaṅkasi, saṅghādisesaṃ thullaccayaṃ pācittiyaṃ pāṭidesanīyaṃ",
  "tika-vin05t:1005_4": "dukkaṭaṃ dubbhāsitaṃ ajjhāpannoti parisaṅkasi, bhikkhussa sutvā parisaṅkasi, bhikkhuniyā",
  "tika-vin05t:1005_5": "sutvā…pe… titthiyasāvakānaṃ sutvā parisaṅkasī”ti.",
  "tika-vin05t:1006": "Diṭṭhaṃ diṭṭhena sameti, diṭṭhena saṃsandate diṭṭhaṃ;",
  "tika-vin05t:1007": "Diṭṭhaṃ paṭicca na upeti, asuddhaparisaṅkito;",
  "tika-vin05t:1008": "So puggalo paṭiññāya, kātabbo tenuposatho.",
  "tika-vin05t:1009": "Sutaṃ sutena sameti, sutena saṃsandate sutaṃ;",
  "tika-vin05t:1010": "Sutaṃ paṭicca na upeti, asuddhaparisaṅkito;",
  "tika-vin05t:1011": "So puggalo paṭiññāya, kātabbo tenuposatho.",
  "tika-vin05t:1012": "Mutaṃ mutena sameti, mutena saṃsandate mutaṃ;",
  "tika-vin05t:1013": "Mutaṃ paṭicca na upeti, asuddhaparisaṅkito;",
  "tika-vin05t:1014": "So puggalo paṭiññāya, kātabbo tenuposatho.",
  "tika-vin05t:1015": "Paṭiññā lajjīsu katā, alajjīsu evaṃ na vijjati;",
  "tika-vin05t:1016": "Bahumpi alajjī bhāseyya, vattānusandhitena kārayeti. ;",
  "tika-vin05t:1017_0": "Apicettha saṅgāmāvacarena bhikkhunā saṅghaṃ upasaṅkamantena nīcacittena saṅgho upasaṅkamitabbo",
  "tika-vin05t:1017_1": "rajoharaṇasamena cittena, āsanakusalena bhavitabbaṃ nisajjakusalena, there bhikkhū",
  "tika-vin05t:1017_2": "anupakhajjantena nave bhikkhū āsanena appaṭibāhantena yathāpatirūpe āsane nisīditabbaṃ,",
  "tika-vin05t:1017_3": "anānākathikena bhavitabbaṃ atiracchānakathikena, sāmaṃ vā dhammo bhāsitabbo, paro",
  "tika-vin05t:1017_4": "vā ajjhesitabbo, ariyo vā tuṇhībhāvo nātimaññitabbo.",
  "tika-vin05t:1018_0": "Saṅghena anumatena puggalena anuvijjakena anuvijjitukāmena na upajjhāyo pucchitabbo,",
  "tika-vin05t:1018_1": "na ācariyo pucchitabbo, na saddhivihāriko pucchitabbo, na antevāsiko pucchitabbo,",
  "tika-vin05t:1018_2": "na samānupajjhāyako pucchitabbo, na samānācariyako pucchitabbo, na jāti pucchitabbā,",
  "tika-vin05t:1018_3": "na nāmaṃ pucchitabbaṃ, na gottaṃ pucchitabbaṃ, na āgamo pucchitabbo, na kulapadeso",
  "tika-vin05t:1018_4": "pucchitabbo, na jātibhūmi pucchitabbā. Taṃ kiṃkāraṇā? Atrassa pemaṃ vā doso vā, peme",
  "tika-vin05t:1018_5": "vā sati dose vā chandāpi gaccheyya dosāpi gaccheyya mohāpi gaccheyya bhayāpi gaccheyyāti.",
  "tika-vin05t:1019_0": "Saṅghena anumatena puggalena anuvijjakena anuvijjitukāmena saṅghagarukena bhavitabbaṃ,",
  "tika-vin05t:1019_1": "no puggalagarukena, saddhammagarukena bhavitabbaṃ, no āmisagarukena, atthavasikena",
  "tika-vin05t:1019_2": "bhavitabbaṃ, no parisakappikena, kālena anuvijjitabbaṃ, no akālena, bhūtena anuvijjitabbaṃ,",
  "tika-vin05t:1019_3": "no abhūtena, saṇhena anuvijjitabbaṃ, no pharusena, atthasaṃhitena anuvijjitabbaṃ,",
  "tika-vin05t:1019_4": "no anatthasaṃhitena, mettacittena anuvijjitabbaṃ, no dosantarena, na upakaṇṇakajappinā",
  "tika-vin05t:1019_5": "bhavitabbaṃ, na jimhaṃ pekkhitabbaṃ, na akkhi nikhaṇitabbaṃ, na bhamukaṃ ukkhipitabbaṃ,",
  "tika-vin05t:1019_6": "na sīsaṃ ukkhipitabbaṃ, na hatthavikāro kātabbo, na hatthamuddā dassetabbā.",
  "tika-vin05t:1020_0": "Āsanakusalena bhavitabbaṃ nisajjakusalena, yugamattaṃ pekkhantena atthaṃ anuvidhiyantena",
  "tika-vin05t:1020_1": "sake āsane nisīditabbaṃ, na ca āsanā vuṭṭhātabbaṃ, na vītihātabbaṃ, na kummaggo sevitabbo,",
  "tika-vin05t:1020_2": "na bāhāvikkhepakaṃ bhaṇitabbaṃ, aturitena bhavitabbaṃ asāhasikena, acaṇḍikatena bhavitabbaṃ",
  "tika-vin05t:1020_3": "vacanakkhamena, mettacittena bhavitabbaṃ hitānukampinā, kāruṇikena bhavitabbaṃ hitaparisakkinā,",
  "tika-vin05t:1020_4": "asamphappalāpinā bhavitabbaṃ pariyantabhāṇinā, averavasikena bhavitabbaṃ anasuruttena,",
  "tika-vin05t:1020_5": "attā pariggahetabbo, paro pariggahetabbo, codako pariggahetabbo, cuditako pariggahetabbo,",
  "tika-vin05t:1020_6": "adhammacodako pariggahetabbo, adhammacuditako pariggahetabbo, dhammacodako pariggahetabbo,",
  "tika-vin05t:1020_7": "dhammacuditako pariggahetabbo, vuttaṃ ahāpentena avuttaṃ appakāsentena otiṇṇāni padabyañjanāni",
  "tika-vin05t:1020_8": "sādhukaṃ uggahetvā paro paripucchitvā yathāpaṭiññāya kāretabbo, mando hāsetabbo,",
  "tika-vin05t:1020_9": "bhīru assāsetabbo, caṇḍo nisedhetabbo, asuci vibhāvetabbo, ujumaddavena na chandāgati",
  "tika-vin05t:1020_10": "gantabbā, na dosāgati gantabbā, na mohāgati gantabbā, na bhayāgati gantabbā, majjhattena",
  "tika-vin05t:1020_11": "bhavitabbaṃ dhammesu ca puggalesu ca, evañca pana anuvijjako anuvijjamāno satthu",
  "tika-vin05t:1020_12": "ceva sāsanakaro hoti, viññūnañca sabrahmacārīnaṃ piyo ca hoti manāpo ca garu ca bhāvanīyo cāti.",
  "tika-vin05t:1021": "Iti pāḷimuttakavinayavinicchayasaṅgahe",
  "tika-vin05t:1022": "Codanādivinicchayakathā samattā.",
  "tika-vin05t:1023": "32. Garukāpattivuṭṭhānavinicchayakathā",
  "tika-vin05t:1024_0": "236. Garukāpattivuṭṭhānanti parivāsamānattādīhi vinayakammehi garukāpattito vuṭṭhānaṃ.",
  "tika-vin05t:1024_1": "Tattha tividho parivāso paṭicchannaparivāso suddhantaparivāso samodhānaparivāsoti.",
  "tika-vin05t:1024_2": "Tesu paṭicchannaparivāso tāva yathāpaṭicchannāya āpattiyā dātabbo. Kassaci hi ekāhappaṭicchannā",
  "tika-vin05t:1024_3": "āpatti hoti, kassaci dvīhappaṭicchannā, kassaci ekāpatti hoti, kassaci dve tisso",
  "tika-vin05t:1024_4": "tatuttari vā. Tasmā paṭicchannaparivāsaṃ dentena paṭhamaṃ tāva paṭicchannabhāvo jānitabbo.",
  "tika-vin05t:1024_5": "Ayañhi āpatti nāma dasahākārehi paṭicchannā hoti.",
  "tika-vin05t:1025_0": "Tatrāyaṃ mātikā – āpatti ca hoti āpattisaññī ca, pakatatto ca hoti pakatattasaññī",
  "tika-vin05t:1025_1": "ca, anantarāyiko ca hoti anantarāyikasaññī ca, pahu ca hoti pahusaññī ca, chādetukāmo",
  "tika-vin05t:1025_2": "ca hoti chādeti cāti. Tattha āpatti ca hoti āpattisaññī cāti yaṃ āpanno, sā āpattiyeva",
  "tika-vin05t:1025_3": "hoti, sopi ca tattha āpattisaññīyeva. Iti jānanto chādeti, channā hoti, atha panāyaṃ",
  "tika-vin05t:1025_4": "tattha anāpattisaññī, acchannā hoti. Anāpatti pana āpattisaññāyapi anāpattisaññāyapi",
  "tika-vin05t:1025_5": "chādentena acchāditāva hoti, lahukaṃ vā garukāti garukaṃ vā lahukāti chādeti, alajjipakkhe",
  "tika-vin05t:1025_6": "tiṭṭhati, āpatti pana acchannā hoti, garukaṃ lahukāti maññamāno deseti, neva desitā",
  "tika-vin05t:1025_7": "hoti, na channā, garukaṃ vā garukāti ñatvā chādeti, channā hoti, garukalahukabhāvaṃ",
  "tika-vin05t:1025_8": "na jānāti, āpattiṃ chādemīti chādeti, channāva hoti.",
  "tika-vin05t:1026_0": "Pakatattoti tividhaṃ ukkhepanīyakammaṃ akato. So ce pakatattasaññī hutvā chādeti,",
  "tika-vin05t:1026_1": "channā hoti. Atha “mayhaṃ saṅghena kammaṃ kata”nti apakatattasaññī hutvā chādeti,",
  "tika-vin05t:1026_2": "acchannā hoti. Apakatattena pana pakatattasaññinā vā apakatattasaññinā vā chāditāpi",
  "tika-vin05t:1026_3": "acchannāva hoti. Vuttampi cetaṃ –",
  "tika-vin05t:1027": "“Āpajjati garukaṃ sāvasesaṃ,",
  "tika-vin05t:1028": "Chādeti anādariyaṃ paṭicca;",
  "tika-vin05t:1029": "Na bhikkhunī no ca phuseyya vajjaṃ,",
  "tika-vin05t:1030": "Pañhā mesā kusalehi cintitā”ti. –",
  "tika-vin05t:1031": "Ayañhi pañho ukkhittakena kathito.",
  "tika-vin05t:1032_0": "Anantarāyikoti yassa dasasu antarāyesu ekopi natthi, so ce anantarāyikasaññī hutvā",
  "tika-vin05t:1032_1": "chādeti, channā hoti. Sacepi so bhīrujātikatāya andhakāre amanussacaṇḍamigabhayena",
  "tika-vin05t:1032_2": "antarāyikasaññī hutvā chādeti, acchannāva hoti. Yassapi pabbatavihāre vasantassa",
  "tika-vin05t:1032_3": "kandaraṃ vā nadiṃ vā atikkamitvā ārocetabbaṃ hoti, antarāmagge ca caṇḍavāḷaamanussādibhayaṃ",
  "tika-vin05t:1032_4": "atthi, magge ajagarā nipajjanti, nadī pūrā hoti, etasmiṃ pana satiyeva antarāye antarāyikasaññī",
  "tika-vin05t:1032_5": "chādeti, acchannā hoti. Antarāyikassa pana antarāyikasaññāya chādayato acchannāva.",
  "tika-vin05t:1033_0": "Pahūti so sakkoti bhikkhuno santikaṃ gantuñceva ārocetuñca, so ce pahusaññī hutvā",
  "tika-vin05t:1033_1": "chādeti, channā hoti. Sacassa mukhe appamattako gaṇḍo vā hoti, hanukavāto vā vijjhati,",
  "tika-vin05t:1033_2": "danto vā rujjati, bhikkhā vā mandā laddhā hoti, tāvatakena pana neva vattuṃ na sakkoti,",
  "tika-vin05t:1033_3": "na gantuṃ, apica kho “na sakkomī”ti saññī hoti, ayaṃ pahu hutvā appahusaññī nāma.",
  "tika-vin05t:1033_4": "Iminā chāditāpi acchāditā. Appahunā pana vattuṃ vā gantuṃ vā asamatthena pahusaññinā",
  "tika-vin05t:1033_5": "vā appahusaññinā vā chāditā hoti, acchāditāva.",
  "tika-vin05t:1034_0": "Chādetukāmo ca hoti chādeti cāti idaṃ uttānatthameva. Sace pana “chādessāmī”ti dhuranikkhepaṃ",
  "tika-vin05t:1034_1": "katvā purebhatte vā pacchābhatte vā paṭhamayāmādīsu vā lajjidhammaṃ okkamitvā antoaruṇeyeva",
  "tika-vin05t:1034_2": "āroceti, ayaṃ chādetukāmo na chādeti nāma. Yassa pana abhikkhuke ṭhāne vasantassa",
  "tika-vin05t:1034_3": "āpajjitvā sabhāgassa bhikkhuno āgamanaṃ āgamentassa, sabhāgassa santikaṃ vā gacchantassa",
  "tika-vin05t:1034_4": "aḍḍhamāsopi māsopi atikkamati, ayaṃ na chādetukāmo chādeti nāma, ayampi acchannāva",
  "tika-vin05t:1034_5": "hoti. Yo pana āpannamattova aggiṃ akkantapuriso viya sahasā pakkamitvā sabhāgaṭṭhānaṃ",
  "tika-vin05t:1034_6": "gantvā āvikaroti, ayaṃ na chādetukāmova na chādeti nāma. Sace pana sabhāgaṃ disvāpi",
  "tika-vin05t:1034_7": "“ayaṃ me upajjhāyo vā ācariyo vā”ti lajjāya nāroceti, channāva hoti āpatti. Upajjhāyādibhāvo",
  "tika-vin05t:1034_8": "hi idha appamāṇaṃ, averisabhāgamattameva pamāṇaṃ. Tasmā averisabhāgassa santike ārocetabbā.",
  "tika-vin05t:1034_9": "Yo pana visabhāgo hoti sutvā pakāsetukāmo, evarūpassa upajjhāyassapi santike na ārocetabbā.",
  "tika-vin05t:1035_0": "Tattha purebhattaṃ vā āpattiṃ āpanno hotu pacchābhattaṃ vā divā vā rattiṃ vā, yāva",
  "tika-vin05t:1035_1": "aruṇaṃ na uggacchati, tāva ārocetabbaṃ. Uddhaste aruṇe paṭicchannā hoti, paṭicchādanapaccayā",
  "tika-vin05t:1035_2": "ca dukkaṭaṃ āpajjati, sabhāgasaṅghādisesaṃ āpannassa pana santike āvikātuṃ na vaṭṭati.",
  "tika-vin05t:1035_3": "Sace āvikaroti, āpatti āvikatā hoti, dukkaṭā pana na muccati. Tasmā suddhassa santike",
  "tika-vin05t:1035_4": "āvikātabbā. Āvikaronto ca “tuyhaṃ santike ekaṃ āpattiṃ āvikaromī”ti vā “ācikkhāmī”ti",
  "tika-vin05t:1035_5": "vā ārocemī”ti vā “mama ekaṃ āpattiṃ āpannabhāvaṃ jānāhī”ti vā vadatu, “ekaṃ garukāpattiṃ",
  "tika-vin05t:1035_6": "āvikaromī”tiādinā vā nayena vadatu, sabbehipi ākārehi appaṭicchannāva hotīti kurundiyaṃ",
  "tika-vin05t:1035_7": "vuttaṃ. Sace pana “lahukāpattiṃ āvikaromī”tiādinā nayena vadati, paṭicchannāva hoti.",
  "tika-vin05t:1035_8": "Vatthuṃ āroceti, āpattiṃ āroceti, ubhayaṃ āroceti, tividhenapi ārocitāva hoti.",
  "tika-vin05t:1036_0": "237. Iti imāni dasa kāraṇāni upaparikkhitvā paṭicchannaparivāsaṃ dentena paṭhamameva",
  "tika-vin05t:1036_1": "paṭicchannabhāvo jānitabbo, tato paṭicchannadivase ca āpattiyo ca sallakkhetvā sace",
  "tika-vin05t:1036_2": "ekāhappaṭicchannā hoti, “ahaṃ, bhante, ekaṃ āpattiṃ āpajjiṃ sañcetanikaṃ sukkavissaṭṭhiṃ",
  "tika-vin05t:1036_3": "ekāhappaṭicchanna”nti evaṃ yācāpetvā khandhake āgatanayeneva kammavācaṃ vatvā parivāso",
  "tika-vin05t:1036_4": "dātabbo. Atha dvīhatīhādipaṭicchannā hoti, “dvīhappaṭicchannaṃ, tīhappaṭicchannaṃ,",
  "tika-vin05t:1036_5": "catūhappaṭicchannaṃ, pañcāhappaṭicchannaṃ…pe… cuddasāhappaṭicchanna”nti evaṃ yāva",
  "tika-vin05t:1036_6": "cuddasadivasāni divasavasena yojanā kātabbā, pañcadasadivasapaṭicchannāya “pakkhapaṭicchanna”nti",
  "tika-vin05t:1036_7": "yojanā kātabbā. Tato yāva ekūnatiṃsatimo divaso, tāva “atirekapakkhapaṭicchanna”nti,",
  "tika-vin05t:1036_8": "tato “māsapaṭicchannaṃ, atirekamāsapaṭicchannaṃ, dvemāsapaṭicchannaṃ, atirekadvemāsapaṭicchannaṃ,",
  "tika-vin05t:1036_9": "temāsa…pe… atirekaekādasamāsapaṭicchanna”nti evaṃ yojanā kātabbā. Saṃvacchare puṇṇe",
  "tika-vin05t:1036_10": "“ekasaṃvaccharapaṭicchanna”nti, tato paraṃ “atirekasaṃvaccharaṃ, dvesaṃvacchara”nti",
  "tika-vin05t:1036_11": "evaṃ yāva “saṭṭhisaṃvaccharaṃ, atirekasaṭṭhisaṃvaccharapaṭicchanna”nti vā tato vā",
  "tika-vin05t:1036_12": "bhiyyopi vatvā yojanā kātabbā.",
  "tika-vin05t:1037_0": "Sace pana dve tisso tatuttari vā āpattiyo honti, yathā “ekaṃ āpatti”nti vuttaṃ, evaṃ",
  "tika-vin05t:1037_1": "“dve āpattiyo, tisso āpattiyo”ti vattabbaṃ. Tato paraṃ pana sataṃ vā hotu sahassaṃ",
  "tika-vin05t:1037_2": "vā, “sambahulā”ti vattuṃ vaṭṭati. Nānāvatthukāsupi “ahaṃ, bhante, sambahulā saṅghādisesā",
  "tika-vin05t:1037_3": "āpattiyo āpajjiṃ ekaṃ sukkavissaṭṭhiṃ, ekaṃ kāyasaṃsaggaṃ, ekaṃ duṭṭhullavācaṃ, ekaṃ",
  "tika-vin05t:1037_4": "attakāmaṃ, ekaṃ sañcarittaṃ, ekāhappaṭicchannāyo”ti evaṃ gaṇanavasena vā “ahaṃ, bhante,",
  "tika-vin05t:1037_5": "sambahulā saṅghādisesā āpattiyo āpajjiṃ nānāvatthukā ekāhappaṭicchannāyo”ti evaṃ",
  "tika-vin05t:1037_6": "vatthukittanavasena vā “ahaṃ, bhante, sambahulā saṅghādisesā āpattiyo āpajjiṃ ekāhappaṭicchannāyo”ti",
  "tika-vin05t:1037_7": "evaṃ nāmamattavasena vā yojanā kātabbā. Tattha nāmaṃ duvidhaṃ sajātisādhāraṇaṃ sabbasādhāraṇañca.",
  "tika-vin05t:1037_8": "Tattha saṅghādisesoti sajātisādhāraṇaṃ. Āpattīti sabbasādhāraṇaṃ. Tasmā “sambahulā",
  "tika-vin05t:1037_9": "āpattiyo āpajjiṃ ekāhappaṭicchannāyo”ti evaṃ sabbasādhāraṇanāmavasenapi vaṭṭati.",
  "tika-vin05t:1037_10": "Idañhi parivāsādivinayakammaṃ vatthuvasena gottavasena nāmavasena āpattivasena ca kātuṃ vaṭṭatiyeva.",
  "tika-vin05t:1038_0": "Tattha sukkavissaṭṭhīti vatthu ceva gottañca. Saṅghādisesoti nāmañceva āpatti ca.",
  "tika-vin05t:1038_1": "Tattha “sukkavissaṭṭhiṃ kāyasaṃsagga”ntiādinā vacanenapi “nānāvatthukāyo”ti vacanenapi",
  "tika-vin05t:1038_2": "vatthu ceva gottañca gahitaṃ hoti. “Saṅghādiseso”ti vacanenapi “āpattiyo”ti vacanenapi",
  "tika-vin05t:1038_3": "nāmañceva āpatti ca gahitā hoti. Tasmā etesu yassa kassaci vasena kammavācā kātabbā.",
  "tika-vin05t:1038_4": "Idha pana sabbāpattīnaṃ sādhāraṇavasena sambahulanayeneva ca sabbattha kammavācaṃ",
  "tika-vin05t:1038_5": "yojetvā dassayissāma. Ekañhi āpattiṃ āpajjitvā “sambahulā”ti vinayakammaṃ karontassapi",
  "tika-vin05t:1038_6": "vuṭṭhāti ekaṃ vinā sambahulānaṃ abhāvato. Sambahulā pana āpajjitvā “ekaṃ āpajji”nti",
  "tika-vin05t:1038_7": "karontassa na vuṭṭhāti, tasmā sambahulanayeneva yojayissāma. Seyyathidaṃ – paṭicchannaparivāsaṃ",
  "tika-vin05t:1038_8": "dentena sace ekāhappaṭicchannā āpatti hoti.",
  "tika-vin05t:1039_0": "“Ahaṃ, bhante, sambahulā āpattiyo āpajjiṃ ekāhappaṭicchannāyo, sohaṃ, bhante, saṅghaṃ",
  "tika-vin05t:1039_1": "sambahulānaṃ āpattīnaṃ ekāhappaṭicchannānaṃ ekāhaparivāsaṃ yācāmi. Ahaṃ, bhante,",
  "tika-vin05t:1039_2": "sambahulā āpattiyo āpajjiṃ ekāhappaṭicchannāyo, dutiyampi, bhante, saṅghaṃ sambahulānaṃ",
  "tika-vin05t:1039_3": "āpattīnaṃ ekāhappaṭicchannānaṃ ekāhaparivāsaṃ yācāmi. Ahaṃ, bhante, sambahulā āpattiyo",
  "tika-vin05t:1039_4": "āpajjiṃ ekāhappaṭicchannāyo, tatiyampi, bhante, saṅghaṃ sambahulānaṃ āpattīnaṃ ekāhappaṭicchannānaṃ",
  "tika-vin05t:1039_5": "ekāhaparivāsaṃ yācāmīti –",
  "tika-vin05t:1040": "Evaṃ tikkhattuṃ yācāpetvā –",
  "tika-vin05t:1041_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1041_1": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yācati, yadi",
  "tika-vin05t:1041_2": "saṅghassa pattakallaṃ, saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ",
  "tika-vin05t:1041_3": "ekāhaparivāsaṃ dadeyya, esā ñatti.",
  "tika-vin05t:1042_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1042_1": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yācati, saṅgho",
  "tika-vin05t:1042_2": "itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ",
  "tika-vin05t:1042_3": "deti, yassāyasmato khamati itthannāmassa bhikkhuno sambahulānaṃ āpattīnaṃ ekāhappaṭicchannānaṃ",
  "tika-vin05t:1042_4": "ekāhaparivāsassa dānaṃ, so tuṇhassa. Yassa nakkhamati, so bhāseyya.",
  "tika-vin05t:1043": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1044": "“Dinno saṅghena itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāso, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1045": "Evaṃ yo yo āpanno hoti, tassa tassa nāmaṃ gahetvā kammavācā kātabbā.",
  "tika-vin05t:1046": "Kammavācāpariyosāne ca tena bhikkhunā māḷakasīmāyameva “parivāsaṃ samādiyāmi, vattaṃ samādiyāmī”ti vattaṃ samādātabbaṃ, samādiyitvā tattheva saṅghassa ārocetabbaṃ. Ārocentena ca –",
  "tika-vin05t:1047_0": "“Ahaṃ, bhante, sambahulā āpattiyo āpajjiṃ ekāhappaṭicchannāyo, sohaṃ saṅghaṃ sambahulānaṃ",
  "tika-vin05t:1047_1": "āpattīnaṃ ekāhappaṭicchannānaṃ ekāhaparivāsaṃ yāciṃ, tassa me saṅgho sambahulānaṃ",
  "tika-vin05t:1047_2": "āpattīnaṃ ekāhappaṭicchannānaṃ ekāhaparivāsaṃ adāsi, sohaṃ parivasāmi, vediyāmahaṃ,",
  "tika-vin05t:1047_3": "bhante, vediyatīti maṃ saṅgho dhāretū”ti –",
  "tika-vin05t:1048": "Evaṃ ārocetabbaṃ. Imañca atthaṃ gahetvā yāya kāyaci vācāya ārocetuṃ vaṭṭatiyeva.",
  "tika-vin05t:1049_0": "Ārocetvā sace nikkhipitukāmo hoti, “parivāsaṃ nikkhipāmi, vattaṃ nikkhipāmī”ti nikkhipitabbaṃ.",
  "tika-vin05t:1049_1": "Ekapadenapi cettha nikkhitto hoti parivāso, dvīhi pana sunikkhittoyeva. Samādānepi",
  "tika-vin05t:1049_2": "eseva nayo. Nikkhittakālato paṭṭhāya pakatattaṭṭhāne tiṭṭhati. Māḷakato bhikkhūsu",
  "tika-vin05t:1049_3": "nikkhantesu ekassapi santike nikkhipituṃ vaṭṭati, māḷakato nikkhamitvā satiṃ paṭilabhantena",
  "tika-vin05t:1049_4": "sahagacchantassa santike nikkhipitabbaṃ. Sace sopi pakkanto, aññassa yassa māḷake",
  "tika-vin05t:1049_5": "nārocitaṃ, tassa ārocetvā nikkhipitabbaṃ. Ārocentena ca avasāne “vediyatīti maṃ āyasmā",
  "tika-vin05t:1049_6": "dhāretū”ti vattabbaṃ. Dvinnaṃ ārocentena “āyasmantā dhārentū”ti, tiṇṇaṃ ārocentena",
  "tika-vin05t:1049_7": "“āyasmanto dhārentū”ti vattabbaṃ. Sace appabhikkhuko vihāro hoti, sabhāgā bhikkhū",
  "tika-vin05t:1049_8": "vasanti, vattaṃ anikkhipitvā vihāreyeva rattipariggaho kātabbo. Atha na sakkā sodhetuṃ,",
  "tika-vin05t:1049_9": "vuttanayeneva vattaṃ nikkhipitvā paccūsasamaye ekena bhikkhunā saddhiṃ parikkhittassa",
  "tika-vin05t:1049_10": "vihārassa parikkhepato, aparikkhittassa vihārassa parikkhepārahaṭṭhānato dve leḍḍupāte",
  "tika-vin05t:1049_11": "atikkamitvā mahāmaggato okkamma gumbena vā vatiyā vā paṭicchannaṭṭhāne nisīditabbaṃ,",
  "tika-vin05t:1049_12": "antoaruṇeyeva vuttanayena vattaṃ samādiyitvā ārocetabbaṃ. Ārocentena sace navakataro",
  "tika-vin05t:1049_13": "hoti, “āvuso”ti vattabbaṃ. Sace vuḍḍhataro, “bhante”ti vattabbaṃ. Sace añño koci",
  "tika-vin05t:1049_14": "bhikkhu kenacideva karaṇīyena taṃ ṭhānaṃ āgacchati, sace esa taṃ passati, saddaṃ",
  "tika-vin05t:1049_15": "vāssa suṇāti, ārocetabbaṃ, anārocentassa ratticchedo ceva vattabhedo ca. Atha dvādasahatthaṃ",
  "tika-vin05t:1049_16": "upacāraṃ okkamitvā ajānantasseva gacchati, ratticchedo hotiyeva, vattabhedo pana",
  "tika-vin05t:1049_17": "natthi, uggate aruṇe vattaṃ nikkhipitabbaṃ. Sace so bhikkhu kenacideva karaṇīyena",
  "tika-vin05t:1049_18": "pakkanto hoti, yaṃ aññaṃ sabbapaṭhamaṃ passati, tassa ārocetvā nikkhipitabbaṃ. Vihāraṃ",
  "tika-vin05t:1049_19": "gantvāpi yaṃ paṭhamaṃ passati, tassa ārocetvā nikkhipitabbaṃ. Ayaṃ nikkhittavattassa parihāro.",
  "tika-vin05t:1050_0": "238. Evaṃ yattakāni divasāni āpatti paṭicchannā hoti, tattakāni tato adhikatarāni",
  "tika-vin05t:1050_1": "vā kukkuccavinodanatthāya parivasitvā saṅghaṃ upasaṅkamitvā vattaṃ samādiyitvā mānattaṃ",
  "tika-vin05t:1050_2": "yācitabbaṃ. Ayañhi vatte samādinne eva mānattāraho hoti nikkhittavattena parivutthattā.",
  "tika-vin05t:1050_3": "Anikkhittavattassa pana puna samādānakiccaṃ natthi. So hi paṭicchannadivasātikkameneva",
  "tika-vin05t:1050_4": "mānattāraho hoti, tasmā tassa mānattaṃ dātabbameva. Taṃ dentena –",
  "tika-vin05t:1051_0": "“Ahaṃ, bhante, sambahulā āpattiyo āpajjiṃ ekāhappaṭicchannāyo, sohaṃ saṅghaṃ sambahulānaṃ",
  "tika-vin05t:1051_1": "āpattīnaṃ ekāhappaṭicchannānaṃ ekāhaparivāsaṃ yāciṃ, tassa me saṅgho sambahulānaṃ",
  "tika-vin05t:1051_2": "āpattīnaṃ ekāhappaṭicchannānaṃ ekāhaparivāsaṃ adāsi, sohaṃ, bhante, parivutthaparivāso",
  "tika-vin05t:1051_3": "saṅghaṃ sambahulānaṃ āpattīnaṃ ekāhappaṭicchannānaṃ chārattaṃ mānattaṃ yācāmi. Ahaṃ,",
  "tika-vin05t:1051_4": "bhante…pe… sohaṃ parivutthaparivāso, dutiyampi, bhante, saṅghaṃ sambahulānaṃ āpattīnaṃ",
  "tika-vin05t:1051_5": "ekāhappaṭicchannānaṃ chārattaṃ mānattaṃ yācāmi. Ahaṃ, bhante…pe… sohaṃ parivutthaparivāso,",
  "tika-vin05t:1051_6": "tatiyampi, bhante, saṅghaṃ sambahulānaṃ āpattīnaṃ ekāhappaṭicchannānaṃ chārattaṃ",
  "tika-vin05t:1051_7": "mānattaṃ yācāmī”ti –",
  "tika-vin05t:1052": "Evaṃ tikkhattuṃ yācāpetvā –",
  "tika-vin05t:1053_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1053_1": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci, saṅgho",
  "tika-vin05t:1053_2": "itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ",
  "tika-vin05t:1053_3": "adāsi, so parivutthaparivāso saṅghaṃ sambahulānaṃ āpattīnaṃ ekāhappaṭicchannānaṃ",
  "tika-vin05t:1053_4": "chārattaṃ mānattaṃ yācati, yadi saṅghassa pattakallaṃ, saṅgho itthannāmassa bhikkhuno",
  "tika-vin05t:1053_5": "sambahulānaṃ āpattīnaṃ ekāhappaṭicchannānaṃ chārattaṃ mānattaṃ dadeyya, esā ñatti.",
  "tika-vin05t:1054_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1054_1": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci, saṅgho",
  "tika-vin05t:1054_2": "itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ",
  "tika-vin05t:1054_3": "adāsi, so parivutthaparivāso saṅghaṃ sambahulānaṃ āpattīnaṃ ekāhappaṭicchannānaṃ",
  "tika-vin05t:1054_4": "chārattaṃ mānattaṃ yācati, saṅgho itthannāmassa bhikkhuno sambahulānaṃ āpattīnaṃ",
  "tika-vin05t:1054_5": "ekāhappaṭicchannānaṃ chārattaṃ mānattaṃ deti, yassāyasmato khamati itthannāmassa",
  "tika-vin05t:1054_6": "bhikkhuno sambahulānaṃ āpattīnaṃ ekāhappaṭicchannānaṃ chārattaṃ mānattassa dānaṃ,",
  "tika-vin05t:1054_7": "so tuṇhassa. Yassa nakkhamati, so bhāseyya.",
  "tika-vin05t:1055": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1056": "“Dinnaṃ saṅghena itthannāmassa bhikkhuno sambahulānaṃ āpattīnaṃ ekāhappaṭicchannānaṃ chārattaṃ mānattaṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1057": "Evaṃ kammavācā kātabbā.",
  "tika-vin05t:1058": "Kammavācāpariyosāne ca tena bhikkhunā māḷakasīmāyameva “mānattaṃ samādiyāmi, vattaṃ samādiyāmī”ti vattaṃ samādātabbaṃ, samādiyitvā tattheva saṅghassa ārocetabbaṃ. Ārocentena ca –",
  "tika-vin05t:1059_0": "“Ahaṃ, bhante, sambahulā āpattiyo āpajjiṃ ekāhappaṭicchannāyo, sohaṃ saṅghaṃ sambahulānaṃ",
  "tika-vin05t:1059_1": "āpattīnaṃ ekāhappaṭicchannānaṃ ekāhaparivāsaṃ yāciṃ, tassa me saṅgho sambahulānaṃ",
  "tika-vin05t:1059_2": "āpattīnaṃ ekāhappaṭicchannānaṃ ekāhaparivāsaṃ adāsi, sohaṃ parivutthaparivāso saṅghaṃ",
  "tika-vin05t:1059_3": "sambahulānaṃ āpattīnaṃ ekāhappaṭicchannānaṃ chārattaṃ mānattaṃ yāciṃ, tassa me saṅgho",
  "tika-vin05t:1059_4": "sambahulānaṃ āpattīnaṃ ekāhappaṭicchannānaṃ chārattaṃ mānattaṃ adāsi, sohaṃ mānattaṃ",
  "tika-vin05t:1059_5": "carāmi, vediyāmahaṃ bhante, vediyatīti maṃ saṅgho dhāretū”ti –",
  "tika-vin05t:1060": "Evaṃ ārocetabbaṃ. Imañca pana atthaṃ gahetvā yāya kāyaci vācāya ārocetuṃ vaṭṭatiyeva.",
  "tika-vin05t:1061_0": "Ārocetvā sace nikkhipitukāmo hoti, “mānattaṃ nikkhipāmi, vattaṃ nikkhipāmī”ti saṅghamajjhe",
  "tika-vin05t:1061_1": "nikkhipitabbaṃ. Māḷakato bhikkhūsu nikkhantesu ekassapi santike nikkhipituṃ vaṭṭati.",
  "tika-vin05t:1061_2": "Māḷakato nikkhamitvā satiṃ paṭilabhantena sahagacchantassa santike nikkhipitabbaṃ.",
  "tika-vin05t:1061_3": "Sace sopi pakkanto, aññassa yassa māḷake nārocitaṃ, tassa ārocetvā nikkhipitabbaṃ.",
  "tika-vin05t:1061_4": "Ārocentena pana avasāne “vediyatīti maṃ āyasmā dhāretū”ti vattabbaṃ. Dvinnaṃ ārocentena",
  "tika-vin05t:1061_5": "“āyasmantā dhārentū”ti, tiṇṇaṃ ārocentena “āyasmanto dhārentū”ti vattabbaṃ. Nikkhittakālato",
  "tika-vin05t:1061_6": "paṭṭhāya pakatattaṭṭhāne tiṭṭhati. Sace appabhikkhuko vihāro hoti, sabhāgā bhikkhū",
  "tika-vin05t:1061_7": "vasanti, vattaṃ anikkhipitvā antovihāreyeva rattiyo gaṇetabbā. Atha na sakkā sodhetuṃ,",
  "tika-vin05t:1061_8": "vuttanayeneva vattaṃ nikkhipitvā paccūsasamaye catūhi pañcahi vā bhikkhūhi saddhiṃ",
  "tika-vin05t:1061_9": "parikkhittassa vihārassa parikkhepato, aparikkhittassa parikkhepārahaṭṭhānato dve",
  "tika-vin05t:1061_10": "leḍḍupāte atikkamitvā mahāmaggato okkamma gumbena vā vatiyā vā paṭicchannaṭṭhāne",
  "tika-vin05t:1061_11": "nisīditabbaṃ, antoaruṇeyeva vuttanayena vattaṃ samādiyitvā ārocetabbaṃ. Sace añño",
  "tika-vin05t:1061_12": "koci bhikkhu kenacideva karaṇīyena taṃ ṭhānaṃ āgacchati, sace esa taṃ passati, saddaṃ",
  "tika-vin05t:1061_13": "vāssa suṇāti, ārocetabbaṃ. Anārocentassa ratticchedo ceva vattabhedo ca, atha dvādasahatthaṃ",
  "tika-vin05t:1061_14": "upacāraṃ okkamitvā ajānantasseva gacchati, ratticchedo hoti eva, vattabhedo pana",
  "tika-vin05t:1061_15": "natthi. Ārocitakālato paṭṭhāya ekaṃ bhikkhuṃ ṭhapetvā sesehi sati karaṇīye gantumpi",
  "tika-vin05t:1061_16": "vaṭṭati, aruṇe uṭṭhite tassa bhikkhussa santike vattaṃ nikkhipitabbaṃ. Sace sopi",
  "tika-vin05t:1061_17": "kenaci kammena pure aruṇeyeva gacchati, aññaṃ vihārato nikkhantaṃ vā āgantukaṃ vā",
  "tika-vin05t:1061_18": "yaṃ paṭhamaṃ passati, tassa santike ārocetvā vattaṃ nikkhipitabbaṃ. Ayañca yasmā",
  "tika-vin05t:1061_19": "gaṇassa ārocetvā bhikkhūnañca atthibhāvaṃ sallakkhetvāva vasi, tenassa ūne gaṇe caraṇadoso",
  "tika-vin05t:1061_20": "vā vippavāso vā na hoti. Sace na kañci passati, vihāraṃ gantvāpi yaṃ paṭhamaṃ passati,",
  "tika-vin05t:1061_21": "tassa ārocetvā nikkhipitabbaṃ. Ayaṃ nikkhittavattassa parihāro.",
  "tika-vin05t:1062_0": "239. Evaṃ chārattaṃ mānattaṃ akhaṇḍaṃ caritvā yattha siyā vīsatigaṇo bhikkhusaṅgho,",
  "tika-vin05t:1062_1": "tattha so bhikkhu abbhetabbo. Abbhentehi ca paṭhamaṃ abbhānāraho kātabbo. Ayañhi",
  "tika-vin05t:1062_2": "nikkhittavattattā pakatattaṭṭhāne ṭhito, pakatattassa ca abbhānaṃ kātuṃ na vaṭṭati,",
  "tika-vin05t:1062_3": "tasmā vattaṃ samādāpetabbo, vatte samādinne abbhānāraho hoti. Tenapi vattaṃ samādiyitvā",
  "tika-vin05t:1062_4": "ārocetvā abbhānaṃ yācitabbaṃ. Anikkhittavattassa puna vattasamādānakiccaṃ natthi.",
  "tika-vin05t:1062_5": "So hi chārattātikkameneva abbhānāraho hoti, tasmā so abbhetabbo. Abbhentena ca –",
  "tika-vin05t:1063_0": "“Ahaṃ, bhante, sambahulā āpattiyo āpajjiṃ ekāhappaṭicchannāyo, sohaṃ saṅghaṃ sambahulānaṃ",
  "tika-vin05t:1063_1": "āpattīnaṃ ekāhappaṭicchannānaṃ ekāhaparivāsaṃ yāciṃ, tassa me saṅgho sambahulānaṃ",
  "tika-vin05t:1063_2": "āpattīnaṃ ekāhappaṭicchannānaṃ ekāhaparivāsaṃ adāsi, sohaṃ parivutthaparivāso saṅghaṃ",
  "tika-vin05t:1063_3": "sambahulānaṃ āpattīnaṃ ekāhappaṭicchannānaṃ chārattaṃ mānattaṃ yāciṃ, tassa me saṅgho",
  "tika-vin05t:1063_4": "sambahulānaṃ āpattīnaṃ ekāhappaṭicchannānaṃ chārattaṃ mānattaṃ adāsi, sohaṃ, bhante,",
  "tika-vin05t:1063_5": "ciṇṇamānatto saṅghaṃ abbhānaṃ yācāmi. Ahaṃ, bhante…pe… sohaṃ ciṇṇamānatto dutiyampi,",
  "tika-vin05t:1063_6": "bhante, saṅghaṃ abbhānaṃ yācāmi. Ahaṃ, bhante…pe… sohaṃ ciṇṇamānatto tatiyampi, bhante,",
  "tika-vin05t:1063_7": "saṅghaṃ abbhānaṃ yācāmī”ti –",
  "tika-vin05t:1064": "Evaṃ tikkhattuṃ yācāpetvā –",
  "tika-vin05t:1065_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1065_1": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci, saṅgho",
  "tika-vin05t:1065_2": "itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ",
  "tika-vin05t:1065_3": "adāsi, so parivutthaparivāso saṅghaṃ sambahulānaṃ āpattīnaṃ ekāhappaṭicchannānaṃ",
  "tika-vin05t:1065_4": "chārattaṃ mānattaṃ yāci, saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ",
  "tika-vin05t:1065_5": "chārattaṃ mānattaṃ adāsi, so ciṇṇamānatto saṅghaṃ abbhānaṃ yācati, yadi saṅghassa",
  "tika-vin05t:1065_6": "pattakallaṃ, saṅgho itthannāmaṃ bhikkhuṃ abbheyya, esā ñatti.",
  "tika-vin05t:1066_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1066_1": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci, saṅgho",
  "tika-vin05t:1066_2": "itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ",
  "tika-vin05t:1066_3": "adāsi, so parivutthaparivāso saṅghaṃ sambahulānaṃ āpattīnaṃ ekāhappaṭicchannānaṃ",
  "tika-vin05t:1066_4": "chārattaṃ mānattaṃ yāci, saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ",
  "tika-vin05t:1066_5": "chārattaṃ mānattaṃ adāsi, so ciṇṇamānatto saṅghaṃ abbhānaṃ yācati, saṅgho itthannāmaṃ",
  "tika-vin05t:1066_6": "bhikkhuṃ abbheti, yassāyasmato khamati itthannāmassa bhikkhuno abbhānaṃ, so tuṇhassa.",
  "tika-vin05t:1066_7": "Yassa nakkhamati, so bhāseyya.",
  "tika-vin05t:1067": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1068": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1069": "Evaṃ kammavācā kātabbā.",
  "tika-vin05t:1070": "Evaṃ tāva ekāhappaṭicchannāya āpattiyā paṭicchannaparivāso mānattadānaṃ abbhānañca veditabbaṃ. Imināva nayena dvīhādipaṭicchannāsupi tadanurūpā kammavācā kātabbā.",
  "tika-vin05t:1071": "240. Sace pana appaṭicchannā āpatti hoti, parivāsaṃ adatvā mānattameva datvā ciṇṇamānatto abbhetabbo. Kathaṃ? Mānattaṃ dentena tāva –",
  "tika-vin05t:1072_0": "“Ahaṃ, bhante, sambahulā āpattiyo āpajjiṃ appaṭicchannāyo, sohaṃ, bhante, saṅghaṃ",
  "tika-vin05t:1072_1": "sambahulānaṃ āpattīnaṃ appaṭicchannānaṃ chārattaṃ mānattaṃ yācāmi. Ahaṃ, bhante…pe…",
  "tika-vin05t:1072_2": "dutiyampi, bhante, saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ",
  "tika-vin05t:1072_3": "yācāmi. Ahaṃ, bhante…pe… tatiyampi, bhante, saṅghaṃ sambahulānaṃ āpattīnaṃ appaṭicchannānaṃ",
  "tika-vin05t:1072_4": "chārattaṃ mānattaṃ yācāmī”ti –",
  "tika-vin05t:1073": "Tikkhattuṃ yācāpetvā –",
  "tika-vin05t:1074_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1074_1": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yācati, yadi",
  "tika-vin05t:1074_2": "saṅghassa pattakallaṃ, saṅgho itthannāmassa bhikkhuno sambahulānaṃ āpattīnaṃ appaṭicchannānaṃ",
  "tika-vin05t:1074_3": "chārattaṃ mānattaṃ dadeyya, esā ñatti.",
  "tika-vin05t:1075_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1075_1": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yācati, saṅgho",
  "tika-vin05t:1075_2": "itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ",
  "tika-vin05t:1075_3": "deti, yassāyasmato khamati itthannāmassa bhikkhuno sambahulānaṃ āpattīnaṃ appaṭicchannānaṃ",
  "tika-vin05t:1075_4": "chārattaṃ mānattassa dānaṃ, so tuṇhassa. Yassa nakkhamati, so bhāseyya.",
  "tika-vin05t:1076": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1077": "“Dinnaṃ saṅghena itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1078": "Evaṃ kammavācā kātabbā.",
  "tika-vin05t:1079": "Kammavācāpariyosāne ca vattasamādānaṃ vattanikkhepo mānattacaraṇañca sabbaṃ vuttanayeneva veditabbaṃ. Ārocentena pana –",
  "tika-vin05t:1080_0": "“Ahaṃ, bhante, sambahulā āpattiyo āpajjiṃ appaṭicchannāyo, sohaṃ saṅghaṃ sambahulānaṃ",
  "tika-vin05t:1080_1": "āpattīnaṃ appaṭicchannānaṃ chārattaṃ mānattaṃ yāciṃ, tassa me saṅgho sambahulānaṃ",
  "tika-vin05t:1080_2": "āpattīnaṃ appaṭicchannānaṃ chārattaṃ mānattaṃ adāsi, sohaṃ mānattaṃ carāmi, vediyāmahaṃ,",
  "tika-vin05t:1080_3": "bhante, vediyatīti maṃ saṅgho dhāretū”ti –",
  "tika-vin05t:1081": "Evaṃ ārocetabbaṃ.",
  "tika-vin05t:1082": "Ekassa dvinnaṃ tiṇṇaṃ vā ārocentena paṭicchannamānatte vuttanayeneva ārocetabbaṃ. Ciṇṇamānatto ca yattha siyā vīsatigaṇo bhikkhusaṅgho, tattha so abbhetabbo. Abbhentena ca –",
  "tika-vin05t:1083_0": "“Ahaṃ, bhante, sambahulā āpattiyo āpajjiṃ appaṭicchannāyo, sohaṃ saṅghaṃ sambahulānaṃ",
  "tika-vin05t:1083_1": "āpattīnaṃ appaṭicchannānaṃ chārattaṃ mānattaṃ yāciṃ, tassa me saṅgho sambahulānaṃ",
  "tika-vin05t:1083_2": "āpattīnaṃ appaṭicchannānaṃ chārattaṃ mānattaṃ adāsi, sohaṃ ciṇṇamānatto saṅghaṃ abbhānaṃ",
  "tika-vin05t:1083_3": "yācāmi. Ahaṃ, bhante…pe… sohaṃ ciṇṇamānatto dutiyampi, bhante, saṅghaṃ abbhānaṃ yācāmi.",
  "tika-vin05t:1083_4": "Ahaṃ, bhante…pe… sohaṃ ciṇṇamānatto tatiyampi, bhante, saṅghaṃ abbhānaṃ yācāmī”ti –",
  "tika-vin05t:1084": "Evaṃ tikkhattuṃ yācāpetvā –",
  "tika-vin05t:1085_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1085_1": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci, saṅgho",
  "tika-vin05t:1085_2": "itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ",
  "tika-vin05t:1085_3": "adāsi, so ciṇṇamānatto saṅghaṃ abbhānaṃ yācati, yadi saṅghassa pattakallaṃ, saṅgho",
  "tika-vin05t:1085_4": "itthannāmaṃ bhikkhuṃ abbheyya, esā ñatti.",
  "tika-vin05t:1086_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1086_1": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci, saṅgho",
  "tika-vin05t:1086_2": "itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ",
  "tika-vin05t:1086_3": "adāsi, so ciṇṇamānatto saṅghaṃ abbhānaṃ yācati, saṅgho itthannāmaṃ bhikkhuṃ abbheti,",
  "tika-vin05t:1086_4": "yassāyasmato khamati itthannāmassa bhikkhuno abbhānaṃ, so tuṇhassa. Yassa nakkhamati, so bhāseyya.",
  "tika-vin05t:1087": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1088": "Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1089": "Evaṃ kammavācaṃ vatvā abbhetabbo. Evaṃ appaṭicchannāya āpattiyā vuṭṭhānaṃ veditabbaṃ.",
  "tika-vin05t:1090_0": "241. Sace kassaci ekāpatti paṭicchannā hoti, ekā appaṭicchannā, tassa paṭicchannāya",
  "tika-vin05t:1090_1": "āpattiyā parivāsaṃ datvā parivutthaparivāsassa mānattaṃ dentena appaṭicchannāpattiṃ",
  "tika-vin05t:1090_2": "paṭicchannāpattiyā samodhānetvāpi dātuṃ vaṭṭati. Kathaṃ? Sace paṭicchannāpatti ekāhappaṭicchannā hoti –",
  "tika-vin05t:1091_0": "“Ahaṃ, bhante, sambahulā āpattiyo āpajjiṃ ekāhappaṭicchannāyo, sohaṃ saṅghaṃ sambahulānaṃ",
  "tika-vin05t:1091_1": "āpattīnaṃ ekāhappaṭicchannānaṃ ekāhaparivāsaṃ yāciṃ, tassa me saṅgho sambahulānaṃ",
  "tika-vin05t:1091_2": "āpattīnaṃ ekāhappaṭicchannānaṃ ekāhaparivāsaṃ adāsi, sohaṃ parivutthaparivāso, ahaṃ,",
  "tika-vin05t:1091_3": "bhante, sambahulā āpattiyo āpajjiṃ appaṭicchannāyo, sohaṃ, bhante, saṅghaṃ tāsaṃ",
  "tika-vin05t:1091_4": "sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yācāmī”ti –",
  "tika-vin05t:1092": "Tikkhattuṃ yācāpetvā –",
  "tika-vin05t:1093_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1093_1": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci, saṅgho",
  "tika-vin05t:1093_2": "itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ",
  "tika-vin05t:1093_3": "adāsi, so parivutthaparivāso, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1093_4": "so saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ",
  "tika-vin05t:1093_5": "mānattaṃ yācati, yadi saṅghassa pattakallaṃ, saṅgho itthannāmassa bhikkhuno tāsaṃ",
  "tika-vin05t:1093_6": "sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ dadeyya, esā ñatti.",
  "tika-vin05t:1094_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1094_1": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci, saṅgho",
  "tika-vin05t:1094_2": "itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ",
  "tika-vin05t:1094_3": "adāsi, so parivutthaparivāso, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1094_4": "so saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ",
  "tika-vin05t:1094_5": "mānattaṃ yācati, saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca",
  "tika-vin05t:1094_6": "appaṭicchannānañca chārattaṃ mānattaṃ deti, yassāyasmato khamati itthannāmassa bhikkhuno",
  "tika-vin05t:1094_7": "tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattassa",
  "tika-vin05t:1094_8": "dānaṃ, so tuṇhassa. Yassa nakkhamati, so bhāseyya.",
  "tika-vin05t:1095": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1096_0": "“Dinnaṃ saṅghena itthannāmassa bhikkhuno tāsaṃ sambahulānaṃ āpattīnaṃ paṭicchannānañca",
  "tika-vin05t:1096_1": "appaṭicchannānañca chārattaṃ mānattaṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1097": "Evaṃ kammavācā kātabbā.",
  "tika-vin05t:1098": "Kammavācāpariyosāne ca vattasamādānādi sabbaṃ vuttanayameva. Ārocentena pana –",
  "tika-vin05t:1099_0": "“Ahaṃ, bhante, sambahulā āpattiyo āpajjiṃ ekāhappaṭicchannāyo, sohaṃ saṅghaṃ sambahulānaṃ",
  "tika-vin05t:1099_1": "āpattīnaṃ ekāhappaṭicchannānaṃ ekāhaparivāsaṃ yāciṃ, tassa me saṅgho sambahulānaṃ",
  "tika-vin05t:1099_2": "āpattīnaṃ ekāhappaṭicchannānaṃ ekāhaparivāsaṃ adāsi, sohaṃ parivutthaparivāso, ahaṃ,",
  "tika-vin05t:1099_3": "bhante, sambahulā āpattiyo āpajjiṃ appaṭicchannāyo, sohaṃ, bhante, saṅghaṃ tāsaṃ",
  "tika-vin05t:1099_4": "sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yāciṃ,",
  "tika-vin05t:1099_5": "tassa me saṅgho tāsaṃ sambahulānaṃ āpattīnaṃ paṭicchannānañca appaṭicchannānañca",
  "tika-vin05t:1099_6": "chārattaṃ mānattaṃ adāsi, sohaṃ mānattaṃ carāmi, vediyāmahaṃ, bhante, vediyatīti",
  "tika-vin05t:1099_7": "maṃ saṅgho dhāretū”ti –",
  "tika-vin05t:1100": "Evaṃ ārocetabbaṃ.",
  "tika-vin05t:1101": "Samādinnamānattena ca anūnaṃ katvā vuttanayena chārattaṃ mānattaṃ caritabbaṃ. Ciṇṇamānatto ca yattha siyā vīsatigaṇo bhikkhusaṅgho, tattha so abbhetabbo. Abbhentena ca –",
  "tika-vin05t:1102_0": "“Ahaṃ, bhante, sambahulā āpattiyo āpajjiṃ ekāhappaṭicchannāyo, sohaṃ saṅghaṃ sambahulānaṃ",
  "tika-vin05t:1102_1": "āpattīnaṃ ekāhappaṭicchannānaṃ ekāhaparivāsaṃ yāciṃ, tassa me saṅgho sambahulānaṃ",
  "tika-vin05t:1102_2": "āpattīnaṃ ekāhappaṭicchannānaṃ ekāhaparivāsaṃ adāsi, sohaṃ parivutthaparivāso, ahaṃ,",
  "tika-vin05t:1102_3": "bhante, sambahulā āpattiyo āpajjiṃ appaṭicchannāyo, sohaṃ, bhante, saṅghaṃ tāsaṃ",
  "tika-vin05t:1102_4": "sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ yāciṃ,",
  "tika-vin05t:1102_5": "tassa me saṅgho tāsaṃ sambahulānaṃ āpattīnaṃ paṭicchannānañca appaṭicchannānañca",
  "tika-vin05t:1102_6": "chārattaṃ mānattaṃ adāsi, sohaṃ, bhante, ciṇṇamānatto saṅghaṃ abbhānaṃ yācāmī”ti –",
  "tika-vin05t:1103": "Evaṃ tikkhattuṃ yācāpetvā –",
  "tika-vin05t:1104_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1104_1": "so saṅghaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci, saṅgho",
  "tika-vin05t:1104_2": "itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ",
  "tika-vin05t:1104_3": "adāsi, so parivutthaparivāso, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1104_4": "so saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ",
  "tika-vin05t:1104_5": "mānattaṃ yāci, saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannāñca",
  "tika-vin05t:1104_6": "appaṭicchannānañca chārattaṃ mānattaṃ adāsi, so ciṇṇamānatto saṅghaṃ abbhānaṃ yācati,",
  "tika-vin05t:1104_7": "yadi saṅghassa pattakallaṃ, saṅgho itthannāmaṃ bhikkhuṃ abbheyya, esā ñatti.",
  "tika-vin05t:1105_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji ekāhappaṭicchannāyo,",
  "tika-vin05t:1105_1": "so saṅghaṃ tāsaṃ sambahulānaṃ āpattīnaṃ ekāhappaṭicchannānaṃ ekāhaparivāsaṃ yāci,",
  "tika-vin05t:1105_2": "saṅgho itthannāmassa bhikkhuno sambahulānaṃ āpattīnaṃ ekāhappaṭicchannānaṃ ekāhaparivāsaṃ",
  "tika-vin05t:1105_3": "adāsi, so parivutthaparivāso, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1105_4": "so saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ",
  "tika-vin05t:1105_5": "mānattaṃ yāci, saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca",
  "tika-vin05t:1105_6": "appaṭicchannānañca chārattaṃ mānattaṃ adāsi, so ciṇṇamānatto saṅghaṃ abbhānaṃ yācati,",
  "tika-vin05t:1105_7": "saṅgho itthannāmaṃ bhikkhuṃ abbheti, yassāyasmato khamati itthannāmassa bhikkhuno",
  "tika-vin05t:1105_8": "abbhānaṃ, so tuṇhassa. Yassa nakkhamati, so bhāseyya.",
  "tika-vin05t:1106": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1107": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1108": "Evaṃ kammavācaṃ katvā abbhetabbo.",
  "tika-vin05t:1109": "Paṭicchannaparivāsakathā niṭṭhitā.",
  "tika-vin05t:1110_0": "242. Suddhantaparivāso samodhānaparivāsoti dve avasesā. Tattha suddhantaparivāso",
  "tika-vin05t:1110_1": "duvidho cūḷasuddhanto mahāsuddhantoti. Duvidhopi cesa rattiparicchedaṃ sakalaṃ vā",
  "tika-vin05t:1110_2": "ekaccaṃ vā ajānantassa ca assarantassa ca tattha vematikassa ca dātabbo. Āpattipariyantaṃ",
  "tika-vin05t:1110_3": "pana “ettakā ahaṃ āpattiyo āpanno”ti jānātu vā mā vā, akāraṇametaṃ, tattha yo upasampadato",
  "tika-vin05t:1110_4": "paṭṭhāya anulomakkamena vā ārocitadivasato paṭṭhāya paṭilomakkamena vā “asukañca",
  "tika-vin05t:1110_5": "asukañca divasaṃ vā pakkhaṃ vā māsaṃ vā saṃvaccharaṃ vā tava suddhabhāvaṃ jānāsī”ti",
  "tika-vin05t:1110_6": "pucchiyamāno “āma, bhante, jānāmi, ettakaṃ nāma kālaṃ ahaṃ suddho”ti vadati, tassa",
  "tika-vin05t:1110_7": "dinno suddhantaparivāso cūḷasuddhantoti vuccati.",
  "tika-vin05t:1111_0": "Taṃ gahetvā parivasantena yattakaṃ kālaṃ attano suddhiṃ jānāti, tattakaṃ apanetvā",
  "tika-vin05t:1111_1": "avasesaṃ māsaṃ vā dvemāsaṃ vā parivasitabbaṃ. Sace “māsamattaṃ asuddhomhī”ti sallakkhetvā",
  "tika-vin05t:1111_2": "aggahesi, parivasanto ca puna aññaṃ māsaṃ sarati, tampi māsaṃ parivasitabbameva,",
  "tika-vin05t:1111_3": "puna parivāsadānakiccaṃ natthi. Atha “dvemāsaṃ asuddhomhī”ti sallakkhetvā aggahesi,",
  "tika-vin05t:1111_4": "parivasanto ca “māsamattamevāhaṃ asuddhomhī”ti sanniṭṭhānaṃ karoti, māsameva parivasitabbaṃ,",
  "tika-vin05t:1111_5": "puna parivāsadānakiccaṃ natthi. Ayañhi suddhantaparivāso nāma uddhampi ārohati, heṭṭhāpi",
  "tika-vin05t:1111_6": "orohati. Idamassa lakkhaṇaṃ. Aññasmiṃ pana āpattivuṭṭhāne idaṃ lakkhaṇaṃ – yo appaṭicchannaṃ",
  "tika-vin05t:1111_7": "āpattiṃ “paṭicchannā”ti vinayakammaṃ karoti, tassāpatti vuṭṭhāti. Yo paṭicchannaṃ",
  "tika-vin05t:1111_8": "“appaṭicchannā”ti vinayakammaṃ karoti, tassa na vuṭṭhāti. Acirapaṭicchannaṃ “cirapaṭicchannā”ti",
  "tika-vin05t:1111_9": "karontassapi vuṭṭhāti, cirapaṭicchannaṃ “acirapaṭicchannā”ti karontassa na vuṭṭhāti.",
  "tika-vin05t:1111_10": "Ekaṃ āpattiṃ āpajjitvā “sambahulā”ti karontassa vuṭṭhāti ekaṃ vinā sambahulānaṃ abhāvato.",
  "tika-vin05t:1111_11": "Sambahulā pana āpajjitvā “ekaṃ āpajji”nti karontassa na vuṭṭhāti.",
  "tika-vin05t:1112_0": "Yo pana yathāvuttena anulomapaṭilomanayena pucchiyamānopi rattipariyantaṃ na jānāti",
  "tika-vin05t:1112_1": "nassarati, vematiko vā hoti, tassa dinno suddhantaparivāso mahāsuddhantoti vuccati.",
  "tika-vin05t:1112_2": "Taṃ gahetvā gahitadivasato paṭṭhāya yāva upasampadadivaso, tāva rattiyo gaṇetvā parivasitabbaṃ,",
  "tika-vin05t:1112_3": "ayaṃ uddhaṃ nārohati, heṭṭhā pana orohati. Tasmā sace parivasanto rattiparicchede",
  "tika-vin05t:1112_4": "sanniṭṭhānaṃ karoti “māso vā saṃvaccharo vā mayhaṃ āpannassā”ti, māsaṃ vā saṃvaccharaṃ vā parivasitabbaṃ.",
  "tika-vin05t:1113_0": "Parivāsayācanadānalakkhaṇaṃ panettha evaṃ veditabbaṃ – tena bhikkhunā saṅghaṃ upasaṅkamitvā",
  "tika-vin05t:1113_1": "ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā",
  "tika-vin05t:1113_2": "añjaliṃ paggahetvā evamassa vacanīyo –",
  "tika-vin05t:1114_0": "“Ahaṃ, bhante, sambahulā saṅghādisesā āpattiyo āpajjiṃ, āpattipariyantaṃ na jānāmi,",
  "tika-vin05t:1114_1": "rattipariyantaṃ na jānāmi, āpattipariyantaṃ nassarāmi, rattipariyantaṃ nassarāmi,",
  "tika-vin05t:1114_2": "āpattipariyante vematiko, rattipariyante vematiko, sohaṃ saṅghaṃ tāsaṃ āpattīnaṃ",
  "tika-vin05t:1114_3": "suddhantaparivāsaṃ yācāmī”ti.",
  "tika-vin05t:1115": "Dutiyampi yācitabbo. Tatiyampi yācitabbo.",
  "tika-vin05t:1116": "Byattena bhikkhunā paṭibalena saṅgho ñāpetabbo –",
  "tika-vin05t:1117_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1117_1": "āpajji, āpattipariyantaṃ na jānāti, rattipariyantaṃ na jānāti, āpattipariyantaṃ nassarati,",
  "tika-vin05t:1117_2": "rattipariyantaṃ nassarati, āpattipariyante vematiko, rattipariyante vematiko, so",
  "tika-vin05t:1117_3": "saṅghaṃ tāsaṃ āpattīnaṃ suddhantaparivāsaṃ yācati, yadi saṅghassa pattakallaṃ, saṅgho",
  "tika-vin05t:1117_4": "itthannāmassa bhikkhuno tāsaṃ āpattīnaṃ suddhantaparivāsaṃ dadeyya, esā ñatti.",
  "tika-vin05t:1118_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1118_1": "āpajji, āpattipariyantaṃ na jānāti, rattipariyantaṃ na jānāti, āpattipariyantaṃ nassarati,",
  "tika-vin05t:1118_2": "rattipariyantaṃ nassarati, āpattipariyante vematiko, rattipariyante vematiko, so",
  "tika-vin05t:1118_3": "saṅghaṃ tāsaṃ āpattīnaṃ suddhantaparivāsaṃ yācati, saṅgho itthannāmassa bhikkhuno",
  "tika-vin05t:1118_4": "tāsaṃ āpattīnaṃ suddhantaparivāsaṃ deti, yassāyasmato khamati itthannāmassa bhikkhuno",
  "tika-vin05t:1118_5": "tāsaṃ āpattīnaṃ suddhantaparivāsassa dānaṃ, so tuṇhassa. Yassa nakkhamati, so bhāseyya.",
  "tika-vin05t:1119": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1120": "“Dinno saṅghena itthannāmassa bhikkhuno tāsaṃ āpattīnaṃ. Suddhantaparivāso, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1121": "Evaṃ suddhantaparivāso dātabbo.",
  "tika-vin05t:1122": "Kammavācāpariyosāne vattasamādānādi sabbaṃ vuttanayameva. Ārocentena pana –",
  "tika-vin05t:1123_0": "“Ahaṃ, bhante, sambahulā saṅghādisesā āpattiyo āpajjiṃ, āpattipariyantaṃ na jānāmi,",
  "tika-vin05t:1123_1": "rattipariyantaṃ na jānāmi, āpattipariyantaṃ nassarāmi, rattipariyantaṃ nassarāmi,",
  "tika-vin05t:1123_2": "āpattipariyante vematiko, rattipariyante vematiko, sohaṃ, bhante, saṅghaṃ tāsaṃ āpattīnaṃ",
  "tika-vin05t:1123_3": "suddhantaparivāsaṃ yāciṃ, tassa me saṅgho tāsaṃ āpattīnaṃ suddhantaparivāsaṃ adāsi,",
  "tika-vin05t:1123_4": "sohaṃ parivasāmi, vediyāmahaṃ, bhante, vediyatīti maṃ saṅgho dhāretū”ti ārocetabbaṃ.",
  "tika-vin05t:1124": "Ekassa dvinnaṃ vā tiṇṇaṃ vā ārocanaṃ vuttanayameva. Parivutthaparivāsassa mānattaṃ dentena –",
  "tika-vin05t:1125_0": "“Ahaṃ, bhante, sambahulā saṅghādisesā āpattiyo āpajjiṃ, āpattipariyantaṃ na jānāmi,",
  "tika-vin05t:1125_1": "rattipariyantaṃ na jānāmi, āpattipariyantaṃ nassarāmi, rattipariyantaṃ nassarāmi,",
  "tika-vin05t:1125_2": "āpattipariyante vematiko, rattipariyante vematiko, sohaṃ, bhante, saṅghaṃ tāsaṃ āpattīnaṃ",
  "tika-vin05t:1125_3": "suddhantaparivāsaṃ yāciṃ, tassa me saṅgho tāsaṃ āpattīnaṃ suddhantaparivāsaṃ adāsi,",
  "tika-vin05t:1125_4": "sohaṃ, bhante, parivutthaparivāso saṅghaṃ tāsaṃ āpattīnaṃ chārattaṃ mārattaṃ yācāmī”ti –",
  "tika-vin05t:1126": "Evaṃ tikkhattuṃ yācāpetvā –",
  "tika-vin05t:1127_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1127_1": "āpajji, āpattipariyantaṃ na jānāti, rattipariyantaṃ na jānāti, āpattipariyantaṃ nassarati,",
  "tika-vin05t:1127_2": "rattipariyantaṃ nassarati, āpattipariyante vematiko, rattipariyante vematiko, so",
  "tika-vin05t:1127_3": "saṅghaṃ tāsaṃ āpattīnaṃ suddhantaparivāsaṃ yāci, saṅgho itthannāmassa bhikkhuno tāsaṃ",
  "tika-vin05t:1127_4": "āpattīnaṃ suddhantaparivāsaṃ adāsi, so parivutthaparivāso saṅghaṃ tāsaṃ āpattīnaṃ",
  "tika-vin05t:1127_5": "chārattaṃ mānattaṃ yācati, yadi saṅghassa pattakallaṃ, saṅgho itthannāmassa bhikkhuno",
  "tika-vin05t:1127_6": "tāsaṃ āpattīnaṃ chārattaṃ mānattaṃ dadeyya, esā ñatti.",
  "tika-vin05t:1128_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1128_1": "āpajji, āpattipariyantaṃ na jānāti, rattipariyantaṃ na jānāti, āpattipariyantaṃ nassarati,",
  "tika-vin05t:1128_2": "rattipariyantaṃ nassarati, āpattipariyante vematiko, rattipariyante vematiko, so",
  "tika-vin05t:1128_3": "saṅghaṃ tāsaṃ āpattīnaṃ suddhantaparivāsaṃ yāci, saṅgho itthannāmassa bhikkhuno tāsaṃ",
  "tika-vin05t:1128_4": "āpattīnaṃ suddhantaparivāsaṃ adāsi, so parivutthaparivāso saṅghaṃ tāsaṃ āpattīnaṃ",
  "tika-vin05t:1128_5": "chārattaṃ mānattaṃ yācati, saṅgho itthannāmassa bhikkhuno tāsaṃ āpattīnaṃ chārattaṃ",
  "tika-vin05t:1128_6": "mānattaṃ deti, yassāyasmato khamati itthannāmassa bhikkhuno tāsaṃ āpattīnaṃ chārattaṃ",
  "tika-vin05t:1128_7": "mānattassa dānaṃ, so tuṇhassa. Yassa nakkhamati, so bhāseyya.",
  "tika-vin05t:1129": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1130": "“Dinnaṃ saṅghena itthannāmassa bhikkhuno tāsaṃ āpattīnaṃ chārattaṃ mānattaṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1131": "Evaṃ kammavācā kātabbā.",
  "tika-vin05t:1132": "Kammavācāpariyosāne mānattasamādānādi sabbaṃ vuttanayameva. Ārocentena pana –",
  "tika-vin05t:1133_0": "“Ahaṃ, bhante, sambahulā saṅghādisesā āpattiyo āpajjiṃ, āpattipariyantaṃ na jānāmi,",
  "tika-vin05t:1133_1": "rattipariyantaṃ na jānāmi, āpattipariyantaṃ nassarāmi, rattipariyantaṃ nassarāmi,",
  "tika-vin05t:1133_2": "āpattipariyante vematiko, rattipariyante vematiko, sohaṃ saṅghaṃ tāsaṃ āpattīnaṃ",
  "tika-vin05t:1133_3": "suddhantaparivāsaṃ yāciṃ, tassa me saṅgho tāsaṃ āpattīnaṃ suddhantaparivāsaṃ adāsi,",
  "tika-vin05t:1133_4": "sohaṃ parivutthaparivāso saṅghaṃ tāsaṃ āpattīnaṃ chārattaṃ mānattaṃ yāciṃ, tassa",
  "tika-vin05t:1133_5": "me saṅgho tāsaṃ āpattīnaṃ chārattaṃ mānattaṃ adāsi, sohaṃ mānattaṃ carāmi, vediyāmahaṃ,",
  "tika-vin05t:1133_6": "bhante, vediyatīti maṃ saṅgho dhāretū”ti –",
  "tika-vin05t:1134": "Evaṃ ārocetabbaṃ.",
  "tika-vin05t:1135": "Ciṇṇamānatto ca yattha siyā vīsatigaṇo bhikkhusaṅgho, tattha so bhikkhu abbhetabbo. Abbhentena ca –",
  "tika-vin05t:1136_0": "“Ahaṃ, bhante, sambahulā saṅghādisesā āpattiyo āpajjiṃ, āpattipariyantaṃ na jānāmi,",
  "tika-vin05t:1136_1": "rattipariyantaṃ na jānāmi, āpattipariyantaṃ nassarāmi, rattipariyantaṃ nassarāmi,",
  "tika-vin05t:1136_2": "āpattipariyante vematiko, rattipariyante vematiko, sohaṃ saṅghaṃ tāsaṃ āpattīnaṃ",
  "tika-vin05t:1136_3": "suddhantaparivāsaṃ yāciṃ, tassa me saṅgho tāsaṃ āpattīnaṃ suddhantaparivāsaṃ adāsi,",
  "tika-vin05t:1136_4": "sohaṃ parivutthaparivāso saṅghaṃ tāsaṃ āpattīnaṃ chārattaṃ mānattaṃ yāciṃ, tassa",
  "tika-vin05t:1136_5": "me saṅgho tāsaṃ āpattīnaṃ chārattaṃ mānattaṃ adāsi, sohaṃ bhante ciṇṇamānatto saṅghaṃ",
  "tika-vin05t:1136_6": "abbhānaṃ yācāmī”ti –",
  "tika-vin05t:1137": "Evaṃ tikkhattuṃ yācāpetvā –",
  "tika-vin05t:1138_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1138_1": "āpajji, āpattipariyantaṃ na jānāti, rattipariyantaṃ na jānāti, āpattipariyantaṃ nassarati,",
  "tika-vin05t:1138_2": "rattipariyantaṃ nassarati, āpattipariyante vematiko, rattipariyante vematiko, so",
  "tika-vin05t:1138_3": "saṅghaṃ tāsaṃ āpattīnaṃ suddhantaparivāsaṃ yāci, saṅgho itthannāmassa bhikkhuno tāsaṃ",
  "tika-vin05t:1138_4": "āpattīnaṃ suddhantaparivāsaṃ adāsi, so parivutthaparivāso saṅghaṃ tāsaṃ āpattīnaṃ",
  "tika-vin05t:1138_5": "chārattaṃ mānattaṃ yāci, saṅgho itthannāmassa bhikkhuno tāsaṃ āpattīnaṃ chārattaṃ",
  "tika-vin05t:1138_6": "mānattaṃ adāsi, so ciṇṇamānatto saṅghaṃ abbhānaṃ yācati, yadi saṅghassa pattakallaṃ,",
  "tika-vin05t:1138_7": "saṅgho itthannāmaṃ bhikkhuṃ abbheyya, esā ñatti.",
  "tika-vin05t:1139_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1139_1": "āpajji, āpattipariyantaṃ na jānāti, rattipariyantaṃ na jānāti, āpattipariyantaṃ nassarati,",
  "tika-vin05t:1139_2": "rattipariyantaṃ nassarati, āpattipariyante vematiko, rattipariyante vematiko, so",
  "tika-vin05t:1139_3": "saṅghaṃ tāsaṃ āpattīnaṃ suddhantaparivāsaṃ yāci, saṅgho itthannāmassa bhikkhuno tāsaṃ",
  "tika-vin05t:1139_4": "āpattīnaṃ suddhantaparivāsaṃ adāsi, so parivutthaparivāso saṅghaṃ tāsaṃ āpattīnaṃ",
  "tika-vin05t:1139_5": "chārattaṃ mānattaṃ yāci, saṅgho itthannāmassa bhikkhuno tāsaṃ āpattīnaṃ chārattaṃ",
  "tika-vin05t:1139_6": "mānattaṃ adāsi, so ciṇṇamānatto saṅghaṃ abbhānaṃ yācati, saṅgho itthannāmaṃ bhikkhuṃ",
  "tika-vin05t:1139_7": "abbheti, yassāyasmato khamati itthannāmassa bhikkhuno abbhānaṃ, so tuṇhassa. Yassa",
  "tika-vin05t:1139_8": "nakkhamati, so bhāseyya.",
  "tika-vin05t:1140": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1141": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1142": "Evaṃ kammavācaṃ katvā abbhetabbo.",
  "tika-vin05t:1143": "Suddhantaparivāsakathā niṭṭhitā.",
  "tika-vin05t:1144_0": "243. Samodhānaparivāso pana tividho hoti – odhānasamodhāno agghasamodhāno missakasamodhānoti.",
  "tika-vin05t:1144_1": "Tattha odhānasamodhāno nāma antarāpattiṃ āpajjitvā paṭicchādentassa parivutthadivase",
  "tika-vin05t:1144_2": "odhunitvā makkhetvā purimāya āpattiyā mūladivasaparicchede pacchā āpannaṃ āpattiṃ",
  "tika-vin05t:1144_3": "samodahitvā dātabbaparivāso vuccati.",
  "tika-vin05t:1145_0": "Ayaṃ panettha vinicchayo – yo paṭicchannāya āpattiyā parivāsaṃ gahetvā parivasanto",
  "tika-vin05t:1145_1": "vā mānattāraho vā mānattaṃ caranto vā abbhānāraho vā anikkhittavatto aññaṃ āpattiṃ",
  "tika-vin05t:1145_2": "āpajjitvā purimāya āpattiyā samā vā ūnatarā vā rattiyo paṭicchādeti, tassa mūlāyapaṭikassanena",
  "tika-vin05t:1145_3": "te parivutthadivase ca mānattaciṇṇadivase ca sabbe odhunitvā adivase katvā pacchā",
  "tika-vin05t:1145_4": "āpannāpattiṃ mūlaāpattiyaṃ samodhāya parivāso dātabbo. Tena sace mūlāpatti pakkhapaṭicchannā,",
  "tika-vin05t:1145_5": "antarāpatti ūnakapakkhapaṭicchannā, puna pakkhameva parivāso parivasitabbo. Athāpi",
  "tika-vin05t:1145_6": "antarāpatti pakkhapaṭicchannāva, pakkhameva parivasitabbaṃ. Etenupāyena yāva saṭṭhivassapaṭicchannā",
  "tika-vin05t:1145_7": "mūlāpatti, tāva vinicchayo veditabbo. Saṭṭhivassānipi parivasitvā mānattāraho hutvāpi",
  "tika-vin05t:1145_8": "hi ekadivasaṃ antarāpattiṃ paṭicchādetvā puna saṭṭhivassāni parivāsāraho hoti. Evaṃ",
  "tika-vin05t:1145_9": "mānattacārikamānattārahakālepi āpannāya āpattiyā mūlāyapaṭikassane kate mānattaciṇṇadivasāpi",
  "tika-vin05t:1145_10": "parivāsavutthadivasāpi sabbe makkhitāva honti. Sace pana nikkhittavatto āpajjati,",
  "tika-vin05t:1145_11": "mūlāyapaṭikassanāraho nāma na hoti. Kasmā? Yasmā na so parivasanto āpanno, pakatattaṭṭhāne",
  "tika-vin05t:1145_12": "ṭhito āpanno, tasmā tassā āpattiyā visuṃ mānattaṃ caritabbaṃ. Sace paṭicchannā hoti,",
  "tika-vin05t:1145_13": "parivāsopi vasitabbo.",
  "tika-vin05t:1146_0": "“Sace pana antarāpatti mūlāpattito atirekapaṭicchannā hoti, tattha kiṃ kātabba”nti",
  "tika-vin05t:1146_1": "vutte mahāsumatthero āha “atekiccho ayaṃ puggalo, atekiccho nāma āvikārāpetvā vissajjetabbo”ti.",
  "tika-vin05t:1146_2": "Mahāpadumatthero panāha “kasmā atekiccho nāma, nanu ayaṃ samuccayakkhandhako nāma",
  "tika-vin05t:1146_3": "buddhānaṃ ṭhitakālasadiso, āpatti nāma paṭicchannā vā hotu appaṭicchannā vā samakaūnataraatirekapaṭicchannā",
  "tika-vin05t:1146_4": "vā, vinayadharassa kammavācaṃ yojetuṃ samatthabhāvoyevettha pamāṇaṃ, tasmā yā atirekapaṭicchannā",
  "tika-vin05t:1146_5": "hoti, taṃ mūlāpattiṃ katvā tattha itaraṃ samodhāya parivāso dātabbo”ti. Ayaṃ odhānasamodhāno nāma.",
  "tika-vin05t:1147_0": "Taṃ dentena paṭhamaṃ mūlāya paṭikassitvā pacchā parivāso dātabbo. Sace koci bhikkhu",
  "tika-vin05t:1147_1": "pakkhapaṭicchannāya āpattiyā parivasanto antarā anikkhittavattova puna pañcāhappaṭicchannaṃ",
  "tika-vin05t:1147_2": "āpattiṃ āpajjati, tena bhikkhunā saṅghaṃ upasaṅkamitvā ekaṃsaṃ uttarāsaṅgaṃ karitvā",
  "tika-vin05t:1147_3": "vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa vacanīyo –",
  "tika-vin05t:1148_0": "“Ahaṃ, bhante, sambahulā āpattiyo āpajjiṃ pakkhapaṭicchannāyo, sohaṃ saṅghaṃ sambahulānaṃ",
  "tika-vin05t:1148_1": "āpattīnaṃ pakkhapaṭicchannānaṃ pakkhaparivāsaṃ yāciṃ, tassa me saṅgho sambahulānaṃ",
  "tika-vin05t:1148_2": "āpattīnaṃ pakkhapaṭicchannānaṃ pakkhaparivāsaṃ adāsi, sohaṃ parivasanto antarā sambahulā",
  "tika-vin05t:1148_3": "āpattiyo āpajjiṃ pañcāhappaṭicchannāyo, sohaṃ, bhante, saṅghaṃ antarā sambahulānaṃ",
  "tika-vin05t:1148_4": "āpattīnaṃ pañcāhappaṭicchannānaṃ mūlāyapaṭikassanaṃ yācāmī”ti.",
  "tika-vin05t:1149": "Dutiyampi yācitabbo. Tatiyampi yācitabbo.",
  "tika-vin05t:1150": "Byattena bhikkhunā paṭibalena saṅgho ñāpetabbo –",
  "tika-vin05t:1151_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1151_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1151_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1151_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t:1151_4": "saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yācati,",
  "tika-vin05t:1151_5": "yadi saṅghassa pattakallaṃ, saṅgho itthannāmaṃ bhikkhuṃ antarā sambahulānaṃ āpattīnaṃ",
  "tika-vin05t:1151_6": "pañcāhappaṭicchannānaṃ mūlāya paṭikasseyya, esā ñatti.",
  "tika-vin05t:1152_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1152_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1152_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1152_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t:1152_4": "saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yācati,",
  "tika-vin05t:1152_5": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1152_6": "mūlāya paṭikassati, yassāyasmato khamati itthannāmassa bhikkhuno antarā sambahulānaṃ",
  "tika-vin05t:1152_7": "āpattīnaṃ pañcāhappaṭicchannānaṃ mūlāyapaṭikassanā, so tuṇhassa. Yassa nakkhamati, so bhāseyya.",
  "tika-vin05t:1153": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1154": "“Paṭikassito saṅghena itthannāmo bhikkhu antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanā, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1155": "Evaṃ mūlāyapaṭikassanā kātabbā.",
  "tika-vin05t:1156": "Evañca samodhānaparivāso dātabbo. Tena bhikkhunā saṅghaṃ upasaṅkamitvā…pe… evamassa vacanīyo –",
  "tika-vin05t:1157_0": "“Ahaṃ, bhante, sambahulā āpattiyo āpajjiṃ pakkhapaṭicchannāyo, sohaṃ saṅghaṃ sambahulānaṃ",
  "tika-vin05t:1157_1": "āpattīnaṃ pakkhapaṭicchannānaṃ pakkhaparivāsaṃ yāciṃ, tassa me saṅgho sambahulānaṃ",
  "tika-vin05t:1157_2": "āpattīnaṃ pakkhapaṭicchannānaṃ pakkhaparivāsaṃ adāsi, sohaṃ parivasanto antarā sambahulā",
  "tika-vin05t:1157_3": "āpattiyo āpajjiṃ pañcāhappaṭicchannāyo, sohaṃ saṅghaṃ antarā sambahulānaṃ āpattīnaṃ",
  "tika-vin05t:1157_4": "pañcāhappaṭicchannānaṃ mūlāyapaṭikassanaṃ yāciṃ, taṃ maṃ saṅgho antarā sambahulānaṃ",
  "tika-vin05t:1157_5": "āpattīnaṃ pañcāhappaṭicchannānaṃ mūlāya paṭikassi, sohaṃ, bhante, saṅghaṃ antarā",
  "tika-vin05t:1157_6": "sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yācāmī”ti.",
  "tika-vin05t:1158": "Dutiyampi yācitabbo. Tatiyampi yācitabbo.",
  "tika-vin05t:1159": "Byattena bhikkhunā paṭibalena saṅgho ñāpetabbo –",
  "tika-vin05t:1160_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1160_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1160_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1160_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t:1160_4": "saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1160_5": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1160_6": "mūlāya paṭikassi, so saṅghaṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1160_7": "purimāsu āpattīsu samodhānaparivāsaṃ yācati, yadi saṅghassa pattakallaṃ, saṅgho itthannāmassa",
  "tika-vin05t:1160_8": "bhikkhuno antarā sambahulānaṃ āpattīnaṃ pañcāhappaṭicchannānaṃ purimāsu āpattīsu",
  "tika-vin05t:1160_9": "samodhānaparivāsaṃ dadeyya, esā ñatti.",
  "tika-vin05t:1161_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1161_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1161_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1161_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t:1161_4": "saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1161_5": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1161_6": "mūlāya paṭikassi, so saṅghaṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1161_7": "purimāsu āpattīsu samodhānaparivāsaṃ yācati, saṅgho itthannāmassa bhikkhuno antarā",
  "tika-vin05t:1161_8": "sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ",
  "tika-vin05t:1161_9": "deti, yassāyasmato khamati itthannāmassa bhikkhuno antarā sambahulānaṃ āpattīnaṃ",
  "tika-vin05t:1161_10": "pañcāhappaṭicchannānaṃ purimāsu āpattīsu samodhānaparivāsassa dānaṃ, so tuṇhassa.",
  "tika-vin05t:1161_11": "Yassa nakkhamati, so bhāseyya.",
  "tika-vin05t:1162": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1163_0": "“Dinno saṅghena itthannāmassa bhikkhuno antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1163_1": "purimāsu āpattīsu samodhānaparivāso, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1164": "Evaṃ samodhānaparivāso dātabbo.",
  "tika-vin05t:1165": "Kammavācāpariyosāne ca vattasamādānādi sabbaṃ pubbe vuttanayameva. Ārocentena pana –",
  "tika-vin05t:1166_0": "“Ahaṃ, bhante, sambahulā āpattiyo āpajjiṃ pakkhapaṭicchannāyo, sohaṃ saṅghaṃ sambahulānaṃ",
  "tika-vin05t:1166_1": "āpattīnaṃ pakkhapaṭicchannānaṃ pakkhaparivāsaṃ yāciṃ, tassa me saṅgho sambahulānaṃ",
  "tika-vin05t:1166_2": "āpattīnaṃ pakkhapaṭicchannānaṃ pakkhaparivāsaṃ adāsi, sohaṃ parivasanto antarā sambahulā",
  "tika-vin05t:1166_3": "āpattiyo āpajjiṃ pañcāhappaṭicchannāyo, sohaṃ saṅghaṃ antarā sambahulānaṃ āpattīnaṃ",
  "tika-vin05t:1166_4": "pañcāhappaṭicchannānaṃ mūlāyapaṭikassanaṃ yāciṃ, taṃ maṃ saṅgho antarā sambahulānaṃ",
  "tika-vin05t:1166_5": "āpattīnaṃ pañcāhappaṭicchannānaṃ mūlāya paṭikassi, sohaṃ saṅghaṃ antarā sambahulānaṃ",
  "tika-vin05t:1166_6": "āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāciṃ, tassa",
  "tika-vin05t:1166_7": "me saṅgho antarā sambahulānaṃ āpattīnaṃ pañcāhappaṭicchannānaṃ purimāsu āpattīsu",
  "tika-vin05t:1166_8": "samodhānaparivāsaṃ adāsi, sohaṃ parivasāmi, vediyāmahaṃ, bhante, vediyatīti maṃ saṅgho dhāretū”ti –",
  "tika-vin05t:1167": "Evaṃ ārocetabbaṃ.",
  "tika-vin05t:1168": "Parivutthaparivāsassa mānattaṃ dentena –",
  "tika-vin05t:1169_0": "“Ahaṃ, bhante, sambahulā āpattiyo āpajjiṃ pakkhapaṭicchannāyo, sohaṃ saṅghaṃ sambahulānaṃ",
  "tika-vin05t:1169_1": "āpattīnaṃ pakkhapaṭicchannānaṃ pakkhaparivāsaṃ yāciṃ, tassa me saṅgho sambahulānaṃ",
  "tika-vin05t:1169_2": "āpattīnaṃ pakkhapaṭicchannānaṃ pakkhaparivāsaṃ adāsi, sohaṃ parivasanto antarā sambahulā",
  "tika-vin05t:1169_3": "āpattiyo āpajjiṃ pañcāhappaṭicchannāyo, sohaṃ saṅghaṃ antarā sambahulānaṃ āpattīnaṃ",
  "tika-vin05t:1169_4": "pañcāhappaṭicchannānaṃ mūlāyapaṭikassanaṃ yāciṃ, taṃ maṃ saṅgho antarā sambahulānaṃ",
  "tika-vin05t:1169_5": "āpattīnaṃ pañcāhappaṭicchannānaṃ mūlāya paṭikassi, sohaṃ saṅghaṃ antarā sambahulānaṃ",
  "tika-vin05t:1169_6": "āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāciṃ, tassa",
  "tika-vin05t:1169_7": "me saṅgho antarā sambahulānaṃ āpattīnaṃ pañcāhappaṭicchannānaṃ purimāsu āpattīsu",
  "tika-vin05t:1169_8": "samodhānaparivāsaṃ adāsi, sohaṃ, bhante, parivutthaparivāso saṅghaṃ sambahulānaṃ",
  "tika-vin05t:1169_9": "āpattīnaṃ chārattaṃ mānattaṃ yācāmī”ti –",
  "tika-vin05t:1170": "Evaṃ tikkhattuṃ yācāpetvā –",
  "tika-vin05t:1171_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1171_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1171_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1171_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t:1171_4": "saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1171_5": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1171_6": "mūlāya paṭikassi, so saṅghaṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1171_7": "purimāsu āpattīsu samodhānaparivāsaṃ yāci, saṅgho itthannāmassa bhikkhuno antarā",
  "tika-vin05t:1171_8": "sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ",
  "tika-vin05t:1171_9": "adāsi, so parivutthaparivāso saṅghaṃ sambahulānaṃ āpattīnaṃ chārattaṃ mānattaṃ yācati,",
  "tika-vin05t:1171_10": "yadi saṅghassa pattakallaṃ, saṅgho itthannāmassa bhikkhuno antarā sambahulānaṃ āpattīnaṃ",
  "tika-vin05t:1171_11": "chārattaṃ mānattaṃ dadeyya, esā ñatti.",
  "tika-vin05t:1172_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1172_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1172_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1172_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t:1172_4": "saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1172_5": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1172_6": "mūlāya paṭikassi, so saṅghaṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1172_7": "purimāsu āpattīsu samodhānaparivāsaṃ yāci, saṅgho itthannāmassa bhikkhuno antarā",
  "tika-vin05t:1172_8": "sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ",
  "tika-vin05t:1172_9": "adāsi, so parivutthaparivāso saṅghaṃ sambahulānaṃ āpattīnaṃ chārattaṃ mānattaṃ yācati,",
  "tika-vin05t:1172_10": "saṅgho itthannāmassa bhikkhuno sambahulānaṃ āpattīnaṃ chārattaṃ mānattaṃ deti, yassāyasmato",
  "tika-vin05t:1172_11": "khamati itthannāmassa bhikkhuno sambahulānaṃ āpattīnaṃ chārattaṃ mānattassa dānaṃ,",
  "tika-vin05t:1172_12": "so tuṇhassa. Yassa nakkhamati, so bhāseyya.",
  "tika-vin05t:1173": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1174": "“Dinnaṃ saṅghena itthannāmassa bhikkhuno antarā sambahulānaṃ āpattīnaṃ chārattaṃ mānattaṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1175": "Evaṃ kammavācā kātabbā.",
  "tika-vin05t:1176": "Kammavācāpariyosāne ca mānattasamādānādi sabbaṃ vuttanayameva. Ārocentena pana –",
  "tika-vin05t:1177_0": "“Ahaṃ, bhante, sambahulā āpattiyo āpajjiṃ pakkhapaṭicchannāyo, sohaṃ saṅghaṃ sambahulānaṃ",
  "tika-vin05t:1177_1": "āpattīnaṃ pakkhapaṭicchannānaṃ pakkhaparivāsaṃ yāciṃ, tassa me saṅgho sambahulānaṃ",
  "tika-vin05t:1177_2": "āpattīnaṃ pakkhapaṭicchannānaṃ pakkhaparivāsaṃ adāsi, sohaṃ parivasanto antarā sambahulā",
  "tika-vin05t:1177_3": "āpattiyo āpajjiṃ pañcāhappaṭicchannāyo, sohaṃ saṅghaṃ antarā sambahulānaṃ āpattīnaṃ",
  "tika-vin05t:1177_4": "pañcāhappaṭicchannānaṃ mūlāyapaṭikassanaṃ yāciṃ, taṃ maṃ saṅgho antarā sambahulānaṃ",
  "tika-vin05t:1177_5": "āpattīnaṃ pañcāhappaṭicchannānaṃ mūlāya paṭikassi, sohaṃ saṅghaṃ antarā sambahulānaṃ",
  "tika-vin05t:1177_6": "āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāciṃ, tassa",
  "tika-vin05t:1177_7": "me saṅgho antarā sambahulānaṃ āpattīnaṃ pañcāhappaṭicchannānaṃ purimāsu āpattīsu",
  "tika-vin05t:1177_8": "samodhānaparivāsaṃ adāsi, sohaṃ parivutthaparivāso saṅghaṃ sambahulānaṃ āpattīnaṃ",
  "tika-vin05t:1177_9": "chārattaṃ mānattaṃ yāciṃ, tassa me saṅgho sambahulānaṃ āpattīnaṃ chārattaṃ mānattaṃ",
  "tika-vin05t:1177_10": "adāsi, sohaṃ mānattaṃ carāmi, vediyāmahaṃ bhante, vediyatīti maṃ saṅgho dhāretū”ti –",
  "tika-vin05t:1178": "Evaṃ ārocetabbaṃ.",
  "tika-vin05t:1179": "Ciṇṇamānattaṃ abbhentena ca –",
  "tika-vin05t:1180_0": "“Ahaṃ, bhante, sambahulā āpattiyo āpajjiṃ pakkhapaṭicchannāyo, sohaṃ saṅghaṃ sambahulānaṃ",
  "tika-vin05t:1180_1": "āpattīnaṃ pakkhapaṭicchannānaṃ pakkhaparivāsaṃ yāciṃ, tassa me saṅgho sambahulānaṃ",
  "tika-vin05t:1180_2": "āpattīnaṃ pakkhapaṭicchannānaṃ pakkhaparivāsaṃ adāsi, sohaṃ parivasanto antarā sambahulā",
  "tika-vin05t:1180_3": "āpattiyo āpajjiṃ pañcāhappaṭicchannāyo, sohaṃ saṅghaṃ antarā sambahulānaṃ āpattīnaṃ",
  "tika-vin05t:1180_4": "pañcāhappaṭicchannānaṃ mūlāyapaṭikassanaṃ yāciṃ, taṃ maṃ saṅgho antarā sambahulānaṃ",
  "tika-vin05t:1180_5": "āpattīnaṃ pañcāhappaṭicchannānaṃ mūlāya paṭikassi, sohaṃ saṅghaṃ antarā sambahulānaṃ",
  "tika-vin05t:1180_6": "āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ yāciṃ, tassa",
  "tika-vin05t:1180_7": "me saṅgho antarā sambahulānaṃ āpattīnaṃ pañcāhappaṭicchannānaṃ purimāsu āpattīsu",
  "tika-vin05t:1180_8": "samodhānaparivāsaṃ adāsi, sohaṃ parivutthaparivāso saṅghaṃ sambahulānaṃ āpattīnaṃ",
  "tika-vin05t:1180_9": "chārattaṃ mānattaṃ yāciṃ, tassa me saṅgho sambahulānaṃ āpattīnaṃ chārattaṃ mānattaṃ",
  "tika-vin05t:1180_10": "adāsi, sohaṃ, bhante, ciṇṇamānatto saṅghaṃ abbhānaṃ yācāmī”ti –",
  "tika-vin05t:1181": "Evaṃ tikkhattuṃ yācāpetvā –",
  "tika-vin05t:1182_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1182_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1182_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1182_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t:1182_4": "saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1182_5": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1182_6": "mūlāya paṭikassi, so saṅghaṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1182_7": "purimāsu āpattīsu samodhānaparivāsaṃ yāci, saṅgho itthannāmassa bhikkhuno antarā",
  "tika-vin05t:1182_8": "sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ",
  "tika-vin05t:1182_9": "adāsi, so parivutthaparivāso saṅghaṃ sambahulānaṃ āpattīnaṃ chārattaṃ mānattaṃ yāci,",
  "tika-vin05t:1182_10": "saṅgho itthannāmassa bhikkhuno sambahulānaṃ āpattīnaṃ chārattaṃ mānattaṃ adāsi, so",
  "tika-vin05t:1182_11": "ciṇṇamānatto saṅghaṃ abbhānaṃ yācati, yadi saṅghassa pattakallaṃ, saṅgho itthannāmaṃ",
  "tika-vin05t:1182_12": "bhikkhuṃ abbheyya, esā ñatti.",
  "tika-vin05t:1183_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1183_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1183_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1183_3": "adāsi, so parivasanto antarā sambahulā āpattiyo āpajji pañcāhappaṭicchannāyo, so",
  "tika-vin05t:1183_4": "saṅghaṃ antarā sambahulānaṃ āpattīnaṃ pañcāhappaṭicchannānaṃ mūlāyapaṭikassanaṃ yāci,",
  "tika-vin05t:1183_5": "saṅgho itthannāmaṃ bhikkhuṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1183_6": "mūlāya paṭikassi, so saṅghaṃ antarā sambahulānaṃ āpattīnaṃ pañcāhappaṭicchannānaṃ",
  "tika-vin05t:1183_7": "purimāsu āpattīsu samodhānaparivāsaṃ yāci, saṅgho itthannāmassa bhikkhuno antarā",
  "tika-vin05t:1183_8": "sambahulānaṃ āpattīnaṃ pañcāhappaṭicchannānaṃ purimāsu āpattīsu samodhānaparivāsaṃ",
  "tika-vin05t:1183_9": "adāsi, so parivutthaparivāso saṅghaṃ sambahulānaṃ āpattīnaṃ chārattaṃ mānattaṃ yāci,",
  "tika-vin05t:1183_10": "saṅgho itthannāmassa bhikkhuno sambahulānaṃ āpattīnaṃ chārattaṃ mānattaṃ adāsi, so",
  "tika-vin05t:1183_11": "ciṇṇamānatto saṅghaṃ abbhānaṃ yācati, saṅgho itthannāmaṃ bhikkhuṃ abbheti, yassāyasmato",
  "tika-vin05t:1183_12": "khamati itthannāmassa bhikkhuno abbhānaṃ, so tuṇhassa. Yassa nakkhamati, so bhāseyya.",
  "tika-vin05t:1184": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1185": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1186": "Evaṃ kammavācā kātabbā.",
  "tika-vin05t:1187_0": "Sace mānattāraho vā mānattaṃ caranto vā abbhānāraho vā anikkhittavatto antarāpattiṃ",
  "tika-vin05t:1187_1": "āpajjitvā paṭicchādeti, vuttanayeneva purimāpattiyā antarāpattiyā ca divasaparicchedaṃ",
  "tika-vin05t:1187_2": "sallakkhetvā tadanurūpāya kammavācāya mūlāya paṭikassitvā parivāsaṃ datvā parivutthaparivāsassa",
  "tika-vin05t:1187_3": "mānattaṃ datvā ciṇṇamānatto abbhetabbo. Sace pana paṭicchannāya āpattiyā parivasanto",
  "tika-vin05t:1187_4": "antarāpattiṃ āpajjitvā na paṭicchādeti, tassa mūlāyapaṭikassanāyeva kātabbā, puna",
  "tika-vin05t:1187_5": "parivāsadānakiccaṃ natthi. Mūlāyapaṭikassanena pana parivutthadivasānaṃ makkhitattā",
  "tika-vin05t:1187_6": "puna ādito paṭṭhāya parivasitabbaṃ. Parivutthaparivāsassa ca mūlāpattiyā antarāpattiṃ",
  "tika-vin05t:1187_7": "samodhānetvā mānattaṃ dātabbaṃ, ciṇṇamānatto ca abbhetabbo. Kathaṃ? Mūlāyapaṭikassanaṃ",
  "tika-vin05t:1187_8": "karontena tāva sace mūlāpatti pakkhapaṭicchannā hoti,",
  "tika-vin05t:1188_0": "“Ahaṃ, bhante, sambahulā āpattiyo āpajjiṃ pakkhapaṭicchannāyo, sohaṃ saṅghaṃ sambahulānaṃ",
  "tika-vin05t:1188_1": "āpattīnaṃ pakkhapaṭicchannānaṃ pakkhaparivāsaṃ yāciṃ, tassa me saṅgho sambahulānaṃ",
  "tika-vin05t:1188_2": "āpattīnaṃ pakkhapaṭicchannānaṃ pakkhaparivāsaṃ adāsi, sohaṃ parivasanto antarā sambahulā",
  "tika-vin05t:1188_3": "āpattiyo āpajjiṃ appaṭicchannāyo, sohaṃ, bhante, saṅghaṃ antarāsambahulānaṃ āpattīnaṃ",
  "tika-vin05t:1188_4": "appaṭicchannānaṃ mūlāyapaṭikassanaṃ yācāmī”ti –",
  "tika-vin05t:1189": "Tikkhattuṃ yācāpetvā –",
  "tika-vin05t:1190_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1190_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1190_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1190_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1190_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yācati, yadi saṅghassa",
  "tika-vin05t:1190_5": "pattakallaṃ, saṅgho itthannāmaṃ bhikkhuṃ antarā sambahulānaṃ āpattīnaṃ appaṭicchannānaṃ",
  "tika-vin05t:1190_6": "mūlāya paṭikasseyya, esā ñatti.",
  "tika-vin05t:1191_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1191_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1191_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1191_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1191_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yācati, saṅgho",
  "tika-vin05t:1191_5": "itthannāmaṃ bhikkhuṃ antarā sambahulānaṃ āpattīnaṃ appaṭicchannānaṃ mūlāya paṭikassati,",
  "tika-vin05t:1191_6": "yassāyasmato khamati itthannāmassa bhikkhuno antarā sambahulānaṃ āpattīnaṃ appaṭicchannānaṃ",
  "tika-vin05t:1191_7": "mūlāyapaṭikassanā, so tuṇhassa. Yassa nakkhamati, so bhāseyya.",
  "tika-vin05t:1192": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1193": "“Paṭikassito saṅghena itthannāmo bhikkhu, antarā sambahulānaṃ āpattīnaṃ appaṭicchannānaṃ mūlāya paṭikassanā khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1194": "Evaṃ kammavācā kātabbā.",
  "tika-vin05t:1195": "Evaṃ mūlāya paṭikassitena puna ādito paṭṭhāya parivasitabbaṃ. Parivasantena ca –",
  "tika-vin05t:1196_0": "“Ahaṃ, bhante, sambahulā āpattiyo āpajjiṃ pakkhapaṭicchannāyo, sohaṃ saṅghaṃ sambahulānaṃ",
  "tika-vin05t:1196_1": "āpattīnaṃ pakkhapaṭicchannānaṃ pakkhaparivāsaṃ yāciṃ, tassa me saṅgho sambahulānaṃ",
  "tika-vin05t:1196_2": "āpattīnaṃ pakkhapaṭicchannānaṃ pakkhaparivāsaṃ adāsi, sohaṃ parivasanto antarā sambahulā",
  "tika-vin05t:1196_3": "āpattiyo āpajjiṃ paṭicchannāyo, sohaṃ saṅghaṃ antarā sambahulānaṃ āpattīnaṃ appaṭicchannānaṃ",
  "tika-vin05t:1196_4": "mūlāyapaṭikassanaṃ yāciṃ, taṃ maṃ saṅgho antarā sambahulānaṃ āpattīnaṃ appaṭicchannānaṃ",
  "tika-vin05t:1196_5": "mūlāya paṭikassi, sohaṃ parivasāmi, vediyāmahaṃ, bhante, vediyatīti maṃ saṅgho dhāretū”ti –",
  "tika-vin05t:1197": "Ārocetabbaṃ.",
  "tika-vin05t:1198": "Parivutthaparivāsassa mānattaṃ dentena –",
  "tika-vin05t:1199_0": "“Ahaṃ, bhante, sambahulā āpattiyo āpajjiṃ pakkhapaṭicchannāyo, sohaṃ saṅghaṃ sambahulānaṃ",
  "tika-vin05t:1199_1": "āpattīnaṃ pakkhapaṭicchannānaṃ pakkhaparivāsaṃ yāciṃ, tassa me saṅgho sambahulānaṃ",
  "tika-vin05t:1199_2": "āpattīnaṃ pakkhapaṭicchannānaṃ pakkhaparivāsaṃ adāsi, sohaṃ parivasanto antarā sambahulā",
  "tika-vin05t:1199_3": "āpattiyo āpajjiṃ appaṭicchannāyo, sohaṃ saṅghaṃ antarā sambahulānaṃ āpattīnaṃ appaṭicchannānaṃ",
  "tika-vin05t:1199_4": "mūlāyapaṭikassanaṃ yāciṃ, taṃ maṃ saṅgho antarā sambahulānaṃ āpattīnaṃ appaṭicchannānaṃ",
  "tika-vin05t:1199_5": "mūlāya paṭikassi, sohaṃ, bhante, parivutthaparivāso saṅghaṃ tāsaṃ sambahulānaṃ āpattīnaṃ",
  "tika-vin05t:1199_6": "paṭicchannānañca appaṭicchannānañca chārattaṃ mānattaṃ yācāmī”ti –",
  "tika-vin05t:1200": "Tikkhattuṃ yācāpetvā –",
  "tika-vin05t:1201_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1201_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1201_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1201_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1201_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci, taṃ saṅgho",
  "tika-vin05t:1201_5": "antarā sambahulānaṃ āpattīnaṃ appaṭicchannānaṃ mūlāya paṭikassi, so parivutthaparivāso",
  "tika-vin05t:1201_6": "saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ",
  "tika-vin05t:1201_7": "mānattaṃ yācati, yadi saṅghassa pattakallaṃ, saṅgho itthannāmassa bhikkhuno tāsaṃ",
  "tika-vin05t:1201_8": "sambahulānaṃ āpattīnaṃ paṭicchannānañca appaṭicchannānañca chārattaṃ mānattaṃ dadeyya, esā ñatti.",
  "tika-vin05t:1202_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1202_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1202_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1202_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1202_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci, taṃ saṅgho",
  "tika-vin05t:1202_5": "antarā sambahulānaṃ āpattīnaṃ appaṭicchannānaṃ mūlāya paṭikassi, so parivutthaparivāso",
  "tika-vin05t:1202_6": "saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ",
  "tika-vin05t:1202_7": "mānattaṃ yācati, saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca",
  "tika-vin05t:1202_8": "appaṭicchannānañca chārattaṃ mānattaṃ deti, yassāyasmato khamati itthannāmassa bhikkhuno",
  "tika-vin05t:1202_9": "tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ mānattassa",
  "tika-vin05t:1202_10": "dānaṃ, so tuṇhassa. Yassa nakkhamati, so bhāseyya.",
  "tika-vin05t:1203": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1204_0": "“Dinnaṃ saṅghena itthannāmassa bhikkhuno tāsaṃ sambahulānaṃ āpattīnaṃ paṭicchannānañca",
  "tika-vin05t:1204_1": "appaṭicchannānañca chārattaṃ mānattaṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1205": "Evaṃ kammavācā kātabbā.",
  "tika-vin05t:1206": "Kammavācāpariyosāne mānattasamādānādi sabbaṃ vuttanayameva. Ārocentena pana –",
  "tika-vin05t:1207_0": "“Ahaṃ, bhante, sambahulā āpattiyo āpajjiṃ pakkhapaṭicchannāyo, sohaṃ saṅghaṃ sambahulānaṃ",
  "tika-vin05t:1207_1": "āpattīnaṃ pakkhapaṭicchannānaṃ pakkhaparivāsaṃ yāciṃ, tassa me saṅgho sambahulānaṃ",
  "tika-vin05t:1207_2": "āpattīnaṃ pakkhapaṭicchannānaṃ pakkhaparivāsaṃ adāsi, sohaṃ parivasanto antarā sambahulā",
  "tika-vin05t:1207_3": "āpattiyo āpajjiṃ appaṭicchannāyo, sohaṃ saṅghaṃ antarā sambahulānaṃ āpattīnaṃ appaṭicchannānaṃ",
  "tika-vin05t:1207_4": "mūlāyapaṭikassanaṃ yāciṃ, taṃ maṃ saṅgho antarā sambahulānaṃ āpattīnaṃ appaṭicchannānaṃ",
  "tika-vin05t:1207_5": "mūlāya paṭikassi, sohaṃ parivutthaparivāso saṅghaṃ tāsaṃ sambahulānaṃ āpattīnaṃ paṭicchannānañca",
  "tika-vin05t:1207_6": "appaṭicchannānañca chārattaṃ mānattaṃ yāciṃ, tassa me saṅgho tāsaṃ sambahulānaṃ āpattīnaṃ",
  "tika-vin05t:1207_7": "paṭicchannānañca appaṭicchannānañca chārattaṃ mānattaṃ adāsi, sohaṃ mānattaṃ carāmi,",
  "tika-vin05t:1207_8": "vediyāmahaṃ bhante, vediyatīti maṃ saṅgho dhāretū”ti –",
  "tika-vin05t:1208": "Evaṃ ārocetabbaṃ.",
  "tika-vin05t:1209": "Ciṇṇamānattaṃ abbhentena ca –",
  "tika-vin05t:1210_0": "“Ahaṃ, bhante, sambahulā āpattiyo āpajjiṃ pakkhapaṭicchannāyo, sohaṃ saṅghaṃ sambahulānaṃ",
  "tika-vin05t:1210_1": "āpattīnaṃ pakkhapaṭicchannānaṃ pakkhaparivāsaṃ yāciṃ, tassa me saṅgho sambahulānaṃ",
  "tika-vin05t:1210_2": "āpattīnaṃ pakkhapaṭicchannānaṃ pakkhaparivāsaṃ adāsi, sohaṃ parivasanto antarā sambahulā",
  "tika-vin05t:1210_3": "āpattiyo āpajjiṃ appaṭicchannāyo, sohaṃ saṅghaṃ antarā sambahulānaṃ āpattīnaṃ appaṭicchannānaṃ",
  "tika-vin05t:1210_4": "mūlāyapaṭikassanaṃ yāciṃ, taṃ maṃ saṅgho antarā sambahulānaṃ āpattīnaṃ apaṭicchannānaṃ",
  "tika-vin05t:1210_5": "mūlāya paṭikassi, sohaṃ parivutthaparivāso saṅghaṃ tāsaṃ sambahulānaṃ āpattīnaṃ paṭicchannānañca",
  "tika-vin05t:1210_6": "appaṭicchannānañca chārattaṃ mānattaṃ yāciṃ, tassa me saṅgho tāsaṃ sambahulānaṃ āpattīnaṃ",
  "tika-vin05t:1210_7": "paṭicchannānañca appaṭicchannānañca chārattaṃ mānattaṃ adāsi, sohaṃ bhante ciṇṇamānatto",
  "tika-vin05t:1210_8": "saṅghaṃ abbhānaṃ yācāmī”ti –",
  "tika-vin05t:1211": "Tikkhattuṃ yācāpetvā –",
  "tika-vin05t:1212_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1212_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1212_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1212_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1212_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci, taṃ saṅgho",
  "tika-vin05t:1212_5": "antarā sambahulānaṃ āpattīnaṃ appaṭicchannānaṃ mūlāya paṭikassi, so parivutthaparivāso",
  "tika-vin05t:1212_6": "saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ",
  "tika-vin05t:1212_7": "mānattaṃ yāci, saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca",
  "tika-vin05t:1212_8": "appaṭicchannānañca chārattaṃ mānattaṃ adāsi, so ciṇṇamānatto saṅghaṃ abbhānaṃ yācati,",
  "tika-vin05t:1212_9": "yadi saṅghassa pattakallaṃ, saṅgho itthannāmaṃ bhikkhuṃ abbheyya, esā ñatti.",
  "tika-vin05t:1213_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji pakkhapaṭicchannāyo,",
  "tika-vin05t:1213_1": "so saṅghaṃ sambahulānaṃ āpattīnaṃ pakkhapaṭicchannānaṃ pakkhaparivāsaṃ yāci, saṅgho",
  "tika-vin05t:1213_2": "itthannāmassa bhikkhuno sambahulānaṃ āpattīnaṃ pakkhapaṭicchannānaṃ pakkhaparivāsaṃ",
  "tika-vin05t:1213_3": "adāsi, so parivasanto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1213_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci, taṃ saṅgho",
  "tika-vin05t:1213_5": "antarā sambahulānaṃ āpattīnaṃ appaṭicchannānaṃ mūlāya paṭikassi, so parivutthaparivāso",
  "tika-vin05t:1213_6": "saṅghaṃ tāsaṃ sambahulānaṃ āpattīnaṃ paṭicchannānañca appaṭicchannānañca chārattaṃ",
  "tika-vin05t:1213_7": "mānattaṃ yāci, saṅgho itthannāmassa bhikkhuno tāsaṃ sambahulānaṃ āpattīnaṃ paṭicchannānañca",
  "tika-vin05t:1213_8": "appaṭicchannānañca chārattaṃ mānattaṃ adāsi, so ciṇṇamānatto saṅghaṃ abbhānaṃ yācati,",
  "tika-vin05t:1213_9": "saṅgho itthannāmaṃ bhikkhuṃ abbheti, yassāyasmato khamati itthannāmassa bhikkhuno",
  "tika-vin05t:1213_10": "abbhānaṃ, so tuṇhassa. Yassa nakkhamati, so bhāseyya.",
  "tika-vin05t:1214": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1215": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1216": "Evaṃ kammavācā kātabbā.",
  "tika-vin05t:1217_0": "Imināva nayena mānattārahamānattacārikaabbhānārahakālesupi antarāpattiṃ āpajjitvā",
  "tika-vin05t:1217_1": "appaṭicchādentassa mūlāyapaṭikassanameva katvā mūlāpattiyā antarāpattiṃ samodhānetvā",
  "tika-vin05t:1217_2": "mānattaṃ datvā ciṇṇamānattassa abbhānaṃ kātabbaṃ. Ettha pana “sohaṃ parivasanto”ti",
  "tika-vin05t:1217_3": "āgataṭṭhāne “sohaṃ parivutthaparivāso mānattāraho”ti vā “sohaṃ mānattaṃ caranto”ti",
  "tika-vin05t:1217_4": "vā “sohaṃ ciṇṇamānatto abbhānāraho”ti vā vattabbaṃ.",
  "tika-vin05t:1218_0": "Sace pana appaṭicchannāya āpattiyā mānattaṃ caranto antarāpattiṃ āpajjitvā na paṭicchādeti,",
  "tika-vin05t:1218_1": "so mūlāya paṭikassitvā antarāpattiyā puna mānattaṃ datvā ciṇṇamānatto abbhetabbo.",
  "tika-vin05t:1218_2": "Kathaṃ? Mūlāyapaṭikassanaṃ karontena tāva –",
  "tika-vin05t:1219_0": "“Ahaṃ, bhante, sambahulā āpattiyo āpajjiṃ appaṭicchannāyo, sohaṃ saṅghaṃ sambahulānaṃ",
  "tika-vin05t:1219_1": "āpattīnaṃ appaṭicchannānaṃ chārattaṃ mānattaṃ yāciṃ, tassa me saṅgho sambahulānaṃ",
  "tika-vin05t:1219_2": "āpattīnaṃ appaṭicchannānaṃ chārattaṃ mānattaṃ adāsi, sohaṃ mānattaṃ caranto antarā",
  "tika-vin05t:1219_3": "sambahulā āpattiyo āpajjiṃ appaṭicchannāyo, sohaṃ, bhante, saṅghaṃ antarā sambahulānaṃ",
  "tika-vin05t:1219_4": "āpattīnaṃ appaṭicchannānaṃ mūlāyapaṭikassanaṃ yācāmī”ti –",
  "tika-vin05t:1220": "Tikkhattuṃ yācāpetvā –",
  "tika-vin05t:1221_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1221_1": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci, saṅgho",
  "tika-vin05t:1221_2": "itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ",
  "tika-vin05t:1221_3": "adāsi, so mānattaṃ caranto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1221_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yācati, yadi saṅghassa",
  "tika-vin05t:1221_5": "pattakallaṃ, saṅgho itthannāmaṃ bhikkhuṃ antarā sambahulānaṃ āpattīnaṃ appaṭicchannānaṃ",
  "tika-vin05t:1221_6": "mūlāya paṭikasseyya, esā ñatti.",
  "tika-vin05t:1222_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1222_1": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci, saṅgho",
  "tika-vin05t:1222_2": "itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ",
  "tika-vin05t:1222_3": "adāsi, so mānattaṃ caranto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1222_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yācati, saṅgho",
  "tika-vin05t:1222_5": "itthannāmaṃ bhikkhuṃ antarā sambahulānaṃ āpattīnaṃ appaṭicchannānaṃ mūlāya paṭikassati,",
  "tika-vin05t:1222_6": "yassāyasmato khamati itthannāmassa bhikkhuno antarā sambahulānaṃ āpattīnaṃ appaṭicchannānaṃ",
  "tika-vin05t:1222_7": "mūlāyapaṭikassanā, so tuṇhassa. Yassa nakkhamati, so bhāseyya.",
  "tika-vin05t:1223": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1224": "“Paṭikassito saṅghena itthannāmo bhikkhu, antarā sambahulānaṃ āpattīnaṃ appaṭicchannānaṃ mūlāyapaṭikassanā khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1225": "Evaṃ kammavācā kātabbā.",
  "tika-vin05t:1226": "Evaṃ mūlāya paṭikassitvā mānattaṃ dentena –",
  "tika-vin05t:1227_0": "“Ahaṃ, bhante, sambahulā āpattiyo āpajjiṃ appaṭicchannāyo, sohaṃ saṅghaṃ sambahulānaṃ",
  "tika-vin05t:1227_1": "āpattīnaṃ appaṭicchannānaṃ chārattaṃ mānattaṃ yāciṃ, tassa me saṅgho sambahulānaṃ",
  "tika-vin05t:1227_2": "āpattīnaṃ appaṭicchannānaṃ chārattaṃ mānattaṃ adāsi, sohaṃ mānattaṃ caranto antarā",
  "tika-vin05t:1227_3": "sambahulā āpattiyo āpajjiṃ appaṭicchannāyo, sohaṃ saṅghaṃ antarā sambahulānaṃ āpattīnaṃ",
  "tika-vin05t:1227_4": "appaṭicchannānaṃ mūlāyapaṭikassanaṃ yāciṃ, taṃ maṃ saṅgho antarā sambahulānaṃ āpattīnaṃ",
  "tika-vin05t:1227_5": "appaṭicchannānaṃ mūlāya paṭikassi, sohaṃ, bhante, saṅghaṃ antarā sambahulānaṃ āpattīnaṃ",
  "tika-vin05t:1227_6": "appaṭicchannānaṃ chārattaṃ mānattaṃ yācāmī”ti –",
  "tika-vin05t:1228": "Tikkhattuṃ yācāpetvā –",
  "tika-vin05t:1229_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1229_1": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci, saṅgho",
  "tika-vin05t:1229_2": "itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ",
  "tika-vin05t:1229_3": "adāsi, so mānattaṃ caranto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1229_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci, taṃ saṅgho",
  "tika-vin05t:1229_5": "antarā sambahulānaṃ āpattīnaṃ appaṭicchannānaṃ mūlāya paṭikassi, so saṅghaṃ antarā",
  "tika-vin05t:1229_6": "sambahulānaṃ āpattīnaṃ appaṭicchannānaṃ chārattaṃ mānattaṃ yācati, yadi saṅghassa",
  "tika-vin05t:1229_7": "pattakallaṃ, saṅgho itthannāmassa bhikkhuno antarā sambahulānaṃ āpattīnaṃ appaṭicchannānaṃ",
  "tika-vin05t:1229_8": "chārattaṃ mānattaṃ dadeyya, esā ñatti.",
  "tika-vin05t:1230_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1230_1": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci, saṅgho",
  "tika-vin05t:1230_2": "itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ",
  "tika-vin05t:1230_3": "adāsi, so mānattaṃ caranto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1230_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci, taṃ saṅgho",
  "tika-vin05t:1230_5": "antarā sambahulānaṃ āpattīnaṃ appaṭicchannānaṃ mūlāya paṭikassi, so saṅghaṃ antarā",
  "tika-vin05t:1230_6": "sambahulānaṃ āpattīnaṃ appaṭicchannānaṃ chārattaṃ mānattaṃ yācati, saṅgho itthannāmassa",
  "tika-vin05t:1230_7": "bhikkhuno antarā sambahulānaṃ āpattīnaṃ appaṭicchannānaṃ chārattaṃ mānattaṃ deti,",
  "tika-vin05t:1230_8": "yassāyasmato khamati itthannāmassa bhikkhuno antarā sambahulānaṃ āpattīnaṃ appaṭicchannānaṃ",
  "tika-vin05t:1230_9": "chārattaṃ mānattassa dānaṃ, so tuṇhassa. Yassa nakkhamati, so bhāseyya.",
  "tika-vin05t:1231": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1232": "“Dinnaṃ saṅghena itthannāmassa bhikkhuno antarā sambahulānaṃ āpattīnaṃ appaṭicchannānaṃ chārattaṃ mānattaṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1233": "Evaṃ kammavācā kātabbā.",
  "tika-vin05t:1234": "Kammavācāpariyosāne mānattasamādānādi sabbaṃ vuttanayameva. Ārocentena pana –",
  "tika-vin05t:1235_0": "“Ahaṃ, bhante, sambahulā āpattiyo āpajjiṃ appaṭicchannāyo, sohaṃ saṅghaṃ sambahulānaṃ",
  "tika-vin05t:1235_1": "āpattīnaṃ appaṭicchannānaṃ chārattaṃ mānattaṃ yāciṃ, tassa me saṅgho sambahulānaṃ",
  "tika-vin05t:1235_2": "āpattīnaṃ appaṭicchannānaṃ chārattaṃ mānattaṃ adāsi, sohaṃ mānattaṃ caranto antarā",
  "tika-vin05t:1235_3": "sambahulā āpattiyo āpajjiṃ appaṭicchannāyo, sohaṃ saṅghaṃ antarā sambahulānaṃ āpattīnaṃ",
  "tika-vin05t:1235_4": "appaṭicchannānaṃ chārattaṃ mānattaṃ yāciṃ, taṃ maṃ saṅgho antarā sambahulānaṃ āpattīnaṃ",
  "tika-vin05t:1235_5": "appaṭicchannānaṃ mūlāya paṭikassi, sohaṃ saṅghaṃ antarā sambahulānaṃ āpattīnaṃ appaṭicchannānaṃ",
  "tika-vin05t:1235_6": "chārattaṃ mānattaṃ yāciṃ, tassa me saṅgho antarā sambahulānaṃ āpattīnaṃ appaṭicchannānaṃ",
  "tika-vin05t:1235_7": "chārattaṃ mānattaṃ adāsi, sohaṃ mānattaṃ carāmi, vediyāmahaṃ, bhante, vediyatīti",
  "tika-vin05t:1235_8": "maṃ saṅgho dhāretū”ti –",
  "tika-vin05t:1236": "Evaṃ ārocetabbaṃ.",
  "tika-vin05t:1237": "Ciṇṇamānattaṃ abbhentena ca –",
  "tika-vin05t:1238_0": "“Ahaṃ, bhante, sambahulā āpattiyo āpajjiṃ appaṭicchannāyo, sohaṃ saṅghaṃ sambahulānaṃ",
  "tika-vin05t:1238_1": "āpattīnaṃ appaṭicchannānaṃ chārattaṃ mānattaṃ yāciṃ, tassa me saṅgho sambahulānaṃ",
  "tika-vin05t:1238_2": "āpattīnaṃ appaṭicchannānaṃ chārattaṃ mānattaṃ adāsi, sohaṃ mānattaṃ caranto antarā",
  "tika-vin05t:1238_3": "sambahulā āpattiyo āpajjiṃ appaṭicchannāyo, sohaṃ saṅghaṃ sambahulānaṃ āpattīnaṃ",
  "tika-vin05t:1238_4": "appaṭicchannānaṃ mūlāyapaṭikassanaṃ yāciṃ, taṃ maṃ saṅgho antarā sambahulānaṃ āpattīnaṃ",
  "tika-vin05t:1238_5": "appaṭicchannānaṃ mūlāya paṭikassi, sohaṃ saṅghaṃ antarā sambahulānaṃ āpattīnaṃ appaṭicchannānaṃ",
  "tika-vin05t:1238_6": "chārattaṃ mānattaṃ yāciṃ, tassa me saṅgho antarā sambahulānaṃ āpattīnaṃ appaṭicchannānaṃ",
  "tika-vin05t:1238_7": "chārattaṃ mānattaṃ adāsi, sohaṃ, bhante, ciṇṇamānatto saṅghaṃ abbhānaṃ yācāmī”ti –",
  "tika-vin05t:1239": "Tikkhattuṃ yācāpetvā –",
  "tika-vin05t:1240_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1240_1": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci, saṅgho",
  "tika-vin05t:1240_2": "itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ",
  "tika-vin05t:1240_3": "adāsi, so mānattaṃ caranto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1240_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci, taṃ saṅgho",
  "tika-vin05t:1240_5": "antarā sambahulānaṃ āpattīnaṃ appaṭicchannānaṃ mūlāya paṭikassi, so saṅghaṃ antarā",
  "tika-vin05t:1240_6": "sambahulānaṃ āpattīnaṃ appaṭicchannānaṃ chārattaṃ mānattaṃ yāci, saṅgho itthannāmassa",
  "tika-vin05t:1240_7": "bhikkhuno antarā sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1240_8": "so ciṇṇamānatto saṅghaṃ abbhānaṃ yācati, yadi saṅghassa pattakallaṃ, saṅgho itthannāmaṃ",
  "tika-vin05t:1240_9": "bhikkhuṃ abbheyya, esā ñatti.",
  "tika-vin05t:1241_0": "“Suṇātu me, bhante, saṅgho, ayaṃ itthannāmo bhikkhu sambahulā āpattiyo āpajji appaṭicchannāyo,",
  "tika-vin05t:1241_1": "so saṅghaṃ sambahulānaṃ āpattīnaṃ appaṭicchannānaṃ chārattaṃ mānattaṃ yāci, saṅgho",
  "tika-vin05t:1241_2": "itthannāmassa bhikkhuno sambahulānaṃ āpattīnaṃ appaṭicchannānaṃ chārattaṃ mānattaṃ",
  "tika-vin05t:1241_3": "adāsi, so mānattaṃ caranto antarā sambahulā āpattiyo āpajji appaṭicchannāyo, so saṅghaṃ",
  "tika-vin05t:1241_4": "antarā sambahulānaṃ āpattīnaṃ appaṭicchannānaṃ mūlāyapaṭikassanaṃ yāci, taṃ saṅgho",
  "tika-vin05t:1241_5": "antarā sambahulānaṃ āpattīnaṃ appaṭicchannānaṃ mūlāya paṭikassi, so saṅghaṃ antarā",
  "tika-vin05t:1241_6": "sambahulānaṃ āpattīnaṃ appaṭicchannānaṃ chārattaṃ mānattaṃ yāci, saṅgho itthannāmassa",
  "tika-vin05t:1241_7": "bhikkhuno antarā sambahulānaṃ āpattīnaṃ appaṭicchannānaṃ chārattaṃ mānattaṃ adāsi,",
  "tika-vin05t:1241_8": "so ciṇṇamānatto saṅghaṃ abbhānaṃ yācati, saṅgho itthannāmaṃ bhikkhuṃ abbheti, yassāyasmato",
  "tika-vin05t:1241_9": "khamati itthannāmassa bhikkhuno abbhānaṃ, so tuṇhassa. Yassa nakkhamati, so bhāseyya.",
  "tika-vin05t:1242": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1243": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1244": "Evaṃ kammavācaṃ katvā abbhetabbo.",
  "tika-vin05t:1245_0": "Abbhānārahakālepi antarāpattiṃ āpajjitvā appaṭicchādentassa imināva nayena mūlāyapaṭikassanā",
  "tika-vin05t:1245_1": "mānattadānaṃ abbhānañca veditabbaṃ. Kevalaṃ panettha “mānattaṃ caranto”ti avatvā",
  "tika-vin05t:1245_2": "“ciṇṇamānatto abbhānāraho”ti vattabbaṃ.",
  "tika-vin05t:1246": "Odhānasamodhānaparivāsakathā niṭṭhitā.",
  "tika-vin05t:1247_0": "244. Agghasamodhāno nāma sambahulāsu āpattīsu yā ekā vā dve vā tisso vā sambahulā",
  "tika-vin05t:1247_1": "vā āpattiyo sabbacirapaṭicchannāyo, tāsaṃ agghena samodhāya tāsaṃ rattiparicchedavasena",
  "tika-vin05t:1247_2": "avasesānaṃ ūnatarapaṭicchannānaṃ āpattīnaṃ parivāso dīyati, ayaṃ vuccati agghasamodhāno.",
  "tika-vin05t:1247_3": "Yassa pana sataṃ āpattiyo dasāhappaṭicchannā, aparampi sataṃ āpattiyo dasāhappaṭicchannāti",
  "tika-vin05t:1247_4": "evaṃ dasakkhattuṃ katvā āpattisahassaṃ divasasataṃ paṭicchannaṃ hoti, tena kiṃ kātabbanti?",
  "tika-vin05t:1247_5": "Sabbā samodahitvā dasa divase parivasitabbaṃ. Evaṃ ekeneva dasāhena divasasatampi",
  "tika-vin05t:1247_6": "parivasitabbameva hoti. Vuttampi cetaṃ –",
  "tika-vin05t:1248": "“Dasasataṃ rattisataṃ, āpattiyo chādayitvāna;",
  "tika-vin05t:1249": "Dasa rattiyo vasitvāna, mucceyya pārivāsiko”ti. ;",
  "tika-vin05t:1250": "Ayaṃ agghasamodhāno nāma.",
  "tika-vin05t:1251_0": "Tassa ārocanadānalakkhaṇaṃ evaṃ veditabbaṃ – sace kassaci bhikkhuno ekā āpatti ekāhappaṭicchannā",
  "tika-vin05t:1251_1": "hoti, ekā āpatti dvīhappaṭicchannā, ekā tīhapaṭicchannā, ekā catūhappaṭicchannā,",
  "tika-vin05t:1251_2": "ekā pañcāhappaṭicchannā, ekā chāhappaṭicchannā, ekā sattāhappaṭicchannā, ekā aṭṭhāhappaṭicchannā,",
  "tika-vin05t:1251_3": "ekā navāhappaṭicchannā, ekā dasāhappaṭicchannā hoti, tena bhikkhunā saṅghaṃ upasaṅkamitvā",
  "tika-vin05t:1251_4": "ekaṃsaṃ uttarāsaṅgaṃ karitvā…pe… evamassa vacanīyo –",
  "tika-vin05t:1252_0": "“Ahaṃ, bhante, sambahulā saṅghādisesā āpattiyo āpajjiṃ sambahulā āpattiyo ekāhappaṭicchannāyo",
  "tika-vin05t:1252_1": "sambahulā āpattiyo dvīhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t:1252_2": "sohaṃ, bhante, saṅghaṃ tāsaṃ āpattīnaṃ yā āpattiyo dasāhappaṭicchannāyo, tāsaṃ agghena",
  "tika-vin05t:1252_3": "samodhānaparivāsaṃ yācāmī”ti.",
  "tika-vin05t:1253": "Dutiyampi yācitabbo. Tatiyampi yācitabbo.",
  "tika-vin05t:1254": "Byattena bhikkhunā paṭibalena saṅgho ñāpetabbo –",
  "tika-vin05t:1255_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1255_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t:1255_2": "so saṅghaṃ tāsaṃ āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāsaṃ",
  "tika-vin05t:1255_3": "yācati, yadi saṅghassa pattakallaṃ, saṅgho itthannāmassa bhikkhuno tāsaṃ āpattīnaṃ",
  "tika-vin05t:1255_4": "yā āpattiyo dasāhappaṭicchannāyo, tāsaṃ agghena samodhānaparivāsaṃ dadeyya, esā ñatti.",
  "tika-vin05t:1256_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1256_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t:1256_2": "so saṅghaṃ tāsaṃ āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāsaṃ",
  "tika-vin05t:1256_3": "yācati, saṅgho itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1256_4": "tāsaṃ agghena samodhānaparivāsaṃ deti, yassāyasmato khamati itthannāmassa bhikkhuno",
  "tika-vin05t:1256_5": "tāsaṃ āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāsassa",
  "tika-vin05t:1256_6": "dānaṃ, so tuṇhassa. Yassa nakkhamati, so bhāseyya.",
  "tika-vin05t:1257": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1258": "“Dinno saṅghena itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāso, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1259": "Evaṃ kammavācā kātabbā.",
  "tika-vin05t:1260": "Kammavācāpariyosāne vattasamādānādi sabbaṃ vuttanayameva. Ārocentena pana –",
  "tika-vin05t:1261_0": "“Ahaṃ, bhante, sambahulā saṅghādisesā āpattiyo āpajjiṃ sambahulā āpattiyo ekāhappaṭicchannāyo…pe…",
  "tika-vin05t:1261_1": "sambahulā āpattiyo dasāhappaṭicchannāyo, sohaṃ saṅghaṃ tāsaṃ āpattīnaṃ yā āpattiyo",
  "tika-vin05t:1261_2": "dasāhappaṭicchannāyo, tāsaṃ agghena samodhānaparivāsaṃ yāciṃ, tassa me saṅgho tāsaṃ",
  "tika-vin05t:1261_3": "āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāsaṃ adāsi,",
  "tika-vin05t:1261_4": "sohaṃ parivasāmi, vediyāmahaṃ, bhante, vediyatīti maṃ saṅgho dhāretū”ti –",
  "tika-vin05t:1262": "Evaṃ ārocetabbaṃ.",
  "tika-vin05t:1263": "Parivutthaparivāsassa mānattaṃ dentena –",
  "tika-vin05t:1264_0": "“Ahaṃ, bhante, sambahulā saṅghādisesā āpattiyo āpajjiṃ sambahulā āpattiyo ekāhappaṭicchannāyo…pe…",
  "tika-vin05t:1264_1": "sambahulā āpattiyo dasāhappaṭicchannāyo, sohaṃ saṅghaṃ tāsaṃ āpattīnaṃ yā āpattiyo",
  "tika-vin05t:1264_2": "dasāhappaṭicchannāyo, tāsaṃ agghena samodhānaparivāsaṃ yāciṃ, tassa me saṅgho tāsaṃ",
  "tika-vin05t:1264_3": "āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāsaṃ adāsi,",
  "tika-vin05t:1264_4": "sohaṃ, bhante, parivutthaparivāso saṅghaṃ tāsaṃ āpattīnaṃ chārattaṃ mānattaṃ yācāmī”ti –",
  "tika-vin05t:1265": "Tikkhattuṃ yācāpetvā –",
  "tika-vin05t:1266_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1266_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t:1266_2": "so saṅghaṃ tāsaṃ āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāsaṃ",
  "tika-vin05t:1266_3": "yāci, saṅgho itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1266_4": "tāsaṃ agghena samodhānaparivāsaṃ adāsi, so parivutthaparivāso saṅghaṃ tāsaṃ āpattīnaṃ",
  "tika-vin05t:1266_5": "chārattaṃ mānattaṃ yācati, yadi saṅghassa pattakallaṃ, saṅgho itthannāmassa bhikkhuno",
  "tika-vin05t:1266_6": "tāsaṃ āpattīnaṃ chārattaṃ mānattaṃ dadeyya, esā ñatti.",
  "tika-vin05t:1267_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1267_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t:1267_2": "so saṅghaṃ tāsaṃ āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāsaṃ",
  "tika-vin05t:1267_3": "yāci, saṅgho itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1267_4": "tāsaṃ agghena samodhānaparivāsaṃ adāsi, so parivutthaparivāso saṅghaṃ tāsaṃ āpattīnaṃ",
  "tika-vin05t:1267_5": "chārattaṃ mānattaṃ yācati, saṅgho itthannāmassa bhikkhuno tāsaṃ āpattīnaṃ chārattaṃ",
  "tika-vin05t:1267_6": "mānattaṃ deti, yassāyasmato khamati itthannāmassa bhikkhuno tāsaṃ āpattīnaṃ chārattaṃ",
  "tika-vin05t:1267_7": "mānattassa dānaṃ, so tuṇhassa. Yassa nakkhamati, so bhāseyya.",
  "tika-vin05t:1268": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1269": "“Dinnaṃ saṅghena itthannāmassa bhikkhuno tāsaṃ āpattīnaṃ chārattaṃ mānattaṃ, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1270": "Evaṃ kammavācā kātabbā.",
  "tika-vin05t:1271": "Kammavācāpariyosāne ca mānattasamādānādi sabbaṃ vuttanayameva. Ārocentena pana –",
  "tika-vin05t:1272_0": "“Ahaṃ, bhante, sambahulā saṅghādisesā āpattiyo āpajjiṃ sambahulā āpattiyo ekāhappaṭicchannāyo…pe…",
  "tika-vin05t:1272_1": "sambahulā āpattiyo dasāhappaṭicchannāyo, sohaṃ saṅghaṃ tāsaṃ āpattīnaṃ yā āpattiyo",
  "tika-vin05t:1272_2": "dasāhappaṭicchannāyo, tāsaṃ agghena samodhānaparivāsaṃ yāciṃ, tassa me saṅgho tāsaṃ",
  "tika-vin05t:1272_3": "āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāsaṃ adāsi,",
  "tika-vin05t:1272_4": "sohaṃ parivutthaparivāso saṅghaṃ tāsaṃ āpattīnaṃ chārattaṃ mānattaṃ yāciṃ, tassa",
  "tika-vin05t:1272_5": "me saṅgho tāsaṃ āpattīnaṃ chārattaṃ mānattaṃ adāsi, sohaṃ mānattaṃ carāmi, vediyāmahaṃ,",
  "tika-vin05t:1272_6": "bhante, vediyatīti maṃ saṅgho dhāretū”ti ārocetabbaṃ.",
  "tika-vin05t:1273": "Ciṇṇamānatto abbhetabbo. Abbhentena ca –",
  "tika-vin05t:1274_0": "“Ahaṃ, bhante, sambahulā saṅghādisesā āpattiyo āpajjiṃ sambahulā āpattiyo ekāhappaṭicchannāyo…pe…",
  "tika-vin05t:1274_1": "sambahulā āpattiyo dasāhappaṭicchannāyo, sohaṃ saṅghaṃ tāsaṃ āpattīnaṃ yā āpattiyo",
  "tika-vin05t:1274_2": "dasāhappaṭicchannāyo, tāsaṃ agghena samodhānaparivāsaṃ yāciṃ, tassa me saṅgho tāsaṃ",
  "tika-vin05t:1274_3": "āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāsaṃ adāsi,",
  "tika-vin05t:1274_4": "sohaṃ parivutthaparivāso saṅghaṃ tāsaṃ āpattīnaṃ chārattaṃ mānattaṃ yāciṃ, tassa",
  "tika-vin05t:1274_5": "me saṅgho tāsaṃ āpattīnaṃ chārattaṃ mānattaṃ adāsi, sohaṃ, bhante, ciṇṇamānatto saṅghaṃ",
  "tika-vin05t:1274_6": "abbhānaṃ yācāmī”ti –",
  "tika-vin05t:1275": "Tikkhattuṃ yācāpetvā –",
  "tika-vin05t:1276_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1276_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t:1276_2": "so saṅghaṃ tāsaṃ āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāsaṃ",
  "tika-vin05t:1276_3": "yāci, saṅgho itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1276_4": "tāsaṃ agghena samodhānaparivāsaṃ adāsi, so parivutthaparivāso saṅghaṃ tāsaṃ āpattīnaṃ",
  "tika-vin05t:1276_5": "chārattaṃ mānattaṃ yāci, saṅgho itthannāmassa bhikkhuno tāsaṃ āpattīnaṃ chārattaṃ",
  "tika-vin05t:1276_6": "mānattaṃ adāsi, so ciṇṇamānatto saṅghaṃ abbhānaṃ yācati, yadi saṅghassa pattakallaṃ,",
  "tika-vin05t:1276_7": "saṅgho itthannāmaṃ bhikkhuṃ abbheyya, esā ñatti.",
  "tika-vin05t:1277_0": "“Suṇātu me, bhante, saṅgho, ayaṃ itthannāmo bhikkhu sambahulā saṅghādisesā āpattiyo",
  "tika-vin05t:1277_1": "āpajji sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo,",
  "tika-vin05t:1277_2": "so saṅghaṃ tāsaṃ āpattīnaṃ yā āpattiyo dasāhappaṭicchannāyo, tāsaṃ agghena samodhānaparivāsaṃ",
  "tika-vin05t:1277_3": "yāci, saṅgho itthannāmassa bhikkhuno tāsaṃ āpattīnaṃ yā āpattiyo dasāhappaṭicchannāyo,",
  "tika-vin05t:1277_4": "tāsaṃ agghena samodhānaparivāsaṃ adāsi, so parivutthaparivāso saṅghaṃ tāsaṃ āpattīnaṃ",
  "tika-vin05t:1277_5": "chārattaṃ mānattaṃ yāci, saṅgho itthannāmassa bhikkhuno tāsaṃ āpattīnaṃ chārattaṃ",
  "tika-vin05t:1277_6": "mānattaṃ adāsi, so ciṇṇamānatto saṅghaṃ abbhānaṃ yācati, saṅgho itthannāmaṃ bhikkhuṃ",
  "tika-vin05t:1277_7": "abbheti, yassāyasmato khamati itthannāmassa bhikkhuno abbhānaṃ, so tuṇhassa. Yassa",
  "tika-vin05t:1277_8": "nakkhamati, so bhāseyya.",
  "tika-vin05t:1278": "“Dutiyampi etamatthaṃ vadāmi…pe… tatiyampi etamatthaṃ vadāmi…pe….",
  "tika-vin05t:1279": "“Abbhito saṅghena itthannāmo bhikkhu, khamati saṅghassa, tasmā tuṇhī, evametaṃ dhārayāmī”ti –",
  "tika-vin05t:1280": "Evaṃ kammavācaṃ katvā abbhetabbo.",
  "tika-vin05t:1281": "Agghasamodhānaparivāsakathā niṭṭhitā.",
  "tika-vin05t:1282": "245. Missakasamodhāno nāma – yo nānāvatthukā āpattiyo ekato katvā dīyati. Tatrāyaṃ nayo –",
  "tika-vin05t:1283_0": "“Ahaṃ, bhante, sambahulā saṅghādisesā āpattiyo āpajjiṃ ekaṃ sukkavissaṭṭhiṃ, ekaṃ",
  "tika-vin05t:1283_1": "kāyasaṃsaggaṃ, ekaṃ duṭṭhullavācaṃ, ekaṃ attakāmaṃ, ekaṃ sañcarittaṃ, ekaṃ kuṭikāraṃ,",
  "tika-vin05t:1283_2": "ekaṃ vihārakāraṃ, ekaṃ duṭṭhadosaṃ, ekaṃ aññabhāgiyaṃ, ekaṃ saṅghabhedakaṃ, ekaṃ",
  "tika-vin05t:1283_3": "saṅghabhedānuvattakaṃ, ekaṃ dubbacaṃ, ekaṃ kuladūsakaṃ, sohaṃ, bhante, saṅghaṃ tāsaṃ",
  "tika-vin05t:1283_4": "āpattīnaṃ samodhānaparivāsaṃ yācāmī”ti –",
  "tika-vin05t:1284": "Tikkhattuṃ yācāpetvā tadanurūpāya kammavācāya parivāso dātabbo.",
  "tika-vin05t:1285_0": "Ettha ca “saṅghādisesā āpattiyo āpajji nānāvatthukāyo”tipi “saṅghādisesā āpattiyo",
  "tika-vin05t:1285_1": "āpajji”itipi evaṃ pubbe vuttanayena vatthuvasenapi gottavasenapi nāmavasenapi āpattivasenapi",
  "tika-vin05t:1285_2": "yojetvā kammaṃ kātuṃ vaṭṭatiyeva, tasmā na idha visuṃ kammavācaṃ yojetvā dassayissāma",
  "tika-vin05t:1285_3": "pubbe sabbāpattisādhāraṇaṃ katvā yojetvā dassitāya eva kammavācāya nānāvatthukāhipi",
  "tika-vin05t:1285_4": "āpattīhi vuṭṭhānasambhavato sāyevettha kammavācā alanti.",
  "tika-vin05t:1286": "Missakasamodhānaparivāsakathā niṭṭhitā.",
  "tika-vin05t:1287_0": "246. Sace koci bhikkhu parivasanto vibbhamati, sāmaṇero vā hoti, vibbhamantassa sāmaṇerassa",
  "tika-vin05t:1287_1": "ca parivāso na ruhati. So ce puna upasampajjati, tassa tadeva purimaṃ parivāsadānaṃ,",
  "tika-vin05t:1287_2": "yo parivāso dinno, sudinno, yo parivuttho, suparivuttho, avaseso parivasitabbo. Sacepi",
  "tika-vin05t:1287_3": "mānattāraho mānattaṃ caranto abbhānāraho vā vibbhamati, sāmaṇero vā hoti, so ce puna",
  "tika-vin05t:1287_4": "upasampajjati, tassa tadeva purimaṃ parivāsadānaṃ, yo parivāso dinno, sudinno, yo",
  "tika-vin05t:1287_5": "parivuttho, suparivuttho, yaṃ mānattaṃ dinnaṃ, sudinnaṃ, yaṃ mānattaṃ ciṇṇaṃ, taṃ",
  "tika-vin05t:1287_6": "suciṇṇaṃ, so bhikkhu abbhetabbo.",
  "tika-vin05t:1288_0": "Sace koci bhikkhu parivasanto ummattako hoti khittacitto vedanāṭṭo, ummattakassa",
  "tika-vin05t:1288_1": "khittacittassa vedanāṭṭassa ca parivāso na ruhati. So ce puna anummattako hoti akhittacitto",
  "tika-vin05t:1288_2": "avedanāṭṭo, tadeva purimaṃ parivāsadānaṃ, yo parivāso dinno, sudinno, yo parivuttho,",
  "tika-vin05t:1288_3": "suparivuttho, avaseso parivasitabbo. Mānattārahādīsupi eseva nayo.",
  "tika-vin05t:1289_0": "Sace koci parivasanto ukkhittako hoti, ukkhittakassa parivāso na ruhati. Sace puna",
  "tika-vin05t:1289_1": "osārīyati, tassa tadeva purimaṃ parivāsadānaṃ, yo parivāso dinno, sudinno, yo parivuttho,",
  "tika-vin05t:1289_2": "suparivuttho, avaseso parivasitabbo. Mānattārahādīsupi eseva nayo.",
  "tika-vin05t:1290_0": "Sace kassaci bhikkhuno itthiliṅgaṃ pātubhavati, tassa sāyeva upajjhā, sāyeva upasampadā,",
  "tika-vin05t:1290_1": "puna upajjhā na gahetabbā, upasampadā ca na kātabbā, bhikkhuupasampadato pabhuti",
  "tika-vin05t:1290_2": "yāva vassagaṇanā, sāyeva vassagaṇanā, na ito paṭṭhāya vassagaṇanā kātabbā. Appatirūpaṃ",
  "tika-vin05t:1290_3": "dānissā bhikkhūnaṃ majjhe vasituṃ, tasmā bhikkhunupassayaṃ gantvā bhikkhunīhi saddhiṃ",
  "tika-vin05t:1290_4": "vasitabbaṃ. Yā desanāgāminiyo vā vuṭṭhānagāminiyo vā āpattiyo bhikkhūnaṃ bhikkhunīhi",
  "tika-vin05t:1290_5": "sādhāraṇā, tāsaṃ bhikkhunīhi kātabbaṃ, vinayakammameva bhikkhunīnaṃ santike kātabbaṃ.",
  "tika-vin05t:1290_6": "Yā pana bhikkhūnaṃ bhikkhunīhi asādhāraṇā sukkavissaṭṭhiādikā āpattiyo, tāhi āpattīhi",
  "tika-vin05t:1290_7": "anāpatti, liṅge parivatte tā āpattiyo vuṭṭhitāva honti, puna pakatiliṅge uppannepi",
  "tika-vin05t:1290_8": "tāhi āpattīhi tassa anāpattiyeva. Bhikkhuniyā purisaliṅge pātubhūtepi eseva nayo. Vuttañcetaṃ –",
  "tika-vin05t:1291_0": "“Tena kho pana samayena aññatarassa bhikkhuno itthiliṅgaṃ pātubhūtaṃ hoti. Bhagavato",
  "tika-vin05t:1291_1": "etamatthaṃ ārocesuṃ. Anujānāmi bhikkhave taṃyeva upajjhaṃ, taṃyeva upasampadaṃ, tāniyeva",
  "tika-vin05t:1291_2": "vassāni bhikkhunīhi saṅgamituṃ, yā āpattiyo bhikkhūnaṃ bhikkhunīhi sādhāraṇā, tā",
  "tika-vin05t:1291_3": "āpattiyo bhikkhunīnaṃ santike vuṭṭhātuṃ. Yā āpattiyo bhikkhūnaṃ bhikkhunīhi asādhāraṇā,",
  "tika-vin05t:1291_4": "tāhi āpattīhi anāpatti.",
  "tika-vin05t:1292_0": "“Tena kho pana samayena aññatarissā bhikkhuniyā purisaliṅgaṃ pātubhūtaṃ hoti. Bhagavato",
  "tika-vin05t:1292_1": "etamatthaṃ ārocesuṃ. Anujānāmi bhikkhave taṃyeva upajjhaṃ, taṃyeva upasampadaṃ, tāniyeva",
  "tika-vin05t:1292_2": "vassāni bhikkhūhi saṅgamituṃ, yā āpattiyo bhikkhunīnaṃ bhikkhūhi sādhāraṇā, tā āpattiyo",
  "tika-vin05t:1292_3": "bhikkhūnaṃ santike vuṭṭhātuṃ. Yā āpattiyo bhikkhunīnaṃ bhikkhūhi asādhāraṇā, tāhi",
  "tika-vin05t:1292_4": "āpattīhi anāpattī”ti.",
  "tika-vin05t:1293_0": "247. Ayaṃ panettha pāḷimuttakavinicchayo – imesu dvīsu liṅgesu purisaliṅgaṃ uttamaṃ,",
  "tika-vin05t:1293_1": "itthiliṅgaṃ hīnaṃ, tasmā purisaliṅgaṃ balavaakusalena antaradhāyati, itthiliṅgaṃ",
  "tika-vin05t:1293_2": "dubbalakusalena patiṭṭhāti. Itthiliṅgaṃ pana antaradhāyantaṃ dubbalaakusalena antaradhāyati,",
  "tika-vin05t:1293_3": "purisaliṅgaṃ balavakusalena patiṭṭhāti. Evaṃ ubhayampi akusalena antaradhāyati, kusalena paṭilabbhati.",
  "tika-vin05t:1294_0": "Tattha sace dvinnaṃ bhikkhūnaṃ ekato sajjhāyaṃ vā dhammasākacchaṃ vā katvā ekāgāre",
  "tika-vin05t:1294_1": "nipajjitvā niddaṃ okkantānaṃ ekassa itthiliṅgaṃ pātubhavati, ubhinnampi sahaseyyāpatti",
  "tika-vin05t:1294_2": "hoti. So ce paṭibujjhitvā attano vippakāraṃ disvā dukkhī dummano rattibhāgeyeva itarassa",
  "tika-vin05t:1294_3": "āroceyya, tena samassāsetabbo “hotu mā cintayittha, vaṭṭasseveso doso, sammāsambuddhena",
  "tika-vin05t:1294_4": "dvāraṃ dinnaṃ, bhikkhu vā hotu bhikkhunī vā, anāvaṭo dhammo, avārito saggamaggo”ti.",
  "tika-vin05t:1294_5": "Samassāsetvā evaṃ vattabbaṃ “tumhehi bhikkhunupassayaṃ gantuṃ vaṭṭati, atthi pana",
  "tika-vin05t:1294_6": "te kāci sandiṭṭhā bhikkhuniyo”ti. Sacassā honti tādisā bhikkhuniyo, “atthī”ti, no",
  "tika-vin05t:1294_7": "ce honti, “natthī”ti vatvā so bhikkhu vattabbo “mama saṅgahaṃ karotha, idāni maṃ",
  "tika-vin05t:1294_8": "paṭhamaṃ bhikkhunupassayaṃ nethā”ti. Tena bhikkhunā taṃ gahetvā tassā vā sandiṭṭhānaṃ",
  "tika-vin05t:1294_9": "attano vā sandiṭṭhānaṃ bhikkhunīnaṃ santikaṃ gantabbaṃ. Gacchantena ca na ekakena",
  "tika-vin05t:1294_10": "gantabbaṃ, catūhi pañcahi bhikkhūhi saddhiṃ jotikañca kattaradaṇḍakañca gahetvā saṃvidahanaṃ",
  "tika-vin05t:1294_11": "parimocetvā “mayaṃ asukaṃ nāma ṭhānaṃ gacchāmā”ti gantabbaṃ. Sace bahigāme dūre vihāro",
  "tika-vin05t:1294_12": "hoti, antarāmagge gāmantaranadīpārarattivippavāsagaṇaohīyanāpattīhi anāpatti. Bhikkhunupassayaṃ",
  "tika-vin05t:1294_13": "gantvā tā bhikkhuniyo vattabbā “asukaṃ nāma bhikkhuṃ jānāthā”ti? “Āma, ayyā”ti. Tassa",
  "tika-vin05t:1294_14": "itthiliṅgaṃ pātubhūtaṃ, saṅgahaṃ dānissā karothāti. Tā ce “sādhu ayyā, idāni mayampi",
  "tika-vin05t:1294_15": "sajjhāyissāma, dhammaṃ sossāma, gacchatha tumhe”ti vatvā saṅgahaṃ karonti, ārādhikā",
  "tika-vin05t:1294_16": "ca honti saṅgāhikā lajjiniyo, tā kopetvā aññattha na gantabbaṃ. Gacchati ce, gāmantaranadīpārarattivippavāsagaṇaohīyanāpattīhi na muccati.",
  "tika-vin05t:1295_0": "Sace pana lajjiniyo honti, na saṅgāhikāyo, aññattha gantuṃ labbhati. Sacepi alajjiniyo",
  "tika-vin05t:1295_1": "honti, saṅgahaṃ pana karonti, tāpi pariccajitvā aññattha gantuṃ labbhati. Sace lajjiniyo",
  "tika-vin05t:1295_2": "ca saṅgāhikā ca, ñātikā na honti, āsannagāme pana aññā ñātikā honti paṭijagganikā,",
  "tika-vin05t:1295_3": "tāsampi santikaṃ gantuṃ vaṭṭatīti vadanti. Gantvā sace bhikkhubhāvepi nissayapaṭipanno,",
  "tika-vin05t:1295_4": "patirūpāya bhikkhuniyā santike nissayo gahetabbo, mātikā vā vinayo vā uggahito suggahito,",
  "tika-vin05t:1295_5": "puna uggaṇhanakāraṇaṃ natthi. Sace bhikkhubhāvepi parisāvacaro, tassa santikeyeva",
  "tika-vin05t:1295_6": "upasampannā sūpasampannā, aññassa santike nissayo gahetabbo. Pubbe taṃ nissāya vasantehipi",
  "tika-vin05t:1295_7": "aññassa santike nissayo gahetabbo. Paripuṇṇavassasāmaṇerenapi aññassa santike upajjhā gahetabbā.",
  "tika-vin05t:1296_0": "Yaṃ panassa bhikkhubhāve adhiṭṭhitaṃ ticīvarañca patto ca, taṃ adhiṭṭhānaṃ vijahati,",
  "tika-vin05t:1296_1": "puna adhiṭṭhātabbaṃ. Saṅkaccikā ca udakasāṭikā ca gahetabbā. Yaṃ atirekacīvaraṃ vā",
  "tika-vin05t:1296_2": "atirekapatto vā vinayakammaṃ katvā ṭhapito hoti, tampi sabbaṃ vinayakammaṃ vijahati,",
  "tika-vin05t:1296_3": "puna kātabbaṃ. Paṭiggahitatelamadhuphāṇitādīnipi paṭiggahaṇaṃ vijahanti. Sace paṭiggahaṇato",
  "tika-vin05t:1296_4": "sattame divase liṅgaṃ parivattati, puna paṭiggahetvā sattāhaṃ vaṭṭati. Yaṃ pana bhikkhukāle",
  "tika-vin05t:1296_5": "aññassa bhikkhuno santakaṃ paṭiggahitaṃ, taṃ paṭiggahaṇaṃ na vijahati. Yampi ubhinnaṃ",
  "tika-vin05t:1296_6": "sādhāraṇaṃ avibhajitvā ṭhapitaṃ, taṃ pakatatto rakkhati. Yaṃ pana vibhattaṃ etasseva",
  "tika-vin05t:1296_7": "santakaṃ, taṃ paṭiggahaṇaṃ vijahati. Vuttañcetaṃ parivāre –",
  "tika-vin05t:1297": "“Telaṃ madhu phāṇitañcāpi sappiṃ, sāmaṃ gahetvā nikkhipeyya;",
  "tika-vin05t:1298": "Avītivatte sattāhe, sati paccaye paribhuñjantassa āpatti;",
  "tika-vin05t:1299": "Pañhā mesā kusalehi cintitā”ti. ;",
  "tika-vin05t:1300_0": "Idañhi liṅgaparivattanaṃ sandhāya vuttaṃ. Paṭiggahaṇaṃ nāma liṅgaparivattanena, kālakiriyāya,",
  "tika-vin05t:1300_1": "sikkhāpaccakkhānena, hīnāyāvattanena, anupasampannassa dānena, anapekkhavissajjanena,",
  "tika-vin05t:1300_2": "acchinditvā gahaṇena ca vijahati. Tasmā sacepi harītakakhaṇḍampi paṭiggahetvā ṭhapitamatthi,",
  "tika-vin05t:1300_3": "sabbamassa paṭiggahaṇaṃ vijahati. Bhikkhuvihāre pana yaṃ kiñcissā santakaṃ paṭiggahetvā",
  "tika-vin05t:1300_4": "vā appaṭiggahetvā vā ṭhapitaṃ, sabbassa sāva issarā, āharāpetvā gahetabbaṃ. Yaṃ panettha",
  "tika-vin05t:1300_5": "thāvaraṃ tassā santakaṃ senāsanaṃ vā uparopakā vā, te yassicchati, tassa dātabbā.",
  "tika-vin05t:1300_6": "Terasasu sammutīsu yā bhikkhukāle laddhā sammuti, sabbā paṭippassambhati, purimikāya",
  "tika-vin05t:1300_7": "senāsanaggāho paṭippassambhati. Sace pacchimikāya senāsane gahite liṅgaṃ parivattati,",
  "tika-vin05t:1300_8": "bhikkhusaṅgho cassā uppannalābhaṃ dātukāmo hoti, apaloketvā dātabbo.",
  "tika-vin05t:1301_0": "Sace bhikkhunīhi sādhāraṇāya paṭicchannāya āpattiyā parivasantassa liṅgaṃ parivattati,",
  "tika-vin05t:1301_1": "puna pakkhamānattameva dātabbaṃ. Sace mānattaṃ carantassa parivattati, puna pakkhamānattameva",
  "tika-vin05t:1301_2": "dātabbaṃ. Sace ciṇṇamānattassa parivattati, bhikkhunīhi abbhānakammaṃ kātabbaṃ. Sace",
  "tika-vin05t:1301_3": "akusalavipāke parikkhīṇe pakkhamānattakāle punadeva liṅgaṃ parivattati, chārattaṃ",
  "tika-vin05t:1301_4": "mānattameva dātabbaṃ. Sace ciṇṇe pakkhamānatte parivattati, bhikkhūhi abbhānakammaṃ kātabbanti.",
  "tika-vin05t:1302_0": "Bhikkhuniyā liṅgaparivattanepi vuttanayeneva sabbo vinicchayo veditabbo. Ayaṃ pana",
  "tika-vin05t:1302_1": "viseso – sace bhikkhunikāle āpannā sañcarittāpatti paṭicchannā hoti, parivāsadānaṃ",
  "tika-vin05t:1302_2": "natthi, chārattaṃ mānattameva dātabbaṃ. Sace pakkhamānattaṃ carantiyā liṅgaṃ parivattati,",
  "tika-vin05t:1302_3": "na tenattho, chārattaṃ mānattameva dātabbaṃ. Sace ciṇṇamānattāya parivattati, puna",
  "tika-vin05t:1302_4": "mānattaṃ adatvā bhikkhūhi abbhetabbo. Atha bhikkhūhi mānatte adinne puna liṅgaṃ parivattati,",
  "tika-vin05t:1302_5": "bhikkhunīhi pakkhamānattameva dātabbaṃ. Atha chārattaṃ mānattaṃ carantassa puna parivattati,",
  "tika-vin05t:1302_6": "pakkhamānattameva dātabbaṃ. Ciṇṇamānattassa pana liṅgaparivatte jāte bhikkhunīhi",
  "tika-vin05t:1302_7": "abbhānakammaṃ kātabbaṃ. Puna parivatte ca liṅge bhikkhunibhāve ṭhitāyapi yā āpattiyo",
  "tika-vin05t:1302_8": "pubbe paṭippassaddhā, tā suppaṭippassaddhā evāti.",
  "tika-vin05t:1303_0": "248. Ito paraṃ pārivāsikādīnaṃ vattaṃ dassayissāma – pārivāsikena bhikkhunā upajjhāyena",
  "tika-vin05t:1303_1": "hutvā na upasampādetabbaṃ, vattaṃ nikkhipitvā pana upasampādetuṃ vaṭṭati. Ācariyena",
  "tika-vin05t:1303_2": "hutvāpi kammavācā na sāvetabbā, aññasmiṃ asati vattaṃ nikkhipitvā sāvetuṃ vaṭṭati.",
  "tika-vin05t:1303_3": "Āgantukānaṃ nissayo na dātabbo. Yehipi pakatiyāva nissayo gahito, te vattabbā “ahaṃ",
  "tika-vin05t:1303_4": "vinayakammaṃ karomi, asukattherassa nāma santike nissayaṃ gaṇhatha, mayhaṃ vattaṃ",
  "tika-vin05t:1303_5": "mā karotha, mā maṃ gāmappavesanaṃ āpucchathā”ti. Sace evaṃ vuttepi karontiyeva, vāritakālato",
  "tika-vin05t:1303_6": "paṭṭhāya karontesupi anāpatti. Añño sāmaṇeropi na gahetabbo, upajjhaṃ datvā gahitasāmaṇeropi",
  "tika-vin05t:1303_7": "vattabbo “ahaṃ vinayakammaṃ karomi, mayhaṃ vattaṃ mā karotha, mā maṃ gāmappavesanaṃ",
  "tika-vin05t:1303_8": "āpucchathā”ti. Sace evaṃ vuttepi karontiyeva, vāritakālato paṭṭhāya karontesupi anāpatti.",
  "tika-vin05t:1303_9": "Na bhikkhunovādakasammuti sāditabbā, sammatenapi bhikkhuniyo na ovaditabbā, tasmā",
  "tika-vin05t:1303_10": "bhikkhusaṅghassa vattabbaṃ “bhante, ahaṃ vinayakammaṃ karomi, bhikkhunovādakaṃ jānāthā”ti.",
  "tika-vin05t:1303_11": "Paṭibalassa vā bhikkhussa bhāro kātabbo. Āgatā bhikkhuniyo “saṅghassa santikaṃ gacchatha,",
  "tika-vin05t:1303_12": "saṅgho vo ovādadāyakaṃ jānissatī”ti vā “ahaṃ vinayakammaṃ karomi, asukabhikkhussa",
  "tika-vin05t:1303_13": "nāma santikaṃ gacchatha, so vo ovādaṃ dassatī”ti vā vattabbā.",
  "tika-vin05t:1304_0": "Yāya āpattiyā saṅghena parivāso dinno hoti, sā āpatti na āpajjitabbā, aññā vā tādisikā",
  "tika-vin05t:1304_1": "tato vā pāpiṭṭhatarā, kammaṃ na garahitabbaṃ, kammikā na garahitabbā, na pakatattassa",
  "tika-vin05t:1304_2": "bhikkhuno uposatho ṭhapetabbo, na pavāraṇā ṭhapetabbā, palibodhatthāya vā pakkosanatthāya",
  "tika-vin05t:1304_3": "vā savacanīyaṃ na kātabbaṃ. Palibodhatthāya hi karonto “ahaṃ āyasmantaṃ imasmiṃ vatthusmiṃ",
  "tika-vin05t:1304_4": "savacanīyaṃ karomi, imamhā āvāsā parampi mā pakkama, yāva na taṃ adhikaraṇaṃ vūpasantaṃ",
  "tika-vin05t:1304_5": "hotī”ti evaṃ karoti, pakkosanatthāya karonto “ahaṃ taṃ savacanīyaṃ karomi, ehi mayā",
  "tika-vin05t:1304_6": "saddhiṃ vinayadharānaṃ sammukhībhāvaṃ gacchāhī”ti evaṃ karoti, tadubhayampi na kātabbaṃ.",
  "tika-vin05t:1304_7": "Vihāre jeṭṭhakaṭṭhānaṃ na kātabbaṃ, pātimokkhuddesakena vā dhammajjhesakena vā na",
  "tika-vin05t:1304_8": "bhavitabbaṃ, napi terasasu sammutīsu ekasammutivasenapi issariyakammaṃ kātabbaṃ,",
  "tika-vin05t:1304_9": "“karotu me āyasmā okāsaṃ, ahaṃ taṃ vattukāmo”ti evaṃ pakatattassa okāso na kāretabbo,",
  "tika-vin05t:1304_10": "vatthunā vā āpattiyā vā na codetabbo, “ayaṃ te doso”ti na sāretabbo, bhikkhūhi aññamaññaṃ",
  "tika-vin05t:1304_11": "yojetvā kalaho na kāretabbo, saṅghattherena hutvā pakatattassa bhikkhuno purato na",
  "tika-vin05t:1304_12": "gantabbaṃ na nisīditabbaṃ, dvādasahatthaṃ upacāraṃ muñcitvā ekakeneva gantabbañceva",
  "tika-vin05t:1304_13": "nisīditabbañca, yo hoti saṅghassa āsanapariyanto seyyāpariyanto vihārapariyanto, so tassa dātabbo.",
  "tika-vin05t:1305_0": "Tattha āsanapariyanto nāma bhattaggādīsu saṅghanavakāsanaṃ, svassa dātabbo, tattha",
  "tika-vin05t:1305_1": "nisīditabbaṃ. Seyyāpariyanto nāma seyyānaṃ pariyanto sabbalāmakaṃ mañcapīṭhaṃ. Ayañhi",
  "tika-vin05t:1305_2": "vassaggena attano pattaṭṭhāne seyyaṃ gahetuṃ na labhati, sabbabhikkhūhi vicinitvā",
  "tika-vin05t:1305_3": "gahitāvasesā maṅgulagūthabharitā vettalatādivinaddhā lāmakaseyyāvassa dātabbā. Yathā",
  "tika-vin05t:1305_4": "ca seyyā, evaṃ vasanaāvāsopi vassaggena attano pattaṭṭhāne tassa na vaṭṭati, sabbabhikkhūhi",
  "tika-vin05t:1305_5": "vicinitvā gahitāvasesā pana rajohatabhūmi jatukamūsikabharitā paṇṇasālā assa dātabbā.",
  "tika-vin05t:1305_6": "Sace pakatattā sabbe rukkhamūlikā abbhokāsikā ca honti, channaṃ na upenti, sabbepi",
  "tika-vin05t:1305_7": "etehi vissaṭṭhāvāsā nāma honti, tesu yaṃ icchati, taṃ labhati.",
  "tika-vin05t:1306_0": "Vassūpanāyikadivase paccayaṃ ekapasse ṭhatvā vassaggena gaṇhituṃ labhati, senāsanaṃ",
  "tika-vin05t:1306_1": "na labhati, nibaddhavassāvāsikaṃ senāsanaṃ gaṇhitu kāmena vattaṃ nikkhipitvā gahetabbaṃ.",
  "tika-vin05t:1306_2": "Ñātipavāritaṭṭhāne “ettake bhikkhū gahetvā āgacchathā”ti nimantitena “bhante, asukaṃ",
  "tika-vin05t:1306_3": "nāma kulaṃ bhikkhū nimantesi, etha, tattha gacchāmā”ti evaṃ saṃvidhāya bhikkhūnaṃ",
  "tika-vin05t:1306_4": "puresamaṇena vā pacchāsamaṇena vā hutvā kulāni na upasaṅkamitabbāni, “bhante, asukasmiṃ",
  "tika-vin05t:1306_5": "nāma gāme manussā bhikkhūnaṃ āgamanaṃ icchanti, sādhu vatassa, sace tesaṃ saṅgahaṃ",
  "tika-vin05t:1306_6": "kareyyāthā”ti evaṃ panassa vinayapariyāyena kathetuṃ vaṭṭati. Āgatāgatānaṃ ārocetuṃ",
  "tika-vin05t:1306_7": "harāyamānena āraññikadhutaṅgaṃ na samādātabbaṃ. Yenapi pakatiyā samādinnaṃ, tena",
  "tika-vin05t:1306_8": "dutiyaṃ bhikkhuṃ gahetvā araññe aruṇaṃ uṭṭhāpetabbaṃ, na ekakena vatthabbaṃ. Tathā",
  "tika-vin05t:1306_9": "bhattaggādīsu āsanapariyante nisajjāya harāyamānena piṇḍapātikadhutaṅgampi na samādātabbaṃ.",
  "tika-vin05t:1306_10": "Yo pana pakatiyāva piṇḍapātiko, tassa paṭisedho natthi, na ca tappaccayā piṇḍapāto",
  "tika-vin05t:1306_11": "nīharāpetabbo “mā maṃ jāniṃsū”ti. Nīhaṭabhatto hutvā vihāreyeva nisīditvā bhuñjanto",
  "tika-vin05t:1306_12": "“rattiyo gaṇayissāmi, gacchato me bhikkhuṃ disvā anārocentassa ratticchedo siyā”ti",
  "tika-vin05t:1306_13": "iminā kāraṇena piṇḍapāto na nīharāpetabbo, “mā maṃ ekabhikkhupi jānātū”ti ca iminā",
  "tika-vin05t:1306_14": "ajjhāsayena vihāre sāmaṇerehi pacāpetvā bhuñjitumpi na labhati, gāmaṃ piṇḍāya pavisitabbameva.",
  "tika-vin05t:1306_15": "Gilānassa pana navakammaācariyupajjhāyakiccādipasutassa vā vihāreyeva acchituṃ vaṭṭati.",
  "tika-vin05t:1307_0": "Sacepi gāme anekasatā bhikkhū vicaranti, na sakkā hoti ārocetuṃ, gāmakāvāsaṃ gantvā",
  "tika-vin05t:1307_1": "sabhāgaṭṭhāne vasituṃ vaṭṭati. Yasmā “pārivāsikena, bhikkhave, bhikkhunā āgantukena",
  "tika-vin05t:1307_2": "ārocetabbaṃ, āgantukassa ārocetabbaṃ, uposathe ārocetabbaṃ, pavāraṇāya ārocetabbaṃ,",
  "tika-vin05t:1307_3": "sace gilāno hoti, dūtenapi ārocetabba”nti vuttaṃ, tasmā kañci vihāraṃ gatena āgantukena",
  "tika-vin05t:1307_4": "tattha bhikkhūnaṃ ārocetabbaṃ. Sace sabbe ekaṭṭhāne ṭhite passati, ekaṭṭhāne ṭhiteneva",
  "tika-vin05t:1307_5": "ārocetabbaṃ. Atha rukkhamūlādīsu visuṃ ṭhitā honti, tattha tattha gantvā ārocetabbaṃ,",
  "tika-vin05t:1307_6": "sañcicca anārocentassa ratticchedo ca hoti, vattabhede ca dukkaṭaṃ. Atha vicinanto",
  "tika-vin05t:1307_7": "ekacce na passati, ratticchedova hoti, na vattabhede dukkaṭaṃ.",
  "tika-vin05t:1308_0": "Āgantukassapi attano vasanavihāraṃ āgatassa ekassa vā bahūnaṃ vā vuttanayeneva ārocetabbaṃ,",
  "tika-vin05t:1308_1": "ratticchedavattabhedāpi cettha vuttanayeneva veditabbā. Sace āgantukā muhuttaṃ vissamitvā",
  "tika-vin05t:1308_2": "vā avissamitvā eva vā vihāramajjhena gacchanti, tesampi ārocetabbaṃ. Sace tassa ajānantasseva",
  "tika-vin05t:1308_3": "gacchanti, ayañca gatakāle jānāti, gantvā ārocetabbaṃ, sampāpuṇituṃ vā sāvetuṃ vā",
  "tika-vin05t:1308_4": "asakkontassa ratticchedova hoti, na vattabhede dukkaṭaṃ. Yepi antovihāraṃ appavisitvā",
  "tika-vin05t:1308_5": "upacārasīmaṃ okkamitvā gacchanti, ayañca nesaṃ chattasaddaṃ vā ukkāsitasaddaṃ vā",
  "tika-vin05t:1308_6": "khipitasaddaṃ vā sutvā āgantukabhāvaṃ jānāti, gantvā ārocetabbaṃ, gatakāle jānantenapi",
  "tika-vin05t:1308_7": "anubandhitvā ārocetabbameva, sampāpuṇituṃ asakkontassa ratticchedova hoti, na vattabhede",
  "tika-vin05t:1308_8": "dukkaṭaṃ. Yopi rattiṃ āgantvā rattiṃyeva gacchati, sopissa ratticchedaṃ karoti, aññātattā",
  "tika-vin05t:1308_9": "pana vattabhede dukkaṭaṃ natthi. Sace ajānitvāva abbhānaṃ karoti, akatameva hotīti",
  "tika-vin05t:1308_10": "kurundiyaṃ vuttaṃ, tasmā adhikā rattiyo gahetvā kātabbaṃ. Ayaṃ apaṇṇakapaṭipadā.",
  "tika-vin05t:1309_0": "Nadīādīsu nāvāya gacchantampi paratīre ṭhitampi ākāse gacchantampi pabbatatalaaraññādīsu",
  "tika-vin05t:1309_1": "dūre ṭhitampi bhikkhuṃ disvā sace “bhikkhū”ti vavatthānaṃ atthi, nāvādīhi gantvā",
  "tika-vin05t:1309_2": "vā mahāsaddaṃ katvā vā vegena anubandhitvā vā ārocetabbaṃ, anārocentassa ratticchedo",
  "tika-vin05t:1309_3": "ceva vattabhede dukkaṭañca. Sace vāyamantopi sampāpuṇituṃ vā sāvetuṃ vā na sakkoti,",
  "tika-vin05t:1309_4": "ratticchedova hoti, na vattabhede dukkaṭaṃ. Saṅghasenābhayatthero pana visayāvisayena",
  "tika-vin05t:1309_5": "katheti “visaye kira anārocentassa ratticchedo ceva vattabhede dukkaṭañca hoti, avisaye",
  "tika-vin05t:1309_6": "pana ubhayampi natthī”ti. Karavīkatissatthero “samaṇo ayanti vavatthānameva pamāṇaṃ.",
  "tika-vin05t:1309_7": "Sacepi avisayo hoti, vattabhede dukkaṭameva natthi, ratticchedo pana hotiyevā”ti āha.",
  "tika-vin05t:1310_0": "Uposathadivase “uposathaṃ sampāpuṇissāmā”ti āgantukā bhikkhū āgacchanti, iddhiyā",
  "tika-vin05t:1310_1": "gacchantāpi uposathabhāvaṃ ñatvā otaritvā uposathaṃ karonti, tasmā āgantukasodhanatthaṃ",
  "tika-vin05t:1310_2": "uposathadivasepi ārocetabbaṃ. Pavāraṇāyapi eseva nayo. Gantuṃ asamatthena gilānena",
  "tika-vin05t:1310_3": "bhikkhuṃ pesetvā ārocāpetabbaṃ, anupasampannaṃ pesetuṃ na vaṭṭati.",
  "tika-vin05t:1311_0": "Na pārivāsikena bhikkhunā sabhikkhukā āvāsā vā anāvāsā vā abhikkhuko nānāsaṃvāsakehi",
  "tika-vin05t:1311_1": "vā sabhikkhuko āvāso vā anāvāso vā gantabbo aññatra pakatattena aññatra antarāyā.",
  "tika-vin05t:1311_2": "Yattha hi ekopi bhikkhu natthi, tattha na vasitabbaṃ. Na hi tattha vuttharattiyo",
  "tika-vin05t:1311_3": "gaṇanūpikā honti. Dasavidhe antarāye pana sacepi rattiyo gaṇanūpikā na honti, antarāyato",
  "tika-vin05t:1311_4": "parimuccanatthāya gantabbameva. Tena vuttaṃ “aññatra antarāyā”ti. Nānāsaṃvāsakehi",
  "tika-vin05t:1311_5": "saddhiṃ vinayakammaṃ kātuṃ na vaṭṭati, tesaṃ anārocanepi ratticchedo natthi, abhikkhukāvāsasadisameva",
  "tika-vin05t:1311_6": "hoti. Tena vuttaṃ “nānāsaṃvāsakehi vā sabhikkhuko”ti.",
  "tika-vin05t:1312_0": "Na pārivāsikena bhikkhunā pakatattena bhikkhunā saddhiṃ ekacchanne āvāse vā anāvāse",
  "tika-vin05t:1312_1": "vā vatthabbaṃ. Tattha āvāso nāma vasanatthāya katasenāsanaṃ. Anāvāso nāma cetiyagharaṃ",
  "tika-vin05t:1312_2": "bodhigharaṃ sammuñjanīaṭṭako dāruaṭṭako pānīyamāḷo vaccakuṭi dvārakoṭṭhakoti evamādi.",
  "tika-vin05t:1312_3": "“Etesu yattha katthaci ekacchanne chadanato udakapatanaṭṭhānaparicchinne okāse ukkhittakova",
  "tika-vin05t:1312_4": "vasituṃ na labhati, pārivāsiko pana antoāvāseyeva na labhatī”ti mahāpaccariyaṃ vuttaṃ.",
  "tika-vin05t:1312_5": "Mahāaṭṭhakathāyaṃ avisesena “udakapātena vārita”nti vuttaṃ. Kurundiyaṃ pana “etesu",
  "tika-vin05t:1312_6": "ettakesu pañcavaṇṇacchadanabaddhaṭṭhānesu pārivāsikassa ca ukkhittakassa ca pakatattena",
  "tika-vin05t:1312_7": "saddhiṃ udakapātena vārita”nti vuttaṃ. Tasmā nānūpacārepi ekacchanne na vaṭṭati.",
  "tika-vin05t:1312_8": "Sace panettha tadahupasampannepi pakatatte paṭhamaṃ pavisitvā nipannepi saṭṭhivassikopi",
  "tika-vin05t:1312_9": "pārivāsiko pacchā pavisitvā jānanto nipajjati, ratticchedo ceva vattabhede dukkaṭañca,",
  "tika-vin05t:1312_10": "ajānantassa ratticchedova, na vattabhede dukkaṭaṃ. Sace pana tasmiṃ nisinne pacchā",
  "tika-vin05t:1312_11": "pakatatto pavisitvā nipajjati, pārivāsiko ca jānāti, ratticchedo ceva vattabhede",
  "tika-vin05t:1312_12": "dukkaṭañca. No ce jānāti, ratticchedova, na vattabhede dukkaṭaṃ.",
  "tika-vin05t:1313_0": "Pārivāsikena bhikkhunā pakatattaṃ bhikkhuṃ tadahupasampannampi disvā āsanā vuṭṭhātabbaṃ,",
  "tika-vin05t:1313_1": "vuṭṭhāya ca “ahaṃ iminā sukhanisinno vuṭṭhāpito”ti parammukhenapi na gantabbaṃ, “idaṃ",
  "tika-vin05t:1313_2": "ācariya āsanaṃ, ettha nisīdathā”ti evaṃ pakatatto bhikkhu āsanena nimantetabboyeva.",
  "tika-vin05t:1313_3": "Navakena pana “mahātheraṃ obaddhaṃ karomī”ti pārivāsikattherassa santikaṃ na gantabbaṃ.",
  "tika-vin05t:1313_4": "Pārivāsikena pakatattena bhikkhunā saddhiṃ na ekāsane nisīditabbaṃ, na nīce āsane",
  "tika-vin05t:1313_5": "nisinne ucce āsane nisīditabbaṃ, na chamāyaṃ nisinne āsane nisīditabbaṃ, dvādasahatthaṃ",
  "tika-vin05t:1313_6": "pana upacāraṃ muñcitvā nisīdituṃ vaṭṭati. Pārivāsikena bhikkhunā pakatattena saddhiṃ",
  "tika-vin05t:1313_7": "na ekacaṅkame caṅkamitabbaṃ, na nīce caṅkame caṅkamante ucce caṅkame caṅkamitabbaṃ,",
  "tika-vin05t:1313_8": "na chamāyaṃ caṅkamante caṅkame caṅkamitabbaṃ. Ettha pana akataparicchedāya bhūmiyā",
  "tika-vin05t:1313_9": "caṅkamante paricchedaṃ katvā vālukaṃ ākiritvā ālambanaṃ yojetvā katacaṅkame nīcepi",
  "tika-vin05t:1313_10": "na caṅkamitabbaṃ, ko pana vādo iṭṭhakacayena sampanne vedikāparikkhitte. Sace pana",
  "tika-vin05t:1313_11": "pākāraparikkhitto hoti, dvārakoṭṭhakayutto pabbatantaravanantaragumbantaresu vā suppaṭicchanno,",
  "tika-vin05t:1313_12": "tādise caṅkame caṅkamituṃ vaṭṭati, appaṭicchannepi upacāraṃ muñcitvā vaṭṭati.",
  "tika-vin05t:1314_0": "Pārivāsikena bhikkhunā pārivāsikavuḍḍhatarena bhikkhunā saddhiṃ mūlāyapaṭikassanārahena",
  "tika-vin05t:1314_1": "mānattārahena mānattacārikena abbhānārahena bhikkhunā saddhiṃ na ekacchanne āvāse",
  "tika-vin05t:1314_2": "vā anāvāse vā vatthabbaṃ. Ettha pana sace vuḍḍhatare pārivāsike paṭhamaṃ nipanne",
  "tika-vin05t:1314_3": "itaro jānanto pacchā nipajjati, ratticchedo cassa hoti, vattabhede ca dukkaṭaṃ. Vuḍḍhatarassa",
  "tika-vin05t:1314_4": "pana ratticchedova, na vattabhede dukkaṭaṃ. Ajānitvā nipajjati, dvinnampi vattabhedo",
  "tika-vin05t:1314_5": "natthi, ratticchedo pana hoti. Atha navakapārivāsike paṭhamaṃ nipanne vuḍḍhataro",
  "tika-vin05t:1314_6": "pacchā nipajjati, navako ca jānāti, ratti cassa chijjati, vattabhede ca dukkaṭaṃ",
  "tika-vin05t:1314_7": "hoti. Vuḍḍhatarassa ratticchedova, na vattabhedo. No ce jānāti, dvinnampi vattabhedo",
  "tika-vin05t:1314_8": "natthi, ratticchedo pana hoti. Sace apacchāpurimaṃ nipajjanti, vuḍḍhatarassa ratticchedova,",
  "tika-vin05t:1314_9": "itarassa vattabhedopīti kurundiyaṃ vuttaṃ.",
  "tika-vin05t:1315_0": "Dve pārivāsikā samavassā, eko paṭhamaṃ nipanno, eko jānantova pacchā nipajjati, ratti",
  "tika-vin05t:1315_1": "cassa chijjati, vattabhede ca dukkaṭaṃ. Paṭhamaṃ nipannassa ratticchedova, na vattabhedo.",
  "tika-vin05t:1315_2": "Sace pacchā nipajjantopi na jānāti, dvinnampi vattabhedo natthi, ratticchedo pana",
  "tika-vin05t:1315_3": "hoti. Sace dvepi apacchāpurimaṃ nipajjanti, dvinnampi ratticchedoyeva, na vattabhedo.",
  "tika-vin05t:1315_4": "Sace hi dve pārivāsikā ekato vaseyyuṃ, te aññamaññassa ajjhācāraṃ ñatvā agāravā vā",
  "tika-vin05t:1315_5": "vippaṭisārino vā hutvā taṃ vā āpattiṃ āpajjeyyuṃ tato pāpiṭṭhataraṃ vā, vibbhameyyuṃ",
  "tika-vin05t:1315_6": "vā, tasmā nesaṃ sahaseyyā sabbapakārena paṭikkhittā. Mūlāyapaṭikassanārahādayo cettha",
  "tika-vin05t:1315_7": "pārivāsikānaṃ pakatattaṭṭhāne ṭhitāti veditabbā. Tasmā pārivāsikena bhikkhunā mūlāyapaṭikassanārahena",
  "tika-vin05t:1315_8": "mānattārahena mānattacārikena abbhānārahena bhikkhunā saddhiṃ na ekāsane nisīditabbaṃ,",
  "tika-vin05t:1315_9": "na nīce āsane nisinne ucce āsane nisīditabbaṃ, na chamāya nisinne āsane nisīditabbaṃ,",
  "tika-vin05t:1315_10": "na ekacaṅkame caṅkamitabbaṃ, na nīce caṅkame caṅkamante ucce caṅkame caṅkamitabbaṃ,",
  "tika-vin05t:1315_11": "na chamāya caṅkamante caṅkame caṅkamitabbaṃ.",
  "tika-vin05t:1316_0": "“Na, bhikkhave, pārivāsikena bhikkhunā sāditabbaṃ pakatattānaṃ bhikkhūnaṃ abhivādanaṃ",
  "tika-vin05t:1316_1": "paccuṭṭhānaṃ añjalikammaṃ sāmīcikammaṃ āsanābhihāro seyyābhihāro pādodakaṃ pādapīṭhaṃ",
  "tika-vin05t:1316_2": "pādakathalikaṃ pattacīvarapaṭiggahaṇaṃ nahāne piṭṭhiparikammaṃ, yo sādiyeyya, āpatti",
  "tika-vin05t:1316_3": "dukkaṭassā”ti vacanato pakatattānaṃ bhikkhūnaṃ ṭhapetvā navakataraṃ pārivāsikaṃ avasesānaṃ",
  "tika-vin05t:1316_4": "antamaso mūlāyapaṭikassanārahādīnampi abhivādanādiṃ sādiyantassa dukkaṭaṃ, saddhivihārikānampi",
  "tika-vin05t:1316_5": "sādiyantassa dukkaṭameva. Tasmā te vattabbā “ahaṃ vinayakammaṃ karomi, mayhaṃ vattaṃ",
  "tika-vin05t:1316_6": "mā karotha, mā maṃ gāmappavesanaṃ āpucchathā”ti. Sace saddhāpabbajitā kulaputtā “tumhe,",
  "tika-vin05t:1316_7": "bhante, tumhākaṃ vinayakammaṃ karothā”ti vatvā vattaṃ karonti, gāmappavesanampi āpucchantiyeva,",
  "tika-vin05t:1316_8": "vāritakālato paṭṭhāya anāpatti.",
  "tika-vin05t:1317_0": "“Anujānāmi, bhikkhave, pārivāsikānaṃ bhikkhūnaṃ mithū yathāvuḍḍhaṃ abhivādanaṃ paccuṭṭhānaṃ",
  "tika-vin05t:1317_1": "añjalikammaṃ sāmīcikammaṃ āsanābhihāraṃ seyyābhihāraṃ pādodakaṃ pādapīṭhaṃ pādakathalikaṃ",
  "tika-vin05t:1317_2": "pattacīvarapaṭiggahaṇaṃ nahāne piṭṭhiparikamma”nti vacanato pana pārivāsikānaṃ bhikkhūnaṃ",
  "tika-vin05t:1317_3": "aññamaññaṃ yo yo vuḍḍho, tena tena navakatarassa abhivādanādiṃ sādituṃ vaṭṭati.",
  "tika-vin05t:1318_0": "“Anujānāmi, bhikkhave, pārivāsikānaṃ bhikkhūnaṃ pañca yathāvuḍḍhaṃ uposathaṃ pavāraṇaṃ",
  "tika-vin05t:1318_1": "vassikasāṭikaṃ oṇojanaṃ bhatta”nti vacanato imāni uposathādīni pañca pakatattehipi",
  "tika-vin05t:1318_2": "saddhiṃ vuḍḍhapaṭipāṭiyā kātuṃ vaṭṭati, tasmā pātimokkhe uddissamāne hatthapāse nisīdituṃ",
  "tika-vin05t:1318_3": "vaṭṭati. Mahāpaccariyaṃ pana “pāḷiyā anisīditvā pāḷiṃ vihāya hatthapāsaṃ amuñcantena",
  "tika-vin05t:1318_4": "nisīditabba”nti vuttaṃ. Pārisuddhiuposathe kariyamāne saṅghanavakaṭṭhāne nisīditvā",
  "tika-vin05t:1318_5": "tattheva nisinnena attano pāḷiyā pārisuddhiuposatho kātabbo. Pavāraṇāyapi saṅghanavakaṭṭhāne",
  "tika-vin05t:1318_6": "nisīditvā tattheva nisinnena attano pāḷiyā pavāretabbaṃ. Saṅghena ghaṇṭiṃ paharitvā",
  "tika-vin05t:1318_7": "bhājiyamānaṃ vassikasāṭikampi attano pattaṭṭhāne gahetuṃ vaṭṭati.",
  "tika-vin05t:1319_0": "Oṇojananti vissajjanaṃ vuccati. Sace hi pārivāsikassa dve tīṇi uddesabhattādīni pāpuṇanti,",
  "tika-vin05t:1319_1": "aññā cassa puggalikabhattapaccāsā hoti, tāni paṭipāṭiyā gahetvā “bhante, heṭṭhā gāhetha,",
  "tika-vin05t:1319_2": "ajja mayhaṃ bhattapaccāsā atthi, sveva gaṇhissāmī”ti vatvā vissajjetabbāni. Evaṃ",
  "tika-vin05t:1319_3": "tāni punadivasesu gaṇhituṃ labhati. “Punadivase sabbapaṭhamaṃ tassa dātabba”nti kurundiyaṃ",
  "tika-vin05t:1319_4": "vuttaṃ. Yadi pana na gaṇhāti na vissajjeti, punadivase na labhati. Idaṃ oṇojanaṃ",
  "tika-vin05t:1319_5": "nāma pārivāsikasseva odissa anuññātaṃ. Kasmā? Tassa hi saṅghanavakaṭṭhāne nisinnassa",
  "tika-vin05t:1319_6": "bhattagge yāgukhajjakādīni pāpuṇanti vā na vā, tasmā “so bhikkhāhārena mā kilamitthā”ti",
  "tika-vin05t:1319_7": "idamassa saṅgahakaraṇatthāya odissa anuññātaṃ.",
  "tika-vin05t:1320_0": "Bhattanti āgatāgatehi vuḍḍhapaṭipāṭiyā gahetvā gantabbaṃ vihāre saṅghassa catussālabhattaṃ.",
  "tika-vin05t:1320_1": "Etaṃ yathāvuḍḍhaṃ labhati, pāḷiyā pana gantuṃ vā ṭhātuṃ vā na labhati, tasmā pāḷito",
  "tika-vin05t:1320_2": "osakkitvā hatthapāse ṭhitena hatthaṃ pasāretvā yathā seno nipatitvā gaṇhāti, evaṃ",
  "tika-vin05t:1320_3": "gaṇhitabbaṃ. Ārāmikasamaṇuddesehi āharāpetuṃ na labhati. Sace sayameva āharanti,",
  "tika-vin05t:1320_4": "vaṭṭati. Rañño mahāpeḷabhattepi eseva nayo. Catussālabhatte pana sace oṇojanaṃ kattukāmo",
  "tika-vin05t:1320_5": "hoti, attano atthāya ukkhitte piṇḍe “ajja me bhattaṃ atthi, sveva gaṇhissāmī”ti vattabbaṃ.",
  "tika-vin05t:1320_6": "“Punadivase dve piṇḍe labhatī”ti mahāpaccariyaṃ vuttaṃ. Uddesabhattādīnipi pāḷito",
  "tika-vin05t:1320_7": "osakkitvāva gahetabbāni, yattha pana nisīdāpetvā parivisanti, tattha sāmaṇerānaṃ",
  "tika-vin05t:1320_8": "jeṭṭhakena, bhikkhūnaṃ saṅghanavakena hutvā nisīditabbaṃ. Idaṃ pārivāsikavattaṃ.",
  "tika-vin05t:1321_0": "Mūlāyapaṭikassanārahānaṃ mānattārahānaṃ mānattacārikānaṃ abbhānārahānañca idameva",
  "tika-vin05t:1321_1": "vattanti veditabbaṃ. Mānattacārikassa vatte pana “devasikaṃ ārocetabba”nti viseso.",
  "tika-vin05t:1321_2": "Ratticchedesu ca “tayo kho, upāli, pārivāsikassa bhikkhuno ratticchedā, sahavāso",
  "tika-vin05t:1321_3": "vippavāso anārocanā”ti vacanato yvāyaṃ “pakatattena bhikkhunā saddhiṃ ekacchanne”tiādinā",
  "tika-vin05t:1321_4": "nayena vutto sahavāso, yo ca ekasseva vāso, yā cāyaṃ āgantukādīnaṃ anārocanā, etesu",
  "tika-vin05t:1321_5": "tīsu ekenapi kāraṇena pārivāsikassa bhikkhuno ratticchedo hoti.",
  "tika-vin05t:1322_0": "Mānattacārikassa pana “cattāro kho, upāli, mānattacārikassa bhikkhuno ratticchedā,",
  "tika-vin05t:1322_1": "sahavāso, vippavāso, anārocanā, ūne gaṇe caraṇa”nti vacanato imesu catūsu kāraṇesu",
  "tika-vin05t:1322_2": "ekenapi ratticchedo hoti. Gaṇoti cettha cattāro vā atirekā vā. Tasmā sacepi tīhi",
  "tika-vin05t:1322_3": "bhikkhūhi saddhiṃ vasati, ratticchedo hotiyeva.",
  "tika-vin05t:1323": "Iti pāḷimuttakavinayavinicchayasaṅgahe",
  "tika-vin05t:1324": "Garukāpattivuṭṭhānavinicchayakathā samattā.",
  "tika-vin05t:1325": "33. Kammākammavinicchayakathā",
  "tika-vin05t:1326_0": "249. Kammākammanti ettha pana kammāni cattāri – apalokanakammaṃ ñattikammaṃ ñattidutiyakammaṃ",
  "tika-vin05t:1326_1": "ñatticatutthakammanti. Imāni cattāri kammāni katihākārehi vipajjanti? Pañcahākārehi",
  "tika-vin05t:1326_2": "vipajjanti – vatthuto vā ñattito vā anussāvanato vā sīmato vā parisato vā.",
  "tika-vin05t:1327_0": "Kathaṃ vatthuto kammāni vipajjanti? Sammukhākaraṇīyaṃ kammaṃ asammukhā karoti, vatthuvipannaṃ",
  "tika-vin05t:1327_1": "adhammakammaṃ. Paṭipucchākaraṇīyaṃ kammaṃ apaṭipucchā karoti, vatthuvipannaṃ adhammakammaṃ.",
  "tika-vin05t:1327_2": "Paṭiññāya karaṇīyaṃ kammaṃ apaṭiññāya karoti, vatthuvipannaṃ adhammakammaṃ. Sativinayārahassa",
  "tika-vin05t:1327_3": "amūḷhavinayaṃ deti, vatthuvipannaṃ adhammakammaṃ. Amūḷhavinayārahassa tassa pāpiyasikakammaṃ",
  "tika-vin05t:1327_4": "karoti, vatthuvipannaṃ adhammakammaṃ. Tassa pāpiyasikakammārahassa tajjanīyakammaṃ",
  "tika-vin05t:1327_5": "karoti, vatthuvipannaṃ adhammakammaṃ. Tajjanīyakammārahassa niyassakammaṃ karoti,",
  "tika-vin05t:1327_6": "vatthuvipannaṃ adhammakammaṃ. Niyassakammārahassa pabbājanīyakammaṃ karoti, vatthuvipannaṃ",
  "tika-vin05t:1327_7": "adhammakammaṃ. Pabbājanīyakammārahassa paṭisāraṇīyakammaṃ karoti, vatthuvipannaṃ",
  "tika-vin05t:1327_8": "adhammakammaṃ. Paṭisāraṇīyakammārahassa ukkhepanīyakammaṃ karoti, vatthuvipannaṃ",
  "tika-vin05t:1327_9": "adhammakammaṃ. Ukkhepanīyakammārahassa parivāsaṃ deti, vatthuvipannaṃ adhammakammaṃ.",
  "tika-vin05t:1327_10": "Parivāsārahassa mūlāya paṭikassati, vatthuvipannaṃ adhammakammaṃ. Mūlāyapaṭikassanārahassa",
  "tika-vin05t:1327_11": "mānattaṃ deti, vatthuvipannaṃ adhammakammaṃ. Mānattārahaṃ abbheti, vatthuvipannaṃ",
  "tika-vin05t:1327_12": "adhammakammaṃ. Abbhānārahaṃ upasampādeti, vatthuvipannaṃ adhammakammaṃ. Anuposathe",
  "tika-vin05t:1327_13": "uposathaṃ karoti, vatthuvipannaṃ adhammakammaṃ. Apavāraṇāya pavāreti, vatthuvipannaṃ",
  "tika-vin05t:1327_14": "adhammakammaṃ. Paṇḍakaṃ upasampādeti, vatthuvipannaṃ adhammakammaṃ. Theyyasaṃvāsakaṃ,",
  "tika-vin05t:1327_15": "titthiyapakkantakaṃ, tiracchānagataṃ, mātughātakaṃ, pitughātakaṃ, arahantaghātakaṃ,",
  "tika-vin05t:1327_16": "bhikkhunidūsakaṃ, saṅghabhedakaṃ, lohituppādakaṃ, ubhatobyañjanakaṃ, ūnavīsativassaṃ",
  "tika-vin05t:1327_17": "puggalaṃ upasampādeti, vatthuvipannaṃ adhammakammaṃ. Evaṃ vatthuto kammāni vipajjanti.",
  "tika-vin05t:1328_0": "Kathaṃ ñattito kammāni vipajjanti? Pañcahākārehi ñattito kammāni vipajjanti – vatthuṃ",
  "tika-vin05t:1328_1": "na parāmasati, saṅghaṃ na parāmasati, puggalaṃ na parāmasati, ñattiṃ na parāmasati,",
  "tika-vin05t:1328_2": "pacchā vā ñattiṃ ṭhapeti. Imehi pañcahākārehi ñattito kammāni vipajjanti.",
  "tika-vin05t:1329_0": "Kathaṃ anussāvanato kammāni vipajjanti? Pañcahākārehi anussāvanato kammāni vipajjanti",
  "tika-vin05t:1329_1": "– vatthuṃ na parāmasati, saṅghaṃ na parāmasati, puggalaṃ na parāmasati, sāvanaṃ hāpeti,",
  "tika-vin05t:1329_2": "akāle vā sāveti. Imehi pañcahākārehi anussāvanato kammāni vipajjanti.",
  "tika-vin05t:1330_0": "Kathaṃ sīmato kammāni vipajjanti? Ekādasahi ākārehi sīmato kammāni vipajjanti – atikhuddakaṃ",
  "tika-vin05t:1330_1": "sīmaṃ sammannati, atimahatiṃ sīmaṃ sammannati, khaṇḍanimittaṃ sīmaṃ sammannati, chāyānimittaṃ",
  "tika-vin05t:1330_2": "sīmaṃ sammannati, animittaṃ sīmaṃ sammannati, bahisīme ṭhito sīmaṃ sammannati, nadiyā",
  "tika-vin05t:1330_3": "sīmaṃ sammannati, samudde sīmaṃ sammannati, jātassare sīmaṃ sammannati, sīmāya sīmaṃ",
  "tika-vin05t:1330_4": "sambhindati, sīmāya sīmaṃ ajjhottharati. Imehi ekādasahi ākārehi sīmato kammāni vipajjanti.",
  "tika-vin05t:1331_0": "Kathaṃ parisato kammāni vipajjanti? Dvādasahi ākārehi parisato kammāni vipajjanti",
  "tika-vin05t:1331_1": "– catuvaggakaraṇīye kamme yāvatikā bhikkhū kammappattā te anāgatā honti, chandārahānaṃ",
  "tika-vin05t:1331_2": "chando anāhaṭo hoti, sammukhībhūtā paṭikkosanti, catuvaggakaraṇe kamme yāvatikā bhikkhū",
  "tika-vin05t:1331_3": "kammappattā, te āgatā honti, chandārahānaṃ chando anāhaṭo hoti, sammukhībhūtā paṭikkosanti,",
  "tika-vin05t:1331_4": "catuvaggakaraṇe kamme yāvatikā bhikkhū kammappattā, te āgatā honti, chandārahānaṃ",
  "tika-vin05t:1331_5": "chando āhaṭo hoti, sammukhībhūtā paṭikkosanti.",
  "tika-vin05t:1332_0": "Pañcavaggakaraṇe kamme…pe… dasavaggakaraṇe kamme…pe… vīsativaggakaraṇe kamme yāvatikā",
  "tika-vin05t:1332_1": "bhikkhū kammappattā, te anāgatā honti, chandārahānaṃ chando anāhaṭo hoti, sammukhībhūtā",
  "tika-vin05t:1332_2": "paṭikkosanti, vīsativaggakaraṇe kamme yāvatikā bhikkhū kammappattā, te āgatā honti,",
  "tika-vin05t:1332_3": "chandārahānaṃ chando anāhaṭo hoti, sammukhībhūtā paṭikkosanti, vīsativaggakaraṇe",
  "tika-vin05t:1332_4": "kamme yāvatikā bhikkhū kammappattā, te āgatā honti, chandārahānaṃ chando āhaṭo hoti,",
  "tika-vin05t:1332_5": "sammukhībhūtā paṭikkosanti. Imehi dvādasahi ākārehi parisato kammāni vipajjanti.",
  "tika-vin05t:1333_0": "Catuvaggakaraṇe kamme cattāro bhikkhū pakatattā kammappattā, avasesā pakatattā chandārahā.",
  "tika-vin05t:1333_1": "Yassa saṅgho kammaṃ karoti, so neva kammappatto nāpi chandāraho, apica kammāraho.",
  "tika-vin05t:1333_2": "Pañcavaggakaraṇe kamme pañca bhikkhū pakatattā kammappattā, avasesā pakatattā chandārahā.",
  "tika-vin05t:1333_3": "Yassa saṅgho kammaṃ karoti, so neva kammappatto nāpi chandāraho, apica kammāraho.",
  "tika-vin05t:1333_4": "Dasavaggakaraṇe kamme dasa bhikkhū pakatattā kammappattā, avasesā pakatattā chandārahā.",
  "tika-vin05t:1333_5": "Yassa saṅgho kammaṃ karoti, so neva kammappatto nāpi chandāraho, apica kammāraho.",
  "tika-vin05t:1333_6": "Vīsativaggakaraṇe kamme vīsati bhikkhū pakatattā kammappattā, avasesā pakatattā chandārahā.",
  "tika-vin05t:1333_7": "Yassa saṅgho kammaṃ karoti, so neva kammappatto nāpi chandāraho, apica kammāraho.",
  "tika-vin05t:1334_0": "250. Apalokanakammaṃ kati ṭhānāni gacchati? Ñattikammaṃ, ñattidutiyakammaṃ, ñatticatutthakammaṃ",
  "tika-vin05t:1334_1": "kati ṭhānāni gacchati? Apalokanakammaṃ pañca ṭhānāni gacchati. Ñattikammaṃ nava ṭhānāni",
  "tika-vin05t:1334_2": "gacchati. Ñattidutiyakammaṃ satta ṭhānāni gacchati. Ñatticatutthakammaṃ satta ṭhānāni gacchati.",
  "tika-vin05t:1335": "Apalokanakammaṃ katamāni pañca ṭhānāni gacchati? Osāraṇaṃ nissāraṇaṃ bhaṇḍukammaṃ brahmadaṇḍaṃ kammalakkhaṇaññeva pañcamaṃ. Apalokanakammaṃ imāni pañca ṭhānāni gacchati.",
  "tika-vin05t:1336_0": "Ñattikammaṃ katamāni nava ṭhānāni gacchati? Osāraṇaṃ nissāraṇaṃ uposathaṃ pavāraṇaṃ",
  "tika-vin05t:1336_1": "sammutiṃ dānaṃ paṭiggahaṇaṃ paccukkaḍḍhanaṃ kammalakkhaṇaññeva navamaṃ. Ñattikammaṃ",
  "tika-vin05t:1336_2": "imāni nava ṭhānāni gacchati.",
  "tika-vin05t:1337_0": "Ñattidutiyakammaṃ katamāni satta ṭhānāni gacchati? Osāraṇaṃ nissāraṇaṃ sammutiṃ dānaṃ",
  "tika-vin05t:1337_1": "uddharaṇaṃ desanaṃ kammalakkhaṇaññeva sattamaṃ. Ñattidutiyakammaṃ imāni satta ṭhānāni gacchati.",
  "tika-vin05t:1338_0": "Ñatticatutthakammaṃ katamāni satta ṭhānāni gacchati? Osāraṇaṃ nissāraṇaṃ sammutiṃ",
  "tika-vin05t:1338_1": "dānaṃ niggahaṃ samanubhāsanaṃ kammalakkhaṇaññeva sattamaṃ. Ñatticatutthakammaṃ imāni",
  "tika-vin05t:1338_2": "satta ṭhānāni gacchati. Ayaṃ tāva pāḷinayo.",
  "tika-vin05t:1339_0": "251. Ayaṃ panettha ādito paṭṭhāya vinicchayakathā – apalokanakammaṃ nāma sīmaṭṭhakasaṅghaṃ",
  "tika-vin05t:1339_1": "sodhetvā chandārahānaṃ chandaṃ āharitvā samaggassa saṅghassa anumatiyā tikkhattuṃ",
  "tika-vin05t:1339_2": "sāvetvā kattabbakammaṃ. Ñattikammaṃ nāma vuttanayeneva samaggassa saṅghassa anumatiyā",
  "tika-vin05t:1339_3": "ekāya ñattiyā kattabbakammaṃ. Ñattidutiyakammaṃ nāma vuttanayeneva samaggassa saṅghassa",
  "tika-vin05t:1339_4": "anumatiyā ekāya ñattiyā ekāya ca anussāvanāyāti evaṃ ñattidutiyāya anussāvanāya kattabbakammaṃ.",
  "tika-vin05t:1339_5": "Ñatticatutthakammaṃ nāma vuttanayeneva samaggassa saṅghassa anumatiyā ekāya ñattiyā",
  "tika-vin05t:1339_6": "tīhi ca anussāvanāhīti evaṃ ñatticatutthāhi tīhi anussāvanāhi kattabbakammaṃ.",
  "tika-vin05t:1340_0": "Tatra apalokanakammaṃ apaloketvāva kātabbaṃ, ñattikammādivasena na kātabbaṃ. Ñattikammampi",
  "tika-vin05t:1340_1": "ekaṃ ñattiṃ ṭhapetvāva kātabbaṃ, apalokanakammādivasena na kātabbaṃ. Ñattidutiyakammaṃ",
  "tika-vin05t:1340_2": "pana apaloketvā kātabbampi akātabbampi atthi. Tattha sīmāsammuti sīmāsamūhanaṃ kathinadānaṃ",
  "tika-vin05t:1340_3": "kathinuddhāro kuṭivatthudesanā vihāravatthudesanāti imāni chakammāni garukāni apaloketvā",
  "tika-vin05t:1340_4": "kātuṃ na vaṭṭati, ñattidutiyakammavācaṃ sāvetvāva kātabbāni. Avasesā terasa sammutiyo",
  "tika-vin05t:1340_5": "senāsanaggāhakamatakacīvaradānādisammutiyo cāti etāni lahukakammāni, apaloketvāpi",
  "tika-vin05t:1340_6": "kātuṃ vaṭṭanti, ñattikammañatticatutthakammavasena pana na kātabbameva. “Ñatticatutthakammavasena",
  "tika-vin05t:1340_7": "kayiramānaṃ daḷhataraṃ hoti, tasmā kātabba”nti ekacce vadanti. Evaṃ pana sati kammasaṅkaro",
  "tika-vin05t:1340_8": "hoti, tasmā na kātabbanti paṭikkhittameva. Sace pana akkharaparihīnaṃ vā padaparihīnaṃ",
  "tika-vin05t:1340_9": "vā duruttapadaṃ vā hoti, tassa sodhanatthaṃ punappunaṃ vattuṃ vaṭṭati. Idaṃ akuppakammassa",
  "tika-vin05t:1340_10": "daḷhīkammaṃ hoti, kuppakamme kammaṃ hutvā tiṭṭhati. Ñatticatutthakammaṃ ñattiñca",
  "tika-vin05t:1340_11": "tisso ca kammavācāyo sāvetvāva kātabbaṃ, apalokanakammādivasena na kātabbaṃ.",
  "tika-vin05t:1341_0": "Sammukhākaraṇīyaṃ kammaṃ asammukhā karoti, vatthuvipannaṃ adhammakammanti ettha pana",
  "tika-vin05t:1341_1": "atthi kammaṃ sammukhākaraṇīyaṃ, atthi kammaṃ asammukhākaraṇīyaṃ. Tattha asammukhākaraṇīyaṃ",
  "tika-vin05t:1341_2": "nāma dūtenūpasampadā, pattanikkujjanaṃ, pattukkujjanaṃ, ummattakassa bhikkhuno ummattakasammuti,",
  "tika-vin05t:1341_3": "sekkhānaṃ kulānaṃ sekkhasammuti, channassa bhikkhuno brahmadaṇḍo, devadattassa pakāsanīyakammaṃ,",
  "tika-vin05t:1341_4": "apasādanīyaṃ dassentassa bhikkhuno bhikkhunisaṅghena kātabbaṃ avandiyakammanti aṭṭhavidhaṃ",
  "tika-vin05t:1341_5": "hoti. Idaṃ aṭṭhavidhampi kammaṃ asammukhā kataṃ sukataṃ hoti akuppaṃ, sesāni sabbakammāni",
  "tika-vin05t:1341_6": "sammukhā eva kātabbāni. Saṅghasammukhatā dhammasammukhatā vinayasammukhatā puggalasammukhatāti",
  "tika-vin05t:1341_7": "imaṃ catubbidhaṃ sammukhāvinayaṃ upanetvāva kātabbāni. Evaṃ katāni hi sukatāni honti,",
  "tika-vin05t:1341_8": "evaṃ akatāni panetāni imaṃ sammukhāvinayasaṅkhātaṃ vatthuṃ vinā katattā vatthuvipannāni",
  "tika-vin05t:1341_9": "nāma honti. Tena vuttaṃ “sammukhākaraṇīyaṃ kammaṃ asammukhā karoti, vatthuvipannaṃ",
  "tika-vin05t:1341_10": "adhammakamma”nti. Paṭipucchākaraṇīyādīsupi paṭipucchādikaraṇameva vatthu, taṃ vatthuṃ",
  "tika-vin05t:1341_11": "vinā katattā tesampi vatthuvipannatā veditabbā. Apica ūnavīsativassaṃ vā antimavatthuṃ",
  "tika-vin05t:1341_12": "ajjhāpannapubbaṃ vā ekādasasu vā abhabbapuggalesu aññataraṃ upasampādentassapi vatthuvipannaṃ",
  "tika-vin05t:1341_13": "adhammakammaṃ hoti. Ayaṃ vatthuto kammavipattiyaṃ vinicchayo.",
  "tika-vin05t:1342_0": "Ñattito vipattiyaṃ pana vatthuṃ na parāmasatīti yassa upasampadādikammaṃ karoti,",
  "tika-vin05t:1342_1": "taṃ na parāmasati, tassa nāmaṃ na gaṇhāti. “Suṇātu me, bhante, saṅgho, ayaṃ dhammarakkhito",
  "tika-vin05t:1342_2": "āyasmato buddharakkhitassa upasampadāpekkho”ti vattabbe “suṇātu me, bhante, saṅgho,",
  "tika-vin05t:1342_3": "āyasmato buddharakkhitassa upasampadāpekkho”ti vadati. Evaṃ vatthuṃ na parāmasati.",
  "tika-vin05t:1343_0": "Saṅghaṃ na parāmasatīti saṅghassa nāmaṃ na gaṇhāti. “Suṇātu me, bhante, saṅgho, ayaṃ",
  "tika-vin05t:1343_1": "dhammarakkhito”ti vattabbe “suṇātu me, bhante, ayaṃ dhammarakkhito”ti vadati. Evaṃ",
  "tika-vin05t:1343_2": "saṅghaṃ na parāmasati.",
  "tika-vin05t:1344_0": "Puggalaṃ na parāmasatīti yo upasampadāpekkhassa upajjhāyo, taṃ na parāmasati, tassa",
  "tika-vin05t:1344_1": "nāmaṃ na gaṇhāti. “Suṇātu me, bhante, saṅgho, ayaṃ dhammarakkhito āyasmato buddharakkhitassa",
  "tika-vin05t:1344_2": "upasampadāpekkho”ti vattabbe “suṇātu me, bhante, saṅgho, ayaṃ dhammarakkhito upasampadāpekkho”ti",
  "tika-vin05t:1344_3": "vadati. Evaṃ puggalaṃ na parāmasati.",
  "tika-vin05t:1345_0": "Ñattiṃ na parāmasatīti sabbena sabbaṃ ñattiṃ na parāmasati, ñattidutiyakamme ñattiṃ",
  "tika-vin05t:1345_1": "aṭṭhapetvā dvikkhattuṃ kammavācāya eva anussāvanakammaṃ karoti, ñatticatutthakammepi",
  "tika-vin05t:1345_2": "ñattiṃ aṭṭhapetvā catukkhattuṃ kammavācāya eva anussāvanakammaṃ karoti. Evaṃ ñattiṃ na parāmasati.",
  "tika-vin05t:1346_0": "Pacchā vā ñattiṃ ṭhapetīti paṭhamaṃ kammavācāya anussāvanakammaṃ katvā “esā ñattī”ti",
  "tika-vin05t:1346_1": "vatvā “khamati saṅghassa, tasmā tuṇhī, evametaṃ dhārayāmī”ti vadati. Evaṃ pacchā",
  "tika-vin05t:1346_2": "ñattiṃ ṭhapeti. Iti imehi pañcahākārehi ñattito kammāni vipajjanti.",
  "tika-vin05t:1347_0": "Anussāvanato vipattiyaṃ pana vatthuādīni tāva vuttanayeneva veditabbāni. Evaṃ pana",
  "tika-vin05t:1347_1": "nesaṃ aparāmasanaṃ hoti – “suṇātu me, bhante, saṅgho”ti paṭhamānussāvanāya vā “dutiyampi",
  "tika-vin05t:1347_2": "etamatthaṃ vadāmi…pe… tatiyampi etamatthaṃ vadāmi. Suṇātu me, bhante, saṅgho”ti dutiyatatiyānussāvanāsu",
  "tika-vin05t:1347_3": "vā “ayaṃ dhammarakkhito āyasmato buddharakkhitassa upasampadāpekkho”ti vattabbe “suṇātu",
  "tika-vin05t:1347_4": "me, bhante, saṅgho, āyasmato buddharakkhitassā”ti vadanto vatthuṃ na parāmasati nāma.",
  "tika-vin05t:1347_5": "“Suṇātu me, bhante, saṅgho, ayaṃ dhammarakkhito”ti vattabbe “suṇātu me, bhante, ayaṃ",
  "tika-vin05t:1347_6": "dhammarakkhito”ti vadanto saṅghaṃ na parāmasati nāma. “Suṇātu me, bhante, saṅgho,",
  "tika-vin05t:1347_7": "ayaṃ dhammarakkhito āyasmato buddharakkhitassā”ti vattabbe “suṇātu me, bhante, saṅgho,",
  "tika-vin05t:1347_8": "ayaṃ dhammarakkhito upasampadāpekkho”ti vadanto puggalaṃ na parāmasati nāma.",
  "tika-vin05t:1348_0": "Sāvanaṃ hāpetīti sabbena sabbaṃ kammavācāya anussāvanaṃ na karoti, ñattidutiyakamme",
  "tika-vin05t:1348_1": "dvikkhattuṃ ñattimeva ṭhapeti, ñatticatutthakamme catukkhattuṃ ñattimeva ṭhapeti.",
  "tika-vin05t:1348_2": "Evaṃ sāvanaṃ hāpeti. Yopi ñattidutiyakamme ekaṃ ñattiṃ ṭhapetvā ekaṃ kammavācaṃ anussāvento",
  "tika-vin05t:1348_3": "akkharaṃ vā chaḍḍeti, padaṃ vā duruttaṃ karoti, ayampi sāvanaṃ hāpetiyeva. Ñatticatutthakamme",
  "tika-vin05t:1348_4": "pana ekaṃ ñattiṃ ṭhapetvā sakimeva vā dvikkhattuṃ vā kammavācāya anussāvanaṃ karontopi",
  "tika-vin05t:1348_5": "akkharaṃ vā padaṃ vā chaḍḍentopi duruttaṃ karontopi anussāvanaṃ hāpetiyevāti veditabbo.",
  "tika-vin05t:1349": "252. “Duruttaṃ karotī”ti ettha pana ayaṃ vinicchayo. Yo hi aññasmiṃ akkhare vattabbe aññaṃ vadati, ayaṃ duruttaṃ karoti nāma. Tasmā kammavācaṃ karontena bhikkhunā yvāyaṃ –",
  "tika-vin05t:1350": "“Sithilaṃ dhanitañca dīgharassaṃ, garukaṃ lahukañca niggahitaṃ;",
  "tika-vin05t:1351": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "tika-vin05t:1352_0": "Vutto, ayaṃ suṭṭhu upalakkhetabbo. Ettha hi sithilaṃ nāma pañcasu vaggesu paṭhamatatiyaṃ.",
  "tika-vin05t:1352_1": "Dhanitaṃ nāma tesveva dutiyacatutthaṃ. Dīghanti dīghena kālena vattabbaākārādi. Rassanti",
  "tika-vin05t:1352_2": "tato upaḍḍhakālena vattabbaakārādi. Garukanti dīghameva, yaṃ vā “āyasmato buddharakkhitattherassa",
  "tika-vin05t:1352_3": "yassa nakkhamatī”ti evaṃ saṃyogaparaṃ katvā vuccati. Lahukanti rassameva, yaṃ vā",
  "tika-vin05t:1352_4": "“āyasmato buddharakkhitattherassa yassa na khamatī”ti evaṃ asaṃyogaparaṃ katvā vuccati.",
  "tika-vin05t:1352_5": "Niggahitanti yaṃ karaṇāni niggahetvā avissajjetvā avivaṭena mukhena sānunāsikaṃ katvā",
  "tika-vin05t:1352_6": "vattabbaṃ. Sambandhanti yaṃ parapadena sambandhitvā “tuṇhissā”ti vā “tuṇhassā”ti",
  "tika-vin05t:1352_7": "vā vuccati. Vavatthitanti yaṃ parapadena asambandhaṃ katvā vicchinditvā “tuṇhī assā”ti",
  "tika-vin05t:1352_8": "vā “tuṇha assā”ti vā vuccati. Vimuttanti yaṃ karaṇāni aniggahetvā vissajjetvā vivaṭena",
  "tika-vin05t:1352_9": "mukhena anunāsikaṃ akatvā vuccati.",
  "tika-vin05t:1353_0": "Tattha “suṇātu me”ti vattabbe ta-kārassa tha-kāraṃ katvā “suṇāthu me”ti vacanaṃ sithilassa",
  "tika-vin05t:1353_1": "dhanitakaraṇaṃ nāma, tathā “pattakallaṃ esā ñattī”ti vattabbe “patthakallaṃ esā ñatthī”tiādivacanaṃ.",
  "tika-vin05t:1353_2": "“Bhante saṅgho”ti vattabbe bha-kāragha-kārānaṃ ba-kāraga-kāre katvā “bante saṃgo”ti",
  "tika-vin05t:1353_3": "vacanaṃ dhanitassa sithilakaraṇaṃ nāma. “Suṇātu me”ti vivaṭena mukhena vattabbe pana",
  "tika-vin05t:1353_4": "“suṇaṃtu me”ti vā “esā ñattī”ti vattabbe “esaṃ ñattī”ti vā avivaṭena mukhena ananunāsikaṃ",
  "tika-vin05t:1353_5": "katvā vacanaṃ vimuttassa niggahitavacanaṃ nāma. “Pattakalla”nti avivaṭena mukhena",
  "tika-vin05t:1353_6": "anunāsikaṃ katvā vattabbe “pattakallā”ti vivaṭena mukhena anunāsikaṃ akatvā vacanaṃ",
  "tika-vin05t:1353_7": "niggahitassa vimuttavacanaṃ nāma. Iti sithile kattabbe dhanitaṃ, dhanite kattabbe",
  "tika-vin05t:1353_8": "sithilaṃ, vimutte kattabbe niggahitaṃ, niggahite kattabbe vimuttanti imāni cattāri",
  "tika-vin05t:1353_9": "byañjanāni antokammavācāya kammaṃ dūsenti. Evaṃ vadanto hi aññasmiṃ akkhare vattabbe",
  "tika-vin05t:1353_10": "aññaṃ vadati, duruttaṃ karotīti vuccati.",
  "tika-vin05t:1354_0": "Itaresu pana dīgharassādīsu chasu byañjanesu dīghaṭṭhāne dīghameva, rassaṭṭhāne rassamevāti",
  "tika-vin05t:1354_1": "evaṃ yathāṭhāne taṃ tadeva akkharaṃ bhāsantena anukkamāgataṃ paveṇiṃ avināsentena",
  "tika-vin05t:1354_2": "kammavācā kātabbā. Sace pana evaṃ akatvā dīghe vattabbe rassaṃ, rasse vā vattabbe",
  "tika-vin05t:1354_3": "dīghaṃ vadati, tathā garuke vattabbe lahukaṃ, lahuke vā vattabbe garukaṃ vadati,",
  "tika-vin05t:1354_4": "sambandhe vā pana vattabbe vavatthitaṃ, vavatthite vā vattabbe sambandhaṃ vadati,",
  "tika-vin05t:1354_5": "evaṃ vuttepi kammavācā na kuppati. Imāni hi cha byañjanāni kammaṃ na kopenti. Yaṃ",
  "tika-vin05t:1354_6": "pana suttantikattherā “da-kāro ta-kāramāpajjati, ta-kāro da-kāramāpajjati, ca-kāro",
  "tika-vin05t:1354_7": "ja-kāramāpajjati, ja-kāro ca-kāramāpajjati, ya-kāro ka-kāramāpajjati, ka-kāro ya-kāramāpajjati,",
  "tika-vin05t:1354_8": "tasmā da-kārādīsu vattabbesu ta-kārādivacanaṃ na virujjhatī”ti vadanti, taṃ kammavācaṃ",
  "tika-vin05t:1354_9": "patvā na vaṭṭati. Tasmā vinayadharena neva da-kāro ta-kāro kātabbo…pe… na ka-kāro",
  "tika-vin05t:1354_10": "ya-kāro. Yathāpāḷiyā niruttiṃ sodhetvā dasavidhāya byañjananiruttiyā vuttadose pariharantena",
  "tika-vin05t:1354_11": "kammavācā kātabbā. Itarathā hi sāvanaṃ hāpeti nāma.",
  "tika-vin05t:1355": "Akāle vā sāvetīti sāvanāya akāle anokāse ñattiṃ aṭṭhapetvā paṭhamaṃyeva anussāvanakammaṃ katvā pacchā ñattiṃ ṭhapeti. Iti imehi pañcahākārehi anussāvanato kammāni vipajjanti.",
  "tika-vin05t:1356_0": "253. Sīmato vipattiyaṃ pana atikhuddakasīmā nāma yā ekavīsati bhikkhū na gaṇhāti.",
  "tika-vin05t:1356_1": "Kurundiyaṃ pana “yattha ekavīsati bhikkhū nisīdituṃ na sakkontī”ti vuttaṃ. Tasmā",
  "tika-vin05t:1356_2": "yā evarūpā sīmā, ayaṃ sammatāpi asammatā gāmakhettasadisāva hoti, tattha kataṃ kammaṃ",
  "tika-vin05t:1356_3": "kuppati. Esa nayo sesasīmāsupi. Ettha pana atimahatī nāma yā kesaggamattenapi tiyojanaṃ",
  "tika-vin05t:1356_4": "atikkamitvā sammatā hoti. Khaṇḍanimittā nāma aghaṭitanimittā vuccati. Puratthimāya",
  "tika-vin05t:1356_5": "disāya nimittaṃ kittetvā anukkameneva dakkhiṇāya pacchimāya uttarāya disāya kittetvā",
  "tika-vin05t:1356_6": "puna puratthimāya disāya pubbakittitaṃ nimittaṃ paṭikittetvā ṭhapetuṃ vaṭṭati, evaṃ",
  "tika-vin05t:1356_7": "akhaṇḍanimittā hoti. Sace pana anukkamena āharitvā uttarāya disāya nimittaṃ kittetvā",
  "tika-vin05t:1356_8": "tattheva ṭhapeti, khaṇḍanimittā hoti. Aparāpi khaṇḍanimittā nāma yā animittupagaṃ",
  "tika-vin05t:1356_9": "tacasārarukkhaṃ vā khāṇukaṃ vā paṃsupuñjaṃ vā vālukapuñjaṃ vā aññataraṃ antarā ekaṃ",
  "tika-vin05t:1356_10": "nimittaṃ katvā sammatā hoti. Chāyānimittā nāma yā pabbatacchāyādīnaṃ yaṃ kiñci chāyaṃ",
  "tika-vin05t:1356_11": "nimittaṃ katvā sammatā hoti. Animittā nāma yā sabbena sabbaṃ nimittāni akittetvā",
  "tika-vin05t:1356_12": "sammatā hoti. Bahisīme ṭhito sīmaṃ sammannati nāma nimittāni kittetvā nimittānaṃ",
  "tika-vin05t:1356_13": "bahi ṭhito sammannati. Nadiyā samudde jātassare sīmaṃ sammannatīti etesu nadīādīsu",
  "tika-vin05t:1356_14": "yaṃ sammannati, sā evaṃ sammatāpi “sabbā, bhikkhave, nadī asīmā, sabbo samuddo asīmo,",
  "tika-vin05t:1356_15": "sabbo jātassaro asīmo”ti vacanato asammatāva hoti. Sīmāya sīmaṃ sambhindatīti attano",
  "tika-vin05t:1356_16": "sīmāya paresaṃ sīmaṃ sambhindati. Sīmāya sīmaṃ ajjhottharatīti attano sīmāya paresaṃ",
  "tika-vin05t:1356_17": "sīmaṃ ajjhottharati. Tattha yathā sambhedo ca ajjhottharaṇañca hoti, taṃ sabbaṃ sīmākathāyaṃ",
  "tika-vin05t:1356_18": "vuttameva. Iti imā ekādasapi sīmā asīmā gāmakhettasadisā eva, tāsu nisīditvā kataṃ",
  "tika-vin05t:1356_19": "kammaṃ kuppati. Tena vuttaṃ “imehi ekādasahi ākārehi sīmato kammāni vipajjantī”ti.",
  "tika-vin05t:1357_0": "Parisato kammavipattiyaṃ pana kiñci anuttānaṃ nāma natthi. Yampi tattha kammappattachandārahalakkhaṇaṃ",
  "tika-vin05t:1357_1": "vattabbaṃ siyā, tampi parato “cattāro bhikkhū pakatattā kammappattā”tiādinā nayena",
  "tika-vin05t:1357_2": "vuttameva. Tattha pakatattā kammappattāti catuvaggakaraṇe kamme cattāro pakatattā",
  "tika-vin05t:1357_3": "anukkhittā anissāritā parisuddhasīlā cattāro bhikkhū kammappattā kammassa arahā anucchavikā",
  "tika-vin05t:1357_4": "sāmino. Na tehi vinā taṃ kammaṃ karīyati, na tesaṃ chando vā pārisuddhi vā eti, avasesā",
  "tika-vin05t:1357_5": "pana sacepi sahassamattā honti, sace samānasaṃvāsakā sabbe chandārahāva honti, chandapārisuddhiṃ",
  "tika-vin05t:1357_6": "datvā āgacchantu vā mā vā, kammaṃ pana tiṭṭhati. Yassa pana saṅgho parivāsādikammaṃ",
  "tika-vin05t:1357_7": "karoti, so neva kammappatto nāpi chandāraho, apica yasmā taṃ puggalaṃ vatthuṃ katvā",
  "tika-vin05t:1357_8": "saṅgho kammaṃ karoti, tasmā kammārahoti vuccati. Sesakammesupi eseva nayo.",
  "tika-vin05t:1358_0": "254. Apalokanakammaṃ katamāni pañca ṭhānāni gacchati, osāraṇaṃ nissāraṇaṃ bhaṇḍukammaṃ",
  "tika-vin05t:1358_1": "brahmadaṇḍaṃ kammalakkhaṇaññeva pañcamanti ettha “osāraṇaṃ nissāraṇa”nti padasiliṭṭhatāyetaṃ",
  "tika-vin05t:1358_2": "vuttaṃ, paṭhamaṃ pana nissāraṇā hoti, pacchā osāraṇā. Tattha yā sā kaṇṭakassa sāmaṇerassa",
  "tika-vin05t:1358_3": "daṇḍakammanāsanā, sā nissāraṇāti veditabbā. Tasmā etarahi sacepi sāmaṇero buddhassa",
  "tika-vin05t:1358_4": "vā dhammassa vā saṅghassa vā avaṇṇaṃ bhaṇati, akappiyaṃ “kappiya”nti dīpeti, micchādiṭṭhiko",
  "tika-vin05t:1358_5": "hoti, antaggāhikāya diṭṭhiyā samannāgato, so yāvatatiyaṃ nivāretvā taṃ laddhiṃ vissajjāpetabbo.",
  "tika-vin05t:1358_6": "No ce vissajjeti, saṅghaṃ sannipātetvā “vissajjehī”ti vattabbo. No ce vissajjeti,",
  "tika-vin05t:1358_7": "byattena bhikkhunā apalokanakammaṃ katvā nissāretabbo. Evañca pana kammaṃ kātabbaṃ –",
  "tika-vin05t:1359_0": "“Saṅghaṃ, bhante, pucchāmi ‘ayaṃ itthannāmo sāmaṇero buddhassa dhammassa saṅghassa",
  "tika-vin05t:1359_1": "avaṇṇavādī micchādiṭṭhiko, yaṃ aññe sāmaṇerā labhanti dirattatirattaṃ bhikkhūhi saddhiṃ",
  "tika-vin05t:1359_2": "sahaseyyaṃ, tassā alābhāya nissāraṇā ruccati saṅghassā’ti. Dutiyampi. Tatiyampi bhante",
  "tika-vin05t:1359_3": "saṅghaṃ pucchāmi ‘ayaṃ itthannāmo sāmaṇero…pe… ruccati saṅghassā’ti, cara pire vinassā”ti.",
  "tika-vin05t:1360_0": "So aparena samayena “ahaṃ, bhante, bālatāya añāṇatāya alakkhikatāya evaṃ akāsiṃ,",
  "tika-vin05t:1360_1": "svāhaṃ saṅghaṃ khamāpemī”ti khamāpento yāvatatiyaṃ yācāpetvā apalokanakammeneva osāretabbo,",
  "tika-vin05t:1360_2": "evañca pana osāretabbo. Saṅghamajjhe byattena bhikkhunā saṅghassa anumatiyā sāvetabbaṃ –",
  "tika-vin05t:1361_0": "“Saṅghaṃ, bhante, pucchāmi ‘ayaṃ itthannāmo sāmaṇero buddhassa dhammassa saṅghassa",
  "tika-vin05t:1361_1": "avaṇṇavādī micchādiṭṭhiko, yaṃ aññe sāmaṇerā labhanti dirattatirattaṃ bhikkhūhi saddhiṃ",
  "tika-vin05t:1361_2": "sahaseyyaṃ, tassā alābhāya nissārito, svāyaṃ idāni sorato nivātavutti lajjidhammaṃ",
  "tika-vin05t:1361_3": "okkanto hirottappe patiṭṭhito katadaṇḍakammo accayaṃ deseti, imassa sāmaṇerassa yathā",
  "tika-vin05t:1361_4": "pure kāyasambhogasāmaggidānaṃ ruccati saṅghassā”’ti.",
  "tika-vin05t:1362": "Evaṃ tikkhattuṃ vattabbaṃ. Evaṃ apalokanakammaṃ osāraṇañca nissāraṇañca gacchati. Bhaṇḍukammaṃ pabbajjāvinicchayakathāya vuttameva.",
  "tika-vin05t:1363_0": "Brahmadaṇḍo pana na kevalaṃ channasseva paññatto, yo aññopi bhikkhu mukharo hoti,",
  "tika-vin05t:1363_1": "bhikkhū duruttavacanehi ghaṭṭento khuṃsento vambhento viharati, tassapi dātabbo,",
  "tika-vin05t:1363_2": "evañca pana dātabbo. Saṅghamajjhe byattena bhikkhunā saṅghassa anumatiyā sāvetabbaṃ –",
  "tika-vin05t:1364_0": "“Bhante, itthannāmo bhikkhu mukharo, bhikkhū duruttavacanehi ghaṭṭento khuṃsento",
  "tika-vin05t:1364_1": "vambhento viharati, so bhikkhu yaṃ iccheyya, taṃ vadeyya, bhikkhūhi itthannāmo bhikkhu",
  "tika-vin05t:1364_2": "neva vattabbo, na ovaditabbo na anusāsitabbo, saṅghaṃ, bhante, pucchāmi ‘itthannāmassa",
  "tika-vin05t:1364_3": "bhikkhuno brahmadaṇḍassa dānaṃ ruccati saṅghassā’ti. Dutiyampi pucchāmi…pe… tatiyampi",
  "tika-vin05t:1364_4": "pucchāmi ‘itthannāmassa bhikkhuno brahmadaṇḍassa dānaṃ ruccati saṅghassā”’ti.",
  "tika-vin05t:1365": "Tassa aparena samayena sammā vattitvā khamāpentassa brahmadaṇḍo paṭippassambhetabbo, evañca pana paṭippassambhetabbo. Byattena bhikkhunā saṅghamajjhe sāvetabbaṃ –",
  "tika-vin05t:1366_0": "“Bhante, bhikkhusaṅgho asukassa bhikkhuno brahmadaṇḍaṃ adāsi, so bhikkhu sorato nivātavutti",
  "tika-vin05t:1366_1": "lajjidhammaṃ okkanto hirottappe patiṭṭhito paṭisaṅkhā āyatiṃ saṃvare tiṭṭhati, saṅghaṃ,",
  "tika-vin05t:1366_2": "bhante, pucchāmi ‘tassa bhikkhuno brahmadaṇḍassa paṭippassaddhi ruccati saṅghassā”’ti.",
  "tika-vin05t:1367": "Evaṃ yāvatatiyaṃ vatvā apalokanakammeneva brahmadaṇḍo paṭippassambhetabboti.",
  "tika-vin05t:1368": "Kammalakkhaṇaññeva pañcamanti yaṃ taṃ bhagavatā bhikkhunikkhandhake –",
  "tika-vin05t:1369_0": "“Tena kho pana samayena chabbaggiyā bhikkhū bhikkhuniyo kaddamodakena osiñcanti ‘appeva",
  "tika-vin05t:1369_1": "nāma amhesu sārajjeyyu’nti, kāyaṃ vivaritvā bhikkhunīnaṃ dassenti, ūruṃ vivaritvā",
  "tika-vin05t:1369_2": "bhikkhunīnaṃ dassenti, aṅgajātaṃ vivaritvā bhikkhunīnaṃ dassenti. Bhikkhuniyo obhāsenti,",
  "tika-vin05t:1369_3": "bhikkhunīhi saddhiṃ sampayojenti ‘appeva nāma amhesu sārajjeyyu”’nti –",
  "tika-vin05t:1370_0": "Imesu vatthūsu yesaṃ bhikkhūnaṃ dukkaṭaṃ paññapetvā “anujānāmi, bhikkhave, tassa",
  "tika-vin05t:1370_1": "bhikkhuno daṇḍakammaṃ kātu”nti vatvā “kiṃ nu kho daṇḍakammaṃ kātabba”nti saṃsaye",
  "tika-vin05t:1370_2": "uppanne “avandiyo so, bhikkhave, bhikkhu bhikkhunisaṅghena kātabbo”ti evaṃ avandiyakammaṃ",
  "tika-vin05t:1370_3": "anuññātaṃ, taṃ kammalakkhaṇaññeva pañcamaṃ, imassa apalokanakammassa ṭhānaṃ hoti.",
  "tika-vin05t:1370_4": "Tassa hi kammaññeva lakkhaṇaṃ, na osāraṇādīni, tasmā kammalakkhaṇanti vuccati. Tassa",
  "tika-vin05t:1370_5": "karaṇaṃ paṭippassaddhiyā saddhiṃ vitthārato dassayissāma. Bhikkhunupassaye sannipatitassa",
  "tika-vin05t:1370_6": "bhikkhunisaṅghassa anumatiyā byattāya bhikkhuniyā sāvetabbaṃ –",
  "tika-vin05t:1371_0": "“Ayye, asuko nāma ayyo bhikkhunīnaṃ apāsādikaṃ dasseti, etassa ayyassa avandiyakaraṇaṃ",
  "tika-vin05t:1371_1": "ruccatī”ti bhikkhunisaṅghaṃ pucchāmi. ‘Ayye, asuko nāma ayyo bhikkhunīnaṃ apāsādikaṃ",
  "tika-vin05t:1371_2": "dasseti, etassa ayyassa avandiyakaraṇaṃ ruccatī’ti dutiyampi. Tatiyampi bhikkhunisaṅghaṃ pucchāmī”ti.",
  "tika-vin05t:1372": "Evaṃ tikkhattuṃ sāvetvā apalokanakammena avandiyakammaṃ kātabbaṃ.",
  "tika-vin05t:1373_0": "Tato paṭṭhāya so bhikkhu bhikkhunīhi na vanditabbo. Sace avandiyamāno hirottappaṃ",
  "tika-vin05t:1373_1": "paccupaṭṭhapetvā sammā vattati, tena bhikkhuniyo khamāpetabbā. Khamāpentana bhikkhunupassayaṃ",
  "tika-vin05t:1373_2": "agantvā vihāreyeva saṅghaṃ vā gaṇaṃ vā ekaṃ bhikkhuṃ vā upasaṅkamitvā ukkuṭikaṃ nisīditvā",
  "tika-vin05t:1373_3": "añjaliṃ paggahetvā “ahaṃ, bhante, paṭisaṅkhā āyatiṃ saṃvare tiṭṭhāmi, na puna apāsādikaṃ",
  "tika-vin05t:1373_4": "dassessāmi, bhikkhunisaṅgho mayhaṃ khamatū”ti khamāpetabbaṃ. Tena saṅghena vā gaṇena",
  "tika-vin05t:1373_5": "vā ekaṃ bhikkhuṃ pesetvā ekabhikkhunā vā sayameva gantvā bhikkhuniyo vattabbā “ayaṃ",
  "tika-vin05t:1373_6": "bhikkhu paṭisaṅkhā āyatiṃ saṃvare ṭhito, iminā accayaṃ desetvā bhikkhunisaṅgho khamāpito,",
  "tika-vin05t:1373_7": "bhikkhunisaṅgho imaṃ bhikkhuṃ vandiyaṃ karotū”ti. So vandiyo kātabbo, evañca pana",
  "tika-vin05t:1373_8": "kātabbo. Bhikkhunupassaye sannipatitassa bhikkhunisaṅghassa anumatiyā byattāya bhikkhuniyā sāvetabbaṃ –",
  "tika-vin05t:1374_0": "“Ayye, asuko nāma ayyo bhikkhunīnaṃ apāsādikaṃ dassetīti bhikkhunisaṅghena avandiyo",
  "tika-vin05t:1374_1": "kato, so lajjidhammaṃ okkamitvā paṭisaṅkhā āyatiṃ saṃvare ṭhito, accayaṃ desetvā",
  "tika-vin05t:1374_2": "bhikkhunisaṅghaṃ khamāpesi, tassa ayyassa vandiyakaraṇaṃ ruccatīti bhikkhunisaṅghaṃ pucchāmī”ti –",
  "tika-vin05t:1375": "Tikkhattuṃ vattabbaṃ. Evaṃ apalokanakammeneva vandiyo kātabbo.",
  "tika-vin05t:1376_0": "255. Ayaṃ panettha pāḷimuttakopi kammalakkhaṇavinicchayo. Idañhi kammalakkhaṇaṃ nāma",
  "tika-vin05t:1376_1": "bhikkhunisaṅghamūlakaṃ paññattaṃ, bhikkhusaṅghassapi panetaṃ labbhatiyeva. Yañhi",
  "tika-vin05t:1376_2": "bhikkhusaṅgho salākabhattauposathaggesu ca apalokanakammaṃ karoti, etampi kammalakkhaṇameva.",
  "tika-vin05t:1376_3": "Acchinnacīvarajiṇṇacīvaranaṭṭhacīvarānañhi saṅghaṃ sannipātetvā byattena bhikkhunā",
  "tika-vin05t:1376_4": "yāvatatiyaṃ sāvetvā apalokanakammaṃ katvā cīvaraṃ dātuṃ vaṭṭati. Appamattakavissajjakena",
  "tika-vin05t:1376_5": "pana cīvaraṃ karontassa paccayabhājanīyakathāyaṃ vuttappabhedāni sūciādīni anapaloketvāpi",
  "tika-vin05t:1376_6": "dātabbāni. Tesaṃ dāne soyeva issaro, tato atirekaṃ dentena apaloketvā dātabbaṃ. Tato",
  "tika-vin05t:1376_7": "hi atirekadāne saṅgho sāmī. Gilānabhesajjampi tattha vuttappakāraṃ sayameva dātabbaṃ,",
  "tika-vin05t:1376_8": "atirekaṃ icchantassa apaloketvā dātabbaṃ. Yopi ca dubbalo vā chinniriyāpatho vā pacchinnabhikkhācārapatho",
  "tika-vin05t:1376_9": "vā mahāgilāno, tassa mahāvāsesu tatruppādato devasikaṃ nāḷi vā upaḍḍhanāḷi vā, ekadivasaṃyeva",
  "tika-vin05t:1376_10": "vā pañca vā dasa vā taṇḍulanāḷiyo dentena apalokanakammaṃ katvāva dātabbā. Pesalassa",
  "tika-vin05t:1376_11": "bhikkhuno tatruppādato iṇapalibodhampi bahussutassa saṅghabhāranittharakassa bhikkhuno",
  "tika-vin05t:1376_12": "anuṭṭhāpanīyasenāsanampi saṅghakiccaṃ karontānaṃ kappiyakārakādīnaṃ bhattavetanampi",
  "tika-vin05t:1376_13": "apalokanakammena dātuṃ vaṭṭati.",
  "tika-vin05t:1377_0": "Catupaccayavasena dinnatatruppādato saṅghikaṃ āvāsaṃ jaggāpetuṃ vaṭṭati, “ayaṃ bhikkhu",
  "tika-vin05t:1377_1": "issaravatāya vicāretī”ti kathāpacchindanatthaṃ pana salākaggādīsu vā antarasannipāte",
  "tika-vin05t:1377_2": "vā saṅghaṃ āpucchitvāva jaggāpetabbo. Cīvarapiṇḍapātatthāya odissa dinnatatruppādatopi",
  "tika-vin05t:1377_3": "apaloketvā āvāso jaggāpetabbo, anapaloketvāpi vaṭṭati, “sūro vatāyaṃ bhikkhu cīvarapiṇḍapātatthāya",
  "tika-vin05t:1377_4": "odissa dinnato āvāsaṃ jaggāpetī”ti evaṃ uppannakathāpacchedanatthaṃ pana apalokanakammameva katvā jaggāpetabbo.",
  "tika-vin05t:1378_0": "Cetiye chattaṃ vā vedikaṃ vā bodhigharaṃ vā āsanagharaṃ vā akataṃ vā karontena jiṇṇaṃ",
  "tika-vin05t:1378_1": "vā paṭisaṅkharontena sudhākammaṃ vā karontena manusse samādapetvā kātuṃ vaṭṭati.",
  "tika-vin05t:1378_2": "Sace kārako natthi, cetiyassa upanikkhepato kāretabbaṃ. Upanikkhepepi asati apalokanakammaṃ",
  "tika-vin05t:1378_3": "katvā tatruppādato kāretabbaṃ, saṅghikenapi apaloketvā cetiyakiccaṃ kātuṃ vaṭṭati.",
  "tika-vin05t:1378_4": "Cetiyassa santakena apaloketvāpi saṅghikakiccaṃ na vaṭṭati, tāvakālikaṃ pana gahetvā",
  "tika-vin05t:1378_5": "paṭipākatikaṃ kātuṃ vaṭṭati. Cetiye sudhākammādīni karontehi pana bhikkhācārato vā",
  "tika-vin05t:1378_6": "saṅghato vā yāpanamattaṃ alabhantehi cetiyasantakato yāpanamattaṃ gahetvā paribhuñjantehi",
  "tika-vin05t:1378_7": "vattaṃ kātuṃ vaṭṭati, “vattaṃ karomā”ti macchamaṃsādīhi saṅghabhattaṃ kātuṃ na vaṭṭati.",
  "tika-vin05t:1379_0": "Ye vihāre ropitā phalarukkhā saṅghena pariggahitā honti, jagganakammaṃ labhanti.",
  "tika-vin05t:1379_1": "Yesaṃ phalāni ghaṇṭiṃ paharitvā bhājetvā paribhuñjanti, tesu apalokanakammaṃ na kātabbaṃ.",
  "tika-vin05t:1379_2": "Ye pana apariggahitā, tesu apalokanakammaṃ kātabbaṃ, taṃ pana salākaggayāgaggabhattaggaantarasaaāpātesupi",
  "tika-vin05t:1379_3": "kātuṃ vaṭṭati, uposathagge pana vaṭṭatiyeva. Tattha hi anāgatānampi chandapārisuddhi",
  "tika-vin05t:1379_4": "āharīyati, tasmā taṃ suvisodhitaṃ hoti. Evañca pana kātabbaṃ, byattena bhikkhunā",
  "tika-vin05t:1379_5": "bhikkhusaṅghassa anumatiyā sāvetabbaṃ –",
  "tika-vin05t:1380_0": "“Bhante, yaṃ imasmiṃ vihāre antosīmāya saṅghasantakaṃ mūlatacapattaaṅkurapupphaphalakhādanīyādi",
  "tika-vin05t:1380_1": "atthi, taṃ sabbaṃ āgatāgatānaṃ bhikkhūnaṃ yathāsukhaṃ paribhuñjituṃ ruccatīti saṅghaṃ pucchāmī”ti –",
  "tika-vin05t:1381": "Tikkhattuṃ pucchitabbaṃ.",
  "tika-vin05t:1382_0": "Catūhi pañcahi bhikkhūhi kataṃ sukatameva. Yasmimpi vihāre dve tayo janā vasanti,",
  "tika-vin05t:1382_1": "tehi nisīditvā katampi saṅghena katasadisameva. Yasmiṃ pana eko bhikkhu hoti, tena",
  "tika-vin05t:1382_2": "bhikkhunā uposathadivase pubbakaraṇapubbakiccaṃ katvā nisinnena katampi katikavattaṃ",
  "tika-vin05t:1382_3": "saṅghena katasadisameva hoti. Karontena pana phalavārena kātumpi cattāro māse cha",
  "tika-vin05t:1382_4": "māse ekasaṃvaccharanti evaṃ paricchinditvāpi aparicchinditvāpi kātuṃ vaṭṭati. Paricchinne",
  "tika-vin05t:1382_5": "yathāparicchedaṃ paribhuñjitvā puna kātabbaṃ. Aparicchinne yāva rukkhā dharanti,",
  "tika-vin05t:1382_6": "tāva vaṭṭati. Yepi tesaṃ rukkhānaṃ bījehi aññe rukkhā ropitā honti, tesampi sā eva katikā.",
  "tika-vin05t:1383_0": "Sace pana aññasmiṃ vihāre ropitā honti, tesaṃ yattha ropitā, tasmiṃyeva vihāre saṅgho",
  "tika-vin05t:1383_1": "sāmī. Yepi aññato bījāni āharitvā purimavihāre pacchā ropitā, tesu aññā katikā kātabbā,",
  "tika-vin05t:1383_2": "katikāya katāya puggalikaṭṭhāne tiṭṭhanti, yathāsukhaṃ phalādīni paribhuñjituṃ vaṭṭanti.",
  "tika-vin05t:1383_3": "Sace panettha taṃ taṃ okāsaṃ parikkhipitvā pariveṇāni katvā jagganti, tesaṃ bhikkhūnaṃ",
  "tika-vin05t:1383_4": "puggalikaṭṭhāne tiṭṭhanti, aññe paribhuñjituṃ na labhanti. Tehi pana saṅghassa dasamabhāgaṃ",
  "tika-vin05t:1383_5": "datvā paribhuñjitabbāni. Yopi majjhevihāre rukkhaṃ sākhāhi parivāretvā rakkhati, tassapi eseva nayo.",
  "tika-vin05t:1384_0": "Porāṇakavihāraṃ gatassa sambhāvanīyabhikkhuno “thero āgato”ti phalāphalaṃ āharanti,",
  "tika-vin05t:1384_1": "sace tattha mūle sabbapariyattidharo bahussutabhikkhu vihāsi, “addhā ettha dīghā",
  "tika-vin05t:1384_2": "katikā katā bhavissatī”ti nikkukkuccena paribhuñjitabbaṃ. Vihāre phalāphalaṃ piṇḍapātikānampi",
  "tika-vin05t:1384_3": "vaṭṭati, dhutaṅgaṃ na kopeti. Sāmaṇerā attano ācariyupajjhāyānaṃ bahūni phalāni denti,",
  "tika-vin05t:1384_4": "aññe bhikkhū alabhantā khiyyanti, khiyyanamattameva taṃ hoti. Sace dubbhikkhaṃ hoti,",
  "tika-vin05t:1384_5": "ekaṃ panasarukkhaṃ nissāya saṭṭhipi janā jīvanti, tādise kāle sabbesaṃ saṅgahakaraṇatthāya",
  "tika-vin05t:1384_6": "bhājetvā khāditabbaṃ. Ayaṃ sāmīci. Yāva pana katikavattaṃ na paṭippassambhati, tāva",
  "tika-vin05t:1384_7": "tehi khāyitaṃ sukhāyitameva. Kadā pana katikavattaṃ paṭippassambhati? Yadā samaggo",
  "tika-vin05t:1384_8": "saṅgho sannipatitvā “ito paṭṭhāya bhājetvā khādantū”ti sāvebhi, ekabhikkhuke pana",
  "tika-vin05t:1384_9": "vihāre etena sāvitepi purimakatikā paṭippassambhatiyeva. Sace paṭippassaddhāya katikāya",
  "tika-vin05t:1384_10": "sāmaṇerā neva rukkhato pātenti, na bhūmito gahetvā bhikkhūnaṃ denti, patitaphalāni",
  "tika-vin05t:1384_11": "pādehi paharantā vicaranti, tesaṃ dasamabhāgato paṭṭhāya yāva upaḍḍhaphalabhāgena",
  "tika-vin05t:1384_12": "phātikammaṃ kātabbaṃ. Addhā phātikammalobhena āharitvā dassenti, puna subhikkhe jāte",
  "tika-vin05t:1384_13": "kappiyakārakesu āgantvā sākhāparivārādīni katvā rukkhe rakkhantesu sāmaṇerānaṃ phātikammaṃ",
  "tika-vin05t:1384_14": "na kātabbaṃ, bhājetvā paribhuñjitabbaṃ.",
  "tika-vin05t:1385_0": "“Vihāre phalāphalaṃ atthī”ti sāmantagāmehi manussā gilānānaṃ vā gabbhinīnaṃ vā atthāya",
  "tika-vin05t:1385_1": "āgantvā “ekaṃ nāḷikeraṃ detha, ambaṃ detha, labujaṃ dethā”ti yācanti, dātabbaṃ, na",
  "tika-vin05t:1385_2": "dātabbanti? Dātabbaṃ. Adīyamāne hi te domanassikā honti. Dentena pana saṅghaṃ sannipātetvā",
  "tika-vin05t:1385_3": "yāvatatiyaṃ sāvetvā apalokanakammaṃ katvāva dātabbaṃ, katikavattaṃ vā katvā ṭhapetabbaṃ,",
  "tika-vin05t:1385_4": "evañca pana kātabbaṃ. Byattena bhikkhunā saṅghassa anumatiyā sāvetabbaṃ –",
  "tika-vin05t:1386_0": "“Sāmantagāmehi manussā āgantvā gilānādīnaṃ atthāya phalāphalaṃ yācanti, dve nāḷikerāni",
  "tika-vin05t:1386_1": "dve tālaphalāni dve panasāni pañca ambāni pañca kadaliphalāni gaṇhantānaṃ anivāraṇaṃ,",
  "tika-vin05t:1386_2": "asukarukkhato ca asukarukkhato ca phalaṃ gaṇhantānaṃ anivāraṇaṃ ruccati bhikkhusaṅghassā”ti –",
  "tika-vin05t:1387_0": "Tikkhattuṃ vattabbaṃ. Tato paṭṭhāya gilānādīnaṃ nāmaṃ gahetvā yācantā “gaṇhathā”ti",
  "tika-vin05t:1387_1": "na vattabbā, vattaṃ pana ācikkhitabbaṃ “nāḷikerādīni iminā nāma paricchedena gaṇhantānaṃ",
  "tika-vin05t:1387_2": "asukarukkhato ca asukarukkhato ca phalaṃ gaṇhantānaṃ anivāraṇaṃ kata”nti. Anuvicaritvā",
  "tika-vin05t:1387_3": "pana “ayaṃ madhuraphalo ambo, ito gaṇhathā”tipi na vattabbā.",
  "tika-vin05t:1388_0": "Phalabhājanakāle pana āgatānaṃ sammatena upaḍḍhabhāgo dātabbo, asammatena apaloketvā",
  "tika-vin05t:1388_1": "dātabbaṃ. Khīṇaparibbayo vā maggagamiyasatthavāho vā añño vā issaro āgantvā yācati,",
  "tika-vin05t:1388_2": "apaloketvāva dātabbaṃ, balakkārena gahetvā khādanto na vāretabbo. Kuddho hi so rukkhepi",
  "tika-vin05t:1388_3": "chindeyya, aññampi anatthaṃ kareyya. Puggalikapariveṇaṃ āgantvā gilānassa nāmena",
  "tika-vin05t:1388_4": "yācanto “amhehi chāyādīnaṃ atthāya ropitaṃ, sace atthi, tumhe jānāthā”ti vattabbo.",
  "tika-vin05t:1388_5": "Yadi pana phalabharitāva rukkhā honti, kaṇṭake bandhitvā phalavārena gaṇhanti, apaccāsīsantena",
  "tika-vin05t:1388_6": "hutvā dātabbaṃ, balakkārena gaṇhanto na vāretabbo. Pubbe vuttamevettha kāraṇaṃ.",
  "tika-vin05t:1389_0": "Saṅghassa phalārāmo hoti, paṭijagganaṃ na labhati. Sace taṃ koci vattasīsena jaggati,",
  "tika-vin05t:1389_1": "saṅghasseva hoti. Athāpi kassaci paṭibalassa bhikkhuno “imaṃ sappurisa jaggitvā dehī”ti",
  "tika-vin05t:1389_2": "saṅgho bhāraṃ karoti, so ce vattasīsena jaggati, evampi saṅghasseva hoti. Phātikammaṃ",
  "tika-vin05t:1389_3": "paccāsīsantassa pana tatiyabhāgena vā upaḍḍhabhāgena vā phātikammaṃ kātabbaṃ. “Bhāriyaṃ",
  "tika-vin05t:1389_4": "kamma”nti vatvā ettakena anicchanto pana “sabbaṃ taveva santakaṃ katvā mūlabhāgaṃ",
  "tika-vin05t:1389_5": "dasamabhāgamattaṃ datvā jaggāhī”tipi vattabbo, garubhaṇḍattā pana na mūlacchejjavasena",
  "tika-vin05t:1389_6": "dātabbaṃ. So mūlabhāgaṃ datvā khādanto akatāvāsaṃ vā katvā katāvāsaṃ vā jaggitvā",
  "tika-vin05t:1389_7": "nissitakānaṃ ārāmaṃ niyyāteti, tehipi mūlabhāgo dātabbova.",
  "tika-vin05t:1390_0": "Yadā pana bhikkhū sayaṃ jaggituṃ pahonti, atha tesaṃ jaggituṃ na dātabbaṃ, jaggitakāle",
  "tika-vin05t:1390_1": "pana na vāretabbā, jagganakāleyeva vāretabbā. “Bahu tumhehi khāyitaṃ, idāni mā jaggittha,",
  "tika-vin05t:1390_2": "bhikkhusaṅghoyeva jaggissatī”ti vattabbaṃ. Sace pana neva vattasīsena jagganto atthi,",
  "tika-vin05t:1390_3": "na phātikammena, na saṅgho jaggituṃ pahoti, eko anāpucchitvāva jaggitvā phātikammaṃ",
  "tika-vin05t:1390_4": "vaḍḍhetvā paccāsīsati, apalokanakammena phātikammaṃ vaḍḍhetvāva dātabbaṃ. Iti imaṃ",
  "tika-vin05t:1390_5": "sabbampi kammalakkhaṇameva hoti. Apalokanakammaṃ imāni pañca ṭhānāni gacchati.",
  "tika-vin05t:1391": "256. Ñattikammaṭṭhānabhede pana –",
  "tika-vin05t:1392": "“Suṇātu me, bhante, saṅgho, itthannāmo itthannāmassa āyasmato upasampadāpekkho, anusiṭṭho so mayā, yadi saṅghassa pattakallaṃ, itthannāmo āgaccheyya, ‘āgacchāhī’ti vattabbo”ti –",
  "tika-vin05t:1393": "Evaṃ upasampadāpekkhassa osāraṇā osāraṇā nāma.",
  "tika-vin05t:1394_0": "“Suṇantu me āyasmantā, ayaṃ itthannāmo bhikkhu dhammakathiko, imassa neva suttaṃ",
  "tika-vin05t:1394_1": "āgacchati, no suttavibhaṅgo, so atthaṃ asallakkhetvā byañjanacchāyāya atthaṃ paṭibāhati,",
  "tika-vin05t:1394_2": "yadāyasmantānaṃ pattakallaṃ, itthannāmaṃ bhikkhuṃ vuṭṭhāpetvā avasesā imaṃ adhikaraṇaṃ vūpasameyyāmā”ti –",
  "tika-vin05t:1395": "Evaṃ ubbāhikavinicchaye dhammakathikassa bhikkhuno nissāraṇā nissāraṇā nāma.",
  "tika-vin05t:1396": "“Suṇātu me, bhante, saṅgho, ajjuposatho pannaraso, yadi saṅghassa pattakallaṃ, saṅgho uposathaṃ kareyyā”ti –",
  "tika-vin05t:1397": "Evaṃ uposathakammavasena ṭhapitā ñatti uposatho nāma.",
  "tika-vin05t:1398": "“Suṇātu me, bhante, saṅgho, ajja pavāraṇā pannarasī, yadi saṅghassa pattakallaṃ, saṅgho pavāreyyā”ti –",
  "tika-vin05t:1399": "Evaṃ pavāraṇakammavasena ṭhapitā ñatti pavāraṇā nāma.",
  "tika-vin05t:1400_0": "“Suṇātu me, bhante, saṅgho, itthannāmo itthannāmassa āyasmato upasampadāpekkho, yadi",
  "tika-vin05t:1400_1": "saṅghassa pattakallaṃ, ahaṃ itthannāmaṃ anusāseyya”nti, “yadi saṅghassa pattakallaṃ,",
  "tika-vin05t:1400_2": "itthannāmo itthannāmaṃ anusāseyyā”ti, “yadi saṅghassa pattakallaṃ, ahaṃ itthannāmaṃ",
  "tika-vin05t:1400_3": "antarāyike dhamme puccheyya”nti, “yadi saṅghassa pattakallaṃ, itthannāmo itthannāmaṃ",
  "tika-vin05t:1400_4": "antarāyike dhamme puccheyyā”ti, “yadi saṅghassa pattakallaṃ, ahaṃ itthannāmaṃ vinayaṃ",
  "tika-vin05t:1400_5": "puccheyya”nti, “yadi saṅghassa pattakallaṃ, itthannāmo itthannāmaṃ vinayaṃ puccheyyā”ti,",
  "tika-vin05t:1400_6": "“yadi saṅghassa pattakallaṃ, ahaṃ itthannāmena vinayaṃ puṭṭho vissajjeyya”nti, “yadi",
  "tika-vin05t:1400_7": "saṅghassa pattakallaṃ, itthannāmo itthannāmena vinayaṃ puṭṭho vissajjeyyā”ti –",
  "tika-vin05t:1401": "Evaṃ attānaṃ vā paraṃ vā sammannituṃ ṭhapitā ñatti sammuti nāma.",
  "tika-vin05t:1402_0": "“Suṇātu me, bhante, saṅgho, idaṃ cīvaraṃ itthannāmassa bhikkhuno nissaggiyaṃ saṅghassa",
  "tika-vin05t:1402_1": "nissaṭṭhaṃ, yadi saṅghassa pattakallaṃ, saṅgho imaṃ cīvaraṃ itthannāmassa bhikkhuno",
  "tika-vin05t:1402_2": "dadeyyā”ti, “yadāyasmantānaṃ pattakallaṃ, āyasmantā imaṃ cīvaraṃ itthannāmassa bhikkhuno dadeyyu”nti –",
  "tika-vin05t:1403": "Evaṃ nissaṭṭhacīvarapattādīnaṃ dānaṃ dānaṃ nāma.",
  "tika-vin05t:1404_0": "“Suṇātu me, bhante, saṅgho, ayaṃ itthannāmo bhikkhu āpattiṃ sarati vivarati uttāniṃ",
  "tika-vin05t:1404_1": "karoti deseti, yadi saṅghassa pattakallaṃ, ahaṃ itthannāmassa bhikkhuno āpattiṃ paṭiggaṇheyya”nti,",
  "tika-vin05t:1404_2": "“yadāyasmantānaṃ pattakallaṃ, ahaṃ itthannāmassa bhikkhuno āpattiṃ paṭiggaṇheyya”nti,",
  "tika-vin05t:1404_3": "tena vattabbo “passasī”ti. Āma, passāmīti. “Āyatiṃ saṃvareyyāsī”ti –",
  "tika-vin05t:1405": "Evaṃ āpattipaṭiggaho paṭiggaho nāma.",
  "tika-vin05t:1406": "“Suṇantu me āyasmantā āvāsikā, yadāyasmantānaṃ pattakallaṃ, idāni uposathaṃ kareyyāma, pātimokkhaṃ uddiseyyāma, āgame kāḷe pavāreyyāmā”ti.",
  "tika-vin05t:1407_0": "Te ce, bhikkhave, bhikkhū bhaṇḍanakārakā kalahakārakā vivādakārakā bhassakārakā saṅghe",
  "tika-vin05t:1407_1": "adhikaraṇakārakā taṃ kāḷaṃ anuvaseyyuṃ, āvāsikena bhikkhunā byattena paṭibalena āvāsikā bhikkhū ñāpetabbā –",
  "tika-vin05t:1408": "“Suṇantu me āyasmantā āvāsikā, yadāyasmantānaṃ pattakallaṃ, idāni uposathaṃ kareyyāma, pātimokkhaṃ uddiseyyāma, āgame juṇhe pavāreyyāmā”ti –",
  "tika-vin05t:1409": "Evaṃ katā pavāraṇāpaccukkaḍḍhanā paccukkaḍḍhanā nāma.",
  "tika-vin05t:1410": "Sabbeheva ekajjhaṃ sannipatitabbaṃ, sannipatitvā byattena bhikkhunā paṭibalena saṅgho ñāpetabbo –",
  "tika-vin05t:1411_0": "“Suṇātu me, bhante, saṅgho, amhākaṃ bhaṇḍanajātānaṃ kalahajātānaṃ vivādāpannānaṃ",
  "tika-vin05t:1411_1": "viharataṃ bahuṃ assāmaṇakaṃ ajjhāciṇṇaṃ bhāsitaparikkantaṃ, sace mayaṃ imāhi āpattīhi",
  "tika-vin05t:1411_2": "aññamaññaṃ kāressāma, siyāpi taṃ adhikaraṇaṃ kakkhaḷattāya vāḷattāya bhedāya saṃvatteyya,",
  "tika-vin05t:1411_3": "yadi saṅghassa pattakallaṃ, saṅgho imaṃ adhikaraṇaṃ tiṇavatthārakena vūpasameyya",
  "tika-vin05t:1411_4": "ṭhapetvā thullavajjaṃ ṭhapetvā gihippaṭisaṃyutta”nti –",
  "tika-vin05t:1412": "Evaṃ tiṇavatthārakasamathena katvā sabbapaṭhamā sabbasaṅgāhikañatti kammalakkhaṇaṃ nāma.",
  "tika-vin05t:1413": "Tathā tato parā ekekasmiṃ pakkhe ekekaṃ katvā dve ñattiyo. Iti yathāvuttappabhedaṃ osāraṇaṃ nissāraṇaṃ…pe… kammalakkhaṇaññeva navamanti ñattikammaṃ imāni nava ṭhānāni gacchati.",
  "tika-vin05t:1414_0": "257. Ñattidutiyakammaṭṭhānabhede pana vaḍḍhassa licchavino pattanikkujjanavasena",
  "tika-vin05t:1414_1": "khandhake vuttā nissāraṇā, tasseva pattukkujjanavasena khandhake vuttā osāraṇā ca",
  "tika-vin05t:1414_2": "veditabbā. Vuttañhetaṃ –",
  "tika-vin05t:1415_0": "“Aṭṭhahi, bhikkhave, aṅgehi samannāgatassa upāsakassa patto nikkujjitabbo. Bhikkhūnaṃ",
  "tika-vin05t:1415_1": "alābhāya parisakkati, bhikkhūnaṃ anatthāya parisakkati, bhikkhūnaṃ avāsāya parisakkati,",
  "tika-vin05t:1415_2": "bhikkhū akkosati paribhāsati, bhikkhū bhikkhūhi bhedeti, buddhassa avaṇṇaṃ bhāsati,",
  "tika-vin05t:1415_3": "dhammassa avaṇṇaṃ bhāsati, saṅghassa avaṇṇaṃ bhāsati. Anujānāmi, bhikkhave, imehi",
  "tika-vin05t:1415_4": "aṭṭhahi aṅgehi samannāgatassa upāsakassa pattaṃ nikkujjituṃ.",
  "tika-vin05t:1416": "Evañca pana bhikkhave nikkujjitabbo. Byattena bhikkhunā paṭibalena saṅgho ñāpetabbo –",
  "tika-vin05t:1417_0": "“Suṇātu me, bhante, saṅgho, vaḍḍho licchavī āyasmantaṃ dabbaṃ mallaputtaṃ amūlikāya",
  "tika-vin05t:1417_1": "sīlavipattiyā anuddhaṃseti, yadi saṅghassa pattakallaṃ, saṅgho vaḍḍhassa licchavissa",
  "tika-vin05t:1417_2": "pattaṃ nikkujjeyya, asambhogaṃ saṅghena kareyya, esā ñatti.",
  "tika-vin05t:1418_0": "“Suṇātu me, bhante, saṅgho, vaḍḍho licchavī āyasmantaṃ dabbaṃ mallaputtaṃ amūlikāya",
  "tika-vin05t:1418_1": "sīlavipattiyā anuddhaṃseti, saṅgho vaḍḍhassa licchavissa pattaṃ nikkujjati, asambhogaṃ",
  "tika-vin05t:1418_2": "saṅghena karoti, yassāyasmato khamati vaḍḍhassa licchavissa pattassa nikkujjanā asambhogaṃ",
  "tika-vin05t:1418_3": "saṅghena karaṇaṃ, so tuṇhassa. Yassa nakkhamati, so bhāseyya.",
  "tika-vin05t:1419": "“Nikkujjito saṅghena vaḍḍhassa licchavissa patto asambhogo saṅghena, khamati saṅghassa, tasmā tuṇhī, evametaṃ dhārayāmī”ti.",
  "tika-vin05t:1420_0": "Aṭṭhahi, bhikkhave, aṅgehi samannāgatassa upāsakassa patto ukkujjitabbo. Na bhikkhūnaṃ",
  "tika-vin05t:1420_1": "alābhāya parisakkati, na bhikkhūnaṃ anatthāya parisakkati…pe… na saṅghassa avaṇṇaṃ",
  "tika-vin05t:1420_2": "bhāsati. Anujānāmi, bhikkhave, imehi aṭṭhahi aṅgehi samannāgatassa upāsakassa pattaṃ ukkujjituṃ.",
  "tika-vin05t:1421_0": "Evañca pana, bhikkhave, ukkujjitabbo. Tena, bhikkhave, vaḍḍhena licchavinā saṅghaṃ",
  "tika-vin05t:1421_1": "upasaṅkamitvā ekaṃsaṃ uttarāsaṅgaṃ karitvā bhikkhūnaṃ pāde vanditvā ukkuṭikaṃ nisīditvā",
  "tika-vin05t:1421_2": "añjaliṃ paggahetvā evamassa vacanīyo –",
  "tika-vin05t:1422": "“Saṅghena me, bhante, patto nikkujjito, asambhogomhi saṅghena, sohaṃ, bhante, sammā vattāmi, lomaṃ pātemi, netthāraṃ vattāmi, saṅghaṃ pattukkujjanaṃ yācāmī”ti.",
  "tika-vin05t:1423": "Dutiyampi yācitabbo. Tatiyampi yācitabbo.",
  "tika-vin05t:1424": "Byattena bhikkhunā paṭibalena saṅgho ñāpetabbo –",
  "tika-vin05t:1425_0": "“Suṇātu me, bhante, saṅgho, saṅghena vaḍḍhassa licchavissa patto nikkujjito, asambhogo",
  "tika-vin05t:1425_1": "saṅghena, so sammā vattati, lomaṃ pāteti, netthāraṃ vattati, saṅghaṃ pattukkujjanaṃ",
  "tika-vin05t:1425_2": "yācati, yadi saṅghassa pattakallaṃ, saṅgho vaḍḍhassa licchavissa pattaṃ ukkujjeyya,",
  "tika-vin05t:1425_3": "sambhogaṃ saṅghena kareyya, esā ñatti.",
  "tika-vin05t:1426_0": "“Suṇātu me, bhante, saṅgho, saṅghena vaḍḍhassa licchavissa patto nikkujjito, asambhogo",
  "tika-vin05t:1426_1": "saṅghena, so sammā vattati, lomaṃ pāteti, netthāraṃ vattati, saṅghaṃ pattukkujjanaṃ",
  "tika-vin05t:1426_2": "yācati, saṅgho vaḍḍhassa licchavissa pattaṃ ukkujjati, sambhogaṃ saṅghena karoti,",
  "tika-vin05t:1426_3": "yassāyasmato khamati vaḍḍhassa licchavissa pattassa ukkujjanā sambhogaṃ saṅghena",
  "tika-vin05t:1426_4": "karaṇaṃ, so tuṇhassa. Yassa nakkhamati, so bhāseyya.",
  "tika-vin05t:1427": "“Ukkujjito saṅghena vaḍḍhassa licchavissa patto sambhogo saṅghena, khamati saṅghassa, tasmā tuṇhī, evametaṃ dhārayāmī”ti.",
  "tika-vin05t:1428_0": "Ettha ca aṭṭhasu aṅgesu ekakenapi aṅgena samannāgatassa pattanikkujjanakammaṃ kātuṃ",
  "tika-vin05t:1428_1": "vaṭṭati, antosīmāya vā nissīmaṃ gantvā nadīādīsu vā nikkujjituṃ vaṭṭatiyeva. Evaṃ",
  "tika-vin05t:1428_2": "nikkujjite pana patte tassa gehe koci deyyadhammo na gahetabbo, “asukassa gehe bhikkhaṃ",
  "tika-vin05t:1428_3": "mā gaṇhitthā”ti aññavihāresupi pesetabbaṃ. Ukkujjanakāle pana yāvatatiyaṃ yācāpetvā",
  "tika-vin05t:1428_4": "hatthapāsaṃ vijahāpetvā ñattidutiyakammena ukkujjitabbo.",
  "tika-vin05t:1429_0": "Sīmāsammuti, ticīvarena avippavāsasammuti, santhatasammuti,",
  "tika-vin05t:1429_1": "bhattuddesakasenāsanaggāhāpakabhaṇḍāgāriyacīvarapaṭiggāhakacīvarabhājakayāgubhājakakhajjabhājakaphalabhājakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutīti",
  "tika-vin05t:1429_2": "etāsaṃ sammutīnaṃ vasena sammuti veditabbā. Kathinacīvaradānamatakacīvaradānavasena",
  "tika-vin05t:1429_3": "dānaṃ veditabbaṃ. Kathinuddhāravasena uddhāro veditabbo. Kuṭivatthuvihāravatthudesanāvasena",
  "tika-vin05t:1429_4": "desanā veditabbā. Yā pana tiṇavatthārakasamathe sabbasaṅgāhikañattiñca ekekasmiṃ",
  "tika-vin05t:1429_5": "pakkhe ekekañattiñcāti tisso ñattiyo ṭhapetvā puna ekekasmiṃ pakkhe ekekāti dve ñattidutiyakammavācā",
  "tika-vin05t:1429_6": "vuttā, tāsaṃ vasena kammalakkhaṇaṃ veditabbaṃ. Iti ñattidutiyakammaṃ imāni satta ṭhānāni gacchati.",
  "tika-vin05t:1430_0": "258. Ñatticatutthakammaṭṭhānabhede pana tajjanīyakammādīnaṃ sattannaṃ kammānaṃ vasena",
  "tika-vin05t:1430_1": "nissāraṇā, tesaṃyeva ca kammānaṃ paṭippassambhanavasena osāraṇā veditabbā. Bhikkhunovādakasammutivasena",
  "tika-vin05t:1430_2": "sammuti veditabbā. Parivāsadānamānattadānavasena dānaṃ veditabbaṃ. Mūlāyapaṭikassanakammavasena",
  "tika-vin05t:1430_3": "niggaho veditabbo. Ukkhittānuvattikā, aṭṭha yāvatatiyakā, ariṭṭho, caṇḍakāḷī ca imete",
  "tika-vin05t:1430_4": "yāvatatiyakāti imāsaṃ ekādasannaṃ samanubhāsanānaṃ vasena samanubhāsanā veditabbā.",
  "tika-vin05t:1430_5": "Upasampadakammaabbhānakammavasena kammalakkhaṇaṃ veditabbaṃ. Iti ñatticatutthakammaṃ",
  "tika-vin05t:1430_6": "imāni satta ṭhānāni gacchati. Evaṃ kammāni ca kammavipatti ca tesaṃ kammānaṃ kārakasaṅghaparicchedo",
  "tika-vin05t:1430_7": "ca vipattivirahitānaṃ kammānaṃ ṭhānabhedagamanañca veditabbaṃ.",
  "tika-vin05t:1431": "Iti pāḷimuttakavinayavinicchayasaṅgahe",
  "tika-vin05t:1432": "Kammākammavinicchayakathā samattā.",
  "tika-vin05t:1433": "Pakiṇṇakakaṇḍamātikā",
  "tika-vin05t:1434": "Gaṇabhojaṃ paramparaṃ, nāpucchā paṃsukūlakaṃ;",
  "tika-vin05t:1435": "Acchinnaṃ paṭibhānañca, vippakatauddisanaṃ.",
  "tika-vin05t:1436": "Tivassantaṃ dīghāsanaṃ, gilānupaṭṭhavaṇṇanaṃ;",
  "tika-vin05t:1437": "Attapātamanavekkhaṃ, silāpavijjhalimpanaṃ.",
  "tika-vin05t:1438": "Micchādiṭṭhigopadānaṃ, dhammikārakkhuccārādi;",
  "tika-vin05t:1439": "Nhānaghaṃsaṃ paṇḍakādi, dīghakesādyādāsādi.",
  "tika-vin05t:1440": "Naccādaṅgachedaniddhi, patto sabbapaṃsukūlaṃ;",
  "tika-vin05t:1441": "Parissāvanaṃ naggo ca, pupphagandhaāsittakaṃ.",
  "tika-vin05t:1442": "Maḷorikekabhājanaṃ, celapaṭi pādaghaṃsī;",
  "tika-vin05t:1443": "Bījanī chattanakhādi, kāyabandhanivāsanaṃ.",
  "tika-vin05t:1444": "Kājaharaṃ dantakaṭṭhaṃ, rukkhāroho chandāropo;",
  "tika-vin05t:1445": "Lokāyataṃ khipitako, lasuṇaṃ nakkamitabbaṃ.",
  "tika-vin05t:1446": "Avandiyo tūlabhisi, bimbohanaāsandādi;",
  "tika-vin05t:1447": "Uccāsanamahāsanaṃ, cīvaraadhammokāso.",
  "tika-vin05t:1448": "Saddhādeyyaṃ santuttaraṃ, nikkhepo satthakammādi;",
  "tika-vin05t:1449": "Nahāpito dasabhāgo, pātheyyaṃ mahāpadeso;",
  "tika-vin05t:1450": "Ānisaṃsoti mātikā.",
  "tika-vin05t:1451": "34. Pakiṇṇakavinicchayakathā",
  "tika-vin05t:1452_0": "1. Idāni pakiṇṇakakathā ca veditabbā. “Gaṇabhojane aññatra samayā pācittiya”nti vuttaṃ",
  "tika-vin05t:1452_1": "gaṇabhojanaṃ dvīhi ākārehi pasavati viññattito vā nimantanato vā. Kathaṃ viññattito",
  "tika-vin05t:1452_2": "pasavati? Cattāro bhikkhū ekato ṭhitā vā nisinnā vā upāsakaṃ disvā “amhākaṃ catunnampi",
  "tika-vin05t:1452_3": "bhattaṃ dehī”ti vā viññāpeyyuṃ, pāṭekkaṃ vā passitvā “mayhaṃ dehi, mayhaṃ dehī”ti",
  "tika-vin05t:1452_4": "evaṃ ekato vā nānāto vā viññāpetvā ekato vā gacchantu nānāto vā, bhattaṃ gahetvāpi",
  "tika-vin05t:1452_5": "ekato vā bhuñjantu nānāto vā. Sace ekato gaṇhanti, gaṇabhojanaṃ hoti, sabbesaṃ āpatti.",
  "tika-vin05t:1452_6": "Paṭiggahaṇameva hettha pamāṇaṃ. Evaṃ viññattito pasavati.",
  "tika-vin05t:1453_0": "Kathaṃ nimantanato pasavati? Cattāro bhikkhū upasaṅkamitvā “tumhe, bhante, odanena",
  "tika-vin05t:1453_1": "nimantemi, odanaṃ me gaṇhatha ākaṅkhatha oloketha adhivāsetha paṭimānethā”ti evaṃ",
  "tika-vin05t:1453_2": "yena kenaci vevacanena vā bhāsantarena vā pañcannaṃ bhojanānaṃ nāmaṃ gahetvā nimanteti.",
  "tika-vin05t:1453_3": "Evaṃ ekato nimantitā paricchinnakālavasena ajjatanāya vā svātanāya vā ekato gacchanti,",
  "tika-vin05t:1453_4": "ekato gaṇhanti, ekato bhuñjanti, gaṇabhojanaṃ hoti, sabbesaṃ āpatti. Ekato nimantitā",
  "tika-vin05t:1453_5": "ekato vā nānāto vā gacchanti, ekato gaṇhanti, ekato vā nānāto vā bhuñjanti, āpattiyeva.",
  "tika-vin05t:1453_6": "Ekato nimantitā ekato vā nānāto vā gacchanti, nānāto gaṇhanti, ekato vā nānāto vā",
  "tika-vin05t:1453_7": "bhuñjanti, anāpatti. Cattāri pariveṇāni vā vihāre vā gantvā nānāto nimantitā, ekaṭṭhāne",
  "tika-vin05t:1453_8": "ṭhitesuyeva vā eko puttena eko pitarāti evampi nānāto nimantitā ekato vā nānāto vā",
  "tika-vin05t:1453_9": "gacchantu, ekato vā nānāto vā bhuñjantu, sace ekato gaṇhanti, gaṇabhojanaṃ hoti,",
  "tika-vin05t:1453_10": "sabbesaṃ āpatti. Evaṃ tāva nimantanato pasavati.",
  "tika-vin05t:1454_0": "Tasmā sace koci saṅghabhattaṃ kattukāmena nimantanatthāya pesito vihāraṃ āgamma “bhante,",
  "tika-vin05t:1454_1": "sve amhākaṃ ghare bhikkhaṃ gaṇhathā”ti avatvā “bhattaṃ gaṇhathā”ti vā “saṅghabhattaṃ",
  "tika-vin05t:1454_2": "gaṇhathā”ti vā “saṅgho bhattaṃ gaṇhatū”ti vā vadati, bhattuddesakena paṇḍitena bhavitabbaṃ.",
  "tika-vin05t:1454_3": "Nimantanikā gaṇabhojanato, piṇḍapātikā ca dhutaṅgabhedato mocetabbā. Kathaṃ? Evaṃ",
  "tika-vin05t:1454_4": "tāva vattabbaṃ “sve na sakkā upāsakā”ti. Punadivase, bhanteti. Punadivasepi na sakkāti.",
  "tika-vin05t:1454_5": "Evaṃ yāva aḍḍhamāsampi haritvā puna vattabbo “kiṃ tvaṃ avacā”ti. Sace punapi “saṅghabhattaṃ",
  "tika-vin05t:1454_6": "gaṇhathā”ti vadati, tato “imaṃ tāva upāsaka pupphaṃ kappiyaṃ karohi, imaṃ tiṇa”nti",
  "tika-vin05t:1454_7": "evaṃ vikkhepaṃ katvā puna “tvaṃ kiṃ kathayitthā”ti pucchitabbo. Sace punapi tatheva",
  "tika-vin05t:1454_8": "vadati, “āvuso, tvaṃ piṇḍapātike vā mahallakatthere vā na lacchasi, sāmaṇere lacchasī”ti",
  "tika-vin05t:1454_9": "vattabbo. “Nanu, bhante, asukasmiṃ asukasmiñca gāme bhadante bhojesuṃ, ahaṃ kasmā",
  "tika-vin05t:1454_10": "na labhāmī”ti ca vutte te nimantituṃ jānanti, tvaṃ na jānāsīti. Te kathaṃ nimantesuṃ,",
  "tika-vin05t:1454_11": "bhanteti? Te evamāhaṃsu “amhākaṃ, bhante, bhikkhaṃ gaṇhathā”ti. Sace sopi tatheva vadati, vaṭṭati.",
  "tika-vin05t:1455_0": "Atha punapi “bhattaṃ gaṇhathā”ti vadati, “na dāni tvaṃ, āvuso, bahū bhikkhū lacchasi,",
  "tika-vin05t:1455_1": "tayo eva, āvuso, lacchasī”ti vattabbo. “Nanu, bhante, amukasmiñca amukasmiñca gāme",
  "tika-vin05t:1455_2": "sakalaṃ bhikkhusaṅghaṃ bhojesuṃ, ahaṃ kasmā na labhāmī”ti. “Tvaṃ nimantituṃ na jānāsī”ti.",
  "tika-vin05t:1455_3": "Te kathaṃ nimantesuṃ, bhanteti? Te evamāhaṃsu “amhākaṃ, bhante, bhikkhaṃ gaṇhathā”ti.",
  "tika-vin05t:1455_4": "Sace sopi tatheva “bhikkhaṃ gaṇhathā”ti vadati, vaṭṭati. Atha punapi “bhattamevā”ti",
  "tika-vin05t:1455_5": "vadati, tato vattabbo – “gaccha tvaṃ, natthamhākaṃ tava bhattenattho, nibaddhagocaro",
  "tika-vin05t:1455_6": "esa amhākaṃ, mayamettha piṇḍāya carissāmā”ti. Taṃ “caratha, bhante”ti vatvā āgataṃ",
  "tika-vin05t:1455_7": "pucchanti “kiṃ bho laddhā bhikkhū”ti? Kiṃ etena, bahu ettha vattabbaṃ, therā “sve",
  "tika-vin05t:1455_8": "piṇḍāya carissāmā”ti āhaṃsu, mā dāni tumhe pamajjitthāti. Dutiyadivase cetiyavattaṃ",
  "tika-vin05t:1455_9": "katvā ṭhitabhikkhū saṅghattherena vattabbā “āvuso, dhuragāme saṅghabhattaṃ, apaṇḍitamanusso",
  "tika-vin05t:1455_10": "pana agamāsi, gacchāma, dhuragāme piṇḍāya carissāmā”ti. Bhikkhūhi therassa vacanaṃ",
  "tika-vin05t:1455_11": "kātabbaṃ, na dubbacehi bhavitabbaṃ, gāmadvāre aṭṭhatvāva piṇḍāya caritabbaṃ, tesu",
  "tika-vin05t:1455_12": "pattāni gahetvā nisīdāpetvā bhojentesu bhuñjitabbaṃ.",
  "tika-vin05t:1456_0": "Sace āsanasālāya bhattaṃ ṭhapetvā rathikāsu āhiṇḍantā ārocenti “āsanasālāyaṃ, bhante,",
  "tika-vin05t:1456_1": "bhattaṃ gaṇhathā”ti, na vaṭṭati. Atha pana “bhattaṃ ādāya tattha tattha gantvā bhattaṃ",
  "tika-vin05t:1456_2": "gaṇhathā”ti vadanti, paṭikacceva vā vihāraṃ atiharitvā patirūpe ṭhāne ṭhapetvā āgatāgatānaṃ",
  "tika-vin05t:1456_3": "denti, ayaṃ abhihaṭabhikkhā nāma vaṭṭati. Sace pana bhattasālāya dānaṃ sajjetvā taṃ",
  "tika-vin05t:1456_4": "taṃ pariveṇaṃ pahiṇanti “bhattasālāya bhattaṃ gaṇhathā”ti, vaṭṭati. Ye pana manussā",
  "tika-vin05t:1456_5": "piṇḍacārike bhikkhū disvā āsanasālaṃ sammajjitvā tattha nisīdāpetvā bhojenti, na",
  "tika-vin05t:1456_6": "te paṭikkhipitabbā. Ye pana gāme bhikkhaṃ alabhitvā gāmato nikkhamante bhikkhū disvā",
  "tika-vin05t:1456_7": "“bhante, bhattaṃ gaṇhathā”ti vadanti, te paṭikkhipitabbā, na nivattitabbaṃ. Sace",
  "tika-vin05t:1456_8": "“nivattatha, bhante, bhattaṃ gaṇhathā”ti vadanti, “nivattathā”ti vuttapade nivattituṃ",
  "tika-vin05t:1456_9": "vaṭṭati. “Nivattatha, bhante, ghare bhattaṃ kataṃ, gāme bhattaṃ kata”nti vadanti,",
  "tika-vin05t:1456_10": "gehe ca gāme ca bhattaṃ nāma yassa kassaci hoti, nivattituṃ vaṭṭati. “Nivattatha",
  "tika-vin05t:1456_11": "bhattaṃ gaṇhathā”ti sambandhaṃ katvā vadanti, nivattituṃ na vaṭṭati. Āsanasālāto",
  "tika-vin05t:1456_12": "piṇḍāya carituṃ nikkhamante disvā “nisīdatha, bhante, bhattaṃ gaṇhathā”ti vuttepi eseva nayo.",
  "tika-vin05t:1457_0": "“Aññatra samayā”ti vacanato gilānasamayo cīvaradānasamayo cīvarakārasamayo addhānagamanasamayo",
  "tika-vin05t:1457_1": "nāvābhiruhanasamayo mahāsamayo samaṇabhattasamayoti etesu sattasu samayesu aññatarasmiṃ",
  "tika-vin05t:1457_2": "anāpatti. Tasmā yathā mahācammassa parato maṃsaṃ dissati, evaṃ antamaso pādāpi phālitā",
  "tika-vin05t:1457_3": "honti, vālikāya vā sakkharāya vā pahaṭamatte dukkhaṃ uppādenti, na sakkā ca hoti",
  "tika-vin05t:1457_4": "antogāme piṇḍāya carituṃ, īdise gelaññe gilānasamayoti bhuñjitabbaṃ, na lesakappiyaṃ kātabbaṃ.",
  "tika-vin05t:1458_0": "Cīvaradānasamayo nāma anatthate kathine vassānassa pacchimo māso, atthate kathine",
  "tika-vin05t:1458_1": "pañcamāsā. Etthantare “cīvaradānasamayo”ti bhuñjitabbaṃ. Cīvare kariyamāne cīvarakārasamayoti",
  "tika-vin05t:1458_2": "bhuñjitabbaṃ. Yadā hi sāṭakañca suttañca labhitvā cīvaraṃ karonti, ayaṃ cīvarakārasamayo",
  "tika-vin05t:1458_3": "nāma, visuṃ cīvarakārasamayo nāma natthi, tasmā yo tattha cīvare kattabbaṃ yaṃ kiñci",
  "tika-vin05t:1458_4": "kammaṃ karoti, mahāpaccariyañhi “antamaso sūcivedhako”tipi vuttaṃ. Tena “cīvarakārasamayo”ti",
  "tika-vin05t:1458_5": "bhuñjitabbaṃ. Kurundiyaṃ pana vitthāreneva vuttaṃ “yo cīvaraṃ vicāreti chindati,",
  "tika-vin05t:1458_6": "moghasuttakaṃ ṭhapeti, āgantukapattaṃ ṭhapeti, paccāgataṃ sibbeti, āgantukapattaṃ",
  "tika-vin05t:1458_7": "bandhati, anuvātaṃ chindati ghaṭeti āropeti, tattha paccāgataṃ sibbeti, suttaṃ karoti",
  "tika-vin05t:1458_8": "valeti, pipphalikaṃ niseti, parivattanaṃ karoti, sabbopi cīvaraṃ karotiyevāti vuccati.",
  "tika-vin05t:1458_9": "Yo pana samīpe nisinno jātakaṃ vā dhammapadaṃ vā katheti, ayaṃ na cīvarakārako, etaṃ",
  "tika-vin05t:1458_10": "ṭhapetvā sesānaṃ gaṇabhojane anāpattī”ti.",
  "tika-vin05t:1459": "Addhānagamanasamaye antamaso aḍḍhayojanaṃ gantukāmenapi “aḍḍhayojanaṃ gacchissāmī”ti bhuñjitabbaṃ, gacchantena bhuñjitabbaṃ, gatena ekadivasaṃ bhuñjitabbaṃ.",
  "tika-vin05t:1460": "Nāvābhiruhanasamaye “nāvaṃ abhiruhissāmī”ti bhuñjitabbaṃ, āruḷhena icchitaṭṭhānaṃ gantvāpi yāva na orohati, tāva bhuñjitabbaṃ, oruḷhena ekadivasaṃ bhuñjitabbaṃ.",
  "tika-vin05t:1461_0": "Mahāsamayo nāma yattha dve tayo bhikkhū piṇḍāya caritvā yāpenti, antamaso catutthepi",
  "tika-vin05t:1461_1": "āgate na yāpenti, ayaṃ mahāsamayo. Yattha pana sataṃ vā sahassaṃ vā sannipatanti,",
  "tika-vin05t:1461_2": "tattha vattabbameva natthi, tasmā tādise kāle “mahāsamayo”ti adhiṭṭhahitvā bhuñjitabbaṃ.",
  "tika-vin05t:1462_0": "Samaṇabhattasamayo nāma yo koci paribbājakasamāpanno bhattaṃ karoti, ayaṃ samaṇabhattasamayova.",
  "tika-vin05t:1462_1": "Tasmā sahadhammikesu vā titthiyesu vā aññatarena yena kenaci kate bhatte “samaṇabhattasamayo”ti",
  "tika-vin05t:1462_2": "bhuñjitabbaṃ. “Anāpatti samaye, dve tayo ekato bhuñjanti, piṇḍāya caritvā ekato sannipatitvā",
  "tika-vin05t:1462_3": "bhuñjanti, niccabhattaṃ, salākabhattaṃ, pakkhikaṃ, uposathikaṃ, pāṭipadikaṃ, pañca",
  "tika-vin05t:1462_4": "bhojanāni ṭhapetvā sabbattha anāpattī”ti vacanato yepi akappiyanimantanaṃ sādiyitvā",
  "tika-vin05t:1462_5": "dve vā tayo vā ekato gahetvā bhuñjanti, tesampi anāpatti.",
  "tika-vin05t:1463_0": "Tattha animantitacatutthaṃ piṇḍapātikacatutthaṃ anupasampannacatutthaṃ pattacatutthaṃ",
  "tika-vin05t:1463_1": "gilānacatutthanti pañcannaṃ catutthānaṃ vasena vinicchayo veditabbo. Kathaṃ? Idhekacco",
  "tika-vin05t:1463_2": "cattāro bhikkhū “bhattaṃ gaṇhathā”ti nimanteti. Tesu tayo gatā, eko na gato. Upāsako",
  "tika-vin05t:1463_3": "“eko, bhante, thero kuhi”nti pucchati. Nāgato upāsakāti. So aññaṃ taṃkhaṇappattaṃ",
  "tika-vin05t:1463_4": "kañci “ehi, bhante”ti gharaṃ pavesetvā catunnampi bhattaṃ deti, sabbesaṃ anāpatti.",
  "tika-vin05t:1463_5": "Kasmā? Gaṇapūrakassa animantitattā. Tayo eva hi tattha nimantitā gaṇhiṃsu, tehi gaṇo",
  "tika-vin05t:1463_6": "na pūrati, gaṇapūrako ca animantito, tena gaṇo bhijjatīti. Etaṃ animantitacatutthaṃ.",
  "tika-vin05t:1464_0": "Piṇḍapātikacatutthe nimantanakāle eko piṇḍapātiko hoti, so nādhivāseti, gamanavelāyaṃ",
  "tika-vin05t:1464_1": "pana “ehi bhante”ti vutte anadhivāsitattā anāgacchantampi “etha bhikkhaṃ lacchathā”ti",
  "tika-vin05t:1464_2": "gahetvā gacchanti, so taṃ gaṇaṃ bhindati, tasmā sabbesaṃ anāpatti.",
  "tika-vin05t:1465": "Anupasampannacatutthe sāmaṇerena saddhiṃ nimantitā honti, sopi gaṇaṃ bhindati.",
  "tika-vin05t:1466": "Pattacatutthe eko sayaṃ āgantvā pattaṃ peseti, evampi gaṇo bhijjati, tasmā sabbesaṃ anāpatti.",
  "tika-vin05t:1467_0": "Gilānacatutthe gilānena saddhiṃ nimantitā honti, tattha gilānasseva anāpatti, itaresaṃ",
  "tika-vin05t:1467_1": "pana gaṇapūrako hoti. Na hi gilānena gaṇo bhijjati, tasmā tesaṃ āpatti. Mahāpaccariyaṃ",
  "tika-vin05t:1467_2": "pana avisesena vuttaṃ “samayaladdhako sayameva muccati, sesānaṃ gaṇapūrakattā āpattikaro",
  "tika-vin05t:1467_3": "hotī”ti. Tasmā cīvaradānasamayaladdhakādīnampi vasena catukkāni veditabbāni.",
  "tika-vin05t:1468_0": "Sace pana adhivāsetvā gatesupi catūsu janesu eko paṇḍito bhikkhu “ahaṃ tumhākaṃ gaṇaṃ",
  "tika-vin05t:1468_1": "bhindissāmi, nimantanaṃ sādiyathā”ti vatvā yāgukhajjakāvasāne bhattatthāya pattaṃ",
  "tika-vin05t:1468_2": "gaṇhantānaṃ adatvā “ime tāva bhikkhū bhojetvā vissajjetha, ahaṃ pacchā anumodanaṃ",
  "tika-vin05t:1468_3": "katvā gamissāmī”ti nisinno, tesu bhutvā gatesu “detha, bhante, patta”nti upāsakena",
  "tika-vin05t:1468_4": "pattaṃ gahetvā bhatte dinne bhuñjitvā anumodanaṃ katvā gacchati, sabbesaṃ anāpatti.",
  "tika-vin05t:1468_5": "Pañcannañhi bhojanānaṃyeva vasena gaṇabhojane visaṅketaṃ natthi, odanena nimantetvā",
  "tika-vin05t:1468_6": "kummāsaṃ gaṇhantāpi āpajjanti, tāni ca tehi ekato na gahitāni, yāguādīhi pana visaṅketaṃ",
  "tika-vin05t:1468_7": "hoti, tāni tehi ekato gahitānīti evaṃ eko paṇḍito aññesampi anāpattiṃ karoti. Niccabhattanti",
  "tika-vin05t:1468_8": "dhuvabhattaṃ vuccati, “niccabhattaṃ gaṇhathā”ti vadanti, bahūnaṃ ekato gahetuṃ vaṭṭati.",
  "tika-vin05t:1468_9": "Salākabhattādīsupi eseva nayo.",
  "tika-vin05t:1469_0": "2. “Paramparabhojane aññatra samayā pācittiya”nti vuttaṃ paramparabhojanaṃ pana nimantanatoyeva",
  "tika-vin05t:1469_1": "pasavati. Yo hi “pañcannaṃ bhojanānaṃ aññatarena bhojanena bhattaṃ gaṇhathā”tiādinā",
  "tika-vin05t:1469_2": "nimantito taṃ ṭhapetvā aññaṃ pañcannaṃ bhojanānaṃ aññatarabhojanaṃ bhuñjati, tassetaṃ",
  "tika-vin05t:1469_3": "bhojanaṃ “paramparabhojana”nti vuccati. Evaṃ bhuñjantassa ṭhapetvā gilānasamayaṃ",
  "tika-vin05t:1469_4": "cīvaradānasamayaṃ cīvarakārasamayañca aññasmiṃ samaye pācittiyaṃ vuttaṃ, tasmā nimantanapaṭipāṭiyāva",
  "tika-vin05t:1469_5": "bhuñjitabbaṃ, na uppaṭipāṭiyā.",
  "tika-vin05t:1470_0": "“Anujānāmi, bhikkhave, vikappetvā paramparabhojanaṃ bhuñjitu”nti vacanato paṭhamanimantanaṃ",
  "tika-vin05t:1470_1": "aññassa vikappetvāpi paribhuñjituṃ vaṭṭati. Ayaṃ vikappanā nāma sammukhāpi parammukhāpi",
  "tika-vin05t:1470_2": "vaṭṭati. Sammukhā disvā “mayhaṃ bhattapaccāsaṃ tuyhaṃ vikappemī”ti vā “dammī”ti vā",
  "tika-vin05t:1470_3": "vatvā bhuñjitabbaṃ, adisvā pañcasu sahadhammikesu yassa kassaci nāmaṃ gahetvā “mayhaṃ",
  "tika-vin05t:1470_4": "bhattapaccāsaṃ itthannāmassa vikappemī”ti vā “dammī”ti vā vatvā bhuñjitabbaṃ. Dve",
  "tika-vin05t:1470_5": "tīṇi nimantanāni pana ekasmiṃ patte pakkhipitvā missetvā ekaṃ katvā bhuñjituṃ vaṭṭati.",
  "tika-vin05t:1470_6": "“Anāpatti dve tayo nimantane ekato bhuñjatī”ti hi vuttaṃ. Sace dve tīṇi kulāni nimantetvā",
  "tika-vin05t:1470_7": "ekasmiṃ ṭhāne nisīdāpetvā ito cito ca āharitvā bhattaṃ ākiranti, sūpabyañjanaṃ ākiranti,",
  "tika-vin05t:1470_8": "ekamissakaṃ hoti, etthāpi anāpatti.",
  "tika-vin05t:1471_0": "Sace pana mūlanimantanaṃ heṭṭhā hoti, pacchimaṃ pacchimaṃ upari, taṃ uparito paṭṭhāya",
  "tika-vin05t:1471_1": "bhuñjantassa āpatti, hatthaṃ pana anto pavesetvā paṭhamanimantanato ekampi kabaḷaṃ",
  "tika-vin05t:1471_2": "uddharitvā bhuttakālato paṭṭhāya yathā tathā vā bhuñjantassa anāpatti. “Sacepi tattha",
  "tika-vin05t:1471_3": "khīraṃ vā rasaṃ vā ākiranti, yena ajjhotthataṃ bhattaṃ ekarasaṃ hoti, koṭito paṭṭhāya",
  "tika-vin05t:1471_4": "bhuñjantassa anāpattī”ti mahāpaccariyaṃ vuttaṃ. Mahāaṭṭhakathāyaṃ pana vuttaṃ “khīrabhattaṃ",
  "tika-vin05t:1471_5": "vā rasabhattaṃ vā labhitvā nisinnassa tattheva aññepi khīrabhattaṃ vā rasabhattaṃ",
  "tika-vin05t:1471_6": "vā ākiranti, khīraṃ vā rasaṃ vā pivato anāpatti, bhuñjantena paṭhamaṃ laddhamaṃsakhaṇḍaṃ",
  "tika-vin05t:1471_7": "vā bhattapiṇḍaṃ vā mukhe pakkhipitvā koṭito paṭṭhāya bhuñjituṃ vaṭṭati. Sappipāyāsepi eseva nayo”ti.",
  "tika-vin05t:1472_0": "Mahāupāsako bhikkhuṃ nimanteti, tassa kulaṃ upagatassa upāsakopi tassa puttadārabhātubhaginiādayopi",
  "tika-vin05t:1472_1": "attano attano koṭṭhāsaṃ āharitvā patte pakkhipanti, “upāsakena paṭhamaṃ dinnaṃ abhuñjitvā",
  "tika-vin05t:1472_2": "pacchā laddhaṃ bhuñjantassa āpattī”ti mahāaṭṭhakathāyaṃ vuttaṃ. Kurundaṭṭhakathāyaṃ",
  "tika-vin05t:1472_3": "“vaṭṭatī”ti vuttaṃ. Mahāpaccariyaṃ “sace pāṭekkaṃ pacanti, attano attano pakkabhattato",
  "tika-vin05t:1472_4": "āharitvā denti, tattha pacchā āhaṭaṃ paṭhamaṃ bhuñjantassa pācittiyaṃ. Yadi pana",
  "tika-vin05t:1472_5": "sabbesaṃ ekova pāko hoti, paramparabhojanaṃ na hotī”ti vuttaṃ. Mahāupāsako nimantetvā",
  "tika-vin05t:1472_6": "nisīdāpeti, añño manusso pattaṃ gaṇhāti, na dātabbaṃ. Kiṃ, bhante, na dethāti. Nanu",
  "tika-vin05t:1472_7": "upāsaka tayā nimantitamhāti. “Hotu, bhante, laddhaṃ laddhaṃ bhuñjathā”ti vadati,",
  "tika-vin05t:1472_8": "bhuñjituṃ vaṭṭati. “Aññena āharitvā bhatte dinne āpucchitvāpi bhuñjituṃ vaṭṭatī”ti kurundiyaṃ vuttaṃ.",
  "tika-vin05t:1473_0": "Anumodanaṃ katvā gacchantaṃ dhammaṃ sotukāmā “svepi, bhante, āgaccheyyāthā”ti sabbe",
  "tika-vin05t:1473_1": "nimantenti, punadivase āgantvā laddhaṃ laddhaṃ bhuñjituṃ vaṭṭati. Kasmā? Sabbehi",
  "tika-vin05t:1473_2": "nimantitattā. Ekopi bhikkhu piṇḍāya caranto bhattaṃ labhati, tamañño upāsako nimantetvā",
  "tika-vin05t:1473_3": "ghare nisīdāpeti, na ca tāva bhattaṃ sampajjati, sace so bhikkhu piṇḍāya caritvā",
  "tika-vin05t:1473_4": "laddhabhattaṃ bhuñjati, āpatti. Abhuñjitvā nisinne “kiṃ, bhante, na bhuñjasī”ti vutte",
  "tika-vin05t:1473_5": "“tayā nimantitattā”ti vatvā “laddhaṃ laddhaṃ bhuñjatha, bhante”ti vutte bhuñjituṃ",
  "tika-vin05t:1473_6": "vaṭṭati. Sakalena gāmena ekato hutvā nimantitassa yattha katthaci bhuñjato anāpatti.",
  "tika-vin05t:1473_7": "Pūgepi eseva nayo. “Anāpatti sakalena gāmena nimantito tasmiṃ gāme yattha katthaci",
  "tika-vin05t:1473_8": "bhuñjati, sakalena pūgena nimantito tasmiṃ pūge yattha katthaci bhuñjati, nimantiyamāno",
  "tika-vin05t:1473_9": "‘bhikkhaṃ gahessāmī’ti bhaṇati, niccabhatte salākabhatte pakkhike uposathike pāṭipadike",
  "tika-vin05t:1473_10": "pañca bhojanāni ṭhapetvā sabbattha anāpattī”ti vuttaṃ.",
  "tika-vin05t:1474_0": "Tattha nimantiyamāno bhikkhaṃ gahessāmīti bhaṇatīti ettha “bhattaṃ gaṇhā”ti nimantiyamāno",
  "tika-vin05t:1474_1": "“na mayhaṃ tava bhattenattho, bhikkhaṃ gaṇhissāmī”ti vadati, anāpattīti attho. Ettha",
  "tika-vin05t:1474_2": "pana mahāpadumatthero āha “evaṃ vadanto imasmiṃ sikkhāpade animantanaṃ kātuṃ sakkoti,",
  "tika-vin05t:1474_3": "bhuñjanatthāya pana okāso kato hotīti neva gaṇabhojanato, na cārittato muccatī”ti.",
  "tika-vin05t:1474_4": "Mahāsumatthero āha “yadaggena animantanaṃ kātuṃ sakkoti, tadaggena neva gaṇabhojanaṃ,",
  "tika-vin05t:1474_5": "na cārittaṃ hotī”ti.",
  "tika-vin05t:1475": "Tattha cārittanti –",
  "tika-vin05t:1476_0": "“Yo pana bhikkhu nimantito sabhatto samāno santaṃ bhikkhuṃ anāpucchā purebhattaṃ",
  "tika-vin05t:1476_1": "vā pacchābhattaṃ vā kulesu cārittaṃ āpajjeyya aññatra samayā pācittiyaṃ. Tatthāyaṃ",
  "tika-vin05t:1476_2": "samayo cīvaradānasamayo cīvarakārasamayo. Ayaṃ tattha samayo”ti –",
  "tika-vin05t:1477_0": "Evamāgataṃ cārittasikkhāpadaṃ vuttaṃ. Iminā hi sikkhāpadena yo pañcannaṃ bhojanānaṃ",
  "tika-vin05t:1477_1": "aññatarena “bhattaṃ gaṇhathā”tiādinā akappiyanimantanena nimantito, teneva nimantanabhattena",
  "tika-vin05t:1477_2": "sabhatto samāno santaṃ bhikkhuṃ “ahaṃ itthannāmassa gharaṃ gacchāmī”ti vā “cārittaṃ",
  "tika-vin05t:1477_3": "āpajjāmī”ti vā īdisena vacanena anāpucchitvā yena bhattena nimantito, taṃ bhutvā",
  "tika-vin05t:1477_4": "vā abhutvā vā avītivatteyeva majjhanhike yasmiṃ kule nimantito, tato aññāni kulāni",
  "tika-vin05t:1477_5": "paviseyya, tassa vuttalakkhaṇaṃ duvidhampi samayaṃ ṭhapetvā aññattha pācittiyaṃ vuttaṃ.",
  "tika-vin05t:1477_6": "Tasmā akappiyanimantanena nimantiyamāno sace “bhikkhaṃ gaṇhissāmī”ti vadati, imināpi",
  "tika-vin05t:1477_7": "sikkhāpadena anāpatti.",
  "tika-vin05t:1478_0": "3. Santaṃ bhikkhuṃ anāpucchāti ettha pana kittāvatā santo hoti, kittāvatā asanto?",
  "tika-vin05t:1478_1": "Antovihāre yattha ṭhitassa kulāni payirupāsanacittaṃ uppannaṃ, tato paṭṭhāya yaṃ",
  "tika-vin05t:1478_2": "passe vā abhimukhe vā passati, yassa sakkā hoti pakativacanena ārocetuṃ, ayaṃ santo",
  "tika-vin05t:1478_3": "nāma, ito cito ca pariyesitvā ārocanakiccaṃ pana natthi. Yo hi evaṃ pariyesitabbo,",
  "tika-vin05t:1478_4": "so asantoyeva. Apica antoupacārasīmāya bhikkhuṃ disvā “āpucchissāmī”ti gacchati.",
  "tika-vin05t:1478_5": "Tattha yaṃ passati, so āpucchitabbo. No ce passati, asantaṃ bhikkhuṃ anāpucchā paviṭṭho",
  "tika-vin05t:1478_6": "nāma hoti. Vikālagāmappavesanepi ayameva nayo.",
  "tika-vin05t:1479_0": "Sace pana sambahulā kenaci kammena gāmaṃ pavisanti, “vikāle gāmappavesanaṃ āpucchāmī”ti",
  "tika-vin05t:1479_1": "sabbehi aññamaññaṃ āpucchitabbaṃ. Tasmiṃ gāme taṃ kammaṃ na sampajjatīti aññaṃ gāmaṃ",
  "tika-vin05t:1479_2": "gacchanti, gāmasatampi hotu, puna āpucchanakiccaṃ natthi. Sace pana ussāhaṃ paṭippassambhetvā",
  "tika-vin05t:1479_3": "vihāraṃ gacchantā antarā aññaṃ gāmaṃ pavisitukāmā honti, puna āpucchitabbameva. Kulaghare",
  "tika-vin05t:1479_4": "vā āsanasālāya vā bhattakiccaṃ katvā telabhikkhāya vā sappibhikkhāya vā caritukāmo",
  "tika-vin05t:1479_5": "hoti, sace passe bhikkhu atthi, āpucchitvā gantabbaṃ. Asante bhikkhumhi “natthī”ti",
  "tika-vin05t:1479_6": "gantabbaṃ, vīthiṃ otaritvā bhikkhuṃ passati, āpucchanakiccaṃ natthi, anāpucchitvāpi",
  "tika-vin05t:1479_7": "caritabbameva. Gāmamajjhena maggo hoti, tena gacchantassa “telādibhikkhāya carissāmī”ti",
  "tika-vin05t:1479_8": "citte uppanne sace passe bhikkhu atthi, āpucchitvā caritabbaṃ. Maggā anokkamma bhikkhāya",
  "tika-vin05t:1479_9": "carantassa pana āpucchanakiccaṃ natthi. Sace sīho vā byaggho vā āgacchati, megho",
  "tika-vin05t:1479_10": "vā uṭṭheti, añño vā koci upaddavo uppajjati, evarūpāsu āpadāsu anāpucchāpi bahigāmato",
  "tika-vin05t:1479_11": "antogāmaṃ pavisituṃ vaṭṭati.",
  "tika-vin05t:1480_0": "4. “Na ca, bhikkhave, abhinne sarīre paṃsukūlaṃ gahetabbaṃ, yo gaṇheyya, āpatti dukkaṭassā”ti",
  "tika-vin05t:1480_1": "vacanato abbhuṇhe allasarīre paṃsukūlaṃ na gahetabbaṃ, gaṇhanto dukkaṭaṃ āpajjati.",
  "tika-vin05t:1480_2": "Upaddavā ca tassa honti, bhinne pana gahetuṃ vaṭṭati.",
  "tika-vin05t:1481_0": "Kittāvatā pana bhinnaṃ hoti? Kākakulalasoṇasiṅgālādīhi mukhatuṇḍakena vā dāṭhāya",
  "tika-vin05t:1481_1": "vā īsakaṃ phālitamattenapi. Yassa pana patato ghaṃsanena chavimattaṃ chinnaṃ hoti,",
  "tika-vin05t:1481_2": "cammaṃ acchinnaṃ, etaṃ abhinnameva, camme pana chinne bhinnaṃ. Yassapi sajīvakāleyeva",
  "tika-vin05t:1481_3": "pabhinnā gaṇḍakuṭṭhapīḷakā vā vaṇo vā hoti, idampi bhinnaṃ, tatiyadivasato pabhuti",
  "tika-vin05t:1481_4": "uddhumātakādibhāvena kuṇapabhāvaṃ upagatampi bhinnameva. Sabbena sabbaṃ pana abhinnepi",
  "tika-vin05t:1481_5": "susānagopakehi vā aññehi vā manussehi gāhāpetuṃ vaṭṭati. No ce aññaṃ labhati, satthakena",
  "tika-vin05t:1481_6": "vā kenaci vā vaṇaṃ katvā gahetabbaṃ. Visabhāgasarīre pana satiṃ upaṭṭhapetvā samaṇasaññaṃ",
  "tika-vin05t:1481_7": "uppādetvā sīse vā hatthapādapiṭṭhiyaṃ vā vaṇaṃ katvā gahetuṃ vaṭṭati.",
  "tika-vin05t:1482_0": "5. Acchinnacīvarakena bhikkhunā kathaṃ paṭipajjitabbanti? “Anujānāmi, bhikkhave,",
  "tika-vin05t:1482_1": "acchinnacīvarassa vā naṭṭhacīvarassa vā aññātakaṃ gahapatiṃ vā gahapatāniṃ vā cīvaraṃ",
  "tika-vin05t:1482_2": "viññāpetuṃ. Yaṃ āvāsaṃ paṭhamaṃ upagacchati, sace tattha hoti saṅghassa vihāracīvaraṃ",
  "tika-vin05t:1482_3": "vā uttarattharaṇaṃ vā bhūmattharaṇaṃ vā bhisicchavi vā, taṃ gahetvā pārupituṃ ‘labhitvā",
  "tika-vin05t:1482_4": "odahissāmī’ti. No ce hoti saṅghassa vihāracīvaraṃ vā uttarattharaṇaṃ vā bhūmattharaṇaṃ",
  "tika-vin05t:1482_5": "vā bhisicchavi vā, tiṇena vā paṇṇena vā paṭicchādetvā āgantabbaṃ, na tveva naggena",
  "tika-vin05t:1482_6": "āgantabbaṃ, yo āgaccheyya, āpatti dukkaṭassā”ti vacanato idha vuttanayena paṭipajjitabbaṃ.",
  "tika-vin05t:1483_0": "Ayaṃ panettha anupubbakathā. Sace hi core passitvā daharā pattacīvarāni gahetvā palātā,",
  "tika-vin05t:1483_1": "corā therānaṃ nivāsanapārupanamattaṃyeva haritvā gacchanti, therehi neva tāva cīvaraṃ",
  "tika-vin05t:1483_2": "viññāpetabbaṃ, na sākhāpalāsaṃ bhañjitabbaṃ. Atha daharā sabbaṃ bhaṇḍakaṃ chaḍḍetvā",
  "tika-vin05t:1483_3": "palātā, corā therānañca nivāsanapārupanaṃ tañca bhaṇḍakaṃ haritvā gacchanti, daharehi",
  "tika-vin05t:1483_4": "āgantvā attano nivāsanapārupanāni na tāva therānaṃ dātabbāni. Na hi te anacchinnacīvarā",
  "tika-vin05t:1483_5": "attano atthāya sākhāpalāsaṃ bhañjituṃ labhanti, acchinnacīvarānaṃ pana atthāya labhanti.",
  "tika-vin05t:1483_6": "Acchinnacīvarāva attanopi paresampi atthāya labhanti, tasmā therehi vā sākhāpalāsaṃ",
  "tika-vin05t:1483_7": "bhañjitvā vākādīhi ganthetvā daharānaṃ dātabbaṃ, daharehi vā therānaṃ atthāya bhañjitvā",
  "tika-vin05t:1483_8": "ganthetvā tesaṃ hatthe datvā vā adatvā vā attanā nivāsetvā attano nivāsanapārupanāni",
  "tika-vin05t:1483_9": "therānaṃ dātabbāni, neva bhūtagāmapātabyatāya pācittiyaṃ hoti, na tesaṃ dhāraṇe dukkaṭaṃ.",
  "tika-vin05t:1484_0": "Sace antarāmagge rajakattharaṇaṃ vā hoti, aññe vā tādise manusse passanti, cīvaraṃ",
  "tika-vin05t:1484_1": "viññāpetabbaṃ. Yāni ca nesaṃ te vā viññattamanussā aññe vā sākhāpalāsanivāsane bhikkhū",
  "tika-vin05t:1484_2": "disvā ussāhajātā vatthāni denti, tāni sadasāni vā hontu adasāni vā nīlādinānāvaṇṇāni",
  "tika-vin05t:1484_3": "vā, kappiyānipi akappiyānipi sabbānipi acchinnacīvaraṭṭhāne ṭhitattā tesaṃ nivāsetuñca",
  "tika-vin05t:1484_4": "pārupituñca vaṭṭanti.",
  "tika-vin05t:1485": "Vuttampihetaṃ parivāre –",
  "tika-vin05t:1486": "“Akappakataṃ nāpi rajanāya rattaṃ,",
  "tika-vin05t:1487": "Tena nivattho yenakāmaṃ vajeyya;",
  "tika-vin05t:1488": "Na cassa hoti āpatti,",
  "tika-vin05t:1489": "So ca dhammo sugatena desito;",
  "tika-vin05t:1490": "Pañhāmesā kusalehi cintitā”ti. ;",
  "tika-vin05t:1491_0": "Ayañhi pañho acchinnacīvarakabhikkhuṃ sandhāya vutto. Atha pana titthiyehi samāgacchanti,",
  "tika-vin05t:1491_1": "te ca nesaṃ kusacīravākacīraphalakacīrāni denti, tānipi laddhiṃ aggahetvā nivāsetuṃ",
  "tika-vin05t:1491_2": "vaṭṭanti, nivāsetvāpi laddhi na gahetabbā.",
  "tika-vin05t:1492_0": "Yaṃ āvāsaṃ paṭhamaṃ upagacchanti, tattha vihāracīvarādīsu yaṃ atthi, taṃ anāpucchāpi",
  "tika-vin05t:1492_1": "gahetvā nivāsetuṃ vā pārupituṃ vā labhati. Tañca kho “labhitvā odahissāmi, puna ṭhapessāmī”ti",
  "tika-vin05t:1492_2": "adhippāyena, na mūlacchejjāya. Labhitvā ca pana ñātito vā upaṭṭhākato vā aññato vā",
  "tika-vin05t:1492_3": "kutoci pākatikameva kātabbaṃ. Videsagatena pana ekasmiṃ saṅghike āvāse saṅghikaparibhogena",
  "tika-vin05t:1492_4": "bhuñjanatthāya ṭhapetabbaṃ. Sacassa paribhogeneva taṃ jīrati vā nassati vā, gīvā",
  "tika-vin05t:1492_5": "na hoti. Sace pana etesaṃ vuttappakārānaṃ gihivatthādīnaṃ bhisicchavipariyantānaṃ",
  "tika-vin05t:1492_6": "kiñci na labhati, tena tiṇena vā paṇṇena vā paṭicchādetvā āgantabbanti.",
  "tika-vin05t:1493_0": "6. “Na, bhikkhave, paṭibhānacittaṃ kārāpetabbaṃ itthirūpakaṃ purisarūpakaṃ, yo kārāpeyya,",
  "tika-vin05t:1493_1": "āpatti dukkaṭassā”ti vacanato itthipurisarūpaṃ kātuṃ vā kārāpetuṃ vā bhikkhuno na",
  "tika-vin05t:1493_2": "vaṭṭati. Na kevalaṃ itthipurisarūpameva, tiracchānarūpampi antamaso gaṇḍuppādarūpaṃ",
  "tika-vin05t:1493_3": "bhikkhuno sayaṃ kātuṃ vā “karohī”ti vattuṃ vā na vaṭṭati, “upāsaka dvārapālaṃ karohī”ti",
  "tika-vin05t:1493_4": "vattumpi na labhati. Jātakapakaraṇaasadisadānādīni pana pasādanīyāni nibbidāpaṭisaṃyuttāni",
  "tika-vin05t:1493_5": "vā vatthūni parehi kārāpetuṃ labhati, mālākammādīni sayampi kātuṃ labhati.",
  "tika-vin05t:1494_0": "7. “Na, bhikkhave, vippakatabhojano bhikkhu vuṭṭhāpetabbo, yo vuṭṭhāpeyya, āpatti",
  "tika-vin05t:1494_1": "dukkaṭassā”ti vacanato antaraghare vā vihāre vā araññe vā yattha katthaci bhuñjamāno",
  "tika-vin05t:1494_2": "bhikkhu aniṭṭhite bhojane na vuṭṭhāpetabbo, antaraghare pacchā āgatena bhikkhaṃ gahetvā",
  "tika-vin05t:1494_3": "gantabbaṃ. Sace manussā vā bhikkhū vā “pavisathā”ti vadanti, “mayi pavisante bhikkhū",
  "tika-vin05t:1494_4": "uṭṭhahissantī”ti vattabbaṃ. “Etha, bhante, āsanaṃ atthī”ti vutte pana pavisitabbaṃ.",
  "tika-vin05t:1494_5": "Sace koci kiñci na vadati, āsanasālaṃ gantvā atisamīpaṃ agantvā sabhāgaṭṭhāne ṭhātabbaṃ.",
  "tika-vin05t:1494_6": "Okāse kate “pavisathā”ti vuttena pavisitabbaṃ. Sace pana yaṃ āsanaṃ tassa pāpuṇāti,",
  "tika-vin05t:1494_7": "tattha abhuñjanto bhikkhu nisinno hoti, taṃ uṭṭhāpetuṃ vaṭṭati. Yāgukhajjakādīsu",
  "tika-vin05t:1494_8": "pana yaṃ kiñci pivitvā khāditvā vā yāva añño āgacchati, tāva nisinnaṃ rittahatthampi",
  "tika-vin05t:1494_9": "uṭṭhāpetuṃ na vaṭṭati. Vippakatabhojanoyeva hi so hoti.",
  "tika-vin05t:1495_0": "Sace pana āpattiṃ atikkamitvāpi vuṭṭhāpetiyeva, yaṃ so vuṭṭhāpeti, ayañca bhikkhu",
  "tika-vin05t:1495_1": "pavārito hoti, tena vattabbo “gaccha udakaṃ āharāhī”ti. Vuḍḍhataraṃ bhikkhuṃ āṇāpetuṃ",
  "tika-vin05t:1495_2": "idameva ekaṭṭhānaṃ. Sace so udakampi na āharati, sādhukaṃ sitthāni gilitvā vuḍḍhassa",
  "tika-vin05t:1495_3": "āsanaṃ dātabbaṃ. Vuttampi cetaṃ –",
  "tika-vin05t:1496_0": "“Sace vuṭṭhāpeti, pavārito ca hoti, ‘gaccha udakaṃ āharā’ti vattabbo. Evañcetaṃ labhetha,",
  "tika-vin05t:1496_1": "iccetaṃ kusalaṃ. No ce labhetha, sādhukaṃ sitthāni gilitvā vuḍḍhassa āsanaṃ dātabbaṃ.",
  "tika-vin05t:1496_2": "Natvevāhaṃ, bhikkhave, ‘kenaci pariyāyena vuḍḍhatarassa bhikkhuno āsanaṃ paṭibāhitabba’nti",
  "tika-vin05t:1496_3": "vadāmi, yo paṭibāheyya, āpatti dukkaṭassā”ti.",
  "tika-vin05t:1497_0": "8. “Anujānāmi, bhikkhave, navakena bhikkhunā uddisantena samake vā āsane nisīdituṃ",
  "tika-vin05t:1497_1": "uccatare vā dhammagāravena, therena bhikkhunā uddisāpentena samake vā āsane nisīdituṃ",
  "tika-vin05t:1497_2": "nīcatare vā dhammagāravenā”ti vacanato navakatarena bhikkhunā uddisantena uccatarepi",
  "tika-vin05t:1497_3": "āsane nisīdituṃ, vuḍḍhatarena bhikkhunā uddisāpentena nīcatarepi āsane nisīdituṃ vaṭṭati.",
  "tika-vin05t:1498_0": "9. “Anujānāmi, bhikkhave, tivassantarena saha nisīditu”nti vacanato tivassantarena",
  "tika-vin05t:1498_1": "bhikkhunā saddhiṃ ekāsane nisīdituṃ vaṭṭati. Tivassantaro nāma yo dvīhi vassehi mahantataro",
  "tika-vin05t:1498_2": "vā daharataro vā hoti, yo pana ekena vassena mahantataro vā daharataro vā, yo vā",
  "tika-vin05t:1498_3": "samānavasso, tattha vattabbameva natthi, ime sabbe ekasmiṃ mañce vā pīṭhe vā dve",
  "tika-vin05t:1498_4": "dve hutvā nisīdituṃ labhanti. “Anujānāmi, bhikkhave, duvaggassa mañcaṃ duvaggassa",
  "tika-vin05t:1498_5": "pīṭha”nti hi vuttaṃ.",
  "tika-vin05t:1499_0": "10. Yaṃ pana tiṇṇaṃ pahoti, taṃ saṃhārimaṃ vā hotu asaṃhārimaṃ vā, tathārūpe api",
  "tika-vin05t:1499_1": "phalakakhaṇḍe anupasampannenapi saddhiṃ nisīdituṃ vaṭṭati. “Anujānāmi, bhikkhave,",
  "tika-vin05t:1499_2": "yaṃ tiṇṇaṃ pahoti, ettakaṃ pacchimaṃ dīghāsana”nti hi vuttaṃ. “Anujānāmi, bhikkhave,",
  "tika-vin05t:1499_3": "ṭhapetvā paṇḍakaṃ mātugāmaṃ ubhatobyañjanakaṃ asamānāsanikehi saha dīghāsane nisīditu”nti",
  "tika-vin05t:1499_4": "vacanato pana dīghāsanepi paṇḍakādīhi saha nisīdituṃ na vaṭṭati.",
  "tika-vin05t:1500_0": "11. Gilānaṃ upaṭṭhahantena “natthi vo, bhikkhave, mātā, natthi pitā, ye vo upaṭṭhaheyyuṃ,",
  "tika-vin05t:1500_1": "tumhe ce, bhikkhave, aññamaññaṃ na upaṭṭhahissatha, atha ko carahi upaṭṭhahissati.",
  "tika-vin05t:1500_2": "Yo, bhikkhave, maṃ upaṭṭhaheyya, so gilānaṃ upaṭṭhaheyyā”ti imaṃ bhagavato anusāsaniṃ",
  "tika-vin05t:1500_3": "anussarantena sakkaccaṃ upaṭṭhātabbo.",
  "tika-vin05t:1501_0": "Sace upajjhāyo hoti, upajjhāyena yāvajīvaṃ upaṭṭhātabbo, vuṭṭhānamassa āgametabbaṃ.",
  "tika-vin05t:1501_1": "Sace ācariyo hoti, ācariyena yāvajīvaṃ upaṭṭhātabbo, vuṭṭhānamassa āgametabbaṃ. Sace",
  "tika-vin05t:1501_2": "saddhivihāriko hoti, saddhivihārikena yāvajīvaṃ upaṭṭhātabbo, vuṭṭhānamassa āgametabbaṃ.",
  "tika-vin05t:1501_3": "Sace antevāsiko hoti, antevāsikena yāvajīvaṃ upaṭṭhātabbo, vuṭṭhānamassa āgametabbaṃ.",
  "tika-vin05t:1501_4": "Sace samānupajjhāyako hoti, samānupajjhāyakena yāvajīvaṃ upaṭṭhātabbo, vuṭṭhānamassa",
  "tika-vin05t:1501_5": "āgametabbaṃ. Sace samānācariyako hoti, samānācariyakena yāvajīvaṃ upaṭṭhātabbo, vuṭṭhānamassa",
  "tika-vin05t:1501_6": "āgametabbaṃ. Sace na hoti upajjhāyo vā ācariyo vā saddhivihāriko vā antevāsiko vā",
  "tika-vin05t:1501_7": "samānupajjhāyako vā samānācariyako vā, saṅghena upaṭṭhātabbo. No ce upaṭṭhaheyya,",
  "tika-vin05t:1501_8": "āpatti dukkaṭassā”ti –",
  "tika-vin05t:1502_0": "Vacanato yassa te upajjhāyādayo tasmiṃ vihāre natthi, āgantuko hoti ekacārikabhikkhu,",
  "tika-vin05t:1502_1": "saṅghassa bhāro, tasmā saṅghena upaṭṭhātabbo. No ce upaṭṭhaheyya, sakalassa saṅghassa",
  "tika-vin05t:1502_2": "āpatti. Vāraṃ ṭhapetvā jaggantesu pana yo attano vāre na jaggati, tasseva āpatti,",
  "tika-vin05t:1502_3": "saṅghattheropi vārato na muccati. Sace sakalo saṅgho ekassa bhāraṃ karoti, eko vā",
  "tika-vin05t:1502_4": "vattasampanno bhikkhu “ahameva jaggissāmī”ti jaggati, saṅgho āpattito muccati.",
  "tika-vin05t:1503": "Gilānena pana –",
  "tika-vin05t:1504_0": "“Pañcahi, bhikkhave, aṅgehi samannāgato gilāno dūpaṭṭho hoti. Asappāyakārī hoti,",
  "tika-vin05t:1504_1": "sappāye mattaṃ na jānāti, bhesajjaṃ na paṭisevitā hoti, atthakāmassa gilānupaṭṭhākassa",
  "tika-vin05t:1504_2": "yathābhūtaṃ ābādhaṃ nāvikattā hoti ‘abhikkamantaṃ vā abhikkamatīti, paṭikkamantaṃ",
  "tika-vin05t:1504_3": "vā paṭikkamatīti, ṭhitaṃ vā ṭhito’ti, uppannānaṃ sārīrikānaṃ vedanānaṃ dukkhānaṃ",
  "tika-vin05t:1504_4": "tibbānaṃ kharānaṃ kaṭukānaṃ asātānaṃ amanāpānaṃ pāṇaharānaṃ anadhivāsakajātiko hotī”ti –",
  "tika-vin05t:1505": "Evaṃ vuttāni pañca ayuttaṅgāni ārakā parivajjetvā –",
  "tika-vin05t:1506_0": "“Pañcahi, bhikkhave, aṅgehi samannāgato gilāno sūpaṭṭho hoti. Sappāyakārī hoti, sappāye",
  "tika-vin05t:1506_1": "mattaṃ jānāti, bhesajjaṃ paṭisevitā hoti, atthakāmassa gilānupaṭṭhākassa yathābhūtaṃ",
  "tika-vin05t:1506_2": "ābādhaṃ āvikattā hoti ‘abhikkamantaṃ vā abhikkamatīti, paṭikkamantaṃ vā paṭikkamatīti,",
  "tika-vin05t:1506_3": "ṭhitaṃ vā ṭhito’ti, uppannānaṃ sārīrikānaṃ vedanānaṃ dukkhānaṃ tibbānaṃ kharānaṃ",
  "tika-vin05t:1506_4": "kaṭukānaṃ asātānaṃ amanāpānaṃ pāṇaharānaṃ adhivāsakajātiko hotī”ti –",
  "tika-vin05t:1507": "Evaṃ vuttapañcaṅgasamannāgatena bhavitabbaṃ.",
  "tika-vin05t:1508": "Gilānupaṭṭhākena ca –",
  "tika-vin05t:1509_0": "“Pañcahi, bhikkhave, aṅgehi samannāgato gilānupaṭṭhāko nālaṃ gilānaṃ upaṭṭhātuṃ.",
  "tika-vin05t:1509_1": "Na paṭibalo hoti bhesajjaṃ saṃvidhātuṃ, sappāyāsappāyaṃ na jānāti, asappāyaṃ upanāmeti,",
  "tika-vin05t:1509_2": "sappāyaṃ apanāmeti, āmisantaro gilānaṃ upaṭṭhāti, no mettacitto, jegucchī hoti uccāraṃ",
  "tika-vin05t:1509_3": "vā passāvaṃ vā kheḷaṃ vā vantaṃ vā nīhātuṃ, na paṭibalo hoti gilānaṃ kālena kālaṃ",
  "tika-vin05t:1509_4": "dhammiyā kathāya sandassetuṃ samādapetuṃ samuttejetuṃ sampahaṃsetu”nti –",
  "tika-vin05t:1510": "Evaṃ vuttāni pañca ayuttaṅgāni ārakā parivajjetvā –",
  "tika-vin05t:1511_0": "“Pañcahi, bhikkhave, aṅgehi samannāgato gilānupaṭṭhāko alaṃ gilānaṃ upaṭṭhātuṃ. Paṭibalo",
  "tika-vin05t:1511_1": "hoti bhesajjaṃ saṃvidhātuṃ, sappāyāsappāyaṃ jānāti, asappāyaṃ apanāmeti, sappāyaṃ",
  "tika-vin05t:1511_2": "upanāmeti, mettacitto gilānaṃ upaṭṭhāti, no āmisantaro, ajegucchī hoti uccāraṃ vā",
  "tika-vin05t:1511_3": "passāvaṃ vā kheḷaṃ vā vantaṃ vā nīhātuṃ, paṭibalo hoti gilānaṃ kālena kālaṃ dhammiyā",
  "tika-vin05t:1511_4": "kathāya sandassetuṃ samādapetuṃ samuttejetuṃ sampahaṃsetu”nti –",
  "tika-vin05t:1512": "Evaṃ vuttapañcaṅgasamannāgatena bhavitabbaṃ.",
  "tika-vin05t:1513_0": "12. Dhammiṃ kathaṃ karontena ca “sīlavā hi tvaṃ katakusalo, kasmā mīyamāno bhāyasi,",
  "tika-vin05t:1513_1": "nanu sīlavato saggo nāma maraṇamattapaṭibaddhoyevā”ti evaṃ gilānassa bhikkhuno maraṇavaṇṇo",
  "tika-vin05t:1513_2": "na saṃvaṇṇetabbo. Sace hi tassa saṃvaṇṇanaṃ sutvā āhārupacchedādinā upakkamena ekajavanavārāvasesepi",
  "tika-vin05t:1513_3": "āyusmiṃ antarā kālaṃ karoti, imināva mārito hoti. Paṇḍitena pana bhikkhunā iminā",
  "tika-vin05t:1513_4": "nayena anusiṭṭhi dātabbā “sīlavato nāma anacchariyā maggaphaluppatti, tasmā vihārādīsu",
  "tika-vin05t:1513_5": "āsattiṃ akatvā buddhagataṃ dhammagataṃ saṅghagataṃ kāyagatañca satiṃ upaṭṭhapetvā",
  "tika-vin05t:1513_6": "manasikāre appamādo kātabbo”ti. Maraṇavaṇṇepi saṃvaṇṇite so tāya saṃvaṇṇanāya kañci",
  "tika-vin05t:1513_7": "upakkamaṃ akatvā attano dhammatāya yathāyunā yathānusandhināva marati, tappaccayā",
  "tika-vin05t:1513_8": "saṃvaṇṇako āpattiyā na kāretabbo.",
  "tika-vin05t:1514_0": "13. “Na ca, bhikkhave, attānaṃ pātetabbaṃ, yo pāteyya, āpatti dukkaṭassā”ti vacanato",
  "tika-vin05t:1514_1": "gilānena bhikkhunāpi yena kenaci upakkamena antamaso āhārupacchedanenapi attā na",
  "tika-vin05t:1514_2": "māretabbo. Yopi gilāno vijjamāne bhesajje ca upaṭṭhākesu ca maritukāmo āhāraṃ upacchindati,",
  "tika-vin05t:1514_3": "dukkaṭameva. Yassa pana mahāābādho cirānubandho, bhikkhū upaṭṭhahantā kilamanti jigucchanti,",
  "tika-vin05t:1514_4": "“kadā nu kho gilānato muccissāmā”ti aṭṭīyanti. Sace so “ayaṃ attabhāvo paṭijaggiyamānopi",
  "tika-vin05t:1514_5": "na tiṭṭhati, bhikkhū ca kilamantī”ti āhāraṃ upacchindati, bhesajjaṃ na sevati, vaṭṭati.",
  "tika-vin05t:1514_6": "Yo pana “ayaṃ rogo kharo, āyusaṅkhārā na tiṭṭhanti, ayañca me visesādhigamo hatthappatto",
  "tika-vin05t:1514_7": "viya dissatī”ti upacchindati, vaṭṭatiyeva. Agilānassapi uppannasaṃvegassa “āhārapariyesanaṃ",
  "tika-vin05t:1514_8": "nāma papañco, kammaṭṭhānameva anuyuñjissāmī”ti kammaṭṭhānasīsena upacchindantassa",
  "tika-vin05t:1514_9": "vaṭṭati. Visesādhigamaṃ byākaritvā āhāraṃ upacchindati, na vaṭṭati. Sabhāgānañhi",
  "tika-vin05t:1514_10": "lajjībhikkhūnaṃ kathetuṃ vaṭṭati.",
  "tika-vin05t:1515_0": "14. “Na ca, bhikkhave, appaṭivekkhitvā āsane nisīditabbaṃ, yo nisīdeyya, āpatti dukkaṭassā”ti",
  "tika-vin05t:1515_1": "vacanato āsanaṃ anupaparikkhitvā na nisīditabbaṃ. Kīdisaṃ pana āsanaṃ upaparikkhitabbaṃ,",
  "tika-vin05t:1515_2": "kīdisaṃ na upaparikkhitabbaṃ? Yaṃ suddhaṃ āsanameva hoti apaccattharaṇakaṃ, yañca",
  "tika-vin05t:1515_3": "āgantvā ṭhitānaṃ passataṃyeva attharīyati, taṃ na paccavekkhitabbaṃ, nisīdituṃ vaṭṭati.",
  "tika-vin05t:1515_4": "Yampi manussā sayaṃ hatthena akkamitvā “idha bhante nisīdathā”ti denti, tasmimpi",
  "tika-vin05t:1515_5": "vaṭṭati. Sacepi paṭhamameva āgantvāpi nisinnā pacchā uddhaṃ vā adho vā saṅkamanti,",
  "tika-vin05t:1515_6": "paṭivekkhaṇakiccaṃ natthi. Yampi tanukena vatthena yathā talaṃ dissati, evaṃ paṭicchannaṃ",
  "tika-vin05t:1515_7": "hoti, tasmimpi paṭivekkhaṇakiccaṃ natthi. Yaṃ pana paṭikacceva pāvārakojavādīhi atthataṃ",
  "tika-vin05t:1515_8": "hoti, taṃ hatthena parāmasitvā sallakkhetvā nisīditabbaṃ. Mahāpaccariyaṃ pana “ghanasāṭakenapi",
  "tika-vin05t:1515_9": "atthate yasmiṃ vali na paññāyati, taṃ na paṭivekkhitabba”nti vuttaṃ.",
  "tika-vin05t:1516_0": "15. “Na, bhikkhave, davāya silā paṭivijjhitabbā, yo paṭivijjheyya, āpatti dukkaṭassā”ti",
  "tika-vin05t:1516_1": "vacanato hasādhippāyena pāsāṇo na pavaṭṭetabbo. Na kevalañca pāsāṇo, aññampi yaṃ",
  "tika-vin05t:1516_2": "kiñci dārukhaṇḍaṃ vā iṭṭhakakhaṇḍaṃ vā hatthena vā yantena vā paṭivijjhituṃ na vaṭṭati.",
  "tika-vin05t:1516_3": "Cetiyādīnaṃ atthāya pāsāṇādayo hasantā hasantā pavaṭṭentipi khipantipi ukkhipantipi,",
  "tika-vin05t:1516_4": "“kammasamayo”ti vaṭṭati, aññampi īdisaṃ navakammaṃ vā karontā bhaṇḍakaṃ vā dhovantā",
  "tika-vin05t:1516_5": "rukkhaṃ vā dhovanadaṇḍakaṃ vā ukkhipitvā paṭivijjhanti, vaṭṭati, bhattavissaggakālādīsu",
  "tika-vin05t:1516_6": "kāke vā soṇe vā kaṭṭhaṃ vā kathalaṃ vā khipitvā palāpenti, vaṭṭati.",
  "tika-vin05t:1517_0": "16. “Na, bhikkhave, dāyo ālimpitabbo, yo ālimpeyya, āpatti dukkaṭassā”ti vacanato",
  "tika-vin05t:1517_1": "vane aggi na dātabbo. Sace pana “etthantare yo koci satto maratū”ti aggiṃ deti, pārājikānantariyathullaccayapācittiyavatthūnaṃ",
  "tika-vin05t:1517_2": "anurūpato pārājikādīni akusalarāsi ca hoti. “Allatiṇavanappatayo ḍayhantū”ti aggiṃ",
  "tika-vin05t:1517_3": "dentassa pācittiyaṃ, “dabbūpakaraṇāni vinassantū”ti aggiṃ dentassa dukkaṭaṃ. “Khiḍḍādhippāyenapi",
  "tika-vin05t:1517_4": "dukkaṭa”nti saṅkhepaṭṭhakathāyaṃ vuttaṃ. “Yaṃ kiñci allasukkhaṃ saindriyānindriyaṃ",
  "tika-vin05t:1517_5": "ḍayhatū”ti aggiṃ dentassa vatthuvasena pārājikathullaccayapācittiyadukkaṭāni veditabbāni.",
  "tika-vin05t:1518_0": "Paṭaggidānaṃ pana parittakaraṇañca bhagavatā anuññātaṃ, tasmā araññe vanakammikehi",
  "tika-vin05t:1518_1": "vā dinnaṃ sayaṃ vā uṭṭhitaṃ aggiṃ āgacchantaṃ disvā “tiṇakuṭiyo mā vinassantū”ti",
  "tika-vin05t:1518_2": "tassa aggino paṭiaggiṃ dātuṃ vaṭṭati, yena saddhiṃ āgacchanto aggi ekato hutvā nirupādāno",
  "tika-vin05t:1518_3": "nibbāti. “Parittampi kātuṃ vaṭṭatī”ti tiṇakuṭikānaṃ samantā bhūmitacchanaṃ parikhākhaṇanaṃ",
  "tika-vin05t:1518_4": "vā, yathā āgato aggi upādānaṃ alabhitvā nibbāti, etañca sabbaṃ uṭṭhiteyeva aggismiṃ",
  "tika-vin05t:1518_5": "asati anupasampanne sayampi kātuṃ vaṭṭati. Anuṭṭhite pana anupasampannehi kappiyavohārena",
  "tika-vin05t:1518_6": "kāretabbaṃ, udakena pana nibbāpentehi appāṇakameva udakaṃ āsiñcitabbaṃ.",
  "tika-vin05t:1519_0": "17. Assaddhesu micchādiṭṭhikulesu sakkaccaṃ paṇītabhojanaṃ labhitvā anupaparikkhitvā",
  "tika-vin05t:1519_1": "neva attanā paribhuñjitabbaṃ, na paresaṃ dātabbaṃ. Visamissampi hi tāni kulāni piṇḍapātaṃ",
  "tika-vin05t:1519_2": "denti. Yampi ābhidosikaṃ bhattaṃ vā khajjakaṃ vā tato labhati, tampi na paribhuñjitabbaṃ.",
  "tika-vin05t:1519_3": "Apihitavatthumpi hi sappavicchikādīhi adhisayitaṃ chaḍḍanīyadhammaṃ tāni kulāni denti.",
  "tika-vin05t:1519_4": "Gandhahaliddādimakkhitopi tato piṇḍapāto na gahetabbo. Sarīre rogaṭṭhānāni puñchitvā",
  "tika-vin05t:1519_5": "ṭhapitabhattampi hi tāni dātabbaṃ maññantīti.",
  "tika-vin05t:1520_0": "18. “Anāpatti, bhikkhave, gopakassa dāne”ti vuttaṃ. Tattha kataraṃ gopakadānaṃ vaṭṭati,",
  "tika-vin05t:1520_1": "kataraṃ na vaṭṭati? Mahāsumatthero tāva āha “yaṃ gopakassa paricchinditvā dinnaṃ",
  "tika-vin05t:1520_2": "hoti ‘ettakaṃ divase divase gaṇhā’ti, tadeva vaṭṭati, tato uttari na vaṭṭatī”ti.",
  "tika-vin05t:1520_3": "Mahāpadumatthero panāha “kiṃ gopakānaṃ paṇṇaṃ āropetvā nimittasaññaṃ vā katvā dinnaṃ",
  "tika-vin05t:1520_4": "atthi, etesaṃ hatthe vissaṭṭhakassa ete issarā, tasmā yaṃ denti, taṃ bahukampi vaṭṭatī”ti.",
  "tika-vin05t:1520_5": "Kurundaṭṭhakathāyaṃ pana vuttaṃ “manussānaṃ ārāmaṃ vā aññaṃ vā phalāphalaṃ dārakā",
  "tika-vin05t:1520_6": "rakkhanti, tehi dinnaṃ vaṭṭati, āharāpetvā pana na gahetabbaṃ. Saṅghike pana cetiyassa",
  "tika-vin05t:1520_7": "santake ca keṇiyā gahetvā rakkhantasseva dānaṃ vaṭṭati, vetanena rakkhantassa attano",
  "tika-vin05t:1520_8": "bhāgamattaṃ vaṭṭatī”ti. Mahāpaccariyaṃ pana “yaṃ gihīnaṃ ārāmarakkhakā bhikkhūnaṃ",
  "tika-vin05t:1520_9": "denti, etampi vaṭṭati. Bhikkhusaṅghassa ārāmagopakā yaṃ attano bhatiyā khaṇḍitvā",
  "tika-vin05t:1520_10": "denti, etaṃ vaṭṭati. Yopi upaḍḍhārāmaṃ vā kecideva rukkhe vā bhatiṃ labhitvā rakkhati,",
  "tika-vin05t:1520_11": "tassapi attano sampattarukkhatoyeva dātuṃ vaṭṭati, keṇiyā gahetvā rakkhantassa pana",
  "tika-vin05t:1520_12": "sabbampi vaṭṭatī”ti vuttaṃ. Etaṃ pana sabbaṃ byañjanato nānaṃ, atthato ekameva, tasmā",
  "tika-vin05t:1520_13": "adhippāyaṃ ñatvā gahetabbaṃ.",
  "tika-vin05t:1521_0": "Apicettha ayampi vinicchayo veditabbo – yattha āvāsikā āgantukānaṃ na denti, phalavāre",
  "tika-vin05t:1521_1": "ca sampatte aññesaṃ abhāvaṃ disvā corikāya attanāva khādanti, tattha āgantukehi ghaṇṭiṃ",
  "tika-vin05t:1521_2": "paharitvā bhājetvā paribhuñjituṃ vaṭṭati. Yattha pana āvāsikā rukkhe rakkhitvā phalavāre",
  "tika-vin05t:1521_3": "sampatte bhājetvā khādanti, catūsu paccayesu sammā upanenti, anissarā tattha āgantukā.",
  "tika-vin05t:1521_4": "Yepi rukkhā cīvaratthāya niyametvā dinnā, tesupi āgantukā anissarā. Esa nayo sesapaccayatthāya",
  "tika-vin05t:1521_5": "niyametvā dinnepi. Ye pana tathā aniyametvā āvāsikā ca te rakkhitvā gopetvā corikāya",
  "tika-vin05t:1521_6": "paribhuñjanti, na tesu āvāsikānaṃ katikāya ṭhātabbaṃ. Ye phalaparibhogatthāya dinnā,",
  "tika-vin05t:1521_7": "āvāsikā ca ne rakkhitvā gopetvā sammā upanenti, tesuyeva tesaṃ katikāya ṭhātabbaṃ.",
  "tika-vin05t:1521_8": "Mahāpaccariyaṃ pana vuttaṃ “catunnaṃ paccayānaṃ niyametvā dinnaṃ theyyacittena paribhuñjanto",
  "tika-vin05t:1521_9": "bhaṇḍaṃ agghāpetvā kāretabbo, paribhogavasena bhājetvā paribhuñjantassa bhaṇḍadeyyaṃ.",
  "tika-vin05t:1521_10": "Yaṃ panettha senāsanatthāya niyamitaṃ, taṃ paribhogavaseneva bhājetvā paribhuñjantassa",
  "tika-vin05t:1521_11": "thullaccayañca bhaṇḍadeyyañcā”ti.",
  "tika-vin05t:1522_0": "Odissa cīvaratthāya dinnaṃ cīvareyeva upanetabbaṃ. Sace dubbhikkhaṃ hoti, bhikkhū",
  "tika-vin05t:1522_1": "piṇḍapātena kilamanti, cīvaraṃ pana sulabhaṃ, saṅghasuṭṭhutāya apalokanakammaṃ katvā",
  "tika-vin05t:1522_2": "piṇḍapātepi upanetuṃ vaṭṭati. Senāsanena gilānapaccayena vā kilamantesu saṅghasuṭṭhutāya",
  "tika-vin05t:1522_3": "apalokanakammaṃ katvā tadatthāyapi upanetuṃ vaṭṭati. Odissa piṇḍapātatthāya ca gilānapaccayatthāya",
  "tika-vin05t:1522_4": "ca dinnepi eseva nayo. Odissa senāsanatthāya dinnaṃ pana garubhaṇḍaṃ hoti, taṃ rakkhitvā",
  "tika-vin05t:1522_5": "gopetvā tadatthameva upanetabbaṃ. Sace pana dubbhikkhaṃ hoti, bhikkhū piṇḍapātena",
  "tika-vin05t:1522_6": "na yāpenti, ettha rājarogacorabhayādīhi aññattha gacchantānaṃ vihārā palujjanti,",
  "tika-vin05t:1522_7": "tālanāḷikerādike vināsenti, senāsanapaccayaṃ pana nissāya yāpetuṃ sakkā hoti, evarūpe",
  "tika-vin05t:1522_8": "kāle senāsanaṃ vissajjetvāpi senāsanajagganatthāya paribhogo bhagavatā anuññāto.",
  "tika-vin05t:1522_9": "Tasmā ekaṃ vā dve vā varasenāsanāni ṭhapetvā itarāni lāmakakoṭiyā piṇḍapātatthāya",
  "tika-vin05t:1522_10": "vissajjetuṃ vaṭṭanti, mūlavatthucchedaṃ pana katvā na upanetabbaṃ.",
  "tika-vin05t:1523_0": "Yo pana ārāmo catupaccayatthāya niyametvā dinno, tattha apalokanakammaṃ na kātabbaṃ.",
  "tika-vin05t:1523_1": "Yena paccayena pana ūnaṃ, tadatthaṃ upanetuṃ vaṭṭati, ārāmo paṭijaggitabbo, vetanaṃ",
  "tika-vin05t:1523_2": "datvāpi jaggāpetuṃ vaṭṭati. Ye pana vetanaṃ labhitvā ārāmeyeva gehaṃ katvā vasantā",
  "tika-vin05t:1523_3": "rakkhanti, te ce āgatānaṃ bhikkhūnaṃ nāḷikeraṃ vā tālapakkaṃ vā denti, yaṃ tesaṃ",
  "tika-vin05t:1523_4": "saṅghena anuññātaṃ hoti “divase divase ettakaṃ nāma khādathā”ti, tadeva te dātuṃ",
  "tika-vin05t:1523_5": "labhanti, tato uttari tesaṃ dentānampi gahetuṃ na vaṭṭanti. Yo pana ārāmaṃ keṇiyā",
  "tika-vin05t:1523_6": "gahetvā saṅghassa catupaccayatthāya kappiyabhaṇḍameva deti, ayaṃ bahukampi dātuṃ",
  "tika-vin05t:1523_7": "labhati. Cetiyassa padīpatthāya vā khaṇḍaphullapaṭisaṅkharaṇatthāya vā dinnaārāmopi",
  "tika-vin05t:1523_8": "jaggitabbo, vetanaṃ datvāpi jaggāpetabbo. Vetanañca panettha cetiyasantakampi saṅghasantakampi",
  "tika-vin05t:1523_9": "dātuṃ vaṭṭati. Etampi ārāmaṃ vetanena tattheva vasitvā rakkhantānañca keṇiyā gahetvā",
  "tika-vin05t:1523_10": "kappiyabhaṇḍadāyakānañca tatthajātakaphaladānaṃ vuttanayeneva veditabbaṃ.",
  "tika-vin05t:1524_0": "19. Dhammikarakkhaṃ yācantena atītaṃ anāgataṃ vā ārabbha odissa ācikkhituṃ na vaṭṭati.",
  "tika-vin05t:1524_1": "Atītañhi ārabbha atthi odissa ācikkhanā, atthi anodissa ācikkhanā, anāgataṃ ārabbhapi",
  "tika-vin05t:1524_2": "atthi odissa ācikkhanā, atthi anodissa ācikkhanā. Kathaṃ atītaṃ ārabbha odissa ācikkhanā",
  "tika-vin05t:1524_3": "hoti? Bhikkhūnaṃ vihāre gāmadārakā vā dhuttādayo vā ye keci anācāraṃ ācaranti, rukkhaṃ",
  "tika-vin05t:1524_4": "vā chindanti, phalāphalaṃ vā haranti, parikkhāre vā acchindanti, bhikkhu vohārike",
  "tika-vin05t:1524_5": "upasaṅkamitvā “amhākaṃ vihāre idaṃ nāma kata”nti vadati. “Kenā”ti vutte “asukena",
  "tika-vin05t:1524_6": "ca asukena cā”ti ācikkhati. Evaṃ atītaṃ ārabbha odissa ācikkhanā hoti, sā na vaṭṭati.",
  "tika-vin05t:1524_7": "Tañce sutvā te vohārikā tesaṃ daṇḍaṃ karonti, sabbaṃ bhikkhussa gīvā hoti, “daṇḍaṃ",
  "tika-vin05t:1524_8": "gaṇhissantī”ti adhippāyepi sati gīvāyeva hoti. Sace pana “tassa daṇḍaṃ gaṇhathā”ti",
  "tika-vin05t:1524_9": "vadati, pañcamāsakamatte gahite pārājikaṃ hoti. “Kenā”ti vutte pana “asukenāti vattuṃ",
  "tika-vin05t:1524_10": "amhākaṃ na vaṭṭati, tumheyeva jānissatha. Kevalañhi mayaṃ rakkhaṃ yācāma, taṃ no",
  "tika-vin05t:1524_11": "detha, avahaṭabhaṇḍañca āharāpethā”ti vattabbaṃ. Evaṃ anodissa ācikkhanā hoti, sā",
  "tika-vin05t:1524_12": "vaṭṭati. Evaṃ vutte sacepi te vohārikā kārake gavesitvā tesaṃ daṇḍaṃ karonti, sabbasāpateyyepi",
  "tika-vin05t:1524_13": "gahite bhikkhuno neva gīvā, na āpatti. Parikkhāraṃ harante disvā tesaṃ anatthakāmatāya",
  "tika-vin05t:1524_14": "“coro coro”ti vattumpi na vaṭṭati. Evaṃ vuttepi hi yaṃ tesaṃ daṇḍaṃ karonti, sabbaṃ",
  "tika-vin05t:1524_15": "bhikkhuno gīvā hoti. Attano vacanakaraṃ pana “iminā me parikkhāro gahito, taṃ āharāpehi,",
  "tika-vin05t:1524_16": "mā cassa daṇḍaṃ karohī”ti vattuṃ vaṭṭati. Dāsadāsīvāpiādīnampi atthāya aḍḍaṃ karonti",
  "tika-vin05t:1524_17": "ayaṃ akappiyaaḍḍo nāma, na vaṭṭati.",
  "tika-vin05t:1525_0": "Kathaṃ anāgataṃ ārabbha odissa ācikkhanā hoti? Vuttanayeneva parehi anācārādīsu katesu",
  "tika-vin05t:1525_1": "bhikkhu vohārike evaṃ vadati “amhākaṃ vihāre idañcidañca karonti, rakkhaṃ no detha",
  "tika-vin05t:1525_2": "āyatiṃ akaraṇatthāyā”ti. “Kena evaṃ kata”nti vutte ca “asukena ca asukena cā”ti ācikkhati.",
  "tika-vin05t:1525_3": "Evaṃ anāgataṃ ārabbha odissa ācikkhanā hoti, sāpi na vaṭṭati. Tesañhi daṇḍe kate",
  "tika-vin05t:1525_4": "purimanayeneva sabbaṃ bhikkhussa gīvā, sesaṃ purimasadisameva. Sace vohārikā “bhikkhūnaṃ",
  "tika-vin05t:1525_5": "vihāre evarūpaṃ anācāraṃ karontānaṃ imaṃ nāma daṇḍaṃ karomā”ti bheriṃ carāpetvā āṇāya",
  "tika-vin05t:1525_6": "atiṭṭhamāne pariyesitvā daṇḍaṃ karonti, bhikkhuno neva gīvā, na āpatti. Vihārasīmāya",
  "tika-vin05t:1525_7": "rukkhādīni chindantānaṃ vāsipharasuādīni gahetvā pāsāṇehi koṭṭenti, na vaṭṭati. Sace",
  "tika-vin05t:1525_8": "dhārā bhijjati, kārāpetvā dātabbā. Upadhāvitvā tesaṃ parikkhāre gaṇhanti, tampi na",
  "tika-vin05t:1525_9": "kātabbaṃ. Lahuparivattañhi cittaṃ, theyyacetanāya uppannāya mūlacchejjampi gaccheyya.",
  "tika-vin05t:1526_0": "20. Uccāraṃ vā passāvaṃ vā saṅkāraṃ vā vighāsaṃ vā tirokuṭṭe vā tiropākāre vā chaḍḍetuṃ",
  "tika-vin05t:1526_1": "vā chaḍḍāpetuṃ vā na vaṭṭati. Cattāripi vatthūni ekapayogena chaḍḍentassa ekameva",
  "tika-vin05t:1526_2": "dukkaṭaṃ, pāṭekkaṃ chaḍḍentassa vatthugaṇanāya dukkaṭāni. Āṇattiyampi eseva nayo.",
  "tika-vin05t:1526_3": "Dantakaṭṭhachaḍḍanepi dukkaṭameva. Oloketvā vā avalañje vā uccārādīni chaḍḍentassa",
  "tika-vin05t:1526_4": "anāpatti. Yampi manussānaṃ upabhogaparibhogaṃ ropimaṃ khettaṃ hotu nāḷikerādiārāmo",
  "tika-vin05t:1526_5": "vā, tatthāpi yattha katthaci ropimaharitaṭṭhāne etāni vatthūni chaḍḍetuṃ na vaṭṭati.",
  "tika-vin05t:1526_6": "Chaḍḍentassa purimanayeneva āpattibhedo veditabbo. Khette vā ārāme vā nisīditvā bhuñjamāno",
  "tika-vin05t:1526_7": "ucchuādīni vā khādamāno gacchanto ucchiṭṭhodakacalakādīni haritaṭṭhāne chaḍḍeti,",
  "tika-vin05t:1526_8": "antamaso udakaṃ pivitvā matthakacchinnanāḷikerampi chaḍḍeti, dukkaṭaṃ. Kasitaṭṭhāne",
  "tika-vin05t:1526_9": "nikkhittabīje aṅkure uṭṭhitepi avuṭṭhitepi dukkaṭameva. Anikkhittabījesu pana khettakoṇādīsu",
  "tika-vin05t:1526_10": "vā asañjātaropimesu khettamariyādādīsu vā chaḍḍetuṃ vaṭṭati, manussānaṃ kacavarachaḍḍanaṭṭhānepi",
  "tika-vin05t:1526_11": "vaṭṭati. Manussesu sassaṃ uddharitvā gatesu chaḍḍitakhettaṃ nāma hoti, tattha vaṭṭati.",
  "tika-vin05t:1526_12": "Yattha pana “lāyitampi pubbaṇṇādi puna uṭṭhahissatī”ti rakkhanti, tattha na vaṭṭati.",
  "tika-vin05t:1527_0": "21. “Na, bhikkhave, nahāyamānena bhikkhunā rukkhe kāyo ugghaṃsetabbo, yo ugghaṃseyya,",
  "tika-vin05t:1527_1": "āpatti dukkaṭassā”ti vacanato nahāyantena rukkhe vā nahānatitthe nikhanitvā ṭhapitatthambhe",
  "tika-vin05t:1527_2": "vā iṭṭhakasilādārukuṭṭānaṃ aññatarasmiṃ kuṭṭe vā kāyo na ghaṃsetabbo.",
  "tika-vin05t:1528_0": "“Na, bhikkhave, aṭṭāne nahāyitabbaṃ, yo nahāyeyya, āpatti dukkaṭassā”ti vacanato",
  "tika-vin05t:1528_1": "aṭṭānepi nahāyituṃ na vaṭṭati. Aṭṭānaṃ nāma rukkhaṃ phalakaṃ viya tacchetvā aṭṭhapadākārena",
  "tika-vin05t:1528_2": "rājiyo chinditvā nahānatitthe nikhananti, tattha cuṇṇāni ākiritvā manussā kāyaṃ ghaṃsanti.",
  "tika-vin05t:1529_0": "“Na, bhikkhave, gandhabbahatthakena nahāyitabbaṃ, yo nahāyeyya, āpatti dukkaṭassā”ti",
  "tika-vin05t:1529_1": "vacanato nahānatitthe ṭhapitena dārumayahatthena cuṇṇāni gahetvā manussā sarīraṃ",
  "tika-vin05t:1529_2": "ghaṃsanti, tena nahāyituṃ na vaṭṭati.",
  "tika-vin05t:1530_0": "“Na, bhikkhave, kuruvindakasuttiyā nahāyitabbaṃ, yo nahāyeyya, āpatti dukkaṭassā”ti",
  "tika-vin05t:1530_1": "vacanato kuruvindakasuttiyāpi nahāyituṃ na vaṭṭati. Kuruvindakasutti nāma kuruvindakapāsāṇacuṇṇāni",
  "tika-vin05t:1530_2": "lākhāya bandhitvā kataguḷikakalāpako vuccati, yaṃ ubhosu antesu gahetvā sarīraṃ ghaṃsanti.",
  "tika-vin05t:1531": "“Na, bhikkhave, viggayha parikammaṃ kārāpetabbaṃ, yo kārāpeyya, āpatti dukkaṭassā”ti vacanato aññamaññaṃ sarīrena ghaṃsituṃ na vaṭṭati.",
  "tika-vin05t:1532_0": "“Na, bhikkhave, mallakena nahāyitabbaṃ, yo nahāyeyya, āpatti dukkaṭassa. Anujānāmi,",
  "tika-vin05t:1532_1": "bhikkhave, gilānassa akatamallaka”nti vacanato makaradaṇḍake chinditvā mallakamūlasaṇṭhānena",
  "tika-vin05t:1532_2": "kataṃ “mallaka”nti vuccati, idaṃ gilānassapi na vaṭṭati. Akatamallakaṃ nāma dante",
  "tika-vin05t:1532_3": "acchinditvā kataṃ, idaṃ agilānassa na vaṭṭati, iṭṭhakakhaṇḍaṃ pana kapālakhaṇḍaṃ vā vaṭṭati.",
  "tika-vin05t:1533_0": "“Anujānāmi, bhikkhave, ukkāsikaṃ puthupāṇika”nti vacanato ukkāsikaṃ puthupāṇikañca",
  "tika-vin05t:1533_1": "vaṭṭati. Ukkāsikaṃ nāma vatthavaṭṭi, tasmā nahāyantassa yassa kassaci nahānasāṭakavaṭṭiyā",
  "tika-vin05t:1533_2": "piṭṭhiṃ ghaṃsituṃ vaṭṭati. Puthupāṇikanti hatthaparikammaṃ vuccati, tasmā sabbesaṃ",
  "tika-vin05t:1533_3": "hatthena piṭṭhiparikammaṃ kātuṃ vaṭṭati.",
  "tika-vin05t:1534_0": "Idaṃ panettha nahānavattaṃ – udakatitthaṃ gantvā yattha vā tattha vā cīvaraṃ nikkhipitvā",
  "tika-vin05t:1534_1": "vegena ṭhitakeneva na otaritabbaṃ, sabbadisā pana oloketvā vivittabhāvaṃ ñatvā khāṇugumbalatādīni",
  "tika-vin05t:1534_2": "vavatthapetvā tikkhattuṃ ukkāsitvā avakujja ṭhitena uttarāsaṅgacīvaraṃ apanetvā pasāretabbaṃ,",
  "tika-vin05t:1534_3": "kāyabandhanaṃ mocetvā cīvarapiṭṭheyeva ṭhapetabbaṃ. Sace udakasāṭikā natthi, udakante",
  "tika-vin05t:1534_4": "ukkuṭikaṃ nisīditvā nivāsanaṃ mocetvā sace ninnaṭṭhānaṃ atthi, ātape pasāretabbaṃ.",
  "tika-vin05t:1534_5": "No ce atthi, saṃharitvā ṭhapetabbaṃ. Otarantena saṇikaṃ nābhippamāṇamattaṃ otaritvā",
  "tika-vin05t:1534_6": "vīciṃ anuṭṭhapentena saddaṃ akarontena nivattitvā āgatadisābhimukhena nimujjitabbaṃ,",
  "tika-vin05t:1534_7": "evaṃ cīvaraṃ rakkhitaṃ hoti. Ummujjantenapi saddaṃ akarontena saṇikaṃ ummujjitvā",
  "tika-vin05t:1534_8": "nahānapariyosāne udakante ukkuṭikena nisīditvā nivāsanaṃ parikkhipitvā uṭṭhāya suparimaṇḍalaṃ",
  "tika-vin05t:1534_9": "nivāsetvā kāyabandhanaṃ bandhitvā cīvaraṃ pārupitvāva ṭhātabbaṃ.",
  "tika-vin05t:1535_0": "22. “Na, bhikkhave, vallikā dhāretabbā… na pāmaṅgo dhāretabbo… na kaṇṭhasuttakaṃ",
  "tika-vin05t:1535_1": "dhāretabbaṃ… na kaṭisuttakaṃ dhāretabbaṃ… na ovaṭṭikaṃ dhāretabbaṃ… na kāyūraṃ dhāretabbaṃ…",
  "tika-vin05t:1535_2": "na hatthābharaṇaṃ dhāretabbaṃ… na aṅgulimuddikā dhāretabbā, yo dhāreyya, āpatti dukkaṭassā”ti",
  "tika-vin05t:1535_3": "vacanato kaṇṇapiḷandhanādi yaṃ kiñci ābharaṇaṃ na vaṭṭati. Tattha vallikāti kaṇṇato",
  "tika-vin05t:1535_4": "nikkhantamuttolambakādīnaṃ etaṃ adhivacanaṃ. Na kevalañca vallikā eva, yaṃ kiñci",
  "tika-vin05t:1535_5": "kaṇṇapiḷandhanaṃ antamaso tālapaṇṇampi na vaṭṭati. Pāmaṅganti yaṃ kiñci palambakasuttaṃ.",
  "tika-vin05t:1535_6": "Kaṇṭhasuttakanti yaṃ kiñci gīvūpagaṃ ābharaṇaṃ. Kaṭisuttakanti yaṃ kiñci kaṭipiḷandhanaṃ,",
  "tika-vin05t:1535_7": "antamaso suttatantumattampi. Ovaṭṭikanti valayaṃ. Kāyūrādīni pākaṭāneva.",
  "tika-vin05t:1536_0": "23. “Na, bhikkhave, dīghā kesā dhāretabbā, yo dhāreyya, āpatti dukkaṭassa. Anujānāmi,",
  "tika-vin05t:1536_1": "bhikkhave, dvemāsikaṃ vā duvaṅgulaṃ vā”ti vacanato sace kesā antodvemāse dvaṅgulaṃ",
  "tika-vin05t:1536_2": "pāpuṇanti, antodvemāseyeva chinditabbā, dvaṅgulehi atikkāmetuṃ na vaṭṭati. Sacepi",
  "tika-vin05t:1536_3": "na dīghā, dvemāsato ekadivasampi atikkāmetuṃ na labhatiyeva. Ubhayathāpi ukkaṭṭhaparicchedova",
  "tika-vin05t:1536_4": "vutto, tato oraṃ pana na vaṭṭanabhāvo nāma natthi.",
  "tika-vin05t:1537_0": "“Na, bhikkhave, kattarikāya kesā chedāpetabbā, yo chedāpeyya, āpatti dukkaṭassa.",
  "tika-vin05t:1537_1": "Anujānāmi, bhikkhave, ābādhapaccayā kattarikāya kese chedāpetu”nti vacanato ābādhaṃ",
  "tika-vin05t:1537_2": "vinā kattarikāya kese chedāpetuṃ na vaṭṭati.",
  "tika-vin05t:1538_0": "“Na, bhikkhave, kocchena kesā osaṇṭhetabbā… na phaṇakena kesā osaṇṭhetabbā… na hatthaphaṇakena",
  "tika-vin05t:1538_1": "kesā osaṇṭhetabbā… na sitthatelakena kesā osaṇṭhetabbā… na udakatelakena kesā osaṇṭhetabbā,",
  "tika-vin05t:1538_2": "yo osaṇṭheyya, āpatti dukkaṭassā”ti vacanato maṇḍanatthāya kocchādīhi kesā na osaṇṭhetabbā,",
  "tika-vin05t:1538_3": "uddhalomena pana anulomanipātanatthaṃ hatthaṃ temetvā sīsaṃ puñchitabbaṃ, uṇhābhitattarajasirānampi",
  "tika-vin05t:1538_4": "allahatthena puñchituṃ vaṭṭati.",
  "tika-vin05t:1539_0": "24. “Na, bhikkhave, ādāse vā udakapatte vā mukhanimittaṃ oloketabbaṃ, yo olokeyya,",
  "tika-vin05t:1539_1": "āpatti dukkaṭassa. Anujānāmi, bhikkhave, ābādhapaccayā ādāse vā udakapatte vā mukhanimittaṃ",
  "tika-vin05t:1539_2": "oloketu”nti vacanato ābādhaṃ vinā ādāse vā udakapatte vā mukhaṃ na oloketabbaṃ. Ettha",
  "tika-vin05t:1539_3": "ca kaṃsapattādīnipi yesu mukhanimittaṃ paññāyati, sabbāni ādāsasaṅkhameva gacchanti,",
  "tika-vin05t:1539_4": "kañjiyādīnipi ca udakapattasaṅkhameva. Tasmā yattha katthaci olokentassa dukkaṭaṃ.",
  "tika-vin05t:1539_5": "Ābādhapaccayā pana “sañchavi nu kho me vaṇo, udāhu na tāvā”ti jānanatthaṃ vaṭṭati,",
  "tika-vin05t:1539_6": "“jiṇṇo nu khomhi, no”ti evaṃ āyusaṅkhāraṃ olokanatthampi vaṭṭatīti vuttaṃ.",
  "tika-vin05t:1540_0": "“Na, bhikkhave, mukhaṃ ālimpitabbaṃ… na mukhaṃ ummadditabbaṃ… na mukhaṃ cuṇṇetabbaṃ…",
  "tika-vin05t:1540_1": "na manosilikāya mukhaṃ lañchetabbaṃ… na aṅgarāgo kātabbo… na mukharāgo kātabbo… na",
  "tika-vin05t:1540_2": "aṅgarāgamukharāgo kātabbo, yo kareyya, āpatti dukkaṭassa. Anujānāmi, bhikkhave, ābādhapaccayā",
  "tika-vin05t:1540_3": "mukhaṃ ālimpitu”nti vacanato ābādhaṃ vinā mukhavilimpanādi na kātabbaṃ.",
  "tika-vin05t:1541_0": "25. “Na, bhikkhave, naccaṃ vā gītaṃ vā vāditaṃ vā dassanāya gantabbaṃ, yo gaccheyya,",
  "tika-vin05t:1541_1": "āpatti dukkaṭassā”ti vacanato naccādiṃ dassanāya na gantabbaṃ. Ettha ca naccanti",
  "tika-vin05t:1541_2": "naṭādayo vā naccantu soṇḍā vā antamaso morasūvamakkaṭādayopi, sabbametaṃ naccameva,",
  "tika-vin05t:1541_3": "tasmā antamaso moranaccampi dassanāya gacchantassa dukkaṭaṃ. Sayampi naccantassa",
  "tika-vin05t:1541_4": "vā naccāpentassa vā dukkaṭameva. Gītanti naṭādīnaṃ vā gītaṃ hotu ariyānaṃ parinibbānakāle",
  "tika-vin05t:1541_5": "ratanattayaguṇūpasañhitaṃ sādhukīḷitagītaṃ vā asaññatabhikkhūnaṃ dhammabhāṇakagītaṃ",
  "tika-vin05t:1541_6": "vā antamaso dantagītampi, “yaṃ gāyissāmā”ti pubbabhāge okūjantā karonti, sabbametaṃ",
  "tika-vin05t:1541_7": "gītameva, sayaṃ gāyantassapi gāyāpentassapi dukkaṭameva.",
  "tika-vin05t:1542_0": "“Pañcime, bhikkhave, ādīnavā āyatakena gītassarena dhammaṃ gāyantassa. Attanāpi tasmiṃ",
  "tika-vin05t:1542_1": "sare sārajjati, parepi tasmiṃ sare sārajjanti, gahapatikāpi ujjhāyanti, sarakuttimpi",
  "tika-vin05t:1542_2": "nikāmayamānassa samādhissa bhaṅgo hoti, pacchimā janatā diṭṭhānugatiṃ āpajjati. Ime",
  "tika-vin05t:1542_3": "kho, bhikkhave, pañca ādīnavā āyatakena gītassarena dhammaṃ gāyantassa. Na, bhikkhave,",
  "tika-vin05t:1542_4": "āyatakena gītassarena dhammo gāyitabbo, yo gāyeyya, āpatti dukkaṭassā”ti –",
  "tika-vin05t:1543": "Vacanato āyatakena gītassarena dhammopi na gāyitabbo.",
  "tika-vin05t:1544_0": "Āyatako nāma gītassaro taṃ taṃ vattaṃ bhinditvā akkharāni vināsetvā pavatto. Dhamme",
  "tika-vin05t:1544_1": "pana suttantavattaṃ nāma atthi, jātakavattaṃ nāma atthi, gāthāvattaṃ nāma atthi,",
  "tika-vin05t:1544_2": "taṃ vināsetvā atidīghaṃ kātuṃ na vaṭṭati, caturassena vattena parimaṇḍalāni padabyañjanāni",
  "tika-vin05t:1544_3": "dassetabbāni. “Anujānāmi, bhikkhave, sarabhañña”nti vacanato pana sarena dhammaṃ",
  "tika-vin05t:1544_4": "bhaṇituṃ vaṭṭati. Sarabhaññe kira taraṅgavattadhotakavattagalitavattādīni dvattiṃsa",
  "tika-vin05t:1544_5": "vattāni atthi, tesu yaṃ icchati, taṃ kātuṃ labhati. Sabbesaṃ padabyañjanaṃ avināsetvā",
  "tika-vin05t:1544_6": "vikāraṃ akatvā samaṇasāruppena caturassena nayena pavattanaṃyeva lakkhaṇaṃ.",
  "tika-vin05t:1545_0": "Vāditaṃ nāma tantibaddhādivādanīyabhaṇḍaṃ vāditaṃ vā hotu kuṭabherivāditaṃ vā antamaso",
  "tika-vin05t:1545_1": "udakabherivāditampi, sabbametaṃ na vaṭṭati. Yaṃ pana niṭṭhubhanto vā sāsaṅke vā ṭhito",
  "tika-vin05t:1545_2": "accharikaṃ vā phoṭeti, pāṇiṃ vā paharati, tattha anāpatti, sabbaṃ antarārāme ṭhitassa",
  "tika-vin05t:1545_3": "passato anāpatti, passissāmīti vihārato vihāraṃ gacchantassa āpattiyeva. Āsanasālāyaṃ",
  "tika-vin05t:1545_4": "nisinno passati, anāpatti. Passissāmīti uṭṭhahitvā gacchato āpatti, vīthiyaṃ ṭhatvā",
  "tika-vin05t:1545_5": "gīvaṃ parivattetvā passatopi āpattiyeva. Salākabhattādīnaṃ vā atthāya aññena vā kenaci",
  "tika-vin05t:1545_6": "karaṇīyena gantvā gataṭṭhāne passati vā suṇāti vā, anāpatti. Āpadāsu tādisena upaddavena",
  "tika-vin05t:1545_7": "upadduto samajjaṭṭhānaṃ pavisati, evaṃ pavisitvā passantassa suṇantassa vā anāpatti.",
  "tika-vin05t:1545_8": "“Cetiyassa upahāraṃ detha upāsakā”ti vattumpi, “tumhākaṃ cetiyassa upahāraṃ karomā”ti",
  "tika-vin05t:1545_9": "vutte sampaṭicchitumpi na labhati. “Tumhākaṃ cetiyassa upaṭṭhānaṃ karomā”ti vutte",
  "tika-vin05t:1545_10": "pana “upaṭṭhānakaraṇaṃ nāma sundara”nti vattuṃ vaṭṭati.",
  "tika-vin05t:1546_0": "26. “Na, bhikkhave, attano aṅgajātaṃ chetabbaṃ, yo chindeyya, āpatti thullaccayassā”ti",
  "tika-vin05t:1546_1": "vacanato aṅgajātaṃ chindantassa thullaccayaṃ, aññaṃ pana kaṇṇanāsāaṅguliādiṃ yaṃ",
  "tika-vin05t:1546_2": "kiñci chindantassa tādisaṃ vā dukkhaṃ uppādentassa dukkaṭaṃ. Ahikīṭadaṭṭhādīsu pana",
  "tika-vin05t:1546_3": "aññābādhapaccayā vā lohitaṃ vā mocentassa chindantassa vā anāpatti.",
  "tika-vin05t:1547_0": "27. “Na, bhikkhave, gihīnaṃ uttarimanussadhammaṃ iddhipāṭihāriyaṃ dassetabbaṃ, yo",
  "tika-vin05t:1547_1": "dasseyya, āpatti dukkaṭassā”ti vacanato gihīnaṃ vikubbaniddhiṃ dassetuṃ na vaṭṭati,",
  "tika-vin05t:1547_2": "adhiṭṭhāniddhi pana appaṭikkhittā.",
  "tika-vin05t:1548_0": "28. “Na, bhikkhave, sovaṇṇamayo patto dhāretabbo…pe… na rūpiyamayo…pe… na maṇimayo…pe…",
  "tika-vin05t:1548_1": "na veḷuriyamayo…pe… na phalikamayo…pe… na kaṃsamayo…pe… na kācamayo…pe… na tipumayo",
  "tika-vin05t:1548_2": "…pe… na sīsamayo…pe… na tambalohamayo patto dhāretabbo, yo dhāreyya, āpatti dukkaṭassā”ti",
  "tika-vin05t:1548_3": "vacanato suvaṇṇamayādipatto na vaṭṭati. Sacepi gihī bhattagge suvaṇṇataṭṭikādīsu",
  "tika-vin05t:1548_4": "byañjanaṃ katvā upanāmenti, āmasitumpi na vaṭṭati. Phalikamayakācamayakaṃsamayāni",
  "tika-vin05t:1548_5": "pana taṭṭikādīni bhājanāni puggalikaparibhogeneva na vaṭṭanti, saṅghikaparibhogena",
  "tika-vin05t:1548_6": "vā gihivikaṭāni vā vaṭṭanti. Tambalohamayopi pattoyeva na vaṭṭati, thālakaṃ pana",
  "tika-vin05t:1548_7": "vaṭṭati. “Anujānāmi, bhikkhave, dve patte ayopattaṃ mattikāpatta”nti dveyeva ca pattā anuññātā.",
  "tika-vin05t:1549_0": "“Na, bhikkhave, tumbakaṭāhe piṇḍāya caritabbaṃ, yo careyya, āpatti dukkaṭassā”ti",
  "tika-vin05t:1549_1": "vacanato lābukaṭāhaṃ pariharituṃ na vaṭṭati, taṃ labhitvā pana tāvakālikaṃ paribhuñjituṃ",
  "tika-vin05t:1549_2": "vaṭṭati. Ghaṭikaṭāhepi eseva nayo.",
  "tika-vin05t:1550": "“Na, bhikkhave, chavasīsapatto dhāretabbo, yo dhāreyya, āpatti dukkaṭassā”ti vacanato chavasīsamayopi patto na vaṭṭati.",
  "tika-vin05t:1551_0": "“Anujānāmi, bhikkhave, pattādhāraka”nti vacanato bhūmidārudaṇḍavaalavettādīhi kate",
  "tika-vin05t:1551_1": "bhūmiādhārake dārudaṇḍaādhārake ca pattaṃ ṭhapetuṃ vaṭṭati. Ettha ca “bhūmiādhārake",
  "tika-vin05t:1551_2": "tayo daṇḍādhārake dve patte uparūpari ṭhapetuṃ vaṭṭatī”ti kurundiyaṃ vuttaṃ. Mahāaṭṭhakathāyaṃ",
  "tika-vin05t:1551_3": "pana vuttaṃ “bhūmiādhārake tiṇṇaṃ pattānaṃ anokāso, dve ṭhapetuṃ vaṭṭati. Dāruādhārakadaṇḍādhārakesupi",
  "tika-vin05t:1551_4": "susajjitesu eseva nayo. Bhamakoṭisadiso pana dāruādhārako tīhi daṇḍakehi baddho,",
  "tika-vin05t:1551_5": "daṇḍādhārako ca ekassapi pattassa anokāso, tattha ṭhapetvāpi hatthena gahetvāva nisīditabbaṃ,",
  "tika-vin05t:1551_6": "bhūmiyaṃ pana nikkujjitvā ekameva ṭhapetabba”nti.",
  "tika-vin05t:1552_0": "“Na, bhikkhave, miḍḍhante patto nikkhipitabbo, yo nikkhipeyya, āpatti dukkaṭassā”ti",
  "tika-vin05t:1552_1": "vacanato ālindakamiḍḍhikādīnaṃ ante ṭhapetuṃ na vaṭṭati. Sace pana parivattetvā tattheva",
  "tika-vin05t:1552_2": "patiṭṭhāti, evarūpāya vitthiṇṇāya miḍḍhikāya ṭhapetuṃ vaṭṭati.",
  "tika-vin05t:1553_0": "“Na, bhikkhave, paribhaṇḍante patto nikkhipitabbo, yo nikkhipeyya, āpatti dukkaṭassā”ti",
  "tika-vin05t:1553_1": "vacanato bāhirapasse katāya tanukamiḍḍhikāya antepi eseva nayo. “Anujānāmi, bhikkhave,",
  "tika-vin05t:1553_2": "coḷaka”nti vacanato coḷakaṃ pattharitvā tattha ṭhapetuṃ vaṭṭati. Tasmiṃ pana asati",
  "tika-vin05t:1553_3": "kaṭasārake vā taṭṭikāya vā mattikāya vā paribhaṇḍakatāya bhūmiyā yattha na dussati,",
  "tika-vin05t:1553_4": "tathārūpāya vālikāya vā ṭhapetuṃ vaṭṭati. Paṃsurajādīsu pana kharabhūmiyaṃ vā ṭhapentassa dukkaṭaṃ.",
  "tika-vin05t:1554": "“Na, bhikkhave, patto laggetabbo, yo laggeyya, āpatti dukkaṭassā”ti vacanato nāgadantādīsu yattha katthaci laggetuṃ na vaṭṭati, cīvaravaṃsepi bandhitvā ṭhapetuṃ na vaṭṭati.",
  "tika-vin05t:1555_0": "“Na, bhikkhave, mañce patto nikkhipitabbo, yo nikkhipeyya, āpatti dukkaṭassā”ti vacanato",
  "tika-vin05t:1555_1": "bhaṇḍakaṭṭhapanatthameva vā kataṃ hotu nisīdanasayanatthaṃ vā, yattha katthaci mañce",
  "tika-vin05t:1555_2": "vā pīṭhe vā ṭhapentassa dukkaṭaṃ, aññena pana bhaṇḍakena saddhiṃ bandhitvā ṭhapetuṃ,",
  "tika-vin05t:1555_3": "aṭaniyaṃ bandhitvā olambituṃ vā vaṭṭati, bandhitvāpi upari ṭhapetuṃ na vaṭṭatiyeva.",
  "tika-vin05t:1555_4": "Sace pana mañco vā pīṭhaṃ vā ukkhipitvā cīvaravaṃsādīsu aṭṭakacchannena ṭhapitaṃ",
  "tika-vin05t:1555_5": "hoti, tattha ṭhapetuṃ vaṭṭati. Aṃsavaṭṭanakena aṃsakūṭe laggetvā aṅke ṭhapetuṃ vaṭṭati,",
  "tika-vin05t:1555_6": "chatte bhattapūropi aṃsakūṭe laggitapattopi ṭhapetuṃ na vaṭṭati. Bhaṇḍakena pana",
  "tika-vin05t:1555_7": "saddhiṃ bandhitvā aṭṭakaṃ katvā vā ṭhapite yo koci ṭhapetuṃ vaṭṭati.",
  "tika-vin05t:1556_0": "“Na, bhikkhave, pattahatthena kavāṭaṃ paṇāmetabbaṃ, yo paṇāmeyya, āpatti dukkaṭassā”ti",
  "tika-vin05t:1556_1": "vacanato pattahatthena kavāṭaṃ na paṇāmetabbaṃ. Ettha ca na kevalaṃ yassa patto hatthe,",
  "tika-vin05t:1556_2": "so eva pattahattho. Na kevalañca kavāṭameva paṇāmetuṃ na labhati, apica kho pana",
  "tika-vin05t:1556_3": "hatthe vā piṭṭhipāde vā yattha yatthaci sarīrāvayave pattasmiṃ sati hatthena vā pādena",
  "tika-vin05t:1556_4": "vā sīsena vā yena kenaci sarīrāvayavena kavāṭaṃ vā paṇāmetuṃ ghaṭikaṃ vā ukkhipituṃ",
  "tika-vin05t:1556_5": "sūciṃ vā kuñcikāya avāpurituṃ na labhati, aṃsakūṭe pana pattaṃ laggetvā yathāsukhaṃ avāpurituṃ labhati.",
  "tika-vin05t:1557_0": "“Na, bhikkhave, calakāni vā aṭṭhikāni vā ucchiṭṭhodakaṃ vā pattena nīharitabbaṃ,",
  "tika-vin05t:1557_1": "yo nīhareyya, āpatti dukkaṭassā”ti vacanato calakādīni pattena nīharituṃ na vaṭṭati.",
  "tika-vin05t:1557_2": "Ettha ca calakānīti cabbetvā apaviddhāmisāni. Aṭṭhikānīti macchamaṃsaaakāni. Ucchiṭṭhodakanti",
  "tika-vin05t:1557_3": "mukhavikkhālitodakaṃ. Etesu yaṃ kiñci pattena nīharantassa dukkaṭaṃ. Pattaṃ paṭiggahaṃ",
  "tika-vin05t:1557_4": "katvā hatthaṃ dhovitumpi na labhati. Hatthadhotapādadhotaudakampi patte ākiritvā",
  "tika-vin05t:1557_5": "nīharituṃ na vaṭṭati, anucchiṭṭhaṃ suddhapattaṃ ucchiṭṭhahatthena gaṇhituṃ na vaṭṭati,",
  "tika-vin05t:1557_6": "vāmahatthena panettha udakaṃ āsiñcitvā ekaṃ udakagaṇḍusaṃ gahetvā ucchiṭṭhahatthena",
  "tika-vin05t:1557_7": "gaṇhituṃ vaṭṭati. Ettāvatāpi hi so ucchiṭṭhapatto hoti, hatthaṃ pana bahiudakena",
  "tika-vin05t:1557_8": "vikkhāletvā gahetuṃ vaṭṭati. Macchamaṃsaphalāphalādīni ca khādanto yaṃ tattha aṭṭhiṃ",
  "tika-vin05t:1557_9": "vā calakaṃ vā chaḍḍetukāmo hoti, taṃ patte ṭhapetuṃ na labhati. Yaṃ pana paṭikhāditukāmo",
  "tika-vin05t:1557_10": "hoti, taṃ patte ṭhapetuṃ labhati. Aṭṭhikakaṇṭakādīni tattheva katvā hatthena luñcitvā",
  "tika-vin05t:1557_11": "khādituṃ vaṭṭati. Mukhato nīhaṭaṃ pana yaṃ kiñci puna khāditukāmo patte ṭhapetuṃ",
  "tika-vin05t:1557_12": "na labhati, siṅgiveranāḷikerakhaṇḍādīni ḍaṃsitvā puna ṭhapetuṃ labhati.",
  "tika-vin05t:1558_0": "29. “Na ca, bhikkhave, sabbapaṃsukūlikena bhavitabbaṃ, yo bhaveyya, āpatti dukkaṭassā”ti",
  "tika-vin05t:1558_1": "vacanato sabbapaṃsukūlikena na bhavitabbaṃ. Ettha pana cīvarañca mañcapīṭhañca paṃsukūlaṃ",
  "tika-vin05t:1558_2": "vaṭṭati, ajjhoharaṇīyaṃ pana dinnameva gahetabbaṃ.",
  "tika-vin05t:1559_0": "30. “Na, bhikkhave, addhānamaggappaṭipannena bhikkhunā parissāvanaṃ yāciyamānena",
  "tika-vin05t:1559_1": "na dātabbaṃ, yo na dadeyya, āpatti dukkaṭassā”ti vacanato aparissāvanakassa yācamānassa",
  "tika-vin05t:1559_2": "parissāvanaṃ adātuṃ na vaṭṭati. Yo pana attano hatthe parissāvane vijjamānepi yācati,",
  "tika-vin05t:1559_3": "tassa na akāmā dātabbaṃ.",
  "tika-vin05t:1560_0": "“Na ca, bhikkhave, aparissāvanakena bhikkhunā addhānamaggo paṭipajjitabbo, yo paṭipajjeyya,",
  "tika-vin05t:1560_1": "āpatti dukkaṭassā”ti vacanato aparissāvanakena maggo na gantabbo. Sacepi na hoti",
  "tika-vin05t:1560_2": "parissāvanaṃ vā dhammakaraṇaṃ vā, saṅghāṭikaṇṇo adhiṭṭhātabbo “iminā parissāvetvā pivissāmī”ti.",
  "tika-vin05t:1561_0": "“Anujānāmi, bhikkhave, daṇḍaparissāvana”nti vacanato daṇḍaparissāvanampi vaṭṭati.",
  "tika-vin05t:1561_1": "Daṇḍaparissāvanaṃ nāma yattha rajakānaṃ khāraparissāvanaṃ viya catūsu pādesu baddhanisseṇikāya",
  "tika-vin05t:1561_2": "sāṭakaṃ bandhitvā majjhe daṇḍake udakaṃ āsiñcanti, taṃ ubhopi koṭṭhāse pūretvā parissāvati.",
  "tika-vin05t:1562_0": "“Anujānāmi, bhikkhave, ottharaka”nti vacanato ottharakaṃ parissāvanampi vaṭṭati.",
  "tika-vin05t:1562_1": "Ottharakaṃ nāma yaṃ udake ottharitvā ghaṭakena udakaṃ gaṇhanti, tañhi catūsu daṇḍakesu",
  "tika-vin05t:1562_2": "vatthaṃ bandhitvā udake cattāro khāṇuke nikhanitvā tesu bandhitvā sabbapariyante",
  "tika-vin05t:1562_3": "udakato mocetvā majjhe ottharitvā ghaṭena udakaṃ gaṇhanti.",
  "tika-vin05t:1563_0": "31. “Na, bhikkhave, naggena naggo abhivādetabbo, yo abhivādeyya, āpatti dukkaṭassā”tiādivacanato",
  "tika-vin05t:1563_1": "na naggena naggo abhivādetabbo, na naggena abhivādetabbaṃ, na naggena naggo abhivādāpetabbo,",
  "tika-vin05t:1563_2": "na naggena abhivādāpetabbaṃ, na naggena naggassa parikammaṃ kātabbaṃ, na naggena",
  "tika-vin05t:1563_3": "naggassa dātabbaṃ, na naggena paṭiggahetabbaṃ, na naggena khāditabbaṃ, na naggena",
  "tika-vin05t:1563_4": "bhuñjitabbaṃ, na naggena sāyitabbaṃ, na naggena pātabbaṃ.",
  "tika-vin05t:1564_0": "“Anujānāmi, bhikkhave, tisso paṭicchādiyo jantāgharapaṭicchādiṃ udakapaṭicchādiṃ",
  "tika-vin05t:1564_1": "vatthapaṭicchādi”nti vacanato tisso paṭicchādiyo vaṭṭanti. Ettha ca jantāgharapaṭicchādi",
  "tika-vin05t:1564_2": "udakapaṭicchādi ca parikammaṃ karontasseva vaṭṭati, sesesu abhivādanādīsu na vaṭṭati.",
  "tika-vin05t:1564_3": "Vatthapaṭicchādi pana sabbakammesu vaṭṭati.",
  "tika-vin05t:1565_0": "32. “Na, bhikkhave, pupphābhikiṇṇesu sayanesu sayitabbaṃ, yo saseyya, āpatti dukkaṭassā”ti",
  "tika-vin05t:1565_1": "vacanato pupphehi santhatesu sayanesu na sayitabbaṃ, gandhagandhaṃ pana gahetvā kavāṭe",
  "tika-vin05t:1565_2": "pañcaṅguliṃ dātuṃ vaṭṭati pupphaṃ gahetvā vihāre ekamantaṃ nikkhipituṃ.",
  "tika-vin05t:1566_0": "33. “Na, bhikkhave, āsittakūpadhāne bhuñjitabbaṃ, yo bhuñjeyya, āpatti dukkaṭassā”ti",
  "tika-vin05t:1566_1": "vacanato āsittakūpadhāne ṭhapetvā na bhuñjitabbaṃ. Āsittakūpadhānanti tambalohena",
  "tika-vin05t:1566_2": "vā rajatena vā katāya peḷāya etaṃ adhivacanaṃ, paṭikkhittattā pana dārumayāpi na vaṭṭati.",
  "tika-vin05t:1567_0": "34. “Anujānāmi, bhikkhave, maḷorika”nti vacanato maḷorikāya ṭhapetvā bhuñjituṃ vaṭṭati.",
  "tika-vin05t:1567_1": "Maḷorikāti daṇḍādhārako vuccati. Yaṭṭhiādhārakapaṇṇādhārakapacchikapīṭhādīnipi ettheva",
  "tika-vin05t:1567_2": "paviṭṭhāni. Ādhārakasaṅkhepagamanato hi paṭṭhāya chiddaṃ viddhampi aviddhampi vaṭṭatiyeva.",
  "tika-vin05t:1568_0": "35. “Na, bhikkhave, ekabhājane bhuñjitabbaṃ, yo bhuñjeyya, āpatti dukkaṭassā”ti ādivacanato",
  "tika-vin05t:1568_1": "na ekabhājane bhuñjitabbaṃ, na ekathālake pātabbaṃ. Sace pana eko bhikkhu bhājanato",
  "tika-vin05t:1568_2": "phalaṃ vā pūpaṃ vā gahetvā gacchati, tasmiṃ apagate itarassa sesakaṃ bhuñjituṃ vaṭṭati,",
  "tika-vin05t:1568_3": "itarassapi tasmiṃ khīṇe puna gahetuṃ vaṭṭati.",
  "tika-vin05t:1569_0": "“Na, bhikkhave, ekamañce tuvaṭṭitabbaṃ, yo tuvaṭṭeyya, āpatti dukkaṭassā”ti ādivacanato",
  "tika-vin05t:1569_1": "na ekamañce nipajjitabbaṃ, na ekattharaṇe nipajjitabbaṃ. Vavatthānaṃ pana dassetvā",
  "tika-vin05t:1569_2": "majjhe kāsāvaṃ vā kattarayaṭṭhiṃ vā antamaso kāyabandhanampi ṭhapetvā nipajjantānaṃ",
  "tika-vin05t:1569_3": "anāpatti. Ekapāvuraṇehi ekattharaṇapāvuraṇehi ca na nipajjitabbaṃ. Ekaṃ attharaṇañceva",
  "tika-vin05t:1569_4": "pāvuraṇañca etesanti ekattharaṇapāvuraṇā. Saṃhārimānaṃ pāvārattharaṇakaṭasārakādīnaṃ",
  "tika-vin05t:1569_5": "ekaṃ antaṃ attharitvā ekaṃ pārupitvā nipajjantānametaṃ adhivacanaṃ.",
  "tika-vin05t:1570_0": "36. “Na, bhikkhave, celappaṭikā akkamitabbā, yo akkameyya, āpatti dukkaṭassā”ti vacanato",
  "tika-vin05t:1570_1": "na celasanthāro akkamitabbo, “anujānāmi, bhikkhave, gihīnaṃ maṅgalatthāya yāciyamānena",
  "tika-vin05t:1570_2": "celappaṭikaṃ akkamitu”nti vacanato pana kāci itthī apagatagabbhā vā hoti garugabbhā",
  "tika-vin05t:1570_3": "vā, evarūpesu ṭhānesu maṅgalatthāya yāciyamānena akkamituṃ vaṭṭati. “Anujānāmi, bhikkhave,",
  "tika-vin05t:1570_4": "dhotapādakaṃ akkamitu”nti vacanato pādadhovanaṭṭhāne dhotehi pādehi akkamanatthāya",
  "tika-vin05t:1570_5": "atthatapaccattharaṇaṃ akkamituṃ vaṭṭati.",
  "tika-vin05t:1571_0": "37. “Na, bhikkhave, katakaṃ paribhuñjitabbaṃ, yo paribhuñjeyya, āpatti dukkaṭassā”ti",
  "tika-vin05t:1571_1": "vacanato katakaṃ na vaṭṭati. Katakaṃ nāma padumakaṇṇikākāraṃ pādaghaṃsanatthaṃ kaṇṭake",
  "tika-vin05t:1571_2": "uṭṭhāpetvā kataṃ. Taṃ vaṭṭaṃ vā hotu caturassādibhedaṃ vā, bāhulikānuyogattā paṭikkhittameva,",
  "tika-vin05t:1571_3": "neva paṭiggahetuṃ, na paribhuñjituṃ vaṭṭati. “Anujānāmi, bhikkhave, tisso pādaghaṃsaniyo",
  "tika-vin05t:1571_4": "sakkharaṃ kathalaṃ samuddapheṇaka”nti vacanato sakkharādīhi pādaghaṃsanaṃ vaṭṭati.",
  "tika-vin05t:1571_5": "Sakkharāti pāsāṇo vuccati, pāsāṇapheṇakopi vaṭṭatiyeva.",
  "tika-vin05t:1572_0": "38. “Na, bhikkhave, cāmaribījanī dhāretabbā, yo dhāreyya, āpatti dukkaṭassā”ti vacanato",
  "tika-vin05t:1572_1": "cāmarivālehi katabījanī na vaṭṭati. “Anujānāmi, bhikkhave, makasabījaniṃ. Anujānāmi",
  "tika-vin05t:1572_2": "bhikkhave tisso bījaniyo vākamayaṃ usīramayaṃ morapiñchamayaṃ. Anujānāmi, bhikkhave,",
  "tika-vin05t:1572_3": "vidhūpanañca tālavaṇṭañcā”ti vacanato makasabījanīādi vaṭṭati. Tattha vidhūpananti",
  "tika-vin05t:1572_4": "bījanī vuccati. Tālavaṇṭaṃ pana tālapaṇṇehi vā kataṃ hotu veḷudantavilīvehi vā morapiñchehi",
  "tika-vin05t:1572_5": "vā cammavikatīhi vā, sabbaṃ vaṭṭati. Makasabījanī dantamayavisāṇamayadaṇḍakāpi vaṭṭati.",
  "tika-vin05t:1572_6": "Vākamayabījaniyā ketakapārohakuntālapaṇṇādimayāpi saṅgahitā.",
  "tika-vin05t:1573_0": "39. “Na, bhikkhave, chattaṃ dhāretabbaṃ, yo dhāreyya, āpatti dukkaṭassa. Anujānāmi,",
  "tika-vin05t:1573_1": "bhikkhave, gilānassa chatta”nti vacanato agilānena chattaṃ na dhāretabbaṃ. Yassa",
  "tika-vin05t:1573_2": "pana kāyaḍāho vā pittakopo vā hoti cakkhu vā dubbalaṃ, añño vā koci ābādho vinā chattena",
  "tika-vin05t:1573_3": "uppajjati, tassa gāme vā araññe vā chattaṃ vaṭṭati. Vasse pana cīvaraguttatthampi",
  "tika-vin05t:1573_4": "vāḷamigacorabhayesu attaguttatthampi vaṭṭati, ekapaṇṇacchattaṃ pana sabbattheva vaṭṭati.",
  "tika-vin05t:1573_5": "“Anujānāmi, bhikkhave, agilānenapi ārāme ārāmūpacāre chattaṃ dhāretu”nti vacanato",
  "tika-vin05t:1573_6": "pana agilānassapi ārāmaārāmūpacāresu chattaṃ dhāretuṃ vaṭṭati.",
  "tika-vin05t:1574_0": "40. “Na, bhikkhave, dīghā nakhā dhāretabbā, yo dhāreyya, āpatti dukkaṭassa. Anujānāmi,",
  "tika-vin05t:1574_1": "bhikkhave, maṃsappamāṇena nakhaṃ chinditu”nti vacanato dīghā nakhā chinditabbā. “Na,",
  "tika-vin05t:1574_2": "bhikkhave, vīsatimaṭṭhaṃ kārāpetabbaṃ, yo kārāpeyya, āpatti dukkaṭassa. Anujānāmi,",
  "tika-vin05t:1574_3": "bhikkhave, malamattaṃ apakaḍḍhitu”nti vacanato vīsatipi nakhe likhitamaṭṭhe kārāpetuṃ",
  "tika-vin05t:1574_4": "na vaṭṭati, nakhato malamattaṃ pana apakaḍḍhituṃ vaṭṭati.",
  "tika-vin05t:1575_0": "“Na, bhikkhave, sambādhe lomaṃ saṃharāpetabbaṃ, yo saṃharāpeyya, āpatti dukkaṭassa.",
  "tika-vin05t:1575_1": "Anujānāmi, bhikkhave, ābādhapaccayā sambādhe lomaṃ saṃharāpetu”nti vacanato gaṇḍavaṇādiābādhaṃ",
  "tika-vin05t:1575_2": "vinā sambādhe lomaṃ saṃharāpetuṃ na vaṭṭati. “Na, bhikkhave, dīghaṃ nāsikālomaṃ dhāretabbaṃ,",
  "tika-vin05t:1575_3": "yo dhāreyya, āpatti dukkaṭassā”ti vacanato saṇḍāsena nāsikālomaṃ saṃharāpetuṃ vaṭṭati.",
  "tika-vin05t:1575_4": "Sakkharādīhi nāsikālomaṃ gāhāpanepi āpatti natthi, anurakkhaṇatthaṃ pana “anujānāmi,",
  "tika-vin05t:1575_5": "bhikkhave, saṇḍāsa”nti saṇḍāso anuññāto. “Na, bhikkhave, palitaṃ gāhāpetabbaṃ, yo",
  "tika-vin05t:1575_6": "gāhāpeyya, āpatti dukkaṭassā”ti vacanato palitaṃ gāhāpetuṃ na vaṭṭati. Yaṃ pana bhamukāya",
  "tika-vin05t:1575_7": "vā nalāṭe vā dāṭhikāya vā uggantvā bībhacchaṃ hutvā ṭhitaṃ, tādisaṃ lomaṃ palitaṃ",
  "tika-vin05t:1575_8": "vā apalitaṃ vā gāhāpetuṃ vaṭṭati.",
  "tika-vin05t:1576_0": "41. “Na, bhikkhave, akāyabandhanena gāmo pavisitabbo, yo paviseyya, āpatti dukkaṭassā”ti",
  "tika-vin05t:1576_1": "vacanato akāyabandhanena gāmo na pavisitabbo, abandhitvā nikkhamantena yattha sarati,",
  "tika-vin05t:1576_2": "tattha bandhitabbaṃ. “Āsanasālāya bandhissāmī”ti gantuṃ vaṭṭati, saritvā yāva na",
  "tika-vin05t:1576_3": "bandhati, na tāva piṇḍāya caritabbaṃ.",
  "tika-vin05t:1577_0": "42. “Na, bhikkhave, gihinivatthaṃ nivāsetabbaṃ, yo nivāseyya, āpatti dukkaṭassā”ti",
  "tika-vin05t:1577_1": "ādivacanato hatthisoṇḍādivasena gihinivatthaṃ na nivāsetabbaṃ, setapaṭapārutādivasena",
  "tika-vin05t:1577_2": "na gihipārutaṃ pārupitabbaṃ, mallakammakarādayo viya kacchaṃ bandhitvā na nivāsetabbaṃ.",
  "tika-vin05t:1577_3": "Evaṃ nivāsetuṃ gilānassapi maggappaṭipannassapi na vaṭṭati. Yampi maggaṃ gacchantā",
  "tika-vin05t:1577_4": "ekaṃ vā dve vā koṇe ukkhipitvā antaravāsakassa upari lagganti, anto vā ekaṃ kāsāvaṃ",
  "tika-vin05t:1577_5": "tathā nivāsetvā bahi aparaṃ nivāsenti, sabbaṃ na vaṭṭati. Gilāno pana antokāsāvassa",
  "tika-vin05t:1577_6": "ovaṭṭikaṃ dassetvā aparaṃ upari nivāsetuṃ labhati, agilānena dve nivāsentena saguṇaṃ",
  "tika-vin05t:1577_7": "katvā nivāsetabbāni.",
  "tika-vin05t:1578_0": "43. “Na, bhikkhave, ubhatokājaṃ haritabbaṃ, yo hareyya, āpatti dukkaṭassā”ti vacanato",
  "tika-vin05t:1578_1": "ubhatokājaṃ harituṃ na vaṭṭati. “Anujānāmi, bhikkhave, ekatokājaṃ antarākājaṃ sīsabhāraṃ",
  "tika-vin05t:1578_2": "khandhabhāraṃ kaṭibhāraṃ olambaka”nti vacanato ekatokājādiṃ harituṃ vaṭṭati.",
  "tika-vin05t:1579_0": "44. “Na, bhikkhave, dīghaṃ dantakaṭṭhaṃ khāditabbaṃ, yo khādeyya, āpatti dukkaṭassā”ti",
  "tika-vin05t:1579_1": "vacanato na dīghaṃ dantakaṭṭhaṃ khāditabbaṃ. “Anujānāmi, bhikkhave, aṭṭhaṅgulaparamaṃ",
  "tika-vin05t:1579_2": "dantakaṭṭhaṃ. Anujānāmi, bhikkhave, caturaṅgulapacchimaṃ dantakaṭṭha”nti vacanato",
  "tika-vin05t:1579_3": "manussānaṃ pamāṇaṅgulena aṭṭhaṅgulaparamaṃ caturaṅgulapacchimañca dantakaṭṭhaṃ khāditabbaṃ.",
  "tika-vin05t:1580_0": "45. “Na, bhikkhave, rukkho abhiruhitabbo, yo abhiruheyya, āpatti dukkaṭassa. Anujānāmi,",
  "tika-vin05t:1580_1": "bhikkhave, sati karaṇīye porisaṃ rukkhaṃ abhiruhituṃ āpadāsu yāvadattha”nti vacanato",
  "tika-vin05t:1580_2": "na rukkhaṃ abhiruhitabbaṃ, sukkhakaṭṭhagahaṇādikicce pana sati purisappamāṇaṃ abhiruhituṃ",
  "tika-vin05t:1580_3": "vaṭṭati. Āpadāsūti vāḷamigādayo vā disvā maggamūḷho vā disā oloketukāmo hutvā davaḍāhaṃ",
  "tika-vin05t:1580_4": "vā udakoghaṃ vā āgacchantaṃ disvā atiuccampi rukkhaṃ ārohituṃ vaṭṭati.",
  "tika-vin05t:1581_0": "46. “Na, bhikkhave, buddhavacanaṃ chandaso āropetabbaṃ, yo āropeyya, āpatti dukkaṭassa.",
  "tika-vin05t:1581_1": "Anujānāmi, bhikkhave, sakāya niruttiyā buddhavacanaṃ pariyāpuṇitu”nti vacanato vedaṃ",
  "tika-vin05t:1581_2": "viya buddhavacanaṃ sakkaṭabhāsāya vācanāmaggaṃ ārocetuṃ na vaṭṭati, sakāya pana māgadhikāya",
  "tika-vin05t:1581_3": "niruttiyā pariyāpuṇitabbaṃ.",
  "tika-vin05t:1582_0": "47. “Na, bhikkhave, lokāyataṃ pariyāpuṇitabbaṃ, yo pariyāpuṇeyya, āpatti dukkaṭassā”ti",
  "tika-vin05t:1582_1": "ādivacanato lokāyatasaṅkhātaṃ “sabbaṃ ucchiṭṭhaṃ, sabbaṃ anucchiṭṭhaṃ, seto kāko,",
  "tika-vin05t:1582_2": "kāḷo bako iminā ca iminā ca kāraṇenā”ti evamādiniratthakakāraṇapaṭisaṃyuttaṃ titthiyasatthaṃ",
  "tika-vin05t:1582_3": "neva pariyāpuṇitabbaṃ, na parassa vācetabbaṃ. Na ca tiracchānavijjā pariyāpuṇitabbā,",
  "tika-vin05t:1582_4": "na parassa vācetabbā.",
  "tika-vin05t:1583_0": "48. “Na, bhikkhave, khipite ‘jīvā’ti vattabbo, yo vadeyya, āpatti dukkaṭassa. Anujānāmi,",
  "tika-vin05t:1583_1": "bhikkhave, gihīnaṃ ‘jīvatha bhante’ti vuccamānena ‘ciraṃ jīvā’ti vattu”nti vacanato",
  "tika-vin05t:1583_2": "khipite “jīvā”ti na vattabbaṃ, gihinā pana “jīvathā”ti vuccamānena “ciraṃ jīvā”ti vattuṃ vaṭṭati.",
  "tika-vin05t:1584_0": "49. “Na, bhikkhave, lasuṇaṃ khāditabbaṃ, yo khādeyya, āpatti dukkaṭassa. Anujānāmi,",
  "tika-vin05t:1584_1": "bhikkhave, ābādhapaccayā lasuṇaṃ khāditu”nti vacanato ābādhaṃ vinā lasuṇaṃ khādituṃ",
  "tika-vin05t:1584_2": "na vaṭṭati, sūpasampākādīsu pakkhittaṃ pana vaṭṭati. Tañhi paccamānesu muggasūpādīsu",
  "tika-vin05t:1584_3": "vā macchamaṃsavikatiyā vā tele vā badarasāḷavādīsu vā ambilasākādīsu vā uttaribhaṅgesu",
  "tika-vin05t:1584_4": "vā yattha katthaci antamaso yāgubhattepi pakkhittaṃ vaṭṭati.",
  "tika-vin05t:1585_0": "50. “Na, bhikkhave, adhotehi pādehi senāsanaṃ akkamitabbaṃ, yo akkameyya, āpatti",
  "tika-vin05t:1585_1": "dukkaṭassā”ti vacanato adhotehi pādehi mañcapīṭhādisenāsanaṃ parikammakatā vā bhūmi",
  "tika-vin05t:1585_2": "na akkamitabbā. “Na, bhikkhave, allehi pādehi senāsanaṃ akkamitabbaṃ, yo akkameyya",
  "tika-vin05t:1585_3": "āpatti dukkaṭassā”ti vacanato yehi akkantaṭṭhāne udakaṃ paññāyati, evarūpehi allapādehi",
  "tika-vin05t:1585_4": "paribhaṇḍakatā bhūmi vā senāsanaṃ vā na akkamitabbaṃ. Sace pana udakasinehamattameva",
  "tika-vin05t:1585_5": "paññāyati, na udakaṃ, vaṭṭati. Pādapuñchaniṃ pana allapādehipi akkamituṃ vaṭṭatiyeva.",
  "tika-vin05t:1585_6": "“Na, bhikkhave, saupāhanena senāsanaṃ akkamitabbaṃ, yo akkameyya, āpatti dukkaṭassā”ti",
  "tika-vin05t:1585_7": "vacanato dhotapādehi akkamitabbaṭṭhānaṃ saupāhanena akkamituṃ na vaṭṭati.",
  "tika-vin05t:1586_0": "“Na, bhikkhave, parikammakatāya bhūmiyā niṭṭhubhitabbaṃ, yo niṭṭhubheyya, āpatti",
  "tika-vin05t:1586_1": "dukkaṭassā”ti vacanato parikammakatāya bhūmiyā na niṭṭhubhitabbaṃ. “Anujānāmi, bhikkhave,",
  "tika-vin05t:1586_2": "kheḷamallaka”nti evaṃ anuññāte kheḷamallake niṭṭhubhitabbaṃ. “Anujānāmi, bhikkhave,",
  "tika-vin05t:1586_3": "coḷakena paliveṭhetu”nti vacanato sudhābhūmiyā vā paribhaṇḍabhūmiyā vā mañcapīṭhaṃ",
  "tika-vin05t:1586_4": "nikkhipantena sace taṭṭikā vā kaṭasārako vā natthi, coḷakena mañcapīṭhānaṃ pādā veṭhetabbā,",
  "tika-vin05t:1586_5": "tasmiṃ asati paṇṇampi attharituṃ vaṭṭati, kiñci anattharitvā ṭhapentassa pana dukkaṭaṃ.",
  "tika-vin05t:1586_6": "Yadi pana tattha nevāsikā anatthatāya bhūmiyāpi ṭhapenti, adhotapādehipi vaḷañjenti,",
  "tika-vin05t:1586_7": "tatheva vaḷañjetuṃ vaṭṭati.",
  "tika-vin05t:1587_0": "“Na, bhikkhave, parikammakatā bhitti apassetabbā, yo apasseyya, āpatti dukkaṭassā”ti",
  "tika-vin05t:1587_1": "vacanato parikammakatā bhitti setabhitti vā hotu cittakammakatā vā, na apassetabbā.",
  "tika-vin05t:1587_2": "Na kevalañca bhittimeva, dvārampi vātapānampi apassenaphalakampi pāsāṇatthambhampi",
  "tika-vin05t:1587_3": "rukkhatthambhampi cīvarena vā yena kenaci appaṭicchādetvā apassituṃ na labhati. “Anujānāmi,",
  "tika-vin05t:1587_4": "bhikkhave, paccattharitvā nipajjitu”nti vacanato pana dhotapādehi akkamitabbaṃ, paribhaṇḍakataṃ",
  "tika-vin05t:1587_5": "bhūmiṃ vā bhūmattharaṇaṃ senāsanaṃ vā saṅghikamañcapīṭhaṃ vā attano santakena paccattharaṇena",
  "tika-vin05t:1587_6": "paccattharitvāva nipajjitabbaṃ. Sace niddāyatopi paccattharaṇe saṅkuṭite koci sarīrāvayavo",
  "tika-vin05t:1587_7": "mañcaṃ vā pīṭhaṃ vā phusati, āpattiyeva, lomesu pana phusantesu lomagaṇanāya āpattiyo.",
  "tika-vin05t:1587_8": "Paribhogasīsena apassayantassapi eseva nayo. Hatthatalapādatalehi pana phusituṃ akkamituṃ",
  "tika-vin05t:1587_9": "vā vaṭṭati, mañcaṃ vā pīṭhaṃ vā harantassa kāye paṭihaññati, anāpatti.",
  "tika-vin05t:1588_0": "51. “Dasayime, bhikkhave, avandiyā. Pureupasampannena pacchupasampanno avandiyo,",
  "tika-vin05t:1588_1": "anupasampanno avandiyo, nānāsaṃvāsako vuḍḍhataro adhammavādī avandiyo, mātugāmo avandiyo,",
  "tika-vin05t:1588_2": "paṇḍako avandiyo, pārivāsiko avandiyo, mūlāyapaṭikassanāraho avandiyo, mānattāraho",
  "tika-vin05t:1588_3": "avandiyo, mānattacāriko avandiyo, abbhānāraho avandiyo”ti vacanato ime dasa avandiyāti veditabbā.",
  "tika-vin05t:1589": "“Pacchupasampannena pureupasampanno vandiyo, nānāsaṃvāsako vuḍḍhataro dhammavādī vandiyo, tathāgato arahaṃ sammāsambuddho vandiyo”ti – vacanato ime tayo vanditabbā.",
  "tika-vin05t:1590_0": "52. “Anujānāmi, bhikkhave, tīṇi tūlāni rukkhatūlaṃ latātūlaṃ poṭakītūla”nti vacanato",
  "tika-vin05t:1590_1": "imāni tīṇi tūlāni kappiyāni. Tattha rukkhatūlanti simbalirukkhādīnaṃ yesaṃ kesañci",
  "tika-vin05t:1590_2": "rukkhānaṃ tūlaṃ. Latātūlanti khīravalliādīnaṃ yāsaṃ kāsañci vallīnaṃ tūlaṃ. Poṭakītūlanti",
  "tika-vin05t:1590_3": "poṭakītiṇādīnaṃ yesaṃ kesañci tiṇajātikānaṃ antamaso ucchunaḷādīnampi tūlaṃ. Etehi",
  "tika-vin05t:1590_4": "tīhi sabbabhūtagāmā saṅgahitā honti. Rukkhavallitiṇajātiyo hi muñcitvā añño bhūtagāmo",
  "tika-vin05t:1590_5": "nāma natthi, tasmā yassa kassaci bhūtagāmassa tūlaṃ bimbohane vaṭṭati. Bhisiṃ pana",
  "tika-vin05t:1590_6": "pāpuṇitvā sabbametaṃ akappiyatūlanti vuccati. Na kevalañca bimbohane etaṃ tūlameva,",
  "tika-vin05t:1590_7": "haṃsamorādīnaṃ sabbasakuṇānaṃ sīhādīnaṃ sabbacatuppadānañca lomampi vaṭṭati, piyaṅgupupphabakulapupphādīnaṃ",
  "tika-vin05t:1590_8": "pana yaṃ kiñci pupphaṃ na vaṭṭati. Tamālapattaṃ suddhameva na vaṭṭati, missakaṃ pana",
  "tika-vin05t:1590_9": "vaṭṭati, bhisīnaṃ anuññātaṃ pañcavidhaṃ uṇṇāditūlampi vaṭṭati.",
  "tika-vin05t:1591_0": "53. “Anujānāmi, bhikkhave, pañca bhisiyo uṇṇabhisiṃ coḷabhisiṃ vākabhisiṃ tiṇabhisiṃ",
  "tika-vin05t:1591_1": "paṇṇabhisi”nti vacanato pañcahi uṇṇādīhi pūritā pañca bhisiyo anuññātā. Tūlagaṇanāya",
  "tika-vin05t:1591_2": "hi etāsaṃ gaṇanā vuttā. Tattha uṇṇaggahaṇena na kevalaṃ eḷakalomameva gahitaṃ, ṭhapetvā",
  "tika-vin05t:1591_3": "pana manussalomaṃ yaṃ kiñci kappiyākappiyamaṃsajātīnaṃ pakkhicatuppadānaṃ lomaṃ sabbaṃ",
  "tika-vin05t:1591_4": "idha uṇṇaggahaṇeneva gahitaṃ. Tasmā channaṃ cīvarānaṃ channaṃ anulomacīvarānañca",
  "tika-vin05t:1591_5": "aññatarena bhisicchaviṃ katvā taṃ sabbaṃ pakkhipitvā bhisiṃ kātuṃ vaṭṭati. Eḷakalomāni",
  "tika-vin05t:1591_6": "pana apakkhipitvā kambalameva catugguṇaṃ pañcaguṇaṃ vā pakkhipitvā katāpi uṇṇabhisisaṅkhyameva gacchati.",
  "tika-vin05t:1592_0": "Coḷabhisiādīsu yaṃ kiñci navacoḷaṃ vā purāṇacoḷaṃ vā saṃharitvā anto pakkhipitvā",
  "tika-vin05t:1592_1": "vā katā coḷabhisi. Yaṃ kiñci vākaṃ pakkhipitvā katā vākabhisi. Yaṃ kiñci tiṇaṃ pakkhipitvā",
  "tika-vin05t:1592_2": "katā tiṇabhisi. Aññatra suddhatamālapattā yaṃ kiñci paṇṇaṃ pakkhipitvā katā paṇṇabhisīti",
  "tika-vin05t:1592_3": "veditabbā. Tamālapattaṃ pana aññena missameva vaṭṭati. Suddhaṃ na vaṭṭati. Yaṃ panetaṃ",
  "tika-vin05t:1592_4": "uṇṇādipañcavidhaṃ tūlaṃ bhisiyaṃ vaṭṭati, taṃ masūrakepi vaṭṭatīti kurundiyaṃ vuttaṃ.",
  "tika-vin05t:1592_5": "Etena masūrakaṃ paribhuñjituṃ vaṭṭatīti siddhaṃ hoti. Bhisiyā pamāṇaniyamo natthi,",
  "tika-vin05t:1592_6": "mañcabhisi pīṭhabhisi bhūmattharaṇabhisi caṅkamanabhisi pādapuñchanabhisīti etāsaṃ",
  "tika-vin05t:1592_7": "anurūpato sallakkhetvā attano rucivasena pamāṇaṃ kātabbaṃ. Bimbohanaṃ pana pamāṇayuttameva vaṭṭati.",
  "tika-vin05t:1593_0": "54. “Na, bhikkhave, aḍḍhakāyikāni bimbohanāni dhāretabbāni, yo dhāreyya, āpatti dukkaṭassā”ti",
  "tika-vin05t:1593_1": "yesu kaṭito paṭṭhāya yāva sīsaṃ upadahanti, tādisāni upaḍḍhakāyappamāṇāni bimbohanāni",
  "tika-vin05t:1593_2": "paṭikkhipitvā “anujānāmi, bhikkhave, sīsappamāṇaṃ bimbohana”nti sīsappamāṇaṃ anuññātaṃ.",
  "tika-vin05t:1593_3": "Sīsappamāṇaṃ nāma yassa vitthārato tīsu kaṇṇesu dvinnaṃ kaṇṇānaṃ antaraṃ miniyamānaṃ",
  "tika-vin05t:1593_4": "vidatthi ceva caturaṅgulañca hoti, majjhaṭṭhānaṃ muṭṭhiratanaṃ hoti. “Dīghato pana",
  "tika-vin05t:1593_5": "diyaḍḍharatanaṃ vā dviratanaṃ vā”ti kurundiyaṃ vuttaṃ. Ayaṃ sīsappamāṇassa ukkaṭṭhaparicchedo,",
  "tika-vin05t:1593_6": "ito uddhaṃ na vaṭṭati, heṭṭhā vaṭṭati. Agilānassa sīsūpadhānañca pādūpadhānañcāti",
  "tika-vin05t:1593_7": "dvayameva vaṭṭati, gilānassa bimbohanāni santharitvā upari paccattharaṇaṃ datvā nipajjitumpi",
  "tika-vin05t:1593_8": "vaṭṭati. “Yāni pana bhisīnaṃ anuññātāni pañca kappiyatūlāni, tehi bimbohanaṃ mahantampi",
  "tika-vin05t:1593_9": "vaṭṭatī”ti phussadevatthero āha. Vinayadharaupatissatthero pana “bimbohanaṃ karissāmīti",
  "tika-vin05t:1593_10": "kappiyatūlaṃ vā akappiyatūlaṃ vā pakkhipitvā karontassa pamāṇameva vaṭṭatī”ti āha.",
  "tika-vin05t:1594_0": "55. “Anujānāmi, bhikkhave, āsandika”nti vacanato caturassapīṭhasaṅkhāto āsandiko",
  "tika-vin05t:1594_1": "vaṭṭati, so ca “anujānāmi, bhikkhave, uccakampi āsandika”nti vacanato aṭṭhaṅgulato",
  "tika-vin05t:1594_2": "uccapādakopi vaṭṭati. Ekatobhāgena dīghapīṭhameva hi aṭṭhaṅgulato uccapādakaṃ na",
  "tika-vin05t:1594_3": "vaṭṭati, tasmā caturassapīṭhaṃ pamāṇātikkantampi vaṭṭati. “Anujānāmi, bhikkhave,",
  "tika-vin05t:1594_4": "sattaṅga”nti vacanato tīsu disāsu apassayaṃ katvā katamañcopi vaṭṭati. “Anujānāmi,",
  "tika-vin05t:1594_5": "bhikkhave, uccakampi sattaṅga”nti vacanato ayampi pamāṇātikkanto ca vaṭṭati. “Anujānāmi,",
  "tika-vin05t:1594_6": "bhikkhave, bhaddapīṭha”ntiādinā pāḷiyaṃ anuññātaṃ vettamayapīṭhaṃ pilotikābaddhapīṭhaṃ",
  "tika-vin05t:1594_7": "dārupaṭṭikāya upari pāde ṭhapetvā bhojanaphalakaṃ viya kataṃ eḷakapādapīṭhaṃ āmalakākārena",
  "tika-vin05t:1594_8": "yojitaṃ bahupādakaṃ āmaṇḍakavaṭṭikapīṭhaṃ palālapīṭhaṃ phalakapīṭhañca pāḷiyaṃ anāgatañca",
  "tika-vin05t:1594_9": "aññampi yaṃ kiñci dārumayapīṭhaṃ vaṭṭati.",
  "tika-vin05t:1595_0": "“Na, bhikkhave, ucce mañce sayitabbaṃ, yo sayeyya, āpatti dukkaṭassā”ti vacanato",
  "tika-vin05t:1595_1": "pamaṇātikkante mañce sayantassa dukkaṭaṃ, taṃ pana karontassa kārāpentassa ca chedanakaṃ",
  "tika-vin05t:1595_2": "pācittiyaṃ. Aññena kataṃ paṭilabhitvā paribhuñjantena chinditvā paribhuñjitabbaṃ.",
  "tika-vin05t:1595_3": "Sace na chinditukāmo hoti, bhūmiyaṃ nikhanitvā pamāṇaṃ upari dasseti, uttānakaṃ vā",
  "tika-vin05t:1595_4": "katvā paribhuñjati, ukkhipitvā tulāsaṅghāṭe ṭhapetvā aṭṭaṃ katvā paribhuñjati, vaṭṭati.",
  "tika-vin05t:1595_5": "“Na, bhikkhave, uccā mañcapaṭipādakā dhāretabbā, yo dhāreyya, āpatti dukkaṭassa.",
  "tika-vin05t:1595_6": "Anujānāmi, bhikkhave, aṭṭhaṅgulaparamaṃ mañcapaṭipādaka”nti vacanato manussānaṃ pamāṇaṅgulena",
  "tika-vin05t:1595_7": "aṭṭhaṅgulaparamova mañcapaṭipādako vaṭṭati, tato uddhaṃ na vaṭṭati.",
  "tika-vin05t:1596_0": "56. “Na, bhikkhave, uccāsayanamahāsayanāni dhāretabbāni, seyyathidaṃ, āsandi pallaṅko",
  "tika-vin05t:1596_1": "gonako cittako paṭikā paṭalikā tūlikā vikatikā uddalomi ekantalomi kaṭṭissaṃ koseyyaṃ",
  "tika-vin05t:1596_2": "kuttakaṃ hatthattharaṃ assattharaṃ rathattharaṃ ajinapaveṇī kadalimigapavarapaccattharaṇaṃ",
  "tika-vin05t:1596_3": "sauttaracchadaṃ ubhatolohitakūpadhānaṃ, yo dhāreyya, āpatti dukkaṭassā”ti vacanato",
  "tika-vin05t:1596_4": "uccāsayanamahāsayanāni na vaṭṭanti. Tattha uccāsayanaṃ nāma pamāṇātikkantaṃ mañcaṃ.",
  "tika-vin05t:1596_5": "Mahāsayanaṃ nāma akappiyattharaṇaṃ. Āsandiādīsu āsandīti pamāṇātikkantāsanaṃ. Pallaṅkoti",
  "tika-vin05t:1596_6": "pādesu vāḷarūpāni ṭhapetvā kato. Gonakoti dīghalomako mahākojavo. Caturaṅgulādhikāni",
  "tika-vin05t:1596_7": "kira tassa lomāni. Cittakoti ratanacitrauṇṇāmayattharako. Paṭikāti uṇṇāmayo setattharako.",
  "tika-vin05t:1596_8": "Paṭalikāti ghanapupphako uṇṇāmayalomattharako, yo “āmalakapaṭo”tipi vuccati. Tūlikāti",
  "tika-vin05t:1596_9": "pakatitūlikāyeva. Vikatikāti sīhabyagghādirūpavicitro uṇṇāmayattharako. Uddalomīti",
  "tika-vin05t:1596_10": "ekato uggatalomaṃ uṇṇāmayattharaṇaṃ. Ekantalomīti ubhato uggatalomaṃ uṇṇāmayattharaṇaṃ.",
  "tika-vin05t:1596_11": "Kaṭṭissanti ratanaparisibbitaṃ koseyyakaṭṭissamayaṃ paccattharaṇaṃ. Koseyyanti ratanaparisibbitaṃ",
  "tika-vin05t:1596_12": "kosiyasuttamayaṃ paccattharaṇaṃ, suddhakoseyyaṃ pana vaṭṭati.",
  "tika-vin05t:1597_0": "Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ. Hatthattharaassattharā",
  "tika-vin05t:1597_1": "hatthiassapiṭṭhīsu attharaṇakaattharaṇā eva. Rathattharepi eseva nayo. Ajinapaveṇīti",
  "tika-vin05t:1597_2": "ajinacammehi mañcappamāṇena sibbitvā katā paveṇī. Kadalimigapavarapaccattharaṇanti",
  "tika-vin05t:1597_3": "kadalimigacammaṃ nāma atthi, tena kataṃ pavarapaccattharaṇanti attho. Taṃ kira setavatthassa",
  "tika-vin05t:1597_4": "upari kadalimigacammaṃ pattharitvā sibbitvā karonti. Sauttaracchadanti saha uttaracchadena,",
  "tika-vin05t:1597_5": "uparibaddhena rattavitānena saddhinti attho. Setavitānampi heṭṭhā akappiyapaccattharaṇe",
  "tika-vin05t:1597_6": "sati na vaṭṭati, asati pana vaṭṭati. Ubhatolohitakūpadhānanti sīsūpadhānañca pādūpadhānañcāti",
  "tika-vin05t:1597_7": "mañcassa ubhatolohitakūpadhānaṃ, etaṃ na kappati. Yaṃ pana ekameva upadhānaṃ ubhosu",
  "tika-vin05t:1597_8": "passesu rattaṃ vā hotu padumavaṇṇaṃ vā vicitraṃ vā, sace pamāṇayuttaṃ, vaṭṭati, mahāupadhānaṃ",
  "tika-vin05t:1597_9": "pana paṭikkhittaṃ. Gonakādīni saṅghikavihāre vā puggalikavihāre vā mañcapīṭhakesu",
  "tika-vin05t:1597_10": "attharitvā paribhuñjituṃ na vaṭṭanti, dhammāsane pana gihivikatanīhārena labbhanti,",
  "tika-vin05t:1597_11": "tatrāpi nipajjituṃ na vaṭṭati.",
  "tika-vin05t:1598_0": "“Anujānāmi, bhikkhave, ṭhapetvā tīṇi āsandiṃ pallaṅkaṃ tūlikaṃ gihivikataṃ abhinisīdituṃ,",
  "tika-vin05t:1598_1": "na tveva abhinipajjitu”nti – vacanato āsandādittayaṃ ṭhapetvā avasesesu gonakādīsu",
  "tika-vin05t:1598_2": "gihivikatesu dhammāsane vā bhattagge vā antaraghare vā nisīdituṃ vaṭṭati, nipajjituṃ",
  "tika-vin05t:1598_3": "na vaṭṭati. Tūlonaddhaṃ pana mañcapīṭhaṃ bhattagge antaraghareyeva nisīdituṃ vaṭṭati,",
  "tika-vin05t:1598_4": "tatthāpi nipajjituṃ vaṭṭati. Tūlonaddhaṃ pana mañcapīṭhaṃ kārāpentassapi uddālanakaṃ pācittiyaṃ.",
  "tika-vin05t:1599_0": "“Anujānāmi, bhikkhave, onaddhamañcaṃ onaddhapīṭha”nti vacanato pana cammādīhi onaddhaṃ",
  "tika-vin05t:1599_1": "mañcapīṭhaṃ vaṭṭati. “Anujānāmi, bhikkhave, pāvāraṃ. Anujānāmi, bhikkhave, koseyyapāvāraṃ.",
  "tika-vin05t:1599_2": "Anujānāmi, bhikkhave, kojavaṃ. Anujānāmi, bhikkhave, kambala”nti – vacanato pāvārādīni",
  "tika-vin05t:1599_3": "saṅghikāni vā hontu puggalikāni vā, yathāsukhaṃ vihāre vā antaraghare vā yattha katthaci",
  "tika-vin05t:1599_4": "paribhuñjituṃ vaṭṭanti. Kojavaṃ panettha pakatikojavameva vaṭṭati, mahāpiṭṭhiyakojavaṃ na vaṭṭati.",
  "tika-vin05t:1600_0": "“Anujānāmi, bhikkhave, sabbaṃ pāsādaparibhoga”nti vacanato suvaṇṇarajatādivicitrāni",
  "tika-vin05t:1600_1": "kavāṭāni mañcapīṭhāni tālavaṇṭāni suvaṇṇarajatayoni pānīyaghaṭapānīyasarāvāni, yaṃ",
  "tika-vin05t:1600_2": "kiñci cittakammakataṃ, sabbaṃ senāsanaparibhoge vaṭṭati. “Pāsādassa dāsidāsaṃ khettavatthuṃ",
  "tika-vin05t:1600_3": "gomahiṃsaṃ demā”ti vadanti, pāṭekkaṃ gahaṇakiccaṃ natthi, pāsāde paṭiggahite paṭiggahitameva hoti.",
  "tika-vin05t:1601_0": "“Anujānāmi, bhikkhave, ekapalāsikaṃ upāhanaṃ… na, bhikkhave, diguṇā upāhanā dhāretabbā…",
  "tika-vin05t:1601_1": "na tiguṇā upāhanā dhāretabbā… na guṇaṅguṇūpāhanā dhāretabbā… yo dhāreyya, āpatti",
  "tika-vin05t:1601_2": "dukkaṭassā”ti – vacanato ekapaṭalāyeva upāhanā vaṭṭati, dvipaṭalā pana tipaṭalā na",
  "tika-vin05t:1601_3": "vaṭṭatiyeva. Guṇaṅguṇūpāhanā nāma catupaṭalato paṭṭhāya vuccati, sā pana majjhimadeseyeva",
  "tika-vin05t:1601_4": "na vaṭṭati. “Anujānāmi, bhikkhave, sabbapaccantimesu janapadesu guṇaṅguṇūpāhana”nti",
  "tika-vin05t:1601_5": "– vacanato paccantimesu janapadesu guṇaṅguṇūpāhanā navā vā hotu paribhuttā vā, vaṭṭati.",
  "tika-vin05t:1601_6": "Majjhimadese pana “anujānāmi, bhikkhave, omukkaṃ guṇaṅguṇūpāhanaṃ. Na, bhikkhave,",
  "tika-vin05t:1601_7": "navā guṇaṅguṇūpāhanā dhāretabbā, yo dhāreyya, āpatti dukkaṭassā”ti vacanato paṭimuñcitvā",
  "tika-vin05t:1601_8": "apanītā paribhuttāyeva guṇaṅguṇūpāhanā vaṭṭati, aparibhuttā paṭikkhittāyeva. Ekapaṭalā",
  "tika-vin05t:1601_9": "pana paribhuttā vā hotu aparibhuttā vā, sabbattha vaṭṭati. Ettha ca manussacammaṃ",
  "tika-vin05t:1601_10": "ṭhapetvā yena kenaci cammena katā upāhanā vaṭṭati. Upāhanakosakasatthakakosakakuñcikakosakesupi eseva nayo.",
  "tika-vin05t:1602_0": "“Na, bhikkhave, sabbanīlikā upāhanā dhāretabbā… na sabbapītikā upāhanā dhāretabbā…",
  "tika-vin05t:1602_1": "na sabbalohitikā upāhanā dhāretabbā… na sabbamañjiṭṭhikā upāhanā dhāretabbā… na sabbakaṇhā",
  "tika-vin05t:1602_2": "upāhanā dhāretabbā… na sabbamahāraṅgarattā upāhanā dhāretabbā. Na sabbamahānāmarattā",
  "tika-vin05t:1602_3": "upāhanā dhāretabbā, yo dhāreyya, āpatti dukkaṭassā”ti – vacanato sabbanīlikādi upāhanā",
  "tika-vin05t:1602_4": "na vaṭṭati. Ettha ca nīlikā umāpupphavaṇṇā hoti. Pītikā kaṇikārapupphavaṇṇā… lohitikā",
  "tika-vin05t:1602_5": "jayasumanapupphavaṇṇā… mañjiṭṭhikā mañjiṭṭhavaṇṇā eva… kaṇhā addāriṭṭhakavaṇṇā… mahāraṅgarattā",
  "tika-vin05t:1602_6": "satapadipiṭṭhivaṇṇā… mahānāmarattā sambhinnavaṇṇā hoti paṇḍupalāsavaṇṇā. Kurundiyaṃ",
  "tika-vin05t:1602_7": "pana “padumapupphavaṇṇā”ti vuttaṃ. Etāsu yaṃ kiñci labhitvā rajanaṃ coḷakena puñchitvā",
  "tika-vin05t:1602_8": "vaṇṇaṃ bhinditvā dhāretuṃ vaṭṭati, appamattakepi bhinne vaṭṭatiyeva.",
  "tika-vin05t:1603_0": "“Na, bhikkhave, nīlakavaddhikā upāhanā dhāretabbā… na pītakavaddhikā upāhanā dhāretabbā…",
  "tika-vin05t:1603_1": "na lohitakavaddhikā upāhanā dhāretabbā… na mañjiṭṭhikavaddhikā upāhanā dhāretabbā…",
  "tika-vin05t:1603_2": "na kaṇhavaddhikā upāhanā dhāretabbā… na mahāraṅgarattavaddhikā upāhanā dhāretabbā…",
  "tika-vin05t:1603_3": "na mahānāmarattavaddhikā upāhanā dhāretabbā… yo dhāreyya, āpatti dukkaṭassā”ti –",
  "tika-vin05t:1603_4": "vacanato yāsaṃ vaddhāyeva nīlādivaṇṇā honti, tāpi na vaṭṭanti, vaṇṇabhedaṃ pana katvā dhāretuṃ vaṭṭati.",
  "tika-vin05t:1604_0": "“Na, bhikkhave, khallakabaddhā upāhanā dhāretabbā… na puṭabaddhā upāhanā dhāretabbā…",
  "tika-vin05t:1604_1": "na pāliguṇṭhimā upāhanā dhāretabbā… na tūlapuṇṇikā upāhanā dhāretabbā… na tittirapattikā",
  "tika-vin05t:1604_2": "upāhanā dhāretabbā… na meṇḍavisāṇavaddhikā upāhanā dhāretabbā… na ajavisāṇavaddhikā",
  "tika-vin05t:1604_3": "upāhanā dhāretabbā… na vicchikāḷikā upāhanā dhāretabbā… na morapiñchaparisibbitā",
  "tika-vin05t:1604_4": "upāhanā dhāretabbā… na citrā upāhanā dhāretabbā, yo dhāreyya, āpatti dukkaṭassā”ti",
  "tika-vin05t:1604_5": "– vacanato khallakabaddhādi upāhanāpi na vaṭṭati. Tattha khallakabaddhāti paṇhipidhānatthaṃ",
  "tika-vin05t:1604_6": "tale khallakaṃ bandhitvā katā. Puṭabaddhāti yonakaupāhanā vuccati, yā yāva jaṅghato",
  "tika-vin05t:1604_7": "sabbapādaṃ paṭicchādeti. Pāliguṇṭhimāti paliguṇṭhitvā katā, upari pādamattameva paṭicchādeti,",
  "tika-vin05t:1604_8": "na jaṅghaṃ. Tūlapuṇṇikāti tūlapicunā pūretvā katā. Tittirapattikāti tittirapattasadisā",
  "tika-vin05t:1604_9": "vicitrabaddhā. Meṇḍavisāṇavaddhikāti kaṇṇikaṭṭhāne meṇḍakasiṅgasaṇṭhāne vaddhe yojetvā",
  "tika-vin05t:1604_10": "katā. Ajavisāṇavaddhikādīsupi eseva nayo, vicchikāḷikāpi tattheva vicchikanaṅguṭṭhasaṇṭhāne",
  "tika-vin05t:1604_11": "vaddhe yojetvā katā. Morapiñchaparisibbitāti talesu vā vaddhesu vā morapiñchehi suttakasadisehi",
  "tika-vin05t:1604_12": "parisibbitā. Citrāti vicitrā. Etāsu yaṃ kiñci labhitvā sace tāni khallakādīni apanetvā",
  "tika-vin05t:1604_13": "sakkā honti vaḷañjituṃ, vaḷañjetabbā. Tesu pana sati vaḷañjantassa dukkaṭaṃ.",
  "tika-vin05t:1605_0": "“Na, bhikkhave, sīhacammaparikkhaṭā upāhanā dhāretabbā… na byagghacammaparikkhaṭā",
  "tika-vin05t:1605_1": "upāhanā dhāretabbā… na dīpicammaparikkhaṭā upāhanā dhāretabbā… na ajinacammaparikkhaṭā",
  "tika-vin05t:1605_2": "upāhanā dhāretabbā… na uddacammaparikkhaṭā upāhanā dhāretabbā… na majjāracammaparikkhaṭā",
  "tika-vin05t:1605_3": "upāhanā dhāretabbā… na kāḷakacammaparikkhaṭā upāhanā dhāretabbā… na luvakacammaparikkhaṭā",
  "tika-vin05t:1605_4": "upāhanā dhāretabbā, yo dhāreyya, āpatti dukkaṭassā”ti – vacanato sīhacammādiparikkhaṭāpi",
  "tika-vin05t:1605_5": "upāhanā na vaṭṭati. Tattha sīhacammaparikkhaṭā nāma pariyantesu cīvare anuvātaṃ viya",
  "tika-vin05t:1605_6": "sīhacammaṃ yojetvā katā. Esa nayo sabbattha. Luvakacammaparikkhaṭāti pakkhibiḷālacammaparikkhaṭā.",
  "tika-vin05t:1605_7": "Etāsupi yā kāci taṃ cammaṃ apanetvā dhāretabbā.",
  "tika-vin05t:1606_0": "“Na, bhikkhave, kaṭṭhapādukā dhāretabbā… na tālapattapādukā… na veḷupattapādukā,",
  "tika-vin05t:1606_1": "na tiṇapādukā… na muñjapādukā, na pabbajapādukā… na hintālapādukā, na kamalapādukā…",
  "tika-vin05t:1606_2": "na kambalapādukā… na sovaṇṇapādukā… na rūpiyamayā pādukā… na maṇimayā… na veḷuriyamayā…",
  "tika-vin05t:1606_3": "na phalikamayā … na kaṃsamayā… na kācamayā… na tipumayā… na sīsamayā… na tambalohamayā…",
  "tika-vin05t:1606_4": "na kāci saṅkamanīyā pādukā dhāretabbā, yo dhāreyya, āpatti dukkaṭassā”ti – vacanato",
  "tika-vin05t:1606_5": "yena kenaci tiṇena vā aññena vā katā yā kāci saṅkamanīyā pādukā na dhāretabbā. “Anujānāmi,",
  "tika-vin05t:1606_6": "bhikkhave, tisso pādukā dhuvaṭṭhāniyā asaṅkamanīyāyo, vaccapādukaṃ passāvapādukaṃ",
  "tika-vin05t:1606_7": "ācamanapāduka”nti – vacanato pana bhūmiyaṃ suppatiṭṭhitā niccalā asaṃhāriyā vaccapādukādī",
  "tika-vin05t:1606_8": "tisso pādukā paribhuñjituṃ vaṭṭanti.",
  "tika-vin05t:1607_0": "“Na, bhikkhave, saupāhanena gāmo pavisitabbo, yo paviseyya, āpatti dukkaṭassā”ti",
  "tika-vin05t:1607_1": "vacanato saupāhanena gāmo na pavisitabbo. “Anujānāmi, bhikkhave, gilānena bhikkhunā",
  "tika-vin05t:1607_2": "saupāhanena gāmaṃ pavisitu”nti vacanato pana yassa pādā vā phālitā pādakhīlā vā ābādho",
  "tika-vin05t:1607_3": "pādā vā dukkhā honti, yo na sakkoti anupāhano gāmaṃ pavisituṃ, evarūpena gilānena",
  "tika-vin05t:1607_4": "saupāhanena gāmaṃ pavisituṃ vaṭṭati. “Anujānāmi, bhikkhave, ajjhārāme upāhanaṃ dhāretuṃ",
  "tika-vin05t:1607_5": "ukkaṃ padīpaṃ kattaradaṇḍa”nti vacanato ajjhārāme agilānassapi upāhanaṃ dhāretuṃ vaṭṭati.",
  "tika-vin05t:1608_0": "“Na, bhikkhave, ācariyesu ācariyamattesu upajjhāyesu upajjhāyamattesu anupāhanesu",
  "tika-vin05t:1608_1": "caṅkamamānesu saupāhanena caṅkamitabbaṃ, yo caṅkameyya, āpatti dukkaṭassā”ti – vacanato",
  "tika-vin05t:1608_2": "ācariyādīsu anupāhanesu caṅkamantesu saupāhanena na caṅkamitabbaṃ. Ettha ca pabbajjācariyo",
  "tika-vin05t:1608_3": "upasampadācariyo nissayācariyo uddesācariyoti ime cattāropi idha ācariyā eva. Avassikassa",
  "tika-vin05t:1608_4": "chabbasso ācariyamatto. So hi catuvassakāle taṃ nissāya vacchati. Evaṃ ekavassassa",
  "tika-vin05t:1608_5": "sattavasso, duvassassa aṭṭhavasso, tivassassa navavasso, catuvassassa dasavassoti",
  "tika-vin05t:1608_6": "imepi ācariyamattā eva. Upajjhāyassa sandiṭṭhasambhattā pana sahāyabhikkhū, ye vā",
  "tika-vin05t:1608_7": "pana keci dasavassehi mahantatarā, te sabbepi upajjhāyamattā nāma. Ettakesu bhikkhūsu",
  "tika-vin05t:1608_8": "anupāhanesu caṅkamantesu saupāhanassa caṅkamato āpatti.",
  "tika-vin05t:1609_0": "“Na, bhikkhave, mahācammāni dhāretabbāni sīhacammaṃ byagghacammaṃ dīpicammaṃ, yo",
  "tika-vin05t:1609_1": "dhāreyya, āpatti dukkaṭassa”. “Na, bhikkhave, gocammaṃ dhāretabbaṃ, yo dhāreyya,",
  "tika-vin05t:1609_2": "āpatti dukkaṭassa”. “Na, bhikkhave, kiñci cammaṃ dhāretabbaṃ, yo dhāreyya, āpattidukkaṭassā”ti",
  "tika-vin05t:1609_3": "– vacanato majjhimadese sīhacammādi yaṃ kiñci cammaṃ gahetvā pariharituṃ na vaṭṭati.",
  "tika-vin05t:1609_4": "Sīhacammādīnañca pariharaṇeyeva paṭikkhepo kato. Bhūmattharaṇavasena pana aññattha",
  "tika-vin05t:1609_5": "anīharantena yaṃ kiñci cammaṃ paribhuñjituṃ vaṭṭati.",
  "tika-vin05t:1610_0": "“Anujānāmi, bhikkhave, sabbapaccantimesu janapadesu cammāni attharaṇāni eḷakacammaṃ",
  "tika-vin05t:1610_1": "ajacammaṃ migacamma”nti vacanako pana paccantimesu janapadesu yaṃ kiñci eḷakacammañca",
  "tika-vin05t:1610_2": "ajacammañca attharitvā nipajjituṃ vā nisīdituṃ vā vaṭṭati. Migacamme eṇimigo vātamigo",
  "tika-vin05t:1610_3": "pasadamigo kuruṅgamigo migamātuko rohitamigoti etesaṃyeva cammāni vaṭṭanti, aññesaṃ pana –",
  "tika-vin05t:1611": "Makkaṭo kāḷasīho ca, sarabho kadalīmigo;",
  "tika-vin05t:1612": "Ye ca vāḷamigā keci, tesaṃ cammaṃ na vaṭṭati.",
  "tika-vin05t:1613_0": "Tattha vāḷamigāti sīhabyagghaacchataracchā. Na kevalañca eteyeva, yesaṃ vā pana cammaṃ",
  "tika-vin05t:1613_1": "vaṭṭatīti vuttaṃ, te ṭhapetvā avasesā antamaso gomahiṃsasasabiḷārādayopi sabbe imasmiṃ",
  "tika-vin05t:1613_2": "atthe “vāḷamigā”tveva veditabbā. Etesañhi sabbesaṃ pana cammaṃ na vaṭṭati.",
  "tika-vin05t:1614_0": "“Na, bhikkhave, yānena yāyitabbaṃ, yo yāyeyya, āpatti dukkaṭassa. Anujānāmi, bhikkhave,",
  "tika-vin05t:1614_1": "gilānassa yāna”nti vacanato agilānena bhikkhunā yānena na gantabbaṃ. Kataraṃ pana",
  "tika-vin05t:1614_2": "yānaṃ kappati, kataraṃ na kappatīti? “Anujānāmi, bhikkhave, purisayuttaṃ hatthavaṭṭakaṃ.",
  "tika-vin05t:1614_3": "Anujānāmi, bhikkhave, sivikaṃ pāṭaṅki”nti vacanato purisayuttaṃ hatthavaṭṭakaṃ sivikā",
  "tika-vin05t:1614_4": "pāṭaṅkī ca vaṭṭati. Ettha ca purisayuttaṃ itthisārathi vā hotu purisasārathi vā,",
  "tika-vin05t:1614_5": "vaṭṭati, dhenuyuttaṃ pana na vaṭṭati. Hatthavaṭṭakaṃ pana itthiyo vā vaṭṭentu purisā vā, vaṭṭatiyeva.",
  "tika-vin05t:1615_0": "57. “Anujānāmi, bhikkhave, ahatānaṃ dussānaṃ ahatakappānaṃ diguṇaṃ saṅghāṭiṃ ekacciyaṃ",
  "tika-vin05t:1615_1": "uttarāsaṅgaṃ ekacciyaṃ antaravāsakaṃ, utuddhaṭānaṃ dussānaṃ catugguṇaṃ saṅghāṭiṃ",
  "tika-vin05t:1615_2": "diguṇaṃ uttarāsaṅgaṃ diguṇaṃ antaravāsakaṃ, paṃsukūle yāvadatthaṃ, pāpaṇike ussāho",
  "tika-vin05t:1615_3": "karaṇīyo”ti vacanato adhotānaṃ ekavāraṃ dhotānañca vatthānaṃ dupaṭṭā saṅghāṭi kātabbā,",
  "tika-vin05t:1615_4": "uttarāsaṅgo antaravāsako ca ekapaṭṭo kātabbo. Utuddhaṭānaṃ pana hatavatthānaṃ pilotikānaṃ",
  "tika-vin05t:1615_5": "saṅghāṭi catugguṇā kātabbā, uttarāsaṅgo antaravāsako ca dupaṭṭo kātabbo, paṃsukūle",
  "tika-vin05t:1615_6": "pana yathāruci kātabbaṃ. Antarāpaṇato patitapilotikacīvarepi ussāho karaṇīyo, pariyesanā",
  "tika-vin05t:1615_7": "kātabbā, paricchedo pana natthi, paṭṭasatampi vaṭṭati. Sabbamidaṃ sādiyantassa bhikkhuno",
  "tika-vin05t:1615_8": "vuttaṃ. Tīsu pana cīvaresu dve vā ekaṃ vā chinditvā kātabbaṃ. Sace nappahoti, āgantukapattaṃ",
  "tika-vin05t:1615_9": "dātabbaṃ. Āgantukapattañhi appahonake anuññātaṃ. Vuttañhetaṃ –",
  "tika-vin05t:1616_0": "“Anujānāmi, bhikkhave, dve chinnakāni ekaṃ acchinnakanti. Dve chinnakāni ekaṃ acchinnakaṃ",
  "tika-vin05t:1616_1": "nappahoti. Bhagavato etamatthaṃ ārocesuṃ. Anujānāmi, bhikkhave, dve acchinnakāni",
  "tika-vin05t:1616_2": "ekaṃ chinnakanti. Dve acchinnakāni ekaṃ chinnakaṃ nappahoti. Bhagavato etamatthaṃ",
  "tika-vin05t:1616_3": "ārocesuṃ. Anujānāmi, bhikkhave, anvādhikampi āropetuṃ. Na ca, bhikkhave, sabbaṃ acchinnakaṃ",
  "tika-vin05t:1616_4": "dhāretabbaṃ, yo dhāreyya, āpatti dukkaṭassā”ti.",
  "tika-vin05t:1617": "Tasmā sace pahoti āgantukapattaṃ, na vaṭṭati, chinditabbameva.",
  "tika-vin05t:1618_0": "“Na, bhikkhave, potthako nivāsetabbo, yo nivāseyya, āpatti dukkaṭassa. Na, bhikkhave,",
  "tika-vin05t:1618_1": "sabbanīlakāni cīvarāni dhāretabbāni… na sabbapītakāni… na sabbalohitakāni… na sabbamañjiṭṭhakāni…",
  "tika-vin05t:1618_2": "na sabbakaṇhāni… na sabbamahāraṅgarattāni… na sabbamahānāmarattāni… na acchinnadasāni…",
  "tika-vin05t:1618_3": "na dīghadasāni… na pupphadasāni… na phaladasāni cīvarāni dhāretabbāni… na kañcukaṃ…",
  "tika-vin05t:1618_4": "na tirīṭakaṃ… na veṭhanaṃ dhāretabbaṃ, yo dhāreyya, āpatti dukkaṭassā”ti – vacanato",
  "tika-vin05t:1618_5": "potthakādīni na dhāretabbāni. Tattha potthakoti makacimayo vuccati, akkadussakadalidussaerakadussānipi",
  "tika-vin05t:1618_6": "potthakagatikāneva. Sabbanīlakādīni rajanaṃ dhovitvā puna rajitvā dhāretabbāni. Na",
  "tika-vin05t:1618_7": "sakkā ce honti dhovituṃ, paccattharaṇāni vā kātabbāni. Tipaṭṭacīvarassa vā majjhe",
  "tika-vin05t:1618_8": "dātabbāni. Tesaṃ vaṇṇanānattaṃ upāhanāsu vuttanayameva. Acchinnadasadīghadasāni dasā",
  "tika-vin05t:1618_9": "chinditvā dhāretabbāni. Kañcukaṃ labhitvā phāletvā rajitvā paribhuñjituṃ vaṭṭati.",
  "tika-vin05t:1618_10": "Veṭhanepi eseva nayo. Tirīṭakaṃ pana rukkhacchallimayaṃ, taṃ pādapuñchaniṃ kātuṃ vaṭṭati.",
  "tika-vin05t:1619_0": "58. “Na, bhikkhave, adhammakammaṃ kātabbaṃ, yo kareyya, āpatti dukkaṭassa. Anujānāmi,",
  "tika-vin05t:1619_1": "bhikkhave, adhammakamme kayiramāne paṭikkositu”nti vacanato adhammakammaṃ na kātabbaṃ,",
  "tika-vin05t:1619_2": "kayiramānañca nivāretabbaṃ. Nivārentehi ca “anujānāmi, bhikkhave, catūhi pañcahi",
  "tika-vin05t:1619_3": "paṭikkosituṃ, dvīhi tīhi diṭṭhiṃ āvikātuṃ, ekena adhiṭṭhātuṃ ‘na metaṃ khamatī”ti",
  "tika-vin05t:1619_4": "vacanato yattha nivārentassa bhikkhuno upaddavaṃ karonti, tattha ekakena na nivāretabbaṃ.",
  "tika-vin05t:1619_5": "Sace cattāro pañca vā honti, nivāretabbaṃ. Sace pana dve vā tayo vā honti, “adhammakammaṃ",
  "tika-vin05t:1619_6": "idaṃ, na metaṃ khamatī”ti evaṃ aññassa santike attano diṭṭhi āvikātabbā. Sace ekova",
  "tika-vin05t:1619_7": "hoti, “na metaṃ khamatī”ti adhiṭṭhātabbaṃ. Sabbañcetaṃ tesaṃ anupaddavatthāya vuttaṃ.",
  "tika-vin05t:1620_0": "59. “Na, bhikkhave, anokāsakato bhikkhu āpattiyā codetabbo, yo codeyya, āpatti dukkaṭassā”ti",
  "tika-vin05t:1620_1": "vacanato codentena “karotu me āyasmā okāsaṃ, ahaṃ taṃ vattukāmo”ti evaṃ okāsaṃ kārāpetvā",
  "tika-vin05t:1620_2": "codetabbo. Adhippāyabhedo panettha veditabbo. Ayañhi adhippāyo nāma cāvanādhippāyo",
  "tika-vin05t:1620_3": "akkosādhippāyo kammādhippāyo vuṭṭhānādhippāyo uposathapavāraṇaṭṭhapanādhippāyo anuvijjanādhippāyo",
  "tika-vin05t:1620_4": "dhammakathādhippāyoti anekavidho. Tattha purimesu catūsu adhippāyesu okāsaṃ akārāpentassa",
  "tika-vin05t:1620_5": "dukkaṭaṃ, okāsaṃ kārāpetvāpi sammukhā amūlakena pārājikena codentassa saṅghādiseso,",
  "tika-vin05t:1620_6": "amūlakena saṅghādisesena codentassa pācittiyaṃ, amūlikāya ācāravipattiyā codentassa",
  "tika-vin05t:1620_7": "dukkaṭaṃ, akkosādhippāyena vadantassa pācittiyaṃ. Asammukhā pana sattahipi āpattikkhandhehi",
  "tika-vin05t:1620_8": "vadantassa dukkaṭaṃ, asammukhā eva sattavidhampi kammaṃ karontassa dukkaṭameva. Kurundiyaṃ",
  "tika-vin05t:1620_9": "pana “vuṭṭhānādhippāyena ‘tvaṃ imaṃ nāma āpattiṃ āpanno, taṃ paṭikarohī’ti vadantassa",
  "tika-vin05t:1620_10": "okāsakiccaṃ natthī”ti vuttaṃ. Uposathapavāraṇaṃ ṭhapentassapi okāsakammaṃ natthi,",
  "tika-vin05t:1620_11": "ṭhapanakhettaṃ pana jānitabbaṃ “suṇātu me, bhante, saṅgho, ajjuposatho pannaraso,",
  "tika-vin05t:1620_12": "yadi saṅghassa pattakallaṃ, saṅgho uposathaṃ kare”ti.",
  "tika-vin05t:1621": "Etasmiñhi re-kāre anatikkanteyeva ṭhapetuṃ labbhati, tato paraṃ pana yya-kāre patte na labbhati. Esa nayo pavāraṇāya.",
  "tika-vin05t:1622_0": "Anuvijjakassapi osaṭe vatthusmiṃ “atthetaṃ tavā”ti anuvijjanādhippāyena vadantassa",
  "tika-vin05t:1622_1": "okāsakammaṃ natthi. Dhammakathikassapi dhammāsane nisīditvā “yo idañcidañca karoti,",
  "tika-vin05t:1622_2": "ayaṃ bhikkhu assamaṇo”tiādinā nayena anodissa dhammaṃ kathentassa okāsakammaṃ natthi.",
  "tika-vin05t:1622_3": "Sace pana odissa niyametvā “asuko ca asuko ca assamaṇo anupāsako”ti katheti, dhammāsanato",
  "tika-vin05t:1622_4": "orohitvā āpattiṃ desetvā gantabbaṃ. “Na, bhikkhave, suddhānaṃ bhikkhūnaṃ anāpattikānaṃ",
  "tika-vin05t:1622_5": "avatthusmiṃ akāraṇe okāso kārāpetabbo, yo kārāpeyya, āpatti dukkaṭassā”ti vacanato",
  "tika-vin05t:1622_6": "suddhānaṃ bhikkhūnaṃ akāraṇe vatthusmiṃ okāso na kāretabbo. “Anujānāmi, bhikkhave,",
  "tika-vin05t:1622_7": "puggalaṃ tulayitvā okāsaṃ kātu”nti vacanato “bhūtameva nu kho āpattiṃ vadati, abhūta”nti",
  "tika-vin05t:1622_8": "evaṃ upaparikkhitvā okāso kātabbo.",
  "tika-vin05t:1623_0": "60. “Na, bhikkhave, saddhādeyyaṃ vinipātetabbaṃ, yo vinipāteyya, āpatti dukkaṭassā”ti",
  "tika-vin05t:1623_1": "vacanato saddhādeyyaṃ na vinipātetabbaṃ. Ṭhapetvā mātāpitaro sesañātīnaṃ dentopi",
  "tika-vin05t:1623_2": "vinipātetiyeva, mātāpitaro pana rajje ṭhitāpi patthayanti, dātabbaṃ.",
  "tika-vin05t:1624": "61. “Na, bhikkhave, santaruttarena gāmo pavisitabbo, yo paviseyya, āpatti dukkaṭassā”ti vacanato santaruttarena gāmo na pavisitabbo.",
  "tika-vin05t:1625_0": "62. “Pañcime, bhikkhave, paccayā saṅghāṭiyā nikkhepāya. Gilāno vā hoti, vassikasaṅketaṃ",
  "tika-vin05t:1625_1": "vā hoti, nadīpāragataṃ vā hoti, aggaḷaguttivihāro vā hoti, atthatakathinaṃ vā hoti.",
  "tika-vin05t:1625_2": "Ime kho, bhikkhave, pañca paccayā saṅghāṭiyā nikkhepāyā”ti – vacanato pana gahetvā",
  "tika-vin05t:1625_3": "gantuṃ asamattho gilāno vā hoti, vassikasaṅketādīsu vā aññataraṃ kāraṇaṃ, evarūpesu",
  "tika-vin05t:1625_4": "paccayesu saṅghāṭiṃ aggaḷaguttivihāre ṭhapetvā santaruttarena gantuṃ vaṭṭati. Sabbesveva",
  "tika-vin05t:1625_5": "hi etesu gilānavassikasaṅketanadīpāragamanaatthatakathinabhāvesu aggaḷaguttiyeva",
  "tika-vin05t:1625_6": "pamāṇaṃ, gutte eva vihāre nikkhipitvā bahi gantuṃ vaṭṭati, nāgutte. Āraññakassa pana",
  "tika-vin05t:1625_7": "vihāro na sugutto hoti, tena bhaṇḍukkhalikāya pakkhipitvā pāsāṇasusirarukkhasusirādīsu",
  "tika-vin05t:1625_8": "supaṭicchannesu ṭhapetvā gantabbaṃ. Uttarāsaṅgaantaravāsakānaṃ nikkhepepi imeyeva",
  "tika-vin05t:1625_9": "pañca paccayā veditabbā.",
  "tika-vin05t:1626_0": "63. “Na, bhikkhave, sambādhassa sāmantā dvaṅgulā satthakammaṃ vā vatthikammaṃ vā",
  "tika-vin05t:1626_1": "kārāpetabbaṃ, yo kārāpeyya, āpatti thullaccayassā”ti vacanato yathāparicchinne okāse",
  "tika-vin05t:1626_2": "yena kenaci satthena vā sūciyā vā kaṇṭakena vā sattikāya vā pāsāṇasakkhalikāya vā",
  "tika-vin05t:1626_3": "nakhena vā chindanaṃ vā phālanaṃ vā vijjhanaṃ vā lekhanaṃ vā na kātabbaṃ, sabbañhetaṃ",
  "tika-vin05t:1626_4": "satthakammameva hoti. Yena kenaci pana cammena vā vatthena vā vatthipīḷanampi na",
  "tika-vin05t:1626_5": "kātabbaṃ, sabbañhetaṃ vatthikammameva hoti. Ettha ca “sambādhassa sāmantā dvaṅgulā”ti",
  "tika-vin05t:1626_6": "idaṃ satthakammaṃyeva sandhāya vuttaṃ, vatthikammaṃ pana sambādheyeva paṭikkhittaṃ.",
  "tika-vin05t:1626_7": "Tattha pana khāraṃ vā dātuṃ yena kenaci rajjukena vā bandhituṃ vaṭṭati, yadi tena",
  "tika-vin05t:1626_8": "chijjati, succhinnaṃ. Aṇḍavuḍḍhirogepi satthakammaṃ na vaṭṭati, tasmā “aṇḍaṃ phāletvā",
  "tika-vin05t:1626_9": "bījāni uddharitvā arogaṃ karissāmī”ti na kātabbaṃ, aggitāpanabhesajjalepanesu pana",
  "tika-vin05t:1626_10": "paṭikkhepo natthi. Vaccamagge bhesajjamakkhitā ādānavaṭṭi vā veḷunāḷikā vā vaṭṭati,",
  "tika-vin05t:1626_11": "yāya khārakammaṃ vā karonti, telaṃ vā pavesenti.",
  "tika-vin05t:1627_0": "64. “Na, bhikkhave, nahāpitapubbena khurabhaṇḍaṃ pariharitabbaṃ, yo parihareyya,",
  "tika-vin05t:1627_1": "āpatti dukkaṭassā”ti vacanato nahāpitapubbena khurabhaṇḍaṃ gahetvā pariharituṃ na",
  "tika-vin05t:1627_2": "vaṭṭati, aññassa santakena pana kese chedetuṃ vaṭṭati. Sace vetanaṃ gahetvā chindati,",
  "tika-vin05t:1627_3": "na vaṭṭati. Yo anahāpitapubbo, tasseva pariharituṃ vaṭṭati, taṃ vā aññaṃ vā gahetvā",
  "tika-vin05t:1627_4": "kese chedetumpi vaṭṭati.",
  "tika-vin05t:1628_0": "65. “Saṅghikāni, bhikkhave, bījāni puggalikāya bhūmiyā ropitāni bhāgaṃ datvā paribhuñjitabbāni.",
  "tika-vin05t:1628_1": "Puggalikāni bījāni saṅghikāya bhūmiyā ropitāni bhāgaṃ datvā paribhuñjitabbānī”ti",
  "tika-vin05t:1628_2": "– vacanato puggalikāya bhūmiyā saṅghikesu bījesu ropitesu saṅghikāya bhūmiyā vā puggalikesu",
  "tika-vin05t:1628_3": "bījesu ropitesu dasamabhāgaṃ datvā paribhuñjitabbaṃ. Idaṃ kira jambudīpe porāṇakacārittaṃ,",
  "tika-vin05t:1628_4": "tasmā dasa koṭṭhāse katvā eko koṭṭhāso bhūmisāmikānaṃ dātabbo.",
  "tika-vin05t:1629_0": "66. “Santi, bhikkhave, maggā kantārā appodakā appabhakkhā, na sukarā apātheyyena",
  "tika-vin05t:1629_1": "gantuṃ. Anujānāmi, bhikkhave, pātheyyaṃ pariyesituṃ. Taṇḍulo taṇḍulatthikena, muggo",
  "tika-vin05t:1629_2": "muggatthikena, māso māsatthikena, loṇaṃ loṇatthikena, guḷo guḷatthikena, telaṃ telatthikena,",
  "tika-vin05t:1629_3": "sappi sappitthikenā”ti – vacanato tādisaṃ kantāraṃ nittharantena pātheyyaṃ pariyesituṃ",
  "tika-vin05t:1629_4": "vaṭṭati. Kathaṃ pana pariyesitabbanti? Sace kecisayameva ñatvā denti, iccetaṃ kusalaṃ.",
  "tika-vin05t:1629_5": "No ce denti, ñātipavāritaṭṭhānato vā bhikkhācāravattena vā pariyesitabbaṃ. Tathā",
  "tika-vin05t:1629_6": "alabhantena aññātikaappavāritaṭṭhānato yācitvāpi gahetabbaṃ. Ekadivasena gamanīye",
  "tika-vin05t:1629_7": "magge ekabhattatthāya pariyesitabbaṃ. Dīghe addhāne yattakena kantāraṃ nittharati,",
  "tika-vin05t:1629_8": "tattakaṃ pariyesitabbaṃ.",
  "tika-vin05t:1630_0": "67. “Yaṃ, bhikkhave, mayā ‘idaṃ na kappatī’ti appaṭikkhittaṃ, tañce akappiyaṃ anulometi,",
  "tika-vin05t:1630_1": "kappiyaṃ paṭibāhati, taṃ vo na kappati. Yaṃ, bhikkhave, mayā ‘idaṃ na kappatī’ti",
  "tika-vin05t:1630_2": "appaṭikkhittaṃ, tañce kappiyaṃ anulometi, akappiyaṃ paṭibāhati, taṃ vo kappati. Yaṃ,",
  "tika-vin05t:1630_3": "bhikkhave, mayā ‘idaṃ kappatī’ti ananuññātaṃ, tañce akappiyaṃ anulometi, kappiyaṃ",
  "tika-vin05t:1630_4": "paṭibāhati, taṃ vo na kappati. Yaṃ, bhikkhave, mayā ‘idaṃ kappatī’ti ananuññātaṃ,",
  "tika-vin05t:1630_5": "tañce kappiyaṃ anulometi, akappiyaṃ paṭibāhati, taṃ vo kappatī”ti – ime cattāro mahāpadese",
  "tika-vin05t:1630_6": "bhagavā bhikkhūnaṃ nayaggahaṇatthāya āha. Tattha dhammasaṅgāhakattherā suttaṃ gahetvā",
  "tika-vin05t:1630_7": "parimaddantā idaṃ addasaṃsu. “Ṭhapetvā dhaññaphalarasa”nti satta dhaññarasāni “pacchābhattaṃ",
  "tika-vin05t:1630_8": "na kappatī”ti paṭikkhittāni. Tālanāḷikerapanasalabujaalābukumbhaṇḍapussaphalatipusaphalaeḷālukāni",
  "tika-vin05t:1630_9": "nava mahāphalāni sabbañca aparaṇṇaṃ dhaññagatikameva. Taṃ kiñcāpi na paṭikkhittaṃ,",
  "tika-vin05t:1630_10": "atha kho akappiyaṃ anulometi, tasmā pacchābhattaṃ na kappati. Aṭṭha pānāni anuññātāni,",
  "tika-vin05t:1630_11": "avasesāni vettatintiṇikamātuluṅgakapiṭṭhakosambakaramandādikhuddakaphalapānāni aṭṭhapānagatikāneva.",
  "tika-vin05t:1630_12": "Tāni kiñcāpi na anuññātāni, atha kho kappiyaṃ anulomenti, tasmā kappanti. Ṭhapetvā",
  "tika-vin05t:1630_13": "hi sānulomaṃ dhaññaphalarasaṃ aññaṃ phalapānaṃ nāma akappiyaṃ natthi, sabbaṃ yāmakālikaṃyevāti kurundiyaṃ vuttaṃ.",
  "tika-vin05t:1631_0": "Bhagavatā – “anujānāmi, bhikkhave, cha cīvarāni khomaṃ kappāsikaṃ koseyyaṃ kambalaṃ",
  "tika-vin05t:1631_1": "sāṇaṃ bhaṅga”nti cha cīvarāni anuññātāni, dhammasaṅgāhakattherehi tesaṃ anulomāni",
  "tika-vin05t:1631_2": "dukūlaṃ pattuṇṇaṃ cīnapaṭṭaṃ somārapaṭṭaṃ iddhimayaṃ devadattiyanti aparāni cha anuññātāni.",
  "tika-vin05t:1631_3": "Tattha pattuṇṇanti pattuṇṇadese pāṇakehi sañjātavatthaṃ. Dve paṭāni desanāmeneva",
  "tika-vin05t:1631_4": "vuttāni. Tīṇi koseyyassa anulomāni, dukūlaṃ sāṇassa, itarāni dve kappāsikassa vā sabbesaṃ vā.",
  "tika-vin05t:1632_0": "Bhagavatā ekādasa patte paṭikkhipitvā dve pattā anuññātā lohapatto ca mattikāpatto",
  "tika-vin05t:1632_1": "ca. Lohathālakaṃ mattikāthālakaṃ tambalohathālakanti tesaṃyeva anulomāni. Bhagavatā",
  "tika-vin05t:1632_2": "tayo tumbā anuññātā lohatumbo kaṭṭhatumbo phalatumboti. Kuṇḍikā kañcanako udakatumboti",
  "tika-vin05t:1632_3": "tesaṃyeva anulomāni. Kurundiyaṃ pana “pānīyasaṅkhapānīyasarāvakānaṃ ete anulomā”ti",
  "tika-vin05t:1632_4": "vuttaṃ. Paṭṭikā sūkarantanti dve kāyabandhanāni anuññātāni. Dussapaṭṭena rajjukena",
  "tika-vin05t:1632_5": "ca katakāyabandhanāni tesaṃyeva anulomāni. Setacchattaṃ kilañjacchattaṃ paṇṇacchattanti",
  "tika-vin05t:1632_6": "tīṇi chattāni anuññātāni. Ekapaṇṇacchattaṃ tesaṃyeva anulomanti iminā nayena pāḷiñca",
  "tika-vin05t:1632_7": "aṭṭhakathañca anupekkhitvā aññānipi kappiyākappiyānaṃ anulomāni vinayadharena veditabbāni.",
  "tika-vin05t:1633_0": "68. Vinayadharo ca puggalo vinayapariyattimūlake pañcānisaṃse chānisaṃse sattānisaṃse",
  "tika-vin05t:1633_1": "aṭṭhānisaṃse navānisaṃse dasānisaṃse ekādasānisaṃse labhati. Katame pañcānisaṃse",
  "tika-vin05t:1633_2": "labhati? Attano sīlakkhandhaguttiādike. Vuttañhetaṃ –",
  "tika-vin05t:1634_0": "“Pañcime, bhikkhave, ānisaṃsā vinayadhare puggale. Attano sīlakkhandho sugutto hoti",
  "tika-vin05t:1634_1": "surakkhito, kukkuccapakatānaṃ paṭisaraṇaṃ hoti, visārado saṅghamajjhe voharati, paccatthike",
  "tika-vin05t:1634_2": "sahadhammena suniggahitaṃ niggaṇhāti, saddhammaṭṭhitiyā paṭipanno hotī”ti.",
  "tika-vin05t:1635_0": "Kathamassa attano sīlakkhandho sugutto hoti surakkhito? Idhekacco bhikkhu āpattiṃ",
  "tika-vin05t:1635_1": "āpajjanto chahākārehi āpajjati alajjitā, aññāṇatā, kukkuccapakatatā, akappiye kappiyasaññitā,",
  "tika-vin05t:1635_2": "kappiye akappiyasaññitā, satisammosā. Kathaṃ alajjitāya āpajjati? Akappiyabhāvaṃ",
  "tika-vin05t:1635_3": "jānantoyeva madditvā vītikkamaṃ karoti. Vuttampi cetaṃ –",
  "tika-vin05t:1636": "“Sañcicca āpattiṃ āpajjati, āpattiṃ parigūhati;",
  "tika-vin05t:1637": "Agatigamanañca gacchati, ediso vuccati alajjipuggalo”ti. ;",
  "tika-vin05t:1638_0": "Kathaṃ aññāṇatāya āpajjati? Aññāṇapuggalo hi mando momūho kattabbākattabbaṃ ajānanto",
  "tika-vin05t:1638_1": "akattabbaṃ karoti, kattabbaṃ virādheti. Evaṃ aññāṇatāya āpajjati. Kathaṃ kukkuccapakatatāya",
  "tika-vin05t:1638_2": "āpajjati? Kappiyākappiyaṃ nissāya kukkucce uppanne vinayadharaṃ pucchitvā kappiyaṃ",
  "tika-vin05t:1638_3": "ce, kattabbaṃ siyā, akappiyaṃ ce, na kattabbaṃ, ayaṃ pana “vaṭṭatī”ti madditvā vītikkamatiyeva.",
  "tika-vin05t:1638_4": "Evaṃ kukkuccapakatatāya āpajjati.",
  "tika-vin05t:1639_0": "Kathaṃ akappiye kappiyasaññitāya āpajjati? Acchamaṃsaṃ “sūkaramaṃsa”nti khādati,",
  "tika-vin05t:1639_1": "dīpimaṃsaṃ “migamaṃsa”nti khādati, akappiyabhojanaṃ “kappiyabhojana”nti bhuñjati,",
  "tika-vin05t:1639_2": "vikāle kālasaññāya bhuñjati, akappiyapānakaṃ “kappiyapānaka”nti pivati. Evaṃ akappiye",
  "tika-vin05t:1639_3": "kappiyasaññitāya āpajjati. Kathaṃ kappiye akappiyasaññitāya āpajjati? Sūkaramaṃsaṃ",
  "tika-vin05t:1639_4": "“acchamaṃsa”nti khādati, migamaṃsaṃ “dīpimaṃsa”nti khādati, kappiyabhojanaṃ “akappiyabhojana”nti",
  "tika-vin05t:1639_5": "bhuñjati, kāle vikālasaññāya bhuñjati, kappiyapānakaṃ “akappiyapānaka”nti pivati.",
  "tika-vin05t:1639_6": "Evaṃ kappiye akappiyasaññitāya āpajjati. Kathaṃ satisammosā āpajjati? Sahaseyyacīvaravippavāsabhesajjacīvarakālātikkamanapaccayā",
  "tika-vin05t:1639_7": "āpattiṃ satisammosā āpajjati. Evamidhekacco bhikkhu imehi chahi ākārehi āpattiṃ āpajjati.",
  "tika-vin05t:1640_0": "Vinayadharo pana imehi chahākārehi āpattiṃ na āpajjati. Kathaṃ lajjitāya nāpajjati?",
  "tika-vin05t:1640_1": "So hi “passatha bho, ayaṃ kappiyākappiyaṃ jānantoyeva paṇṇattivītikkamaṃ karotī”ti",
  "tika-vin05t:1640_2": "imaṃ parūpavādaṃ rakkhantopi nāpajjati. Evaṃ lajjitāya nāpajjati, sahasā āpannampi",
  "tika-vin05t:1640_3": "desanāgāminiṃ desetvā vuṭṭhānagāminiyā vuṭṭhahitvā suddhante patiṭṭhāti. Tato –",
  "tika-vin05t:1641": "“Sañcicca āpattiṃ nāpajjati, āpattiṃ na parigūhati;",
  "tika-vin05t:1642": "Agatigamanañca na gacchati, ediso vuccati lajjipuggalo”ti. –",
  "tika-vin05t:1643": "Imasmiṃ lajjibhāve patiṭṭhitova hoti.",
  "tika-vin05t:1644_0": "Kathaṃ ñāṇatāya nāpajjati? So hi kappiyākappiyaṃ jānāti, tasmā kappiyaṃyeva karoti,",
  "tika-vin05t:1644_1": "akappiyaṃ na karoti. Evaṃ ñāṇatāya nāpajjati. Kathaṃ akukkuccapakatatāya nāpajjati?",
  "tika-vin05t:1644_2": "Kappiyākappiyaṃ nissāya kukkucce uppanne vatthuṃ oloketvā mātikaṃ padabhājanaṃ antarāpattiṃ",
  "tika-vin05t:1644_3": "anāpattiṃ oloketvā kappiyaṃ ce hoti, karoti, akappiyaṃ ce, na karoti. Evaṃ akukkuccapakatatāya",
  "tika-vin05t:1644_4": "nāpajjati. Kathaṃ akappiye kappiyasaññitādīhi nāpajjati? So hi kappiyākappiyaṃ jānāti,",
  "tika-vin05t:1644_5": "tasmā akappiye kappiyasaññī na hoti, kappiye akappiyasaññī na hoti, suppatiṭṭhitā",
  "tika-vin05t:1644_6": "cassa sati hoti, adhiṭṭhātabbaṃ adhiṭṭheti, vikappetabbaṃ vikappeti. Iti imehi chahi",
  "tika-vin05t:1644_7": "ākārehi āpattiṃ nāpajjati. Anāpajjanto akhaṇḍasīlo hoti, parisuddhasīlo hoti. Evamassa",
  "tika-vin05t:1644_8": "attano sīlakkhandho sugutto hoti surakkhito.",
  "tika-vin05t:1645_0": "Kathaṃ kukkuccapakatānaṃ paṭisaraṇaṃ hoti? Tiroraṭṭhesu tirojanapadesu ca uppannakukkuccā",
  "tika-vin05t:1645_1": "bhikkhū “asukasmiṃ kira vihāre vinayadharo vasatī”ti dūratova tassa santikaṃ āgantvā",
  "tika-vin05t:1645_2": "kukkuccaṃ pucchanti. So tehi katassa kammassa vatthuṃ oloketvā āpattānāpattigarukalahukādibhedaṃ",
  "tika-vin05t:1645_3": "sallakkhetvā desanāgāminiṃ desāpetvā, vuṭṭhānagāminiyā vuṭṭhāpetvā suddhante patiṭṭhāpeti.",
  "tika-vin05t:1645_4": "Evaṃ kukkuccapakatānaṃ paṭisaraṇaṃ hoti.",
  "tika-vin05t:1646_0": "Visārado saṅghamajjhe voharatīti avinayadharassa hi saṅghamajjhe kathentassa bhayaṃ",
  "tika-vin05t:1646_1": "sārajjaṃ okkamati, vinayadharassa taṃ na hoti. Kasmā? “Evaṃ kathentassa doso hoti,",
  "tika-vin05t:1646_2": "evaṃ na doso”ti ñatvā kathanato.",
  "tika-vin05t:1647_0": "Paccatthike sahadhammena suniggahitaṃ niggaṇhātīti ettha dvidhā paccatthikā nāma",
  "tika-vin05t:1647_1": "attapaccatthikā ca sāsanapaccatthikā ca. Tattha mettiyabhūmajakā ca bhikkhū vaḍḍho",
  "tika-vin05t:1647_2": "ca licchavī amūlakena antimavatthunā codesuṃ, ime attapaccatthikā nāma. Ye pana aññepi",
  "tika-vin05t:1647_3": "dussīlā pāpadhammā, sabbete attapaccatthikā. Viparītadassanā pana ariṭṭhabhikkhukaṇṭakasāmaṇeravesālikavajjiputtakā",
  "tika-vin05t:1647_4": "parūpahāraaññāṇakaṅkhāvitaraṇādivādā mahāsaṅghikādayo ca abuddhasāsanaṃ “buddhasāsana”nti",
  "tika-vin05t:1647_5": "vatvā katapaggahā sāsanapaccatthikā nāma. Te sabbepi sahadhammena sahakāraṇena vacanena",
  "tika-vin05t:1647_6": "yathā taṃ asaddhammaṃ patiṭṭhāpetuṃ na sakkonti, evaṃ suniggahitaṃ katvā niggaṇhāti.",
  "tika-vin05t:1648_0": "Saddhammaṭṭhitiyā paṭipanno hotīti ettha pana tividho saddhammo pariyattipaṭipattiadhigamavasena.",
  "tika-vin05t:1648_1": "Tattha tepiṭakaṃ buddhavacanaṃ pariyattisaddhammo nāma. Terasa dhutaguṇā cuddasa",
  "tika-vin05t:1648_2": "khandhakavattāni dveasīti mahāvattānīti ayaṃ paṭipattisaddhammo nāma. Cattāro maggā",
  "tika-vin05t:1648_3": "ca cattāri phalāni ca, ayaṃ adhigamasaddhammo nāma.",
  "tika-vin05t:1649_0": "Tattha keci therā “yo vo, ānanda, mayā dhammo ca vinayo ca desito paññatto, so vo",
  "tika-vin05t:1649_1": "mamaccayena satthā”ti iminā suttena “sāsanassa pariyatti mūla”nti vadanti. Keci therā",
  "tika-vin05t:1649_2": "“ime ca subhadda bhikkhū sammā vihareyyuṃ, asuñño loko arahantehi assā”ti iminā suttena",
  "tika-vin05t:1649_3": "“sāsanassa paṭipatti mūla”nti vatvā “yāva pañca bhikkhū sammāpaṭipannā saṃvijjanti,",
  "tika-vin05t:1649_4": "tāva sāsanaṃ ṭhitaṃ hotī”ti āhaṃsu. Itare pana therā “pariyattiyā antarahitāya suppaṭipannassapi",
  "tika-vin05t:1649_5": "dhammābhisamayo natthī”ti vatvā āhaṃsu “sacepi pañca bhikkhū cattāri pārājikāni rakkhakā",
  "tika-vin05t:1649_6": "honti, te saddhe kulaputte pabbājetvā paccantime janapade upasampādetvā dasavaggaṃ",
  "tika-vin05t:1649_7": "gaṇaṃ pūretvā majjhimajanapade upasampadaṃ karissanti, etenupāyena vīsativaggaṃ saṅghaṃ",
  "tika-vin05t:1649_8": "pūretvā attanopi abbhānakammaṃ katvā sāsanaṃ vuddhiṃ virūḷhiṃ gamayissanti. Evamayaṃ",
  "tika-vin05t:1649_9": "vinayadharo tividhassapi saddhammassa ciraṭṭhitiyā paṭipanno hotī”ti. Evamayaṃ vinayadharo",
  "tika-vin05t:1649_10": "ime tāva pañcānisaṃse paṭilabhatīti veditabbo.",
  "tika-vin05t:1650_0": "Katame chānisaṃse labhatīti? Tassādheyyo uposatho pavāraṇā saṅghakammaṃ pabbajjā",
  "tika-vin05t:1650_1": "upasampadā, nissayaṃ deti, sāmaṇeraṃ upaṭṭhāpeti. Yepi ime cātuddasiko, pannarasiko,",
  "tika-vin05t:1650_2": "sāmaggiuposatho, saṅghe uposatho, gaṇe uposatho, puggale uposatho, suttuddeso, pārisuddhi,",
  "tika-vin05t:1650_3": "adhiṭṭhānauposathoti nava uposathā, sabbe te vinayadharāyattā, yāpi ca imā cātuddasikā,",
  "tika-vin05t:1650_4": "pannarasikā, sāmaggipavāraṇā, saṅghe pavāraṇā, gaṇe pavāraṇā, puggale pavāraṇā, tevācikā",
  "tika-vin05t:1650_5": "pavāraṇā, dvevācikā pavāraṇā, samānavassikā pavāraṇāti nava pavāraṇā, tāpi vinayadharāyattā",
  "tika-vin05t:1650_6": "eva, tassa santakā, so tāsaṃ sāmī.",
  "tika-vin05t:1651_0": "Yānipi imāni apalokanakammaṃ ñattikammaṃ ñattidutiyakammaṃ ñatticatutthakammanti",
  "tika-vin05t:1651_1": "cattāri saṅghakammāni, yā cāyaṃ upajjhāyena hutvā kulaputtānaṃ pabbajjā ca upasampadā",
  "tika-vin05t:1651_2": "ca kātabbā, ayampi vinayadharāyattāva. Na hi añño dvipiṭakadharopi evaṃ kātuṃ labhati,",
  "tika-vin05t:1651_3": "so eva nissayaṃ deti, sāmaṇeraṃ upaṭṭhāpeti, añño neva nissayaṃ dātuṃ labhati, na",
  "tika-vin05t:1651_4": "sāmaṇeraṃ upaṭṭhāpetuṃ. Teneva “na, bhikkhave, ekena dve sāmaṇerā upaṭṭhāpetabbā,",
  "tika-vin05t:1651_5": "yo upaṭṭhāpeyya, āpatti dukkaṭassā”ti paṭikkhipitvā puna anujānantenapi “anujānāmi,",
  "tika-vin05t:1651_6": "bhikkhave, byattena bhikkhunā ekena dve sāmaṇere upaṭṭhāpetuṃ, yāvatake vā pana ussahati",
  "tika-vin05t:1651_7": "ovadituṃ anusāsituṃ, tāvatake upaṭṭhāpetu”nti byattasseva sāmaṇerupaṭṭhāpanaṃ anuññātaṃ.",
  "tika-vin05t:1651_8": "Sāmaṇerupaṭṭhāpanaṃ paccāsīsanto pana vinayadharassa santike upajjhaṃ gāhāpetvā vattapaṭipattiṃ",
  "tika-vin05t:1651_9": "sādituṃ labhati. Ettha ca nissayadānañceva sāmaṇerupaṭṭhānañca ekamaṅgaṃ. Iti imesu",
  "tika-vin05t:1651_10": "chasu ānisaṃsesu ekena saddhiṃ purimāni pañca cha honti. Dvīhi saddhiṃ satta, tīhi",
  "tika-vin05t:1651_11": "saddhiṃ aṭṭha, catūhi saddhiṃ nava, pañcahi saddhiṃ dasa, sabbehipetehi saddhiṃ ekādasāti",
  "tika-vin05t:1651_12": "evaṃ vinayadharo puggalo pañca cha satta aṭṭha nava dasa ekādasa ca ānisaṃse labhatīti veditabbo.",
  "tika-vin05t:1652": "Mahānisaṃsamiccevaṃ, kosallaṃ vinaye sadā;",
  "tika-vin05t:1653": "Patthentenettha kātabbo, abhiyogo punappunanti.",
  "tika-vin05t:1654": "Iti pāḷimuttakavinayavinicchayasaṅgahe",
  "tika-vin05t:1655": "Pakiṇṇakavinicchayakathā samattā.",
  "tika-vin05t:1656": "Niṭṭhito cāyaṃ pāḷimuttakavinayavinicchayasaṅgaho.",
  "tika-vin05t:1657": "Nigamanakathā",
  "tika-vin05t:1658": "Ajjhesito narindena, sohaṃ parakkamabāhunā;",
  "tika-vin05t:1659": "Saddhammaṭṭhitikāmena, sāsanujjotakārinā.",
  "tika-vin05t:1660": "Teneva kārite ramme, pāsādasatamaṇḍite;",
  "tika-vin05t:1661": "Nānādumagaṇākiṇṇe, bhāvanābhiratālaye.",
  "tika-vin05t:1662": "Sītalūdakasampanne, vasaṃ jetavane imaṃ;",
  "tika-vin05t:1663": "Vinayasaṅgahaṃ sāraṃ, akāsi yoginaṃ hitaṃ.",
  "tika-vin05t:1664": "Yaṃ siddhaṃ iminā puññaṃ, yañcaññaṃ pasutaṃ mayā;",
  "tika-vin05t:1665": "Etena puññakammena, dutiye attasambhave.",
  "tika-vin05t:1666": "Tāvatiṃse pamodento, sīlācāraguṇe rato;",
  "tika-vin05t:1667": "Alaggo pañcakāmesu, patvāna paṭhamaṃ phalaṃ.",
  "tika-vin05t:1668": "Antime attabhāvamhi, metteyyaṃ munipuṅgavaṃ;",
  "tika-vin05t:1669": "Lokaggapuggalaṃ nāthaṃ, sabbasattahite rataṃ.",
  "tika-vin05t:1670": "Disvāna tassa dhīrassa, sutvā saddhammadesanaṃ;",
  "tika-vin05t:1671": "Adhigantvā phalaṃ aggaṃ, sobheyyaṃ jinasāsananti.",
  "tika-vin05t:1672": "Vinayasaṅgaha-aṭṭhakathā niṭṭhitā."
}