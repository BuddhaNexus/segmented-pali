{
  "tika-s0103t4:0": "5. Sampasādanīyasuttavaṇṇanā",
  "tika-s0103t4:1": "Sāriputtasīhanādavaṇṇanā",
  "tika-s0103t4:2_0": "141. Pāvārenti sañchādenti sarīraṁ etenāti pāvāro, vatthaṁ. Pāvaraṇaṁ vā pāvāro,",
  "tika-s0103t4:2_1": "‘‘vatthaṁ dussa’’nti pariyāyasaddā eteti dussameva pāvāro, so etassa bahuvidho anekakoṭippabhedo",
  "tika-s0103t4:2_2": "bhaṇḍabhūto atthīti dussapāvāriko. So kira pubbe daharakāle dussapāvārabhaṇḍameva",
  "tika-s0103t4:2_3": "bahuṁ pariggahetvā vāṇijjaṁ akāsi, tena naṁ seṭṭhiṭṭhāne ṭhitampi ‘‘pāvāriko’’ tveva",
  "tika-s0103t4:2_4": "sañjānanti. Bhagavatīti iti-saddo ādiattho, pakārattho vā, tena bhagavantaṁ upasaṅkamitvā",
  "tika-s0103t4:2_5": "therena vuttavacanaṁ sabbaṁ saṅgaṇhāti. ‘‘Kasmā evaṁ avocā’’ti tathāvacane kāraṇaṁ",
  "tika-s0103t4:2_6": "pucchitvā ‘‘somanassapavedanattha’’nti kasmā payojanaṁ vissajjitaṁ, tayidaṁ ambaṁ",
  "tika-s0103t4:2_7": "puṭṭhassa labujaṁ byākaraṇasadisanti? Nayidamevaṁ cintetabbaṁ. Yā hissa therassa",
  "tika-s0103t4:2_8": "tadā bhagavati somanassuppatti, sā niddhāritarūpā kāraṇabhāvena coditā, tasmā evaṁ",
  "tika-s0103t4:2_9": "avocāti, sā eva ca yasmā niddhāritarūpā pavedanavasena bhagavato sammukhā tathāvacanaṁ",
  "tika-s0103t4:2_10": "payojeti, tasmā ‘‘attano uppannasomanassapavedanattha’’nti payojanabhāvena vissajjitaṁ.",
  "tika-s0103t4:3": "Tatrāti tasmiṁ somanassapavedane. Vihāre nivāsaparivattanavasena sunivatthanivāsano. Ābhujitvāti ābandhitvā.",
  "tika-s0103t4:4_0": "Samāpattito vuṭṭhāya ‘‘aho santo vatāyaṁ ariyavihāro’’ti samāpattisukhapaccavekkhaṇamukhena",
  "tika-s0103t4:4_1": "attano guṇe anussarituṁ āraddho, ārabhitvā ca nesaṁ taṁ taṁ sāmaññavisesavibhāgavasena",
  "tika-s0103t4:4_2": "anussari. Tathā hi ‘‘samādhī’’ti sāmaññato gahitasseva ‘‘paṭhamaṁ jhāna’’ntiādinā",
  "tika-s0103t4:4_3": "visesavibhāgo, ‘‘paññā’’ti sāmaññato ca gahitasseva ‘‘vipassanāñāṇa’’ntiādinā visesavibhāgo",
  "tika-s0103t4:4_4": "uddhaṭo. ‘‘Lokiyābhiññāsu dibbacakkhuñāṇasseva gahaṇaṁ therassa itarehi sātisayanti",
  "tika-s0103t4:4_5": "dassetu’’nti vadanti, pubbenivāsañāṇampi pana ‘‘kappasatasahassādhikassā’’tiādinā",
  "tika-s0103t4:4_6": "kiccavasena dassitameva, lakkhaṇahāravasena vā itaresaṁ pettha gahitatā veditabbā.",
  "tika-s0103t4:5_0": "Atthappabhedassa sallakkhaṇavibhāvanavavatthānakaraṇasamatthaṁ atthe pabhedagataṁ",
  "tika-s0103t4:5_1": "ñāṇaṁ atthapaṭisambhidā. Tathā dhammappabhedassa sallakkhaṇavibhāvanavavatthānakaraṇasamatthaṁ",
  "tika-s0103t4:5_2": "dhamme pabhedagataṁ ñāṇaṁ dhammapaṭisambhidā. Niruttipabhedassa sallakkhaṇavibhāvanavavatthānakaraṇasamatthaṁ",
  "tika-s0103t4:5_3": "niruttiyaṁ pabhedagataṁ ñāṇaṁ niruttipaṭisambhidā. Paṭibhānappabhedassa sallakkhaṇavibhāvanavavatthāna",
  "tika-s0103t4:5_4": "karaṇasamatthaṁ paṭibhāne pabhedagataṁ ñāṇaṁ paṭibhānapaṭisambhidā. Ayamettha saṅkhepo,",
  "tika-s0103t4:5_5": "vitthāro pana visuddhimagge, (visuddhi. 2.428) taṁ saṁvaṇṇanāsu (visuddhi. ṭī. 2.428)",
  "tika-s0103t4:5_6": "vuttanayeneva veditabbo. Sāvakavisaye paramukkaṁsagataṁ ñāṇaṁ sāvakapāramiñāṇaṁ sabbaññutaññāṇaṁ",
  "tika-s0103t4:5_7": "viya sabbañeyyadhammesu. Tassāpi hi visuṁ parikammaṁ nāma natthi, sāvakapāramiyā",
  "tika-s0103t4:5_8": "pana sammadeva paripūritattā aggamaggasamadhigamenevassa samadhigamo hoti. Sabbaññutaññāṇasseva",
  "tika-s0103t4:5_9": "sammāsambuddhānaṁ yāva nisinnapallaṅkā anussaratoti yojanā.",
  "tika-s0103t4:6_0": "Bhagavato sīlaṁ nissāya guṇe anussaritumāraddhoti yojanā. Yasmā guṇānaṁ bahubhāvato",
  "tika-s0103t4:6_1": "nesaṁ ekajjhaṁ āpāthāgamanaṁ natthi, sati ca tasmiṁ anirūpitarūpeneva anussaraṇena",
  "tika-s0103t4:6_2": "bhavitabbaṁ, tasmā thero savisaye ṭhatvā te anupadaṁ sarūpato anussari, anussaranto",
  "tika-s0103t4:6_3": "ca sabbapaṭhamaṁ sīlaṁ anussari, taṁ dassento ‘‘bhagavato sīlaṁ nissāyā’’ti āha,",
  "tika-s0103t4:6_4": "sīlaṁ ārabbhāti attho. Sesapadesupi eseva nayo. Yasmā cettha thero ekekavasena bhagavato",
  "tika-s0103t4:6_5": "guṇe anussaritvā tato paraṁ catukkapañcakādivasena anussari, tasmā ‘‘cattāro iddhipāde’’ti",
  "tika-s0103t4:6_6": "vatvā tato paraṁ bojjhaṅgabhāvanāsāmaññena indriyesu vattabbesu tāni aggahetvā ‘‘cattāro",
  "tika-s0103t4:6_7": "magge’’tiādi vuttaṁ. Catuyoniparicchedakañāṇaṁ mahāsīhanādasutte (ma. ni. 1.152)",
  "tika-s0103t4:6_8": "āgatanayeneva veditabbaṁ. Cattāro ariyavaṁsā ariyavaṁsasutte (a. ni. 4.28) āgatanayeneva veditabbā.",
  "tika-s0103t4:7_0": "Padhāniyaṅgādayo saṅgīti (dī. ni. 3.317) dasuttarasuttesu (dī. ni. 3.355) āgamissanti.",
  "tika-s0103t4:7_1": "Cha sāraṇīya dhammā parinibbānasutte (dī. ni. 2.141) āgatā eva. Sukhaṁ supanādayo",
  "tika-s0103t4:7_2": "(a. ni. 11.15; paṭi. ma. 2.22) ekādasa mettānisaṁsā . ‘‘Idaṁ dukkhaṁ ariyasacca’’ntiādinā",
  "tika-s0103t4:7_3": "saṁ. ni. 5.1081, mahāva. 15, paṭi. ma. 2.30) catūsu ariyasaccesu tiparivattavasena",
  "tika-s0103t4:7_4": "āgatā dvādasa dhammacakkākārā. Maggaphalesu pavattāni aṭṭha ñāṇāni, cha asādhāraṇañāṇāni",
  "tika-s0103t4:7_5": "cāti cuddasa buddhañāṇāni. Pañcadasa vimuttiparipācaniyā dhammā meghiyasuttavaṇṇanāyaṁ",
  "tika-s0103t4:7_6": "(udā. aṭṭha. 31) gahetabbā, soḷasavidhā ānāpānassati ānāpānassatisutte (ma. ni. 3.148),",
  "tika-s0103t4:7_7": "aṭṭhārasa buddhadhammā (mahāni. 69, 156; cūḷani. 85; paṭi. ma. 3.5; dī. ni. aṭṭha.",
  "tika-s0103t4:7_8": "3.305) evaṁ veditabbā –",
  "tika-s0103t4:8_0": "Atītaṁse buddhassa bhagavato appaṭihataṁ ñāṇaṁ, anāgataṁse, paccuppannaṁse buddhassa",
  "tika-s0103t4:8_1": "bhagavato appaṭihataṁ ñāṇaṁ. Imehi tīhi dhammehi samannāgatassa buddhassa bhagavato",
  "tika-s0103t4:8_2": "sabbaṁ kāyakammaṁ ñāṇapubbaṅgamaṁ ñāṇānuparivatti, sabbaṁ vacīkammaṁ, sabbaṁ manokammaṁ",
  "tika-s0103t4:8_3": "ñāṇapubbaṅgamaṁ ñāṇānuparivatti. Imehi chahi dhammehi samannāgatassa buddhassa bhagavato",
  "tika-s0103t4:8_4": "natthi chandassa hāni, natthi dhammadesanāya hāni, natthi vīriyassa hāni, natthi",
  "tika-s0103t4:8_5": "samādhissa hāni, natthi paññāya hāni, natthi vimuttiyā hāni. Imehi dvādasahi dhammehi",
  "tika-s0103t4:8_6": "samannāgatassa buddhassa bhagavato natthi davā, natthi ravā, natthi apphuṭṭhaṁ, natthi",
  "tika-s0103t4:8_7": "vegāyitattaṁ, natthi abyāvaṭamano, natthi appaṭisaṅkhānupekkhāti.",
  "tika-s0103t4:9_0": "Tattha ‘‘natthi davāti khiḍḍādhippāyena kiriyā natthi. Natthi ravāti sahasā kiriyā",
  "tika-s0103t4:9_1": "natthī’’ti vadanti. Sahasā pana kiriyā davā, ‘‘aññaṁ karissāmī’’ti aññassa karaṇaṁ",
  "tika-s0103t4:9_2": "ravā. Natthi apphuṭanti ñāṇena aphusitaṁ natthi. Natthi vegāyitattanti turitakiriyā",
  "tika-s0103t4:9_3": "natthi. Natthi abyāvaṭamanoti niratthakacittasamudācāro natthi. Natthi appaṭisaṅkhānupekkhāti",
  "tika-s0103t4:9_4": "aññāṇupekkhā natthi. Keci pana ‘‘natthi dhammadesanāya hānī’’ti apaṭhitvā ‘‘natthi",
  "tika-s0103t4:9_5": "chandassa hāni, natthi vīriyassa hāni, natthi satiyā [sattiyā (vibha. mūlaṭī. suttantabhājanīyavaṇṇanā)] hānī’’ti paṭhanti.",
  "tika-s0103t4:10_0": "Jarāmaraṇādīsu ekādasasu paṭiccasamuppādaṅgesu paccekaṁ catusaccayojanāvasena pavattāni",
  "tika-s0103t4:10_1": "catucattālīsa ñāṇāniyeva (saṁ. ni. 2.33) sukhavisesānaṁ adhiṭṭhānabhāvato ñāṇavatthūni. Vuttañhetaṁ –",
  "tika-s0103t4:11_0": "‘‘Yato kho bhikkhave ariyasāvako evaṁ jarāmaraṇaṁ pajānāti, evaṁ jarāmaraṇasamudayaṁ",
  "tika-s0103t4:11_1": "pajānāti, evaṁ jarāmaraṇanirodhaṁ pajānāti, evaṁ jarāmaraṇanirodhagāminiṁ paṭipadaṁ",
  "tika-s0103t4:11_2": "pajānātī’’tiādi (saṁ. ni. 2.33).",
  "tika-s0103t4:12": "Jarāmaraṇasamudayoti cettha jāti adhippetā. Sesapadesu bhavādayo veditabbā.",
  "tika-s0103t4:13": "Kusalacittuppādesu phassādayo paropaṇṇāsa kusaladhammā.",
  "tika-s0103t4:14_0": "‘‘Jātipaccayā jarāmaraṇa’’nti ñāṇaṁ, ‘‘asati jātiyā natthi jarāmaraṇa’’nti ñāṇaṁ,",
  "tika-s0103t4:14_1": "atītampi addhānaṁ ‘‘jātipaccayā jarāmaraṇa’’nti ñāṇaṁ, ‘‘asati jātiyā natthi jarāmaraṇa’’nti",
  "tika-s0103t4:14_2": "ñāṇaṁ, anāgatampi addhānaṁ ‘‘jātipaccayā jarāmaraṇa’’nti ñāṇaṁ, ‘‘asati jātiyā natthi",
  "tika-s0103t4:14_3": "jarāmaraṇa’’nti ñāṇaṁ. ‘‘Yampi idaṁ dhammaṭṭhitiñāṇaṁ, tampi khayadhammaṁ vayadhammaṁ",
  "tika-s0103t4:14_4": "virāgadhammaṁ nirodhadhamma’’nti ñāṇanti evaṁ jarāmaraṇādīsu ekādasasu paṭiccasamuppādaṅgesu",
  "tika-s0103t4:14_5": "paccekaṁ satta satta katvā sattasattati ñāṇavatthūni (saṁ. ni. 2.34) veditabbāni.",
  "tika-s0103t4:14_6": "Tattha yampīti chabbidhampi paccavekkhaṇañāṇaṁ vipassanārammaṇabhāvena ekajjhaṁ gahetvā",
  "tika-s0103t4:14_7": "vuttaṁ. Dhammaṭṭhitiñāṇanti chapi ñāṇāni saṅkhipitvā vuttaṁ ñāṇaṁ. ‘‘Khayadhamma’’ntiādinā",
  "tika-s0103t4:14_8": "pana pakārena pavattañāṇassa dassanaṁ, vipassanādassanato vipassanā paṭivipassanādassanamattamevāti",
  "tika-s0103t4:14_9": "na taṁ ‘‘aṅga’’nti vadanti, pāḷiyaṁ (saṁ. ni. 2.34) pana sabbattha ñāṇavasena aṅgānaṁ",
  "tika-s0103t4:14_10": "vuttattā ‘‘nirodhadhammanti ñāṇa’’nti iti-saddena pakāsetvā vuttaṁ vipassanāñāṇaṁ",
  "tika-s0103t4:14_11": "sattamaṁ ñāṇanti ayamattho dissati. Na hi yampi idaṁ dhammaṭṭhitiñāṇaṁ, tampi ñāṇanti",
  "tika-s0103t4:14_12": "sambandho hoti ñāṇaggahaṇena etasmiṁ ñāṇabhāvadassanassa anadhippetattā, ‘‘khayadhammaṁ…pe…",
  "tika-s0103t4:14_13": "nirodhadhamma’’nti etesaṁ sambandhabhāvappasaṅgo cāti. Catuvīsati…pe… vajirañāṇanti",
  "tika-s0103t4:14_14": "ettha keci tāva āhu ‘‘bhagavā devasikaṁ dvādasakoṭisatasahassakkhattuṁ mahākaruṇāsamāpattiṁ",
  "tika-s0103t4:14_15": "samāpajjati, dvādasakoṭisatasahassakkhattumeva ca arahattaphalasamāpattiṁ samāpajjati,",
  "tika-s0103t4:14_16": "tāsaṁ purecaraṁ, sahavacarañca ñāṇaṁ paṭipakkhehi abhejjataṁ, mahattañca upādāya",
  "tika-s0103t4:14_17": "mahāvajirañāṇaṁ nāma. Vuttañhetaṁ bhagavatā –",
  "tika-s0103t4:15": "‘Tathāgataṁ , bhikkhave, arahantaṁ sammāsambuddhaṁ dve vitakkā bahulaṁ samudācaranti – khemo ca vitakko, paviveko ca vitakko’ti (itivu. 38).",
  "tika-s0103t4:16_0": "Khemavitakko hi bhagavato mahākaruṇāsamāpattiṁ pūretvā ṭhito, pavivekavitakko arahattaphalasamāpattiṁ.",
  "tika-s0103t4:16_1": "Buddhānañhi bhavaṅgaparivāso lahuko, matthakappatto samāpattīsu vasībhāvo, tasmā",
  "tika-s0103t4:16_2": "samāpajjanavuṭṭhānāni katipayacittakkhaṇeheva ijjhanti. Pañca rūpāvacarasamāpattiyo",
  "tika-s0103t4:16_3": "catasso arūpasamāpattiyo appamaññāsamāpattiyā saddhiṁ dasa, nirodhasamāpatti, arahattaphalasamāpatti",
  "tika-s0103t4:16_4": "cāti dvādasetā samāpattiyo bhagavā paccekaṁ divase divase koṭisatasahassakkhattuṁ",
  "tika-s0103t4:16_5": "purebhattaṁ samāpajjati, tathā pacchābhatta’’nti. ‘‘Evaṁ samāpajjitabbasamāpattisañcāritañāṇaṁ",
  "tika-s0103t4:16_6": "mahāvajirañāṇaṁ nāmā’’ti keci.",
  "tika-s0103t4:17_0": "Apare pana ‘‘yaṁ taṁ bhagavatā abhisambodhidivase pacchimayāme paṭiccasamuppādamukhena",
  "tika-s0103t4:17_1": "paṭilomanayena jarāmaraṇato paṭṭhāya ñāṇaṁ otāretvā anupadadhammavipassanaṁ ārabhantena",
  "tika-s0103t4:17_2": "yathā nāma puriso suviduggaṁ mahāgahanaṁ mahāvanaṁ chindanto antarantarā nisānasilāyaṁ",
  "tika-s0103t4:17_3": "pharasuṁ sunisitaṁ karoti, evameva nisānasilāsadisiyo samāpattiyo antarantarā samāpajjitvā",
  "tika-s0103t4:17_4": "ñāṇassa tikkhavisadasūrabhāvaṁ sampādetuṁ anulomapaṭilomato paccekaṁ paṭiccasamuppādaṅgavasena",
  "tika-s0103t4:17_5": "sammasanto divase divase lakkhakoṭilakkhakoṭiphalasamāpattiyo samāpajjati, taṁ sandhāya",
  "tika-s0103t4:17_6": "vuttaṁ ‘catuvīsati…pe… mahāvajirañāṇaṁ nissāyā’ti’’. Nanu bhagavato samāpattisamāpajjane",
  "tika-s0103t4:17_7": "parikamme payojanaṁ natthīti? Nayidaṁ ekantikaṁ. Tathā hi vedanāpaṭippaṇāmanādīsu",
  "tika-s0103t4:17_8": "savisesaṁ parikammapubbaṅgamena samāpattiyo samāpajji. Apare pana ‘‘lokiyasamāpattisamāpajjane",
  "tika-s0103t4:17_9": "parikammena payojanaṁ natthi. Lokuttarasamāpattisamāpajjane tajjaṁ parikammaṁ icchitabbamevā’’ti vadanti.",
  "tika-s0103t4:18_0": "‘‘Aparamparā’’ti padaṁ yesaṁ desanāya atthi, te aparampariyāva. Kusalapaññattiyanti",
  "tika-s0103t4:18_1": "kusaladhammānaṁ paññāpane. Anuttaroti uttamo. Upanissaye ṭhatvāti ñāṇūpanissaye ṭhatvā",
  "tika-s0103t4:18_2": "yādiso pubbūpanissayo pubbayogo, tattha patiṭṭhāya. Mahantato saddahati paṭipakkhavigamena",
  "tika-s0103t4:18_3": "ñāṇassa viya saddhāyapi tikkhavisadabhāvāpattito. Avasesaarahantehīti pakatisāvakehi.",
  "tika-s0103t4:18_4": "Asīti mahātherā paramatthadīpaniyaṁ theragāthāvaṇṇanāyaṁ nāmato uddhaṭā. Cattāro",
  "tika-s0103t4:18_5": "mahātherāti mahākassapaanuruddhamahākaccānamahākoṭṭhikattherā. Tesupi aggasāvakesu",
  "tika-s0103t4:18_6": "sāriputtatthero paññāya visiṭṭhabhāvato. Sāriputtattheratopi eko paccekabuddho tikkhavisadañāṇo",
  "tika-s0103t4:18_7": "abhinīhāramahantatāya sambhatañāṇasambhārattā. Satipi paccekabodhiyā avisesesu bahūsu",
  "tika-s0103t4:18_8": "ekajjhaṁ sannipatitesu pubbayogavasena lokiye visaye siyā kassaci ñāṇassa visiṭṭhatāti",
  "tika-s0103t4:18_9": "dassetuṁ ‘‘sace panā’’tiādi vuttaṁ. ‘‘Sabbaññubuddhova buddhaguṇe mahantato saddahatī’’ti",
  "tika-s0103t4:18_10": "idaṁ heṭṭhā āgatadesanāsotavasena vuttaṁ. Buddhā hi buddhaguṇe mahattaṁ paccakkhatova",
  "tika-s0103t4:18_11": "passanti, na saddahanavasena.",
  "tika-s0103t4:19_0": "Idāni yathāvuttamatthaṁ upamāya vibhāvetuṁ ‘‘seyyathāpi nāmā’’tiādi āraddhaṁ. Gambhīro",
  "tika-s0103t4:19_1": "uttānoti gambhīro vā uttāno vāti jānanatthaṁ. ‘‘Evamevā’’tiādi yathādassitāya upamāya",
  "tika-s0103t4:19_2": "upameyyena saṁsandanaṁ. Buddhaguṇesu appamattavisayampi lokiyamahājanassa ñāṇaṁ apavattitarūpeneva",
  "tika-s0103t4:19_3": "pavattati anavattitasabhāvattāti vuttaṁ ‘‘ekabyāma…pe… veditabbā’’ti. Tattha ñātaudakaṁ",
  "tika-s0103t4:19_4": "viyāti pamāṇato ñātaudakaṁ viya. Ariyānaṁ pana tattha attano visaye pavattanakañāṇaṁ",
  "tika-s0103t4:19_5": "pavattitarūpeneva pavattati attano paṭivedhānurūpaṁ, abhinīhārānurūpañca avattitasabhāvattāti",
  "tika-s0103t4:19_6": "dassento ‘‘dasabyāmayottenā’’tiādimāha. Tattha paṭividdhasaccānampi paṭipakkhavidhamanapubbayogavisesavasena",
  "tika-s0103t4:19_7": "ñāṇaṁ sātisayaṁ, mahānubhāvañca hotīti imamatthaṁ dassetuṁ sotāpannañāṇassa dasabyāmaudakaṁ",
  "tika-s0103t4:19_8": "opammabhāvena dassetvā tato paresaṁ dasuttaradiguṇadasaguṇaasītiguṇavisiṭṭhaṁ udakaṁ",
  "tika-s0103t4:19_9": "opammaṁ katvā dassitaṁ. Nanu evaṁ sante buddhaguṇā parimitaparicchinnā, therena ca",
  "tika-s0103t4:19_10": "te paricchijja ñātāti āpajjatīti? Nāpajjatīti dassento ‘‘tattha yathā so puriso’’tiādimāha.",
  "tika-s0103t4:19_11": "Tattha so purisoti so caturāsītibyāmasahassappamāṇena yottena caturāsītibyāmasahassaṭṭhāne",
  "tika-s0103t4:19_12": "mahāsamudde udakaṁ minitvā ṭhito puriso. So hi therassa upamābhāvena gahito. Dhammanvayenāti",
  "tika-s0103t4:19_13": "anumānañāṇena. Tañhi siddhaṁ dhammaṁ anugantvā pavattanato ‘‘dhammanvayo’’ti vuccati,",
  "tika-s0103t4:19_14": "tathā anvayavasena atthassa bujjhanato anvayabuddhi, anumeyyaṁ anuminotīti anumānaṁ,",
  "tika-s0103t4:19_15": "nidassane diṭṭhanayena anumeyyaṁ gaṇhātīti ‘‘nayaggāho’’ti ca vuccati. Tenāha ‘‘dhammanvayenā’’tiādi.",
  "tika-s0103t4:19_16": "Svāyaṁ dhammanvayo na yassa kassaci hoti, atha kho tathārūpassa aggasāvakassevāti",
  "tika-s0103t4:19_17": "āha ‘‘sāvakapāramiñāṇe ṭhatvā’’ti. Yadi thero buddhaguṇe ekadesato paccakkhe katvā",
  "tika-s0103t4:19_18": "tadaññe nayaggāhena gaṇhi, nanu evaṁ sante buddhaguṇā parimitaparicchinnā āpannāti?",
  "tika-s0103t4:19_19": "Nayidaṁ evanti dassento ‘‘anantā aparimāṇā’’ti.",
  "tika-s0103t4:20_0": "‘‘Saddahatī’’ti vatvā puna tamevatthaṁ vibhāvento ‘‘therena hi…pe… bahutarā’’ti āha.",
  "tika-s0103t4:20_1": "Kathaṁ panāyamattho evaṁ daṭṭhabboti evaṁ adhippāyabhedakaṁ upamāya saññāpetuṁ ‘‘yathā",
  "tika-s0103t4:20_2": "kathaṁ viyā’’tiādi vuttaṁ ‘‘upamāyamidhekacce viññū purisā bhāsitassa atthaṁ ājānantī’’ti",
  "tika-s0103t4:20_3": "(saṁ. ni. 2.67) ito nava ito navāti ito majjhaṭṭhānato yāva dakkhiṇatīrā nava ito",
  "tika-s0103t4:20_4": "majjhaṭṭhānato yāva uttaratīrā nava. Idāni yathāvuttamatthaṁ suttena samatthetuṁ",
  "tika-s0103t4:20_5": "‘‘buddhopī’’ti gāthamāha.",
  "tika-s0103t4:21": "Yamakayugaḷamahānadīmahogho viyāti dvinnaṁ ekato samāgatattā yugaḷabhūtānaṁ mahānadīnaṁ mahogho viya.",
  "tika-s0103t4:22_0": "Anucchavikaṁkatvāti yoyaṁ mama pasādo buddhaguṇe ārabbha ogāḷho hutvā uppanno, taṁ",
  "tika-s0103t4:22_1": "anucchavikaṁ anurūpaṁ katvā. Paṭiggahetuṁ sampaṭicchituṁ añño koci na sakkhissati",
  "tika-s0103t4:22_2": "yāthāvato anavabujjhanato. Paṭiggahetuṁ sakkoti tassa hetuto, paccayato, sabhāvato,",
  "tika-s0103t4:22_3": "kiccato, phalato sammadeva paṭivijjhanato. Pūrattanti puṇṇabhāvo. Paggharaṇakāleti",
  "tika-s0103t4:22_4": "vikiraṇakāle, patanakāleti attho. ‘‘Pasanno’’ti iminā pasādassa vattamānatā dīpitāti",
  "tika-s0103t4:22_5": "‘‘uppannasaddho’’ti imināpi saddhāya paccuppannatā pakāsitāti āha ‘‘evaṁ saddahāmīti",
  "tika-s0103t4:22_6": "attho’’ti. Abhiññāyatīti abhiñño, adhiko abhiñño bhiyyobhiñño, so eva atisayavacanicchāvasena",
  "tika-s0103t4:22_7": "‘‘bhiyyobhiññataro’’ti vuttoti āha ‘‘bhiyyataro abhiññāto’’ti. Dutiyavikappe pana",
  "tika-s0103t4:22_8": "abhijānātīti abhiññā, abhivisiṭṭhā paññā, bhiyyo abhiññā etassāti bhiyyobhiñño, so",
  "tika-s0103t4:22_9": "eva atisayavacanicchāvasena bhiyyobhiññataro, svāyamassa atisayo abhiññāya bhiyyobhāvakatoti",
  "tika-s0103t4:22_10": "āha ‘‘bhiyyatarābhiñño vā’’ti. Sambujjhati etāyāti sambodhi, sabbaññutaññāṇaṁ, aggamaggañāṇañca.",
  "tika-s0103t4:22_11": "Sabbaññutaññāṇapadaṭṭhānañhi aggamaggañāṇaṁ, aggamaggañāṇapadaṭṭhānañca sabbaññutaññāṇaṁ",
  "tika-s0103t4:22_12": "sambodhi nāma. Tattha padhānavasena tadatthadassane paṭhamavikappo, padaṭṭhānavasena",
  "tika-s0103t4:22_13": "dutiyavikappo. Kasmā panettha arahattamaggañāṇasseva gahaṇaṁ, nanu heṭṭhimānipi bhagavato",
  "tika-s0103t4:22_14": "maggañāṇāni savāsanameva yathāsakaṁ paṭipakkhavidhamanavasena pavattāni. Savāsanappahānañhi",
  "tika-s0103t4:22_15": "ñeyyāvaraṇappahānanti? Saccametaṁ, taṁ pana aparipuṇṇaṁ paṭipakkhavidhamanassa vippakatabhāvatoti",
  "tika-s0103t4:22_16": "āha ‘‘arahattamaggañāṇe vā’’ti. Aggamaggavasena cettha ariyānaṁ bodhittayapāripūrīti",
  "tika-s0103t4:22_17": "dassetuṁ ‘‘arahattamaggeneva hī’’tiādi vuttaṁ. Nippadesāti anavasesā. Gahitā hontīti",
  "tika-s0103t4:22_18": "arahattamaggena gahitena adhigatena gahitā adhigatā honti. Sabbanti tehi adhigantabbaṁ.",
  "tika-s0103t4:22_19": "Tenāti sambodhinā sabbaññutaññāṇapadaṭṭhānena arahattamaggañāṇena.",
  "tika-s0103t4:23_0": "142. Khādanīyānaṁ uḷāratā sātarasānubhāvenāti āha ‘‘madhure āgacchatī’’ti. Pasaṁsāya",
  "tika-s0103t4:23_1": "uḷāratā visiṭṭhabhāvenāti āha ‘‘seṭṭhe’’ti, obhāsassa uḷāratā mahantabhāvenāti vuttaṁ",
  "tika-s0103t4:23_2": "‘‘vipule’’ti. Usabhassa ayanti āsabhī, idha pana āsabhī viyāti āsabhī. Tenāha ‘‘usabhassa",
  "tika-s0103t4:23_3": "vācāsadisī’’ti. Yena pana guṇenassā taṁsadisatā, taṁ dassetuṁ ‘‘acalā asampavedhī’’ti",
  "tika-s0103t4:23_4": "vuttaṁ. Yato kutoci anussavanaṁ anussavo. Vijjāṭṭhānesu kataparicayānaṁ ācariyānaṁ",
  "tika-s0103t4:23_5": "taṁ tamatthaṁ viññāpentī paveṇī ācariyaparamparā. Kevalaṁ attano matiyā ‘‘itikira",
  "tika-s0103t4:23_6": "evaṁkirā’’ti parikappanā itikira. Piṭakassa ganthassa sampadānato sayaṁ sampadānabhāvena",
  "tika-s0103t4:23_7": "gahaṇaṁ piṭakasampadānaṁ. Yathāsutānaṁ atthānaṁ ākārassa parivitakkanaṁ ākāraparivitakko.",
  "tika-s0103t4:23_8": "Tatheva ‘‘evameta’’nti diṭṭhiyā nijjhānakkhamanaṁ diṭṭhinijjhānakkhanti. Āgamādhigamehi",
  "tika-s0103t4:23_9": "vinā takkamaggaṁ nissāya takkanaṁ takko. Anumānavidhiṁ nissāya nayaggāho. Yasmā buddhavisaye",
  "tika-s0103t4:23_10": "ṭhatvā bhagavato ayaṁ therassa codanā, therassa ca so avisayo, tasmā ‘‘paccakkhato",
  "tika-s0103t4:23_11": "ñāṇena paṭivijjhitvā viyā’’ti vuttaṁ. Sīhanādo viyāti sīhanādo, taṁsadisatā cassa",
  "tika-s0103t4:23_12": "seṭṭhabhāvena, so cettha evaṁ veditabboti dassento ‘‘sīhanādo’’tiādimāha. Neva dandhāyantenāti",
  "tika-s0103t4:23_13": "na mandāyantena. Na bhaggarāyantenāti aparisaṅkantena.",
  "tika-s0103t4:24_0": "Anuyogadāpanatthanti anuyogaṁ sodhāpetuṁ. Vimaddakkhamañhi sīhanādaṁ nadanto atthato",
  "tika-s0103t4:24_1": "tattha anuyogaṁ sodheti nāma. Anuyuñjanto ca naṁ sodhāpeti nāma. Dātunti sodhetuṁ.",
  "tika-s0103t4:24_2": "Keci ‘‘dānattha’’nti atthaṁ vadanti, tadayuttaṁ. Na hi yo sīhanādaṁ nadati, so eva",
  "tika-s0103t4:24_3": "tattha anuyogaṁ detīti yujjati. Nighaṁsananti vimaddanaṁ. Dhamamānanti tāpayamānaṁ,",
  "tika-s0103t4:24_4": "tāpanañcettha gaggariyā dhamāpanasīsena vadati. Sabbe teti sabbe te atīte niruddhe",
  "tika-s0103t4:24_5": "sammāsambuddhe, tenetaṁ dasseti – ye te ahesuṁ atītaṁ addhānaṁ tava abhinīhārato",
  "tika-s0103t4:24_6": "oraṁ sammāsambuddhā, tesaṁ tāva sāvakañāṇagocare dhamme paricchindanto mārādayo viya",
  "tika-s0103t4:24_7": "buddhānaṁ lokiyacittacāraṁ tvaṁ jāneyyāsi. Ye pana te abbhatītā tato parato chinnavaṭumā",
  "tika-s0103t4:24_8": "chinnapapañcā pariyādiṇṇavaṭṭā sabbadukkhavītivattā sammāsambuddhā, tesaṁ sabbesampi",
  "tika-s0103t4:24_9": "sāvakañāṇassa avisayabhūte dhamme kathaṁ jānissasīti.",
  "tika-s0103t4:25_0": "Anāgatabuddhānaṁ panāti pana-saddo visesatthajotano, tena atītesu tāva khandhānaṁ",
  "tika-s0103t4:25_1": "bhūtapubbattā tattha siyā ñāṇassa savisaye gati, anāgatesu pana sabbaso asañjātesu",
  "tika-s0103t4:25_2": "kathanti imamatthaṁ joteti. Tenāha ‘‘anāgatāpī’’tiādi . ‘‘Cittena paricchinditvā",
  "tika-s0103t4:25_3": "viditā’’ti kasmā vuttaṁ, nanu atītānāgate sattāhe eva pavattaṁ cittaṁ cetopariyañāṇassa",
  "tika-s0103t4:25_4": "visayo, na tato paranti? Nayidaṁ cetopariyañāṇakiccavasena vuttaṁ, atha kho pubbenivāsaanāgataṁsañāṇavasena",
  "tika-s0103t4:25_5": "vuttaṁ, tasmā nāyaṁ doso.",
  "tika-s0103t4:26_0": "Viditaṭṭhāne na karoti sikkhāpadeneva tādisassa paṭikkhepassa paṭikkhittattā, setughātato",
  "tika-s0103t4:26_1": "ca. Kathaṁ pana thero dvayasambhave paṭikkhepameva akāsi, na vibhajja byākāsīti āha",
  "tika-s0103t4:26_2": "‘‘thero kirā’’tiādi. Pāraṁ pariyantaṁ minotīti pāramī, sā eva ñāṇanti pāramiñāṇaṁ,",
  "tika-s0103t4:26_3": "sāvakānaṁ pāramiñāṇaṁ sāvakapāramiñāṇaṁ, tasmiṁ. Sāvakānaṁ ukkaṁsapariyantagate jānane",
  "tika-s0103t4:26_4": "nāyaṁ anuyogo, atha kho sabbaññutaññāṇe sabbaññutāya jānane. Keci pana ‘‘sāvakapāramiñāṇeti",
  "tika-s0103t4:26_5": "sāvakapāramiñāṇavisaye’’ti atthaṁ vadanti. Tathā sesapadesupi. Sīla..pe… samatthanti",
  "tika-s0103t4:26_6": "sīlasamādhipaññāvimuttisaṅkhātakāraṇānaṁ jānanasamatthaṁ. Buddhasīlādayo hi buddhānaṁ",
  "tika-s0103t4:26_7": "buddhakiccassa, parehi ‘‘buddhā’’ti jānanassa ca kāraṇaṁ.",
  "tika-s0103t4:27_0": "143. Anumānañāṇaṁ viya saṁsayapiṭṭhikaṁ ahutvā ‘‘idamida’’nti yathāsabhāvato ñeyyaṁ",
  "tika-s0103t4:27_1": "dhāreti nicchinotīti dhammo, paccakkhañāṇanti āha ‘‘dhammassa paccakkhato ñāṇassā’’ti.",
  "tika-s0103t4:27_2": "Anuetīti anvayoti āha ‘‘anuyogaṁ anugantvā’’ti. Paccakkhasiddhañhi atthaṁ anugantvā",
  "tika-s0103t4:27_3": "anumānañāṇassa pavatti diṭṭhena adiṭṭhassa anumānanti veditabbo. Vidite vedakampi",
  "tika-s0103t4:27_4": "ñāṇaṁ atthato viditameva hotīti ‘‘anumānañāṇaṁ nayaggāho vidito’’ti vuttaṁ. Viditoti",
  "tika-s0103t4:27_5": "viddho paṭiladdho, adhigatoti attho. Appamāṇoti aparimāṇo mahāvisayattā. Tenāha ‘‘apariyanto’’ti.",
  "tika-s0103t4:27_6": "Tenāti apariyantattā, tena vā apariyantena ñāṇena, eteneva thero yaṁ yaṁ anumeyyamatthaṁ",
  "tika-s0103t4:27_7": "ñātukāmo hoti, tattha tatthassa asaṅgamappaṭihaṭaanumānañāṇaṁ pavattatīti dasseti.",
  "tika-s0103t4:27_8": "Tenāha ‘‘so iminā’’tiādi. Tattha imināti iminā kāraṇena. Pākārassa thirabhāvaṁ uddhamuddhaṁ",
  "tika-s0103t4:27_9": "āpetīti uddhāpaṁ, pākāramūlaṁ. Ādi-saddena pākāradvārabandhaparikhādīnaṁ saṅgaho",
  "tika-s0103t4:27_10": "veditabbo. Paccante bhavaṁ paccantimaṁ. Paṇḍitadovārikaṭṭhāniyaṁ katvā thero attānaṁ",
  "tika-s0103t4:27_11": "dassetīti dassento ‘‘ekadvāranti kasmā āhā’’ti codanaṁ samuṭṭhāpesi. Yassā paññāya",
  "tika-s0103t4:27_12": "vasena puriso ‘‘paṇḍito’’ti vuccati, taṁ paṇḍiccanti āha ‘‘paṇḍiccena samannāgato’’ti.",
  "tika-s0103t4:27_13": "Taṁtaṁitikattabbatāsu chekabhāvo byattabhāvo veyyattiyaṁ. Medhati sammosaṁ hiṁsati",
  "tika-s0103t4:27_14": "vidhamatīti medhā, sā etassa atthīti medhāvī. Ṭhāne ṭhāne uppatti etissā atthīti",
  "tika-s0103t4:27_15": "ṭhānuppattikā, ṭhānaso uppajjanakapaññā. Anupariyāyanti etenāti anupariyāyo, so eva",
  "tika-s0103t4:27_16": "pathoti anupariyāyapatho, parito pākārassa anusaṁyāyanamaggo. Pākārabhāgā sandhātabbā",
  "tika-s0103t4:27_17": "etthāti pākārasandhi, pākārassa phullitappadeso. So pana heṭṭhimantena dvinnampi",
  "tika-s0103t4:27_18": "iṭṭhakānaṁ vigamena evaṁ vuccatīti āha ‘‘dvinnaṁ iṭṭhakānaṁ apagataṭṭhāna’’nti. Chinnaṭṭhānanti",
  "tika-s0103t4:27_19": "chinnabhinnappadeso, chinnaṭṭhānaṁ vā. Tañhi ‘‘vivara’’nti vuccati.",
  "tika-s0103t4:28_0": "Kiliṭṭhanti malīnaṁ. Upatāpentīti kilesapariḷāhena santāpenti. Vibādhentīti pīḷenti.",
  "tika-s0103t4:28_1": "Uppannāya paññāya nīvaraṇehi na kiñci kātuṁ sakkāti āha ‘‘anuppannāya paññāya uppajjituṁ",
  "tika-s0103t4:28_2": "na dentī’’ti. Tasmāti paccayūpaghātena uppajjituṁ appadānato. Catūsu satipaṭṭhānesu",
  "tika-s0103t4:28_3": "suṭṭhu ṭhapitacittāti catubbidhāyapi satipaṭṭhānabhāvanāya sammadeva ṭhapitacittā.",
  "tika-s0103t4:28_4": "Yathāsabhāvena bhāvetvāti aviparītasabhāvena yathā paṭipakkhā samucchijjanti, evaṁ bhāvetvā.",
  "tika-s0103t4:29_0": "Purimanaye satipaṭṭhānāni, bojjhaṅgā ca missakā adhippetāti tato aññathā vattuṁ ‘‘apicetthā’’tiādi",
  "tika-s0103t4:29_1": "vuttaṁ. Missakāti samathavipassanāmaggavasena missakā. ‘‘Catūsu satipaṭṭhānesu suppatiṭṭhitacittā’’tiādito",
  "tika-s0103t4:29_2": "vuttattā satipaṭṭhāne vipassanāti gahetvā ‘‘satta bojjhaṅge yathābhūtaṁ bhāvetvā’’ti",
  "tika-s0103t4:29_3": "vuttattā, maggapariyāpannānaṁyeva ca nesaṁ nippariyāyabojjhaṅgabhāvato, tesu ca sabbaso",
  "tika-s0103t4:29_4": "adhigatesu lokanāthena sabbaññutaññāṇampi adhigatameva hotīti ‘‘bojjhaṅge maggo,",
  "tika-s0103t4:29_5": "sabbaññutaññāṇañcāti gahite sundaro pañho bhaveyyā’’ti mahāsivatthero āha, na panevaṁ",
  "tika-s0103t4:29_6": "gahitaṁ porāṇehīti adhippāyo. Itīti vuttappakāraparāmasanaṁ. Theroti sāriputtatthero.",
  "tika-s0103t4:30_0": "Tatthāti tesu paccantanagarādīsu. Nagaraṁ viya nibbānaṁ tadatthikehi upagantabbato,",
  "tika-s0103t4:30_1": "upagatānañca parissayarahitasukhādhigamanaṭṭhānato. Pākāro viya sīlaṁ tadupagatānaṁ",
  "tika-s0103t4:30_2": "parito ārakkhabhāvato. Pariyāyapatho viya hirī sīlapākārassa adhiṭṭhānabhāvato. Vuttañhetaṁ",
  "tika-s0103t4:30_3": "‘‘pariyāyapathoti kho bhikkhu hiriyā etaṁ adhivacana’’nti. Dvāraṁ viya ariyamaggo",
  "tika-s0103t4:30_4": "nibbānanagarappavesanaañjasabhāvato. Paṇḍitadovāriko viya dhammasenāpati nibbānanagarapaviṭṭhapavisanakānaṁ",
  "tika-s0103t4:30_5": "sattānaṁ sallakkhaṇato. Dinnoti dāpito, sodhitoti attho.",
  "tika-s0103t4:31_0": "144.Nipphattidassanatthanti siddhidassanatthaṁ, adhigamadassanatthanti attho. ‘‘Pañcanavutipāsaṇḍe’’ti",
  "tika-s0103t4:31_1": "idaṁ yasmā thero paribbājako hutvā tato pubbeva nibbānapariyesanaṁ caramāno te te",
  "tika-s0103t4:31_2": "pāsaṇḍino upasaṅkamitvā nibbānaṁ pucchi, te nāssa cittaṁ ārādhesuṁ, taṁ sandhāya",
  "tika-s0103t4:31_3": "vuttaṁ. Te pana pāsaṇḍā heṭṭhā vuttā eva. Tatthevāti tassayeva bhāgineyyassa desiyamānāya",
  "tika-s0103t4:31_4": "desanāya. Parassa vaḍḍhitaṁ bhattaṁ bhuñjanto viya sāvakapāramiñāṇaṁ hatthagataṁ",
  "tika-s0103t4:31_5": "akāsi adhigacchi. Uttaruttaranti heṭṭhimassa heṭṭhimassa uttaraṇato atikkamanato",
  "tika-s0103t4:31_6": "uttaruttaraṁ, tato eva padhānabhāvaṁ pāpitatāya paṇītapaṇītaṁ. Uttaruttaranti vā",
  "tika-s0103t4:31_7": "uparūpari. Paṇītapaṇītanti paṇītataraṁ, paṇītatamañcāti attho. Kaṇhanti kāḷakaṁ saṁkilesadhammaṁ.",
  "tika-s0103t4:31_8": "Sukkanti odātaṁ vodānadhammaṁ. Savipakkhaṁ katvāti pahātabbapahāyakabhāvadassanavasena",
  "tika-s0103t4:31_9": "yathākkamaṁ ubhayaṁ savipakkhaṁ katvā. ‘‘Ayaṁ kaṇhadhammo, imassa ayaṁ pahāyako’’ti",
  "tika-s0103t4:31_10": "evaṁ kaṇhaṁ paṭibāhitvā desanāvasena nīharitvā sukkaṁ, ‘‘ayaṁ sukkadhammo, iminā",
  "tika-s0103t4:31_11": "ayaṁ pahātabbo’’ti evaṁ sukkaṁ paṭibāhitvā kaṇhaṁ.Saussāhanti phaluppādanasamatthatāvasena",
  "tika-s0103t4:31_12": "sabyāpāraṁ. Tenāha ‘‘savipāka’’nti. Vipākadhammanti attho.",
  "tika-s0103t4:32_0": "Tasmiṁdesite dhammeti tasmiṁ vuttanayena bhagavā tumhehi desite dhamme ekaccaṁ dhammaṁ",
  "tika-s0103t4:32_1": "nāma sāvakapāramiñāṇaṁ jānitvā paṭivijjhitvā. Taṁjānane hi vutte catusaccadhammajānanaṁ",
  "tika-s0103t4:32_2": "avuttasiddhanti. ‘‘Catusaccadhammesū’’ti idaṁ porāṇaṭṭhakathāyaṁ vuttākāradassanaṁ.",
  "tika-s0103t4:32_3": "Vipakkho pana parato āgamissati. Etthāti ‘‘dhammesu niṭṭhaṁ agama’’nti etasmiṁ pade.",
  "tika-s0103t4:32_4": "Therasallāpoti therānaṁ sallāpasadiso vinicchayavādo . Kāḷavallavāsīti kāḷavallavihāravāsī.",
  "tika-s0103t4:32_5": "Idānīti etarahi ‘‘idāhaṁ bhante’’tiādivacanakāle. Imasmiṁ pana ṭhāneti ‘‘dhammesu",
  "tika-s0103t4:32_6": "niṭṭhaṁ agama’’nti imasmiṁ padese, imasmiṁ vā niṭṭhānakāraṇabhūte yoniso parivitakkane.",
  "tika-s0103t4:32_7": "‘‘Imasmiṁ pana ṭhāne buddhaguṇesu niṭṭhaṅgato’’ti kasmā vuttaṁ, nanu sāvakapāramiñāṇasamadhigatakāle",
  "tika-s0103t4:32_8": "eva thero buddhaguṇesu niṭṭhaṅgatoti? Saccametaṁ, idāni pana taṁ pākaṭaṁ jātanti",
  "tika-s0103t4:32_9": "evaṁ vuttaṁ. Sabbanti ‘‘catusaccadhammesū’’tiādi sumattherena vuttaṁ sabbaṁ. Arahatte",
  "tika-s0103t4:32_10": "niṭṭhaṅgatoti etthāpi vuttanayeneva anuyogaparihārā veditabbā. Yadipi dhammasenāpati",
  "tika-s0103t4:32_11": "‘‘sāvakapāramiñāṇaṁ mayā samadhigata’’nti ito pubbepi jānātiyeva, idāni pana asaṅkhyeyyāparimeyyabhede",
  "tika-s0103t4:32_12": "buddhaguṇe nayaggāhavasena pariggahetvā kiccasiddhiyā tasmiṁ ñāṇe niṭṭhaṅgato ahosīti",
  "tika-s0103t4:32_13": "dassento ‘‘mahāsivatthero…pe… dhammesūti sāvakapāramiñāṇe niṭṭhaṅgato’’ti avoca.",
  "tika-s0103t4:33_0": "Buddhaguṇā pana nayato āgatā, te nayaggāhato yāthāvato jānanto sāvakapāramiñāṇe tathājānanavasena",
  "tika-s0103t4:33_1": "niṭṭhaṅgatattā sāvakapāramiñāṇameva tassa aparāparuppattivasena, tena tena bhāvetabbakiccabahutāvasena",
  "tika-s0103t4:33_2": "ca ‘‘dhammesū’’ti puthuvacanena vuttaṁ. Anantāparimeyyānaṁ anaññavisayānaṁ buddhaguṇānaṁ",
  "tika-s0103t4:33_3": "nayato pariggaṇhanena therassa sātisayo bhagavati pasādo uppajjatīti āha ‘‘bhiyyosomattāyā’’tiādi.",
  "tika-s0103t4:33_4": "‘‘Suṭṭhu akkhāto’’ti vatvā taṁ evassa suṭṭhu akkhātataṁ dassetuṁ ‘‘niyyāniko maggo’’ti",
  "tika-s0103t4:33_5": "vuttaṁ. Svākkhātatā hi dhammassa yadatthaṁ desito, tadatthasādhanena veditabbā. Phalatthāya",
  "tika-s0103t4:33_6": "niyyātīti anantaravipākattā, attano uppattisamanantarameva phalanipphādanavasena",
  "tika-s0103t4:33_7": "pavattatīti attho. Vaṭṭacārakato niyyātīti vā niyyāniko, niyyānasīloti vā. Rāgadosamohanimmadanasamatthoti",
  "tika-s0103t4:33_8": "idhāpi ‘‘pasannosmi bhagavatīti dassetī’’ti ānetvā sambandho. Vaṅkādīti ādi-saddena",
  "tika-s0103t4:33_9": "jimhakuṭile, aññe ca paṭipattidose saṅgaṇhāti. Bhagavā tumhākaṁ buddhasubuddhatā",
  "tika-s0103t4:33_10": "viya dhammasudhammatā, saṅghasuppaṭipatti ca dhammesu niṭṭhaṅgamanena sāvakapāramiñāṇe",
  "tika-s0103t4:33_11": "niṭṭhaṅgatattā mayhaṁ suṭṭhu vibhūtā supākaṭā jātāti dassento thero ‘‘svākkhāto bhagavatā",
  "tika-s0103t4:33_12": "dhammo, suppaṭipanno saṅghoti pasīdi’’nti avoca.",
  "tika-s0103t4:34": "Kusaladhammadesanāvaṇṇanā",
  "tika-s0103t4:35_0": "145.Anuttarabhāvoti seṭṭhabhāvo. Anuttaro bhagavā yena guṇena, so anuttarabhāvo,",
  "tika-s0103t4:35_1": "taṁ anuttariyaṁ. Yasmā tassāpi guṇassa kiñci uttaritaraṁ natthi eva, tasmā vuttaṁ",
  "tika-s0103t4:35_2": "‘‘sā tumhākaṁ desanā anuttarāti vadatī’’ti. Kusalesu dhammesūti kusaladhammanimittaṁ.",
  "tika-s0103t4:35_3": "Nimittatthe hi etaṁ bhummaṁ, tasmā kusaladhammadesanāhetupi bhagavāva anuttaroti",
  "tika-s0103t4:35_4": "attho. Bhūmiṁ dassentoti visayaṁ dassento. Kusaladhammadesanāya hi kusalā dhammā",
  "tika-s0103t4:35_5": "visayo. Vuttapadeti ‘‘kusalesu dhammesū’’ti evaṁ vuttavākye, evaṁ vā vuttadhammakoṭṭhāse.",
  "tika-s0103t4:35_6": "‘‘Pañcadhā’’ti kasmā vuttaṁ, nanu chekaṭṭhenapi kusalaṁ icchitabbaṁ ‘‘kusalo tvaṁ",
  "tika-s0103t4:35_7": "rathassa aṅgapaccaṅgāna’’ntiādīsūti (ma. ni. 2.87)? Saccametaṁ, so pana chekaṭṭho",
  "tika-s0103t4:35_8": "kosallasambhūtaṭṭheneva saṅgahitoti visuṁ na gahito. ‘‘Kacci nu bhoto kusalaṁ, kacci",
  "tika-s0103t4:35_9": "bhoto anāmaya’’nti (jā. 1.15.146; 2.22.2008) jātake āgatattā ‘‘jātakapariyāyaṁ patvā",
  "tika-s0103t4:35_10": "ārogyaṭṭhena kusalaṁ vaṭṭatī’’ti vuttaṁ. ‘‘Taṁ kiṁ maññatha, gahapatayo, ime dhammā",
  "tika-s0103t4:35_11": "kusalā vā akusalā vā sāvajjā vā anavajjā vā’’tiādīsu suttapadesesu ‘‘kusalā’’ti vuttadhammā",
  "tika-s0103t4:35_12": "eva ‘‘anavajjā’’ti vuttāti āha ‘‘suttantapariyāyaṁ patvā anavajjaṭṭhena kusalaṁ vaṭṭatī’’ti.",
  "tika-s0103t4:35_13": "Abhidhamme ‘‘kosalla’’nti paññā āgatāti yonisomanasikārahetukassa kusalassa kosallasammūtaṭṭho,",
  "tika-s0103t4:35_14": "darathābhāvadīpanato niddarathaṭṭho, ‘‘kusalassa katattā upacitattā’’ti vatvā iṭṭhavipākaniddisanato",
  "tika-s0103t4:35_15": "sukhavipākaṭṭho ca abhidhammanayasiddhoti āha ‘‘abhidhamma…pe… vipākaṭṭhenā’’ti.",
  "tika-s0103t4:35_16": "Bāhitikasutte (ma. ni. 2.358) bhagavato kāyasamācārādike vaṇṇentena dhammabhaṇḍāgārikena",
  "tika-s0103t4:35_17": "‘‘yo kho mahārāja kāyasamācāro anavajjo’’ti kusalo kāyasamācāro rañño pasenadissa",
  "tika-s0103t4:35_18": "vutto. Na hi bhagavato sukhavipākakammaṁ atthīti sabbasāvajjarahitā kāyasamācārādayo",
  "tika-s0103t4:35_19": "‘‘kusalā’’ti vuttā, idha pana ‘‘kusalesu dhammesū’’ti bodhipakkhiyadhammā ‘‘kusalā’’ti",
  "tika-s0103t4:35_20": "vuttā, te ca samathavipassanā maggasampayuttā ekantena sukhavipākā evāti avajjarahitatāmattaṁ",
  "tika-s0103t4:35_21": "upādāya anavajjattho kusala-saddoti āha ‘‘imasmiṁ pana…pe… daṭṭhabba’’nti. Evañca",
  "tika-s0103t4:35_22": "katvā ‘‘phalasatipaṭṭhānaṁ pana idha anadhippeta’’nti idañca vacanaṁ samatthitaṁ",
  "tika-s0103t4:35_23": "hoti savipākasseva gahaṇanti katvā.",
  "tika-s0103t4:36_0": "‘‘Cuddasavidhenā’’tiādi satipaṭṭhāne (dī. ni. 2.376; ma. ni. 1.109) vuttanayena veditabbaṁ.",
  "tika-s0103t4:36_1": "Paggahaṭṭhenāti kusalapakkhassa paggaṇhanasabhāvena. Kiccavasenāti anuppannākusalānuppādanādikiccavasena.",
  "tika-s0103t4:36_2": "Tato eva cassa catubbidhatā. Ijjhanaṭṭhenāti nippajjanasabhāvena. Chandādayo eva",
  "tika-s0103t4:36_3": "iddhipādesu visiṭṭhasabhāvā, itare avisiṭṭhā, tesampi viseso chandādikatoti āha ‘‘chandādivasena nānāsabhāvā’’ti.",
  "tika-s0103t4:37_0": "Adhimokkhādisabhāvavasenāti pasādādhimokkhādisalakkhaṇavasena. Upatthambhanaṭṭhenāti",
  "tika-s0103t4:37_1": "sampayuttadhammānaṁ upatthambhanakabhāvena. Akampiyaṭṭhenāti paṭipakkhehi akampiyasabhāvena.",
  "tika-s0103t4:37_2": "Salakkhaṇenāti adhimokkhādisabhāvena. Niyyānaṭṭhenāti saṁkilesapakkhato, vaṭṭacārakato",
  "tika-s0103t4:37_3": "ca niggamanaṭṭhena. Upaṭṭhānādināti upaṭṭhānadhammavicayapaggahasampiyāyanapassambhanasamādhānaajjhupekkhanasaṅkhātena",
  "tika-s0103t4:37_4": "attano sabhāvena. Hetuṭṭhenāti nibbānassa sampāpakahetubhāvena. Dassanādināti dassanābhiniropanapariggahasamuṭṭhāpanavodāpanapaggahupaṭṭhānasamādhānasaṅkhātena attano sabhāvena.",
  "tika-s0103t4:38_0": "Sāsanassapariyosānadassanatthanti sāsanaṁ nāma nippariyāyato sattatiṁsa bodhipakkhiyadhammā.",
  "tika-s0103t4:38_1": "Tattha ye samathavipassanāsahagatā, te sāsanassa ādi, maggapariyāpannā majjhe, phalabhūtā",
  "tika-s0103t4:38_2": "pariyosānaṁ, taṁdassanatthaṁ. Tenāha ‘‘sāsanassa hī’’tiādi.",
  "tika-s0103t4:39_0": "Puna etadānuttariyaṁ bhanteti yathāraddhāya desanāya nigamanaṁ. Vuttasseva atthassa",
  "tika-s0103t4:39_1": "puna vacanañhi nigamanaṁ vuttaṁ. Taṁ desananti taṁ kusalesu dhammesu desanāppakāraṁ,",
  "tika-s0103t4:39_2": "desanāvidhiṁ, desetabbañca, sakalaṁ vā sampuṇṇaṁ anavasesaṁ abhijānāti abhivisiṭṭhena",
  "tika-s0103t4:39_3": "ñāṇena jānāti, asesaṁ abhijānanato eva uttari upari abhiññeyyaṁ natthi. Itoti bhagavatā",
  "tika-s0103t4:39_4": "abhiññātato. Añño paramatthavasena dhammo vā paññattivasena puggalo vā ayaṁ nāma",
  "tika-s0103t4:39_5": "yaṁ bhagavā na jānātīti idaṁ natthi na upalabbhati sabbasseva sammadeva tumhehi abhiññātattā.",
  "tika-s0103t4:39_6": "Kusalesu dhammesu abhijānane, desanāyañca bhagavato uttaritaro natthi.",
  "tika-s0103t4:40": "Āyatanapaṇṇattidesanāvaṇṇanā",
  "tika-s0103t4:41_0": "146.Āyatanapaññāpanāsūti cakkhādīnaṁ, rūpādīnañca āyatanānaṁ sambodhanesu, tesaṁ",
  "tika-s0103t4:41_1": "ajjhattikabāhiravibhāgato, sabhāgavibhāgato, samudayato, atthaṅgamato, āhārato, ādīnavato,",
  "tika-s0103t4:41_2": "nissaraṇato ca desanāyanti attho.",
  "tika-s0103t4:42": "Gabbhāvakkantidesanāvaṇṇanā",
  "tika-s0103t4:43_0": "147.Gabbhokkamanesūti gabbhabhāvena mātukucchiyaṁ avakkamanesu anuppavesesu, gabbhe",
  "tika-s0103t4:43_1": "vā mātukucchismiṁ avakkamanesu. Pavisatīti paccayavasena tattha nibbattento pavisanto",
  "tika-s0103t4:43_2": "viya hotīti katvā vuttaṁ. Ṭhātīti santānaṭṭhitiyā pavattati, tathābhūto ca tattha",
  "tika-s0103t4:43_3": "vasanto viya hotīti āha ‘‘vasatī’’ti. Pakatilokiyamanussānaṁ paṭhamā gabbhāvakkantīti",
  "tika-s0103t4:43_4": "pacuramanussānaṁ gabbhāvakkanti desanāvasena idha paṭhamā. ‘‘Dutiyā gabbhāvakkantī’’tiādīsupi",
  "tika-s0103t4:43_5": "evaṁ yojanā veditabbā.",
  "tika-s0103t4:44": "Alamevāti yuttameva.",
  "tika-s0103t4:45": "Khipituṁna sakkontīti tathā vātānaṁ anuppajjanameva vadati. Sesanti puna ‘‘etadānuttariya’’tiādi pāṭhappadesaṁ vadati.",
  "tika-s0103t4:46": "Ādesanavidhādesanāvaṇṇanā",
  "tika-s0103t4:47_0": "148. Parassa cittaṁ ādisati etehīti ādesanāni, yathāupaṭṭhitanimittādīni, tāni eva",
  "tika-s0103t4:47_1": "aññamaññassa asaṁkiṇṇarūpena ṭhitattā ādesanavidhā, ādesanābhāgā, tāsu ādesanavidhāsu.",
  "tika-s0103t4:47_2": "Tenāha ‘‘ādesanakoṭṭhāsesū’’ti. Āgatanimittenāti yassa ādisati, tassa, attano ca",
  "tika-s0103t4:47_3": "upagatanimittena, nimittappattassa lābhālābhādiādisanavidhidassanassa pavattattā",
  "tika-s0103t4:47_4": "‘‘idaṁ nāma bhavissatī’’ti vuttaṁ. Pāḷiyaṁ pana ‘‘evampi te mano’’tiādinā parassa",
  "tika-s0103t4:47_5": "cittādisanameva āgataṁ, taṁ nidassanamattaṁ katanti daṭṭhabbaṁ. Tathā hi ‘‘idaṁ nāma",
  "tika-s0103t4:47_6": "bhavissatī’’ti vuttasseva atthassa vibhāvanavasena vatthu āgataṁ. Gatanimittaṁ nāma",
  "tika-s0103t4:47_7": "gamananimittaṁ. Ṭhitanimittaṁ nāma attano samīpe ṭhānanimittaṁ, parassa gamanavasena,",
  "tika-s0103t4:47_8": "ṭhānavasena ca gahetabbanimittaṁ. Manussānaṁ paracittavidūnaṁ, itaresampi vā savanavasena",
  "tika-s0103t4:47_9": "parassa cittaṁ ñatvā kathentānaṁ saddaṁ sutvā. Yakkhapisācādīnanti hiṅkārayakkhānañceva",
  "tika-s0103t4:47_10": "kaṇṇapisācādipisācānaṁ, kumbhaṇḍanāgādīnañca.",
  "tika-s0103t4:48_0": "Vitakkavipphāravasenāti vipphārikabhāvena pavattavitakkassa vasena. Uppannanti tato",
  "tika-s0103t4:48_1": "samuṭṭhitaṁ. Vippalapantānanti kassaci atthassa abodhanato virūpaṁ, vividhaṁ vā palapantānaṁ.",
  "tika-s0103t4:48_2": "Suttapamattādīnanti ādi-saddena vedanāṭṭakhittacittādīnaṁ saṅgaho. Mahāaṭṭhakathāyaṁ",
  "tika-s0103t4:48_3": "pana ‘‘idaṁ vakkhāmi, evaṁ vakkhāmīti vitakkayato vitakkavipphārasaddo nāma uppajjatī’’ti",
  "tika-s0103t4:48_4": "(abhi. aṭṭha. 1.vacīkammadvārakathāpi) āgatattā jāgarantānaṁ pakatiyaṁ ṭhitānaṁ avippalapantānaṁ",
  "tika-s0103t4:48_5": "vitakkavipphārasaddo kadāci uppajjatīti viññāyati, yo loke ‘‘mantajappo’’ti vuccati.",
  "tika-s0103t4:48_6": "Yassa mahāaṭṭhakathāyaṁ asotaviññeyyatā vuttā. Tādisañhi sandhāya viññattisahajameva",
  "tika-s0103t4:48_7": "‘‘jivhātālucalanādikaravitakkasamuṭṭhitaṁ sukhumasaddaṁ dibbasotena sutvā ādisatīti",
  "tika-s0103t4:48_8": "sutte vutta’’nti (dha. sa. mūlaṭī. vacīkammadvārakathāvaṇṇanā) ānandācariyo avoca.",
  "tika-s0103t4:48_9": "Vuttalakkhaṇo eva pana nātisukhumo attano, accāsannappadese ṭhitassa ca maṁsasotassāpi",
  "tika-s0103t4:48_10": "āpāthaṁ gacchatīti sakkā viññātuṁ. Tassāti tassa puggalassa. Tassa vasenāti tassa",
  "tika-s0103t4:48_11": "vitakkassa vasena. Evaṁ ayampi ādesanavidhā cetopariyañāṇavaseneva āgatāti veditabbā",
  "tika-s0103t4:48_12": ". Keci pana ‘‘tassa vasenāti tassa saddassa vasenā’’ti atthaṁ vadanti, taṁ ayuttaṁ.",
  "tika-s0103t4:48_13": "Na hi saddaggahaṇena taṁsamuṭṭhāpakacittaṁ gayhati, saddaggahaṇānusārenapi tadatthasseva",
  "tika-s0103t4:48_14": "gahaṇaṁ hoti, na cittassa. Eteneva yadeke ‘‘yaṁ vitakkayatoti yamatthaṁ vitakkayato’’ti",
  "tika-s0103t4:48_15": "vatvā ‘‘tassa vasenāti tassa atthassa vasenā’’ti vaṇṇenti, tampi paṭikkhittaṁ.",
  "tika-s0103t4:49_0": "Manasā saṅkharīyantīti manosaṅkhārā, vedanāsaññā. Paṇihitāti purimaparibandhavinayena",
  "tika-s0103t4:49_1": "padhānabhāvena nihitā ṭhapitā. Tenāha ‘‘cittasaṅkhārā suṭṭhapitā’’ti. Vitakkassa",
  "tika-s0103t4:49_2": "vitakkanaṁ nāma uppādanamevāti āha ‘‘pavattessatī’’ti. ‘‘Pajānātī’’ti pubbe vuttapadasambandhadassanavasena",
  "tika-s0103t4:49_3": "āneti. Āgamanenāti jhānassa āgamanaṭṭhānavasena. Pubbabhāgenāti maggassa sabbapubbabhāgena",
  "tika-s0103t4:49_4": "vipassanārambhena. Ubhayaṁ petaṁ yo sayaṁ jhānalābhī, adhigatamaggo ca aññaṁ tadatthāya",
  "tika-s0103t4:49_5": "paṭipajjantaṁ disvā ‘‘ayaṁ iminā nīhārena paṭipajjanto addhā jhānaṁ labhissati, maggaṁ",
  "tika-s0103t4:49_6": "adhigamissatī’’ti abhiññāya vinā anumānavasena jānāti, taṁ dassetuṁ vuttaṁ. Tenāha",
  "tika-s0103t4:49_7": "‘‘āgamanena jānāti nāmā’’tiādi. Anantarāti vuṭṭhitakālaṁ sandhāyāha. Tadā hi pavattavitakkapajānaneneva",
  "tika-s0103t4:49_8": "jhānassa hānabhāgiyatādivisesapajānanaṁ.",
  "tika-s0103t4:50_0": "Kiṁ panidaṁ cetopariyañāṇaṁ parassa cittaṁ paricchijja jānantaṁ iddhicittabhāvato",
  "tika-s0103t4:50_1": "avisesato sabbesampi cittaṁ jānātīti? Noti dassento ‘‘tatthā’’tiādimāha. Na ariyānanti",
  "tika-s0103t4:50_2": "yena cittena te ariyā nāma jātā, taṁ lokuttaracittaṁ na jānāti appaṭividdhabhāvato",
  "tika-s0103t4:50_3": ". Yathā hi puthujjano sabbesampi ariyānaṁ lokuttaracittaṁ na jānāti appaṭividdhattā,",
  "tika-s0103t4:50_4": "evaṁ ariyopi heṭṭhimo uparimassa lokuttaracittaṁ na jānāti appaṭividdhattā eva .",
  "tika-s0103t4:50_5": "Yathā pana uparimo heṭṭhimaṁ phalasamāpattiṁ na samāpajjati, kiṁ evaṁ so tassa lokuttaracittaṁ",
  "tika-s0103t4:50_6": "na jānātīti codanaṁ sandhāyāha ‘‘uparimo pana heṭṭhimassa jānātī’’ti, paṭividdhattāti",
  "tika-s0103t4:50_7": "adhippāyo. ‘‘Uparimo heṭṭhimaṁ na samāpajjatī’’ti vatvā tattha kāraṇamāha ‘‘tesañhī’’tiādi.",
  "tika-s0103t4:50_8": "Tesanti ariyānaṁ. Heṭṭhimā heṭṭhimā samāpatti bhūmantarappattiyā paṭippassaddhikappā.",
  "tika-s0103t4:50_9": "Tenāha ‘‘tatrupapattiyeva hotī’’ti, na uparibhūmipatti. Nimittādivasena ñātassa kadāci",
  "tika-s0103t4:50_10": "byabhicāropi siyā, na pana abhiññāñāṇena ñātassāti āha ‘‘ceto…pe… natthī’’ti. ‘‘Taṁ",
  "tika-s0103t4:50_11": "bhagavā’’tiādi sesaṁ nāma.",
  "tika-s0103t4:51": "Dassanasamāpattidesanāvaṇṇanā",
  "tika-s0103t4:52_0": "149.Brahmajāleti brahmajālasuttavaṇṇanāyaṁ. Uttarapadalopena hesa niddeso. Ātappanti",
  "tika-s0103t4:52_1": "vīriyaṁ ātappati kosajjaṁ sabbampi saṁkilesapakkhanti. Kusalavīriyasseva hettha gahaṇaṁ",
  "tika-s0103t4:52_2": "appamādādipadantarasannidhānato. Padahitabbatoti padahanato, bhāvanaṁ uddissa vāyamanatoti",
  "tika-s0103t4:52_3": "attho. Anuyuñjitabbatoti anuyuñjanato. Īdisānaṁ padānaṁ bahulaṁkattuvisayatāya icchitabbattā",
  "tika-s0103t4:52_4": "ātappapadassa viya itaresampi kattusādhanatā daṭṭhabbā. Paṭipattiyaṁ nappamajjati",
  "tika-s0103t4:52_5": "etenāti appamādo, satiavippavāso. Sammā manasi karoti etenāti sammāmanasikāro, tathāpavatto",
  "tika-s0103t4:52_6": "kusalacittuppādo. Bhāvanānuyogameva tathā vadati. Desanākkamena paṭhamā, dassanasamāpatti",
  "tika-s0103t4:52_7": "nāma karajakāye paṭikkūlākārassa sammadeva dassanavasena pavattasamāpattibhāvato.",
  "tika-s0103t4:52_8": "Nippariyāyenevāti vuttalakkhaṇadassanasamāpattisannissayattā, dassanamaggaphalabhāvato",
  "tika-s0103t4:52_9": "ca paṭhamasāmaññaphalaṁ pariyāyena vinā dassanasamāpatti.",
  "tika-s0103t4:53_0": "Atikkamma chavimaṁsalohitaṁ aṭṭhiṁ paccavekkhatīti tāni apaccavekkhitvā aṭṭhimeva",
  "tika-s0103t4:53_1": "paccavekkhati. Aṭṭhiārammaṇā dibbacakkhupādakajjhānasamāpattīti vuttanayena aṭṭhiārammaṇā",
  "tika-s0103t4:53_2": "dibbacakkhuadhiṭṭhānā paṭhamajjhānasamāpatti. Yo hi bhikkhu ālokakasiṇe catutthajjhānaṁ",
  "tika-s0103t4:53_3": "nibbattetvā taṁ pādakaṁ katvā adhigatadibbacakkhuñāṇo hutvā saviññāṇake kāye aṭṭhiṁ",
  "tika-s0103t4:53_4": "pariggahetvā tattha paṭikkūlamanasikāravasena paṭhamaṁ jhānaṁ nibbatteti, tassāyaṁ",
  "tika-s0103t4:53_5": "paṭhamajjhānasamāpatti dutiyā dassanasamāpatti. Tena vuttaṁ ‘‘aṭṭhi aṭṭhī’’tiādi.",
  "tika-s0103t4:53_6": "Yo panettha pāḷiyaṁ dvattiṁsākāramanasikāro vutto, so maggasodhanavasena vutto. Tattha",
  "tika-s0103t4:53_7": "vā kataparicayassa sukheneva vuttanayā aṭṭhipaccavekkhaṇā samijjhatīti. Tenevettha",
  "tika-s0103t4:53_8": "‘‘imaṁ cevā’’ti ‘‘atikkamma cā’’ti ca-saddo samuccayattho vutto. Taṁ jhānanti yathāvuttaṁ",
  "tika-s0103t4:53_9": "paṭhamajjhānaṁ. Ayanti ayaṁ sakadāgāmiphalasamāpatti . Sātisayaṁ catusaccadassanāgamanato",
  "tika-s0103t4:53_10": "pariyāyena vinā mukhyā dutiyā dassanasamāpatti. Yāva tatiyamaggā vattatīti āha ‘‘khīṇāsavassa",
  "tika-s0103t4:53_11": "vasena catutthā dassanasamāpatti kathitā’’ti.",
  "tika-s0103t4:54_0": "Pāḷiyaṁ purisassa cāti ca-saddo byatireke, tena yathāvuttasamāpattidvayato vuccamānaṁyeva",
  "tika-s0103t4:54_1": "imassa visesaṁ joteti. Avicchedena pavattiyā sotasadisatāya viññāṇameva viññāṇasotaṁ,",
  "tika-s0103t4:54_2": "tadetaṁ viññāṇaṁ purimato anantarapaccayaṁ labhitvā pacchimassa anantarapaccayo hutvā",
  "tika-s0103t4:54_3": "pavattatīti ayaṁ assa sotāgatatāya sotasadisatā, tasmā pajānitabbabhāvena vuttaṁ",
  "tika-s0103t4:54_4": "ekameva cettha viññāṇaṁ , tasmā aṭṭhakathāyaṁ ‘‘viññāṇasotanti viññāṇamevā’’ti vuttaṁ.",
  "tika-s0103t4:54_5": "Dvīhipi bhāgehīti orabhāgaparabhāgehi. Idhaloko hissa orabhāgo, paraloko parabhāgo",
  "tika-s0103t4:54_6": "dvinnampi vasenetaṁ sambandhanti. Tenāha ‘‘idhaloke patiṭṭhita’’ntiādi. Viññāṇassa",
  "tika-s0103t4:54_7": "khaṇe khaṇe bhijjantassa kāmaṁ natthi kassaci patiṭṭhitatā, taṇhāvasena pana taṁ",
  "tika-s0103t4:54_8": "‘‘patiṭṭhita’’nti vuccatīti āha ‘‘chandarāgavasenā’’ti. Vuttañhetaṁ –",
  "tika-s0103t4:55_0": "‘‘Kabaḷīkāre ce bhikkhave āhāre atthi rāgo, atthi nandī, atthi taṇhā, patiṭṭhitaṁ",
  "tika-s0103t4:55_1": "tattha viññāṇaṁ viruḷhaṁ. Yattha patiṭṭhitaṁ viññāṇaṁ viruḷhaṁ…pe… atthi tattha āyatiṁ",
  "tika-s0103t4:55_2": "punabbhavābhinibbattī’’tiādi (saṁ. ni. 2.64; kathā. 296; mahāni. 7).",
  "tika-s0103t4:56_0": "Kammanti kusalākusalakammaṁ, upayogavacanametaṁ. Kammato upagacchantanti kammabhāvena",
  "tika-s0103t4:56_1": "upagacchantaṁ, viññāṇanti adhippāyo. Abhisaṅkhāraviññāṇañhi yena kammunā sahagataṁ,",
  "tika-s0103t4:56_2": "aññadatthu tabbhāvameva upagataṁ hutvā pavattati. Idhaloke patiṭṭhitaṁ nāma idha",
  "tika-s0103t4:56_3": "katūpacitakammabhāvūpagamanato. Kammabhavaṁ ākaḍḍhantanti kammaviññāṇaṁ attanā sampayuttakammaṁ",
  "tika-s0103t4:56_4": "javāpetvā paṭisandhinibbattanena tadabhimukhaṁ ākaḍḍhantaṁ. Teneva paṭisandhinibbattanasāmatthiyena",
  "tika-s0103t4:56_5": "paraloke patiṭṭhitaṁ nāma attano phalassa tattha patiṭṭhāpanena. Keci pana ‘‘abhisaṅkhāraviññāṇaṁ",
  "tika-s0103t4:56_6": "parato vipākaṁ dātuṁ asamatthaṁ idhaloke patiṭṭhitaṁ nāma, dātuṁ samatthaṁ pana paraloke",
  "tika-s0103t4:56_7": "patiṭṭhitaṁ nāmā’’ti vadanti, taṁ tesaṁ matimattaṁ ‘‘ubhayato abbocchinna’’nti vuttattā.",
  "tika-s0103t4:56_8": "Yañca tehi ‘‘paraloke patiṭṭhita’’nti vuttaṁ, taṁ idhalokepi patiṭṭhitameva. Na hi",
  "tika-s0103t4:56_9": "tassa idhaloke patiṭṭhitabhāvena vinā paraloke patiṭṭhitabhāvo sambhavati. Sekkhaputhujjanānaṁcetopariyañāṇanti",
  "tika-s0103t4:56_10": "sekkhānaṁ , puthujjanānañca cetaso paricchindanakañāṇaṁ. Kathitaṁ paricchinditabbassa",
  "tika-s0103t4:56_11": "cetaso chandarāgavasena patiṭṭhitabhāvajotanato.",
  "tika-s0103t4:57": "Catutthāya dassanasamāpattiyā tatiyadassanasamāpattiyaṁ vuttappaṭikkhepena attho veditabbo.",
  "tika-s0103t4:58_0": "Purimānaṁ dvinnaṁ samāpattīnaṁ pubbe samathavasena atthassa vuttattā idāni vipassanāvasena",
  "tika-s0103t4:58_1": "dassetuṁ ‘‘apicā’’tiādi vuttaṁ. Niccalameva pubbe vuttassa atthassa apanetabbato.",
  "tika-s0103t4:58_2": "Atthantaratthatāya dassiyamānāya padaṁ calitaṁ nāma hoti. Aparo nayoti ettha paṭhamajjhānassa",
  "tika-s0103t4:58_3": "paṭhamadassanasamāpattibhāve apubbaṁ natthi. Dutiyajjhānaṁ dutiyāti ettha pana ‘‘aṭṭhikavaṇṇakasiṇavasena",
  "tika-s0103t4:58_4": "paṭiladdhadutiyajjhānaṁ dutiyā dassanasamāpattī’’ti vadanti, tatiyajjhānampi tatheva",
  "tika-s0103t4:58_5": "paṭiladdhaṁ. Dassanasamāpattibhāvo pana yo bhikkhu ālokakasiṇe catutthajjhānaṁ nibbattetvā",
  "tika-s0103t4:58_6": "taṁ pādakaṁ katvā adhigatadibbacakkhuko hutvā saviññāṇake aṭṭhiṁ pariggahetvā tattha",
  "tika-s0103t4:58_7": "vaṇṇakasiṇavasena heṭṭhimāni tīṇi jhānāni nibbatteti, tassa. Tatiyajjhānaṁ tatiyā",
  "tika-s0103t4:58_8": "dassanasamāpatti adhiṭṭhānabhūtassa dibbacakkhuñāṇassa vasena. Catutthajjhānaṁ catutthāti",
  "tika-s0103t4:58_9": "rūpāvacaracatutthajjhānaṁ nibbattetvā taṁ pādakaṁ katvā adhigatadibbacakkhuñāṇassa",
  "tika-s0103t4:58_10": "taṁ catutthajjhānaṁ catutthā dassanasamāpatti. Idhāpi sekkhaputhujjanānaṁ cetaso",
  "tika-s0103t4:58_11": "paricchindanena tatiyā dassanasamāpatti, arahato cittassa paricchindanena catutthā",
  "tika-s0103t4:58_12": "dassanasamāpatti veditabbā. Evañhesā atthavaṇṇanā pāḷiyā saṁsandeyya. ‘‘Paṭhamamaggo’’tiādīsu",
  "tika-s0103t4:58_13": "aṭṭhiārammaṇapaṭhamajjhānapādako paṭhamamaggo paṭhamā dassanasamāpatti. Aṭṭhiārammaṇadutiyajjhānapādako",
  "tika-s0103t4:58_14": "dutiyamaggo dutiyā dassanasamāpatti. Paracittañāṇasahagatā catutthajjhānapādakā tatiyacatutthamaggā",
  "tika-s0103t4:58_15": "tatiyacatutthadassanasamāpattiyoti . Purisassa viññāṇapajānanaṁ panettha asammohavasena daṭṭhabbaṁ.",
  "tika-s0103t4:59": "Puggalapaṇṇattidesanāvaṇṇanā",
  "tika-s0103t4:60_0": "150.Puggalapaṇṇattīsūti puggalānaṁ paññāpanesu. Guṇavisesavasena aññamaññaṁ asaṅkarato",
  "tika-s0103t4:60_1": "ṭhapanesu. Lokavohāravasenāti lokasammutivasena. Lokavohāro hesa, yadidaṁ ‘‘satto",
  "tika-s0103t4:60_2": "puggalo’’tiādi. Rūpādīsu sattavisattatāya satto. Tassa tassa sattanikāyassa pūraṇato",
  "tika-s0103t4:60_3": "galanato, maraṇavasena patanato ca puggalo. Santatiyā nayanato naro. Attabhāvassa",
  "tika-s0103t4:60_4": "posanato poso. Evaṁ paññāpetabbāsu voharitabbāsu. ‘‘Sabbametaṁ puggalo’’ti imissā",
  "tika-s0103t4:60_5": "sādhāraṇapaññattiyā vibhāvanavasena vuttaṁ, na idhādhippetaasādhāraṇapaññattiyā,",
  "tika-s0103t4:60_6": "tasmā lokapaññattīsūti sattalokagatapaññattīsu. Anuttaro hoti anaññasādhāraṇattā tassa paññāpanassa.",
  "tika-s0103t4:61_0": "Dvīhi bhāgehīti kāraṇe, nissakke cetaṁ puthuvacanaṁ, āvuttiādivasena cāyamattho veditabboti",
  "tika-s0103t4:61_1": "āha ‘‘arūpasamāpattiyā’’tiādi, etena ‘‘samāpattiyā vikkhambhanavimokkhena, maggena",
  "tika-s0103t4:61_2": "samucchedavimokkhena vimuttattā ubhatobhāgavimutto’’ti evaṁ pavatto tipiṭakacūḷanāgattheravādo,",
  "tika-s0103t4:61_3": "‘‘nāmakāyato, rūpakāyato ca vimuttattā ubhatobhāgavimutto’’ti evaṁ pavatto tipiṭakamahādhammarakkhitattheravādo,",
  "tika-s0103t4:61_4": "‘‘samāpattiyā vikkhambhanavimokkhena ekavāraṁ vimuttova maggena samucchedavimokkhena",
  "tika-s0103t4:61_5": "ekavāraṁ vimuttattā ubhatobhāgavimutto’’ti evaṁ pavatto tipiṭakacūḷābhayattheravādo",
  "tika-s0103t4:61_6": "cāti imesaṁ tiṇṇampi theravādānaṁ ekajjhaṁ saṅgaho katoti daṭṭhabbaṁ. Vimuttoti kilesehi",
  "tika-s0103t4:61_7": "vimutto, kilesavikkhambhanasamucchedanehi vā kāyadvayato vimuttoti attho. Arūpasamāpattīnanti",
  "tika-s0103t4:61_8": "niddhāraṇe sāmivacanaṁ. Arahattappattaanāgāminoti bhūtapubbagatiyā vuttaṁ. Na hi",
  "tika-s0103t4:61_9": "arahattappatto anāgāmī nāma hoti. Pāḷīti puggalapaññattipāḷi. Aṭṭha vimokkhe kāyena",
  "tika-s0103t4:61_10": "phusitvāti aṭṭha samāpattiyo sahajātanāmakāyena paṭilabhitvā. Paññāya cassa disvā",
  "tika-s0103t4:61_11": "āsavā parikkhīṇā hontīti vipassanāpaññāya saṅkhāragataṁ, maggapaññāya cattāri saccāni",
  "tika-s0103t4:61_12": "passitvā cattāropi āsavā parikkhīṇā honti. Disvāti dassanahetu. Na hi āsave paññāya",
  "tika-s0103t4:61_13": "passanti, dassanakāraṇā pana parikkhīṇā ‘‘disvā parikkhīṇā’’ti vuttā dassanāyattaparikkhīṇattā.",
  "tika-s0103t4:61_14": "Evañhi dassanaṁ āsavānaṁ khayassa purimakiriyābhāvena vuttaṁ.",
  "tika-s0103t4:62_0": "Paññāya visesato muttoti paññāvimutto anavasesato āsavānaṁ parikkhīṇattā. Aṭṭhavimokkhapaṭikkhepavaseneva,",
  "tika-s0103t4:62_1": "na tadekadesabhūtarūpajjhānapaṭikkhepavasena. Evañhi arūpajjhānekadesābhāvepi aṭṭhavimokkhapaṭikkhepo",
  "tika-s0103t4:62_2": "na hotīti siddhaṁ hoti. Arūpāvacarajjhānesu hi ekasmimpi sati ubhatobhāgavimuttoyeva",
  "tika-s0103t4:62_3": "nāma hoti, na paññāvimuttoti.",
  "tika-s0103t4:63_0": "Phuṭṭhantaṁ sacchikarotīti phuṭṭhānaṁ anto phuṭṭhanto, phuṭṭhānaṁ arūpajjhānānaṁ",
  "tika-s0103t4:63_1": "anantaro kāloti adhippāyo, accantasaṁyoge cetaṁ upayogavacanaṁ, phuṭṭhānantarakālameva",
  "tika-s0103t4:63_2": "sacchikātabbaṁ, sacchikato sacchikaraṇūpāyenāti vuttaṁ hoti. Tenāha ‘‘so jhānaphassa’’ntiādi.",
  "tika-s0103t4:63_3": "Ekacce āsavāti heṭṭhimamaggattayavajjhā āsavā. Yo hi arūpajjhānena rūpakāyato, nāmakāyekadesato",
  "tika-s0103t4:63_4": "ca vikkhambhanavimokkhena vimutto, tena nirodhasaṅkhāto vimokkho ālocito pakāsito",
  "tika-s0103t4:63_5": "viya hoti, na pana kāyena sacchikato. Nirodhaṁ pana ārammaṇaṁ katvā ekaccesu āsavesu",
  "tika-s0103t4:63_6": "khepitesu tena sacchikato hoti, tasmā so sacchikātabbaṁ nirodhaṁ yathālocitaṁ nāmakāyena",
  "tika-s0103t4:63_7": "sacchikarotīti kāyasakkhīti vuccati, na tu vimuttoti ekaccānaṁ āsavānaṁ aparikkhīṇattā.",
  "tika-s0103t4:64_0": "Diṭṭhantaṁ pattoti dassanasaṅkhātassa sotāpattimaggañāṇassa anantaraṁ pattoti attho.",
  "tika-s0103t4:64_1": "‘‘Diṭṭhattā patto’’tipi pāṭho, tena catusaccadassanasaṅkhātāya diṭṭhiyā nirodhassa",
  "tika-s0103t4:64_2": "pattataṁ dīpeti. Tenāha ‘‘dukkhā saṅkhārā’’tiādi. Paṭhamaphalato paṭṭhāya yāva aggamaggā",
  "tika-s0103t4:64_3": "diṭṭhippattoti āha ‘‘esopi kāyasakkhī viya chabbidho hotī’’ti. Idaṁ dukkhanti ‘‘idaṁ",
  "tika-s0103t4:64_4": "dukkhaṁ, ettakaṁ dukkhaṁ, na ito uddhaṁ dukkha’’nti yathābhūtaṁ pajānāti. Yasmā idaṁ",
  "tika-s0103t4:64_5": "yāthāvasarasato pajānāti, pajānanto ca ṭhapetvā taṇhaṁ pañcupādānakkhandhe ‘‘dukkhasacca’’nti",
  "tika-s0103t4:64_6": "pajānāti. Taṇhaṁ pana idaṁ dukkhaṁ ito samudeti, tasmā ‘‘ayaṁ dukkhasamudayo’’ti",
  "tika-s0103t4:64_7": "yathābhūtaṁ pajānāti. Yasmā idaṁ dukkhañca samudayo ca nibbānaṁ patvā nirujjhanti",
  "tika-s0103t4:64_8": "vūpasamanti appavattiṁ gacchanti, tasmā taṁ ‘‘ayaṁ dukkhanirodho’’ti yathābhūtaṁ",
  "tika-s0103t4:64_9": "pajānāti. Ariyo pana aṭṭhaṅgiko maggo taṁ dukkhanirodhaṁ gacchati, tena taṁ ‘‘ayaṁ",
  "tika-s0103t4:64_10": "dukkhanirodhagāminī paṭipadā’’ti yathābhūtaṁ pajānāti. Ettāvatā nānakkhaṇe saccavavatthānaṁ",
  "tika-s0103t4:64_11": "dassitaṁ. Idāni taṁ ekakkhaṇe dassetuṁ ‘‘tathāgatappaveditā’’tiādi vuttaṁ. Tathāgatappaveditāti",
  "tika-s0103t4:64_12": "tathāgatena bodhimaṇḍe paṭividdhā viditā pākaṭā katā. Dhammāti catusaccadhammā. Vodiṭṭhā",
  "tika-s0103t4:64_13": "hontīti sudiṭṭhā honti. Vocaritāti sucaritā, tesu tena paññā suṭṭhu carāpitāti attho.",
  "tika-s0103t4:64_14": "Ayanti ayaṁ evarūpo puggalo ‘‘diṭṭhippatto’’ti vuccati.",
  "tika-s0103t4:65_0": "Saddhāyavimuttoti saddahanavasena vimutto, etena sabbathā avimuttassapi saddhāmattena",
  "tika-s0103t4:65_1": "vimuttabhāvaṁ dasseti. Saddhāvimuttoti vā saddhāya adhimuttoti attho. Vuttanayenevāti",
  "tika-s0103t4:65_2": "kāyasakkhimhi vuttanayeneva. No ca kho yathā diṭṭhippattassāti yathā diṭṭhippattassa",
  "tika-s0103t4:65_3": "āsavā parikkhīṇā, na evaṁ saddhāya vimuttassāti attho. Kiṁ pana nesaṁ kilesappahāne",
  "tika-s0103t4:65_4": "nānattaṁ atthīti? Natthi. Atha kasmā saddhāvimutto diṭṭhippattaṁ na pāpuṇātīti? Āgamanīyanānattena.",
  "tika-s0103t4:65_5": "Diṭṭhippatto hi āgamanamhi kilese vikkhambhento appadukkhena, akilamanto ca sakkoti",
  "tika-s0103t4:65_6": "vikkhambhetuṁ, saddhāvimutto dukkhena kilamanto vikkhambheti, tasmā diṭṭhippattaṁ",
  "tika-s0103t4:65_7": "na pāpuṇāti. Tenāha ‘‘etesu hī’’tiādi.",
  "tika-s0103t4:66_0": "Ārammaṇaṁ yāthāvato dhāreti avadhāretīti dhammo, paññā. Paññāpubbaṅgamanti paññāpadhānaṁ.",
  "tika-s0103t4:66_1": "Paññaṁ vāhetīti paññāvāhī, paññaṁ sātisayaṁ pavattetīti attho. Paññā vā imaṁ puggalaṁ",
  "tika-s0103t4:66_2": "vāheti, nibbānābhimukhaṁ gametīti attho. Saddhānusāriniddesepi eseva nayo.",
  "tika-s0103t4:67": "Tasmāti visuddhimagge (visuddhi. 2.770, 776) vuttattā, tato eva visuddhimagge, taṁ saṁvaṇṇanāsu (visuddhi. ṭī. 2.776) vuttanayenettha attho veditabbo.",
  "tika-s0103t4:68": "Padhānadesanāvaṇṇanā",
  "tika-s0103t4:69": "151.Padahanavasenāti bhāvanānuyogavasena. Satta bojjhaṅgā padhānāti vuttā vivekanissitādibhāvena padahitabbato bhāvetabbato.",
  "tika-s0103t4:70": "Paṭipadādesanāvaṇṇanā",
  "tika-s0103t4:71_0": "152.Dukkhenakasirena samādhiṁ uppādentassāti pubbabhāge āgamanakāle kicchena dukkhena",
  "tika-s0103t4:71_1": "sasaṅkhārena sappayogena kilamantassa kilese vikkhambhetvā lokuttarasamādhiṁ uppādentassa.",
  "tika-s0103t4:71_2": "Dandhaṁ taṁ ṭhānaṁ abhijānantassāti vikkhambhitesu kilesesu vipassanāparivāse ciraṁ",
  "tika-s0103t4:71_3": "vasitvā taṁ lokuttarasamādhisaṅkhātaṁ ṭhānaṁ dandhaṁ saṇikaṁ abhijānantassa paṭivijjhantassa,",
  "tika-s0103t4:71_4": "sacchikarontassa pāpuṇantassāti attho. Ayaṁ vuccatīti yā esā evaṁ uppajjati, ayaṁ",
  "tika-s0103t4:71_5": "kilesavikkhambhanapaṭipadāya dukkhattā, vipassanāparivāsapaññāya ca dandhattā maggakāle",
  "tika-s0103t4:71_6": "ekacittakkhaṇe uppannāpi paññā āgamanavasena ‘‘dukkhapaṭipadā dandhābhiññā nāmā’’ti",
  "tika-s0103t4:71_7": "vuccati. Upari tīsu padesupi imināva nayena attho veditabbo.",
  "tika-s0103t4:72": "Bhassasamācārādidesanāvaṇṇanā",
  "tika-s0103t4:73_0": "153.Bhassasamācāreti vacīsamācāre. Ṭhitoti yathāraddhaṁ taṁ avicchedavasena kathento.",
  "tika-s0103t4:73_1": "Tenāha ‘‘kathāmaggaṁ anupacchinditvā kathento’’ti. Musāvādūpasañhitanti antarantarā",
  "tika-s0103t4:73_2": "pavattena musāvādena upasaṁhitaṁ. Vibhūti vuccati visuṁbhāvo, tattha niyuttanti vebhūtikaṁ,",
  "tika-s0103t4:73_3": "tadeva vebhūtiyaṁ, pesuññaṁ. Tenāha ‘‘bhedakaravāca’’nti. Karaṇuttariyalakkhaṇato",
  "tika-s0103t4:73_4": "sārambhato jātāti sārambhajā. Tassā pavattiākāradassanatthaṁ ‘‘tvaṁ dussīlo’’tiādi",
  "tika-s0103t4:73_5": "vuttaṁ. Bahiddhākathā amanāpā, manāpāpi parassa cittavighātāvahattā karaṇuttariyapakkhiyamevāti",
  "tika-s0103t4:73_6": "dassento ‘‘tuyha’’ntiādimāha. Vikkhepakathāpavattanti vikkhepakathāvasena pavattaṁ.",
  "tika-s0103t4:73_7": "Jayapurekkhāro hutvāti attano jayaṁ purakkhatvā. Yaṁ kiñci na bhāsatīti yojanā. ‘‘Mantā’’ti",
  "tika-s0103t4:73_8": "vuccati paññā, mantanaṁ jānananti katvā. ‘‘Mantā’’ti idaṁ ‘‘mantetvā’’ti iminā samānatthaṁ",
  "tika-s0103t4:73_9": "nipātapadanti āha ‘‘upaparikkhitvā’’ti. Yuttakathamevāti attano, suṇantassa ca yuttarūpameva",
  "tika-s0103t4:73_10": "kathaṁ. Hadaye nidahitabbayuttanti atthasampattiyā, byañjanasampattiyā atthavedādipaṭilābhanimittattā",
  "tika-s0103t4:73_11": "citte ṭhapetabbaṁ, vimuttāyatanabhāvena manasi kātabbanti attho. Sabbaṅgasampannāpi",
  "tika-s0103t4:73_12": "vācā akāle bhāsitā abhājane bhāsitā viya na atthāvahāti āha ‘‘yuttapattakālenā’’ti.",
  "tika-s0103t4:73_13": "Ayañca caturaṅgasamannāgatā subhāsitavācā saccasambodhāvahāditāya sattānaṁ mahiddhikā",
  "tika-s0103t4:73_14": "mahānisaṁsāti dassetuṁ ‘‘evaṁ bhāsitā hī’’tiādi vuttaṁ.",
  "tika-s0103t4:74_0": "Sīlācāreti sīle ca ācāre ca parisuddhasīle ceva parisuddhamanosamācāre ca. Ṭhitoti",
  "tika-s0103t4:74_1": "patiṭṭhahanto. Saccaṁ etassa atthīti saccoti āha ‘‘saccakatho’’ti. Esa nayo saddhoti",
  "tika-s0103t4:74_2": "etthāpi. Tenāha ‘‘saddhāsampanno’’ti. ‘‘Nanu ca heṭṭhā saccaṁ kathitamevā’’ti kasmā",
  "tika-s0103t4:74_3": "vuttaṁ? Heṭṭhā hi vacīsamācāraṁ kathentena saccaṁ kathitaṁ, paṭipakkhapaṭikkhepavasena",
  "tika-s0103t4:74_4": "idha sīlaṁ kathentena taṁ paripuṇṇaṁ katvā dassetuṁ saccaṁ sarūpeneva kathitaṁ. ‘‘Puggalādhiṭṭhānāya",
  "tika-s0103t4:74_5": "kathāya ārabbhantarañcetaṁ, tathāpi saccaṁ vatvā anantarameva saccassa kathanaṁ punaruttaṁ",
  "tika-s0103t4:74_6": "hotīti parassa codanāvasaro mā hotū’’ti tattha parihāraṁ dātukāmo ‘‘idha kasmā puna",
  "tika-s0103t4:74_7": "vutta’’nti āha. Heṭṭhā vācāsaccaṁ kathitaṁ caturaṅgasamannāgataṁ subhāsitavācaṁ dassentena.",
  "tika-s0103t4:74_8": "Antamaso…pe… dassetuṁ idha vuttaṁ ‘‘evaṁ sīlaṁ suparisuddhaṁ hotī’’ti. Imasmiṁ panatthe",
  "tika-s0103t4:74_9": "‘‘evaṁ parittakaṁ kho, rāhula, tesaṁ sāmaññaṁ, yesaṁ natthi sampajānamusāvāde lajjā’’tiādi",
  "tika-s0103t4:74_10": "nayappavattaṁ rāhulovādasuttaṁ dassetabbaṁ.",
  "tika-s0103t4:75_0": "Guttā satikavāṭena pidahitā dvārā etenāti guttadvāroti āha ‘‘chasu indriyesū’’tiādi",
  "tika-s0103t4:75_1": ". Pariyesanapaṭiggaṇhanaparibhogavissajjanavasena bhojane mattaṁ jānātīti bhojane",
  "tika-s0103t4:75_2": "mattaññū. Samanti avisamaṁ. Samacāritā hi kāyavisamādīni pahāya kāyasamādipūraṇaṁ.",
  "tika-s0103t4:75_3": "Nisajjāyāti ettha iti-saddo ādiattho, tena ‘‘āvaraṇīyehi dhammehi cittaṁ parisodhetī’’ti",
  "tika-s0103t4:75_4": "evamādiṁ saṅgaṇhāti. Bhāvanāya cittaparisodhanañhi jāgariyānuyogo, na niddāvinodanamattaṁ.",
  "tika-s0103t4:75_5": "Nittandīti vigatathinamiddho. Sā pana nittanditā kāyālasiyavigamane pākaṭā hotīti",
  "tika-s0103t4:75_6": "vuttaṁ ‘‘kāyālasiyavirahito’’ti. ‘‘Āraddhavīriyo’’ti iminā duvidhopi vīriyārambho",
  "tika-s0103t4:75_7": "gahitoti taṁ vibhajitvā dassetuṁ ‘‘kāyikavīriyenāpī’’tiādi vuttaṁ. Saṅgamma gaṇavihāro",
  "tika-s0103t4:75_8": "sahavāso saṅgaṇikā, sā pana kilesehipi evaṁ hotīti tato visesetuṁ ‘‘gaṇasaṅgaṇika’’nti",
  "tika-s0103t4:75_9": "vuttaṁ. Gaṇena saṅgaṇikaṁ gaṇasaṅgaṇikanti. Ārambhavatthuvasenāti anadhigatavisesādhigamakāraṇavasena",
  "tika-s0103t4:75_10": "ekavihārī, na kevalaṁ ekībhāvavasena. Kilesasaṅgaṇikanti kilesasahitacittataṁ. Yathā",
  "tika-s0103t4:75_11": "tathāti vipassanāvasena, paṭisaṅkhānavasena vā. Samathavasena ārammaṇūpanijjhānaṁ.",
  "tika-s0103t4:75_12": "Vipassanāvasena lakkhaṇūpanijjhānaṁ.",
  "tika-s0103t4:76_0": "Kalyāṇapaṭibhānoti sundarapaṭibhāno, sā panassa paṭibhānasampadā vacanacāturiyasahitāva",
  "tika-s0103t4:76_1": "icchitāti āha ‘‘vākkaraṇa…pe… sampanno cā’’ti. ‘‘Paṭibhāna’’nti hi ñāṇampi vuccati",
  "tika-s0103t4:76_2": "ñāṇassa upaṭṭhitavacanampi. Tattha atthayuttaṁ kāraṇayuttaṁ paṭibhānamassāti yuttapaṭibhāno.",
  "tika-s0103t4:76_3": "Pucchitānantarameva sīghaṁ byākātuṁ asamatthatāya no muttapaṭibhānaṁ assāti no muttapaṭibhāno.",
  "tika-s0103t4:76_4": "Idha pana vikiṇṇavāco muttapaṭibhāno adhippetoti adhippāyena ‘‘sīlasamācārasmiñhi",
  "tika-s0103t4:76_5": "ṭhitabhikkhu muttapaṭibhāno na hotī’’ti vuttaṁ. Gamanasamatthāyāti assutaṁ dhammaṁ",
  "tika-s0103t4:76_6": "gametuṁ samatthāya. Dhāraṇasamatthāyāti sātisayaṁ sativīriyasahitatāya yathāsutaṁ",
  "tika-s0103t4:76_7": "yathāpariyattaṁ dhammaṁ dhāretuṁ samatthāya. Munanato anuminanato mutīti anumāna",
  "tika-s0103t4:76_8": "paññāya nāmaṁ. Tīhi padehīti ‘‘gatimā dhitimā mutimā’’ti tīhi padehi. Heṭṭhāti heṭṭhā",
  "tika-s0103t4:76_9": "‘‘āraddhavīriyo’’ti vuttaṭṭhāne. Idhāti ‘‘dhitimā’’ti vuttaṭṭhāne. Vīriyampi heṭṭhā",
  "tika-s0103t4:76_10": "guṇabhūtaṁ gahitanti vuttovāyamattho. Heṭṭhāti ‘‘jāgariyānuyogamanuyutto, jhāyī’’ti",
  "tika-s0103t4:76_11": "ettha vipassanāpaññā kathitā. Idhāti ‘‘dhitimā mutimā’’ti ettha buddhavacanagaṇhanapaññā",
  "tika-s0103t4:76_12": "kathitā karaṇapubbāparakosallapaññādīpanato. Kilesakāmopi vatthukāmo viya yathāpavatto",
  "tika-s0103t4:76_13": "assādīyatīti vuttaṁ ‘‘vatthukāmakilesakāmesu agiddho’’ti.",
  "tika-s0103t4:77": "Anusāsanavidhādesanādivaṇṇanā",
  "tika-s0103t4:78": "154.Attano upāyamanasikārenāti attani sambhūtena pathamanasikārena bhāvanāmanasikārena. Paṭipajjamānoti visuddhiṁ paṭipajjamāno.",
  "tika-s0103t4:79": "155.Kilesavimuttiñāṇeti kilesappahānajānane.",
  "tika-s0103t4:80_0": "156.Pariyādiyamānoti paricchijja gaṇhantoti attho. Suddhakkhandheyeva anussarati",
  "tika-s0103t4:80_1": "nāmagottaṁ pariyādiyituṁ asakkonto. Vuttamevatthaṁ vivarituṁ ‘‘eko hī’’tiādi vuttaṁ.",
  "tika-s0103t4:80_2": "Sakkoti pariyādiyituṁ. Asakkontassavasena gahitaṁ, ‘‘amutrāsiṁ evaṁnāmo’’tiādi vuttanti",
  "tika-s0103t4:80_3": "attho. Asakkontassāti ca ārohane asakkontassa, orohane pana ñāṇassa thirabhūtattā.",
  "tika-s0103t4:80_4": "Tenāha ‘‘suddhakkhandheyeva anussaranto’’tiādi. Etanti pubbāparavirodhaṁ. Na sallakkhesi",
  "tika-s0103t4:80_5": "diṭṭhābhinivesena kuṇṭhañāṇattā. Tenāha ‘‘diṭṭhigatikattā’’ti. Ṭhānanti ekasmiṁ pakkhe",
  "tika-s0103t4:80_6": "avaṭṭhānaṁ. Niyamoti vādaniyamo paṭiniyatavādatā. Tenāha ‘‘imaṁ gahetvā’’tiādi.",
  "tika-s0103t4:81_0": "157.Piṇḍagaṇanāyāti ‘‘ekaṁ dve’’tiādinā agaṇetvā saṅkalanapaduppādanādinā piṇḍanavasena",
  "tika-s0103t4:81_1": "gaṇanāya. Acchiddakavasenāti avicchindakagaṇanāvasena gaṇanā kamagaṇanaṁ muñcitvā",
  "tika-s0103t4:81_2": "‘‘imasmiṁ rukkhe ettakāni paṇṇānī’’ti vā ‘‘imasmiṁ jalāsaye ettakāni udakāḷhakānī’’ti",
  "tika-s0103t4:81_3": "vā evaṁ gaṇetabbassa ekajjhampi piṇḍetvā gaṇanā. Kamagaṇanā hi antarantarā vicchijja",
  "tika-s0103t4:81_4": "pavattiyā pacchindikā. Sā panesā gaṇanā savanantaraṁ anapekkhitvā manasāva gaṇetabbato",
  "tika-s0103t4:81_5": "‘‘manogaṇanā’’tipi vuccatīti āha ‘‘manogaṇanāyā’’ti. Piṇḍagaṇanameva dasseti, na",
  "tika-s0103t4:81_6": "vibhāgagaṇanaṁ. Saṅkhātuṁ na sakkā aññehi asaṅkhyeyyābhāvato. Paññāpāramiyā pūritabhāvaṁ",
  "tika-s0103t4:81_7": "dassento itarāsaṁ pūraṇena vinā tassā pūraṇaṁ natthīti ‘‘dasannaṁ pāramīnaṁ pūritattā’’ti",
  "tika-s0103t4:81_8": "āha. Tenāha ‘‘sabbaññutaññāṇassa suppaṭividdhattā’’ti. Ettakanti dassethāti dīpeti",
  "tika-s0103t4:81_9": "thero. Yaṁ pana pāḷiyaṁ ‘‘sākāraṁ sauddesaṁ anussaratī’’ti vuttaṁ, taṁ tassa anussaraṇamattaṁ",
  "tika-s0103t4:81_10": "sandhāya vuttaṁ, na āyuno vassādigaṇanāya paricchindanaṁ tassa avisayabhāvato.",
  "tika-s0103t4:82_0": "158.Tumhākaṁ sammāsambuddhānaṁ yeva anuttarā anaññasādhāraṇattā. Idāni tassā desanāya",
  "tika-s0103t4:82_1": "majjhe bhinnasuvaṇṇassa viya vibhāgābhāvaṁ dassetuṁ ‘‘atītabuddhāpī’’tiādi vuttaṁ.",
  "tika-s0103t4:82_2": "Imināpi kāraṇenāti anuttarabhāvena, aññehi buddhehi ekasadisabhāvena ca.",
  "tika-s0103t4:83_0": "159. Āsavānaṁ ārammaṇabhāvūpagamanena sāsavā. Upecca ādhīyantīti upādhī, dosāropanāni,",
  "tika-s0103t4:83_1": "saha upādhīhīti saupādhikā. Anariyiddhiyañhi attano cittadosena ekacce upārambhaṁ",
  "tika-s0103t4:83_2": "dadanti, svāyamattho kevaṭṭasuttena dīpetabbo. No ‘‘ariyā’’ti vuccati sāsavabhāvato.",
  "tika-s0103t4:83_3": "Niddosehi khīṇāsavehi pavattetabbato niddosā dosehi saha appavattanato. Tato eva",
  "tika-s0103t4:83_4": "anupārambhā. Ariyānaṁ iddhīti ariyiddhīti vuccati.",
  "tika-s0103t4:84_0": "Appaṭikkūlasaññīti iṭṭhasaññī iṭṭhākārena pavattacitto. Paṭikkūleti amanuññe aniṭṭhe",
  "tika-s0103t4:84_1": ". Dhātusaññanti ‘‘dhātuyo’’ti saññaṁ. Upasaṁharatīti upaneti pavatteti. Aniṭṭhasmiṁ",
  "tika-s0103t4:84_2": "vatthusminti aniṭṭhe sattasaññite ārammaṇe. Mettāya vā pharatīti mettaṁ hitesitaṁ",
  "tika-s0103t4:84_3": "upasaṁharanto sabbatthakameva taṁ tattha pharati. Dhātuto vā upasaṁharatīti dhammasabhāvacintanena",
  "tika-s0103t4:84_4": "dhātuso, paccavekkhaṇāya dhātumanasikāraṁ vā tattha pavatteti. Appaṭikkūle satte",
  "tika-s0103t4:84_5": "ñātimittādike yāthāvato dhammasabhāvacintanena aniccasaññāya visabhāgabhūte ‘‘kesādi",
  "tika-s0103t4:84_6": "asucikoṭṭhāsamevā’’ti asubhasaññaṁ pharati asubhamanasikāraṁ pavatteti. Chaḷaṅgupekkhāyāti",
  "tika-s0103t4:84_7": "iṭṭhāniṭṭhachaḷārammaṇāpāthe parisuddhapakatibhāvāvijahanalakkhaṇāya chasu dvāresu",
  "tika-s0103t4:84_8": "pavattanato ‘‘chaḷaṅgupekkhāyā’’ti laddhanāmāya tatramajjhattupekkhāya.",
  "tika-s0103t4:85_0": "Taṁ desananti taṁ dvīsu iddhividhāsu desanappakāraṁ desanāvidhiṁ. Asesaṁ sakalanti",
  "tika-s0103t4:85_1": "asesaṁ niravasesaṁ sampuṇṇaṁ abhivisiṭṭhena ñāṇena jānāti. Asesaṁ abhijānato tato",
  "tika-s0103t4:85_2": "uttari abhiññeyyaṁnatthi. Itoti bhagavato abhiññātato. Añño paramatthavasena dhammo",
  "tika-s0103t4:85_3": "vā paññattivasena puggalo vā ayaṁ nāma yaṁ bhagavā na jānātīti idaṁ natthi na upalabbhati",
  "tika-s0103t4:85_4": "sabbasseva sammadeva tumhehi abhiññātattā. Dvīsu iddhividhāsu abhijānane, desanāyañca",
  "tika-s0103t4:85_5": "bhagavato uttaritaro natthi. Imināpīti pi-saddo na kevalaṁ vuttatthasamuccayattho,",
  "tika-s0103t4:85_6": "atha kho avuttatthasamuccayatthopi daṭṭhabbo. Yaṁ taṁ bhantetiādināpi hi bhagavato",
  "tika-s0103t4:85_7": "guṇadassanaṁ tasseva pasādassa kāraṇavibhāvanaṁ.",
  "tika-s0103t4:86": "Aññathāsatthuguṇadassanādivaṇṇanā",
  "tika-s0103t4:87_0": "160. Pubbe ‘‘etadānuttariyaṁ bhante’’tiādinā yathāvuttabuddhaguṇā dassitā, tato añño",
  "tika-s0103t4:87_1": "evāyaṁ pakāro ‘‘yaṁ taṁ bhante’’tiādinā āraddhoti āha ‘‘aparenāpi ākārenā’’ti. Buddhānaṁ",
  "tika-s0103t4:87_2": "sammāsambodhiyā saddahanato visesato saddhā kulaputtā nāma bodhisattā, mahābodhisattāti",
  "tika-s0103t4:87_3": "adhippāyo. Te hi mahābhinīhārato paṭṭhāya mahābodhiyaṁ sattā āsattā laggā niyatabhāvūpagamanena",
  "tika-s0103t4:87_4": "kenaci asaṁhāriyabhāvato. Yato nesaṁ na kathañci tattha saddhāya aññathattaṁ hoti,",
  "tika-s0103t4:87_5": "eteneva tesaṁ kammaphalaṁ saddhāyapi aññathattābhāvo dīpito daṭṭhabbo. Tasmāti yasmā",
  "tika-s0103t4:87_6": "atisayavacanicchāvasena, ‘‘anuppattaṁ taṁ bhagavatā’’ti saddantarasannidhānena ca",
  "tika-s0103t4:87_7": "visiṭṭhavisayaṁ ‘‘saddhena kulaputtenā’’ti idaṁ padaṁ, tasmā. Lokuttaradhammasamadhigamamūlakattā",
  "tika-s0103t4:87_8": "sabbabuddhaguṇasamadhigamassa ‘‘nava lokuttaradhammā’’ti vuttaṁ. ‘‘Āraddhavīriyenā’’tiādīsu",
  "tika-s0103t4:87_9": "samāsapadesu ‘‘vīriyaṁ thāmo’’tiādīni avayavapadāni. Ādi-saddena parakkamapadaṁ saṅgaṇhāti,",
  "tika-s0103t4:87_10": "na dhorayhapadaṁ. Na hi taṁ vīriyavevacanaṁ, atha kho vīriyavantavācakaṁ. Dhurāya",
  "tika-s0103t4:87_11": "niyuttoti hi dhorayho. Tenāha ‘‘taṁ dhuraṁ vahanasamatthena mahāpurisenā’’ti. Paggahitavīriyenāti",
  "tika-s0103t4:87_12": "asithilavīriyena. Thiravīriyenāti ussoḷhībhāvūpagamanena thirabhāvappattavīriyena.",
  "tika-s0103t4:87_13": "Asamadhurehīti anaññasādhāraṇadhurehi. Paresaṁ asayhasahanā hi lokanāthā. Taṁ sabbaṁ",
  "tika-s0103t4:87_14": "acinteyyāparimeyyabhedaṁ buddhānaṁ guṇajātaṁ. Pāramitā, buddhaguṇā, veneyyasattāti",
  "tika-s0103t4:87_15": "yasmā idaṁ tayaṁ sabbesampi buddhānaṁ samānameva, tasmā āha ‘‘atītānāgata…pe… ūno natthī’’ti.",
  "tika-s0103t4:88_0": "Kāmasukhallikānuyoganti kāmasukhe allīnā hutvā anuyuñjanaṁ. Ko jānāti paralokaṁ ‘‘atthī’’ti,",
  "tika-s0103t4:88_1": "ettha ‘‘ko ekavisayoyaṁ indriyagocaro’’ti evaṁdiṭṭhi hutvāti adhippāyo. Sukhoti iṭṭho",
  "tika-s0103t4:88_2": "sukhāvaho. Paribbājikāyāti tāpasaparibbājikāya taruṇiyā. Mudukāyāti sukhumālāya.",
  "tika-s0103t4:88_3": "Lomasāyāti taruṇamudulomavatiyā. Moḷibandhāhīti moḷiṁ katvā bandhakesāhi. Paricārentīti",
  "tika-s0103t4:88_4": "attano pāricārikaṁ karonti, indriyāni vā tattha parito cārenti. Lāmakanti paṭikiliṭṭhaṁ.",
  "tika-s0103t4:88_5": "Gāmavāsīnaṁ bālānaṁ dhammaṁ. Puthujjanānamidanti pothujjanikaṁ. Yathā pana taṁ ‘‘puthujjanānamida’’nti",
  "tika-s0103t4:88_6": "vattabbataṁ labhati, taṁ dassetuṁ ‘‘puthujjanehi sevitabba’’nti āha. Anariyehi sevitabbanti",
  "tika-s0103t4:88_7": "vā anariyaṁ. Yasmā pana niddosattho ariyattho, tasmā ‘‘anariyanti na niddosa’’nti",
  "tika-s0103t4:88_8": "vuttaṁ. Anatthasaṁyuttanti diṭṭhadhammikasamparāyikādivividhavipulānatthasañhitaṁ.",
  "tika-s0103t4:88_9": "Attakilamathānuyoganti attano kilamathassa khedanassa anuyuñjanaṁ. Dukkhaṁ etassa",
  "tika-s0103t4:88_10": "atthīti dukkhaṁ. Dukkhamanaṁ etassāti dukkhamaṁ.",
  "tika-s0103t4:89_0": "Ābhicetasikānanti abhiceto vuccati abhikkantaṁ visuddhaṁ cittaṁ, adhicittaṁ vā, tasmiṁ",
  "tika-s0103t4:89_1": "abhicetasi jātānīti ābhicetasikāni, abhicetosannissitāni vā. Diṭṭhadhammasukhavihārānanti",
  "tika-s0103t4:89_2": "diṭṭhadhamme sukhavihārānaṁ, diṭṭhadhammo vuccati paccakkho attabhāvo, tattha sukhavihārabhūtānanti",
  "tika-s0103t4:89_3": "attho, rūpāvacarajhānānametaṁ adhivacanaṁ. Tāni hi appetvā nisinnā jhāyino imasmiṁyeva",
  "tika-s0103t4:89_4": "attabhāve asaṁkiliṭṭhaṁ nekkhammasukhaṁ vindanti, tasmā ‘‘diṭṭhadhammasukhavihārānī’’ti",
  "tika-s0103t4:89_5": "vuccantīti. Kathitā ‘‘diṭṭhadhammasukhavihāro’’ti sappītikattā, lokuttaravipākasukhumasañhitattā",
  "tika-s0103t4:89_6": "ca. Saha maggena vipassanāpādakajjhānaṁ kathitaṁ ‘‘cattārome cunda sukhallikānuyogā",
  "tika-s0103t4:89_7": "ekantanibbidāyā’’tiādinā (dī. ni. 3.184) catutthajjhānikaphalasamāpattīti catutthajjhānikā",
  "tika-s0103t4:89_8": "phalasamāpatti diṭṭhadhammasukhavihārabhāvena kathitā. Cattāri rūpāvacarāni ‘‘diṭṭhadhammasukhavihārajjhānānī’’ti",
  "tika-s0103t4:89_9": "kathitānīti attho. Nikāmalābhīti nikāmena lābhī attano icchāvasena lābhī. Icchiticchitakkhaṇe",
  "tika-s0103t4:89_10": "samāpajjituṁ samatthoti attho . Tenāha ‘‘yathākāmalābhī’’ti. Adukkhalābhīti sukheneva",
  "tika-s0103t4:89_11": "paccanīkadhammānaṁ samucchinnattā samāpajjituṁ samattho. Akasiralābhīti akasirānaṁ",
  "tika-s0103t4:89_12": "vipulānaṁ lābhī, yathāparicchedeneva vuṭṭhātuṁ samattho. Ekacco hi lābhīyeva hoti,",
  "tika-s0103t4:89_13": "na pana sakkoti icchiticchitakkhaṇe samāpajjituṁ. Ekacco tathā samāpajjituṁ sakkoti,",
  "tika-s0103t4:89_14": "pāribandhake pana kicchena vikkhambheti. Ekacco tathā ca samāpajjati, pāribandhake",
  "tika-s0103t4:89_15": "ca akiccheneva vikkhambheti , na sakkoti nāḷikayantaṁ viya yathāparicchede vuṭṭhātuṁ.",
  "tika-s0103t4:89_16": "Bhagavā pana sabbaso samucchinnapāribandhakattā vasibhāvassa sammadeva samadhigatattā",
  "tika-s0103t4:89_17": "sabbametaṁ sammadeva sakkoti.",
  "tika-s0103t4:90": "Anuyogadānappakāravaṇṇanā",
  "tika-s0103t4:91_0": "161.Dasasahassilokadhātuyāti imāya lokadhātuyā saddhiṁ imaṁ lokadhātuṁ parivāretvā",
  "tika-s0103t4:91_1": "ṭhitāya dasasahassilokadhātuyā. Jātikhettabhāvena hi taṁ ekajjhaṁ gahetvā ‘‘ekissā",
  "tika-s0103t4:91_2": "lokadhātuyā’’ti vuttaṁ, tattakāya eva jātikhettabhāvo dhammatāvasena veditabbo. ‘‘Pariggahavasenā’’ti",
  "tika-s0103t4:91_3": "keci. Sabbesampi buddhānaṁ tattakaṁ eva jātikhettaṁ. ‘‘Tannivāsīnaṁyeva ca devānaṁ",
  "tika-s0103t4:91_4": "dhammābhisamayo’’ti vadanti. Pakampanadevatūpasaṅkamanādinā jātacakkavāḷena samānayogakkhamaṭṭhānaṁ",
  "tika-s0103t4:91_5": "jātikhettaṁ. Saraseneva āṇāpavattanaṭṭhānaṁ āṇākhettaṁ. Buddhañāṇassa visayabhūtaṁ",
  "tika-s0103t4:91_6": "ṭhānaṁ visayakhettaṁ. Okkamanādīnaṁ channameva gahaṇaṁ nidassanamattaṁ mahābhinīhārādikālepi",
  "tika-s0103t4:91_7": "tassa pakampanalabbhanato. Āṇākhettaṁ nāma, yaṁ ekaccaṁ saṁvaṭṭati, vivaṭṭati ca.",
  "tika-s0103t4:91_8": "Āṇā vattati tannivāsidevatānaṁ sirasā sampaṭicchanena, tañca kho kevalaṁ buddhānaṁ",
  "tika-s0103t4:91_9": "ānubhāveneva, na adhippāyavasena. ‘‘Yāvatā pana ākaṅkheyyā’’ti (a. ni. 3.81) vacanato",
  "tika-s0103t4:91_10": "tato parampi āṇā pavatteyyeva.",
  "tika-s0103t4:92_0": "Nuppajjantīti pana atthīti ‘‘na me ācariyo atthi, sadiso me na vijjatī’’ti (ma. ni.",
  "tika-s0103t4:92_1": "1.285; 2.341; mahāva. 11; kathā. 405) imissā lokadhātuyā ṭhatvā vadantena bhagavatā,",
  "tika-s0103t4:92_2": "imasmiṁyeva sutte ‘‘kiṁ panāvuso, sāriputta, atthetarahi añño samaṇo vā brāhmaṇo",
  "tika-s0103t4:92_3": "vā bhagavatā samasamo sambodhiya’’nti (dī. ni. 3.161) evaṁ puṭṭho ‘‘ahaṁ bhante noti",
  "tika-s0103t4:92_4": "vadeyya’’nti (dī. ni. 3.161) vatvā tassa kāraṇaṁ dassetuṁ ‘‘aṭṭhānametaṁ anavakāso,",
  "tika-s0103t4:92_5": "yaṁ ekissā lokadhātuyā dve arahanto sammāsambuddhā’’ti (dī. ni. 3.161; ma. ni. 3.129;",
  "tika-s0103t4:92_6": "a. ni. 1.277; netti. 57; mi. pa. 5.1.1) imaṁ suttaṁ dassentena dhammasenāpatinā ca",
  "tika-s0103t4:92_7": "buddhakhettabhūtaṁ imaṁ lokadhātuṁ ṭhapetvā aññattha anuppatti vuttā hotīti adhippāyo.",
  "tika-s0103t4:93_0": "Ekatoti saha, ekasmiṁ kāleti attho. So pana kālo kathaṁ paricchinnoti? Carimabhave",
  "tika-s0103t4:93_1": "paṭisandhiggahaṇato paṭṭhāya yāva dhātuparinibbānanti dassento ‘‘tattha bodhipallaṅke’’tiādimāha.",
  "tika-s0103t4:93_2": "Nisinnakālato paṭṭhāyāti paṭilomakkamena vadati. Khettapariggaho katova hoti ‘‘idaṁ",
  "tika-s0103t4:93_3": "buddhānaṁ jātikhetta’’nti. Kena pana pariggaho kato? Uppajjamānena bodhisattena.",
  "tika-s0103t4:93_4": "Parinibbānato paṭṭhāyāti anupādisesāya nibbānadhātuyā parinibbānato paṭṭhāya. Etthantareti",
  "tika-s0103t4:93_5": "carimabhave bodhisattassa paṭisandhiggahaṇaṁ, dhātuparinibbānanti imehi dvīhi paricchinne etasmiṁ antare.",
  "tika-s0103t4:94": "Tipiṭakaantaradhānakathāvaṇṇanā",
  "tika-s0103t4:95_0": "‘‘Na nivāritā’’ti vatvā tattha kāraṇaṁ dassetuṁ ‘‘tīṇi hī’’tiādi vuttaṁ. Paṭipattiantaradhānena",
  "tika-s0103t4:95_1": "sāsanassa osakkitattā aparassa uppatti laddhāvasarā hoti. Paṭipadāti paṭivedhāvahā pubbabhāgapaṭipadā.",
  "tika-s0103t4:96_0": "‘‘Pariyatti pamāṇa’’nti vatvā tamatthaṁ bodhisattaṁ nidassanaṁ katvā dassetuṁ ‘‘yathā’’tiādi",
  "tika-s0103t4:96_1": "vuttaṁ. Tayidaṁ hīnaṁ nidassanaṁ katanti daṭṭhabbaṁ. Niyyānikadhammassa hi ṭhitiṁ",
  "tika-s0103t4:96_2": "dassento aniyyānikadhammaṁ nidasseti.",
  "tika-s0103t4:97_0": "Mātikāya antarahitāyāti ‘‘yo pana bhikkhū’’tiādi (pārā. 39, 44; pāci. 45) nayappavattāya",
  "tika-s0103t4:97_1": "sikkhāpadapāḷimātikāya antarahitāya. Nidānuddesasaṅkhāte pātimokkhe, pabbajjāupasampadākammesu",
  "tika-s0103t4:97_2": "ca sāsanaṁ tiṭṭhati. Yathā vā pātimokkhe dharante eva pabbajjā upasampadā ca, evaṁ",
  "tika-s0103t4:97_3": "sati eva tadubhaye pātimokkhaṁ tadubhayābhāve pātimokkhābhāvato. Tasmā tayidaṁ tayaṁ",
  "tika-s0103t4:97_4": "sāsanassa ṭhitihetūti āha ‘‘pātimokkhapabbajjāupasampadāsu ṭhitāsu sāsanaṁ tiṭṭhatī’’ti.",
  "tika-s0103t4:97_5": "Yasmā vā upasampadādhīnaṁ pātimokkhaṁ anupasampannassa anicchitattā, upasampadā ca",
  "tika-s0103t4:97_6": "pabbajjādhīnā, tasmā pātimokkhe, taṁ siddhiyā siddhāsu pabbajjupasampadāsu ca sāsanaṁ",
  "tika-s0103t4:97_7": "tiṭṭhati. Osakkitaṁ nāmāti pacchimakapaṭivedhasīlabhedadvayaṁ ekato katvā tato paraṁ",
  "tika-s0103t4:97_8": "vinaṭṭhaṁ nāma hoti, pacchimakapaṭivedhato paraṁ paṭivedhasāsanaṁ, pacchimakasīlabhedato",
  "tika-s0103t4:97_9": "paraṁ paṭipattisāsanaṁ vinaṭṭhaṁ nāma hotīti attho.",
  "tika-s0103t4:98": "Sāsanaantarahitavaṇṇanā",
  "tika-s0103t4:99_0": "Etena kāmaṁ ‘‘sāsanaṭṭhitiyā pariyatti pamāṇa’’nti vuttaṁ, pariyatti pana paṭipattihetukāti",
  "tika-s0103t4:99_1": "paṭipattiyā asati sā appatiṭṭhā hoti paṭivedho viya, tasmā paṭipattiantaradhānaṁ",
  "tika-s0103t4:99_2": "sāsanosakkanassa visesakāraṇanti dassetvā tayidaṁ sāsanosakkanaṁ dhātuparinibbānosānanti",
  "tika-s0103t4:99_3": "dassetuṁ ‘‘tīṇi parinibbānānī’’tiādi vuttaṁ. Dhātūnaṁ sannipātanādi buddhānaṁ adhiṭṭhānenevāti veditabbaṁ.",
  "tika-s0103t4:100_0": "Tāti rasmiyo. Kāruññanti paridevanakāruññaṁ. Jambudīpe, dīpantaresu, devanāgabrahmalokesu",
  "tika-s0103t4:100_1": "ca vippakiritvā ṭhitānaṁ dhātūnaṁ mahābodhipallaṅkaṭṭhāne ekajjhaṁ sannipātanaṁ,",
  "tika-s0103t4:100_2": "rasmivissajjanaṁ, tattha tejodhātuyā uṭṭhānaṁ, ekajālibhāvo cāti sabbametaṁ satthu",
  "tika-s0103t4:100_3": "adhiṭṭhānavasenevāti veditabbaṁ.",
  "tika-s0103t4:101_0": "Anacchariyattāti dvīsupi uppajjamānesu acchariyattābhāvadosatoti attho. Buddhā nāma",
  "tika-s0103t4:101_1": "majjhe bhinnasuvaṇṇaṁ viya ekasadisāti tesaṁ desanāpi ekarasā evāti āha ‘‘desanāya",
  "tika-s0103t4:101_2": "ca visesābhāvato’’ti, etena ca anacchariyattameva sādheti. ‘‘Vivādabhāvato’’ti etena",
  "tika-s0103t4:101_3": "vivādābhāvatthaṁ dve ekato na uppajjantīti dasseti.",
  "tika-s0103t4:102": "Tatthāti milindapañhe (mi. pa. 5.1.1). Ekuddesoti eko ekavidho abhinno uddeso. Sesapadesupi eseva nayo.",
  "tika-s0103t4:103_0": "Ekaṁ eva buddhaṁ dhāretīti ekabuddhadhāraṇī, etena evaṁsabhāvā ete buddhaguṇā, yena",
  "tika-s0103t4:103_1": "dutiyaṁ buddhaguṇaṁ dhāretuṁ asamatthā ayaṁ lokadhātūti dasseti. Paccayavisesanipphannānañhi",
  "tika-s0103t4:103_2": "dhammānaṁ sabhāvaviseso na sakkā nivāretunti. ‘‘Na dhāreyyā’’ti vatvā tameva adhāraṇaṁ",
  "tika-s0103t4:103_3": "pariyāyehi pakāsento ‘‘caleyyā’’tiādimāha. Tattha caleyyāti paripphandeyya. Kampeyyāti",
  "tika-s0103t4:103_4": "pavedheyya. Nameyyāti ekapassena natā bhaveyya. Oṇameyyāti osīdeyya. Vinameyyāti",
  "tika-s0103t4:103_5": "vividhā ito cito ca nameyya. Vikireyyāti vātena bhusamuṭṭhi viya vippakireyya. Vidhameyyāti",
  "tika-s0103t4:103_6": "vinasseyya. Viddhaṁseyyāti sabbaso viddhastā bhaveyya. Tathābhūtā ca na katthaci",
  "tika-s0103t4:103_7": "tiṭṭheyyāti āha ‘‘na ṭhānaṁ upagaccheyyā’’ti.",
  "tika-s0103t4:104_0": "Idāni tattha nidassanaṁ dassento ‘‘yathā mahārājā’’tiādimāha. Tattha samupādikāti",
  "tika-s0103t4:104_1": "samaṁ uddhaṁ pajjati pavattatīti samupādikā, udakassa upari samaṁgāminīti attho.",
  "tika-s0103t4:104_2": "Vaṇṇenāti saṇṭhānena. Pamāṇenāti ārohena. Kisathūlenāti kisathūlabhāvena, pariṇāhenāti",
  "tika-s0103t4:104_3": "attho. Dvinnampīti dvepi, dvinnampi vā sarīrabhāraṁ.",
  "tika-s0103t4:105_0": "Chādentanti rocentaṁ ruciṁ uppādentaṁ. Tandīkatoti tena bhojanena tandībhūto. Anoṇamitadaṇḍajātoti",
  "tika-s0103t4:105_1": "yāvadatthabhojanena oṇamituṁ asamatthatāya anoṇamitadaṇḍo viya jāto. Sakiṁbhuttovāti",
  "tika-s0103t4:105_2": "ekaṁ vaḍḍhitakaṁ bhuttamattova mareyyāti. Atidhammabhārenāti dhammena nāma pathavī",
  "tika-s0103t4:105_3": "tiṭṭheyya, sakiṁ teneva calati vinassatīti adhippāyena pucchati. Puna thero ratanaṁ",
  "tika-s0103t4:105_4": "nāma loke kuṭumbaṁ sandhārentaṁ, abhimatañca lokena; taṁ attano garusabhāvatāya sakaṭabhaṅgassa",
  "tika-s0103t4:105_5": "kāraṇaṁ atibhārabhūtaṁ diṭṭhamevaṁ dhammo ca hitasukhavisesehi taṁsamaṅginaṁ dhārento,",
  "tika-s0103t4:105_6": "abhimato ca viññūnaṁ gambhīrappameyyabhāvena garusabhāvattā atibhārabhūto pathavicalanassa",
  "tika-s0103t4:105_7": "kāraṇaṁ hotīti dassento ‘‘idha mahārāja dve sakaṭā’’tiādimāha, eteneva tathāgatassa",
  "tika-s0103t4:105_8": "mātukucchiokkamanādikāle pathavikampanakāraṇaṁ saṁvaṇṇitanti daṭṭhabbaṁ. Ekassāti",
  "tika-s0103t4:105_9": "ekasmā, ekassa vā sakaṭassa ratanaṁ tasmā sakaṭato gahetvāti attho.",
  "tika-s0103t4:106": "Osāritanti uccāritaṁ, kathitanti attho.",
  "tika-s0103t4:107": "Aggoti sabbasattehi aggo.",
  "tika-s0103t4:108_0": "Sabhāvapakatikāti sabhāvabhūtā akittimā pakatikā. Kāraṇamahantattāti kāraṇānaṁ mahantatāya,",
  "tika-s0103t4:108_1": "mahantehi buddhakaradhammehi pāramisaṅkhātehi kāraṇehi buddhaguṇānaṁ nibbattitoti",
  "tika-s0103t4:108_2": "vuttaṁ hoti. Pathaviādīni mahantāni vatthūni, mahantā ca sakkabhāvādayo attano attano",
  "tika-s0103t4:108_3": "visaye ekekāva, evaṁ sammāsambuddhopi mahanto attano visaye eko eva. Ko ca tassa",
  "tika-s0103t4:108_4": "visayo? Buddhabhūmi, yāvatakaṁ vā ñeyyamevaṁ ‘‘ākāso viya anantavisayo bhagavā eko",
  "tika-s0103t4:108_5": "eva hotī’’ti vadanto ‘‘ekissā lokadhātuyā’’ti vuttalokadhātuto aññesupi cakkavāḷesu",
  "tika-s0103t4:108_6": "aparassa buddhassa abhāvaṁ dasseti.",
  "tika-s0103t4:109_0": "‘‘Sammukhā meta’’ntiādinā pavattitaṁ attano byākaraṇaṁ aviparītatthatāya satthari",
  "tika-s0103t4:109_1": "pasāduppādanena sammāpaṭipajjamānassa anukkamena lokuttaradhammāvahampi hotīti āha",
  "tika-s0103t4:109_2": "‘‘dhammassa…pe… paṭipada’’nti. Vādassa anupatanaṁ anuppavatti vādānupātoti āha ‘‘vādoyevā’’ti.",
  "tika-s0103t4:110": "Acchariyaabbhutavaṇṇanā",
  "tika-s0103t4:111_0": "162.Udāyīti nāmaṁ, mahāsarīratāya pana thero mahāudāyīti paññāyittha, yassa vasena",
  "tika-s0103t4:111_1": "vinaye nisīdanassa dasā anuññātā. Pañcavaṇṇāti khuddikādibhedato pañcappakārā. Pītisamuṭṭhānehi",
  "tika-s0103t4:111_2": "paṇītarūpehi atibyāpitadeho ‘‘nirantaraṁ pītiyā phuṭasarīro’’ti vutto, tato evassā",
  "tika-s0103t4:111_3": "pariyāyato pharaṇalakkhaṇampi vuttaṁ. Appa-saddo ‘‘appakasirenevā’’tiādīsu (saṁ.",
  "tika-s0103t4:111_4": "ni. 1.101; 5.158; a. ni. 7.71) viya idha abhāvatthoti āha ‘‘appicchatāti nittaṇhatā’’ti.",
  "tika-s0103t4:111_5": "Tīhākārehīti yathālābhayathābalayathāsāruppappakārehi.",
  "tika-s0103t4:112_0": "Na na katheti kathetiyeva. Cīvarādihetunti cīvaruppādādihetubhūtaṁ payuttakathaṁ",
  "tika-s0103t4:112_1": "na katheti. Veneyyavasenāti vinetabbapuggalavasena. Katheti ‘‘evamayaṁ vinayaṁ upagacchatī’’ti.",
  "tika-s0103t4:112_2": "‘‘Sabbābhibhū sabbavidūhamasmī’’tiādikā (ma. ni. 1.285; 2.341; mahāva. 11; kathā.",
  "tika-s0103t4:112_3": "405; dha. pa. 353) gāthāpi ‘‘dasabalasamannāgato, bhikkhave, tathāgato’’tiādikā (saṁ.",
  "tika-s0103t4:112_4": "ni. 2.21, 22) suttantāpi.",
  "tika-s0103t4:113": "163.Abhikkhaṇanti abhiṇhaṁ. Niggāthakattā, pucchanavissajjanavasena pavattitattā ca ‘‘veyyākaraṇa’’nti vuttaṁ. Sesaṁ sabbaṁ suviññeyyaṁ evāti.",
  "tika-s0103t4:114": "Sampasādanīyasuttavaṇṇanāya līnatthappakāsanā."
}