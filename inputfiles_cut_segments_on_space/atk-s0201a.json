{
  "atk-s0201a:6": "Namo tassa bhagavato arahato sammāsambuddhassa",
  "atk-s0201a:7": "Majjhimanikāye",
  "atk-s0201a:9": "Mūlapaṇṇāsa-aṭṭhakathā",
  "atk-s0201a:10": "(Paṭhamo bhāgo)",
  "atk-s0201a:12": "Ganthārambhakathā",
  "atk-s0201a:13": "Karuṇāsītalahadayaṃ, paññāpajjotavihatamohatamaṃ;",
  "atk-s0201a:14": "Sanarāmaralokagaruṃ, vande sugataṃ gativimuttaṃ.",
  "atk-s0201a:15": "Buddhopi buddhabhāvaṃ, bhāvetvā ceva sacchikatvā ca;",
  "atk-s0201a:16": "Yaṃ upagato gatamalaṃ, vande tamanuttaraṃ dhammaṃ.",
  "atk-s0201a:17": "Sugatassa orasānaṃ, puttānaṃ mārasenamathanānaṃ;",
  "atk-s0201a:18": "Aṭṭhannampi samūhaṃ, sirasā vande ariyasaṅghaṃ.",
  "atk-s0201a:19": "Iti me pasannamatino, ratanattayavandanāmayaṃ puññaṃ;",
  "atk-s0201a:20": "Yaṃ suvihatantarāyo, hutvā tassānubhāvena.",
  "atk-s0201a:21": "Majjhimapamāṇasuttaṅkitassa idha majjhimāgamavarassa;",
  "atk-s0201a:22": "Buddhānubuddhasaṃvaṇṇitassa paravādamathanassa.",
  "atk-s0201a:23": "Atthappakāsanatthaṃ, aṭṭhakathā ādito vasisatehi;",
  "atk-s0201a:24": "Pañcahi yā saṅgītā, anusaṅgītā ca pacchāpi.",
  "atk-s0201a:25": "Sīhaḷadīpaṃ pana ābhatātha vasinā mahāmahindena;",
  "atk-s0201a:26": "Ṭhapitā sīhaḷabhāsāya, dīpavāsīnamatthāya.",
  "atk-s0201a:27": "Apanetvāna tatohaṃ, sīhaḷabhāsaṃ manoramaṃ bhāsaṃ;",
  "atk-s0201a:28": "Tantinayānucchavikaṃ, āropento vigatadosaṃ.",
  "atk-s0201a:29": "Samayaṃ avilomento, therānaṃ theravaṃsadīpānaṃ;",
  "atk-s0201a:30": "Sunipuṇavinicchayānaṃ, mahāvihāre nivāsīnaṃ.",
  "atk-s0201a:31": "Hitvā punappunāgatamatthaṃ, atthaṃ pakāsayissāmi;",
  "atk-s0201a:32": "Sujanassa ca tuṭṭhatthaṃ, ciraṭṭhitatthañca dhammassa.",
  "atk-s0201a:33": "Sīlakathā dhutadhammā, kammaṭṭhānāni ceva sabbāni;",
  "atk-s0201a:34": "Cariyāvidhānasahito, jhānasamāpattivitthāro.",
  "atk-s0201a:35": "Sabbā ca abhiññāyo, paññāsaṅkalananicchayo ceva;",
  "atk-s0201a:36": "Khandhādhātāyatanindriyāni ariyāni ceva cattāri.",
  "atk-s0201a:37": "Saccāni paccayākāradesanā suparisuddhanipuṇanayā;",
  "atk-s0201a:38": "Avimuttatantimaggā, vipassanābhāvanā ceva.",
  "atk-s0201a:39": "Iti pana sabbaṃ yasmā, visuddhimagge mayā suparisuddhaṃ;",
  "atk-s0201a:40": "Vuttaṃ tasmā bhiyyo, na taṃ idha vicārayissāmi.",
  "atk-s0201a:41": "“Majjhe visuddhimaggo, esa catunnampi āgamānañhi;",
  "atk-s0201a:42": "Ṭhatvā pakāsayissati, tattha yathābhāsitamatthaṃ”.",
  "atk-s0201a:43": "Icceva kato tasmā, tampi gahetvāna saddhimetāya;",
  "atk-s0201a:44": "Aṭṭhakathāya vijānatha, majjhimasaṅgītiyā atthanti.",
  "atk-s0201a:45": "Nidānakathā",
  "atk-s0201a:46_0": "1. Tattha majjhimasaṅgīti nāma paṇṇāsato mūlapaṇṇāsā majjhimapaṇṇāsā uparipaṇṇāsāti",
  "atk-s0201a:46_1": "paṇṇāsattayasaṅgahā. Vaggato ekekāya paṇṇāsāya pañca pañca vagge katvā pannarasavaggasamāyogā.",
  "atk-s0201a:46_2": "Suttato diyaḍḍhasuttasataṃ dve ca suttantā. Padato tevīsuttarapañcasatādhikāni asītipadasahassāni. Tenāhu porāṇā –",
  "atk-s0201a:47": "“Asītipadasahassāni, bhiyyo pañcasatāni ca;",
  "atk-s0201a:48": "Puna tevīsati vuttā, padamevaṃ vavatthita”nti.",
  "atk-s0201a:49_0": "Akkharato satta akkharasatasahassāni cattālīsañca sahassāni tepaññāsañca akkharāni.",
  "atk-s0201a:49_1": "Bhāṇavārato asīti bhāṇavārā tevīsapadādhiko ca upaḍḍhabhāṇavāro. Anusandhito pucchānusandhi-ajjhāsayānusandhi-yathānusandhivasena",
  "atk-s0201a:49_2": "saṅkhepato tividho anusandhi. Vitthārato panettha tīṇi anusandhisahassāni nava ca",
  "atk-s0201a:49_3": "satāni honti. Tenāhu porāṇā –",
  "atk-s0201a:50": "“Tīṇi sandhisahassāni, tathā navasatāni ca;",
  "atk-s0201a:51": "Anusandhinayā ete, majjhimassa pakāsitā”ti.",
  "atk-s0201a:52_0": "Tattha paṇṇāsāsu mūlapaṇṇāsā ādi, vaggesu mūlapariyāyavaggo, suttesu mūlapariyāyasuttaṃ.",
  "atk-s0201a:52_1": "Tassāpi “evaṃ me suta”ntiādikaṃ āyasmatā ānandena paṭhamamahāsaṅgītikāle vuttaṃ nidānamādi.",
  "atk-s0201a:52_2": "Sā panesā paṭhamamahāsaṅgīti sumaṅgalavilāsiniyā dīghanikāyaṭṭhakathāya ādimhi vitthāritā.",
  "atk-s0201a:52_3": "Tasmā sā tattha vitthāritanayeneva veditabbā.",
  "atk-s0201a:55": "1. Mūlapariyāyavaggo",
  "atk-s0201a:56": "1. Mūlapariyāyasuttavaṇṇanā",
  "atk-s0201a:57_0": "1. Yaṃ panetaṃ “evaṃ me suta”ntiādikaṃ nidānaṃ. Tattha evanti nipātapadaṃ. Metiādīni",
  "atk-s0201a:57_1": "nāmapadāni. Ukkaṭṭhāyaṃ viharatīti ettha vīti upasaggapadaṃ, haratīti ākhyātapadanti",
  "atk-s0201a:57_2": "iminā tāva nayena padavibhāgo veditabbo.",
  "atk-s0201a:58_0": "Atthato pana evaṃ-saddo tāva upamūpadesasampahaṃsanagarahaṇavacanasampaṭiggahākāranidassanāvadhāraṇādianekatthappabhedo.",
  "atk-s0201a:58_1": "Tathāhesa – “evaṃ jātena maccena kattabbaṃ kusalaṃ bahu”nti evamādīsu upamāyaṃ āgato.",
  "atk-s0201a:58_2": "“Evaṃ te abhikkamitabbaṃ, evaṃ te paṭikkamitabba”ntiādīsu upadese. “Evametaṃ bhagavā,",
  "atk-s0201a:58_3": "evametaṃ sugatā”tiādīsu sampahaṃsane. “Evamevaṃ panāyaṃ vasalī yasmiṃ vā tasmiṃ vā",
  "atk-s0201a:58_4": "tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ bhanteti kho",
  "atk-s0201a:58_5": "te bhikkhū bhagavato paccassosu”ntiādīsu vacanasampaṭiggahe. “Evaṃ byākho ahaṃ, bhante,",
  "atk-s0201a:58_6": "bhagavatā dhammaṃ desitaṃ ājānāmī”tiādīsu ākāre. “Ehi tvaṃ, māṇavaka, yena samaṇo",
  "atk-s0201a:58_7": "ānando tenupasaṅkama, upasaṅkamitvā mama vacanena samaṇaṃ, ānandaṃ, appābādhaṃ appātaṅkaṃ",
  "atk-s0201a:58_8": "lahuṭṭhānaṃ balaṃ phāsuvihāraṃ puccha – ‘subho māṇavo todeyyaputto, bhavantaṃ ānandaṃ,",
  "atk-s0201a:58_9": "appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī’ti, evañca vadehi sādhu",
  "atk-s0201a:58_10": "kira bhavaṃ ānando yena subhassa māṇavassa todeyyaputtassa nivesanaṃ, tenupasaṅkamatu",
  "atk-s0201a:58_11": "anukampaṃ upādāyā”tiādīsu nidassane. “Taṃ kiṃ maññatha, kālāmā, ime dhammā kusalā",
  "atk-s0201a:58_12": "vā akusalā vāti? Akusalā, bhante. Sāvajjā vā anavajjā vāti? Sāvajjā, bhante. Viññugarahitā",
  "atk-s0201a:58_13": "vā viññuppasatthā vāti? Viññugarahitā, bhante. Samattā samādinnā ahitāya dukkhāya",
  "atk-s0201a:58_14": "saṃvattanti no vā, kathaṃ vo ettha hotīti? Samattā, bhante, samādinnā ahitāya dukkhāya",
  "atk-s0201a:58_15": "saṃvattanti, evaṃ no ettha hotī”tiādīsu avadhāraṇe. Svāyamidha ākāranidassanāvadhāraṇesu daṭṭhabbo.",
  "atk-s0201a:59_0": "Tattha ākāraṭṭhena evaṃsaddena etamatthaṃ dīpeti – nānānayanipuṇaṃ anekajjhāsayasamuṭṭhānaṃ",
  "atk-s0201a:59_1": "atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ sabbasattānaṃ",
  "atk-s0201a:59_2": "sakasakabhāsānurūpato sotapathamāgacchantaṃ tassa bhagavato vacanaṃ sabbappakārena",
  "atk-s0201a:59_3": "ko samattho viññātuṃ, sabbathāmena pana sotukāmataṃ janetvāpi evaṃ me sutaṃ, mayāpi",
  "atk-s0201a:59_4": "ekenākārena sutanti.",
  "atk-s0201a:60": "Nidassanaṭṭhena “nāhaṃ sayambhū, na mayā idaṃ sacchikata”nti attānaṃ parimocento evaṃ me sutaṃ, mayāpi evaṃ sutanti idāni vattabbaṃ sakalaṃ suttaṃ nidasseti.",
  "atk-s0201a:61_0": "Avadhāraṇaṭṭhena “etadaggaṃ, bhikkhave, mama sāvakānaṃ bhikkhūnaṃ bahussutānaṃ yadidaṃ",
  "atk-s0201a:61_1": "ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ ānando”ti",
  "atk-s0201a:61_2": "evaṃ bhagavatā, “āyasmā ānando atthakusalo dhammakusalo byañjanakusalo niruttikusalo",
  "atk-s0201a:61_3": "pubbāparakusalo”ti evaṃ dhammasenāpatinā ca pasatthabhāvānurūpaṃ attano dhāraṇabalaṃ",
  "atk-s0201a:61_4": "dassento sattānaṃ sotukamyataṃ janeti “evaṃ me sutaṃ, tañca kho atthato vā byañjanato",
  "atk-s0201a:61_5": "vā anūnamanadhikaṃ, evameva na aññathā daṭṭhabba”nti.",
  "atk-s0201a:62_0": "Me-saddo tīsu atthesu dissati. Tathā hissa “gāthābhigītaṃ me abhojaneyya”ntiādīsu",
  "atk-s0201a:62_1": "mayāti attho. “Sādhu me, bhante bhagavā, saṃkhittena dhammaṃ desetū”tiādīsu mayhanti",
  "atk-s0201a:62_2": "attho. “Dhammadāyādā me, bhikkhave, bhavathā”tiādīsu mamāti attho. Idha pana “mayā",
  "atk-s0201a:62_3": "suta”nti ca “mama suta”nti ca atthadvaye yujjati.",
  "atk-s0201a:63_0": "Sutanti ayaṃ suta-saddo saupasaggo ca anupasaggo ca gamana-vissuta-kilinna-upacitānuyoga-sotaviññeyya-sotadvārānusāraviññātādianekatthappabhedo.",
  "atk-s0201a:63_1": "Tathā hissa “senāya pasuto”tiādīsu gacchantoti attho. “Sutadhammassa passato”tiādīsu",
  "atk-s0201a:63_2": "vissutadhammassāti attho, “avassutā avassutassāti”ādīsu kilinnā kilinnassāti attho.",
  "atk-s0201a:63_3": "“Tumhehi puññaṃ pasutaṃ anappaka”ntiādīsu upacitanti attho. “Ye jhānapasutā dhīrā”tiādīsu",
  "atk-s0201a:63_4": "jhānānuyuttāti attho. “Diṭṭhaṃ sutaṃ muta”ntiādīsu sotaviññeyyanti attho. “Sutadharo",
  "atk-s0201a:63_5": "sutasannicayo”tiādīsu sotadvārānusāraviññātadharoti attho. Idha panassa sotadvārānusārena",
  "atk-s0201a:63_6": "“upadhārita”nti vā “upadhāraṇa”nti vāti attho. Me-saddassa hi mayāti atthe sati “evaṃ",
  "atk-s0201a:63_7": "mayā sutaṃ sotadvārānusārena upadhārita”nti yujjati. Mamāti atthe sati “evaṃ mama",
  "atk-s0201a:63_8": "sutaṃ sotadvārānusārena upadhāraṇa”nti yujjati.",
  "atk-s0201a:64_0": "Evametesu tīsu padesu evanti sotaviññāṇādiviññāṇakiccanidassanaṃ. Meti vuttaviññāṇasamaṅgipuggalanidassanaṃ.",
  "atk-s0201a:64_1": "Sutanti assavanabhāvappaṭikkhepato anūnānadhikāviparītaggahaṇanidassanaṃ. Tathā evanti",
  "atk-s0201a:64_2": "tassā sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṃ.",
  "atk-s0201a:64_3": "Meti attappakāsanaṃ. Sutanti dhammappakāsanaṃ. Ayañhettha saṅkhepo “nānappakārena",
  "atk-s0201a:64_4": "ārammaṇe pavattāya viññāṇavīthiyā mayā na aññaṃ kataṃ, idaṃ pana kataṃ, ayaṃ dhammo suto”ti.",
  "atk-s0201a:65": "Tathā evanti niddisitabbappakāsanaṃ. Meti puggalappakāsanaṃ. Sutanti puggalakiccappakāsanaṃ. Idaṃ vuttaṃ hoti – yaṃ suttaṃ niddisissāmi, taṃ mayā evaṃ sutanti.",
  "atk-s0201a:66_0": "Tathā evanti yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0201a:66_1": "tassa nānākāraniddeso. Evanti hi ayaṃ ākārapaññatti, meti kattuniddeso, sutanti visayaniddeso.",
  "atk-s0201a:66_2": "Ettāvatā nānākārappavattena cittasantānena taṃsamaṅgino kattuvisaye gahaṇasanniṭṭhānaṃ kataṃ hoti.",
  "atk-s0201a:67_0": "Atha vā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.",
  "atk-s0201a:67_1": "Ayaṃ panettha saṅkhepo – mayā savanakiccaviññāṇasamaṅginā puggalena viññāṇavasena",
  "atk-s0201a:67_2": "laddhasavanakiccavohārena sutanti.",
  "atk-s0201a:68_0": "Tattha evanti ca meti ca saccikaṭṭhaparamatthavasena avijjamānapaññatti. Kiñhettha",
  "atk-s0201a:68_1": "taṃ paramatthato atthi, yaṃ evanti vā meti vā niddesaṃ labhetha? Sutanti vijjamānapaññatti.",
  "atk-s0201a:68_2": "Yañhi tamettha sotena upaladdhaṃ, taṃ paramatthato vijjamānanti.",
  "atk-s0201a:69_0": "Tathā evanti ca meti ca taṃ taṃ upādāya vattabbato upādāpaññatti. Sutanti diṭṭhādīni",
  "atk-s0201a:69_1": "upanidhāya vattabbato upanidhāpaññatti. Ettha ca evanti vacanena asammohaṃ dīpeti.",
  "atk-s0201a:69_2": "Na hi sammūḷho nānappakārapaṭivedhasamattho hoti. Sutanti vacanena sutassa asammosaṃ",
  "atk-s0201a:69_3": "dīpeti. Yassa hi sutaṃ sammuṭṭhaṃ hoti, na so kālantarena mayā sutanti paṭijānāti.",
  "atk-s0201a:69_4": "Iccassa asammohena paññāsiddhi, asammosena pana satisiddhi. Tattha paññā pubbaṅgamāya",
  "atk-s0201a:69_5": "satiyā byañjanāvadhāraṇasamatthatā, satipubbaṅgamāya paññāya atthapaṭivedhasamatthatā,",
  "atk-s0201a:69_6": "tadubhayasamatthatāyogena atthabyañjanasampannassa dhammakosassa anupālanasamatthato",
  "atk-s0201a:69_7": "dhammabhaṇḍāgārikattasiddhi.",
  "atk-s0201a:70_0": "Aparo nayo – evanti vacanena yoniso manasikāraṃ dīpeti, ayoniso manasikaroto hi nānappakārapaṭivedhābhāvato.",
  "atk-s0201a:70_1": "Sutanti vacanena avikkhepaṃ dīpeti, vikkhittacittassa savanābhāvato. Tathā hi vikkhittacitto",
  "atk-s0201a:70_2": "puggalo sabbasampattiyā vuccamānopi “na mayā sutaṃ, puna bhaṇathā”ti bhaṇati. Yoniso",
  "atk-s0201a:70_3": "manasikārena cettha attasammāpaṇidhiṃ pubbe ca katapuññataṃ sādheti, sammā apaṇihitattassa",
  "atk-s0201a:70_4": "pubbe akatapuññassa vā tadabhāvato. Avikkhepena pana saddhammassavanaṃ sappurisūpanissayañca",
  "atk-s0201a:70_5": "sādheti. Na hi vikkhittacitto sotuṃ sakkoti, na ca sappurise anupassayamānassa savanaṃ atthīti.",
  "atk-s0201a:71_0": "Aparo nayo – yasmā evanti yassa cittasantānassa nānākārappavattiyā nānatthabyañjanaggahaṇaṃ",
  "atk-s0201a:71_1": "hoti, tassa nānākāraniddesoti vuttaṃ. So ca evaṃ bhaddako ākāro na sammā appaṇihitattano",
  "atk-s0201a:71_2": "pubbe akatapuññassa vā hoti, tasmā evanti iminā bhaddakena ākārena pacchimacakkadvayasampattiṃ",
  "atk-s0201a:71_3": "attano dīpeti, sutanti savanayogena purimacakkadvayasampattiṃ. Na hi appatirūpadese",
  "atk-s0201a:71_4": "vasato sappurisūpanissayavirahitassa vā savanaṃ atthi. Iccassa pacchimacakkadvayasiddhiyā",
  "atk-s0201a:71_5": "āsayasuddhi siddhā hoti. Purimacakkadvayasiddhiyā payogasuddhi. Tāya ca āsayasuddhiyā",
  "atk-s0201a:71_6": "adhigamabyattisiddhi, payogasuddhiyā āgamabyattisiddhi. Iti payogāsayasuddhassa āgamādhigamasampannassa",
  "atk-s0201a:71_7": "vacanaṃ aruṇuggaṃ viya sūriyassa udayato yonisomanasikāro viya ca kusalakammassa",
  "atk-s0201a:71_8": "arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ me sutantiādimāha.",
  "atk-s0201a:72_0": "Aparo nayo – evanti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ",
  "atk-s0201a:72_1": "dīpeti. Sutanti iminā sotabbabhedapaṭivedhadīpakena dhammaniruttipaṭisambhidāsampattisabbhāvaṃ.",
  "atk-s0201a:72_2": "Evanti ca idaṃ yonisomanasikāradīpakaṃ vacanaṃ bhāsamāno – “ete mayā dhammā manasānupekkhitā",
  "atk-s0201a:72_3": "diṭṭhiyā suppaṭividdhā”ti dīpeti. Sutanti idaṃ savanayogadīpakaṃ vacanaṃ bhāsamāno",
  "atk-s0201a:72_4": "– “bahū mayā dhammā sutā dhātā vacasā paricitā”ti dīpeti. Tadubhayenapi atthabyañjanapāripūriṃ",
  "atk-s0201a:72_5": "dīpento savane ādaraṃ janeti. Atthabyañjanaparipuṇṇañhi dhammaṃ ādarena assuṇanto",
  "atk-s0201a:72_6": "mahatā hitā paribāhiro hotīti ādaraṃ janetvā sakkaccaṃ dhammo sotabboti.",
  "atk-s0201a:73_0": "“Evaṃ me suta”nti iminā pana sakalena vacanena āyasmā ānando tathāgatappaveditaṃ",
  "atk-s0201a:73_1": "dhammaṃ attano adahanto asappurisabhūmiṃ atikkamati, sāvakattaṃ paṭijānanto sappurisabhūmiṃ",
  "atk-s0201a:73_2": "okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ",
  "atk-s0201a:73_3": "sutamevetaṃ mayā tasseva pana bhagavato vacana”nti dīpento attānaṃ parimoceti, satthāraṃ",
  "atk-s0201a:73_4": "apadisati, jinavacanaṃ appeti, dhammanettiṃ patiṭṭhāpeti.",
  "atk-s0201a:74_0": "Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto",
  "atk-s0201a:74_1": "“sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa",
  "atk-s0201a:74_2": "āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa",
  "atk-s0201a:74_3": "dhammādhipatino dhammadīpassa dhammasaraṇassa saddhammavaracakkavattino sammāsambuddhassa",
  "atk-s0201a:74_4": "vacanaṃ, na ettha atthe vā dhamme vā pade vā byañjane vā kaṅkhā vā vimati vā kattabbā”ti",
  "atk-s0201a:74_5": "sabbadevamanussānaṃ imasmiṃ dhamme assaddhiyaṃ vināseti, saddhāsampadaṃ uppādetīti. Tenetaṃ vuccati –",
  "atk-s0201a:75": "“Vināsayati assaddhaṃ, saddhaṃ vaḍḍheti sāsane;",
  "atk-s0201a:76": "Evaṃ me sutamiccevaṃ, vadaṃ gotamasāvako”ti.",
  "atk-s0201a:77": "Ekanti gaṇanaparicchedaniddeso. Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –",
  "atk-s0201a:78": "Samavāye khaṇe kāle, samūhe hetudiṭṭhisu;",
  "atk-s0201a:79": "Paṭilābhe pahāne ca, paṭivedhe ca dissati.",
  "atk-s0201a:80_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu",
  "atk-s0201a:80_1": "samavāyo attho. “Ekova kho, bhikkhave, khaṇo ca samayo ca brahmacariyavāsāyā”tiādīsu",
  "atk-s0201a:80_2": "khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.",
  "atk-s0201a:80_3": "“Samayopi kho te, bhaddāli, appaṭividdho ahosi, bhagavā kho sāvatthiyaṃ viharati,",
  "atk-s0201a:80_4": "bhagavāpi maṃ jānissati, ‘bhaddāli, nāma bhikkhu satthusāsane sikkhāya na paripūrakārī’ti,",
  "atk-s0201a:80_5": "ayampi kho te, bhaddāli, samayo appaṭividdho ahosī”tiādīsu hetu. “Tena kho pana samayena",
  "atk-s0201a:80_6": "uggāhamāno paribbājako samaṇamuṇḍikāputto samayappavādake tindukācīre ekasālake mallikāya",
  "atk-s0201a:80_7": "ārāme paṭivasatī”tiādīsu diṭṭhi.",
  "atk-s0201a:81": "“Diṭṭhe dhamme ca yo attho, yo cattho samparāyiko;",
  "atk-s0201a:82": "Atthābhisamayā dhīro, paṇḍitoti pavuccatī”ti. –",
  "atk-s0201a:83_0": "Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṃ. “Dukkhassa",
  "atk-s0201a:83_1": "pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-s0201a:83_2": "Idha panassa kālo attho. Tena saṃvacchara-utu-māsaḍḍhamāsa-ratti-diva-pubbaṇha-majjhanhika-sāyanha-",
  "atk-s0201a:83_3": "paṭhamamajjhimapacchimayāma-muhuttādīsu kālappabhedabhūtesu samayesu ekaṃ samayanti dīpeti.",
  "atk-s0201a:84_0": "Tattha kiñcāpi etesu saṃvaccharādīsu samayesu yaṃ yaṃ suttaṃ yamhi yamhi saṃvacchare",
  "atk-s0201a:84_1": "utumhi māse pakkhe rattibhāge divasabhāge vā vuttaṃ, sabbaṃ taṃ therassa suviditaṃ",
  "atk-s0201a:84_2": "suvavatthāpitaṃ paññāya. Yasmā pana “evaṃ me sutaṃ asukasaṃvacchare asukautumhi asukamāse",
  "atk-s0201a:84_3": "asukapakkhe asukarattibhāge asukadivasabhāge vā”ti evaṃ vutte na sakkā sukhena dhāretuṃ",
  "atk-s0201a:84_4": "vā uddisituṃ vā uddisāpetuṃ vā, bahu ca vattabbaṃ hoti, tasmā ekeneva padena tamatthaṃ",
  "atk-s0201a:84_5": "samodhānetvā “ekaṃ samaya”nti āha.",
  "atk-s0201a:85_0": "Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo",
  "atk-s0201a:85_1": "māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti",
  "atk-s0201a:85_2": "evamādayo bhagavato devamanussesu ativiya suppakāsā anekakālappabhedā eva samayā,",
  "atk-s0201a:85_3": "tesu samayesu desanāsamayasaṅkhātaṃ ekaṃ samayanti dīpeti. Yo cāyaṃ ñāṇakaruṇākiccasamayesu",
  "atk-s0201a:85_4": "aruṇākiccasamayo, attahitaparahitapaṭipattisamayesu parahitapaṭipattisamayo, sannipatitānaṃ",
  "atk-s0201a:85_5": "karaṇīyadvayasamayesu dhammikathāsamayo, desanāpaṭipattisamayesu desanāsamayo, tesupi",
  "atk-s0201a:85_6": "samayesu aññataraṃ sandhāya “ekaṃ samaya”nti āha.",
  "atk-s0201a:86_0": "Kasmā panettha yathā abhidhamme “yasmiṃ samaye kāmāvacara”nti ca ito aññesu suttapadesu",
  "atk-s0201a:86_1": "“yasmiṃ samaye, bhikkhave, bhikkhu vivicceva kāmehī”ti ca bhummavacanena niddeso",
  "atk-s0201a:86_2": "kato, vinaye ca “tena samayena buddho bhagavā”ti karaṇavacanena, tathā akatvā “ekaṃ",
  "atk-s0201a:86_3": "samaya”nti upayogavacananiddeso katoti. Tattha tathā idha ca aññathā atthasambhavato.",
  "atk-s0201a:86_4": "Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho",
  "atk-s0201a:86_5": "ca sambhavati. Adhikaraṇañhi kālattho ca samūhattho ca samayo, tattha vuttānaṃ phassādidhammānaṃ",
  "atk-s0201a:86_6": "khaṇasamavāyahetusaṅkhātassa ca samayassa bhāvena tesaṃ bhāvo lakkhīyati, tasmā tadatthajotanatthaṃ",
  "atk-s0201a:86_7": "tattha bhummavacananiddeso kato.",
  "atk-s0201a:87_0": "Vinaye ca hetuattho karaṇattho ca sambhavati. Yo hi so sikkhāpadapaññattisamayo sāriputtādīhipi",
  "atk-s0201a:87_1": "dubbiññeyyo, tena samayena hetubhūtena karaṇabhūtena ca sikkhāpadāni paññāpayanto",
  "atk-s0201a:87_2": "sikkhāpadapaññattihetuñca apekkhamāno bhagavā tattha tattha vihāsi, tasmā tadatthajotanatthaṃ",
  "atk-s0201a:87_3": "tattha karaṇavacanena niddeso kato.",
  "atk-s0201a:88_0": "Idha pana aññasmiñca evaṃjātike accantasaṃyogattho sambhavati. Yañhi samayaṃ bhagavā",
  "atk-s0201a:88_1": "imaṃ aññaṃ vā suttantaṃ desesi, accantameva taṃ samayaṃ karuṇāvihārena vihāsi, tasmā",
  "atk-s0201a:88_2": "tadatthajotanatthaṃ idha upayogavacananiddeso katoti.",
  "atk-s0201a:89": "Tenetaṃ vuccati –",
  "atk-s0201a:90": "“Taṃ taṃ atthamapekkhitvā, bhummena karaṇena ca;",
  "atk-s0201a:91": "Aññatra samayo vutto, upayogena so idhā”ti.",
  "atk-s0201a:92_0": "Porāṇā pana vaṇṇayanti – “tasmiṃ samaye”ti vā – “tena samayenā”ti vā – “ekaṃ samaya”nti",
  "atk-s0201a:92_1": "vā abhilāpamattabhedo esa, sabbattha bhummameva atthoti. Tasmā “ekaṃ samaya”nti vuttepi",
  "atk-s0201a:92_2": "“ekasmiṃ samaye”ti attho veditabbo.",
  "atk-s0201a:93": "Bhagavāti garu. Garuñhi loke “bhagavā”ti vadanti. Ayañca sabbaguṇavisiṭṭhatāya sabbasattānaṃ garu, tasmā “bhagavā”ti veditabbo. Porāṇehipi vuttaṃ –",
  "atk-s0201a:94": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0201a:95": "Garugāravayutto so, bhagavā tena vuccatī”ti.",
  "atk-s0201a:96": "Apica –",
  "atk-s0201a:97": "“Bhāgyavā bhaggavā yutto, bhagehi ca vibhattavā;",
  "atk-s0201a:98": "Bhattavā vantagamano, bhavesu bhagavā tato”ti. –",
  "atk-s0201a:99": "Imissā gāthāya vasenassa padassa vitthārato attho veditabbo. So ca visuddhimagge buddhānussatiniddese vuttoyeva.",
  "atk-s0201a:100_0": "Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammasarīraṃ",
  "atk-s0201a:100_1": "paccakkhaṃ karoti. Tena – “nayidaṃ atikkantasatthukaṃ pāvacanaṃ, ayaṃ vo satthā”ti",
  "atk-s0201a:100_2": "satthu adassanena ukkaṇṭhitaṃ janaṃ samassāseti.",
  "atk-s0201a:101_0": "Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento",
  "atk-s0201a:101_1": "rūpakāyaparinibbānaṃ sādheti. Tena “evaṃvidhassa nāma ariyadhammassa desako dasabaladharo",
  "atk-s0201a:101_2": "vajirasaṅghātasamānakāyo, sopi bhagavā parinibbuto, kena aññena jīvite āsā janetabbā”ti",
  "atk-s0201a:101_3": "jīvitamadamattaṃ janaṃ saṃvejeti, saddhamme cassa ussāhaṃ janeti.",
  "atk-s0201a:102": "Evanti ca bhaṇanto desanāsampattiṃ niddisati. Me sutanti sāvakasampattiṃ. Ekaṃ samayanti kālasampattiṃ. Bhagavāti desakasampattiṃ.",
  "atk-s0201a:103_0": "Ukkaṭṭhāyaṃ viharatīti ettha ukkāti dīpikā, tañca nagaraṃ “maṅgaladivaso sukhaṇo",
  "atk-s0201a:103_1": "sunakkhattaṃ mā atikkamī”ti rattimpi ukkāsu ṭhitāsu māpitattā ukkaṭṭhāti vuccati.",
  "atk-s0201a:103_2": "Daṇḍadīpikāsu jāletvā dhārīyamānāsu māpitattāti vuttaṃ hoti, tassaṃ ukkaṭṭhāyaṃ.",
  "atk-s0201a:103_3": "Samīpatthe cetaṃ bhummavacanaṃ. Viharatīti avisesena iriyāpathadibbabrahmaariyavihāresu",
  "atk-s0201a:103_4": "aññataravihārasamaṅgiparidīpanametaṃ. Idha pana ṭhānagamananisinnasayanappabhedesu",
  "atk-s0201a:103_5": "riyāpathesu aññatarairiyāpathasamāyogaparidīpanaṃ. Tena ṭhitopi gacchantopi nisinnopi",
  "atk-s0201a:103_6": "sayānopi bhagavā viharaticceva veditabbo. So hi bhagavā ekaṃ iriyāpathabādhanaṃ aññena",
  "atk-s0201a:103_7": "iriyāpathena vicchinditvā aparipatantaṃ attabhāvaṃ harati pavatteti, tasmā viharatīti vuccati.",
  "atk-s0201a:104_0": "Subhagavaneti ettha subhagattā subhagaṃ, sundarasirikattā sundarakāmattā cāti vuttaṃ",
  "atk-s0201a:104_1": "hoti. Tassa hi vanassa sirisampattiyā manussā annapānādīni ādāya divasaṃ tattheva",
  "atk-s0201a:104_2": "chaṇasamajjaussave karontā bhogasukhaṃ anubhonti, sundarasundare cettha kāme patthenti",
  "atk-s0201a:104_3": "“puttaṃ labhāma, dhītaraṃ labhāmā”ti, tesaṃ taṃ tatheva hoti, evaṃ taṃ sundarasirikattā",
  "atk-s0201a:104_4": "sundarakāmattā ca subhagaṃ. Apica bahujanakantatāyapi subhagaṃ. Vanayatīti vanaṃ,",
  "atk-s0201a:104_5": "attasampadāya sattānaṃ bhattiṃ kāreti, attani sinehaṃ uppādetīti attho. Vanute iti",
  "atk-s0201a:104_6": "vā vanaṃ, nānāvidhakusuma-gandhasammodamattakokilādivihaṅgamābhirutehi mandamālutacalitarukkhasākhāviṭapapallavapalāsehi",
  "atk-s0201a:104_7": "ca “etha maṃ paribhuñjathā”ti sabbapāṇino yācati viyāti attho. Subhagañca taṃ vanañcāti",
  "atk-s0201a:104_8": "subhagavanaṃ. Tasmiṃ subhagavane. Vanañca nāma ropimaṃ, sayaṃjātanti duvidhaṃ. Tattha",
  "atk-s0201a:104_9": "veḷuvanajetavanādīni ropimāni. Andhavanamahāvanaañjanavanādīni sayaṃ jātāni. Idampi",
  "atk-s0201a:104_10": "sayaṃjātanti veditabbaṃ.",
  "atk-s0201a:105_0": "Sālarājamūleti ettha sālarukkhopi sāloti vuccati. Yathāha “seyyathāpi, bhikkhave,",
  "atk-s0201a:105_1": "gāmassa vā nigamassa vā avidūre mahantaṃ sālavanaṃ, tañcassa eḷaṇḍehi sañchanna”nti",
  "atk-s0201a:105_2": "“antarena yamakasālāna”nti ca vanappatijeṭṭhakarukkhopi. Yathāha –",
  "atk-s0201a:106": "“Taveva deva vijite, tavevuyyānabhūmiyā;",
  "atk-s0201a:107": "Ujuvaṃsā mahāsālā, nīlobhāsā manoramā”ti. ;",
  "atk-s0201a:108_0": "Yo koci rukkhopi. Yathāha “atha kho taṃ, bhikkhave, māluvabījaṃ aññatarasmiṃ sālamūle",
  "atk-s0201a:108_1": "nipateyyā”ti. Idha pana vanappatijeṭṭhakarukkho adhippeto. Rājasaddo panassa tameva",
  "atk-s0201a:108_2": "jeṭṭhakabhāvaṃ sādheti. Yathāha “suppatiṭṭhitassa kho brāhmaṇa dhammika nigrodharājassā”ti.",
  "atk-s0201a:108_3": "Tattha dvedhā samāso, sālānaṃ rājātipi sālarājā, sālo ca so jeṭṭhakaṭṭhena rājā ca",
  "atk-s0201a:108_4": "itipi sālarājā. Mūlanti samīpaṃ. Ayañhi mūlasaddo, “mūlāni uddhareyya, antamaso usiranāḷimattānipī”tiādīsu",
  "atk-s0201a:108_5": "mūlamūle dissati. “Lobho akusalamūla”ntiādīsu asādhāraṇahetumhi. “Yāva majjhanhike",
  "atk-s0201a:108_6": "kāle chāyā pharati, nivāte paṇṇāni patanti, ettāvatā rukkhamūla”ntiādīsu samīpe.",
  "atk-s0201a:108_7": "Idha pana samīpe adhippeto, tasmā sālarājassa samīpeti evamettha attho daṭṭhabbo.",
  "atk-s0201a:109_0": "Tattha siyā – yadi tāva bhagavā ukkaṭṭhāyaṃ viharati, “subhagavane sālarājamūle”ti",
  "atk-s0201a:109_1": "na vattabbaṃ, atha tattha viharati, “ukkaṭṭhāya”nti na vattabbaṃ, na hi sakkā ubhayattha",
  "atk-s0201a:109_2": "ekaṃ samayaṃ viharitunti. Na kho panetaṃ evaṃ daṭṭhabbaṃ.",
  "atk-s0201a:110_0": "Nanu avocumha “samīpatthe cetaṃ bhummavacana”nti. Tasmā yathā gaṅgāyamunādīnaṃ samīpe",
  "atk-s0201a:110_1": "goyūthāni carantāni “gaṅgāya caranti, yamunāya carantī”ti vuccanti, evamidhāpi yadidaṃ",
  "atk-s0201a:110_2": "ukkaṭṭhāya samīpe subhagavanaṃ sālarājamūlaṃ, tattha viharanto vuccati “ukkaṭṭhāyaṃ",
  "atk-s0201a:110_3": "viharati subhagavane sālarājamūle”ti. Gocaragāmanidassanatthañhissa ukkaṭṭhāvacanaṃ,",
  "atk-s0201a:110_4": "pabbajitānurūpanivāsaṭṭhānanidassanatthaṃ sesavacanaṃ.",
  "atk-s0201a:111_0": "Tattha ukkaṭṭhākittanena āyasmā ānando bhagavato gahaṭṭhānuggahakaraṇaṃ dasseti,",
  "atk-s0201a:111_1": "subhagavanādikittanena pabbajitānuggahakaraṇaṃ. Tathā purimena paccayaggahaṇato attakilamathānuyogavivajjanaṃ,",
  "atk-s0201a:111_2": "pacchimena vatthukāmappahānato kāmasukhallikānuyogavivajjanupāyadassanaṃ. Purimena",
  "atk-s0201a:111_3": "ca dhammadesanābhiyogaṃ, pacchimena vivekādhimuttiṃ. Purimena karuṇāya upagamanaṃ,",
  "atk-s0201a:111_4": "pacchimena paññāya apagamanaṃ. Purimena sattānaṃ hitasukhanipphādanādhimuttataṃ,",
  "atk-s0201a:111_5": "pacchimena parahitasukhakaraṇe nirupalepanaṃ. Purimena dhammikasukhāpariccāganimittaṃ",
  "atk-s0201a:111_6": "phāsuvihāraṃ, pacchimena uttarimanussadhammānuyoganimittaṃ. Purimena manussānaṃ upakārabahulataṃ,",
  "atk-s0201a:111_7": "pacchimena devānaṃ. Purimena loke jātassa loke saṃvaḍḍhabhāvaṃ, pacchimena lokena",
  "atk-s0201a:111_8": "anupalittataṃ. Purimena “ekapuggalo, bhikkhave, loke uppajjamāno uppajjati bahujanahitāya",
  "atk-s0201a:111_9": "bahujanasukhāya lokānukampāya atthāya hitāya sukhāya devamanussānaṃ. Katamo ekapuggalo,",
  "atk-s0201a:111_10": "tathāgato arahaṃ sammāsambuddho”ti vacanato yadatthaṃ bhagavā uppanno, tadatthaparinipphādanaṃ,",
  "atk-s0201a:111_11": "pacchimena yattha uppanno, tadanurūpavihāraṃ. Bhagavā hi paṭhamaṃ lumbinivane, dutiyaṃ",
  "atk-s0201a:111_12": "bodhimaṇḍeti lokiyalokuttarāya uppattiyā vaneyeva uppanno, tenassa vaneyeva vihāraṃ",
  "atk-s0201a:111_13": "dassetīti evamādinā nayenettha atthayojanā veditabbā.",
  "atk-s0201a:112_0": "Tatrāti desakālaparidīpanaṃ. Tañhi yaṃ samayaṃ viharati, tatra samaye. Yasmiñca sālarājamūle",
  "atk-s0201a:112_1": "viharati, tatra sālarājamūleti dīpeti. Bhāsitabbayutte vā desakāle dīpeti. Na hi",
  "atk-s0201a:112_2": "bhagavā ayutte dese kāle vā dhammaṃ bhāsati. “Akālo kho tāva bāhiyā”ti ādicettha",
  "atk-s0201a:112_3": "sādhakaṃ. Khoti padapūraṇamatte avadhāraṇe ādikālatthe vā nipāto. Bhagavāti lokagarudīpanaṃ.",
  "atk-s0201a:112_4": "Bhikkhūti kathāsavanayuttapuggalavacanaṃ. Apicettha, “bhikkhakoti bhikkhu, bhikkhācariyaṃ",
  "atk-s0201a:112_5": "ajjhupagatoti bhikkhū”tiādinā nayena vacanattho veditabbo. Āmantesīti ālapi abhāsi",
  "atk-s0201a:112_6": "sambodhesīti ayamettha attho. Aññatra pana ñāpanepi hoti. Yathāha “āmantayāmi vo,",
  "atk-s0201a:112_7": "bhikkhave, paṭivedayāmi vo, bhikkhave”ti. Pakkosanepi. Yathāha “ehi tvaṃ bhikkhu",
  "atk-s0201a:112_8": "mama vacanena sāriputtaṃ āmantehī”ti.",
  "atk-s0201a:113_0": "Bhikkhavoti āmantanākāradīpanaṃ. Tañca bhikkhanasīlatādiguṇayogasiddhattā vuttaṃ.",
  "atk-s0201a:113_1": "Bhikkhanasīlatāguṇayuttopi hi bhikkhu bhikkhanadhammatāguṇayuttopi. Bhikkhane sādhukāritāguṇayuttopīti",
  "atk-s0201a:113_2": "saddavidū maññanti. Tena ca nesaṃ bhikkhanasīlatādiguṇayogasiddhena vacanena hīnādhikajanasevitaṃ",
  "atk-s0201a:113_3": "vuttiṃ pakāsento uddhatadīnabhāvaniggahaṃ karoti. Bhikkhavoti iminā ca karuṇāvipphārasommahadayanayananipātapubbaṅgamena",
  "atk-s0201a:113_4": "vacanena te attano mukhābhimukhe karoti. Teneva ca kathetukamyatādīpakena vacanena",
  "atk-s0201a:113_5": "nesaṃ sotukamyataṃ janeti. Teneva ca sambodhanaṭṭhena sādhukaṃ savanamanasikārepi",
  "atk-s0201a:113_6": "ne niyojeti. Sādhukasavanamanasikārāyattā hi sāsanasampatti.",
  "atk-s0201a:114_0": "Aparesupi devamanussesu vijjamānesu kasmā bhikkhūyeva āmantesīti ce. Jeṭṭhaseṭṭhāsannasadāsannihitabhāvato.",
  "atk-s0201a:114_1": "Sabbaparisasādhāraṇā hi bhagavato dhammadesanā. Parisāya ca jeṭṭhā bhikkhū, paṭhamuppannattā.",
  "atk-s0201a:114_2": "Seṭṭhā, anagāriyabhāvaṃ ādiṃ katvā satthucariyānuvidhāyakattā sakalasāsanapaṭiggāhakattā",
  "atk-s0201a:114_3": "ca. Āsannā, tattha nisinnesu satthusantikattā. Sadāsannihitā, satthusantikāvacarattāti.",
  "atk-s0201a:114_4": "Apica te dhammadesanāya bhājanaṃ, yathānusiṭṭhaṃ paṭipattisabbhāvato. Visesato ca",
  "atk-s0201a:114_5": "ekacce bhikkhūyeva sandhāya ayaṃ desanātipi te eva āmantesi.",
  "atk-s0201a:115_0": "Tattha siyā – kimatthaṃ pana bhagavā dhammaṃ desento paṭhamaṃ bhikkhū āmantesi, na",
  "atk-s0201a:115_1": "dhammameva desetīti. Satijananatthaṃ. Bhikkhū hi aññaṃ cintentāpi vikkhittacittāpi",
  "atk-s0201a:115_2": "dhammaṃ paccavekkhantāpi kammaṭṭhānaṃ manasikarontāpi nisinnā honti, te anāmantetvā",
  "atk-s0201a:115_3": "dhamme desiyamāne – “ayaṃ desanā kinnidānā kiṃpaccayā katamāya aṭṭhuppattiyā desitā”ti",
  "atk-s0201a:115_4": "sallakkhetuṃ asakkontā duggahitaṃ vā gaṇheyyuṃ, na vā gaṇheyyuṃ. Tena nesaṃ satijananatthaṃ",
  "atk-s0201a:115_5": "bhagavā paṭhamaṃ āmantetvā pacchā dhammaṃ deseti.",
  "atk-s0201a:116_0": "Bhadanteti gāravavacanametaṃ, satthuno paṭivacanadānaṃ vā, apicettha bhikkhavoti",
  "atk-s0201a:116_1": "vadamāno bhagavā te bhikkhū ālapati. Bhadanteti vadamānā te bhagavantaṃ paccālapanti.",
  "atk-s0201a:116_2": "Tathā bhikkhavoti bhagavā ābhāsati. Bhadanteti te paccābhāsanti. Bhikkhavoti paṭivacanaṃ",
  "atk-s0201a:116_3": "dāpeti, bhadanteti paṭivacanaṃ denti. Te bhikkhūti ye bhagavā āmantesi. Bhagavato",
  "atk-s0201a:116_4": "paccassosunti bhagavato āmantanaṃ paṭiassosuṃ, abhimukhā hutvā suṇiṃsu sampaṭicchiṃsu",
  "atk-s0201a:116_5": "paṭiggahesunti attho. Bhagavā etadavocāti bhagavā etaṃ idāni vattabbaṃ sakalaṃ suttaṃ avoca.",
  "atk-s0201a:117_0": "Ettāvatā ca yaṃ āyasmatā ānandena kamalakuvalayujjalavimalasādurasasalilāya pokkharaṇiyā",
  "atk-s0201a:117_1": "sukhāvataraṇatthaṃ nimmalasilātalaracanavilāsasobhitaratanasopānaṃ vippakiṇṇamuttātalasadisavālikākiṇṇapaṇḍarabhūmibhāgaṃ",
  "atk-s0201a:117_2": "titthaṃ viya suvibhattabhittivicitravedikāparikkhittassa nakkhattapathaṃ phusitukāmatāya",
  "atk-s0201a:117_3": "viya, vijambhitasamussayassa pāsādavarassa sukhārohaṇatthaṃ dantamaya-saṇhamuduphalaka-kañcanalatāvinaddha-",
  "atk-s0201a:117_4": "maṇigaṇappabhāsamudayujjalasobhaṃ sopānaṃ viya, suvaṇṇavalayānūpurādisaṅghaṭṭanasaddasammissitakathitahasitamadhurassaragehajanavicaritassa",
  "atk-s0201a:117_5": "uḷāraissariyavibhavasobhitassa mahāgharassa sukhappavesanatthaṃ suvaṇṇarajatamaṇimuttāpavāḷādijutivissaravijjotita-suppatiṭṭhitavisāladvārabāhaṃ",
  "atk-s0201a:117_6": "mahādvāraṃ viya ca atthabyañjanasampannassa buddhānaṃ desanāñāṇagambhīrabhāvasaṃsūcakassa",
  "atk-s0201a:117_7": "imassa suttassa sukhāvagāhaṇatthaṃ kāladesadesakavatthuparisāpadesapaṭimaṇḍitaṃ nidānaṃ",
  "atk-s0201a:117_8": "bhāsitaṃ, tassa atthavaṇṇanā samattā.",
  "atk-s0201a:118": "Suttanikkhepavaṇṇanā",
  "atk-s0201a:119_0": "Idāni “sabbadhammamūlapariyāyaṃ vo”tiādinā nayena bhagavatā nikkhittassa suttassa",
  "atk-s0201a:119_1": "vaṇṇanāya okāso anuppatto. Sā panesā suttavaṇṇanā yasmā suttanikkhepaṃ vicāretvā",
  "atk-s0201a:119_2": "vuccamānā pākaṭā hoti, tasmā suttanikkhepaṃ tāva vicārayissāma. Cattāro hi suttanikkhepā",
  "atk-s0201a:119_3": "attajjhāsayo parajjhāsayo pucchāvasiko aṭṭhuppattikoti.",
  "atk-s0201a:120_0": "Tattha yāni suttāni bhagavā parehi anajjhiṭṭho kevalaṃ attano ajjhāsayeneva kathesi.",
  "atk-s0201a:120_1": "Seyyathidaṃ, ākaṅkheyyasuttaṃ, vatthasuttaṃ, mahāsatipaṭṭhānasuttaṃ, mahāsaḷāyatanavibhaṅgasuttaṃ,",
  "atk-s0201a:120_2": "ariyavaṃsasuttaṃ, sammappadhānasuttantahārako, iddhipādaindriyabalabojjhaṅgamaggaṅgasuttantahārakoti",
  "atk-s0201a:120_3": "evamādīni. Tesaṃ attajjhāsayo nikkhepo.",
  "atk-s0201a:121_0": "Yāni pana “paripakkā kho rāhulassa vimuttiparipācanīyā dhammā, yaṃnūnāhaṃ rāhulaṃ",
  "atk-s0201a:121_1": "uttari āsavānaṃ khaye vineyya”nti evaṃ paresaṃ ajjhāsayaṃ khantiṃ manaṃ abhinīhāraṃ",
  "atk-s0201a:121_2": "bujjhanabhāvañca avekkhitvā parajjhāsayavasena kathitāni. Seyyathidaṃ, cūḷarāhulovādasuttaṃ,",
  "atk-s0201a:121_3": "mahārāhulovādasuttaṃ, dhammacakkappavattanaṃ, dhātuvibhaṅgasuttanti evamādīni. Tesaṃ",
  "atk-s0201a:121_4": "parajjhāsayo nikkhepo.",
  "atk-s0201a:122_0": "Bhagavantaṃ pana upasaṅkamitvā catasso parisā cattāro vaṇṇā nāgā supaṇṇā gandhabbā",
  "atk-s0201a:122_1": "asurā yakkhā mahārājāno tāvatiṃsādayo devā mahābrahmāti evamādayo “bojjhaṅgā bojjhaṅgā”ti,",
  "atk-s0201a:122_2": "bhante, vuccanti. “Nīvaraṇā nīvaraṇā”ti, bhante, vuccanti. Ime nu kho, bhante, pañcupādānakkhandhā.",
  "atk-s0201a:122_3": "“Kiṃ sūdha vittaṃ purisassa seṭṭha”ntiādinā nayena pañhaṃ pucchanti. Evaṃ puṭṭhena",
  "atk-s0201a:122_4": "bhagavatā yāni kathitāni bojjhaṅgasaṃyuttādīni. Yāni vā panaññānipi devatāsaṃyutta-mārasaṃyutta-brahmasaṃyutta-sakkapañha-cūḷavedalla-mahāvedalla-sāmaññaphala-",
  "atk-s0201a:122_5": "āḷavaka-sūciloma-kharalomasuttādīni, tesaṃ pucchāvasiko nikkhepo.",
  "atk-s0201a:123_0": "Yāni panetāni uppannaṃ kāraṇaṃ paṭicca kathitāni. Seyyathidaṃ, dhammadāyādaṃ cūḷasīhanādaṃ",
  "atk-s0201a:123_1": "candūpamaṃ puttamaṃsūpamaṃ dārukkhandhūpamaṃ aggikkhandhūpamaṃ pheṇapiṇḍūpamaṃ pāricchattakūpamanti",
  "atk-s0201a:123_2": "evamādīni. Tesaṃ aṭṭhuppattiko nikkhepo.",
  "atk-s0201a:124_0": "Evamimesu catūsu nikkhepesu imassa suttassa aṭṭhuppattiko nikkhepo. Aṭṭhuppattiyañhi",
  "atk-s0201a:124_1": "idaṃ bhagavatā nikkhittaṃ. Katarāya aṭṭhuppattiyā? Pariyattiṃ nissāya uppanne māne.",
  "atk-s0201a:124_2": "Pañcasatā kira brāhmaṇā tiṇṇaṃ vedānaṃ pāragū aparabhāge bhagavato dhammadesanaṃ",
  "atk-s0201a:124_3": "sutvā kāmesu ādīnavaṃ nekkhamme ca ānisaṃsaṃ sampassamānā bhagavato santike pabbajitvā",
  "atk-s0201a:124_4": "nacirasseva sabbaṃ buddhavacanaṃ uggaṇhitvā pariyattiṃ nissāya mānaṃ uppādesuṃ “yaṃ",
  "atk-s0201a:124_5": "yaṃ bhagavā katheti, taṃ taṃ mayaṃ khippameva jānāma, bhagavā hi tīṇi liṅgāni cattāri",
  "atk-s0201a:124_6": "padāni satta vibhattiyo muñcitvā na kiñci katheti, evaṃ kathite ca amhākaṃ gaṇṭhipadaṃ",
  "atk-s0201a:124_7": "nāma natthī”ti. Te bhagavati agāravā hutvā tato paṭṭhāya bhagavato upaṭṭhānampi dhammassavanampi",
  "atk-s0201a:124_8": "abhiṇhaṃ na gacchanti. Bhagavā tesaṃ taṃ cittacāraṃ ñatvā “abhabbā ime imaṃ mānakhilaṃ",
  "atk-s0201a:124_9": "anupahacca maggaṃ vā phalaṃ vā sacchikātu”nti tesaṃ sutapariyattiṃ nissāya uppannaṃ",
  "atk-s0201a:124_10": "mānaṃ aṭṭhuppattiṃ katvā desanākusalo bhagavā mānabhañjanatthaṃ sabbadhammamūlapariyāyanti desanaṃ ārabhi.",
  "atk-s0201a:125_0": "Tattha sabbadhammamūlapariyāyanti sabbesaṃ dhammānaṃ mūlapariyāyaṃ. Sabbesanti anavasesānaṃ.",
  "atk-s0201a:125_1": "Anavasesavācako hi ayaṃ sabba-saddo. So yena yena sambandhaṃ gacchati, tassa tassa",
  "atk-s0201a:125_2": "anavasesataṃ dīpeti. Yathā, “sabbaṃ rūpaṃ aniccaṃ sabbā vedanā aniccā sabbasakkāyapariyāpannesu",
  "atk-s0201a:125_3": "dhammesū”ti. Dhamma-saddo panāyaṃ pariyatti-sacca-samādhi-paññā-pakati-sabhāvasuññatā-puññāpatti-ñeyyādīsu",
  "atk-s0201a:125_4": "dissati. “Idha bhikkhu dhammaṃ pariyāpuṇāti suttaṃ geyya”ntiādīsu hi dhammasaddo",
  "atk-s0201a:125_5": "pariyattiyaṃ vattati. “Diṭṭhadhammo viditadhammo”tiādīsu saccesu. “Evaṃ dhammā te",
  "atk-s0201a:125_6": "bhagavanto”tiādīsu samādhimhi.",
  "atk-s0201a:126": "“Yassete caturo dhammā, vānarinda yathā tava;",
  "atk-s0201a:127": "Saccaṃ dhammo dhiti cāgo, diṭṭhaṃ so ativattatī”ti. –",
  "atk-s0201a:128": "Ādīsu paññāya.",
  "atk-s0201a:129_0": "“Jātidhammā jarādhammā, atho maraṇadhammino”tiādīsu pakatiyaṃ. “Kusalā dhammā”tiādīsu",
  "atk-s0201a:129_1": "sabhāve. “Tasmiṃ kho pana samaye dhammā hontī”tiādīsu suññatāyaṃ. “Dhammo suciṇṇo",
  "atk-s0201a:129_2": "sukhamāvahātī”tiādīsu puññe. “Dve aniyatā dhammā”tiādīsu āpattiyaṃ. “Sabbe dhammā",
  "atk-s0201a:129_3": "sabbākārena buddhassa bhagavato ñāṇamukhe āpāthaṃ āgacchantī”tiādīsu ñeyye. Idha",
  "atk-s0201a:129_4": "panāyaṃ sabhāve vattati. Tatrāyaṃ vacanattho – attano lakkhaṇaṃ dhārentīti dhammā.",
  "atk-s0201a:129_5": "Mūla-saddo vitthārito eva. Idha panāyaṃ asādhāraṇahetumhi daṭṭhabbo.",
  "atk-s0201a:130_0": "Pariyāyasaddo “madhupiṇḍikapariyāyoti naṃ dhārehī”tiādīsu desanāyaṃ vattati. “Atthi",
  "atk-s0201a:130_1": "khvesa brāhmaṇa, pariyāyo, yena maṃ pariyāyena sammā vadamāno vadeyya akiriyavādo",
  "atk-s0201a:130_2": "samaṇo gotamo”tiādīsu kāraṇe. “Kassa nu kho, ānanda, ajja pariyāyo bhikkhuniyo ovaditu”ntiādīsu",
  "atk-s0201a:130_3": "vāre. Idha pana kāraṇepi desanāyampi vattati. Tasmā “sabbadhammamūlapariyāya”nti",
  "atk-s0201a:130_4": "ettha sabbesaṃ dhammānaṃ asādhāraṇahetusaññitaṃ kāraṇanti vā sabbesaṃ dhammānaṃ kāraṇadesananti",
  "atk-s0201a:130_5": "vā evaṃ attho daṭṭhabbo. Neyyatthattā cassa suttassa, na catubhūmakāpi sabhāvadhammā",
  "atk-s0201a:130_6": "sabbadhammāti veditabbā. Sakkāyapariyāpannā pana tebhūmakā dhammāva anavasesato veditabbā,",
  "atk-s0201a:130_7": "ayamettha adhippāyoti.",
  "atk-s0201a:131_0": "Voti ayaṃ vo-saddo paccattaupayogakaraṇasampadānasāmivacanapadapūraṇesu dissati.",
  "atk-s0201a:131_1": "“Kacci pana vo, anuruddhā, samaggā sammodamānā”tiādīsu hi paccatte dissati. “Gacchatha,",
  "atk-s0201a:131_2": "bhikkhave, paṇāmemi vo”tiādīsu upayoge. “Na vo mama santike vatthabba”ntiādīsu karaṇe.",
  "atk-s0201a:131_3": "“Vanapatthapariyāyaṃ vo, bhikkhave, desessāmī”tiādīsu sampadāne. “Sabbesaṃ vo, sāriputta,",
  "atk-s0201a:131_4": "subhāsita”ntiādīsu sāmivacane. “Ye hi vo ariyā parisuddhakāyakammantā”tiādīsu padapūraṇamatte.",
  "atk-s0201a:131_5": "Idha panāyaṃ sampadāne daṭṭhabbo.",
  "atk-s0201a:132_0": "Bhikkhaveti patissavena abhimukhībhūtānaṃ punālapanaṃ. Desessāmīti desanāpaṭijānanaṃ.",
  "atk-s0201a:132_1": "Idaṃ vuttaṃ hoti, bhikkhave, sabbadhammānaṃ mūlakāraṇaṃ tumhākaṃ desessāmi, dutiyena",
  "atk-s0201a:132_2": "nayena kāraṇadesanaṃ tumhākaṃ desessāmīti. Taṃ suṇāthāti tamatthaṃ taṃ kāraṇaṃ taṃ",
  "atk-s0201a:132_3": "desanaṃ mayā vuccamānaṃ suṇātha. Sādhukaṃ manasi karothāti ettha pana sādhukaṃ sādhūti",
  "atk-s0201a:132_4": "ekatthametaṃ. Ayañca sādhu saddo āyācanasampaṭicchanasampahaṃsanasundaradaḷhīkammādīsu",
  "atk-s0201a:132_5": "dissati. “Sādhu me bhante bhagavā, saṃkhittena dhammaṃ desetū”tiādīsu hi āyācane",
  "atk-s0201a:132_6": "dissati. “Sādhu, bhanteti kho so bhikkhu bhagavato bhāsitaṃ abhinanditvā anumoditvā”tiādīsu",
  "atk-s0201a:132_7": "sampaṭicchane. “Sādhu, sādhu sāriputtā”tiādīsu sampahaṃsane.",
  "atk-s0201a:133": "“Sādhu dhammarucī rājā, sādhu paññāṇavā naro;",
  "atk-s0201a:134": "Sādhu mittānamaddubbho, pāpassākaraṇaṃ sukha”nti.",
  "atk-s0201a:135_0": "Ādīsu sundare. “Tena hi, brāhmaṇa, sādhukaṃ suṇāhī”tiādīsu sādhukasaddoyeva daḷhīkamme,",
  "atk-s0201a:135_1": "āṇattiyantipi vuccati. Idhāpi ayaṃ ettheva daḷhīkamme ca āṇattiyañca attho veditabbo.",
  "atk-s0201a:135_2": "Sundaratthepi vattati. Daḷhīkaraṇatthena hi daḷhamimaṃ dhammaṃ suṇātha suggahitaṃ",
  "atk-s0201a:135_3": "gaṇhantā. Āṇattiatthena mama āṇattiyā suṇātha. Sundaratthena sundaramimaṃ bhaddakaṃ",
  "atk-s0201a:135_4": "dhammaṃ suṇāthāti evaṃ dīpitaṃ hoti.",
  "atk-s0201a:136_0": "Manasi karothāti āvajjetha, samannāharathāti attho, avikkhittacittā hutvā nisāmetha",
  "atk-s0201a:136_1": "citte karothāti adhippāyo. Idānettha taṃ suṇāthāti sotindriyavikkhepavāraṇametaṃ.",
  "atk-s0201a:136_2": "Sādhukaṃ manasi karothāti manasikāre daḷhīkammaniyojanena manindriyavikkhepavāraṇaṃ.",
  "atk-s0201a:136_3": "Purimañcettha byañjanavipallāsaggāhavāraṇaṃ, pacchimaṃ atthavipallāsaggāhavāraṇaṃ.",
  "atk-s0201a:136_4": "Purimena ca dhammassavane niyojeti, pacchimena sutānaṃ dhammānaṃ dhāraṇūpaparikkhādīsu.",
  "atk-s0201a:136_5": "Purimena ca sabyañjano ayaṃ dhammo, tasmā savanīyoti dīpeti. Pacchimena sāttho, tasmā",
  "atk-s0201a:136_6": "manasi kātabboti. Sādhukapadaṃ vā ubhayapadehi yojetvā yasmā ayaṃ dhammo dhammagambhīro",
  "atk-s0201a:136_7": "desanāgambhīro ca, tasmā suṇātha sādhukaṃ, yasmā atthagambhīro paṭivedhagambhīro",
  "atk-s0201a:136_8": "ca, tasmā sādhukaṃ manasi karothāti evaṃ yojanā veditabbā.",
  "atk-s0201a:137_0": "Bhāsissāmīti desessāmi. “Taṃ suṇāthā”ti ettha paṭiññātaṃ desanaṃ na saṃkhittatova",
  "atk-s0201a:137_1": "desessāmi, apica kho vitthāratopi naṃ bhāsissāmīti vuttaṃ hoti, saṅkhepavitthāravācakāni",
  "atk-s0201a:137_2": "hi etāni padāni. Yathāha vaṅgīsatthero –",
  "atk-s0201a:138": "“Saṃkhittenapi deseti, vitthārenapi bhāsati;",
  "atk-s0201a:139": "Sāḷikāyiva nigghoso, paṭibhānaṃ udīrayī”ti. ;",
  "atk-s0201a:140_0": "Evaṃ vutte ussāhajātā hutvā evaṃ bhanteti kho te bhikkhū bhagavato paccassosuṃ satthu",
  "atk-s0201a:140_1": "vacanaṃ sampaṭicchiṃsu, paṭiggahesunti vuttaṃ hoti. Atha nesaṃ bhagavā etadavoca",
  "atk-s0201a:140_2": "etaṃ idāni vattabbaṃ idha bhikkhavotiādikaṃ sakalaṃ suttaṃ avoca. Tattha idhāti desāpadese",
  "atk-s0201a:140_3": "nipāto. Svāyaṃ katthaci lokaṃ upādāya vuccati. Yathāha – “idha tathāgato loke uppajjatī”ti.",
  "atk-s0201a:140_4": "Katthaci sāsanaṃ. Yathāha – “idheva, bhikkhave, samaṇo, idha dutiyo samaṇo”ti. Katthaci okāsaṃ. Yathāha –",
  "atk-s0201a:141": "“Idheva tiṭṭhamānassa, devabhūtassa me sato;",
  "atk-s0201a:142": "Punarāyu ca me laddho, evaṃ jānāhi mārisā”ti. ;",
  "atk-s0201a:143": "Katthaci padapūraṇamattameva. Yathāha “idhāhaṃ – bhikkhave, bhuttāvī assaṃ pavārito”ti. Idha pana lokaṃ upādāya vuttoti veditabbo.",
  "atk-s0201a:144_0": "2. Bhikkhaveti yathāpaṭiññātaṃ desanaṃ desetuṃ puna bhikkhū ālapati. Ubhayenāpi,",
  "atk-s0201a:144_1": "bhikkhave, imasmiṃ loketi vuttaṃ hoti. Assutavā puthujjanoti ettha pana āgamādhigamābhāvā",
  "atk-s0201a:144_2": "ñeyyo assutavā iti. Yassa hi khandhadhātuāyatanasaccapaccayākārasatipaṭṭhānādīsu",
  "atk-s0201a:144_3": "uggahaparipucchāvinicchayarahitattā maññanāpaṭisedhako neva āgamo, paṭipattiyā adhigantabbassa",
  "atk-s0201a:144_4": "anadhigatattā neva adhigamo atthi. So āgamādhigamābhāvā ñeyyo assutavā iti. Svāyaṃ –",
  "atk-s0201a:145": "Puthūnaṃ jananādīhi, kāraṇehi puthujjano;",
  "atk-s0201a:146": "Puthujjanantogadhattā, puthuvāyaṃ jano iti.",
  "atk-s0201a:147_0": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha",
  "atk-s0201a:147_1": "– puthu kilese janentīti puthujjanā, puthu avihatasakkāyadiṭṭhikāti puthujjanā, puthu",
  "atk-s0201a:147_2": "satthārānaṃ mukhamullokikāti puthujjanā, puthu sabbagatīhi avuṭṭhitāti puthujjanā,",
  "atk-s0201a:147_3": "puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā,",
  "atk-s0201a:147_4": "puthu nānāsantāpehi santappantīti puthujjanā, puthu nānāpariḷāhehi paridayhantīti",
  "atk-s0201a:147_5": "puthujjanā, puthu pañcasu kāmaguṇesu rattā giddhā gadhitā mucchitā ajjhosannā laggā",
  "atk-s0201a:147_6": "lagitā palibuddhāti puthujjanā, puthu pañcahi nīvaraṇehi āvuṭā nivutā ovutā pihitā",
  "atk-s0201a:147_7": "paṭicchannā paṭikujjitāti puthujjanāti. Puthūnaṃ vā gaṇanapathamatītānaṃ ariyadhammaparammukhānaṃ",
  "atk-s0201a:147_8": "nīcadhammasamācārānaṃ janānaṃ antogadhattāpi puthujjanā. Puthu vā ayaṃ, visuṃyeva",
  "atk-s0201a:147_9": "saṅkhaṃ gato, visaṃsaṭṭho sīlasutādiguṇayuttehi ariyehi janotipi puthujjano. Evametehi",
  "atk-s0201a:147_10": "“assutavā puthujjano”ti dvīhipi padehi yete –",
  "atk-s0201a:148": "Duve puthujjanā vuttā, buddhenādiccabandhunā;",
  "atk-s0201a:149": "Andho puthujjano eko, kalyāṇeko puthujjanoti. –",
  "atk-s0201a:150_0": "Dve puthujjanā vuttā. Tesu andhaputhujjano vutto hotīti veditabbo. Ariyānaṃ adassāvītiādīsu",
  "atk-s0201a:150_1": "ariyāti ārakattā kilesehi, anaye nairiyanato, aye iriyanato, sadevakena ca lokena",
  "atk-s0201a:150_2": "araṇīyato buddhā ca paccekabuddhā ca buddhasāvakā ca vuccanti, buddhā eva vā idha",
  "atk-s0201a:150_3": "ariyā. Yathāha “sadevake, bhikkhave, loke…pe… tathāgato ariyoti vuccatī”ti. Sappurisāti",
  "atk-s0201a:150_4": "ettha pana paccekabuddhā tathāgatasāvakā ca “sappurisā”ti veditabbā. Te hi lokuttaraguṇayogena",
  "atk-s0201a:150_5": "sobhanā purisāti sappurisā. Sabbeva vā ete dvedhāpi vuttā. Buddhāpi hi ariyā ca sappurisā",
  "atk-s0201a:150_6": "ca, paccekabuddhā buddhasāvakāpi. Yathāha –",
  "atk-s0201a:151": "“Yo ve kataññū katavedi dhīro,",
  "atk-s0201a:152": "Kalyāṇamitto daḷhabhatti ca hoti;",
  "atk-s0201a:153": "Dukhitassa sakkacca karoti kiccaṃ,",
  "atk-s0201a:154": "Tathāvidhaṃ sappurisaṃ vadantī”ti. ;",
  "atk-s0201a:155_0": "Kalyāṇamitto daḷhabhatti ca hotīti ettāvatā hi buddhasāvako vutto, kataññutādīhi",
  "atk-s0201a:155_1": "paccekabuddhā buddhāti. Idāni yo tesaṃ ariyānaṃ adassanasīlo, na ca dassane sādhukārī,",
  "atk-s0201a:155_2": "so ariyānaṃ adassāvīti veditabbo. So ca cakkhunā adassāvī ñāṇena adassāvīti duvidho,",
  "atk-s0201a:155_3": "tesu ñāṇena adassāvī idha adhippeto. Maṃsacakkhunā hi dibbacakkhunā vā ariyā diṭṭhāpi",
  "atk-s0201a:155_4": "adiṭṭhāva honti. Tesaṃ cakkhūnaṃ vaṇṇamattaggahaṇato, na ariyabhāvagocarato. Soṇasiṅgālādayopi",
  "atk-s0201a:155_5": "ca cakkhunā ariye passanti. Na ca te ariyānaṃ dassāvino.",
  "atk-s0201a:156_0": "Tatridaṃ vatthu – cittalapabbatavāsino kira khīṇāsavattherassa upaṭṭhāko vuḍḍhapabbajito",
  "atk-s0201a:156_1": "ekadivasaṃ therena saddhiṃ piṇḍāya caritvā therassa pattacīvaraṃ gahetvā piṭṭhito",
  "atk-s0201a:156_2": "āgacchanto theraṃ pucchi “ariyā nāma, bhante, kīdisā”ti. Thero āha “idhekacco mahallako",
  "atk-s0201a:156_3": "ariyānaṃ pattacīvaraṃ gahetvā vattapaṭipattiṃ katvā sahacarantopi neva ariye jānāti,",
  "atk-s0201a:156_4": "evaṃ dujjānā, āvuso, ariyā”ti. Evaṃ vuttepi so neva aññāsi. Tasmā na cakkhunā dassanaṃ",
  "atk-s0201a:156_5": "dassanaṃ, ñāṇena dassanameva dassanaṃ. Yathāha “kiṃ te, vakkali, iminā pūtikāyena",
  "atk-s0201a:156_6": "diṭṭhena, yo kho, vakkali, dhammaṃ passati, so maṃ passatī”ti. Tasmā cakkhunā passantopi",
  "atk-s0201a:156_7": "ñāṇena ariyehi diṭṭhaṃ aniccādilakkhaṇaṃ apassanto ariyādhigatañca dhammaṃ anadhigacchanto",
  "atk-s0201a:156_8": "ariyakaradhammānaṃ ariyabhāvassa ca adiṭṭhattā “ariyānaṃ adassāvī”ti veditabbo.",
  "atk-s0201a:157": "Ariyadhammassa akovidoti satipaṭṭhānādibhede ariyadhamme akusalo. Ariyadhamme avinītoti ettha pana –",
  "atk-s0201a:158": "Duvidho vinayo nāma, ekamekettha pañcadhā;",
  "atk-s0201a:159": "Abhāvato tassa ayaṃ, “avinīto”ti vuccati.",
  "atk-s0201a:160_0": "Ayañhi saṃvaravinayo pahānavinayoti duvidho vinayo. Ettha ca duvidhepi vinaye ekameko",
  "atk-s0201a:160_1": "vinayo pañcadhā bhijjati. Saṃvaravinayopi hi sīlasaṃvaro satisaṃvaro ñāṇasaṃvaro",
  "atk-s0201a:160_2": "khantisaṃvaro vīriyasaṃvaroti pañcavidho. Pahānavinayopi tadaṅgapahānaṃ vikkhambhanapahānaṃ",
  "atk-s0201a:160_3": "samucchedapahānaṃ paṭippassaddhipahānaṃ nissaraṇapahānanti pañcavidho.",
  "atk-s0201a:161": "Tattha “iminā pātimokkhasaṃvarena upeto hoti samupeto”ti ayaṃ sīlasaṃvaro. “Rakkhati cakkhundriyaṃ cakkhundriye saṃvaraṃ āpajjatī”ti ayaṃ satisaṃvaro.",
  "atk-s0201a:162": "“Yāni sotāni lokasmiṃ, (ajitāti bhagavā)",
  "atk-s0201a:163": "Sati tesaṃ nivāraṇaṃ;",
  "atk-s0201a:164": "Sotānaṃ saṃvaraṃ brūmi,",
  "atk-s0201a:165": "Paññāyete pidhīyare”ti. ;",
  "atk-s0201a:166_0": "Ayaṃ ñāṇasaṃvaro. “Khamo hoti sītassa uṇhassā”ti ayaṃ khantisaṃvaro. “Uppannaṃ kāmavitakkaṃ",
  "atk-s0201a:166_1": "nādhivāsetī”ti ayaṃ vīriyasaṃvaro. Sabbopi cāyaṃ saṃvaro yathāsakaṃ saṃvaritabbānaṃ",
  "atk-s0201a:166_2": "vinetabbānañca kāyaduccaritādīnaṃ saṃvaraṇato “saṃvaro”, vinayanato “vinayo”ti vuccati.",
  "atk-s0201a:166_3": "Evaṃ tāva saṃvaravinayo pañcadhā bhijjatīti veditabbo.",
  "atk-s0201a:167_0": "Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokeneva tamassa,",
  "atk-s0201a:167_1": "tena tena vipassanāñāṇena tassa tassa anatthassa pahānaṃ. Seyyathidaṃ, nāmarūpavavatthānena",
  "atk-s0201a:167_2": "sakkāyadiṭṭhiyā, paccayapariggahena ahetuvisamahetudiṭṭhīnaṃ, tasseva aparabhāgena",
  "atk-s0201a:167_3": "kaṅkhāvitaraṇena kathaṃkathībhāvassa, kalāpasammasanena “ahaṃ mamā”ti gāhassa, maggāmaggavavatthānena",
  "atk-s0201a:167_4": "amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,",
  "atk-s0201a:167_5": "bhayadassanena sabhaye abhayasaññāya, ādīnavadassanena assādasaññāya, nibbidānupassanāya",
  "atk-s0201a:167_6": "abhiratisaññāya, muccitukamyatāñāṇena amuccitukamyatāya, upekkhāñāṇena anupekkhāya,",
  "atk-s0201a:167_7": "anulomena dhammaṭṭhitiyaṃ nibbāne ca paṭilomabhāvassa, gotrabhunā saṅkhāranimittaggāhassa",
  "atk-s0201a:167_8": "pahānaṃ, etaṃ tadaṅgapahānaṃnāma.",
  "atk-s0201a:168": "Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ, etaṃ vikkhambhanapahānaṃ nāma.",
  "atk-s0201a:169_0": "Yaṃ catunnaṃ ariyamaggānaṃ bhāvitattā taṃtaṃmaggavato attano attano santāne “diṭṭhigatānaṃ",
  "atk-s0201a:169_1": "pahānāyā”tiādinā nayena vuttassa samudayapakkhikassa kilesagaṇassa accantaṃ appavattibhāvena",
  "atk-s0201a:169_2": "pahānaṃ, idaṃ samucchedapahānaṃ nāma. Yaṃ pana phalakkhaṇe paṭippassaddhattaṃ kilesānaṃ,",
  "atk-s0201a:169_3": "etaṃ paṭippassaddhipahānaṃ nāma. Yaṃ sabbasaṅkhatanissaṭattā pahīnasabbasaṅkhataṃ",
  "atk-s0201a:169_4": "nibbānaṃ etaṃ nissaraṇapahānaṃ nāma. Sabbampi cetaṃ pahānaṃ yasmā cāgaṭṭhena pahānaṃ,",
  "atk-s0201a:169_5": "vinayanaṭṭhena vinayo, tasmā “pahānavinayo”ti vuccati. Taṃtaṃpahānavato vā tassa",
  "atk-s0201a:169_6": "tassa vinayassa sambhavatopetaṃ “pahānavinayo”ti vuccati. Evaṃ pahānavinayopi pañcadhā",
  "atk-s0201a:169_7": "bhijjatīti veditabbo.",
  "atk-s0201a:170_0": "Evamayaṃ saṅkhepato duvidho, bhedato ca dasavidho vinayo bhinnasaṃvarattā pahātabbassa",
  "atk-s0201a:170_1": "ca appahīnattā yasmā etassa assutavato puthujjanassa natthi, tasmā abhāvato tassa",
  "atk-s0201a:170_2": "ayaṃ avinītoti vuccatīti. Esa nayo sappurisānaṃ adassāvī sappurisadhammassa akovido",
  "atk-s0201a:170_3": "sappurisadhamme avinītoti etthapi. Ninnānākaraṇañhi etaṃ atthato. Yathāha “yeva te",
  "atk-s0201a:170_4": "ariyā, teva te sappurisā. Yeva te sappurisā, teva te ariyā. Yo eva so ariyānaṃ dhammo,",
  "atk-s0201a:170_5": "so eva so sappurisānaṃ dhammo. Yo eva so sappurisānaṃ dhammo, so eva so ariyānaṃ",
  "atk-s0201a:170_6": "dhammo. Yeva te ariyavinayā, teva te sappurisavinayā. Yeva te sappurisavinayā, teva",
  "atk-s0201a:170_7": "te ariyavinayā. Ariyeti vā sappuriseti vā, ariyadhammeti vā sappurisadhammeti vā,",
  "atk-s0201a:170_8": "ariyavinayeti vā sappurisavinayeti vā esese eke ekatthe same samabhāge tajjāte taññevā”ti.",
  "atk-s0201a:171_0": "“Kasmā pana bhagavā sabbadhammamūlapariyāyaṃ vo, bhikkhave, desessāmī”ti vatvā taṃ",
  "atk-s0201a:171_1": "adesetvāva “idha, bhikkhave, assutavā puthujjano ariyānaṃ adassāvī”ti evaṃ puthujjanaṃ",
  "atk-s0201a:171_2": "niddisīti? Puggalādhiṭṭhānāya dhammadesanāya tamatthaṃ āvikātuṃ. Bhagavato hi dhammādhiṭṭhānā",
  "atk-s0201a:171_3": "dhammadesanā, dhammādhiṭṭhānā puggaladesanā, puggalādhiṭṭhānā puggaladesanā, puggalādhiṭṭhānā",
  "atk-s0201a:171_4": "dhammadesanāti dhammapuggalavaseneva tāva catubbidhā desanā.",
  "atk-s0201a:172_0": "Tattha, “tisso imā, bhikkhave, vedanā. Katamā tisso? Sukhā vedanā dukkhā vedanā adukkhamasukhā",
  "atk-s0201a:172_1": "vedanā. Imā kho, bhikkhave, tisso vedanā”ti evarūpī dhammādhiṭṭhānā dhammadesanā",
  "atk-s0201a:172_2": "veditabbā. “Cha dhātuyo ayaṃ putiso cha phassāyatano aṭṭhārasa manopavicāro caturādhiṭṭhāno”ti",
  "atk-s0201a:172_3": "evarūpī dhammādhiṭṭhānā puggaladesanā. “Tayome, bhikkhave, puggalā santo saṃvijjamānā",
  "atk-s0201a:172_4": "lokasmiṃ. Katame tayo? Andho ekacakkhu dvicakkhu. Katamo ca, bhikkhave, puggalo andho”ti?",
  "atk-s0201a:172_5": "evarūpī puggalādhiṭṭhānā puggaladesanā. “Katamañca, bhikkhave, duggatibhayaṃ? Idha,",
  "atk-s0201a:172_6": "bhikkhave, ekacco iti paṭisañcikkhati, kāyaduccaritassa kho pāpako vipāko abhisamparāyaṃ…pe…",
  "atk-s0201a:172_7": "suddhamattānaṃ pariharati. Idaṃ vuccati, bhikkhave, duggatibhaya”nti evarūpī puggalādhiṭṭhānā dhammadesanā.",
  "atk-s0201a:173_0": "Svāyaṃ idha yasmā puthujjano apariññātavatthuko, apariññāmūlikā ca idhādhippetānaṃ",
  "atk-s0201a:173_1": "sabbadhammānaṃ mūlabhūtā maññanā hoti, tasmā puthujjanaṃ dassetvā puggalādhiṭṭhānāya",
  "atk-s0201a:173_2": "desanāya tamatthaṃ āvikātuṃ, “idha, bhikkhave, assutavā puthujjano ariyānaṃ adassāvī”ti",
  "atk-s0201a:173_3": "evaṃ puthujjanaṃ niddisīti veditabbo.",
  "atk-s0201a:174": "Suttanikkhepavaṇṇanā niṭṭhitā.",
  "atk-s0201a:175": "Pathavīvāravaṇṇanā",
  "atk-s0201a:176_0": "Evaṃ puthujjanaṃ niddisitvā idāni tassa pathavīādīsu vatthūsu sabbasakkāyadhammajanitaṃ",
  "atk-s0201a:176_1": "maññanaṃ dassento, pathaviṃ pathavitotiādimāha. Tattha lakkhaṇapathavī sasambhārapathavī",
  "atk-s0201a:176_2": "ārammaṇapathavī sammutipathavīti catubbidhā pathavī. Tāsu “katamā ca, āvuso, ajjhattikā",
  "atk-s0201a:176_3": "pathavīdhātu? Yaṃ ajjhattaṃ paccattaṃ kakkhaḷaṃ kharigata”ntiādīsu vuttā lakkhaṇapathavī.",
  "atk-s0201a:176_4": "“Pathaviṃ khaṇeyya vā khaṇāpeyya vā”tiādīsu vuttā sasambhārapathavī. Ye ca kesādayo",
  "atk-s0201a:176_5": "vīsati koṭṭhāsā, ayolohādayo ca bāhirā. Sā hi vaṇṇādīhi sambhārehi saddhiṃ pathavīti",
  "atk-s0201a:176_6": "sasambhārapathavī. “Pathavīkasiṇameko sañjānātī”tiādīsu āgatā pana ārammaṇapathavī,",
  "atk-s0201a:176_7": "nimittapathavītipi vuccati. Pathavīkasiṇajjhānalābhī devaloke nibbatto āgamanavasena",
  "atk-s0201a:176_8": "pathavīdevatāti nāmaṃ labhati. Ayaṃ sammutipathavīti veditabbā. Sā sabbāpi idha labbhati.",
  "atk-s0201a:176_9": "Tāsu yaṃkañci pathaviṃ ayaṃ puthujjano pathavito sañjānāti, pathavīti sañjānāti,",
  "atk-s0201a:176_10": "pathavībhāgena sañjānāti, lokavohāraṃ gahetvā saññāvipallāsena sañjānāti pathavīti.",
  "atk-s0201a:176_11": "Evaṃ pathavībhāgaṃ amuñcantoyeva vā etaṃ “sattoti vā sattassā”ti vā ādinā nayena",
  "atk-s0201a:176_12": "sañjānāti. Kasmā evaṃ sañjānātīti na vattabbaṃ. Ummattako viya hi puthujjano. So",
  "atk-s0201a:176_13": "yaṃkiñci yena kenaci ākārena gaṇhāti. Ariyānaṃ adassāvitādibhedameva vā ettha kāraṇaṃ.",
  "atk-s0201a:176_14": "Yaṃ vā parato “apariññātaṃ tassā”ti vadantena bhagavatāva vuttaṃ.",
  "atk-s0201a:177_0": "Pathaviṃ pathavito saññatvāti so taṃ pathaviṃ evaṃ viparītasaññāya sañjānitvā, “saññānidānā",
  "atk-s0201a:177_1": "hi papañcasaṅkhā”ti vacanato aparabhāge thāmapattehi taṇhāmānadiṭṭhipapañcehi idha",
  "atk-s0201a:177_2": "maññanānāmena vuttehi maññati kappeti vikappeti, nānappakārato aññathā gaṇhāti. Tena",
  "atk-s0201a:177_3": "vuttaṃ “pathaviṃ maññatī”ti. Evaṃ maññato cassa tā maññanā oḷārikanayena dassetuṃ",
  "atk-s0201a:177_4": "“yā ayaṃ kesā lomā”tiādinā nayena vīsatibhedā ajjhattikā pathavī vuttā. Yā cāyaṃ",
  "atk-s0201a:177_5": "vibhaṅge “tattha katamā bāhirā pathavīdhātu? Yaṃ bāhiraṃ kakkhaḷaṃ kharigataṃ kakkhaḷattaṃ",
  "atk-s0201a:177_6": "kakkhaḷabhāvo bahiddhā anupādinnaṃ. Seyyathidaṃ, ayo lohaṃ tipu sīsaṃ sajjhaṃ muttā",
  "atk-s0201a:177_7": "maṇi veḷuriyaṃ saṅkho silā pavāḷaṃ rajataṃ jātarūpaṃ lohitaṅko masāragallaṃ tiṇaṃ",
  "atk-s0201a:177_8": "kaṭṭhaṃ sakkharā kaṭhalaṃ bhūmi pāsāṇo pabbato”ti evaṃ bāhirā pathavī vuttā. Yā ca",
  "atk-s0201a:177_9": "ajjhattārammaṇattike nimittapathavī, taṃ gahetvā ayamatthayojanā vuccati.",
  "atk-s0201a:178_0": "Pathaviṃ maññatīti tīhi maññanāhi ahaṃ pathavīti maññati, mama pathavīti maññati,",
  "atk-s0201a:178_1": "paro pathavīti maññati, parassa pathavīti maññati, atha vā ajjhattikaṃ pathaviṃ taṇhāmaññanāya",
  "atk-s0201a:178_2": "maññati, mānamaññanāya maññati, diṭṭhimaññanāya maññati. Kathaṃ? Ayañhi kesādīsu",
  "atk-s0201a:178_3": "chandarāgaṃ janeti kese assādeti abhinandati abhivadati ajjhosāya tiṭṭhati. Lome,",
  "atk-s0201a:178_4": "nakhe, dante, tacaṃ, aññataraṃ vā pana rajjanīyavatthuṃ. Evaṃ ajjhattikaṃ pathaviṃ",
  "atk-s0201a:178_5": "taṇhāmaññanāya maññati. Iti me kesā siyuṃ anāgatamaddhānaṃ. Iti lomātiādinā vā pana",
  "atk-s0201a:178_6": "nayena tattha nandiṃ samannāneti. “Imināhaṃ sīlena vā…pe… brahmacariyena vā evaṃ",
  "atk-s0201a:178_7": "siniddhamudusukhumanīlakeso bhavissāmī”tiādinā vā pana nayena appaṭiladdhānaṃ paṭilābhāya",
  "atk-s0201a:178_8": "cittaṃ paṇidahati. Evampi ajjhattikaṃ pathaviṃ taṇhāmaññanāya maññati.",
  "atk-s0201a:179_0": "Tathā attano kesādīnaṃ sampattiṃ vā vipattiṃ vā nissāya mānaṃ janeti, “seyyohamasmīti",
  "atk-s0201a:179_1": "vā sadisohamasmīti vā hīnohamasmīti vā”ti. Evaṃ ajjhattikaṃ pathaviṃ mānamaññanāya",
  "atk-s0201a:179_2": "maññati. “Taṃ jīvaṃ taṃ sarīra”nti āgatanayena pana kesaṃ “jīvo”ti abhinivisati.",
  "atk-s0201a:179_3": "Esa nayo lomādīsu. Evaṃ ajjhattikaṃ pathaviṃ diṭṭhimaññanāya maññati.",
  "atk-s0201a:180_0": "Atha vā “yā ceva kho panāvuso, ajjhattikā pathavīdhātu, yā ca bāhirā pathavīdhātu,",
  "atk-s0201a:180_1": "pathavīdhāturevesā, taṃ netaṃ mamā”ti imissā pavattiyā paccanīkanayena kesādibhedaṃ",
  "atk-s0201a:180_2": "pathaviṃ etaṃ mama esohamasmi eso me attāti abhinivisati. Evampi ajjhattikaṃ pathaviṃ",
  "atk-s0201a:180_3": "diṭṭhimaññanāya maññati. Evaṃ tāva ajjhattikaṃ pathaviṃ tīhi maññanāhi maññati.",
  "atk-s0201a:181_0": "Yathā ca ajjhattikaṃ evaṃ bāhirampi. Kathaṃ? “Ayañhi ayalohādīsu chandarāgaṃ janeti.",
  "atk-s0201a:181_1": "Ayalohādīni assādeti abhinandati abhivadati ajjhosāya tiṭṭhati. Mama ayo mama lohantiādinā",
  "atk-s0201a:181_2": "nayena ayādīni mamāyati rakkhati gopayati, evaṃ bāhiraṃ pathaviṃ taṇhāmaññanāya maññati.",
  "atk-s0201a:181_3": "Iti me ayalohādayo siyuṃ anāgatamaddhānanti vā panettha nandiṃ samannāneti, imināhaṃ",
  "atk-s0201a:181_4": "sīlena vā vatena vā tapena vā brahmacariyena vā evaṃ sampannaayalohādiupakaraṇo bhavissāmī”ti",
  "atk-s0201a:181_5": "appaṭiladdhassa paṭilābhāya cittaṃ paṇidahati. Evampi bāhiraṃ pathaviṃ taṇhāmaññanāya maññati.",
  "atk-s0201a:182_0": "Tathā attano ayalohādīnaṃ sampattiṃ vā vipattiṃ vā nissāya mānaṃ janeti “imināhaṃ",
  "atk-s0201a:182_1": "seyyosmīti vā, sadisosmīti vā hīnosmīti vā”ti evaṃ bāhiraṃ pathaviṃ mānamaññanāya",
  "atk-s0201a:182_2": "maññati. Aye jīvasaññī hutvā pana ayaṃ “jīvo”ti abhinivisati. Esa nayo lohādīsu.",
  "atk-s0201a:182_3": "Evaṃ bāhiraṃ pathaviṃ diṭṭhimaññanāya maññati.",
  "atk-s0201a:183_0": "Atha vā “idhekacco pathavīkasiṇaṃ attato samanupassati. Yaṃ pathavīkasiṇaṃ, so ahaṃ.",
  "atk-s0201a:183_1": "Yo ahaṃ, taṃ pathavīkasiṇanti pathavīkasiṇañca attañca advayaṃ samanupassatī”ti paṭisambhidāyaṃ",
  "atk-s0201a:183_2": "vuttanayeneva nimittapathaviṃ “attā”ti abhinivisati. Evaṃ bāhiraṃ pathaviṃ diṭṭhimaññanāya",
  "atk-s0201a:183_3": "maññati. Evampi bāhiraṃ pathaviṃ tīhi maññanāhi maññati. Evaṃ tāva “pathaviṃ maññatī”ti",
  "atk-s0201a:183_4": "ettha tissopi maññanā veditabbā. Ito paraṃ saṅkhepeneva kathayissāma.",
  "atk-s0201a:184_0": "Pathaviyā maññatīti ettha pathaviyāti bhummavacanametaṃ. Tasmā ahaṃ pathaviyāti maññati,",
  "atk-s0201a:184_1": "mayhaṃ kiñcanaṃ palibodho pathaviyāti maññati, paro pathaviyāti maññati, parassa",
  "atk-s0201a:184_2": "kiñcanaṃ palibodho pathaviyāti maññatīti ayamettha attho.",
  "atk-s0201a:185_0": "Atha vā yvāyaṃ “kathaṃ rūpasmiṃ attānaṃ samanupassati? Idhekacco vedanaṃ… saññaṃ…",
  "atk-s0201a:185_1": "saṅkhāre… viññāṇaṃ attato samanupassati, tassa evaṃ hoti, ayaṃ kho me attā, so kho",
  "atk-s0201a:185_2": "pana me attā imasmiṃ rūpeti evaṃ rūpasmiṃ vā attānaṃ samanupassatī”ti etassa atthanayo",
  "atk-s0201a:185_3": "vutto, eteneva nayena vedanādidhamme attato gahetvā tato ajjhattikabāhirāsu pathavīsu",
  "atk-s0201a:185_4": "yaṃkiñci pathaviṃ tassokāsabhāvena parikappetvā so kho pana me ayaṃ attā imissā pathaviyāti",
  "atk-s0201a:185_5": "maññanto pathaviyā maññati, ayamassa diṭṭhimaññanā. Tasmiṃyeva panassa attani sinehaṃ",
  "atk-s0201a:185_6": "tabbatthukañca mānaṃ uppādayato taṇhāmānamaññanāpi veditabbā. Yadā pana teneva nayena",
  "atk-s0201a:185_7": "so kho panassa attā pathaviyāti maññati, tadā diṭṭhimaññanā eva yujjati. Itarāyopi pana icchanti.",
  "atk-s0201a:186_0": "Pathavito maññatīti ettha pana pathavitoti nissakkavacanaṃ. Tasmā saupakaraṇassa",
  "atk-s0201a:186_1": "attano vā parassa vā yathāvuttappabhedato pathavito uppattiṃ vā niggamanaṃ vā pathavito",
  "atk-s0201a:186_2": "vā añño attāti maññamāno pathavito maññatīti veditabbo, ayamassa diṭṭhimaññanā. Tasmiṃyeva",
  "atk-s0201a:186_3": "panassa diṭṭhimaññanāya maññite vatthusmiṃ sinehaṃ mānañca uppādayato taṇhāmānamaññanāpi",
  "atk-s0201a:186_4": "veditabbā. Apare āhu pathavīkasiṇaṃ parittaṃ bhāvetvā tato aññaṃ appamāṇaṃ attānaṃ",
  "atk-s0201a:186_5": "gahetvā pathavito bahiddhāpi me attāti maññamāno pathavito maññatīti.",
  "atk-s0201a:187_0": "Pathaviṃ meti maññatīti ettha pana kevalañhi mahāpathaviṃ taṇhāvasena mamāyatīti",
  "atk-s0201a:187_1": "iminā nayena pavattā ekā taṇhāmaññanā eva labbhatīti veditabbā. Sā cāyaṃ mama kesā,",
  "atk-s0201a:187_2": "mama lomā, mama ayo, mama lohanti evaṃ yathāvuttappabhedāya sabbāyapi ajjhattikabāhirāya",
  "atk-s0201a:187_3": "pathaviyā yojetabbāti.",
  "atk-s0201a:188_0": "Pathaviṃ abhinandatīti vuttappakārameva pathaviṃ taṇhādīhi abhinandati, assādeti,",
  "atk-s0201a:188_1": "parāmasati cāti vuttaṃ hoti. “Pathaviṃ maññatī”ti eteneva etasmiṃ atthe siddhe kasmā",
  "atk-s0201a:188_2": "etaṃ vuttanti ce. Avicāritametaṃ porāṇehi. Ayaṃ pana attano mati, desanāvilāsato",
  "atk-s0201a:188_3": "vā ādīnavadassanato vā. Yassā hi dhammadhātuyā suppaṭividdhattā nānānayavicitradesanāvilāsasampanno,",
  "atk-s0201a:188_4": "ayaṃ sā bhagavatā suppaṭividdhā. Tasmā pubbe maññanāvasena kilesuppattiṃ dassetvā",
  "atk-s0201a:188_5": "idāni abhinandanāvasena dassento desanāvilāsato vā idamāha. Yo vā pathaviṃ maññati,",
  "atk-s0201a:188_6": "pathaviyā maññati, pathavito maññati, pathaviṃ meti maññati, so yasmā na sakkoti",
  "atk-s0201a:188_7": "pathavīnissitaṃ taṇhaṃ vā diṭṭhiṃ vā pahātuṃ, tasmā pathaviṃ abhinandatiyeva. Yo",
  "atk-s0201a:188_8": "ca pathaviṃ abhinandati, dukkhaṃ so abhinandati, dukkhañca ādīnavoti ādīnavadassanatopi",
  "atk-s0201a:188_9": "idamāha. Vuttañcetaṃ bhagavatā “yo, bhikkhave, pathavīdhātuṃ abhinandati, dukkhaṃ",
  "atk-s0201a:188_10": "so abhinandati, yo dukkhaṃ abhinandati, aparimutto so dukkhasmāti vadāmī”ti.",
  "atk-s0201a:189_0": "Evaṃ pathavīvatthukaṃ maññanaṃ abhinandanañca vatvā idāni yena kāraṇena so maññati,",
  "atk-s0201a:189_1": "abhinandati ca, taṃ kāraṇaṃ āvikaronto āha taṃ kissa hetu, apariññātaṃ tassāti vadāmīti.",
  "atk-s0201a:189_2": "Tassattho, so puthujjano taṃ pathaviṃ kissa hetu maññati, kena kāraṇena maññati,",
  "atk-s0201a:189_3": "abhinandatīti ce. Apariññātaṃ tassāti vadāmīti, yasmā taṃ vatthu tassa apariññātaṃ,",
  "atk-s0201a:189_4": "tasmāti vuttaṃ hoti. Yo hi pathaviṃ parijānāti, so tīhi pariññāhi parijānāti ñātapariññāya",
  "atk-s0201a:189_5": "tīraṇapariññāya pahānapariññāyāti.",
  "atk-s0201a:190_0": "Tattha katamā ñātapariññā. Pathavīdhātuṃ parijānāti, ayaṃ pathavīdhātu ajjhattikā,",
  "atk-s0201a:190_1": "ayaṃ bāhirā, idamassā lakkhaṇaṃ, imāni rasapaccupaṭṭhānapadaṭṭhānānīti, ayaṃ ñātapariññā.",
  "atk-s0201a:190_2": "Katamā tīraṇapariññā? Evaṃ ñātaṃ katvā pathavīdhātuṃ tīreti aniccato dukkhato rogatoti",
  "atk-s0201a:190_3": "dvācattālīsāya ākārehi, ayaṃ tīraṇapariññā. Katamā pahānapariññā? Evaṃ tīrayitvā",
  "atk-s0201a:190_4": "aggamaggena pathavīdhātuyā chandarāgaṃ pajahati, ayaṃ pahānapariññā.",
  "atk-s0201a:191_0": "Nāmarūpavavatthānaṃ vā ñātapariññā. Kalāpasammasanādianulomapariyosānā tīraṇapariññā.",
  "atk-s0201a:191_1": "Ariyamagge ñāṇaṃ pahānapariññāti. Yo pathaviṃ parijānāti, so imāhi tīhi pariññāhi",
  "atk-s0201a:191_2": "parijānāti, assa ca puthujjanassa tā pariññāyo natthi, tasmā apariññātattā pathaviṃ",
  "atk-s0201a:191_3": "maññati ca abhinandati cāti. Tenāha bhagavā – idha, bhikkhave, assutavā puthujjano…pe…",
  "atk-s0201a:191_4": "pathaviṃ maññati, pathaviyā maññati, pathavito maññati, pathaviṃ meti maññati, pathaviṃ",
  "atk-s0201a:191_5": "abhinandati. Taṃ kissa hetu? Apariññātaṃ tassāti vadāmī”ti.",
  "atk-s0201a:192": "Pathavīvāravaṇṇanā niṭṭhitā.",
  "atk-s0201a:193": "Āpovārādivaṇṇanā",
  "atk-s0201a:194_0": "Āpaṃ āpatoti etthāpi lakkhaṇasasambhārārammaṇasammutivasena catubbidho āpo. Tesu",
  "atk-s0201a:194_1": "“tattha, katamā ajjhattikā āpodhātu. Yaṃ ajjhattaṃ paccattaṃ āpo āpogataṃ, sineho",
  "atk-s0201a:194_2": "sinehagataṃ bandhanattaṃ rūpassa ajjhattaṃ upādinna”ntiādīsu vutto lakkhaṇaāpo. “Āpokasiṇaṃ",
  "atk-s0201a:194_3": "uggaṇhanto āpasmiṃ nimittaṃ gaṇhātī”tiādīsu vutto sasambhārāpo. Sesaṃ sabbaṃ pathaviyaṃ",
  "atk-s0201a:194_4": "vuttasadisameva. Kevalaṃ yojanānaye pana “pittaṃ semha”ntiādinā nayena vuttā dvādasabhedā",
  "atk-s0201a:194_5": "ajjhattikā āpodhātu, “tattha, katamā bāhirā āpodhātu? Yaṃ bāhiraṃ āpo āpogataṃ, sineho",
  "atk-s0201a:194_6": "sinehagataṃ bandhanattaṃ rūpassa bahiddhā anupādinnaṃ. Seyyathidaṃ, mūlaraso khandharaso",
  "atk-s0201a:194_7": "tacaraso pattaraso puppharaso phalaraso khīraṃ dadhi sappi navanītaṃ telaṃ madhu",
  "atk-s0201a:194_8": "phāṇitaṃ bhummāni vā udakāni antalikkhāni vā”ti evaṃ vuttā ca bāhirā āpodhātu veditabbā,",
  "atk-s0201a:194_9": "yo ca ajjhattārammaṇattike nimittaāpo.",
  "atk-s0201a:195_0": "Tejaṃ tejatoti imasmiṃ tejovārepi vuttanayeneva vitthāro veditabbo. Yojanānaye panettha",
  "atk-s0201a:195_1": "“yena ca santappati, yena ca jīrīyati, yena ca pariḍayhati, yena ca asitapītakhāyitasāyitaṃ",
  "atk-s0201a:195_2": "sammā pariṇāmaṃ gacchatī”ti evaṃ vuttā catuppabhedā ajjhattikā tejodhātu. “Tattha",
  "atk-s0201a:195_3": "katamā bāhirā tejodhātu? Yaṃ bāhiraṃ tejo tejogataṃ usmā usmāgataṃ usumaṃ usumagataṃ",
  "atk-s0201a:195_4": "bahiddhā anupādinnaṃ. Seyyathidaṃ, kaṭṭhaggi palālaggi tiṇaggi gomayaggi thusaggi",
  "atk-s0201a:195_5": "saṅkāraggi indaggi aggisantāpo sūriyasantāpo kaṭṭhasannicayasantāpo tiṇasannicayasantāpo",
  "atk-s0201a:195_6": "dhaññasannicayasantāpo bhaṇḍasannicayasantāpo”ti evaṃ vuttā ca bāhirā tejodhātu veditabbā.",
  "atk-s0201a:196_0": "Vāyaṃ vāyatoti imassa vāyavārassāpi yojanānaye pana “uddhaṅgamā vātā adhogamā vātā",
  "atk-s0201a:196_1": "kucchisayā vātā koṭṭhāsayā vātā aṅgamaṅgānusārino vātā satthakavātā khurakavātā uppalakavātā",
  "atk-s0201a:196_2": "assāso passāso”ti evaṃ vuttā ajjhattikā vāyodhātu. “Tattha katamā bāhirā vāyodhātu?",
  "atk-s0201a:196_3": "Yaṃ bāhiraṃ vāyo vāyogataṃ thambhitattaṃ rūpassa bahiddhā anupādinnaṃ. Seyyathidaṃ,",
  "atk-s0201a:196_4": "puratthimā vātā pacchimā vātā uttarā vātā dakkhiṇā vātā sarajā vātā arajā vātā sītā",
  "atk-s0201a:196_5": "vātā uṇhā vātā parittā vātā adhimattā vātā kāḷavātā verambhavātā pakkhavātā supaṇṇavātā",
  "atk-s0201a:196_6": "tālavaṇṭavātā vidhūpanavātā”ti evaṃ vuttā ca bāhirā vāyodhātu veditabbā. Sesaṃ vuttanayamevāti.",
  "atk-s0201a:196_7": "Ettāvatā ca yvāyaṃ –",
  "atk-s0201a:197": "“Vuttamhi ekadhamme, ye dhammā ekalakkhaṇā tena;",
  "atk-s0201a:198": "Vuttā bhavanti sabbe, iti vutto lakkhaṇo hāro”ti. –",
  "atk-s0201a:199_0": "Evaṃ nettiyaṃ lakkhaṇo nāma hāro vutto, tassa vasena yasmā catūsu bhūtesu gahitesu",
  "atk-s0201a:199_1": "upādārūpampi gahitameva bhavati, rūpalakkhaṇaṃ anatītattā. Yañca bhūtopādārūpaṃ so",
  "atk-s0201a:199_2": "rūpakkhandho. Tasmā “assutavā puthujjano pathaviṃ āpaṃ tejaṃ vāyaṃ maññatī”ti vadantena",
  "atk-s0201a:199_3": "atthato rūpaṃ attato samanupassatītipi vuttaṃ hoti. “Pathaviyā āpasmiṃ tejasmiṃ vāyasmiṃ",
  "atk-s0201a:199_4": "maññatī”ti vadantena rūpasmiṃ vā attānaṃ samanupassatīti vuttampi hoti. “Pathavito",
  "atk-s0201a:199_5": "āpato tejato vāyato maññatī”ti vadantena rūpato añño attāti siddhattā rūpavantaṃ",
  "atk-s0201a:199_6": "vā attānaṃ attani vā rūpaṃ samanupassatītipi vuttaṃ hoti. Evametā catasso rūpavatthukā",
  "atk-s0201a:199_7": "sakkāyadiṭṭhimaññanā veditabbā. Tattha ekā ucchedadiṭṭhi, tisso sassatadiṭṭhiyoti",
  "atk-s0201a:199_8": "dveva diṭṭhiyo hontīti ayampi atthaviseso veditabbo.",
  "atk-s0201a:200": "Āpovārādivaṇṇanā niṭṭhitā.",
  "atk-s0201a:201": "Bhūtavārādivaṇṇanā",
  "atk-s0201a:202_0": "3. Evaṃ rūpamukhena saṅkhāravatthukaṃ maññanaṃ vatvā idāni ye saṅkhāre upādāya sattā",
  "atk-s0201a:202_1": "paññapīyanti, tesu saṅkhāresu sattesupi yasmā puthujjano maññanaṃ karoti, tasmā te",
  "atk-s0201a:202_2": "satte niddisanto bhūte bhūtato sañjānātītiādimāha. Tatthāyaṃ bhūtasaddo pañcakkhandhaamanussadhātuvijjamānakhīṇāsavasattarukkhādīsu",
  "atk-s0201a:202_3": "dissati. “Bhūtamidanti, bhikkhave, samanupassathā”tiādīsu hi ayaṃ pañcakkhandhesu",
  "atk-s0201a:202_4": "dissati. “Yānīdha bhūtāni samāgatānī”ti ettha amanussesu. “Cattāro kho, bhikkhu,",
  "atk-s0201a:202_5": "mahābhūtā hetū”ti ettha dhātūsu. “Bhūtasmiṃ pācittiya”ntiādīsu vijjamāne. “Yo ca",
  "atk-s0201a:202_6": "kālaghaso bhūto”ti ettha khīṇāsave. “Sabbeva nikkhipissanti bhūtā loke samussaya”nti",
  "atk-s0201a:202_7": "ettha sattesu. “Bhūtagāmapātabyatāyā”ti ettha rukkhādīsu. Idha panāyaṃ sattesu vattati,",
  "atk-s0201a:202_8": "no ca kho avisesena. Cātumahārājikānaṃ hi heṭṭhā sattā idha bhūtāti adhippetā.",
  "atk-s0201a:203_0": "Tattha bhūte bhūtato sañjānātītiādi vuttanayameva. Bhūte maññatītiādīsu pana tissopi",
  "atk-s0201a:203_1": "maññanā yojetabbā. Kathaṃ? Ayañhi “so passati gahapatiṃ vā gahapatiputtaṃ vā pañcahi",
  "atk-s0201a:203_2": "kāmaguṇehi samappitaṃ samaṅgibhūta”nti vuttanayena bhūte subhā sukhitāti gahetvā",
  "atk-s0201a:203_3": "rajjati, disvāpi ne rajjati, sutvāpi, ghāyitvāpi, sāyitvāpi, phusitvāpi, ñatvāpi.",
  "atk-s0201a:203_4": "Evaṃ bhūte taṇhāmaññanāya maññati. “Aho vatāhaṃ khattiyamahāsālānaṃ vā sahabyataṃ",
  "atk-s0201a:203_5": "upapajjeyya”ntiādinā vā pana nayena appaṭiladdhassa paṭilābhāya cittaṃ paṇidahati,",
  "atk-s0201a:203_6": "evampi bhūte taṇhāmaññanāya maññati. Attano pana bhūtānañca sampattivipattiṃ nissāya",
  "atk-s0201a:203_7": "attānaṃ vā seyyaṃ dahati. Bhūtesu ca yaṃkiñci bhūtaṃ hīnaṃ attānaṃ vā hīnaṃ, yaṃkiñci",
  "atk-s0201a:203_8": "bhūtaṃ seyyaṃ. Attānaṃ vā bhūtena, bhūtaṃ vā attanā sadisaṃ dahati. Yathāha “idhekacco",
  "atk-s0201a:203_9": "jātiyā vā…pe… aññataraññatarena vatthunā pubbakālaṃ parehi sadisaṃ attānaṃ dahati.",
  "atk-s0201a:203_10": "Aparakālaṃ attānaṃ seyyaṃ dahati. Pare hīne dahati, yo evarūpo māno …pe… ayaṃ vuccati",
  "atk-s0201a:203_11": "mānātimāno”ti. Evaṃ bhūte mānamaññanāya maññati.",
  "atk-s0201a:204_0": "Bhūte pana “niccā dhuvā sassatā avipariṇāmadhammā”ti vā “sabbe sattā sabbe pāṇā sabbe",
  "atk-s0201a:204_1": "bhūtā sabbe jīvā avasā abalā avīriyā niyatisaṅgatibhāvapariṇatā chasvevābhijātīsu",
  "atk-s0201a:204_2": "sukhadukkhaṃ paṭisaṃvedentī”ti vā maññamāno diṭṭhimaññanāya maññati. Evaṃ bhūte tīhi maññanāhi maññati.",
  "atk-s0201a:205_0": "Kathaṃ bhūtesu maññati? Tesu tesu bhūtesu attano upapattiṃ vā sukhuppattiṃ vā ākaṅkhati.",
  "atk-s0201a:205_1": "Evaṃ tāva taṇhāmaññanāya bhūtesu maññati. Bhūtesu vā upapattiṃ ākaṅkhamāno dānaṃ",
  "atk-s0201a:205_2": "deti, sīlaṃ samādiyati, uposathakammaṃ karoti. Evampi bhūtesu taṇhāmaññanāya maññati.",
  "atk-s0201a:205_3": "Bhūte pana samūhaggāhena gahetvā tattha ekacce bhūte seyyato dahati, ekacce sadisato",
  "atk-s0201a:205_4": "vā hīnato vāti. Evaṃ bhūtesu mānamaññanāya maññati. Tathā ekacce bhūte niccā dhuvāti",
  "atk-s0201a:205_5": "maññati. Ekacce aniccā adhuvāti, ahampi bhūtesu aññatarosmīti vā maññati. Evaṃ bhūtesu",
  "atk-s0201a:205_6": "diṭṭhimaññanāya maññati.",
  "atk-s0201a:206_0": "Bhūtato maññatīti ettha pana saupakaraṇassa attano vā parassa vā yato kutoci bhūtato",
  "atk-s0201a:206_1": "uppattiṃ maññamāno bhūtato maññatīti veditabbo, ayamassa diṭṭhimaññanā. Tasmiṃyeva",
  "atk-s0201a:206_2": "panassa diṭṭhimaññanāya maññite vatthusmiṃ sinehaṃ mānañca uppādayato taṇhāmānamaññanāpi",
  "atk-s0201a:206_3": "veditabbā. Bhūte meti maññatīti ettha pana ekā taṇhāmaññanāva labbhati. Sā cāyaṃ",
  "atk-s0201a:206_4": "“mama puttā, mama dhītā, mama ajeḷakā, kukkuṭasūkarā, hatthigavassavaḷavā”ti evamādinā",
  "atk-s0201a:206_5": "nayena mamāyato pavattatīti veditabbā. Bhūte abhinandatīti etaṃ vuttanayameva. Apariññātaṃ",
  "atk-s0201a:206_6": "tassāti ettha pana ye saṅkhāre upādāya bhūtānaṃ paññatti, tesaṃ apariññātattā bhūtā",
  "atk-s0201a:206_7": "apariññātā hontīti veditabbā. Yojanā pana vuttanayeneva kātabbā.",
  "atk-s0201a:207_0": "Evaṃ saṅkhepato saṅkhāravasena ca sattavasena ca maññanāvatthuṃ dassetvā idāni bhūmivisesādinā",
  "atk-s0201a:207_1": "bhedena vitthāratopi taṃ dassento deve devatotiādimāha. Tattha dibbanti pañcahi kāmaguṇehi",
  "atk-s0201a:207_2": "attano vā iddhiyāti devā, kīḷanti jotenti cāti attho. Te tividhā sammutidevā upapattidevā",
  "atk-s0201a:207_3": "visuddhidevāti. Sammutidevā nāma rājāno deviyo rājakumārā. Upapattidevā nāma cātumahārājike",
  "atk-s0201a:207_4": "deve upādāya tatuttaridevā. Visuddhidevā nāma arahanto khīṇāsavā. Idha pana upapattidevā",
  "atk-s0201a:207_5": "daṭṭhabbā, no ca kho avisesena. Paranimmitavasavattidevaloke māraṃ saparisaṃ ṭhapetvā",
  "atk-s0201a:207_6": "sesā cha kāmāvacarā idha devāti adhippetā. Tattha sabbā atthavaṇṇanā bhūtavāre vuttanayeneva veditabbā.",
  "atk-s0201a:208_0": "Pajāpatinti ettha pana māro pajāpatīti veditabbo. Keci pana “tesaṃ tesaṃ devānaṃ",
  "atk-s0201a:208_1": "adhipatīnaṃ mahārājādīnametaṃ adhivacana”nti vadanti. Taṃ devaggahaṇeneva tesaṃ gahitattā",
  "atk-s0201a:208_2": "ayuttanti mahāaṭṭhakathāyaṃ paṭikkhittaṃ, māroyeva pana sattasaṅkhātāya pajāya adhipatibhāvena",
  "atk-s0201a:208_3": "idha pajāpatīti adhippeto. So kuhiṃ vasati? Paranimmitavasavattidevaloke. Tatra hi",
  "atk-s0201a:208_4": "vasavattirājā rajjaṃ kāreti. Māro ekasmiṃ padese attano parisāya issariyaṃ pavattento",
  "atk-s0201a:208_5": "rajjapaccante dāmarikarājaputto viya vasatīti vadanti. Māraggahaṇeneva cettha māraparisāyapi",
  "atk-s0201a:208_6": "gahaṇaṃ veditabbaṃ. Yojanānayo cettha pajāpatiṃ vaṇṇavantaṃ dīghāyukaṃ sukhabahulaṃ",
  "atk-s0201a:208_7": "disvā vā sutvā vā rajjanto taṇhāmaññanāya maññati. “Aho vatāhaṃ pajāpatino sahabyataṃ",
  "atk-s0201a:208_8": "upapajjeyya”ntiādinā vā pana nayena appaṭiladdhassa paṭilābhāya cittaṃ paṇidahantopi",
  "atk-s0201a:208_9": "pajāpatiṃ taṇhāmaññanāya maññati. Pajāpatibhāvaṃ pana patto samāno ahamasmi pajānamissaro",
  "atk-s0201a:208_10": "adhipatīti mānaṃ janento pajāpatiṃ mānamaññanāya maññati. “Pajāpati nicco dhuvo”ti",
  "atk-s0201a:208_11": "vā “ucchijjissati vinassissatī”ti vā “avaso abalo avīriyo niyatisaṅgatibhāvapariṇato",
  "atk-s0201a:208_12": "chasvevābhijātīsu sukhadukkhaṃ paṭisaṃvedetī”ti vā maññamāno pana pajāpatiṃ diṭṭhimaññanāya",
  "atk-s0201a:208_13": "maññatīti veditabbo.",
  "atk-s0201a:209_0": "Pajāpatisminti ettha pana ekā diṭṭhimaññanāva yujjati. Tassā evaṃ pavatti veditabbā.",
  "atk-s0201a:209_1": "Idhekacco “pajāpatismiṃ ye ca dhammā saṃvijjanti, sabbe te niccā dhuvā sassatā avipariṇāmadhammā”ti",
  "atk-s0201a:209_2": "maññati. Atha vā “pajāpatismiṃ natthi pāpaṃ, na tasmiṃ pāpakāni kammāni upalabbhantī”ti maññati.",
  "atk-s0201a:210_0": "Pajāpatitoti ettha tissopi maññanā labbhanti. Kathaṃ? Idhekacco saupakaraṇassa attano",
  "atk-s0201a:210_1": "vā parassa vā pajāpatito uppattiṃ vā niggamanaṃ vā maññati, ayamassa diṭṭhimaññanā.",
  "atk-s0201a:210_2": "Tasmiṃyeva panassa diṭṭhimaññanāya maññite vatthusmiṃ sinehaṃ mānañca uppādayato",
  "atk-s0201a:210_3": "taṇhāmānamaññanāpi veditabbā. Pajāpatiṃ meti ettha pana ekā taṇhāmaññanāva labbhati.",
  "atk-s0201a:210_4": "Sā cāyaṃ “pajāpati mama satthā mama sāmī”tiādinā nayena mamāyato pavattatīti veditabbā.",
  "atk-s0201a:210_5": "Sesaṃ vuttanayameva.",
  "atk-s0201a:211_0": "Brahmaṃ brahmatoti ettha brūhito tehi tehi guṇavisesehīti brahmā. Apica brahmāti",
  "atk-s0201a:211_1": "mahābrahmāpi vuccati, tathāgatopi brāhmaṇopi mātāpitaropi seṭṭhampi. “Sahasso brahmā",
  "atk-s0201a:211_2": "dvisahasso brahmā”tiādīsu hi mahābrahmā brahmāti vuccati. “Brahmāti kho, bhikkhave,",
  "atk-s0201a:211_3": "tathāgatassetaṃ adhivacana”nti ettha tathāgato.",
  "atk-s0201a:212": "“Tamonudo buddho samantacakkhu,",
  "atk-s0201a:213": "Lokantagū sabbabhavātivatto;",
  "atk-s0201a:214": "Anāsavo sabbadukkhappahīno,",
  "atk-s0201a:215": "Saccavhayo brahme upāsito me”ti. –",
  "atk-s0201a:216": "Ettha brāhmaṇo.",
  "atk-s0201a:217": "“Brahmāti mātāpitaro, pubbācariyāti vuccare”ti. –",
  "atk-s0201a:218_0": "Ettha mātāpitaro. “Brahmacakkaṃ pavattetī”ti ettha seṭṭhaṃ. Idha pana paṭhamābhinibbatto",
  "atk-s0201a:218_1": "kappāyuko brahmā adhippeto. Taggahaṇeneva ca brahmapurohitabrahmapārisajjāpi gahitāti",
  "atk-s0201a:218_2": "veditabbā. Atthavaṇṇanā panettha pajāpativāre vuttanayeneva veditabbā.",
  "atk-s0201a:219_0": "Ābhassaravāre daṇḍadīpikāya acci viya etesaṃ sarīrato ābhā chijjitvā chijjitvā patantī",
  "atk-s0201a:219_1": "viya sarati visaratīti ābhassarā. Tesaṃ gahaṇena sabbāpi dutiyajjhānabhūmi gahitā,",
  "atk-s0201a:219_2": "ekatalavāsino eva cete sabbepi parittābhā appamāṇābhā ābhassarāti veditabbā.",
  "atk-s0201a:220_0": "Subhakiṇhavāre subhena okiṇṇā vikiṇṇā subhena sarīrappabhāvaṇṇena ekagghanā suvaṇṇamañjūsāya",
  "atk-s0201a:220_1": "ṭhapitasampajjalitakañcanapiṇḍasassirikāti subhakiṇhā. Tesaṃ gahaṇena sabbāpi tatiyajjhānabhūmi",
  "atk-s0201a:220_2": "gahitā. Ekatalavāsino eva cete sabbepi parittasubhā appamāṇasubhā subhakiṇhāti veditabbā.",
  "atk-s0201a:221": "Vehapphalavāre, vipulā phalāti vehapphalā. Catutthajjhānabhūmi brahmāno vuccanti. Atthanayayojanā pana imesu tīsupi vāresu bhūtavāre vuttanayeneva veditabbā.",
  "atk-s0201a:222_0": "Abhibhūvāre abhibhavīti abhibhū. Kiṃ abhibhavi? Cattāro khandhe arūpino. Asaññabhavassetaṃ",
  "atk-s0201a:222_1": "adhivacanaṃ. Asaññasattā devā vehapphalehi saddhiṃ ekatalāyeva ekasmiṃ okāse yena",
  "atk-s0201a:222_2": "iriyāpathena nibbattā, teneva yāvatāyukaṃ tiṭṭhanti cittakammarūpasadisā hutvā. Te",
  "atk-s0201a:222_3": "idha sabbepi abhibhūvacanena gahitā. Keci abhibhū nāma sahasso brahmāti evamādinā",
  "atk-s0201a:222_4": "nayena tattha tattha adhipatibrahmānaṃ vaṇṇayanti. Brahmaggahaṇeneva pana tassa gahitattā",
  "atk-s0201a:222_5": "ayuttametanti veditabbaṃ. Yojanānayo cettha abhibhū vaṇṇavā dīghāyukoti sutvā tattha",
  "atk-s0201a:222_6": "chandarāgaṃ uppādento abhibhuṃ taṇhāmaññanāya maññati. “Aho vatāhaṃ abhibhuno sahabyataṃ",
  "atk-s0201a:222_7": "upapajjeyya”ntiādinā pana nayena appaṭiladdhassa paṭilābhāya cittaṃ paṇidahantopi",
  "atk-s0201a:222_8": "abhibhuṃ taṇhāmaññanāya maññati. Attānaṃ hīnato abhibhuṃ seyyato dahanto pana abhibhuṃ",
  "atk-s0201a:222_9": "mānamaññanāya maññati. “Abhibhū nicco dhuvo”tiādinā nayena parāmasanto abhibhuṃ diṭṭhimaññanāya",
  "atk-s0201a:222_10": "maññatīti veditabbo. Sesaṃ pajāpativāre vuttanayameva.",
  "atk-s0201a:223": "Bhūtavārādivaṇṇanā niṭṭhitā.",
  "atk-s0201a:224": "Ākāsānañcāyatanavārādivaṇṇanā",
  "atk-s0201a:225_0": "4. Evaṃ bhagavā paṭipāṭiyā devaloke dassentopi abhibhūvacanena asaññabhavaṃ dassetvā",
  "atk-s0201a:225_1": "idāni yasmā ayaṃ vaṭṭakathā, suddhāvāsā ca vivaṭṭapakkhe ṭhitā, anāgāmikhīṇāsavā",
  "atk-s0201a:225_2": "eva hi te devā. Yasmā vā katipayakappasahassāyukā te devā, buddhuppādakāleyeva honti.",
  "atk-s0201a:225_3": "Buddhā pana asaṅkheyepi kappe na uppajjanti, tadā suññāpi sā bhūmi hoti. Rañño khandhāvāraṭṭhānaṃ",
  "atk-s0201a:225_4": "viya hi buddhānaṃ suddhāvāsabhavo. Te teneva ca kāraṇena viññāṇaṭṭhitisattāvāsavasenapi",
  "atk-s0201a:225_5": "na gahitā, sabbakālikā pana imā maññanā. Tasmā tāsaṃ sadāvijjamānabhūmiṃ dassento",
  "atk-s0201a:225_6": "suddhāvāse atikkamitvā, ākāsānañcāyatanantiādimāha. Tattha ākāsānañcāyatananti tabbhūmikā",
  "atk-s0201a:225_7": "cattāro kusalavipākakiriyā khandhā. Te ca tatrūpapannāyeva daṭṭhabbā bhavaparicchedakathā",
  "atk-s0201a:225_8": "ayanti katvā. Esa nayo viññāṇañcāyatanādīsu. Atthayojanā pana catūsupi etesu vāresu",
  "atk-s0201a:225_9": "abhibhūvāre vuttanayeneva veditabbā. Mānamaññanā cettha pajāpativāre vuttanayenāpi yujjati.",
  "atk-s0201a:226": "Ākāsānañcāyatanavārādivaṇṇanā niṭṭhitā.",
  "atk-s0201a:227": "Diṭṭhasutavārādivaṇṇanā",
  "atk-s0201a:228_0": "5. Evaṃ bhūmivisesādinā bhedena vitthāratopi maññanāvatthuṃ dassetvā idāni sabbamaññanāvatthubhūtaṃ",
  "atk-s0201a:228_1": "sakkāyapariyāpannaṃ tebhūmakadhammabhedaṃ diṭṭhādīhi catūhi saṅgaṇhitvā dassento,",
  "atk-s0201a:228_2": "diṭṭhaṃ diṭṭhatotiādimāha.",
  "atk-s0201a:229_0": "Tattha diṭṭhanti maṃsacakkhunāpi diṭṭhaṃ, dibbacakkhunāpi diṭṭhaṃ. Rūpāyatanassetaṃ",
  "atk-s0201a:229_1": "adhivacanaṃ. Tattha diṭṭhaṃ maññatīti diṭṭhaṃ tīhi maññanāhi maññati. Kathaṃ? Rūpāyatanaṃ",
  "atk-s0201a:229_2": "subhasaññāya sukhasaññāya ca passanto tattha chandarāgaṃ janeti, taṃ assādeti abhinandati.",
  "atk-s0201a:229_3": "Vuttampi hetaṃ bhagavatā “itthirūpe, bhikkhave, sattā rattā giddhā gadhitā mucchitā",
  "atk-s0201a:229_4": "ajjhosannā, te dīgharattaṃ socanti itthirūpavasānugā”ti. Evaṃ diṭṭhaṃ taṇhāmaññanāya",
  "atk-s0201a:229_5": "maññati. “Iti me rūpaṃ siyā anāgatamaddhānanti vā panettha nandiṃ samannāneti, rūpasampadaṃ",
  "atk-s0201a:229_6": "vā pana ākaṅkhamāno dānaṃ detī”ti vitthāro. Evampi diṭṭhaṃ taṇhāmaññanāya maññati.",
  "atk-s0201a:229_7": "Attano pana parassa ca rūpasampattiṃ vipattiṃ nissāya mānaṃ janeti. “Imināhaṃ seyyosmī”ti",
  "atk-s0201a:229_8": "vā “sadisosmī”ti vā “hīnosmī”ti vāti evaṃ diṭṭhaṃ mānamaññanāya maññati. Rūpāyatanaṃ",
  "atk-s0201a:229_9": "pana niccaṃ dhuvaṃ sassatanti maññati, attānaṃ attaniyanti maññati, maṅgalaṃ amaṅgalanti",
  "atk-s0201a:229_10": "maññati, evaṃ diṭṭhaṃ diṭṭhimaññanāya maññati. Evaṃ diṭṭhaṃ tīhi maññanāhi maññati.",
  "atk-s0201a:229_11": "Kathaṃ diṭṭhasmiṃ maññati? Rūpasmiṃ attānaṃ samanupassananayena maññanto diṭṭhasmiṃ",
  "atk-s0201a:229_12": "maññati. Yathā vā dhane dhaññe. Evaṃ rūpasmiṃ rāgādayoti maññantopi diṭṭhasmiṃ maññati.",
  "atk-s0201a:229_13": "Ayamassa diṭṭhimaññanā. Tasmiññeva panassa diṭṭhimaññanāya maññite vatthusmiṃ sinehaṃ",
  "atk-s0201a:229_14": "mānañca uppādayato taṇhāmānamaññanāpi veditabbā. Evaṃ diṭṭhasmiṃ maññati. Sesaṃ pathavīvāre",
  "atk-s0201a:229_15": "vuttanayeneva veditabbaṃ.",
  "atk-s0201a:230": "Sutanti maṃsasotenapi sutaṃ, dibbasotenapi sutaṃ, saddāyatanassetaṃ adhivacanaṃ.",
  "atk-s0201a:231": "Mutanti mutvā munitvā ca gahitaṃ, āhacca upagantvāti attho, indriyānaṃ ārammaṇānañca aññamaññasaṃsilese viññātanti vuttaṃ hoti, gandharasaphoṭṭhabbāyatanānametaṃ adhivacanaṃ.",
  "atk-s0201a:232_0": "Viññātanti manasā viññātaṃ, sesānaṃ sattannaṃ āyatanānametaṃ adhivacanaṃ dhammārammaṇassa",
  "atk-s0201a:232_1": "vā. Idha pana sakkāyapariyāpannameva labbhati. Vitthāro panettha diṭṭhavāre vuttanayeneva veditabbo.",
  "atk-s0201a:233": "Diṭṭhasuttavārādivaṇṇanā niṭṭhitā.",
  "atk-s0201a:234": "Ekattavārādivaṇṇanā",
  "atk-s0201a:235": "6. Evaṃ sabbaṃ sakkāyabhedaṃ diṭṭhādīhi catūhi dassetvā idāni tameva samāpannakavārena ca asamāpannakavārena ca dvidhā dassento ekattaṃ nānattantiādimāha.",
  "atk-s0201a:236_0": "Ekattanti iminā hi samāpannakavāraṃ dasseti. Nānattanti iminā asamāpannakavāraṃ.",
  "atk-s0201a:236_1": "Tesaṃ ayaṃ vacanattho ekabhāvo ekattaṃ. Nānābhāvo nānattanti. Yojanā panettha samāpannakavāraṃ",
  "atk-s0201a:236_2": "catūhi khandhehi, asamāpannakavārañca pañcahi khandhehi bhinditvā “rūpaṃ attato samanupassatī”tiādinā",
  "atk-s0201a:236_3": "sāsananayena pathavīvārādīsu vuttena ca aṭṭhakathānayena yathānurūpaṃ vīmaṃsitvā",
  "atk-s0201a:236_4": "veditabbā. Keci pana ekattanti ekattanayaṃ vadanti nānattanti nānattanayaṃ. Apare",
  "atk-s0201a:236_5": "“ekattasaññī attā hoti arogo paraṃ maraṇā, nānattasaññī attā hotī”ti evaṃ diṭṭhābhinivesaṃ.",
  "atk-s0201a:236_6": "Taṃ sabbaṃ idha nādhippetattā ayuttameva hoti.",
  "atk-s0201a:237_0": "Evaṃ sabbaṃ sakkāyaṃ dvidhā dassetvā idāni tameva ekadhā sampiṇḍetvā dassento sabbaṃ",
  "atk-s0201a:237_1": "sabbatotiādimāha. Yojanānayo panettha sabbaṃ assādento sabbaṃ taṇhāmaññanāya maññati.",
  "atk-s0201a:237_2": "“Mayā ete sattā nimmitā”tiādinā nayena attanā nimmitaṃ maññanto sabbaṃ mānamaññanāya",
  "atk-s0201a:237_3": "maññati. “Sabbaṃ pubbekatakammahetu, sabbaṃ issaranimmānahetu, sabbaṃ ahetuapaccayā,",
  "atk-s0201a:237_4": "sabbaṃ atthi, sabbaṃ natthī”tiādinā nayena maññanto sabbaṃ diṭṭhimaññanāya maññatīti",
  "atk-s0201a:237_5": "veditabbo. Kathaṃ sabbasmiṃ maññati? Idhekacco evaṃdiṭṭhiko hoti “mahā me attā”ti.",
  "atk-s0201a:237_6": "So sabbalokasannivāsaṃ tassokāsabhāvena parikappetvā so kho pana me ayaṃ attā sabbasminti",
  "atk-s0201a:237_7": "maññati, ayamassa diṭṭhimaññanā. Tasmiṃyeva panassa attani sinehaṃ tabbatthukañca",
  "atk-s0201a:237_8": "mānaṃ uppādayato taṇhāmānamaññanāpi veditabbā. Sesaṃ pathavīvāre vuttanayeneva veditabbaṃ.",
  "atk-s0201a:238_0": "Evaṃ sabbaṃ sakkāyaṃ ekadhā dassetvā idāni aparenapi nayena taṃ ekadhā dassento nibbānaṃ",
  "atk-s0201a:238_1": "nibbānatoti āha. Tattha nibbānanti “yato kho, bho, ayaṃ attā pañcahi kāmaguṇehi samappito",
  "atk-s0201a:238_2": "samaṅgibhūto paricāreti. Ettāvatā kho, bho, ayaṃ attā paramadiṭṭhadhammanibbānaṃ",
  "atk-s0201a:238_3": "patto hotī”tiādinā nayena pañcadhā āgataṃ paramadiṭṭhadhammanibbānaṃ veditabbaṃ.",
  "atk-s0201a:238_4": "Tattha nibbānaṃ assādento taṇhāmaññanāya maññati. Tena nibbānena “ahamasmi nibbānaṃ",
  "atk-s0201a:238_5": "patto”ti mānaṃ janento mānamaññanāya maññati. Anibbānaṃyeva samānaṃ taṃ nibbānato",
  "atk-s0201a:238_6": "niccādito ca gaṇhanto diṭṭhimaññanāya maññatīti veditabbo.",
  "atk-s0201a:239_0": "Nibbānato pana aññaṃ attānaṃ gahetvā so kho pana me ayaṃ attā imasmiṃ nibbāneti maññanto",
  "atk-s0201a:239_1": "nibbānasmiṃ maññati, ayamassa diṭṭhimaññanā. Tasmiṃyeva panassa attani sinehaṃ tabbatthukañca",
  "atk-s0201a:239_2": "mānaṃ uppādayato taṇhāmānamaññanāpi veditabbā. Esa nayo nibbānato maññanāyapi. Tatrapi",
  "atk-s0201a:239_3": "hi nibbānato aññaṃ attānaṃ gahetvā “idaṃ nibbānaṃ, ayaṃ attā, so kho pana me ayaṃ",
  "atk-s0201a:239_4": "attā ito nibbānato añño”ti maññanto nibbānato maññati, ayamassa diṭṭhimaññanā. Tasmiṃyeva",
  "atk-s0201a:239_5": "panassa attani sinehaṃ tabbatthukañca mānaṃ uppādayato taṇhāmānamaññanāpi veditabbā.",
  "atk-s0201a:239_6": "“Aho sukhaṃ mama nibbāna”nti maññanto pana nibbānaṃ meti maññatīti veditabbo. Sesaṃ",
  "atk-s0201a:239_7": "vuttanayameva. Ayaṃ panettha anugīti –",
  "atk-s0201a:240": "Yādiso esa sakkāyo, tathā naṃ avijānato;",
  "atk-s0201a:241": "Puthujjanassa sakkāye, jāyanti sabbamaññanā.",
  "atk-s0201a:242": "Jeguccho bhiduro cāyaṃ, dukkho apariṇāyako;",
  "atk-s0201a:243": "Taṃ paccanīkato bālo, gaṇhaṃ gaṇhāti maññanaṃ.",
  "atk-s0201a:244": "Subhato sukhato ceva, sakkāyaṃ anupassato;",
  "atk-s0201a:245": "Salabhasseva aggimhi, hoti taṇhāya maññanā.",
  "atk-s0201a:246": "Niccasaññaṃ adhiṭṭhāya, sampattiṃ tassa passato;",
  "atk-s0201a:247": "Gūthādī viya gūthasmiṃ, hoti mānena maññanā.",
  "atk-s0201a:248": "Attā attaniyo meti, passato naṃ abuddhino;",
  "atk-s0201a:249": "Ādāse viya bondhissa, diṭṭhiyā hoti maññanā.",
  "atk-s0201a:250": "Maññanāti ca nāmetaṃ, sukhumaṃ mārabandhanaṃ;",
  "atk-s0201a:251": "Sithilaṃ duppamuñcañca, yena baddho puthujjano.",
  "atk-s0201a:252": "Bahuṃ vipphandamānopi, sakkāyaṃ nātivattati;",
  "atk-s0201a:253": "Samussitaṃ daḷhatthambhaṃ, sāva gaddulabandhano.",
  "atk-s0201a:254": "Sa’so sakkāyamalīno, jātiyā ca jarāya ca;",
  "atk-s0201a:255": "Rogādīhi ca dukkhehi, niccaṃ haññati bāḷhaso.",
  "atk-s0201a:256": "Taṃ vo vadāmi bhaddante, sakkāyaṃ anupassatha;",
  "atk-s0201a:257": "Asātato asubhato, bhedato ca anattato.",
  "atk-s0201a:258": "Eso sabhāvo hetassa, passaṃ evamimaṃ budho;",
  "atk-s0201a:259": "Pahāya maññanā sabbā, sabbadukkhā pamuccatīti.",
  "atk-s0201a:260": "Ekattavārādivaṇṇanā niṭṭhitā.",
  "atk-s0201a:261": "Puthujjanavasena catuvīsatipabbā paṭhamanayakathā niṭṭhitā.",
  "atk-s0201a:262": "Sekkhavāradutiyanayavaṇṇanā",
  "atk-s0201a:263_0": "7. Evaṃ bhagavā pathavīādīsu vatthūsu sabbasakkāyadhammamūlabhūtaṃ puthujjanassa",
  "atk-s0201a:263_1": "pavattiṃ dassetvā idāni tesveva vatthūsu sekkhassa pavattiṃ dassento yopi so, bhikkhave,",
  "atk-s0201a:263_2": "bhikkhu sekkhotiādimāha. Tattha yoti uddesavacanaṃ. Soti niddesavacanaṃ. Pikāro sampiṇḍanattho",
  "atk-s0201a:263_3": "ayampi dhammo aniyatotiādīsu viya. Tena ca ārammaṇasabhāgena puggalaṃ sampiṇḍeti,",
  "atk-s0201a:263_4": "no puggalasabhāgena, heṭṭhato hi puggalā diṭṭhivipannā, idha diṭṭhisampannā, na tesaṃ",
  "atk-s0201a:263_5": "sabhāgatā atthi. Ārammaṇaṃ pana heṭṭhā puggalānampi tadeva, imesampi tadevāti. Tena",
  "atk-s0201a:263_6": "vuttaṃ “ārammaṇasabhāgena puggalaṃ sampiṇḍeti no puggalasabhāgenā”ti. Yopi soti iminā",
  "atk-s0201a:263_7": "pana sakalena vacanena idāni vattabbaṃ sekkhaṃ dassetīti veditabbo. Bhikkhave, bhikkhūti idaṃ vuttanayameva.",
  "atk-s0201a:264_0": "Sekkhoti kenaṭṭhena sekkho? Sekkhadhammappaṭilābhato sekkho. Vuttañhetaṃ “kittāvatā",
  "atk-s0201a:264_1": "nu kho, bhante, sekkho hotīti? Idha, bhikkhave, bhikkhu sekkhāya sammādiṭṭhiyā samannāgato",
  "atk-s0201a:264_2": "hoti…pe… sekkhena sammāsamādhinā samannāgato hoti. Ettāvatā kho bhikkhu, sekkho hotī”ti.",
  "atk-s0201a:264_3": "Apica sikkhatītipi sekkho. Vuttañhetaṃ “sikkhatīti kho bhikkhu tasmā sekkhoti vuccati.",
  "atk-s0201a:264_4": "Kiñca sikkhati? Adhisīlampi sikkhati, adhicittampi sikkhati, adhipaññampi sikkhati,",
  "atk-s0201a:264_5": "sikkhatīti kho bhikkhu tasmā sekkhoti vuccatī”ti.",
  "atk-s0201a:265_0": "Yopi kalyāṇaputhujjano anulomapaṭipadāya paripūrakārī sīlasampanno indriyesu guttadvāro",
  "atk-s0201a:265_1": "bhojane mattaññū jāgariyānuyogamanuyutto pubbarattāpararattaṃ bodhipakkhiyānaṃ dhammānaṃ",
  "atk-s0201a:265_2": "bhāvanānuyogamanuyutto viharati – “ajja vā sve vā aññataraṃ sāmaññaphalaṃ adhigamissāmī”ti,",
  "atk-s0201a:265_3": "sopi vuccati sikkhatīti sekkhoti. Imasmiṃ panatthe paṭivedhappattova sekkho adhippeto, no puthujjano.",
  "atk-s0201a:266_0": "Appattaṃ mānasaṃ etenāti appattamānaso. Mānasanti rāgopi cittampi arahattampi. “Antalikkhacaro",
  "atk-s0201a:266_1": "pāso, yvāyaṃ carati mānaso”ti ettha hi rāgo mānasaṃ. “Cittaṃ mano mānasa”nti ettha",
  "atk-s0201a:266_2": "cittaṃ. “Appattamānaso sekkho, kālaṃ kayirā janesutā”ti ettha arahattaṃ. Idhāpi arahattameva",
  "atk-s0201a:266_3": "adhippetaṃ. Tena appattārahattoti vuttaṃ hoti.",
  "atk-s0201a:267_0": "Anuttaranti seṭṭhaṃ, asadisanti attho. Catūhi yogehi khemaṃ ananuyuttanti yogakkhemaṃ,",
  "atk-s0201a:267_1": "arahattameva adhippetaṃ. Patthayamānoti dve patthanā taṇhāpatthanā ca, chandapatthanā",
  "atk-s0201a:267_2": "ca. “Patthayamānassa hi pajappitāni, pavedhitaṃ vāpi pakappitesū”ti ettha taṇhāpatthanā.",
  "atk-s0201a:268": "“Chinnaṃ pāpimato sotaṃ, viddhastaṃ vinaḷīkataṃ;",
  "atk-s0201a:269": "Pāmojjabahulā hotha, khemaṃ pattattha bhikkhavo”ti. –",
  "atk-s0201a:270_0": "Ettha kattukamyatā kusalacchandapatthanā. Ayameva idhādhippetā. Tena patthayamānoti",
  "atk-s0201a:270_1": "taṃ yogakkhemaṃ pattukāmo adhigantukāmo tanninno tappoṇo tappabbhāroti veditabbo.",
  "atk-s0201a:270_2": "Viharatīti aññaṃ iriyāpathadukkhaṃ aññena iriyāpathena vicchinditvā aparipatantaṃ",
  "atk-s0201a:270_3": "kāyaṃ harati. Atha vā “sabbe saṅkhārā aniccāti adhimuccanto saddhāya viharatī”tiādināpi",
  "atk-s0201a:270_4": "niddesanayenettha attho daṭṭhabbo. Pathaviṃ pathavito abhijānātīti pathaviṃ pathavībhāvena",
  "atk-s0201a:270_5": "abhijānāti, na puthujjano viya sabbākāraviparītāya saññāya sañjānāti. Apica kho abhivisiṭṭhena",
  "atk-s0201a:270_6": "ñāṇena jānāti, evaṃ pathavīti etaṃ pathavībhāvaṃ adhimuccanto eva naṃ aniccātipi",
  "atk-s0201a:270_7": "dukkhātipi anattātipi evaṃ abhijānātīti vuttaṃ hoti. Evañca naṃ abhiññatvā pathaviṃ",
  "atk-s0201a:270_8": "mā maññīti vuttaṃ hoti. Maññatīti maññi. Ayaṃ pana maññī ca na maññī ca na vattabboti.",
  "atk-s0201a:270_9": "Etasmiñhi atthe idaṃ padaṃ nipātetvā vuttanti veditabbaṃ. Ko panettha adhippāyoti.",
  "atk-s0201a:270_10": "Vuccate, puthujjano tāva sabbamaññanānaṃ appahīnattā maññatīti vutto. Khīṇāsavo pahīnattā",
  "atk-s0201a:270_11": "na maññatīti. Sekkhassa pana diṭṭhimaññanā pahīnā, itarā pana tanubhāvaṃ gatā, tena",
  "atk-s0201a:270_12": "so maññatītipi na vattabbo puthujjano viya, na maññatītipi na vattabbo khīṇāsavo viyāti.",
  "atk-s0201a:271_0": "Pariññeyyaṃ tassāti tassa sekkhassa taṃ maññanāvatthu okkantaniyāmattā sambodhiparāyaṇattā",
  "atk-s0201a:271_1": "ca tīhi pariññāhi pariññeyyaṃ, apariññeyyañca apariññātañca na hoti puthujjanassa",
  "atk-s0201a:271_2": "viya, nopi pariññātaṃ khīṇāsavassa viya. Sesaṃ sabbattha vuttanayameva.",
  "atk-s0201a:272": "Sekkhavasena dutiyanayakathā niṭṭhitā.",
  "atk-s0201a:273": "Khīṇāsavavāratatiyādinayavaṇṇanā",
  "atk-s0201a:274_0": "8. Evaṃ pathavīādīsu vatthūsu sekkhassa pavattiṃ dassetvā idāni khīṇāsavassa pavattiṃ",
  "atk-s0201a:274_1": "dassento yopi so, bhikkhave, bhikkhu arahantiādimāha. Tattha yopīti pi-saddo sampiṇḍanattho.",
  "atk-s0201a:274_2": "Tena idha ubhayasabhāgatāpi labbhatīti dasseti. Sekkho hi khīṇāsavena ariyapuggalattā",
  "atk-s0201a:274_3": "sabhāgo, tena puggalasabhāgatā labbhati, ārammaṇasabhāgatā pana vuttanayā eva. Arahanti",
  "atk-s0201a:274_4": "ārakakileso, dūrakileso pahīnakilesoti attho. Vuttañcetaṃ bhagavatā “kathañca, bhikkhave,",
  "atk-s0201a:274_5": "bhikkhu arahaṃ hoti? Ārakāssa honti pāpakā akusalā dhammā saṃkilesikā ponobbhavikā",
  "atk-s0201a:274_6": "sadarā dukkhavipākā āyatiṃ jātijarāmaraṇiyā. Evaṃ kho, bhikkhave, bhikkhu arahaṃ",
  "atk-s0201a:274_7": "hotī”ti. khīṇāsavoti cattāro āsavā kāmāsavo…pe… avijjāsavo, ime cattāro āsavā arahato",
  "atk-s0201a:274_8": "khīṇā pahīnā samucchinnā paṭippassaddhā, abhabbuppattikā ñāṇagginā daḍḍhā, tena vuccati khīṇāsavoti.",
  "atk-s0201a:275_0": "Vusitavāti garusaṃvāsepi ariyamaggasaṃvāsepi dasasu ariyavāsesupi vasi parivasi vuttho",
  "atk-s0201a:275_1": "parivuttho, so vutthavāso ciṇṇacaraṇoti vusitavā katakaraṇīyoti puthujjanakalyāṇakaṃ",
  "atk-s0201a:275_2": "upādāya satta sekkhā catūhi maggehi karaṇīyaṃ karonti nāma, khīṇāsavassa sabbakaraṇīyāni",
  "atk-s0201a:275_3": "katāni pariyositāni, natthi tassa uttari karaṇīyaṃ dukkhakkhayādhigamāyāti katakaraṇīyo. Vuttampi hetaṃ –",
  "atk-s0201a:276": "“Tassa sammā vimuttassa, santacittassa bhikkhuno;",
  "atk-s0201a:277": "Katassa paṭicayo natthi, karaṇīyaṃ na vijjatī”ti. ;",
  "atk-s0201a:278_0": "Ohitabhāroti tayo bhārā khandhabhāro kilesabhāro abhisaṅkhārabhāroti, tassime tayo",
  "atk-s0201a:278_1": "bhārā ohitā oropitā nikkhittā pātitā, tena vuccati ohitabhāroti. Anuppattasadatthoti",
  "atk-s0201a:278_2": "anuppatto sadatthaṃ, sakatthanti vuttaṃ hoti. Kakārassāyaṃ dakāro kato, sadatthoti",
  "atk-s0201a:278_3": "ca arahattaṃ veditabbaṃ. Tañhi attupanibandhanaṭṭhena attānaṃ avijahanaṭṭhena attano",
  "atk-s0201a:278_4": "paramatthaṭṭhena ca attano attho sakatthoti vuccati.",
  "atk-s0201a:279_0": "Parikkhīṇabhavasaṃyojanoti bhavasaṃyojanānīti dasa saṃyojanāni kāmarāgasaṃyojanaṃ",
  "atk-s0201a:279_1": "paṭighamānadiṭṭhivicikicchāsīlabbataparāmāsabhavarāgaissāmacchariyasaṃyojanaṃ avijjāsaṃyojanaṃ.",
  "atk-s0201a:279_2": "Imāni hi satte bhavesu saṃyojenti upanibandhanti, bhavaṃ vā bhavena saṃyojenti, tasmā",
  "atk-s0201a:279_3": "“bhavasaṃyojanānī”ti vuccanti. Imāni bhavasaṃyojanāni arahato parikkhīṇāni pahīnāni",
  "atk-s0201a:279_4": "ñāṇagginā daḍḍhāni, tena vuccati “parikkhīṇabhavasaṃyojano”ti. Sammadaññā vimuttoti",
  "atk-s0201a:279_5": "ettha sammadaññāti sammā aññāya. Kiṃ vuttaṃ hoti – khandhānaṃ khandhaṭṭhaṃ, āyatanānaṃ",
  "atk-s0201a:279_6": "āyatanaṭṭhaṃ, dhātūnaṃ dhātuṭṭhaṃ, dukkhassa pīḷanaṭṭhaṃ, samudayassa pabhavaṭṭhaṃ,",
  "atk-s0201a:279_7": "nirodhassa santaṭṭhaṃ, maggassa dassanaṭṭhaṃ, sabbe saṅkhārā aniccāti evamādiṃ vā",
  "atk-s0201a:279_8": "bhedaṃ sammā yathābhūtaṃ aññāya jānitvā tīrayitvā tulayitvā vibhāvetvā vibhūtaṃ katvāti.",
  "atk-s0201a:280_0": "Vimuttoti dve vimuttiyo cittassa ca vimutti nibbānañca. Arahā sabbakilesehi vimuttacittattā",
  "atk-s0201a:280_1": "cittavimuttiyāpi vimutto. Nibbānaṃ adhimuttattā nibbānepi vimutto. Tena vuccati “sammadaññā",
  "atk-s0201a:280_2": "vimutto”ti. Pariññātaṃ tassāti tassa arahato taṃ maññanāvatthu tīhi pariññāhi pariññātaṃ.",
  "atk-s0201a:280_3": "Tasmā so taṃ vatthuṃ na maññati, taṃ vā maññanaṃ na maññatīti vuttaṃ hoti, sesaṃ vuttanayameva.",
  "atk-s0201a:281_0": "Nibbānavāre pana khayā rāgassātiādayo tayo vārā vuttā. Te pathavīvārādīsupi vitthāretabbā.",
  "atk-s0201a:281_1": "Ayañca pariññātavāro nibbānavārepi vitthāretabbo. Vitthārentena ca pariññātaṃ tassāti",
  "atk-s0201a:281_2": "sabbapadehi yojetvā puna khayā rāgassa vītarāgattāti yojetabbaṃ. Esa nayo itaresu.",
  "atk-s0201a:281_3": "Desanā pana ekattha vuttaṃ sabbattha vuttameva hotīti saṃkhittā.",
  "atk-s0201a:282_0": "Khayā rāgassa vītarāgattāti ettha ca yasmā bāhirako kāmesu vītarāgo, na khayā rāgassa",
  "atk-s0201a:282_1": "vītarāgo. Arahā pana khayā yeva, tasmā vuttaṃ “khayā rāgassa vītarāgattā”ti. Esa",
  "atk-s0201a:282_2": "nayo dosamohesupi. Yathā ca “pariññātaṃ tassāti vadāmī”ti vuttepi pariññātattā so",
  "atk-s0201a:282_3": "taṃ vatthuṃ taṃ vā maññanaṃ na maññatīti attho hoti, evamidhāpi vītarāgattā so taṃ",
  "atk-s0201a:282_4": "vatthuṃ taṃ vā maññanaṃ na maññatīti daṭṭhabbo.",
  "atk-s0201a:283_0": "Ettha ca pariññātaṃ tassāti ayaṃ vāro maggabhāvanāpāripūridassanatthaṃ vutto. Itare",
  "atk-s0201a:283_1": "pana phalasacchikiriyāpāripūridassanatthanti veditabbā. Dvīhi vā kāraṇehi arahā na",
  "atk-s0201a:283_2": "maññati vatthussa ca pariññātattā akusalamūlānañca samucchinnattā. Tenassa pariññātavārena",
  "atk-s0201a:283_3": "vatthuno vatthupariññaṃ dīpeti, itarehi akusalamūlasamucchedanti. Tattha pacchimesu",
  "atk-s0201a:283_4": "tīsu vāresu ayaṃ viseso veditabbo, tīsu hi vāresu rāge ādīnavaṃ disvā dukkhānupassī",
  "atk-s0201a:283_5": "viharanto appaṇihitavimokkhena vimutto khayā rāgassa vītarāgo hoti. Dose ādīnavaṃ",
  "atk-s0201a:283_6": "disvā aniccānupassī viharanto animittavimokkhena vimutto khayā dosassa vītadoso hoti.",
  "atk-s0201a:283_7": "Mohe ādīnavaṃ disvā anattānupassī viharanto suññatavimokkhena vimutto khayā mohassa vītamoho hotīti.",
  "atk-s0201a:284_0": "Evaṃ sante na eko tīhi vimokkhehi vimuccatīti dve vārā na vattabbā siyunti ce, taṃ",
  "atk-s0201a:284_1": "na. Kasmā? Aniyamitattā. Aniyamena hi vuttaṃ “yopi so, bhikkhave, bhikkhu araha”nti.",
  "atk-s0201a:284_2": "Na pana vuttaṃ appaṇihitavimokkhena vā vimutto, itarena vāti, tasmā yaṃ arahato yujjati,",
  "atk-s0201a:284_3": "taṃ sabbaṃ vattabbamevāti.",
  "atk-s0201a:285_0": "Avisesena vā yo koci arahā samānepi rāgādikkhaye vipariṇāmadukkhassa pariññātattā",
  "atk-s0201a:285_1": "khayā rāgassa vītarāgoti vuccati, dukkhadukkhassa pariññātattā khayā dosassa vītadosoti.",
  "atk-s0201a:285_2": "Saṅkhāradukkhassa pariññātattā khayā mohassa vītamohoti. Iṭṭhārammaṇassa vā pariññātattā",
  "atk-s0201a:285_3": "khayā rāgassa vītarāgo. Aniṭṭhārammaṇassa pariññātattā khayā dosassa vītadoso. Majjhattārammaṇassa",
  "atk-s0201a:285_4": "pariññātattā khayā mohassa vītamoho. Sukhāya vā vedanāya rāgānusayassa samucchinnattā",
  "atk-s0201a:285_5": "khayā rāgassa vītarāgo, itarāsu paṭighamohānusayānaṃ samucchinnattā vītadoso vītamoho",
  "atk-s0201a:285_6": "cāti. Tasmā taṃ visesaṃ dassento āha “khayā rāgassa vītarāgattā…pe… vītamohattā”ti.",
  "atk-s0201a:286": "Khīṇāsavavasena tatiyacatutthapañcamachaṭṭhanayakathā niṭṭhitā.",
  "atk-s0201a:287": "Tathāgatavārasattamanayavaṇṇanā",
  "atk-s0201a:288_0": "12. Evaṃ pathavīādīsu vatthūsu khīṇāsavassa pavattiṃ dassetvā idāni attano pavattiṃ",
  "atk-s0201a:288_1": "dassento tathāgatopi, bhikkhavetiādimāha. Tattha tathāgatoti aṭṭhahi kāraṇehi bhagavā",
  "atk-s0201a:288_2": "tathāgatoti vuccati – tathā āgatoti tathāgato, tathā gatoti tathāgato, tathalakkhaṇaṃ",
  "atk-s0201a:288_3": "āgatoti tathāgato, tathadhamme yāthāvato abhisambuddhoti tathāgato, tathadassitāya",
  "atk-s0201a:288_4": "tathāgato, tathāvāditāya tathāgato, tathākāritāya tathāgato, abhibhavanaṭṭhena tathāgatoti.",
  "atk-s0201a:289_0": "Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "atk-s0201a:289_1": "sammāsambuddhā āgatā, yathā vipassī bhagavā āgato, yathā sikhī bhagavā, yathā vessabhū",
  "atk-s0201a:289_2": "bhagavā, yathā kakusandho bhagavā, yathā koṇāgamano bhagavā, yathā kassapo bhagavā",
  "atk-s0201a:289_3": "āgatoti. Kiṃ vuttaṃ hoti? Yena abhinīhārena ete bhagavanto āgatā, teneva amhākampi bhagavā āgato.",
  "atk-s0201a:290_0": "Atha vā yathā vipassī bhagavā…pe… yathā kassapo bhagavā dānapāramiṃ pūretvā, sīlanekkhammapaññāvīriyakhantisaccaadhiṭṭhānamettāupekkhāpāramiṃ",
  "atk-s0201a:290_1": "pūretvā, imā dasa pāramiyo, dasa upapāramiyo, dasa paramatthapāramiyoti, samatiṃsa",
  "atk-s0201a:290_2": "pāramiyo pūretvā, aṅgapariccāgaṃ nayanadhanarajjaputtadārapariccāganti ime pañca",
  "atk-s0201a:290_3": "mahāpariccāge pariccajitvā pubbayogapubbacariyadhammakkhānañātatthacariyādayo pūretvā,",
  "atk-s0201a:290_4": "buddhicariyāya koṭiṃ patvā āgato, tathā amhākampi bhagavā āgato.",
  "atk-s0201a:291_0": "Yathā ca vipassī bhagavā…pe… yathā kassapo bhagavā cattāro satipaṭṭhāne sammappadhāne",
  "atk-s0201a:291_1": "iddhipāde pañcindriyāni pañca balāni satta bojjhaṅge ariyaṃ aṭṭhaṅgikaṃ maggaṃ bhāvetvā",
  "atk-s0201a:291_2": "brūhetvā āgato, tathā amhākaṃ bhagavāpi āgatoti tathāgato.",
  "atk-s0201a:292": "Yatheva lokamhi vipassiādayo,",
  "atk-s0201a:293": "Sabbaññubhāvaṃ munayo idhāgatā;",
  "atk-s0201a:294": "Tathā ayaṃ sakyamunīpi āgato,",
  "atk-s0201a:295": "Tathāgato vuccati tena cakkhumāti.",
  "atk-s0201a:296": "Evaṃ tathā āgatoti tathāgato.",
  "atk-s0201a:297_0": "Kathaṃ tathā gatoti tathāgato. Yathā sampatijāto vipassī bhagavā gato…pe… kassapo",
  "atk-s0201a:297_1": "bhagavā gato. Kathañca so gatoti, so hi sampatijātova samehi pādehi pathaviyaṃ patiṭṭhāya",
  "atk-s0201a:297_2": "uttarābhimukho sattapadavītihārena gato. Yathāha – sampatijāto, ānanda, bodhisatto",
  "atk-s0201a:297_3": "samehi pādehi pathaviyaṃ patiṭṭhahitvā uttarābhimukho sattapadavītihārena gacchati",
  "atk-s0201a:297_4": "setamhi chatte anudhārīyamāne, sabbā ca disā anuviloketi, āsabhiñca vācaṃ bhāsati",
  "atk-s0201a:297_5": "“aggohamasmi lokassa, jeṭṭhohamasmi lokassa, seṭṭhohamasmi lokassa, ayamantimā jāti,",
  "atk-s0201a:297_6": "natthi dāni punabbhavo”ti.",
  "atk-s0201a:298_0": "Tañcassa gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena.",
  "atk-s0201a:298_1": "Yañhi so sampatijātova samehi pādehi patiṭṭhahi, idamassa caturiddhipādapaṭilābhassa",
  "atk-s0201a:298_2": "pubbanimittaṃ. Uttarābhimukhabhāvo pana sabbalokuttarabhāvassa pubbanimittaṃ. Sattapadavītihāro",
  "atk-s0201a:298_3": "sattabojjhaṅgaratanapaṭilābhassa. “Suvaṇṇadaṇḍā vītipatanti cāmarā”ti ettha vutto",
  "atk-s0201a:298_4": "cāmarukkhepo sabbatitthiyanimmathanassa. Setacchattadhāraṇaṃ arahattavimuttivaravimalasetacchattapaṭilābhassa.",
  "atk-s0201a:298_5": "Sabbadisānuvilokanaṃ sabbaññutānāvaraṇañāṇapaṭilābhassa. Āsabhīvācābhāsanaṃ appaṭivattiyavaradhammacakkappavattanassa",
  "atk-s0201a:298_6": "pubbanimittaṃ. Tathā ayaṃ bhagavāpi gato. Tañcassa gamanaṃ tathaṃ ahosi avitathaṃ",
  "atk-s0201a:298_7": "tesaññeva visesādhigamānaṃ pubbanimittabhāvena. Tenāhu porāṇā –",
  "atk-s0201a:299": "“Muhuttajātova gavampatī yathā,",
  "atk-s0201a:300": "Samehi pādehi phusī vasundharaṃ;",
  "atk-s0201a:301": "So vikkamī satta padāni gotamo,",
  "atk-s0201a:302": "Setañca chattaṃ anudhārayuṃ marū.",
  "atk-s0201a:303": "Gantvāna so satta padāni gotamo,",
  "atk-s0201a:304": "Disā vilokesi samā samantato;",
  "atk-s0201a:305": "Aṭṭhaṅgupetaṃ giramabbhudīrayī,",
  "atk-s0201a:306": "Sīho yathā pabbatamuddhaniṭṭhito”ti. –",
  "atk-s0201a:307": "Evaṃ tathā gatoti tathāgato.",
  "atk-s0201a:308_0": "Atha vā yathā vipassī bhagavā…pe… yathā kassapo bhagavā, ayampi bhagavā tatheva nekkhammena",
  "atk-s0201a:308_1": "kāmacchandaṃ pahāya gato. Abyāpādena byāpādaṃ, ālokasaññāya thinamiddhaṃ, avikkhepena",
  "atk-s0201a:308_2": "uddhaccakukkuccaṃ, dhammavavatthānena vicikicchaṃ pahāya, ñāṇena avijjaṃ padāletvā,",
  "atk-s0201a:308_3": "pāmojjena aratiṃ vinodetvā, paṭhamajjhānena nīvaraṇakavāṭaṃ ugghāṭetvā, dutiyajjhānena",
  "atk-s0201a:308_4": "vitakkavicāradhūmaṃ vūpasametvā, tatiyajjhānena pītiṃ virājetvā, catutthajjhānena",
  "atk-s0201a:308_5": "sukhadukkhaṃ pahāya, ākāsānañcāyatanasamāpattiyā rūpasaññāpaṭighasaññānānattasaññāyo",
  "atk-s0201a:308_6": "samatikkamitvā, viññāṇañcāyatanasamāpattiyā ākāsānañcāyatanasaññaṃ, ākiñcaññāyatanasamāpattiyā",
  "atk-s0201a:308_7": "viññāṇañcāyatanasaññaṃ, nevasaññānāsaññāyatanasamāpattiyā ākiñcaññāyatanasaññaṃ samatikkamitvā gato.",
  "atk-s0201a:309_0": "Aniccānupassanāya niccasaññaṃ pahāya, dukkhānupassanāya sukhasaññaṃ, anattānupassanāya",
  "atk-s0201a:309_1": "attasaññaṃ, nibbidānupassanāya nandiṃ, virāgānupassanāya rāgaṃ, nirodhānupassanāya",
  "atk-s0201a:309_2": "samudayaṃ, paṭinissaggānupassanāya ādānaṃ, khayānupassanāya ghanasaññaṃ, vayānupassanāya",
  "atk-s0201a:309_3": "āyūhanaṃ, vipariṇāmānupassanāya dhuvasaññaṃ, animittānupassanāya nimittaṃ, appaṇihitānupassanāya",
  "atk-s0201a:309_4": "paṇidhiṃ, suññatānupassanāya abhinivesaṃ, adhipaññādhammavipassanāya sārādānābhinivesaṃ,",
  "atk-s0201a:309_5": "yathābhūtañāṇadassanena sammohābhinivesaṃ, ādīnavānupassanāya ālayābhinivesaṃ, paṭisaṅkhānupassanāya",
  "atk-s0201a:309_6": "appaṭisaṅkhaṃ, vivaṭṭānupassanāya saṃyogābhinivesaṃ, sotāpattimaggena diṭṭhekaṭṭhe",
  "atk-s0201a:309_7": "kilese bhañjitvā, sakadāgāmimaggena oḷārike kilese pahāya, anāgāmimaggena aṇusahagate",
  "atk-s0201a:309_8": "kilese samugghāṭetvā, arahattamaggena sabbakilese samucchinditvā gato. Evampi tathā gatoti tathāgato.",
  "atk-s0201a:310_0": "Kathaṃ tathalakkhaṇaṃ āgatoti tathāgato. Pathavīdhātuyā kakkhaḷattalakkhaṇaṃ tathaṃ",
  "atk-s0201a:310_1": "avitathaṃ. Āpodhātuyā paggharaṇalakkhaṇaṃ. Tejodhātuyā uṇhattalakkhaṇaṃ. Vāyodhātuyā",
  "atk-s0201a:310_2": "vitthambhanalakkhaṇaṃ. Ākāsadhātuyā asamphuṭṭhalakkhaṇaṃ. Viññāṇadhātuyā vijānanalakkhaṇaṃ.",
  "atk-s0201a:311": "Rūpassa ruppanalakkhaṇaṃ. Vedanāya vedayitalakkhaṇaṃ. Saññāya sañjānanalakkhaṇaṃ. Saṅkhārānaṃ abhisaṅkharaṇalakkhaṇaṃ. Viññāṇassa vijānanalakkhaṇaṃ.",
  "atk-s0201a:312": "Vitakkassa abhiniropanalakkhaṇaṃ. Vicārassa anumajjanalakkhaṇaṃ. Pītiyā pharaṇalakkhaṇaṃ. Sukhassa sātalakkhaṇaṃ. Cittekaggatāya avikkhepalakkhaṇaṃ. Phassassa phusanalakkhaṇaṃ.",
  "atk-s0201a:313": "Saddhindriyassa adhimokkhalakkhaṇaṃ. Vīriyindriyassa paggahaṇalakkhaṇaṃ. Satindriyassa upaṭṭhānalakkhaṇaṃ. Samādhindriyassa avikkhepalakkhaṇaṃ. Paññindriyassa pajānanalakkhaṇaṃ.",
  "atk-s0201a:314": "Saddhābalassa assaddhiye akampiyalakkhaṇaṃ. Vīriyabalassa kosajje. Satibalassa muṭṭhasacce. Samādhibalassa uddhacce. Paññābalassa avijjāya akampiyalakkhaṇaṃ.",
  "atk-s0201a:315_0": "Satisambojjhaṅgassa upaṭṭhānalakkhaṇaṃ. Dhammavicayasambojjhaṅgassa pavicayalakkhaṇaṃ.",
  "atk-s0201a:315_1": "Vīriyasambojjhaṅgassa paggahaṇalakkhaṇaṃ. Pītisambojjhaṅgassa pharaṇalakkhaṇaṃ. Passaddhisambojjhaṅgassa",
  "atk-s0201a:315_2": "upasamalakkhaṇaṃ. Samādhisambojjhaṅgassa avikkhepalakkhaṇaṃ. Upekkhāsambojjhaṅgassa",
  "atk-s0201a:315_3": "paṭisaṅkhānalakkhaṇaṃ.",
  "atk-s0201a:316_0": "Sammādiṭṭhiyā dassanalakkhaṇaṃ. Sammāsaṅkappassa abhiniropanalakkhaṇaṃ. Sammāvācāya",
  "atk-s0201a:316_1": "pariggāhalakkhaṇaṃ. Sammākammantassa samuṭṭhānalakkhaṇaṃ. Sammāājīvassa vodānalakkhaṇaṃ.",
  "atk-s0201a:316_2": "Sammāvāyāmassa paggahaṇalakkhaṇaṃ. Sammāsatiyā upaṭṭhānalakkhaṇaṃ. Sammāsamādhissa avikkhepalakkhaṇaṃ.",
  "atk-s0201a:317_0": "Avijjāya aññāṇalakkhaṇaṃ. Saṅkhārānaṃ cetanālakkhaṇaṃ. Viññāṇassa vijānanalakkhaṇaṃ.",
  "atk-s0201a:317_1": "Nāmassa namanalakkhaṇaṃ. Rūpassa ruppanalakkhaṇaṃ. Saḷāyatanassa āyatanalakkhaṇaṃ.",
  "atk-s0201a:317_2": "Phassassa phusanalakkhaṇaṃ. Vedanāya vedayitalakkhaṇaṃ. Taṇhāya hetulakkhaṇaṃ. Upādānassa",
  "atk-s0201a:317_3": "gahaṇalakkhaṇaṃ. Bhavassa āyūhanalakkhaṇaṃ. Jātiyā nibbattilakkhaṇaṃ. Jarāya jīraṇalakkhaṇaṃ.",
  "atk-s0201a:317_4": "Maraṇassa cutilakkhaṇaṃ.",
  "atk-s0201a:318_0": "Dhātūnaṃ suññatālakkhaṇaṃ. Āyatanānaṃ āyatanalakkhaṇaṃ. Satipaṭṭhānānaṃ upaṭṭhānalakkhaṇaṃ.",
  "atk-s0201a:318_1": "Sammappadhānānaṃ padahanalakkhaṇaṃ. Iddhipādānaṃ ijjhanalakkhaṇaṃ. Indriyānaṃ adhipatilakkhaṇaṃ.",
  "atk-s0201a:318_2": "Balānaṃ akampiyalakkhaṇaṃ. Bojjhaṅgānaṃ niyyānalakkhaṇaṃ. Maggassa hetulakkhaṇaṃ.",
  "atk-s0201a:319": "Saccānaṃ tathalakkhaṇaṃ. Samathassa avikkhepalakkhaṇaṃ. Vipassanāya anupassanālakkhaṇaṃ. Samathavipassanānaṃ ekarasalakkhaṇaṃ. Yuganandhānaṃ anativattanalakkhaṇaṃ.",
  "atk-s0201a:320": "Sīlavisuddhiyā saṃvaralakkhaṇaṃ. Cittavisuddhiyā avikkhepalakkhaṇaṃ. Diṭṭhivisuddhiyā dassanalakkhaṇaṃ.",
  "atk-s0201a:321_0": "Khayeñāṇassa samucchedalakkhaṇaṃ. Anuppāde ñāṇassa passaddhilakkhaṇaṃ. Chandassa",
  "atk-s0201a:321_1": "mūlalakkhaṇaṃ. Manasikārassa samuṭṭhānalakkhaṇaṃ. Phassassa samodhānalakkhaṇaṃ. Vedanāya",
  "atk-s0201a:321_2": "samosaraṇalakkhaṇaṃ. Samādhissa pamukhalakkhaṇaṃ. Satiyā ādhipateyyalakkhaṇaṃ. Paññāya",
  "atk-s0201a:321_3": "tatuttarilakkhaṇaṃ. Vimuttiyā sāralakkhaṇaṃ. Amatogadhassa nibbānassa pariyosānalakkhaṇaṃ",
  "atk-s0201a:321_4": "tathaṃ avitathaṃ. Evaṃ tathalakkhaṇaṃ ñāṇagatiyā āgato avirajjhitvā patto anuppattoti",
  "atk-s0201a:321_5": "tathāgato, evaṃ tathalakkhaṇaṃ āgatoti tathāgato.",
  "atk-s0201a:322_0": "Kathaṃ tathadhamme yāthāvato abhisambuddhoti tathāgato? Tathadhammā nāma cattāri",
  "atk-s0201a:322_1": "ariyasaccāni. Yathāha “cattārimāni, bhikkhave, tathāni avitathāni anaññathāni. Katamāni",
  "atk-s0201a:322_2": "cattāri, idaṃ dukkhanti, bhikkhave, tathametaṃ avitathametaṃ anaññathameta”nti vitthāro.",
  "atk-s0201a:322_3": "Tāni ca bhagavā abhisambuddho, tasmā tathānaṃ abhisambuddhattā tathāgatoti vuccati.",
  "atk-s0201a:322_4": "Abhisambuddhattho hi ettha gatasaddo. Apica jarāmaraṇassa jātipaccayasambhūtasamudāgataṭṭho",
  "atk-s0201a:322_5": "tatho avitatho anaññatho…pe… saṅkhārānaṃ avijjāpaccayasambhūtasamudāgataṭṭho tatho",
  "atk-s0201a:322_6": "avitatho anaññatho. Tathā avijjāya saṅkhārānaṃ paccayaṭṭho. Saṅkhārānaṃ viññāṇassa",
  "atk-s0201a:322_7": "paccayaṭṭho…pe… jātiyā jarāmaraṇassa paccayaṭṭho tatho avitatho anaññatho. Taṃ sabbaṃ",
  "atk-s0201a:322_8": "bhagavā abhisambuddho, tasmāpi tathānaṃ dhammānaṃ abhisambuddhattā tathāgatoti vuccati.",
  "atk-s0201a:322_9": "Evaṃ tathadhamme yāthāvato abhisambuddhoti tathāgato.",
  "atk-s0201a:323_0": "Kathaṃ tathadassitāya tathāgato? Bhagavā yaṃ sadevake loke…pe… sadevamanussāya aparimāṇāsu",
  "atk-s0201a:323_1": "lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ nāma",
  "atk-s0201a:323_2": "atthi. Taṃ sabbākārato jānāti, passati. Evaṃ jānatā passatā ca tena taṃ iṭṭhāniṭṭhādivasena",
  "atk-s0201a:323_3": "vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ,",
  "atk-s0201a:323_4": "yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ",
  "atk-s0201a:323_5": "pītaka”nti ādinā nayena anekehi nāmehi terasahi vārehi dvepaññāsāya nayehi vibhajjamānaṃ",
  "atk-s0201a:323_6": "tathameva hoti, vitathaṃ natthi. Esa nayo sotadvārādīsupi āpāthamāgacchantesu saddādīsu.",
  "atk-s0201a:323_7": "Vuttañcetaṃ bhagavatā “yaṃ, bhikkhave, sadevakassa lokassa…pe… sadevamanussāya diṭṭhaṃ",
  "atk-s0201a:323_8": "sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi, …tamahaṃ",
  "atk-s0201a:323_9": "abhiññāsiṃ, taṃ tathāgatassa viditaṃ, taṃ tathāgato na upaṭṭhāsī”ti. Evaṃ tathadassitāya",
  "atk-s0201a:323_10": "tathāgato. Tattha tathadassīatthe tathāgatoti padasambhavo veditabbo.",
  "atk-s0201a:324_0": "Kathaṃ tathāvāditāya tathāgato? Yaṃ rattiṃ bhagavā bodhimaṇḍe aparājitapallaṅke nisinno",
  "atk-s0201a:324_1": "tiṇṇaṃ mārānaṃ matthakaṃ madditvā anuttaraṃ sammāsambodhiṃ abhisambuddho, yañca rattiṃ",
  "atk-s0201a:324_2": "yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe",
  "atk-s0201a:324_3": "kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ",
  "atk-s0201a:324_4": "suttaṃ geyyaṃ…pe… vedallaṃ, taṃ sabbaṃ atthato ca byañjanato ca anupavajjaṃ anūnamanadhikaṃ",
  "atk-s0201a:324_5": "sabbākāraparipuṇṇaṃ rāgamadanimmadanaṃ dosamohamadanimmadanaṃ, natthi tattha vālaggamattampi",
  "atk-s0201a:324_6": "pakkhalitaṃ, sabbaṃ taṃ ekamuddikāya lañchitaṃ viya, ekanāḷiyā mitaṃ viya, ekatulāya",
  "atk-s0201a:324_7": "tulitaṃ viya ca tathameva hoti avitathaṃ. Tenāha – “yañca, cunda, rattiṃ tathāgato",
  "atk-s0201a:324_8": "anuttaraṃ sammāsambodhiṃ abhisambujjhati, yañca rattiṃ anupādisesāya nibbānadhātuyā",
  "atk-s0201a:324_9": "parinibbāyati, yaṃ etasmiṃ antare bhāsati lapati niddisati, sabbaṃ taṃ tatheva hoti",
  "atk-s0201a:324_10": "no aññathā. Tasmā tathāgatoti vuccatī”ti. Gadaattho hi ettha gatasaddo. Evaṃ tathāvāditāya",
  "atk-s0201a:324_11": "tathāgato. Apica āgadanaṃ āgado, vacananti attho. Tatho aviparīto āgado assāti dakārassa",
  "atk-s0201a:324_12": "takāraṃ katvā tathāgatoti evametasmiṃ atthe padasiddhi veditabbā.",
  "atk-s0201a:325_0": "Kathaṃ tathākāritāya tathāgato? Bhagavato hi vācāya kāyo anulometi, kāyassapi vācā.",
  "atk-s0201a:325_1": "Tasmā yathāvādī tathākārī, yathākārī tathāvādī ca hoti. Evaṃbhūtassa cassa yathā",
  "atk-s0201a:325_2": "vācā, kāyopi tathāgato pavattoti attho. Yathā ca kāyo, vācāpi tathā gatā pavattāti",
  "atk-s0201a:325_3": "tathāgato. Tenāha “yathāvādī, bhikkhave, tathāgato tathākārī, yathākārī tathāvādī.",
  "atk-s0201a:325_4": "Iti yathāvādī tathākārī, yathākārī tathāvādī, tasmā tathāgatoti vuccatī”ti. Evaṃ",
  "atk-s0201a:325_5": "tathākāritāya tathāgato.",
  "atk-s0201a:326_0": "Kathaṃ abhibhavanaṭṭhena tathāgato? Upari bhavaggaṃ heṭṭhā aviciṃ pariyantaṃ katvā",
  "atk-s0201a:326_1": "tiriyaṃ aparimāṇāsu lokadhātūsu sabbasatte abhibhavati, sīlenapi samādhināpi paññāyapi",
  "atk-s0201a:326_2": "vimuttiyāpi vimuttiñāṇadassanenapi, na tassa tulā vā pamāṇaṃ vā atthi, atulo appameyyo",
  "atk-s0201a:326_3": "anuttaro rājarājo devadevo sakkānaṃ atisakko brahmānaṃ atibrahmā. Tenāha “sadevake,",
  "atk-s0201a:326_4": "bhikkhave, loke…pe… sadevamanussāya tathāgato abhibhū anabhibhūto aññadatthu daso",
  "atk-s0201a:326_5": "vasavattī. Tasmā tathāgatoti vuccatī”ti.",
  "atk-s0201a:327_0": "Tatrevaṃ padasiddhi veditabbā, agado viya agado. Ko panesa? Desanāvilāsamayo ceva",
  "atk-s0201a:327_1": "puññussayo ca. Tena hesa mahānubhāvo bhisakko dibbāgadena sappe viya sabbaparappavādino",
  "atk-s0201a:327_2": "sadevakañca lokaṃ abhibhavati, iti sabbalokābhibhavane tatho aviparīto desanāvilāsamayo",
  "atk-s0201a:327_3": "ceva puññassayo ca agado assāti dakārassa takāraṃ katvā tathāgatoti veditabbo. Evaṃ",
  "atk-s0201a:327_4": "abhibhavanaṭṭhena tathāgato.",
  "atk-s0201a:328_0": "Apica tathāya gatotipi tathāgato, tathaṃ gatotipi tathāgato. Gatoti avagato, atīto,",
  "atk-s0201a:328_1": "patto, paṭipannoti attho. Tattha sakalaṃ lokaṃ tīraṇapariññāya tathāya gato avagatoti",
  "atk-s0201a:328_2": "tathāgato. Lokasamudayaṃ pahānapariññāya tathāya gato atītoti tathāgato. Lokanirodhaṃ",
  "atk-s0201a:328_3": "sacchikiriyāya tathāya gato pattoti tathāgato. Lokanirodhagāminiṃ paṭipadaṃ tathaṃ",
  "atk-s0201a:328_4": "gato paṭipannoti tathāgato. Tena yaṃ vuttaṃ bhagavatā “loko, bhikkhave, tathāgatena",
  "atk-s0201a:328_5": "abhisambuddho, lokasmā tathāgato visaṃyutto. Lokasamudayo, bhikkhave, tathāgatena",
  "atk-s0201a:328_6": "abhisambuddho, lokasamudayo tathāgatassa pahīno. Lokanirodho, bhikkhave, tathāgatena",
  "atk-s0201a:328_7": "abhisambuddho, lokanirodho tathāgatassa sacchikato. Lokanirodhagāminī paṭipadā, bhikkhave,",
  "atk-s0201a:328_8": "tathāgatena abhisambuddhā, lokanirodhagāminī paṭipadā tathāgatassa bhāvitā. Yaṃ,",
  "atk-s0201a:328_9": "bhikkhave, sadevakassa lokassa…pe… sabbaṃ taṃ tathāgatena abhisambuddhaṃ, tasmā tathāgatoti",
  "atk-s0201a:328_10": "vuccatī”ti. Tassa evampi attho veditabbo. Idampi ca tathāgatassa tathāgatabhāvadīpane",
  "atk-s0201a:328_11": "mukhamattameva. Sabbākārena pana tathāgatova tathāgatassa tathāgatabhāvaṃ vaṇṇeyya.",
  "atk-s0201a:329": "Arahaṃ sammāsambuddhoti padadvaye pana ārakattā arīnaṃ, arānañca hatattā, paccayādīnaṃ arahattā, pāpakaraṇe rahābhāvāti imehi tāva kāraṇehi arahanti veditabbo.",
  "atk-s0201a:330": "Sammā sāmañca sabbadhammānaṃ buddhattā pana sammāsambuddhoti. Ayamettha saṅkhepo. Vitthārato panetaṃ padadvayaṃ visuddhimagge buddhānussativaṇṇanāyaṃ pakāsitaṃ.",
  "atk-s0201a:331_0": "Pariññātantaṃ tathāgatassāti ettha pana taṃ maññanāvatthu pariññātaṃ tathāgatassātipi",
  "atk-s0201a:331_1": "attho veditabbo. Pariññātantaṃ nāma pariññātapāraṃ pariññātāvasānaṃ anavasesato pariññātanti",
  "atk-s0201a:331_2": "vuttaṃ hoti. Buddhānañhi sāvakehi saddhiṃ kiñcāpi tena tena maggena kilesappahāne",
  "atk-s0201a:331_3": "viseso natthi, pariññāya pana atthi. Sāvakā hi catunnaṃ dhātūnaṃ ekadesameva sammasitvā",
  "atk-s0201a:331_4": "nibbānaṃ pāpuṇanti. Buddhānaṃ pana aṇuppamāṇampi saṅkhāragataṃ ñāṇena adiṭṭhamatulitamatīritamasacchikataṃ natthi.",
  "atk-s0201a:332": "Tathāgatavārasattamanayavaṇṇanā niṭṭhitā.",
  "atk-s0201a:333": "Tathāgatavāraaṭṭhamanayavaṇṇanā",
  "atk-s0201a:334_0": "13. Nandī dukkhassa mūlantiādīsu ca nandīti purimataṇhā. Dukkhanti pañcakkhandhā.",
  "atk-s0201a:334_1": "Mūlantiādi. Iti viditvāti taṃ purimabhavanandiṃ “imassa dukkhassa mūla”nti evaṃ jānitvā.",
  "atk-s0201a:334_2": "Bhavāti kammabhavato. Jātīti vipākakkhandhā. Te hi yasmā jāyanti, tasmā “jātī”ti",
  "atk-s0201a:334_3": "vuttā. Jātisīsena vā ayaṃ desanā. Etampi “iti viditvā”ti iminā yojetabbaṃ. Ayañhi",
  "atk-s0201a:334_4": "ettha attho “kammabhavato upapattibhavo hotīti evañca jānitvā”ti. Bhūtassāti sattassa.",
  "atk-s0201a:334_5": "Jarāmaraṇanti jarā ca maraṇañca. Idaṃ vuttaṃ hoti – tena upapattibhavena bhūtassa",
  "atk-s0201a:334_6": "sattassa khandhānaṃ jarāmaraṇaṃ hotīti evañca jānitvāti.",
  "atk-s0201a:335_0": "Ettāvatā yaṃ bodhirukkhamūle aparājitapallaṅke nisinno sammasitvā sabbaññutaṃ patto,",
  "atk-s0201a:335_1": "tassa paṭiccasamuppādassa paṭivedhā maññanānaṃ abhāvakāraṇaṃ dassento catusaṅkhepaṃ",
  "atk-s0201a:335_2": "tisandhiṃ tiyaddhaṃ vīsatākāraṃ tameva paṭiccasamuppādaṃ dasseti.",
  "atk-s0201a:336_0": "Kathaṃ pana ettāvatā esa sabbo dassito hotīti. Ettha hi nandīti ayaṃ eko saṅkhepo.",
  "atk-s0201a:336_1": "Dukkhassāti vacanato dukkhaṃ dutiyo, bhavā jātīti vacanato bhavo tatiyo, jātijarāmaraṇaṃ",
  "atk-s0201a:336_2": "catuttho. Evaṃ tāva cattāro saṅkhepā veditabbā, koṭṭhāsāti attho. Taṇhādukkhānaṃ",
  "atk-s0201a:336_3": "pana antaraṃ eko sandhi, dukkhassa ca bhavassa ca antaraṃ dutiyo, bhavassa ca jātiyā",
  "atk-s0201a:336_4": "ca antaraṃ tatiyo. Evaṃ catunnaṃ aṅgulīnaṃ antarasadisā catusaṅkhepantarā tayo sandhī veditabbā.",
  "atk-s0201a:337_0": "Tattha nandīti atīto addhā, jātijarāmaraṇaṃ anāgato, dukkhañca bhavo ca paccuppannoti",
  "atk-s0201a:337_1": "evaṃ tayo addhā veditabbā. Atīte pana pañcasu ākāresu nandīvacanena taṇhā ekā āgatā,",
  "atk-s0201a:337_2": "tāya anāgatāpi avijjāsaṅkhāraupādānabhavā paccayalakkhaṇena gahitāva honti. Jātijarāmaraṇavacanena",
  "atk-s0201a:337_3": "pana yesaṃ khandhānaṃ tajjātijarāmaraṇaṃ, te vuttā yevāti katvā āyatiṃ viññāṇanāmarūpasaḷāyatanaphassavedanā gahitāva honti.",
  "atk-s0201a:338_0": "Evamete “purimakammabhavasmiṃ moho avijjā, āyūhanā saṅkhārā, nikanti taṇhā, upagamanaṃ",
  "atk-s0201a:338_1": "upādānaṃ, cetanā bhavo iti ime pañca dhammā purimakammabhavasmiṃ idha paṭisandhiyā",
  "atk-s0201a:338_2": "paccayā. Idha paṭisandhi viññāṇaṃ, okkanti nāmarūpaṃ, pasādo āyatanaṃ, phuṭṭho phasso,",
  "atk-s0201a:338_3": "vedayitaṃ vedanā iti ime pañca dhammā idhūpapattibhavasmiṃ purekatassa kammassa paccayā.",
  "atk-s0201a:338_4": "Idha paripakkattā āyatanānaṃ moho avijjā, āyūhanā saṅkhārā, nikanti taṇhā, upagamanamupādānaṃ,",
  "atk-s0201a:338_5": "cetanā bhavo iti ime pañca dhammā idha kammabhavasmiṃ āyatiṃ paṭisandhiyā paccayā.",
  "atk-s0201a:338_6": "Āyatiṃ paṭisandhi viññāṇaṃ, okkanti nāmarūpaṃ, pasādo āyatanaṃ, phuṭṭho phasso, vedayitaṃ",
  "atk-s0201a:338_7": "vedanā iti ime pañca dhammā āyatiṃ upapattibhavasmiṃ idha katassa kammassa paccayā”ti",
  "atk-s0201a:338_8": "evaṃ niddiṭṭhalakkhaṇā vīsati ākārā idha veditabbā. Evaṃ “nandī dukkhassa mūlanti",
  "atk-s0201a:338_9": "iti viditvā bhavā jāti, bhūtassa jarāmaraṇa”nti ettāvatā esa sabbopi catusaṅkhepo",
  "atk-s0201a:338_10": "tisandhi tiyaddho vīsatākāro paṭiccasamuppādo dassito hotīti veditabbo.",
  "atk-s0201a:339_0": "Idāni tasmā tiha, bhikkhave…pe… abhisambuddhoti vadāmīti ettha apubbapadavaṇṇanaṃ",
  "atk-s0201a:339_1": "katvā padayojanāya atthanigamanaṃ karissāma. Tasmā tihāti tasmā icceva vuttaṃ hoti.",
  "atk-s0201a:339_2": "Tikārahakārā hi nipātā. Sabbasoti anavasesavacanametaṃ. Taṇhānanti nandīti evaṃ vuttānaṃ",
  "atk-s0201a:339_3": "sabbataṇhānaṃ. Khayāti lokuttaramaggena accantakkhayā. Virāgādīni khayavevacanāneva.",
  "atk-s0201a:339_4": "Yā hi taṇhā khīṇā, virattāpi tā bhavanti niruddhāpi cattāpi paṭinissaṭṭhāpi. Khayāti",
  "atk-s0201a:339_5": "vā catumaggakiccasādhāraṇametaṃ. Tato paṭhamamaggena virāgā, dutiyena nirodhā, tatiyena",
  "atk-s0201a:339_6": "cāgā, catutthena paṭinissaggāti yojetabbaṃ. Yāhi vā taṇhāhi pathaviṃ pathavito sañjāneyya,",
  "atk-s0201a:339_7": "tāsaṃ khayā. Yāhi pathaviṃ maññeyya, tāsaṃ virāgā. Yāhi pathaviyā maññeyya, tāsaṃ",
  "atk-s0201a:339_8": "nirodhā. Yāhi pathavito maññeyya, tāsaṃ cāgā. Yāhi pathaviṃ meti maññeyya, tāsaṃ",
  "atk-s0201a:339_9": "paṭinissaggā. Yāhi vā pathaviṃ maññeyya, tāsaṃ khayā…pe… yāhi pathaviṃ abhinandeyya,",
  "atk-s0201a:339_10": "tāsaṃ paṭinissaggāti evamettha yojanā kātabbā, na kiñci virujjhati.",
  "atk-s0201a:340_0": "Anuttaranti uttaravirahitaṃ sabbaseṭṭhaṃ. Sammāsambodhinti sammā sāmañca bodhiṃ.",
  "atk-s0201a:340_1": "Atha vā pasatthaṃ sundarañca bodhiṃ. Bodhīti rukkhopi maggopi sabbaññutañāṇampi nibbānampi.",
  "atk-s0201a:340_2": "“Bodhirukkhamūle paṭhamābhisambuddho”ti ca “antarā ca bodhiṃ antarā ca gaya”nti ca",
  "atk-s0201a:340_3": "āgataṭṭhānehi rukkho bodhīti vuccati. “Catūsu maggesu ñāṇa”nti āgataṭṭhāne maggo.",
  "atk-s0201a:340_4": "“Pappoti bodhiṃ varabhūrimedhaso”ti āgataṭṭhāne sabbaññutañāṇaṃ. “Patvāna bodhiṃ",
  "atk-s0201a:340_5": "amataṃ asaṅkhata”nti āgataṭṭhāne nibbānaṃ. Idha pana bhagavato arahattamaggañāṇaṃ",
  "atk-s0201a:340_6": "adhippetaṃ. Apare sabbaññutañāṇantipi vadanti.",
  "atk-s0201a:341_0": "Sāvakānaṃ arahattamaggo anuttarā bodhi hoti na hotīti. Na hoti. Kasmā? Asabbaguṇadāyakattā.",
  "atk-s0201a:341_1": "Tesañhi kassaci arahattamaggo arahattaphalameva deti, kassaci tisso vijjā, kassaci",
  "atk-s0201a:341_2": "cha abhiññā, kassaci catasso paṭisambhidā, kassaci sāvakapāramīñāṇaṃ. Paccekabuddhānampi",
  "atk-s0201a:341_3": "paccekabodhiñāṇameva deti. Buddhānaṃ pana sabbaguṇasampattiṃ deti abhiseko viya rañño",
  "atk-s0201a:341_4": "sabbalokissariyabhāvaṃ. Tasmā aññassa kassacipi anuttarā bodhi na hotīti.",
  "atk-s0201a:342_0": "Abhisambuddhoti abhiññāsi paṭivijjhi, patto adhigatoti vuttaṃ hoti. Iti vadāmīti",
  "atk-s0201a:342_1": "iti vadāmi ācikkhāmi desemi paññapemi, paṭṭhapemi vivarāmi vibhajāmi uttānīkaromīti.",
  "atk-s0201a:342_2": "Tatrāyaṃ yojanā – tathāgatopi, bhikkhave…pe… pathaviṃ na maññati…pe… pathaviṃ nābhinandati.",
  "atk-s0201a:342_3": "Taṃ kissa hetu, nandī dukkhassa mūlaṃ, bhavā jāti, bhūtassa jarāmaraṇanti iti viditvāti.",
  "atk-s0201a:342_4": "Tattha iti viditvāti itikāro kāraṇattho. Tena imassa paṭiccasamuppādassa viditattā",
  "atk-s0201a:342_5": "paṭividdhattāti vuttaṃ hoti. Kiñca bhiyyo – yasmā ca evamimaṃ paṭiccasamuppādaṃ viditvā",
  "atk-s0201a:342_6": "tathāgatassa yā nandīti vuttataṇhā sabbappakārā, sā pahīnā, tāsañca tathāgato sabbaso",
  "atk-s0201a:342_7": "taṇhānaṃ khayā…pe… anuttaraṃ sammāsambodhiṃ abhisambuddho. Tasmā pathaviṃ na maññati…pe…",
  "atk-s0201a:342_8": "pathaviṃ nābhinandatīti vadāmīti evaṃ abhisambuddhattā na maññati nābhinandatīti",
  "atk-s0201a:342_9": "vadāmīti vuttaṃ hoti.",
  "atk-s0201a:343_0": "Atha vā yasmā “nandī dukkhassa mūla”ntiādinā nayena paṭiccasamuppādaṃ viditvā sabbaso",
  "atk-s0201a:343_1": "taṇhā khayaṃ gatā, tasmā tiha, bhikkhave, tathāgato sabbaso taṇhānaṃ khayā…pe… abhisambuddhoti",
  "atk-s0201a:343_2": "vadāmi. So evaṃ abhisambuddhattā pathaviṃ na maññati…pe… nābhinandatīti. Yattha yattha",
  "atk-s0201a:343_3": "hi yasmāti avatvā tasmāti vuccati, tattha tattha yasmāti ānetvā yojetabbaṃ, ayaṃ",
  "atk-s0201a:343_4": "sāsanayutti. Esa nayo sabbattha.",
  "atk-s0201a:344_0": "Idamavoca bhagavāti idaṃ nidānāvasānato pabhuti yāva abhisambuddhoti vadāmīti sakalasuttantaṃ",
  "atk-s0201a:344_1": "bhagavā paresaṃ paññāya alabbhaṇeyyapatiṭṭhaṃ paramagambhīraṃ sabbaññutañāṇaṃ dassento",
  "atk-s0201a:344_2": "ekena puthujjanavārena ekena sekkhavārena catūhi khīṇāsavavārehi dvīhi tathāgatavārehīti",
  "atk-s0201a:344_3": "aṭṭhahi mahāvārehi ekamekasmiñca vāre pathavīādīhi catuvīsatiyā antaravārehi paṭimaṇḍetvā",
  "atk-s0201a:344_4": "dvebhāṇavāraparimāṇāya tantiyā avoca.",
  "atk-s0201a:345_0": "Evaṃ vicitranayadesanāvilāsayuttaṃ panetaṃ suttaṃ karavikarudamañjunā kaṇṇasukhena",
  "atk-s0201a:345_1": "paṇḍitajanahadayānaṃ amatābhisekasadisena brahmassarena bhāsamānassāpi. Na te bhikkhū",
  "atk-s0201a:345_2": "bhagavato bhāsitaṃ abhinandunti te pañcasatā bhikkhū idaṃ bhagavato vacanaṃ nānumodiṃsu.",
  "atk-s0201a:345_3": "Kasmā? Aññāṇakena. Te kira imassa suttassa atthaṃ na jāniṃsu, tasmā nābhinandiṃsu.",
  "atk-s0201a:345_4": "Tesañhi tasmiṃ samaye evaṃ vicitranayadesanāvilāsayuttampi etaṃ suttaṃ ghanaputhulena",
  "atk-s0201a:345_5": "dussapaṭṭena mukhe bandhaṃ katvā purato ṭhapitamanuññabhojanaṃ viya ahosi. Nanu ca",
  "atk-s0201a:345_6": "bhagavā attanā desitaṃ dhammaṃ pare ñāpetuṃ kappasatasahassādhikāni cattāri asaṅkhyeyyāni",
  "atk-s0201a:345_7": "pāramiyo pūretvā sabbaññutaṃ patto. So kasmā yathā te na jānanti, tathā desesīti.",
  "atk-s0201a:345_8": "Vuttamidaṃ imassa suttassa nikkhepavicāraṇāyaṃ eva “mānabhañjanatthaṃ sabbadhammamūlapariyāyanti",
  "atk-s0201a:345_9": "desanaṃ ārabhī”ti, tasmā na yidha puna vattabbamatthi, evaṃ mānabhañjanatthaṃ desitañca",
  "atk-s0201a:345_10": "panetaṃ suttaṃ sutvā te bhikkhū taṃyeva kira pathaviṃ diṭṭhigatikopi sañjānāti, sekkhopi",
  "atk-s0201a:345_11": "arahāpi tathāgatopi sañjānāti. Kinnāmidaṃ kathaṃ nāmidanti cintentā pubbe mayaṃ bhagavatā",
  "atk-s0201a:345_12": "kathitaṃ yaṃkiñci khippameva jānāma, idāni panimassa mūlapariyāyassa antaṃ vā koṭiṃ",
  "atk-s0201a:345_13": "vā na jānāma na passāma, aho buddhā nāma appameyyā atulāti uddhaṭadāṭhā viya sappā",
  "atk-s0201a:345_14": "nimmadā hutvā buddhupaṭṭhānañca dhammassavanañca sakkaccaṃ āgamaṃsu.",
  "atk-s0201a:346_0": "Tena kho pana samayena bhikkhū dhammasabhāyaṃ sannisinnā imaṃ kathaṃ samuṭṭhāpesuṃ",
  "atk-s0201a:346_1": "“aho buddhānaṃ ānubhāvo, te nāma brāhmaṇapabbajitā tathā mānamadamattā bhagavatā",
  "atk-s0201a:346_2": "mūlapariyāyadesanāya nihatamānā katā”ti, ayañcarahi tesaṃ bhikkhūnaṃ antarākathā",
  "atk-s0201a:346_3": "vippakatā. Atha bhagavā gandhakuṭiyā nikkhamitvā taṅkhaṇānurūpena pāṭihāriyena dhammasabhāyaṃ",
  "atk-s0201a:346_4": "paññattavarabuddhāsane nisīditvā te bhikkhū āha – “kāya nuttha, bhikkhave, etarahi",
  "atk-s0201a:346_5": "kathāya sannisinnā”ti. Te tamatthaṃ bhagavato ārocesuṃ. Bhagavā etadavoca – “na,",
  "atk-s0201a:346_6": "bhikkhave, idāneva, pubbepi ahaṃ ime evaṃ mānapaggahitasire vicarante nihatamāne",
  "atk-s0201a:346_7": "akāsi”nti. Tato imissā aṭṭhuppattiyā idaṃ atītaṃ ānesi –",
  "atk-s0201a:347_0": "Bhūtapubbaṃ, bhikkhave, aññataro disāpāmokkho brāhmaṇo bārāṇasiyaṃ paṭivasati tiṇṇaṃ",
  "atk-s0201a:347_1": "vedānaṃ pāragū sanighaṇṭukeṭubhānaṃ sākkharappabhedānaṃ itihāsapañcamānaṃ padako",
  "atk-s0201a:347_2": "veyyākaraṇo lokāyatamahāpurisalakkhaṇesu anavayo, so pañcamattāni māṇavakasatāni",
  "atk-s0201a:347_3": "mante vāceti. Paṇḍitā māṇavakā bahuñca gaṇhanti lahuñca, suṭṭhu ca upadhārenti, gahitañca",
  "atk-s0201a:347_4": "tesaṃ na vinassati. Sopi brāhmaṇo ācariyamuṭṭhiṃ akatvā ghaṭe udakaṃ āsiñcanto viya",
  "atk-s0201a:347_5": "sabbampi sippaṃ uggaṇhāpetvā te māṇavake etadavoca “ettakamidaṃ sippaṃ diṭṭhadhammasamparāyahita”nti.",
  "atk-s0201a:347_6": "Te māṇavakā – “yaṃ amhākaṃ ācariyo jānāti, mayampi taṃ jānāma, mayampi dāni ācariyā",
  "atk-s0201a:347_7": "evā”ti mānaṃ uppādetvā tato pabhuti ācariye agāravā nikkhittavattā vihariṃsu. Ācariyo",
  "atk-s0201a:347_8": "ñatvā “karissāmi nesaṃ mānaniggaha”nti cintesi. So ekadivasaṃ upaṭṭhānaṃ āgantvā",
  "atk-s0201a:347_9": "vanditvā nisinne te māṇavake āha “tātā pañhaṃ pucchissāmi, kaccittha samatthā kathetu”nti.",
  "atk-s0201a:347_10": "Te “pucchatha ācariya, pucchatha ācariyā”ti sahasāva āhaṃsu, yathā taṃ sutamadamattā. Ācariyo āha –",
  "atk-s0201a:348": "“Kālo ghasati bhūtāni, sabbāneva sahattanā;",
  "atk-s0201a:349": "Yo ca kālaghaso bhūto, sa bhūtapacaniṃ pacī”ti. –",
  "atk-s0201a:350": "Vissajjetha tātā imaṃ pañhanti.",
  "atk-s0201a:351_0": "Te cintetvā ajānamānā tuṇhī ahesuṃ. Ācariyo āha “alaṃ tātā gacchathajja, sve katheyyāthā”ti",
  "atk-s0201a:351_1": "uyyojesi. Te dasapi vīsatipi sampiṇḍitā hutvā na tassa pañhassa ādiṃ, na antamaddasaṃsu.",
  "atk-s0201a:351_2": "Āgantvā ācariyassa ārocesuṃ “na imassa pañhassa atthaṃ ājānāmā”ti. Ācariyo tesaṃ",
  "atk-s0201a:351_3": "niggahatthāya imaṃ gāthamabhāsi –",
  "atk-s0201a:352": "“Bahūni narasīsāni, lomasāni brahāni ca;",
  "atk-s0201a:353": "Gīvāsu paṭimukkāni, kocidevettha kaṇṇavā”ti. –",
  "atk-s0201a:354_0": "Gāthāyattho – bahūni narānaṃ sīsāni dissanti, sabbāni ca tāni lomasāni sabbāni ca",
  "atk-s0201a:354_1": "mahantāni gīvāyameva ca ṭhapitāni, na tālaphalaṃ viya hatthena gahitāni, natthi tesaṃ",
  "atk-s0201a:354_2": "imehi dhammehi nānākaraṇaṃ. Ettha pana kocideva kaṇṇavāti attānaṃ sandhāyāha. Kaṇṇavāti",
  "atk-s0201a:354_3": "paññavā. Kaṇṇacchiddaṃ pana na kassaci natthi, taṃ sutvā te māṇavakā maṅkubhūtā pattakkhandhā",
  "atk-s0201a:354_4": "adhomukhā aṅguliyā bhūmiṃ vilikhantā tuṇhī ahesuṃ.",
  "atk-s0201a:355_0": "Atha nesaṃ ahirikabhāvaṃ passitvā ācariyo “uggaṇhatha tātā pañha”nti pañhaṃ vissajjesi.",
  "atk-s0201a:355_1": "Kāloti purebhattakālopi pacchābhattakālopīti evamādi. Bhūtānīti sattādhivacanametaṃ.",
  "atk-s0201a:355_2": "Kālo hi bhūtānaṃ na cammamaṃsādīni khādati, apica kho nesaṃ āyuvaṇṇabalāni khepento",
  "atk-s0201a:355_3": "yobbaññaṃ maddanto ārogyaṃ vināsento ghasati khādatīti vuccati. Sabbāneva sahattanāti",
  "atk-s0201a:355_4": "evaṃ ghasanto ca na kiñci vajjeti, sabbāneva ghasati. Na kevalañca bhūtāniyeva, apica",
  "atk-s0201a:355_5": "kho sahattanā attānampi ghasati. Purebhattakālo hi pacchābhattakālaṃ na pāpuṇāti.",
  "atk-s0201a:355_6": "Esa nayo pacchābhattakālādīsu. Yo ca kālaghaso bhūtoti khīṇāsavassetaṃ adhivacanaṃ.",
  "atk-s0201a:355_7": "So hi āyatiṃ paṭisandhikālaṃ khepetvā khāditvā ṭhitattā “kālaghaso”ti vuccati. Sa",
  "atk-s0201a:355_8": "bhūtapacaniṃ pacīti so yāyaṃ taṇhā apāyesu bhūte pacati, taṃ ñāṇagginā paci dayhi",
  "atk-s0201a:355_9": "bhasmamakāsi, tena “bhūtapacaniṃ pacī”ti vuccati. “Pajani”ntipi pāṭho. Janikaṃ nibbattikanti attho.",
  "atk-s0201a:356_0": "Atha te māṇavakā dīpasahassālokena viya rattiṃ samavisamaṃ ācariyassa vissajjanena",
  "atk-s0201a:356_1": "pañhassa atthaṃ pākaṭaṃ disvā “idāni mayaṃ yāvajīvaṃ guruvāsaṃ vasissāma, mahantā",
  "atk-s0201a:356_2": "ete ācariyā nāma, mayañhi bahussutamānaṃ uppādetvā catuppadikagāthāyapi atthaṃ na",
  "atk-s0201a:356_3": "jānāmā”ti nihatamānā pubbasadisameva ācariyassa vattappaṭipattiṃ katvā saggaparāyaṇā ahesuṃ.",
  "atk-s0201a:357": "Ahaṃ kho, bhikkhave, tena samayena tesaṃ ācariyo ahosiṃ, ime bhikkhū māṇavakā. Evaṃ pubbepāhaṃ ime evaṃ mānapaggahitasire vicarante nihatamāne akāsinti.",
  "atk-s0201a:358": "Imañca jātakaṃ sutvā te bhikkhū pubbepi mayaṃ māneneva upahatāti bhiyyosomattāya nihatamānā hutvā attano upakārakakammaṭṭhānaparāyaṇā ahesuṃ.",
  "atk-s0201a:359": "Tato bhagavā ekaṃ samayaṃ janapadacārikaṃ caranto vesāliṃ patvā gotamake cetiye viharanto imesaṃ pañcasatānaṃ bhikkhūnaṃ ñāṇaparipākaṃ viditvā imaṃ gotamakasuttaṃ kathesi –",
  "atk-s0201a:360_0": "“Abhiññāyāhaṃ, bhikkhave, dhammaṃ desemi no anabhiññāya, sanidānāhaṃ…pe… sappāṭihāriyāhaṃ,",
  "atk-s0201a:360_1": "bhikkhave, dhammaṃ desemi no appāṭihāriyaṃ. Tassa mayhaṃ, bhikkhave, abhiññāya dhammaṃ",
  "atk-s0201a:360_2": "desayato…pe… no appāṭihāriyaṃ. Karaṇīyo ovādo, karaṇīyā anusāsanī. Alañca pana vo,",
  "atk-s0201a:360_3": "bhikkhave, tuṭṭhiyā alaṃ attamanatāya alaṃ somanassāya. Sammāsambuddho bhagavā, svākkhāto",
  "atk-s0201a:360_4": "dhammo, suppaṭipanno saṅghoti. Idamavoca bhagavā, imasmiñca pana veyyākaraṇasmiṃ",
  "atk-s0201a:360_5": "bhaññamāne dasasahassilokadhātu akampitthā”ti.",
  "atk-s0201a:361": "Idañca suttaṃ sutvā te pañcasatā bhikkhū tasmiṃyevāsane saha paṭisambhidāhi arahattaṃ pāpuṇiṃsu, evāyaṃ desanā etasmiṃ ṭhāne niṭṭhamagamāsīti.",
  "atk-s0201a:362": "Tathāgatavāraaṭṭhamanayavaṇṇanā niṭṭhitā.",
  "atk-s0201a:363": "Papañcasūdaniyā majjhimanikāyaṭṭhakathāya",
  "atk-s0201a:364": "Mūlapariyāyasuttavaṇṇanā niṭṭhitā.",
  "atk-s0201a:365": "2. Sabbāsavasuttavaṇṇanā",
  "atk-s0201a:366_0": "14. Evaṃ me sutaṃ…pe… sāvatthiyanti sabbāsavasuttaṃ. Tatrāyaṃ apubbapadavaṇṇanā –",
  "atk-s0201a:366_1": "sāvatthīti savatthassa isino nivāsaṭṭhānabhūtā nagarī, yathā kākandī mākandī kosambīti",
  "atk-s0201a:366_2": "evaṃ tāva akkharacintakā. Aṭṭhakathācariyā pana bhaṇanti “yaṃkiñci manussānaṃ upabhogaparibhogaṃ",
  "atk-s0201a:366_3": "sabbamettha atthīti sāvatthī. Satthasamāyoge ca kiṃ bhaṇḍamatthīti pucchite sabbamatthī”ti",
  "atk-s0201a:366_4": "vacanamupādāya sāvatthī.",
  "atk-s0201a:367": "“Sabbadā sabbūpakaraṇaṃ, sāvatthiyaṃ samohitaṃ;",
  "atk-s0201a:368": "Tasmā sabbamupādāya, sāvatthīti pavuccati.",
  "atk-s0201a:369": "Kosalānaṃ puraṃ rammaṃ, dassaneyyaṃ manoramaṃ;",
  "atk-s0201a:370": "Dasahi saddehi avivittaṃ, annapānasamāyutaṃ.",
  "atk-s0201a:371": "Vuddhiṃ vepullataṃ pattaṃ, iddhaṃ phītaṃ manoramaṃ;",
  "atk-s0201a:372": "Aḷakamandāva devānaṃ, sāvatthipuramuttama”nti.",
  "atk-s0201a:373_0": "Tassaṃ sāvatthiyaṃ. Jetavaneti ettha attano paccatthikajanaṃ jinātīti jeto, raññā",
  "atk-s0201a:373_1": "vā attano paccatthikajane jite jātoti jeto, maṅgalakamyatāya vā tassa evaṃnāmameva",
  "atk-s0201a:373_2": "katanti jeto, jetassa vanaṃ jetavanaṃ. Tañhi jetena rājakumārena ropitaṃ saṃvaddhitaṃ",
  "atk-s0201a:373_3": "paripālitaṃ, so ca tassa sāmī ahosi. Tasmā jetavananti vuccati, tasmiṃ jetavane.",
  "atk-s0201a:373_4": "Anāthapiṇḍikassa ārāmeti ettha sudatto nāma so gahapati mātāpitūhi katanāmavasena.",
  "atk-s0201a:373_5": "Sabbakāmasamiddhitāya pana vigatamalamaccheratāya karuṇādiguṇasamaṅgitāya ca niccakālaṃ",
  "atk-s0201a:373_6": "anāthānaṃ piṇḍamadāsi, tena anāthapiṇḍikoti saṅkhaṃ gato. Āramanti ettha pāṇino visesena",
  "atk-s0201a:373_7": "vā pabbajitāti ārāmo, tassa pupphaphalādisobhāya nātidūranaccāsannatādipañcavidhasenāsanaṅgasampattiyā",
  "atk-s0201a:373_8": "ca tato tato āgamma ramanti abhiramanti anukkaṇṭhitā hutvā nivasantīti attho. Vuttappakārāya",
  "atk-s0201a:373_9": "vā sampattiyā tattha tattha gatepi attano abbhantaraṃyeva ānetvā rametīti ārāmo.",
  "atk-s0201a:373_10": "So hi anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi",
  "atk-s0201a:373_11": "koṭisantharena kīṇitvā aṭṭhārasahi hiraññakoṭīhi senāsanāni kārāpetvā aṭṭhārasahi",
  "atk-s0201a:373_12": "hiraññakoṭīhi vihāramahaṃ niṭṭhāpetvā evaṃ catupaññāsahiraññakoṭipariccāgena buddhappamukhassa",
  "atk-s0201a:373_13": "saṅghassa niyyādito. Tasmā “anāthapiṇḍikassa ārāmo”ti vuccati. Tasmiṃ anāthapiṇḍikassa ārāme.",
  "atk-s0201a:374_0": "Ettha ca “jetavane”ti vacanaṃ purimasāmiparikittanaṃ. “Anāthapiṇḍikassa ārāme”ti",
  "atk-s0201a:374_1": "pacchimasāmiparikittanaṃ. Kimetesaṃ parikittane payojananti. Puññakāmānaṃ diṭṭhānugatiāpajjanaṃ.",
  "atk-s0201a:374_2": "Tatra hi dvārakoṭṭhakapāsādamāpane bhūmivikkayaladdhā aṭṭhārasa hiraññakoṭiyo anekakoṭiagghanakā",
  "atk-s0201a:374_3": "rukkhā ca jetassa pariccāgo, catupaññāsa koṭiyo anāthapiṇḍikassa. Iti tesaṃ parikittanena",
  "atk-s0201a:374_4": "evaṃ puññakāmā puññāni karontīti dassento āyasmā ānando aññepi puññakāme tesaṃ diṭṭhānugatiāpajjane niyojeti.",
  "atk-s0201a:375_0": "Sabbāsavasaṃvarapariyāyaṃ vo, bhikkhaveti kasmā idaṃ suttamabhāsi? Tesaṃ bhikkhūnaṃ",
  "atk-s0201a:375_1": "upakkilesavisodhanaṃ ādiṃ katvā āsavakkhayāya paṭipattidassanatthaṃ. Tattha sabbāsavasaṃvarapariyāyanti",
  "atk-s0201a:375_2": "sabbesaṃ āsavānaṃ saṃvarakāraṇaṃ saṃvarabhūtaṃ kāraṇaṃ, yena kāraṇena te saṃvaritā",
  "atk-s0201a:375_3": "pidahitā hutvā anuppādanirodhasaṅkhātaṃ khayaṃ gacchanti pahīyanti nappavattanti,",
  "atk-s0201a:375_4": "taṃ kāraṇanti attho. Tattha āsavantīti āsavā, cakkhutopi…pe… manatopi sandanti pavattantīti",
  "atk-s0201a:375_5": "vuttaṃ hoti. Dhammato yāva gotrabhuṃ okāsato yāva bhavaggaṃ savantīti vā āsavā, ete",
  "atk-s0201a:375_6": "dhamme etañca okāsaṃ anto karitvā pavattantīti attho. Antokaraṇattho hi ayaṃ ākāro.",
  "atk-s0201a:375_7": "Cirapārivāsiyaṭṭhena madirādayo āsavā, āsavā viyātipi āsavā. Lokasmiñhi cirapārivāsikā",
  "atk-s0201a:375_8": "madirādayo āsavāti vuccanti. Yadi ca cirapārivāsiyaṭṭhena āsavā, eteyeva bhavitumarahanti.",
  "atk-s0201a:375_9": "Vuttañhetaṃ “purimā, bhikkhave, koṭi na paññāyati avijjāya, ito pubbe avijjā nāhosī”tiādi.",
  "atk-s0201a:375_10": "Āyataṃ vā saṃsāradukkhaṃ savanti pasavantītipi āsavā. Purimāni cettha nibbacanāni",
  "atk-s0201a:375_11": "yattha kilesā āsavāti āgacchanti, tattha yujjanti, pacchimaṃ kammepi. Na kevalañca",
  "atk-s0201a:375_12": "kammakilesāyeva āsavā, apica kho nānappakārakā uppaddavāpi. Suttesu hi “nāhaṃ, cunda,",
  "atk-s0201a:375_13": "diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā",
  "atk-s0201a:375_14": "kilesā āsavāti āgatā.",
  "atk-s0201a:376": "“Yena devūpapatyassa, gandhabbo vā vihaṅgamo;",
  "atk-s0201a:377": "Yakkhattaṃ yena gaccheyyaṃ, manussattañca abbaje;",
  "atk-s0201a:378": "Te mayhaṃ āsavā khīṇā, viddhastā vinaḷīkatā”ti. ; –",
  "atk-s0201a:379_0": "Ettha tebhūmakañca kammaṃ avasesā ca akusalā dhammā. “Diṭṭhadhammikānaṃ āsavānaṃ",
  "atk-s0201a:379_1": "saṃvarāya samparāyikānaṃ āsavānaṃ paṭighātāyā”ti ettha parūpavādavippaṭisāravadhabandhādayo",
  "atk-s0201a:379_2": "ceva apāyadukkhabhūtā ca nānappakārā upaddavā. Te panete āsavā yattha yathā āgatā,",
  "atk-s0201a:379_3": "tattha tathā veditabbā.",
  "atk-s0201a:380_0": "Ete hi vinaye tāva “diṭṭhadhammikānaṃ āsavānaṃ saṃvarāya, samparāyikānaṃ āsavānaṃ",
  "atk-s0201a:380_1": "paṭighātāyā”ti dvedhā āgatā. Saḷāyatane “tayome āvuso āsavā, kāmāsavo bhavāsavo avijjāsavo”ti",
  "atk-s0201a:380_2": "tidhā āgatā. Aññesu ca suttantesu abhidhamme ca teyeva diṭṭhāsavena saha catudhā",
  "atk-s0201a:380_3": "āgatā. Nibbedhikapariyāye – “atthi, bhikkhave, āsavā nirayagāminiyā, atthi āsavā",
  "atk-s0201a:380_4": "tiracchānayonigāminiyā, atthi āsavā pettivisayagāminiyā, atthi āsavā manussalokagāminiyā,",
  "atk-s0201a:380_5": "atthi āsavā devalokagāminiyā”ti pañcadhā āgatā. Chakkanipāte – “atthi, bhikkhave,",
  "atk-s0201a:380_6": "āsavā saṃvarā pahātabbā”tiādinā nayena chadhā āgatā. Imasmiṃ pana sutte teyeva dassanāpahātabbehi",
  "atk-s0201a:380_7": "saddhiṃ sattadhā āgatāti. Ayaṃ tāva āsavapade vacanattho ceva pabhedo ca.",
  "atk-s0201a:381_0": "Saṃvarapade pana saṃvarayatīti saṃvaro, pidahati nivāreti pavattituṃ na detīti attho.",
  "atk-s0201a:381_1": "Tathā hi “anujānāmi, bhikkhave, divā paṭisallīyantena dvāraṃ saṃvaritvā paṭisallīyitu”nti,",
  "atk-s0201a:381_2": "“sotānaṃ saṃvaraṃbraūmi, paññāyete pidhīyare”ti ca ādīsu pidhānaṭṭhena saṃvaramāha.",
  "atk-s0201a:381_3": "Svāyaṃ saṃvaro pañcavidho hoti sīlasaṃvaro satiñāṇa khanti vīriyasaṃvaroti. Tattha",
  "atk-s0201a:381_4": "“iminā pātimokkhasaṃvarena upeto”ti ayaṃ sīlasaṃvaro. Pātimokkhasīlañhi ettha saṃvaroti",
  "atk-s0201a:381_5": "vuttaṃ. “Cakkhundriye saṃvaramāpajjatī”tiādīsu satisaṃvaro. Sati hettha saṃvaroti",
  "atk-s0201a:381_6": "vuttā. “Sotānaṃ saṃvaraṃ brūmi, paññāyete pidhīyare”ti ayaṃ ñāṇasaṃvaro. Ñāṇañhettha",
  "atk-s0201a:381_7": "pidhīyareti iminā pidhānaṭṭhena saṃvaroti vuttaṃ. “Khamo hoti sītassa…pe…, uppannaṃ",
  "atk-s0201a:381_8": "kāmavitakkaṃ nādhivāsetī”tiādinā pana nayena idheva khantivīriyasaṃvarā āgatā. Tesañca",
  "atk-s0201a:381_9": "“sabbāsavasaṃvarapariyāya”nti iminā uddesena saṅgahitattā saṃvarabhāvo veditabbo.",
  "atk-s0201a:382_0": "Apica pañcavidhopi ayaṃ saṃvaro idha āgatoyeva, tattha khantivīriyasaṃvarā tāva vuttāyeva.",
  "atk-s0201a:382_1": "“So tañca anāsanaṃ tañca agocara”nti ayaṃ panettha sīlasaṃvaro. “Paṭisaṅkhā yoniso",
  "atk-s0201a:382_2": "cakkhundriyasaṃvarasaṃvuto”ti ayaṃ satisaṃvaro. Sabbattha paṭisaṅkhā ñāṇasaṃvaro.",
  "atk-s0201a:382_3": "Aggahitaggahaṇena pana dassanaṃ paṭisevanā bhāvanā ca ñāṇasaṃvaro. Pariyāyanti etena",
  "atk-s0201a:382_4": "dhammāti pariyāyo, uppattiṃ nirodhaṃ vā gacchantīti vuttaṃ hoti. Ettāvatā “sabbāsavasaṃvarapariyāya”nti",
  "atk-s0201a:382_5": "ettha yaṃ vattabbaṃ, taṃ vuttaṃ hoti.",
  "atk-s0201a:383_0": "15. Idāni jānato ahantiādīsu jānatoti jānantassa. Passatoti passantassa. Dvepi padāni",
  "atk-s0201a:383_1": "ekatthāni, byañjanameva nānaṃ. Evaṃ santepi jānatoti ñāṇalakkhaṇaṃ upādāya puggalaṃ",
  "atk-s0201a:383_2": "niddisati, jānanalakkhaṇañhi ñāṇaṃ. Passatoti ñāṇappabhāvaṃ upādāya, passanappabhāvañhi",
  "atk-s0201a:383_3": "ñāṇaṃ. Ñāṇasamaṅgī puggalo cakkhumā viya cakkhunā rūpāni ñāṇena vivaṭe dhamme passati.",
  "atk-s0201a:383_4": "Apica yonisomanasikāraṃ uppādetuṃ jānato, ayonisomanasikāro yathā na uppajjati, evaṃ",
  "atk-s0201a:383_5": "passatoti ayamettha sāro. Keci panācariyā bahū papañce bhaṇanti, te imasmiṃ atthe na yujjanti.",
  "atk-s0201a:384_0": "Āsavānaṃ khayanti āsavappahānaṃ āsavānaṃ accantakkhayasamuppādaṃ khīṇākāraṃ natthibhāvanti",
  "atk-s0201a:384_1": "ayameva hi imasmiñca sutte, “āsavānaṃ khayā anāsavaṃ cetovimutti”ntiādīsu ca āsavakkhayattho.",
  "atk-s0201a:384_2": "Aññattha pana maggaphalanibbānānipi āsavakkhayoti vuccanti. Tathā hi –",
  "atk-s0201a:385": "“Sekhassa sikkhamānassa, ujumaggānusārino;",
  "atk-s0201a:386": "Khayasmiṃ paṭhamaṃ ñāṇaṃ, tato aññā anantarā”ti. –",
  "atk-s0201a:387": "Ādīsu maggo āsavakkhayoti vutto,",
  "atk-s0201a:388": "“Āsavānaṃ khayā samaṇo hotī”tiādīsu phalaṃ.",
  "atk-s0201a:389": "“Paravajjānupassissa, niccaṃ ujjhānasaññino;",
  "atk-s0201a:390": "Āsavā tassa vaḍḍhanti, ārā so āsavakkhayā”ti. –",
  "atk-s0201a:391": "Ādīsu nibbānaṃ “āsavakkhayo”ti vuttaṃ.",
  "atk-s0201a:392_0": "No ajānato no apassatoti yo pana na jānāti na passati, tassa no vadāmīti attho. Etena",
  "atk-s0201a:392_1": "ye ajānato apassatopi saṃvarādīhiyeva suddhiṃ vadanti, te paṭikkhittā honti. Purimena",
  "atk-s0201a:392_2": "vā padadvayena upāyo vutto, iminā anupāyapaṭisedho. Saṅkhepena cettha ñāṇaṃ āsavasaṃvarapariyāyoti dassitaṃ hoti.",
  "atk-s0201a:393_0": "Idāni yaṃ jānato āsavānaṃ khayo hoti, taṃ dassetukāmo kiñca, bhikkhave, jānatoti",
  "atk-s0201a:393_1": "pucchaṃ ārabhi, tattha jānanā bahuvidhā. Dabbajātiko eva hi koci bhikkhu chattaṃ",
  "atk-s0201a:393_2": "kātuṃ jānāti, koci cīvarādīnaṃ aññataraṃ, tassa īdisāni kammāni vattasīse ṭhatvā",
  "atk-s0201a:393_3": "karontassa sā jānanā maggaphalānaṃ padaṭṭhānaṃ na hotīti na vattabbā. Yo pana sāsane",
  "atk-s0201a:393_4": "pabbajitvā vejjakammādīni kātuṃ jānāti, tassevaṃ jānato āsavā vaḍḍhantiyeva, tasmā",
  "atk-s0201a:393_5": "yaṃ jānato passato ca āsavānaṃ khayo hoti, tadeva dassento āha yoniso ca manasikāraṃ",
  "atk-s0201a:393_6": "ayoniso ca manasikāranti.",
  "atk-s0201a:394_0": "Tattha yoniso manasikāro nāma upāyamanasikāro pathamanasikāro, aniccādīsu aniccanti",
  "atk-s0201a:394_1": "ādinā eva nayena saccānulomikena vā cittassa āvaṭṭanā anvāvaṭṭanā ābhogo samannāhāro",
  "atk-s0201a:394_2": "manasikāro, ayaṃ vuccati yoniso manasikāroti.",
  "atk-s0201a:395_0": "Ayoniso manasikāroti anupāyamanasikāro uppathamanasikāro. Anicce niccanti dukkhe",
  "atk-s0201a:395_1": "sukhanti anattani attāti asubhe subhanti ayoniso manasikāro uppathamanasikāro. Saccappaṭikulena",
  "atk-s0201a:395_2": "vā cittassa āvaṭṭanā anvāvaṭṭanā ābhogo samannāhāro manasikāro, ayaṃ vuccati ayoniso",
  "atk-s0201a:395_3": "manasikāroti. Evaṃ yoniso manasikāraṃ uppādetuṃ jānato, ayoniso manasikāro ca yathā",
  "atk-s0201a:395_4": "na uppajjati, evaṃ passato āsavānaṃ khayo hoti.",
  "atk-s0201a:396_0": "Idāni imassevatthassa yuttiṃ dassento āha ayoniso, bhikkhave…pe… pahīyantīti. Tena",
  "atk-s0201a:396_1": "kiṃ vuttaṃ hoti, yasmā ayoniso manasikaroto āsavā uppajjanti, yoniso manasikaroto",
  "atk-s0201a:396_2": "pahīyanti, tasmā jānitabbaṃ yoniso manasikāraṃ uppādetuṃ jānato, ayoniso manasikāro",
  "atk-s0201a:396_3": "ca yathā na uppajjati, evaṃ passato āsavānaṃ khayo hotīti, ayaṃ tāvettha saṅkhepavaṇṇanā.",
  "atk-s0201a:397_0": "Ayaṃ pana vitthāro – tattha “yoniso ayoniso”ti imehi tāva dvīhi padehi ābaddhaṃ hoti",
  "atk-s0201a:397_1": "upari sakalasuttaṃ. Vaṭṭavivaṭṭavasena hi upari sakalasuttaṃ vuttaṃ. Ayoniso manasikāramūlakañca",
  "atk-s0201a:397_2": "vaṭṭaṃ, yoniso manasikāramūlakañca vivaṭṭaṃ. Kathaṃ? Ayoniso manasikāro hi vaḍḍhamāno",
  "atk-s0201a:397_3": "dve dhamme paripūreti avijjañca bhavataṇhañca. Avijjāya ca sati “avijjāpaccayā saṅkhārā…pe…",
  "atk-s0201a:397_4": "dukkhakkhandhassa samudayo hoti. Taṇhāya sati taṇhāpaccayā upādānaṃ…pe… samudayo",
  "atk-s0201a:397_5": "hotī”ti. Evaṃ ayaṃ ayoniso manasikārabahulo puggalo vātavegābhighātena vippanaṭṭhanāvā",
  "atk-s0201a:397_6": "viya gaṅgāvaṭṭe patitagokulaṃ viya cakkayante yuttabalibaddo viya ca punappunaṃ bhavayonigativiññāṇaṭṭhitisattāvāsesu",
  "atk-s0201a:397_7": "āvaṭṭaparivaṭṭaṃ karoti, evaṃ tāva ayoniso manasikāramūlakaṃ vaṭṭaṃ.",
  "atk-s0201a:398_0": "Yoniso manasikāro pana vaḍḍhamāno – “yoniso manasikārasampannassetaṃ, bhikkhave,",
  "atk-s0201a:398_1": "bhikkhuno pāṭikaṅkhaṃ, ariyaṃ aṭṭhaṅgikaṃ maggaṃ bhāvessati, ariyaṃ aṭṭhaṅgikaṃ maggaṃ",
  "atk-s0201a:398_2": "bahulīkarissatī”ti vacanato sammādiṭṭhipamukhaṃ aṭṭhaṅgikaṃ maggaṃ paripūreti. Yā",
  "atk-s0201a:398_3": "ca sammādiṭṭhi, sā vijjāti tassa vijjuppādā avijjānirodho, “avijjānirodhā saṅkhāranirodho…pe…",
  "atk-s0201a:398_4": "evaṃ etassa kevalassa dukkhakkhandhassa nirodho hotī”ti evaṃ yoniso manasikāramūlakaṃ",
  "atk-s0201a:398_5": "vivaṭṭaṃ veditabbaṃ. Evaṃ imehi dvīhi padehi ābaddhaṃ hoti upari sakalasuttaṃ.",
  "atk-s0201a:399_0": "Evaṃ ābaddhe cettha yasmā pubbe āsavappahānaṃ dassetvā pacchā uppatti vuccamānā na",
  "atk-s0201a:399_1": "yujjati. Na hi pahīnā puna uppajjanti. Uppannānaṃ pana pahānaṃ yujjati, tasmā uddesapaṭilomatopi",
  "atk-s0201a:399_2": "“ayoniso, bhikkhave, manasikaroto”tiādimāha.",
  "atk-s0201a:400_0": "Tattha ayoniso manasikarototi vuttappakāraṃ ayoniso manasikāraṃ uppādayato. Anuppannā",
  "atk-s0201a:400_1": "ceva āsavā uppajjantīti ettha ye pubbe appaṭiladdhapubbaṃ cīvarādiṃ vā paccayaṃ upaṭṭhākasaddhivihārikaantevāsikānaṃ",
  "atk-s0201a:400_2": "vā aññataraṃ manuññaṃ vatthuṃ paṭilabhitvā, taṃ subhaṃ sukhanti ayoniso manasikaroto,",
  "atk-s0201a:400_3": "aññataraññataraṃ vā pana ananubhūtapubbaṃ ārammaṇaṃ yathā vā tathā vā ayoniso manasikaroto",
  "atk-s0201a:400_4": "āsavā uppajjanti, te anuppannā uppajjantīti veditabbā, aññathā hi anamatagge saṃsāre",
  "atk-s0201a:400_5": "anuppannā nāma āsavā na santi. Anubhūtapubbepi ca vatthumhi ārammaṇe vā yassa pakatisuddhiyā",
  "atk-s0201a:400_6": "vā uddesaparipucchāpariyattinavakammayonisomanasikārānaṃ vā aññataravasena pubbe",
  "atk-s0201a:400_7": "anuppajjitvā pacchā tādisena paccayena sahasā uppajjanti, imepi anuppannā uppajjantīti",
  "atk-s0201a:400_8": "veditabbā. Tesuyeva pana vatthārammaṇesu punappunaṃ uppajjamānā uppannā pavaḍḍhantīti",
  "atk-s0201a:400_9": "vuccanti. Ito aññathā hi paṭhamuppannānaṃ vaḍḍhi nāma natthi.",
  "atk-s0201a:401_0": "Yoniso ca kho, bhikkhaveti ettha pana yassa pakatisuddhiyā vā seyyathāpi āyasmato",
  "atk-s0201a:401_1": "mahākassapassa bhaddāya ca kāpilāniyā, uddesaparipucchādīhi vā kāraṇehi āsavā nuppajjanti,",
  "atk-s0201a:401_2": "so ca jānāti “na kho me āsavā maggena samugghātaṃ gatā, handa nesaṃ samugghātāya",
  "atk-s0201a:401_3": "paṭipajjāmī”ti. Tato maggabhāvanāya sabbe samugghāteti. Tassa te āsavā anuppannā",
  "atk-s0201a:401_4": "na uppajjantīti vuccanti. Yassa pana kārakasseva sato satisammosena sahasā āsavā",
  "atk-s0201a:401_5": "uppajjanti, tato saṃvegamāpajjitvā yoniso padahanto te āsave samucchindati, tassa",
  "atk-s0201a:401_6": "uppannā pahīyantīti vuccanti maṇḍalārāmavāsīmahātissabhūtattherassa viya. So kira",
  "atk-s0201a:401_7": "tasmiṃyeva vihāre uddesaṃ gaṇhāti, athassa gāme piṇḍāya carato visabhāgārammaṇe kileso",
  "atk-s0201a:401_8": "uppajji, so taṃ vipassanāya vikkhambhetvā vihāraṃ agamāsi. Tassa supinantepi taṃ",
  "atk-s0201a:401_9": "ārammaṇaṃ na upaṭṭhāsi. So “ayaṃ kileso vaḍḍhitvā apāyasaṃvattaniko hotī”ti saṃvegaṃ",
  "atk-s0201a:401_10": "janetvā ācariyaṃ āpucchitvā vihārā nikkhamma mahāsaṅgharakkhitattherassa santike",
  "atk-s0201a:401_11": "rāgapaṭipakkhaṃ asubhakammaṭṭhānaṃ gahetvā gumbantaraṃ pavisitvā paṃsukūlacīvaraṃ",
  "atk-s0201a:401_12": "santharitvā nisajja anāgāmimaggena pañcakāmaguṇikarāgaṃ chinditvā uṭṭhāya ācariyaṃ",
  "atk-s0201a:401_13": "vanditvā punadivase uddesamaggaṃ pāpuṇi. Ye pana vattamānuppannā, tesaṃ paṭipattiyā",
  "atk-s0201a:401_14": "pahānaṃ nāma natthi.",
  "atk-s0201a:402_0": "16. Idāni “uppannā ca āsavā pahīyantī”ti idameva padaṃ gahetvā ye te āsavā pahīyanti,",
  "atk-s0201a:402_1": "tesaṃ nānappakārato aññampi pahānakāraṇaṃ āvikātuṃ desanaṃ vitthārento atthi, bhikkhave,",
  "atk-s0201a:402_2": "āsavā dassanā pahātabbātiādimāha yathā taṃ desanāpabhedakusalo dhammarājā. Tattha",
  "atk-s0201a:402_3": "dassanā pahātabbāti dassanena pahātabbā. Esa nayo sabbattha.",
  "atk-s0201a:403": "Dassanāpahātabbaāsavavaṇṇanā",
  "atk-s0201a:404_0": "17. Idāni tāni padāni anupubbato byākātukāmo “katame ca, bhikkhave, āsavā dassanā",
  "atk-s0201a:404_1": "pahātabbā”ti pucchaṃ katvā mūlapariyāyavaṇṇanāyaṃ vuttanayeneva “idha, bhikkhave,",
  "atk-s0201a:404_2": "assutavā puthujjano”ti puggalādhiṭṭhānaṃ desanaṃ ārabhi. Tattha manasikaraṇīye dhamme",
  "atk-s0201a:404_3": "nappajānātīti āvajjitabbe samannāharitabbe dhamme na pajānāti. Amanasikaraṇīyeti",
  "atk-s0201a:404_4": "tabbiparīte. Esa nayo sesapadesupi. Yasmā pana ime dhammā manasikaraṇīyā, ime amanasikaraṇīyāti",
  "atk-s0201a:404_5": "dhammato niyamo natthi, ākārato pana atthi. Yenā ākārena manasikariyamānā akusaluppattipadaṭṭhānā",
  "atk-s0201a:404_6": "honti, tenākārena na manasikātabbā. Yena kusaluppattipadaṭṭhānā honti, tenākārena",
  "atk-s0201a:404_7": "manasikātabbā. Tasmā “ya’ssa, bhikkhave, dhamme manasikaroto anuppanno vā kāmāsavo”tiādimāha.",
  "atk-s0201a:405_0": "Tattha ya’ssāti ye assa assutavato puthujjanassa. Manasikarototi āvajjayato samannāharantassa.",
  "atk-s0201a:405_1": "Anuppanno vā kāmāsavoti ettha samuccayattho vāsaddo, na vikappattho. Tasmā yathā",
  "atk-s0201a:405_2": "“yāvatā, bhikkhave, sattā apadā vā dvipadā vā…pe… tathāgato tesaṃ aggamakkhāyatī”ti",
  "atk-s0201a:405_3": "vutte apadā ca dvipadā cāti attho, yathā ca “bhūtānaṃ vā sattānaṃ ṭhitiyā sambhavesīnaṃ",
  "atk-s0201a:405_4": "vā anuggahāyā”ti vutte bhūtānañca sambhavesīnañcāti attho, yathā ca “aggito vā udakato",
  "atk-s0201a:405_5": "vā mithubhedato vā”ti vutte aggito ca udakato ca mithubhedato cāti attho, evamidhāpi",
  "atk-s0201a:405_6": "anuppanno ca kāmāsavo uppajjati, uppanno ca kāmāsavo pavaḍḍhatīti attho daṭṭhabbo. Evaṃ sesesu.",
  "atk-s0201a:406_0": "Ettha ca kāmāsavoti pañcakāmaguṇiko rāgo. Bhavāsavoti rupārūpabhave chandarāgo, jhānanikanti",
  "atk-s0201a:406_1": "ca sassatucchedadiṭṭhisahagatā. Evaṃ diṭṭhāsavopi bhavāsave eva samodhānaṃ gacchati.",
  "atk-s0201a:406_2": "Avijjāsavoti catūsu saccesu aññāṇaṃ. Tattha kāmaguṇe assādato manasikaroto anuppanno",
  "atk-s0201a:406_3": "ca kāmāsavo uppajjati, uppanno ca pavaḍḍhati. Mahaggatadhamme assādato manasikaroto",
  "atk-s0201a:406_4": "anuppanno ca bhavāsavo uppajjati, uppanno ca pavaḍḍhati. Tīsu bhūmīsu dhamme catuvipallāsapadaṭṭhānabhāvena",
  "atk-s0201a:406_5": "manasikaroto anuppanno ca avijjāsavo uppajjati, uppanno ca pavaḍḍhatīti veditabbo.",
  "atk-s0201a:406_6": "Vuttanayapaccanīkato sukkapakkho vitthāretabbo.",
  "atk-s0201a:407_0": "Kasmā pana tayo eva āsavā idha vuttāti. Vimokkhapaṭipakkhato. Appaṇihitavimokkhapaṭipakkho",
  "atk-s0201a:407_1": "hi kāmāsavo,. Animittasuññatavimokkhapaṭipakkhā itare. Tasmā ime tayo āsave uppādentā",
  "atk-s0201a:407_2": "tiṇṇaṃ vimokkhānaṃ abhāgino honti, anuppādentā bhāginoti etamatthaṃ dassentena tayo",
  "atk-s0201a:407_3": "eva vuttāti veditabbā. Diṭṭhāsavopi vā ettha vutto yevāti vaṇṇitametaṃ.",
  "atk-s0201a:408_0": "Tassa amanasikaraṇīyānaṃ dhammānaṃ manasikārāti manasikārahetu, yasmā te dhamme manasi",
  "atk-s0201a:408_1": "karoti, tasmāti vuttaṃ hoti. Esa nayo dutiyapadepi. “Anuppannā ceva āsavā uppajjanti,",
  "atk-s0201a:408_2": "uppannā ca āsavā pavaḍḍhantī”ti heṭṭhā vuttaāsavānaṃyeva abhedato nigamanametaṃ.",
  "atk-s0201a:409_0": "18. Ettāvatā yo ayaṃ puggalādhiṭṭhānāya desanāya dassanā pahātabbe āsave niddisituṃ",
  "atk-s0201a:409_1": "assutavā puthujjano vutto, so yasmā “ayoniso, bhikkhave, manasikaroto anuppannā ceva",
  "atk-s0201a:409_2": "āsavā uppajjantī”ti evaṃ sāmaññato vuttānaṃ ayoniso manasikārapaccayānaṃ kāmāsavādīnampi",
  "atk-s0201a:409_3": "adhiṭṭhānaṃ, tasmā tepi āsave teneva puggalena dassetvā idāni dassanā pahātabbe āsave",
  "atk-s0201a:409_4": "dassento so evaṃ ayoniso manasi karoti, ahosiṃ nu kho ahantiādimāha. Vicikicchāsīsena",
  "atk-s0201a:409_5": "cettha diṭṭhāsavampi dassetuṃ imaṃ desanaṃ ārabhi.",
  "atk-s0201a:410_0": "Tassattho, yassa te iminā vuttanayena āsavā uppajjanti, so puthujjano, yo cāyaṃ “assutavā”tiādinā",
  "atk-s0201a:410_1": "nayena vutto, so puthujjano evaṃ ayoniso anupāyena uppathena manasi karoti. Kathaṃ?",
  "atk-s0201a:410_2": "Ahosiṃ nu kho…pe…so kuhiṃ gāmī bhavissatīti. Kiṃ vuttaṃ hoti, so evaṃ ayoniso manasi",
  "atk-s0201a:410_3": "karoti, yathāssa “ahaṃ ahosiṃ nu kho”tiādinā nayena vuttā soḷasavidhāpi vicikicchā uppajjatīti.",
  "atk-s0201a:411_0": "Tattha ahosiṃ nu kho nanu khoti sassatākārañca adhiccasamuppattiākārañca nissāya",
  "atk-s0201a:411_1": "atīte attano vijjamānataṃ avijjamānatañca kaṅkhati. Kiṃ kāraṇanti na vattabbaṃ. Ummattako",
  "atk-s0201a:411_2": "viya hi bālaputhujjano yathā vā tathā vā pavattati. Apica ayoniso manasikāroyevettha",
  "atk-s0201a:411_3": "kāraṇaṃ. Evaṃ ayoniso manasikārassa pana kiṃ kāraṇanti. Sveva puthujjanabhāvo ariyānaṃ",
  "atk-s0201a:411_4": "adassanādīni vā. Nanu ca puthujjanopi yoniso manasi karotīti. Ko vā evamāha na manasi",
  "atk-s0201a:411_5": "karotīti. Na pana tattha puthujjanabhāvo kāraṇaṃ, saddhammassavanakalyāṇamittādīni",
  "atk-s0201a:411_6": "tattha kāraṇāni. Na hi macchamaṃsādīni attano attano pakatiyā sugandhāni, abhisaṅkhārapaccayā",
  "atk-s0201a:411_7": "pana sugandhānipi honti.",
  "atk-s0201a:412": "Kiṃ nu kho ahosinti jātiliṅgūpapattiyo nissāya khattiyo nu kho ahosiṃ, brāhmaṇavessasuddagahaṭṭhapabbajitadevamanussānaṃ aññataroti kaṅkhati.",
  "atk-s0201a:413_0": "Kathaṃ nu khoti saṇṭhānākāraṃ nissāya dīgho nu kho ahosiṃ, rassaodātakaṇhappamāṇikaappamāṇikādīnaṃ",
  "atk-s0201a:413_1": "aññataroti kaṅkhati. Keci pana issaranimmānādiṃ nissāya kena nu kho kāraṇena ahosinti",
  "atk-s0201a:413_2": "hetuto kaṅkhatīti vadanti.",
  "atk-s0201a:414": "Kiṃ hutvā kiṃ ahosinti jātiādīni nissāya khattiyo hutvā nu kho brāhmaṇo ahosiṃ…pe… devo hutvā manussoti attano paramparaṃ kaṅkhati. Sabbattheva pana addhānanti kālādhivacanametaṃ.",
  "atk-s0201a:415": "Bhavissāmi nu kho nanu khoti sassatākārañca ucchedākārañca nissāya anāgate attano vijjamānataṃ avijjamānatañca kaṅkhati. Sesamettha vuttanayameva.",
  "atk-s0201a:416_0": "Etarahi vā paccuppannamaddhānanti idāni vā paṭisandhiṃ ādiṃ katvā cutipariyantaṃ",
  "atk-s0201a:416_1": "sabbampi vattamānakālaṃ gahetvā. Ajjhattaṃ kathaṃkathī hotīti attano khandhesu vicikiccho",
  "atk-s0201a:416_2": "hoti. Ahaṃ nu khosmīti attano atthibhāvaṃ kaṅkhati. Yuttaṃ panetanti? Yuttaṃ ayuttanti",
  "atk-s0201a:416_3": "kā ettha cintā. Apicettha idaṃ vatthumpi udāharanti. Cūḷamātāya kira putto muṇḍo,",
  "atk-s0201a:416_4": "mahāmātāya putto amuṇḍo, taṃ puttaṃ muṇḍesuṃ. So uṭṭhāya ahaṃ nu kho cūḷamātāya puttoti",
  "atk-s0201a:416_5": "cintesi. Evaṃ ahaṃ nu khosmīti kaṅkhā hoti.",
  "atk-s0201a:417_0": "No nu khosmīti attano natthibhāvaṃ kaṅkhati. Tatrāpi idaṃ vatthu – eko kira macche",
  "atk-s0201a:417_1": "gaṇhanto udake ciraṭṭhānena sītibhūtaṃ attano ūruṃ macchoti cintetvā pahari. Aparo",
  "atk-s0201a:417_2": "susānapasse khettaṃ rakkhanto bhīto saṅkuṭito sayi. So paṭibujjhitvā attano jaṇṇukāni",
  "atk-s0201a:417_3": "dve yakkhāti cintetvā pahari. Evaṃ no nu khosmīti kaṅkhati.",
  "atk-s0201a:418_0": "Kiṃ nu khosmīti khattiyova samāno attano khattiyabhāvaṃ kaṅkhati. Esa nayo sesesu.",
  "atk-s0201a:418_1": "Devo pana samāno devabhāvaṃ ajānanto nāma natthi. Sopi pana “ahaṃ rūpī nu kho arūpī",
  "atk-s0201a:418_2": "nu kho”tiādinā nayena kaṅkhati. Khattiyādayo kasmā na jānantīti ce. Apaccakkhā tesaṃ",
  "atk-s0201a:418_3": "tattha tattha kule uppatti. Gahaṭṭhāpi ca potthalikādayo pabbajitasaññino. Pabbajitāpi",
  "atk-s0201a:418_4": "“kuppaṃ nu kho me kamma”ntiādinā nayena gahaṭṭhasaññino. Manussāpi ca rājāno viya",
  "atk-s0201a:418_5": "attani devasaññino honti.",
  "atk-s0201a:419_0": "Kathaṃ nu khosmīti vuttanayameva. Kevalañcettha abbhantare jīvo nāma atthīti gahetvā",
  "atk-s0201a:419_1": "tassa saṇṭhānākāraṃ nissāya dīgho nu khosmi, rassacaturaṃsachaḷaṃsaaṭṭhaṃsasoḷasaṃsādīnaṃ",
  "atk-s0201a:419_2": "aññatarappakāroti kaṅkhanto kathaṃ nu khosmīti kaṅkhatīti veditabbo. Sarīrasaṇṭhānaṃ",
  "atk-s0201a:419_3": "pana paccuppannaṃ ajānanto nāma natthi.",
  "atk-s0201a:420": "Kuto āgato, so kuhiṃ gāmī bhavissatīti attabhāvassa āgatigatiṭṭhānaṃ kaṅkhati.",
  "atk-s0201a:421_0": "19. Evaṃ soḷasappabhedaṃ vicikicchaṃ dassetvā idāni yaṃ iminā vicikicchāsīsena diṭṭhāsavaṃ",
  "atk-s0201a:421_1": "dassetuṃ ayaṃ desanā āraddhā. Taṃ dassento tassa evaṃ ayoniso manasikaroto channaṃ",
  "atk-s0201a:421_2": "diṭṭhīnantiādimāha. Tattha tassa puggalassa yathā ayaṃ vicikicchā uppajjati, evaṃ",
  "atk-s0201a:421_3": "ayoniso manasikaroto tasseva savicikicchassa ayoniso manasikārassa thāmagatattā channaṃ",
  "atk-s0201a:421_4": "diṭṭhīnaṃ aññatarā diṭṭhi uppajjatīti vuttaṃ hoti. Tattha sabbapadesu vāsaddo vikappattho,",
  "atk-s0201a:421_5": "evaṃ vā evaṃ vā diṭṭhi uppajjatīti vuttaṃ hoti. Atthi me attāti cettha sassatadiṭṭhi",
  "atk-s0201a:421_6": "sabbakālesu attano atthitaṃ gaṇhāti. Saccato thetatoti bhūtato ca thirato ca, “idaṃ",
  "atk-s0201a:421_7": "sacca”nti bhūtato suṭṭhu daḷhabhāvenāti vuttaṃ hoti. Natthi me attāti ayaṃ pana ucchedadiṭṭhi,",
  "atk-s0201a:421_8": "sato sattassa tattha tattha vibhavaggahaṇato. Atha vā purimāpi tīsu kālesu atthīti",
  "atk-s0201a:421_9": "gahaṇato sassatadiṭṭhi, paccuppannameva atthīti gaṇhanto ucchedadiṭṭhi. Pacchimāpi",
  "atk-s0201a:421_10": "atītānāgatesu natthīti gahaṇato bhasmantāhutiyoti gahitadiṭṭhikānaṃ viya, ucchedadiṭṭhi.",
  "atk-s0201a:421_11": "Atīte eva natthīti gaṇhanto adhiccasamuppattikasseva sassatadiṭṭhi.",
  "atk-s0201a:422_0": "Attanāva attānaṃ sañjānāmīti saññākkhandhasīsena khandhe attāti gahetvā saññāya avasesakkhandhe",
  "atk-s0201a:422_1": "sañjānato iminā attanā imaṃ attānaṃ sañjānāmīti hoti. Attanāva anattānanti saññākkhandhaṃyeva",
  "atk-s0201a:422_2": "attāti gahetvā, itare cattāropi anattāti gahetvā saññāya tesaṃ jānato evaṃ hoti.",
  "atk-s0201a:422_3": "Anattanāva attānanti saññākkhandhaṃ anattāti. Itare cattāro attāti gahetvā saññāya",
  "atk-s0201a:422_4": "tesaṃ jānato evaṃ hoti, sabbāpi sassatucchedadiṭṭhiyova.",
  "atk-s0201a:423_0": "Vado vedeyyotiādayo pana sassatadiṭṭhiyā eva abhinivesākārā. Tattha vadatīti vado,",
  "atk-s0201a:423_1": "vacīkammassa kārakoti vuttaṃ hoti. Vedayatīti vedeyyo, jānāti anubhavati cāti vuttaṃ",
  "atk-s0201a:423_2": "hoti. Kiṃ vedetīti, tatra tatra kalyāṇapāpakānaṃ kammānaṃ vipākaṃ paṭisaṃvedeti.",
  "atk-s0201a:423_3": "Tatra tatrāti tesu tesu yonigatiṭṭhitinivāsanikāyesu ārammaṇesu vā. Niccoti uppādavayarahito.",
  "atk-s0201a:423_4": "Dhuvoti thiro sārabhūto. Sassatoti sabbakāliko. Avipariṇāmadhammoti attano pakatibhāvaṃ",
  "atk-s0201a:423_5": "avijahanadhammo, kakaṇṭako viya nānappakārataṃ nāpajjati. Sassatisamanti candasūriyasamuddamahāpathavīpabbatā",
  "atk-s0201a:423_6": "lokavohārena sassatiyoti vuccanti. Sassatīhi samaṃ sassatisamaṃ. Yāva sassatiyo tiṭṭhanti,",
  "atk-s0201a:423_7": "tāva tatheva ṭhassatīti gaṇhato evaṃdiṭṭhi hoti.",
  "atk-s0201a:424_0": "Idaṃ vuccati, bhikkhave, diṭṭhigatantiādīsu. Idanti idāni vattabbassa paccakkhanidassanaṃ.",
  "atk-s0201a:424_1": "Diṭṭhigatasambandhena ca idanti vuttaṃ, na diṭṭhisambandhena. Ettha ca diṭṭhiyeva",
  "atk-s0201a:424_2": "diṭṭhigataṃ, gūthagataṃ viya. Diṭṭhīsu vā gatamidaṃ dassanaṃ dvāsaṭṭhidiṭṭhiantogadhattātipi",
  "atk-s0201a:424_3": "diṭṭhigataṃ. Diṭṭhiyā vā gataṃ diṭṭhigataṃ. Idañhi atthi me attātiādi diṭṭhiyā gamanamattameva,",
  "atk-s0201a:424_4": "natthettha attā vā nicco vā kocīti vuttaṃ hoti. Sā cāyaṃ diṭṭhi dunniggamanaṭṭhena",
  "atk-s0201a:424_5": "gahanaṃ. Duratikkamaṭṭhena sappaṭibhayaṭṭhena ca kantāro, dubbhikkhakantāravāḷakantārādayo",
  "atk-s0201a:424_6": "viya. Sammādiṭṭhiyā vinivijjhanaṭṭhena vilomanaṭṭhena vā visūkaṃ. Kadāci sassatassa,",
  "atk-s0201a:424_7": "kadāci ucchedassa gahaṇato virūpaṃ phanditanti vipphanditaṃ. Bandhanaṭṭhena saṃyojanaṃ.",
  "atk-s0201a:424_8": "Tenāha “diṭṭhigahanaṃ…pe… diṭṭhisaṃyojana”nti. Idānissa tameva bandhanatthaṃ dassento",
  "atk-s0201a:424_9": "diṭṭhisaṃyojanasaṃyuttotiādimāha. Tassāyaṃ saṅkhepattho. Iminā diṭṭhisaṃyojanena",
  "atk-s0201a:424_10": "saṃyutto puthujjano etehi jātiādīhi na parimuccatīti. Kiṃ vā bahunā, sakalavaṭṭadukkhatopi na muccatīti.",
  "atk-s0201a:425_0": "20. Evaṃ chappabhedaṃ diṭṭhāsavaṃ dassetvā yasmā sīlabbataparāmāso kāmāsavādivacaneneva",
  "atk-s0201a:425_1": "dassito hoti. Kāmasukhatthañhi bhavasukhabhavavisuddhiatthañca avijjāya abhibhūtā",
  "atk-s0201a:425_2": "ito bahiddhā samaṇabrāhmaṇā sīlabbatāni parāmasanti, tasmā taṃ adassetvā diṭṭhiggahaṇena",
  "atk-s0201a:425_3": "vā tassa gahitattāpi taṃ adassetvāva idāni yo puggalo dassanā pahātabbe āsave pajahati,",
  "atk-s0201a:425_4": "taṃ dassetvā tesaṃ āsavānaṃ pahānaṃ dassetuṃ pubbe vā ayoniso manasikaroto puthujjanassa",
  "atk-s0201a:425_5": "tesaṃ uppattiṃ dassetvā idāni tabbiparītassa pahānaṃ dassetuṃ sutavā ca kho, bhikkhavetiādimāha.",
  "atk-s0201a:426_0": "Tassattho, yāva “so idaṃ dukkha”nti āgacchati, tāva heṭṭhā vuttanayena ca vuttapaccanīkato",
  "atk-s0201a:426_1": "ca veditabbo. Paccanīkato ca sabbākārena ariyadhammassa akovidāvinītapaccanīkato",
  "atk-s0201a:426_2": "ayaṃ “sutavā ariyasāvako ariyadhammassa kovido ariyadhamme suvinīto”ti veditabbo.",
  "atk-s0201a:426_3": "Apica kho sikhāpattavipassanato pabhuti yāva gotrabhu, tāva tadanurūpena atthena",
  "atk-s0201a:426_4": "ayaṃ ariyasāvakoti veditabbo.",
  "atk-s0201a:427_0": "21. “So idaṃ dukkhanti yoniso manasi karotī”tiādīsu pana ayaṃ atthavibhāvanā, so",
  "atk-s0201a:427_1": "catusaccakammaṭṭhāniko ariyasāvako taṇhāvajjā tebhūmakā khandhā dukkhaṃ, taṇhā dukkhasamudayo,",
  "atk-s0201a:427_2": "ubhinnaṃ appavatti nirodho, nirodhasampāpako maggoti evaṃ pubbeva ācariyasantike",
  "atk-s0201a:427_3": "uggahitacatusaccakammaṭṭhāno aparena samayena vipassanāmaggaṃ samāruḷho samāno te",
  "atk-s0201a:427_4": "tebhūmake khandhe idaṃ dukkhanti yoniso manasi karoti, upāyena pathena samannāharati",
  "atk-s0201a:427_5": "ceva vipassati ca. Ettha hi yāva sotāpattimaggo, tāva manasikārasīseneva vipassanā",
  "atk-s0201a:427_6": "vuttā. Yā panāyaṃ tasseva dukkhassa samuṭṭhāpikā pabhāvikā taṇhā, ayaṃ samudayoti",
  "atk-s0201a:427_7": "yoniso manasi karoti. Yasmā pana dukkhañca samudayo ca idaṃ ṭhānaṃ patvā nirujjhanti",
  "atk-s0201a:427_8": "nappavattanti, tasmā yadidaṃ nibbānaṃ nāma, ayaṃ dukkhanirodhoti yoniso manasi karoti.",
  "atk-s0201a:427_9": "Nirodhasampāpakaṃ aṭṭhaṅgikaṃ maggaṃ ayaṃ dukkhanirodhagāminī paṭipadāti yoniso manasi",
  "atk-s0201a:427_10": "karoti, upāyena pathena samannāharati ceva vipassati ca.",
  "atk-s0201a:428_0": "Tatrāyaṃ upāyo, abhiniveso nāma vaṭṭe hoti, vivaṭṭe natthi. Tasmā “ayaṃ atthi imasmiṃ",
  "atk-s0201a:428_1": "kāye pathavīdhātu, āpodhātū”tiādinā nayena sakasantatiyaṃ cattāri bhūtāni tadanusārena",
  "atk-s0201a:428_2": "upādārūpāni ca pariggahetvā ayaṃ rūpakkhandhoti vavatthapeti. Taṃ vavatthāpayato",
  "atk-s0201a:428_3": "uppanne tadārammaṇe cittacetasike dhamme ime cattāro arūpakkhandhāti vavatthapeti.",
  "atk-s0201a:428_4": "Tato ime pañcakkhandhā dukkhanti vavatthapeti. Te pana saṅkhepato nāmañca rūpañcāti",
  "atk-s0201a:428_5": "dve bhāgāyeva honti. Idañca nāmarūpaṃ sahetu sappaccayaṃ uppajjati. Tassa ayaṃ hetu",
  "atk-s0201a:428_6": "ayaṃ paccayoti avijjābhavataṇhākammāhārādike hetupaccaye vavatthapeti. Tato tesaṃ",
  "atk-s0201a:428_7": "paccayānañca paccayuppannadhammānañca yāthāvasarasalakkhaṇaṃ vavatthapetvā ime dhammā",
  "atk-s0201a:428_8": "ahutvā hontīti aniccalakkhaṇaṃ āropeti, udayabbayapīḷitattā dukkhāti dukkhalakkhaṇaṃ",
  "atk-s0201a:428_9": "āropeti. Avasavattanato anattāti anattalakkhaṇaṃ āropeti. Evaṃ tīṇi lakkhaṇāni āropetvā",
  "atk-s0201a:428_10": "paṭipāṭiyā vipassanaṃ pavattento sotāpattimaggaṃ pāpuṇāti.",
  "atk-s0201a:429_0": "Tasmiṃ khaṇe cattāri saccāni ekapaṭivedheneva paṭivijjhati, ekābhisamayena abhisameti.",
  "atk-s0201a:429_1": "Dukkhaṃ pariññāpaṭivedhena paṭivijjhati, samudayaṃ pahānapaṭivedhena, nirodhaṃ sacchikiriyāpaṭivedhena,",
  "atk-s0201a:429_2": "maggaṃ bhāvanāpaṭivedhena. Dukkhañca pariññābhisamayena abhisameti…pe… maggaṃ bhāvanābhisamayena",
  "atk-s0201a:429_3": "abhisameti, no ca kho aññamaññena ñāṇena. Ekañāṇeneva hi esa nirodhaṃ ārammaṇato,",
  "atk-s0201a:429_4": "sesāni kiccato paṭivijjhati ceva abhisameti ca. Na hissa tasmiṃ samaye evaṃ hoti",
  "atk-s0201a:429_5": "– “ahaṃ dukkhaṃ parijānāmī”ti vā…pe… “maggaṃ bhāvemī”ti vā. Apica khvassa ārammaṇaṃ",
  "atk-s0201a:429_6": "katvā paṭivedhavasena nirodhaṃ sacchikaroto evaṃ taṃ ñāṇaṃ dukkhapariññākiccampi",
  "atk-s0201a:429_7": "samudayapahānakiccampi maggabhāvanākiccampi karotiyeva. Tassevaṃ upāyena yoniso manasikaroto",
  "atk-s0201a:429_8": "tīṇi saṃyojanāni pahīyanti, vīsativatthukā sakkāyadiṭṭhi, aṭṭhavatthukā vicikicchā,",
  "atk-s0201a:429_9": "“sīlena suddhi vatena suddhī”ti sīlabbatānaṃ parāmasanato sīlabbataparāmāsoti. Tattha",
  "atk-s0201a:429_10": "catūsu āsavesu sakkāyadiṭṭhisīlabbataparāmāsā diṭṭhāsavena saṅgahitattā āsavā ceva",
  "atk-s0201a:429_11": "saṃyojanā ca. Vicikicchā saṃyojanameva, na āsavo. “Dassanā pahātabbā āsavā”ti ettha",
  "atk-s0201a:429_12": "pariyāpannattā pana āsavāti.",
  "atk-s0201a:430_0": "“Ime vuccanti…pe… pahātabbā”ti ime sakkāyadiṭṭhiādayo dassanā pahātabbā nāma āsavāti",
  "atk-s0201a:430_1": "dassento āha. Atha vā yā ayaṃ channaṃ diṭṭhīnaṃ aññatarā diṭṭhi uppajjatīti evaṃ",
  "atk-s0201a:430_2": "sarūpeneva sakkāyadiṭṭhi vibhattā. Taṃ sandhāyāha “ime vuccanti, bhikkhave”ti. Sā",
  "atk-s0201a:430_3": "ca yasmā sahajātapahānekaṭṭhehi saddhiṃ pahīyati. Diṭṭhāsave hi pahīyamāne taṃsahajāto",
  "atk-s0201a:430_4": "catūsu diṭṭhisampayuttacittesu kāmāsavopi avijjāsavopi pahīyati. Pahānekaṭṭho pana",
  "atk-s0201a:430_5": "catūsu diṭṭhivippayuttesu nāgasupaṇṇādisamiddhipatthanāvasena uppajjamāno bhavāsavo.",
  "atk-s0201a:430_6": "Teneva sampayutto avijjāsavopi, dvīsu domanassacittesu pāṇātipātādinibbattako avijjāsavopi,",
  "atk-s0201a:430_7": "tathā vicikicchācittasampayutto avijjāsavopīti evaṃ sabbathāpi avasesā tayopi āsavā",
  "atk-s0201a:430_8": "pahīyanti. Tasmā bahuvacananiddeso katoti evamettha attho veditabbo. Esa porāṇānaṃ adhippāyo.",
  "atk-s0201a:431_0": "Dassanā pahātabbāti dassanaṃ nāma sotāpattimaggo, tena pahātabbāti attho. Kasmā sotāpattimaggo",
  "atk-s0201a:431_1": "dassanaṃ? Paṭhamaṃ nibbānadassanato. Nanu gotrabhu paṭhamataraṃ passatīti? No na",
  "atk-s0201a:431_2": "passati. Disvā kattabbakiccaṃ pana na karoti saṃyojanānaṃ appahānato. Tasmā passatīti",
  "atk-s0201a:431_3": "na vattabbo. Yattha katthaci rājānaṃ disvāpi paṇṇākāraṃ datvā kiccanipphattiyā adiṭṭhattā",
  "atk-s0201a:431_4": "“ajjāpi rājānaṃ na passāmī”ti vadanto gāmavāsī puriso cettha nidassanaṃ.",
  "atk-s0201a:432": "Dassanāpahātabbaāsavavaṇṇanā niṭṭhitā.",
  "atk-s0201a:433": "Saṃvarāpahātabbaāsavavaṇṇanā",
  "atk-s0201a:434_0": "22. Evaṃ dassanena pahātabbe āsave dassetvā idāni tadanantaruddiṭṭhe saṃvarā pahātabbe",
  "atk-s0201a:434_1": "dassetuṃ, katame ca, bhikkhave, āsavā saṃvarā pahātabbāti āha. Evaṃ sabbattha sambandho",
  "atk-s0201a:434_2": "veditabbo. Ito parañhi atthamattameva vaṇṇayissāma.",
  "atk-s0201a:435_0": "Nanu ca dassanena bhāvanāyāti imehi dvīhi appahātabbo āsavo nāma natthi, atha kasmā",
  "atk-s0201a:435_1": "visuṃ saṃvarādīhi pahātabbe dassetīti. Saṃvarādīhi pubbabhāge vikkhambhitā āsavā",
  "atk-s0201a:435_2": "catūhi maggehi samugghātaṃ gacchanti, tasmā tesaṃ maggānaṃ pubbabhāge imehi pañcahākārehi",
  "atk-s0201a:435_3": "vikkhambhanappahānaṃ dassento evamāha. Tasmā yo cāyaṃ vutto paṭhamo dassanamaggoyeva,",
  "atk-s0201a:435_4": "idāni bhāvanānāmena vuccissanti tayo maggā, tesaṃ sabbesampi ayaṃ pubbabhāgapaṭipadāti veditabbā.",
  "atk-s0201a:436_0": "Tattha idhāti imasmiṃ sāsane. Paṭisaṅkhāti paṭisaṅkhāya. Tatthāyaṃ saṅkhāsaddo ñāṇakoṭṭhāsapaññattigaṇanāsu",
  "atk-s0201a:436_1": "dissati. “Saṅkhāyekaṃ paṭisevatī”tiādīsu hi ñāṇe dissati. “Papañcasaññāsaṅkhā samudācarantī”tiādīsu",
  "atk-s0201a:436_2": "koṭṭhāse. “Tesaṃ tesaṃ dhammānaṃ saṅkhā samaññā”tiādīsu paññattiyaṃ. “Na sukaraṃ",
  "atk-s0201a:436_3": "saṅkhātu”ntiādīsu gaṇanāyaṃ. Idha pana ñāṇe daṭṭhabbo.",
  "atk-s0201a:437_0": "Paṭisaṅkhā yonisoti hi upāyena pathena paṭisaṅkhāya ñatvā paccavekkhitvāti attho.",
  "atk-s0201a:437_1": "Ettha ca asaṃvare ādīnavapaṭisaṅkhā yoniso paṭisaṅkhāti veditabbā. Sā cāyaṃ “varaṃ,",
  "atk-s0201a:437_2": "bhikkhave, tattāya ayosalākāya ādittāya sampajjalitāya sajotibhūtāya cakkhundriyaṃ",
  "atk-s0201a:437_3": "sampalimaṭṭhaṃ, na tveva cakkhuviññeyyesu rūpesu anubyañjanaso nimittaggāho”tiādinā",
  "atk-s0201a:437_4": "ādittapariyāyanayena veditabbā. Cakkhundriyasaṃvarasaṃvuto viharatīti ettha cakkhumeva",
  "atk-s0201a:437_5": "indriyaṃ cakkhundriyaṃ, saṃvaraṇato saṃvaro, pidahanato thakanatoti vuttaṃ hoti.",
  "atk-s0201a:437_6": "Satiyā etaṃ adhivacanaṃ. Cakkhundriye saṃvaro cakkhundriyasaṃvaro. Titthakāko āvāṭakacchapo",
  "atk-s0201a:437_7": "vanamahiṃsotiādayo viya.",
  "atk-s0201a:438_0": "Tattha kiñcāpi cakkhundriye saṃvaro vā asaṃvaro vā natthi. Na hi cakkhupasādaṃ nissāya",
  "atk-s0201a:438_1": "sati vā muṭṭhasaccaṃ vā uppajjati. Apica yadā rūpārammaṇaṃ cakkhussa āpāthaṃ āgacchati,",
  "atk-s0201a:438_2": "tadā bhavaṅge dvikkhattuṃ uppajjitvā niruddhe kiriyamanodhātu āvajjanakiccaṃ sādhayamānā",
  "atk-s0201a:438_3": "uppajjitvā nirujjhati, tato cakkhuviññāṇaṃ dassanakiccaṃ, tato vipākamanodhātu sampaṭicchanakiccaṃ,",
  "atk-s0201a:438_4": "tato vipākāhetukamanoviññāṇadhātu santīraṇakiccaṃ, tato kiriyāhetukamanoviññāṇadhātu",
  "atk-s0201a:438_5": "voṭṭhabbanakiccaṃ sādhayamānā uppajjitvā nirujjhati. Tadanantaraṃ javanaṃ javati.",
  "atk-s0201a:439_0": "Tatthapi neva bhavaṅgasamaye, na āvajjanādīnaṃ aññatarasamaye saṃvaro vā asaṃvaro",
  "atk-s0201a:439_1": "vā atthi. Javanakkhaṇe pana sace dussīlyaṃ vā muṭṭhasaccaṃ vā aññāṇaṃ vā akkhanti",
  "atk-s0201a:439_2": "vā kosajjaṃ vā uppajjati, ayaṃ asaṃvaro hoti. Evaṃ hontopi so cakkhundriye asaṃvaroti",
  "atk-s0201a:439_3": "vuccati. Kasmā? Tasmiñhi sati dvārampi aguttaṃ hoti, bhavaṅgampi āvajjanādīni vīthicittānipi.",
  "atk-s0201a:439_4": "Yathā kiṃ, yathā nagare catūsu dvāresu asaṃvutesu kiñcāpi anto gharakoṭṭhakagabbhādayo",
  "atk-s0201a:439_5": "susaṃvutā, tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārena",
  "atk-s0201a:439_6": "hi pavisitvā corā yadicchanti, taṃ kareyyuṃ, evameva javane dussīlyādīsu uppannesu,",
  "atk-s0201a:439_7": "tasmiṃ asaṃvare sati dvārampi aguttaṃ hoti, bhavaṅgampi āvajjanādīni vīthicittānipīti.",
  "atk-s0201a:440_0": "Tasmiṃ pana sīlādīsu uppannesu dvārampi guttaṃ hoti, bhavaṅgampi āvajjanādīni vīthicittānipi.",
  "atk-s0201a:440_1": "Yathā kiṃ? Yathā nagaradvāresu susaṃvutesu kiñcāpi anto gharādayo asaṃvutā, tathāpi",
  "atk-s0201a:440_2": "antonagare sabbaṃ bhaṇḍaṃ surakkhitaṃ sugopitameva hoti. Nagaradvāresu hi pihitesu",
  "atk-s0201a:440_3": "corānaṃ paveso natthi, evameva javane sīlādīsu uppannesu dvārampi suguttaṃ hoti,",
  "atk-s0201a:440_4": "bhavaṅgampi āvajjanādīni vīthicittānipi. Tasmā javanakkhaṇe uppajjamānopi cakkhundriye",
  "atk-s0201a:440_5": "saṃvaroti vutto. Idha cāyaṃ satisaṃvaro adhippetoti veditabbo. Cakkhundriyasaṃvarena",
  "atk-s0201a:440_6": "saṃvuto cakkhundriyasaṃvarasaṃvuto, upetoti vuttaṃ hoti. Tathā hi, pātimokkhasaṃvarasaṃvutoti",
  "atk-s0201a:440_7": "imassa vibhaṅge “iminā pātimokkhasaṃvarena upeto hoti…pe… samannāgato”ti vuttaṃ.",
  "atk-s0201a:440_8": "Taṃ ekajjhaṃ katvā cakkhundriyasaṃvarena saṃvutoti evamattho veditabbo.",
  "atk-s0201a:441_0": "Atha vā saṃvarīti saṃvuto, thakesi pidahīti vuttaṃ hoti. Cakkhundriye saṃvarasaṃvuto",
  "atk-s0201a:441_1": "cakkhundriyasaṃvarasaṃvuto, cakkhundriyasaṃvarasaññitaṃ satikavāṭaṃ cakkhudvāre,",
  "atk-s0201a:441_2": "gharadvāre kavāṭaṃ viya saṃvari thakesi pidahīti vuttaṃ hoti. Ayameva cettha attho",
  "atk-s0201a:441_3": "sundarataro. Tathā hi “cakkhundriyasaṃvaraṃ asaṃvutassa viharato saṃvutassa viharato”ti",
  "atk-s0201a:441_4": "etesu padesu ayameva attho dissati.",
  "atk-s0201a:442_0": "Viharatīti evaṃ cakkhundriyasaṃvarasaṃvuto yena kenaci iriyāpathavihārena viharati.",
  "atk-s0201a:442_1": "Yañhissātiādimhi yaṃ cakkhundriyasaṃvaraṃ assa bhikkhuno asaṃvutassa athaketvā apidahitvā",
  "atk-s0201a:442_2": "viharantassāti evamattho veditabbo. Atha vā, ye-kārassa yanti ādeso. Hikāro ca padapūraṇo, ye assāti attho.",
  "atk-s0201a:443_0": "Uppajjeyyunti nibbatteyyuṃ. Āsavā vighātapariḷāhāti cattāro āsavā ca aññe ca vighātakarā",
  "atk-s0201a:443_1": "kilesapariḷāhā vipākapariḷāhā ca. Cakkhudvāre hi iṭṭhārammaṇaṃ āpāthagataṃ kāmassādavasena",
  "atk-s0201a:443_2": "assādayato abhinandato kāmāsavo uppajjati, īdisaṃ aññasmimpi sugatibhave labhissāmīti",
  "atk-s0201a:443_3": "bhavapatthanāya assādayato bhavāsavo uppajjati, sattoti vā sattassāti vā gaṇhantassa",
  "atk-s0201a:443_4": "diṭṭhāsavo uppajjati, sabbeheva sahajātaṃ aññāṇaṃ avijjāsavoti cattāro āsavā uppajjanti.",
  "atk-s0201a:443_5": "Tehi sampayuttā apare kilesā vighātapariḷāhā, āyatiṃ vā tesaṃ vipākā. Tepi hi asaṃvutasseva",
  "atk-s0201a:443_6": "viharato uppajjeyyunti vuccanti.",
  "atk-s0201a:444": "Evaṃsa teti evaṃ assa te. Evaṃ etena upāyena na honti, no aññathāti vuttaṃ hoti. Esa nayo paṭisaṅkhā yoniso sotindriyasaṃvarasaṃvutotiādīsu.",
  "atk-s0201a:445_0": "Ime vuccanti, bhikkhave, āsavā saṃvarā pahātabbāti ime chasu dvāresu cattāro cattāro",
  "atk-s0201a:445_1": "katvā catuvīsati āsavā saṃvarena pahātabbāti vuccanti. Sabbattheva cettha satisaṃvaro",
  "atk-s0201a:445_2": "eva saṃvaroti veditabbo.",
  "atk-s0201a:446": "Saṃvarāpahātabbaāsavavaṇṇanā niṭṭhitā.",
  "atk-s0201a:447": "Paṭisevanāpahātabbaāsavavaṇṇanā",
  "atk-s0201a:448_0": "23. Paṭisaṅkhā yoniso cīvarantiādīsu yaṃ vattabbaṃ, taṃ sabbaṃ visuddhimagge sīlakathāyaṃ",
  "atk-s0201a:448_1": "vuttameva. Yañhissāti yaṃ cīvarapiṇḍapātādīsu vā aññataraṃ assa. Appaṭisevatoti evaṃ",
  "atk-s0201a:448_2": "yoniso appaṭisevantassa. Sesaṃ vuttanayameva. Kevalaṃ panidha aladdhaṃ cīvarādiṃ",
  "atk-s0201a:448_3": "patthayato laddhaṃ vā assādayato kāmāsavassa uppatti veditabbā. Īdisaṃ aññasmimpi",
  "atk-s0201a:448_4": "sampattibhave sugatibhave labhissāmīti bhavapatthanāya assādayato bhavāsavassa, ahaṃ",
  "atk-s0201a:448_5": "labhāmi na labhāmīti vā mayhaṃ vā idanti attasaññaṃ adhiṭṭhahato diṭṭhāsavassa uppatti",
  "atk-s0201a:448_6": "veditabbā. Sabbeheva pana sahajāto avijjāsavoti evaṃ catunnaṃ āsavānaṃ uppatti vipākapariḷāhā",
  "atk-s0201a:448_7": "ca navavedanuppādanatopi veditabbā.",
  "atk-s0201a:449_0": "Ime vuccanti, bhikkhave, āsavā paṭisevanā pahātabbāti ime ekamekasmiṃ paccaye cattāro",
  "atk-s0201a:449_1": "cattāro katvā soḷasa āsavā iminā ñāṇasaṃvarasaṅkhātena paccavekkhaṇapaṭisevanena",
  "atk-s0201a:449_2": "pahātabbāti vuccanti.",
  "atk-s0201a:450": "Paṭisevanāpahātabbaāsavavaṇṇanā niṭṭhitā.",
  "atk-s0201a:451": "Adhivāsanāpahātabbaāsavavaṇṇanā",
  "atk-s0201a:452_0": "24. Paṭisaṅkhā yoniso khamo hoti sītassāti upāyena pathena paccavekkhitvā khamo hoti",
  "atk-s0201a:452_1": "sītassa sītaṃ khamati sahati, na avīrapuriso viya appamattakenapi sītena calati kampati",
  "atk-s0201a:452_2": "kammaṭṭhānaṃ vijahati. Apica kho lomasanāgatthero viya anappakenāpi sītena phuṭṭho",
  "atk-s0201a:452_3": "na calati na kampati, kammaṭṭhānameva manasi karoti. Thero kira cetiyapabbate piyaṅguguhāyaṃ",
  "atk-s0201a:452_4": "padhānaghare viharanto antaraṭṭhake himapātasamaye lokantarikaniraye paccavekkhitvā",
  "atk-s0201a:452_5": "kammaṭṭhānaṃ avijahantova abbhokāse vītināmesi. Evaṃ uṇhādīsupi atthayojanā veditabbā.",
  "atk-s0201a:453_0": "Kevalañhi yo bhikkhu adhimattampi uṇhaṃ sahati sveva thero viya, ayaṃ “khamo uṇhassā”ti",
  "atk-s0201a:453_1": "veditabbo. Thero kira gimhasamaye pacchābhattaṃ bahicaṅkame nisīdi. Kammaṭṭhānaṃ",
  "atk-s0201a:453_2": "manasikaronto sedāpissa kacchehi muccanti. Atha naṃ antevāsiko āha “idha, bhante,",
  "atk-s0201a:453_3": "nisīdatha, sītalo okāso”ti. Thero “uṇhabhayenevamhi āvuso idha nisinno”ti avīcimahānirayaṃ",
  "atk-s0201a:453_4": "paccavekkhitvā nisīdiyeva. Uṇhanti cettha aggisantāpova veditabbo. Sūriyasantāpavasena",
  "atk-s0201a:453_5": "panetaṃ vatthu vuttaṃ.",
  "atk-s0201a:454_0": "Yo ca dve tayo vāre bhattaṃ vā pānīyaṃ vā alabhamānopi anamatagge saṃsāre attano",
  "atk-s0201a:454_1": "pettivisayūpapattiṃ paccavekkhitvā avedhento kammaṭṭhānaṃ na vijahatiyeva. Adhimattehi",
  "atk-s0201a:454_2": "ḍaṃsamakasavātātapasamphassehi phuṭṭho cāpi tiracchānūpapattiṃ paccavekkhitvā avedhento",
  "atk-s0201a:454_3": "kammaṭṭhānaṃ na vijahatiyeva. Sarīsapasamphassena phuṭṭho cāpi anamatagge saṃsāre",
  "atk-s0201a:454_4": "sīhabyagghādimukhesu anekavāraṃ parivattitapubbabhāvaṃ paccavekkhitvā avedhento kammaṭṭhānaṃ",
  "atk-s0201a:454_5": "na vijahatiyeva padhāniyatthero viya. Ayaṃ “khamo jighacchāya…pe… sarīsapasamphassāna”nti veditabbo.",
  "atk-s0201a:455_0": "Theraṃ kira khaṇḍacelavihāre kaṇikārapadhāniyaghare ariyavaṃsaṃ suṇantaṃ ghoraviso",
  "atk-s0201a:455_1": "sappo ḍaṃsi. Thero jānitvāpi pasannacitto nisinno dhammaṃyeva suṇāti. Visavego thaddho",
  "atk-s0201a:455_2": "ahosi. Thero upasampadamaṇḍalaṃ ādiṃ katvā sīlaṃ paccavekkhitvā parisuddhasīlohamasmīti",
  "atk-s0201a:455_3": "pītiṃ uppādesi. Saha pītuppādā visaṃ nivattitvā pathaviṃ pāvisi. Thero tattheva cittekaggataṃ",
  "atk-s0201a:455_4": "labhitvā vipassanaṃ vaḍḍhetvā arahattaṃ pāpuṇi.",
  "atk-s0201a:456_0": "Yo pana akkosavasena durutte duruttattāyeva ca durāgate api antimavatthusaññite vacanapathe",
  "atk-s0201a:456_1": "sutvā khantiguṇaṃyeva paccavekkhitvā na vedhati dīghabhāṇakaabhayatthero viya. Ayaṃ",
  "atk-s0201a:456_2": "“khamo duruttānaṃ durāgatānaṃ vacanapathāna”nti veditabbo.",
  "atk-s0201a:457_0": "Thero kira paccayasantosabhāvanārāmatāya mahāariyavaṃsappaṭipadaṃ kathesi, sabbo",
  "atk-s0201a:457_1": "mahāgāmo āgacchati. Therassa mahāsakkāro uppajjati. Taṃ aññataro mahāthero adhivāsetuṃ",
  "atk-s0201a:457_2": "asakkonto dīghabhāṇako ariyavaṃsaṃ kathemīti sabbarattiṃ kolāhalaṃ karosītiādīhi",
  "atk-s0201a:457_3": "akkosi. Ubhopi ca attano attano vihāraṃ gacchantā gāvutamattaṃ ekapathena agamaṃsu.",
  "atk-s0201a:457_4": "Sakalagāvutampi so taṃ akkosiyeva. Tato yattha dvinnaṃ vihārānaṃ maggo bhijjati,",
  "atk-s0201a:457_5": "tattha ṭhatvā dīghabhāṇakatthero taṃ vanditvā “esa, bhante, tumhākaṃ maggo”ti āha.",
  "atk-s0201a:457_6": "So asuṇanto viya agamāsi. Theropi vihāraṃ gantvā pāde pakkhāletvā nisīdi. Tamenaṃ",
  "atk-s0201a:457_7": "antevāsiko “kiṃ, bhante, sakalagāvutaṃ paribhāsantaṃ na kiñci avocutthā”ti āha. Thero",
  "atk-s0201a:457_8": "“khantiyeva, āvuso, mayhaṃ bhāro, na akkhanti. Ekapaduddhārepi kammaṭṭhānaviyogaṃ",
  "atk-s0201a:457_9": "na passāmī”ti āha. Ettha ca vacanameva vacanapathoti veditabbo.",
  "atk-s0201a:458_0": "Yo pana uppannā sārīrikā vedanā dukkhamanaṭṭhena dukkhā, bahalaṭṭhena tibbā, pharusaṭṭhena",
  "atk-s0201a:458_1": "kharā, tikhiṇaṭṭhena kaṭukā, assādavirahato asātā, manaṃ avaḍḍhanato amanāpā, pāṇaharaṇasamatthatāya",
  "atk-s0201a:458_2": "pāṇaharā adhivāsetiyeva, na vedhati. Evaṃ sabhāvo hoti cittalapabbate padhāniyatthero",
  "atk-s0201a:458_3": "viya. Ayaṃ “uppannānaṃ…pe… adhivāsanajātiko”ti veditabbo.",
  "atk-s0201a:459_0": "Therassa kira rattiṃ padhānena vītināmetvā ṭhitassa udaravāto uppajji. So taṃ adhivāsetuṃ",
  "atk-s0201a:459_1": "asakkonto āvattati parivattati. Tamenaṃ caṅkamapasse ṭhito piṇḍapātiyatthero āha",
  "atk-s0201a:459_2": "“āvuso, pabbajito nāma adhivāsanasīlo hotī”ti. So “sādhu, bhante”ti adhivāsetvā niccalo",
  "atk-s0201a:459_3": "sayi. Vāto nābhito yāva hadayaṃ phāleti. Thero vedanaṃ vikkhambhetvā vipassanto muhuttena",
  "atk-s0201a:459_4": "anāgāmī hutvā parinibbāyīti.",
  "atk-s0201a:460_0": "Yañhissāti sītādīsu yaṃkiñci ekadhammampi assa. Anadhivāsayatoti anadhivāsentassa",
  "atk-s0201a:460_1": "akkhamantassa. Sesaṃ vuttanayameva. Āsavuppatti panettha evaṃ veditabbā. Sītena phuṭṭhassa",
  "atk-s0201a:460_2": "uṇhaṃ patthayantassa kāmāsavo uppajjati, evaṃ sabbattha. Natthi no sampattibhave",
  "atk-s0201a:460_3": "sugatibhave sītaṃ vā uṇhaṃ vāti bhavaṃ patthayantassa bhavāsavo. Mayhaṃ sītaṃ uṇhanti",
  "atk-s0201a:460_4": "gāho diṭṭhāsavo. Sabbeheva sampayutto avijjāsavoti.",
  "atk-s0201a:461_0": "“Ime vuccanti…pe… adhivāsanā pahātabbā”ti ime sītādīsu ekamekassa vasena cattāro",
  "atk-s0201a:461_1": "cattāro katvā aneke āsavā imāya khantisaṃvarasaṅkhātāya adhivāsanāya pahātabbāti",
  "atk-s0201a:461_2": "vuccantīti attho. Ettha ca yasmā ayaṃ khanti sītādidhamme adhivāseti, attano upari",
  "atk-s0201a:461_3": "āropetvā vāsetiyeva. Na asahamānā hutvā nirassati, tasmā “adhivāsanā”ti vuccatīti veditabbā.",
  "atk-s0201a:462": "Adhivāsanāpahātabbaāsavavaṇṇanā niṭṭhitā.",
  "atk-s0201a:463": "Parivajjanāpahātabbaāsavavaṇṇanā",
  "atk-s0201a:464_0": "25. Paṭisaṅkhā yoniso caṇḍaṃ hatthiṃ parivajjetīti ahaṃ samaṇoti caṇḍassa hatthissa",
  "atk-s0201a:464_1": "āsanne na ṭhātabbaṃ. Tatonidānañhi maraṇampi siyā maraṇamattampi dukkhanti evaṃ upāyena",
  "atk-s0201a:464_2": "pathena paccayena paccavekkhitvā caṇḍaṃ hatthiṃ parivajjeti paṭikkamati. Esa nayo",
  "atk-s0201a:464_3": "sabbattha. Caṇḍanti ca duṭṭhaṃ, vāḷanti vuttaṃ hoti. Khāṇunti khadirakhāṇuādiṃ. Kaṇṭakaṭṭhānanti",
  "atk-s0201a:464_4": "kaṇṭakānaṃ ṭhānaṃ, yattha kaṇṭakā vijjanti, taṃ okāsanti vuttaṃ hoti. Sobbhanti sabbato",
  "atk-s0201a:464_5": "paricchinnataṭaṃ. Papātanti ekato chinnataṭaṃ. Candanikanti ucchiṭṭhodakagabbhamalādīnaṃ",
  "atk-s0201a:464_6": "chaḍḍanaṭṭhānaṃ. Oḷigallanti tesaṃyeva sakaddamādīnaṃ sandanokāsaṃ. Taṃ jaṇṇumattampi",
  "atk-s0201a:464_7": "asucibharitaṃ hoti, dvepi cetāni ṭhānāni amanussaduṭṭhāni honti. Tasmā tāni vajjetabbāni.",
  "atk-s0201a:464_8": "Anāsaneti ettha pana ayuttaṃ āsanaṃ anāsanaṃ, taṃ atthato aniyatavatthukaṃ rahopaṭicchannāsananti",
  "atk-s0201a:464_9": "veditabbaṃ. Agocareti etthapi ca ayutto gocaro agocaro, so vesiyādibhedato pañcavidho.",
  "atk-s0201a:464_10": "Pāpake mitteti lāmake dussīle mittapatirūpake, amitte vā. Bhajantanti sevamānaṃ.",
  "atk-s0201a:464_11": "Viññū sabrahmacārīti paṇḍitā buddhisampannā sabrahmacārayo, bhikkhūnametaṃ adhivacanaṃ.",
  "atk-s0201a:464_12": "Te hi ekakammaṃ ekuddeso samasikkhatāti imaṃ brahmaṃ samānaṃ caranti, tasmā sabrahmacārīti",
  "atk-s0201a:464_13": "vuccanti. Pāpakesu ṭhānesūti lāmakesu ṭhānesu. Okappeyyunti saddaheyyuṃ, adhimucceyyuṃ",
  "atk-s0201a:464_14": "“addhā ayamāyasmā akāsi vā karissati vā”ti.",
  "atk-s0201a:465_0": "Yañhissāti hatthiādīsu yaṃkiñci ekampi assa. Sesaṃ vuttanayameva. Āsavuppatti panettha",
  "atk-s0201a:465_1": "evaṃ veditabbā. Hatthiādinidānena dukkhena phuṭṭhassa sukhaṃ patthayato kāmāsavo",
  "atk-s0201a:465_2": "uppajjati. Natthi no sampattibhave sugatibhave īdisaṃ dukkhanti bhavaṃ patthentassa",
  "atk-s0201a:465_3": "bhavāsavo. Maṃ hatthī maddati, maṃ assoti gāho diṭṭhāsavo. Sabbeheva sampayutto avijjāsavoti.",
  "atk-s0201a:466_0": "Ime vuccanti…pe… parivajjanā pahātabbāti ime hatthiādīsu ekekassa vasena cattāro",
  "atk-s0201a:466_1": "cattāro katvā aneke āsavā iminā sīlasaṃvarasaṅkhātena parivajjanena pahātabbāti vuccantīti veditabbā.",
  "atk-s0201a:467": "Parivajjanāpahātabbaāsavavaṇṇanā niṭṭhitā.",
  "atk-s0201a:468": "Vinodanāpahātabbaāsavavaṇṇanā",
  "atk-s0201a:469_0": "26. Paṭisaṅkhā yoniso uppannaṃ kāmavitakkaṃ nādhivāsetīti “iti pāyaṃ vitakko akusalo,",
  "atk-s0201a:469_1": "itipi sāvajjo, itipi dukkhavipāko, so ca kho attabyābādhāya saṃvattatī”tiādinā nayena",
  "atk-s0201a:469_2": "yoniso kāmavitakke ādīnavaṃ paccavekkhitvā tasmiṃ tasmiṃ ārammaṇe uppannaṃ jātamabhinibbattaṃ",
  "atk-s0201a:469_3": "kāmavitakkaṃ nādhivāseti, cittaṃ āropetvā na vāseti, abbhantare vā na vāsetītipi attho.",
  "atk-s0201a:470": "Anadhivāsento kiṃ karotīti? Pajahati chaḍḍeti.",
  "atk-s0201a:471": "Kiṃ kacavaraṃ viya piṭakenāti? Na hi, apica kho naṃ vinodeti tudati vijjhati nīharati.",
  "atk-s0201a:472": "Kiṃ balibaddaṃ viya patodenāti? Na hi, atha kho naṃ byantīkaroti vigatantaṃ karoti. Yathāssa antopi nāvasissati antamaso bhaṅgamattampi, tathā naṃ karoti.",
  "atk-s0201a:473_0": "Kathaṃ pana naṃ tathā karotīti? Anabhāvaṃ gametīti anu anu abhāvaṃ gameti, vikkhambhanappahānena",
  "atk-s0201a:473_1": "yathā suvikkhambhito hoti, tathā karotīti vuttaṃ hoti. Esa nayo byāpādavihiṃsāvitakkesu.",
  "atk-s0201a:474_0": "Ettha ca kāmavitakkoti “yo kāmapaṭisaṃyutto takko vitakko micchāsaṅkappo”ti vibhaṅge",
  "atk-s0201a:474_1": "vutto. Esa nayo itaresu. Uppannuppanneti uppanne uppanne, uppannamatteyevāti vuttaṃ",
  "atk-s0201a:474_2": "hoti. Sakiṃ vā uppanne vinodetvā dutiyavāre ajjhupekkhitā na hoti, satakkhattumpi",
  "atk-s0201a:474_3": "uppanne uppanne vinodetiyeva. Pāpake akusaleti lāmakaṭṭhena pāpake, akosallatāya",
  "atk-s0201a:474_4": "akusale. Dhammeti teyeva kāmavitakkādayo sabbepi vā nava mahāvitakke. Tattha tayo",
  "atk-s0201a:474_5": "vuttā eva. Avasesā “ñātivitakko janapadavitakko amaravitakko parānuddayatāpaṭisaṃyutto",
  "atk-s0201a:474_6": "vitakko lābhasakkārasilokapaṭisaṃyutto vitakko anavaññattipaṭisaṃyutto vitakko”ti ime cha.",
  "atk-s0201a:475_0": "Yañhissāti etesu vitakkesu yaṃkiñci assa, sesaṃ vuttanayameva. Kāmavitakko panettha",
  "atk-s0201a:475_1": "kāmāsavo eva. Tabbiseso bhavāsavo. Taṃsampayutto diṭṭhāsavo. Sabbavitakkesu avijjāsavoti",
  "atk-s0201a:475_2": "evaṃ āsavuppattipi veditabbā.",
  "atk-s0201a:476_0": "Ime vuccanti…pe… vinodanā pahātabbāti ime kāmavitakkādivasena vuttappakārā āsavā",
  "atk-s0201a:476_1": "iminā tasmiṃ tasmiṃ vitakke ādīnavapaccavekkhaṇasahitena vīriyasaṃvarasaṅkhātena",
  "atk-s0201a:476_2": "vinodanena pahātabbāti vuccantīti veditabbā.",
  "atk-s0201a:477": "Vinodanāpahātabbaāsavavaṇṇanā niṭṭhitā.",
  "atk-s0201a:478": "Bhāvanāpahātabbaāsavavaṇṇanā",
  "atk-s0201a:479_0": "27. Paṭisaṅkhā yoniso satisambojjhaṅgaṃ bhāvetīti abhāvanāya ādīnavaṃ, bhāvanāya",
  "atk-s0201a:479_1": "ca ānisaṃsaṃ upāyena pathena paccavekkhitvā satisambojjhaṅgaṃ bhāveti, esa nayo sabbattha.",
  "atk-s0201a:479_2": "Ettha ca kiñcāpi ime uparimaggattayasamayasambhūtā lokuttarabojjhaṅgā eva adhippetā,",
  "atk-s0201a:479_3": "tathāpi ādikammikānaṃ bojjhaṅgesu asammohatthaṃ lokiyalokuttaramissakena nesaṃ nayena",
  "atk-s0201a:479_4": "atthavaṇṇanaṃ karissāmi. Idha pana lokiyanayaṃ pahāya lokuttaranayo eva gahetabbo.",
  "atk-s0201a:479_5": "Tattha satisambojjhaṅgantiādinā nayena vuttānaṃ sattannaṃ ādipadānaṃyeva tāva –",
  "atk-s0201a:480": "Atthato lakkhaṇādīhi, kamato ca vinicchayo;",
  "atk-s0201a:481": "Anūnādhikato ceva, viññātabbo vibhāvinā.",
  "atk-s0201a:482_0": "Tattha satisambojjhaṅge tāva saraṇaṭṭhena sati. Sā panesā upaṭṭhānalakkhaṇā, apilāpanalakkhaṇā",
  "atk-s0201a:482_1": "vā. Vuttampi hetaṃ “yathā, mahārāja, rañño bhaṇḍāgāriko rañño sāpateyyaṃ apilāpeti,",
  "atk-s0201a:482_2": "ettakaṃ, mahārāja, hiraññaṃ, ettakaṃ suvaṇṇaṃ, ettakaṃ sāpateyyanti, evameva kho,",
  "atk-s0201a:482_3": "mahārāja, sati uppajjamānā kusalākusalasāvajjānavajjahīnapaṇītakaṇhasukkasappaṭibhāge",
  "atk-s0201a:482_4": "dhamme apilāpeti. Ime cattāro satipaṭṭhānā”ti vitthāro. Apilāpanarasā. Kiccavaseneva",
  "atk-s0201a:482_5": "hissa etaṃ lakkhaṇaṃ therena vuttaṃ. Asammosarasā vā. Gocarābhimukhabhāvapaccupaṭṭhānā.",
  "atk-s0201a:482_6": "Sati eva sambojjhaṅgo satisambojjhaṅgo. Tattha bodhiyā bodhissa vā aṅgoti bojjhaṅgo.",
  "atk-s0201a:483_0": "Kiṃ vuttaṃ hoti? Yā hi ayaṃ dhammasāmaggī, yāya lokiyalokuttaramaggakkhaṇe uppajjamānāya",
  "atk-s0201a:483_1": "līnuddhaccapatiṭṭhānāyūhana-kāmasukhattakilamathānuyoga-ucchedasassatābhinivesādīnaṃ",
  "atk-s0201a:483_2": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0201a:483_3": "dhammasāmaggiyā ariyasāvako bujjhatīti katvā “bodhī”ti vuccati. Bujjhatīti kilesasantānaniddāya",
  "atk-s0201a:483_4": "uṭṭhahati, cattāri vā ariyasaccāni paṭivijjhati, nibbānameva vā sacchikarotīti vuttaṃ",
  "atk-s0201a:483_5": "hoti. Yathāha “satta bojjhaṅge bhāvetvā anuttaraṃ sammāsambodhiṃ abhisambuddho”ti.",
  "atk-s0201a:483_6": "Tassā dhammasāmaggisaṅkhātāya bodhiyā aṅgotipi bojjhaṅgo, jhānaṅgamaggaṅgādayo viya.",
  "atk-s0201a:484_0": "Yopesa yathāvuttappakārāya etāya dhammasāmaggiyā bujjhatīti katvā ariyasāvako “bodhī”ti",
  "atk-s0201a:484_1": "vuccati, tassa bodhissa aṅgotipi bojjhaṅgo, senaṅgarathaṅgādayo viya. Tenāhu aṭṭhakathācariyā",
  "atk-s0201a:484_2": "“bujjhanakassa puggalassa aṅgāti vā bojjhaṅgā”ti. Apica “bojjhaṅgāti kenaṭṭhena bojjhaṅgā?",
  "atk-s0201a:484_3": "Bodhāya saṃvattantīti bojjhaṅgā, bujjhantīti bojjhaṅgā, anubujjhantīti bojjhaṅgā,",
  "atk-s0201a:484_4": "paṭibujjhantīti bojjhaṅgā, sambujjhantīti bojjhaṅgā”tiādinā paṭisambhidānayenāpi",
  "atk-s0201a:484_5": "attho veditabbo. Pasattho sundaro vā bojjhaṅgoti sambojjhaṅgo. Evaṃ sati eva sambojjhaṅgo",
  "atk-s0201a:484_6": "satisambojjhaṅgo. Taṃ satisambojjhaṅgaṃ. Evaṃ tāva ekassa ādipadassa atthato lakkhaṇādīhi",
  "atk-s0201a:484_7": "ca vinicchayo viññātabbo.",
  "atk-s0201a:485_0": "Dutiyādīsu pana catusaccadhamme vicinātīti dhammavicayo. So pana vicayalakkhaṇo,",
  "atk-s0201a:485_1": "obhāsanaraso, asammohapaccupaṭṭhāno. Vīrabhāvato vidhinā īrayitabbato ca vīriyaṃ.",
  "atk-s0201a:485_2": "Taṃ paggahalakkhaṇaṃ, upatthambhanarasaṃ, anosīdanapaccupaṭṭhānaṃ. Pīṇayatīti pīti.",
  "atk-s0201a:485_3": "Sā pharaṇalakkhaṇā, tuṭṭhilakkhaṇā vā, kāyacittānaṃ pīṇanarasā, tesaṃyeva odagyapaccupaṭṭhānā.",
  "atk-s0201a:485_4": "Kāyacittadarathapassambhanato passaddhi. Sā upasamalakkhaṇā, kāyacittadarathanimmaddanarasā,",
  "atk-s0201a:485_5": "āyacittānaṃ aparipphandanabhūtasītibhāvapaccupaṭṭhānā. Samādhānato samādhi. So avikkhepalakkhaṇo,",
  "atk-s0201a:485_6": "avisāralakkhaṇo vā, cittacetasikānaṃ sampiṇḍanaraso, cittaṭṭhitipaccupaṭṭhāno. Ajjhupekkhanato",
  "atk-s0201a:485_7": "upekkhā. Sā paṭisaṅkhānalakkhaṇā, samavāhitalakkhaṇā vā, ūnādhikatānivāraṇarasā,",
  "atk-s0201a:485_8": "pakkhapātupacchedarasā vā, majjhattabhāvapaccupaṭṭhānā. Sesaṃ vuttanayameva. Evaṃ",
  "atk-s0201a:485_9": "sesapadānampi atthato lakkhaṇādīhi ca vinicchayo viññātabbo.",
  "atk-s0201a:486_0": "Kamatoti ettha ca “satiñca khvāhaṃ, bhikkhave, sabbatthikaṃ vadāmī”ti vacanato sabbesaṃ",
  "atk-s0201a:486_1": "sesabojjhaṅgānaṃ upakārakattā satisambojjhaṅgova paṭhamaṃ vutto. Tato paraṃ “so tathā",
  "atk-s0201a:486_2": "sato viharanto taṃ dhammaṃ paññāya pavicinatī”tiādinā nayena sesabojjhaṅgānaṃ pubbāpariyavacane",
  "atk-s0201a:486_3": "payojanaṃ sutteyeva vuttaṃ. Evamettha kamatopi vinicchayo viññātabbo.",
  "atk-s0201a:487_0": "Anūnādhikatoti kasmā pana bhagavatā satteva bojjhaṅgā vuttā anūnā anadhikāti. Līnuddhaccapaṭipakkhato",
  "atk-s0201a:487_1": "sabbatthikato ca. Ettha hi tayo bojjhaṅgā līnassa paṭipakkhā. Yathāha – “yasmiñca",
  "atk-s0201a:487_2": "kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa",
  "atk-s0201a:487_3": "bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāyā”ti.",
  "atk-s0201a:487_4": "Tayo uddhaccassa paṭipakkhā. Yathāha – “yasmiñca kho, bhikkhave, samaye uddhataṃ",
  "atk-s0201a:487_5": "cittaṃ hoti, kālo tasmiṃ samaye passaddhisambojjhaṅgassa bhāvanāya, kālo samādhisambojjhaṅgassa",
  "atk-s0201a:487_6": "bhāvanāya, kālo upekkhāsambojjhaṅgassa bhāvanāyā”ti. Eko panettha sabbatthiko. Yathāha",
  "atk-s0201a:487_7": "– “satiñca khvāhaṃ, bhikkhave, sabbatthikaṃ vadāmī”ti. “Sabbatthaka”ntipi pāṭho,",
  "atk-s0201a:487_8": "dvinnampi sabbattha icchitabbanti attho. Evaṃ līnuddhaccapaṭipakkhato sabbatthikato",
  "atk-s0201a:487_9": "ca satteva bojjhaṅgā vuttā anūnā anadhikāti, evamettha anūnādhikatopi vinicchayo viññātabbo.",
  "atk-s0201a:488_0": "Evaṃ tāva “satisambojjhaṅga”ntiādinā nayena vuttānaṃ sattannaṃ ādipadānaṃyeva atthavaṇṇanaṃ",
  "atk-s0201a:488_1": "ñatvā idāni bhāveti vivekanissitantiādīsu evaṃ ñātabbā. Bhāvetīti vaḍḍheti, attano",
  "atk-s0201a:488_2": "cittasantāne punappunaṃ janeti abhinibbattetīti attho. Vivekanissitanti viveke nissitaṃ.",
  "atk-s0201a:488_3": "Vivekoti vivittatā. Svāyaṃ tadaṅgaviveko vikkhambhanasamucchedapaṭippassaddhi nissaraṇavivekoti",
  "atk-s0201a:488_4": "pañcavidho. Tassa nānattaṃ “ariyadhamme avinīto”ti ettha vuttanayeneva veditabbaṃ.",
  "atk-s0201a:488_5": "Ayameva hi tattha vinayoti vutto. Evaṃ etasmiṃ pañcavidhe viveke.",
  "atk-s0201a:489_0": "Vivekanissitanti tadaṅgavivekanissitaṃ samucchedavivekanissitaṃ nissaraṇavivekanissitañca",
  "atk-s0201a:489_1": "satisambojjhaṅgaṃ bhāvetīti ayamattho veditabbo. Tathā hi ayaṃ bojjhaṅgabhāvanānuyutto",
  "atk-s0201a:489_2": "yogī vipassanākkhaṇe kiccato tadaṅgavivekanissitaṃ, ajjhāsayato nissaraṇavivekanissitaṃ,",
  "atk-s0201a:489_3": "maggakāle pana kiccato samucchedavivekanissitaṃ, ārammaṇato nissaraṇavivekanissitaṃ",
  "atk-s0201a:489_4": "satisambojjhaṅgaṃ bhāveti. Pañcavidhavivekanissitantipi eke, te hi na kevalaṃ balavavipassanāmaggaphalakkhaṇesu",
  "atk-s0201a:489_5": "eva bojjhaṅge uddharanti, vipassanāpādakakasiṇajjhānaānāpānāsubhabrahmavihārajjhānesupi",
  "atk-s0201a:489_6": "uddharanti. Na ca paṭisiddhā aṭṭhakathācariyehi. Tasmā tesaṃ matena etesaṃ jhānānaṃ",
  "atk-s0201a:489_7": "pavattikkhaṇe kiccato eva vikkhambhanavivekanissitaṃ. Yathā ca “vipassanākkhaṇe ajjhāsayato",
  "atk-s0201a:489_8": "nissaraṇavivekanissita”nti vuttaṃ, evaṃ paṭippassaddhivivekanissitampi bhāvetīti",
  "atk-s0201a:489_9": "vattuṃ vaṭṭati. Esa nayo virāganissitādīsu. Vivekaṭṭhā eva hi virāgādayo.",
  "atk-s0201a:490_0": "Kevalañhettha vossaggo duvidho pariccāgavossaggo ca pakkhandanavossaggo cāti. Tattha",
  "atk-s0201a:490_1": "pariccāgavossaggoti vipassanākkhaṇe ca tadaṅgavasena, maggakkhaṇe ca samucchedavasena",
  "atk-s0201a:490_2": "kilesappahānaṃ. Pakkhandanavossaggoti vipassanākkhaṇe tanninnabhāvena, maggakkhaṇe",
  "atk-s0201a:490_3": "pana ārammaṇakaraṇena nibbānapakkhandanaṃ. Tadubhayampi imasmiṃ lokiyalokuttaramissake",
  "atk-s0201a:490_4": "atthavaṇṇanānaye vaṭṭati. Tathā hi ayaṃ satisambojjhaṅgo yathāvuttena pakārena kilese",
  "atk-s0201a:490_5": "pariccajati, nibbānañca pakkhandati. Vossaggapariṇāminti iminā pana sakalena vacanena",
  "atk-s0201a:490_6": "vossaggattaṃ pariṇamantaṃ pariṇatañca paripaccantaṃ paripakkañcāti. Idaṃ vuttaṃ hoti",
  "atk-s0201a:490_7": "“ayañhi bojjhaṅgabhāvanānuyutto bhikkhu yathā satisambojjhaṅgo kilesapariccāgavossaggattaṃ",
  "atk-s0201a:490_8": "nibbānapakkhandanavossaggattañca paripaccati, yathā ca paripakko hoti, tathā naṃ",
  "atk-s0201a:490_9": "bhāvetī”ti. Esa nayo sesabojjhaṅgesu.",
  "atk-s0201a:491_0": "Idha pana nibbānaṃyeva sabbasaṅkhatehi vivittattā viveko, sabbesaṃ virāgabhāvato",
  "atk-s0201a:491_1": "virāgo, nirodhabhāvato nirodhoti vuttaṃ. Maggo eva ca vossaggapariṇāmī, tasmā satisambojjhaṅgaṃ",
  "atk-s0201a:491_2": "bhāveti vivekaṃ ārammaṇaṃ katvā pavattiyā vivekanissitaṃ. Tathā virāganissitaṃ nirodhanissitaṃ.",
  "atk-s0201a:491_3": "Tañca kho ariyamaggakkhaṇuppattiyā kilesānaṃ samucchedato pariccāgabhāvena ca nibbānapakkhandanabhāvena",
  "atk-s0201a:491_4": "ca pariṇataṃ paripakkanti ayameva attho daṭṭhabbo. Esa nayo sesabojjhaṅgesu.",
  "atk-s0201a:492_0": "Yañhissāti etesu bojjhaṅgesu yaṃkiñci assa. Sesaṃ vuttanayameva. Āsavuppattiyaṃ panettha",
  "atk-s0201a:492_1": "imesaṃ uparimaggattayasampayuttānaṃ bojjhaṅgānaṃ abhāvitattā ye uppajjeyyuṃ kāmāsavo",
  "atk-s0201a:492_2": "bhavāsavo avijjāsavoti tayo āsavā, bhāvayato evaṃsa te āsavā na hontīti ayaṃ nayo veditabbo.",
  "atk-s0201a:493": "Ime vuccanti…pe… bhāvanā pahātabbāti ime tayo āsavā imāya maggattayasampayuttāya bojjhaṅgabhāvanāya pahātabbāti vuccantīti veditabbā.",
  "atk-s0201a:494_0": "28. Idāni imehi sattahākārehi pahīnāsavaṃ bhikkhuṃ thomento āsavappahāne cassa ānisaṃsaṃ",
  "atk-s0201a:494_1": "dassento eteheva ca kāraṇehi āsavappahāne sattānaṃ ussukkaṃ janento yato kho, bhikkhave…pe…",
  "atk-s0201a:494_2": "antamakāsi dukkhassāti āha. Tattha yato khoti sāmivacane tokāro, yassa khoti vuttaṃ",
  "atk-s0201a:494_3": "hoti. Porāṇā pana yasmiṃ kāleti vaṇṇayanti. Ye āsavā dassanā pahātabbāti ye āsavā",
  "atk-s0201a:494_4": "dassanena pahātabbā, te dassaneneva pahīnā honti, na appahīnesuyeva pahīnasaññī hoti.",
  "atk-s0201a:494_5": "Evaṃ sabbattha vitthāro.",
  "atk-s0201a:495_0": "Sabbāsavasaṃvarasaṃvutoti sabbehi āsavapidhānehi pihito, sabbesaṃ vā āsavānaṃ pidhānehi",
  "atk-s0201a:495_1": "pihito. Acchecchi taṇhanti sabbampi taṇhaṃ chindi, saṃchindi samucchindi. Vivattayi",
  "atk-s0201a:495_2": "saṃyojananti dasavidhampi saṃyojanaṃ parivattayi nimmalamakāsi. Sammāti hetunā kāraṇena.",
  "atk-s0201a:495_3": "Mānābhisamayāti mānassa dassanābhisamayā pahānābhisamayā ca. Arahattamaggo hi kiccavasena",
  "atk-s0201a:495_4": "mānaṃ passati, ayamassa dassanābhisamayo. Tena diṭṭho pana so tāvadeva pahīyati diṭṭhavisena",
  "atk-s0201a:495_5": "diṭṭhasattānaṃ jīvitaṃ viya. Ayamassa pahānābhisamayo.",
  "atk-s0201a:496_0": "Antamakāsi dukkhassāti evaṃ arahattamaggena sammā mānassa diṭṭhattā pahīnattā ca",
  "atk-s0201a:496_1": "ye ime “kāyabandhanassa anto jīrati. Haritantaṃ vā”ti evaṃ vuttaantimamariyādanto",
  "atk-s0201a:496_2": "ca, “antamidaṃ, bhikkhave, jīvikāna”nti evaṃ vuttalāmakanto ca, “sakkāyo eko anto”ti",
  "atk-s0201a:496_3": "evaṃ vuttakoṭṭhāsanto ca, “esevanto dukkhassa sabbapaccayasaṅkhayā”ti evaṃ vuttakoṭanto",
  "atk-s0201a:496_4": "cāti evaṃ cattāro antā, tesu sabbasseva vaṭṭadukkhassa antaṃ catutthakoṭisaṅkhātaṃ",
  "atk-s0201a:496_5": "antimakoṭisaṅkhātaṃ antamakāsi paricchedaṃ parivaṭumaṃ akāsi. Antimasamussayamattāvasesaṃ",
  "atk-s0201a:496_6": "dukkhaṃ akāsīti vuttaṃ hoti.",
  "atk-s0201a:497_0": "Attamanā te bhikkhūti sakamanā tuṭṭhamanā, pītisomanassehi vā sampayuttamanā hutvā.",
  "atk-s0201a:497_1": "Bhagavato bhāsitaṃ abhinandunti idaṃ dukkhassa antakiriyāpariyosānaṃ bhagavato bhāsitaṃ",
  "atk-s0201a:497_2": "sukathitaṃ sulapitaṃ, evametaṃ bhagavā evametaṃ sugatāti matthakena sampaṭicchantā abbhanumodiṃsūti.",
  "atk-s0201a:498": "Sesamettha yaṃ na vuttaṃ, taṃ pubbe vuttattā ca suviññeyyattā ca na vuttaṃ. Tasmā sabbaṃ vuttānusārena anupadaso paccavekkhitabbaṃ.",
  "atk-s0201a:499": "Bhāvanāpahātabbaāsavavaṇṇanā niṭṭhitā.",
  "atk-s0201a:500": "Papañcasūdaniyā majjhimanikāyaṭṭhakathāya",
  "atk-s0201a:501": "Sabbāsavasuttavaṇṇanā niṭṭhitā.",
  "atk-s0201a:502": "3. Dhammadāyādasuttavaṇṇanā",
  "atk-s0201a:503_0": "29. Evaṃ me sutanti dhammadāyādasuttaṃ. Yasmā panassa aṭṭhuppattiko nikkhepo, tasmā",
  "atk-s0201a:503_1": "taṃ dassetvā vassa apubbapadavaṇṇanaṃ karissāma. Katarāya ca panidaṃ aṭṭhuppattiyā",
  "atk-s0201a:503_2": "nikkhittanti. Lābhasakkāre. Bhagavato kira mahālābhasakkāro uppajji. Yathā taṃ cattāro",
  "atk-s0201a:503_3": "asaṅkhyeyye pūritadānapāramīsañcayassa. Sabbadisāsu yamakamahāmegho vuṭṭhahitvā mahoghaṃ",
  "atk-s0201a:503_4": "viya sabbapāramiyo ekasmiṃ attabhāve vipākaṃ dassāmāti sampiṇḍitā viya lābhasakkāramahoghaṃ",
  "atk-s0201a:503_5": "nibbattayiṃsu. Tato tato annapānayānavatthamālāgandhavilepanādihatthā khattiyabrāhmaṇādayo",
  "atk-s0201a:503_6": "āgantvā – “kahaṃ buddho, kahaṃ bhagavā, kahaṃ devadevo, narāsabho, purisasīho”ti",
  "atk-s0201a:503_7": "bhagavantaṃ pariyesanti. Sakaṭasatehipi paccaye āharitvā okāsaṃ alabhamānā samantā",
  "atk-s0201a:503_8": "gāvutappamāṇampi sakaṭadhurena sakaṭadhuramāhaccatiṭṭhanti ceva anubandhanti ca.",
  "atk-s0201a:503_9": "Andhakavindabrāhmaṇādayo viya. Sabbaṃ khandhake tesu tesu suttesu ca āgatanayeneva",
  "atk-s0201a:503_10": "veditabbaṃ. Yathā ca bhagavato, evaṃ bhikkhusaṅghassāpi.",
  "atk-s0201a:504_0": "Vuttampi cetaṃ – “tena kho pana samayena bhagavā sakkato hoti garukato mānito pūjito",
  "atk-s0201a:504_1": "apacito lābhī cīvarapiṇḍapātasenāsanagilānapaccayabhesajjaparikkhārānaṃ, bhikkhusaṅghopi",
  "atk-s0201a:504_2": "kho sakkato hoti…pe… parikkhārāna”nti. Tathā – “yāvatā kho, cunda, etarahi saṅgho",
  "atk-s0201a:504_3": "vā gaṇo vā loke uppanno, nāhaṃ, cunda, aññaṃ ekasaṅghampi samanupassāmi, evaṃ lābhaggayasaggapattaṃ,",
  "atk-s0201a:504_4": "yathariva, cunda, bhikkhusaṅgho”ti.",
  "atk-s0201a:505_0": "Svāyaṃ bhagavato ca bhikkhusaṅghassa ca uppanno lābhasakkāro ekato hutvā dvinnaṃ",
  "atk-s0201a:505_1": "mahānadīnaṃ udakamiva appameyyo ahosi. Kamena bhikkhū paccayagarukā paccayabāhulikā",
  "atk-s0201a:505_2": "ahesuṃ. Pacchābhattampi telamadhuphāṇitādīsu āhaṭesu gaṇḍiṃyeva paharitvā “amhākaṃ",
  "atk-s0201a:505_3": "ācariyassa detha, upajjhāyassa dethā”ti uccāsaddamahāsaddaṃ karonti. Sā ca nesaṃ",
  "atk-s0201a:505_4": "pavatti bhagavatopi pākaṭā ahosi. Tato bhagavā ananucchavikanti dhammasaṃvegaṃ uppādetvā cintesi –",
  "atk-s0201a:506_0": "“Paccayā akappiyāti na sakkā sikkhāpadaṃ paññapetuṃ. Paccayapaṭibaddhā hi kulaputtānaṃ",
  "atk-s0201a:506_1": "samaṇadhammavutti. Handāhaṃ dhammadāyādapaṭipadaṃ desemi. Sā sikkhākāmānaṃ kulaputtānaṃ",
  "atk-s0201a:506_2": "sikkhāpadapaññatti viya bhavissati nagaradvāre ṭhapitasabbakāyikaādāso viya ca, yathā",
  "atk-s0201a:506_3": "hi nagaradvāre ṭhapite sabbakāyike ādāse cattāro vaṇṇā attano chāyaṃ disvā vajjaṃ",
  "atk-s0201a:506_4": "pahāya niddosā honti, evameva sikkhākāmā kulaputtā payogamaṇḍanena attānaṃ maṇḍetukāmā",
  "atk-s0201a:506_5": "imaṃ sabbakāyikādāsūpamaṃ desanaṃ āvajjitvā āmisadāyādapaṭipadaṃ vajjetvā dhammadāyādapaṭipadaṃ",
  "atk-s0201a:506_6": "pūrentā khippameva jātijarāmaraṇassa antaṃ karissantī”ti. Imissā aṭṭhuppattiyā idaṃ suttaṃ abhāsi.",
  "atk-s0201a:507_0": "Tattha dhammadāyādā me, bhikkhave, bhavatha, mā āmisadāyādāti dhammassa me dāyādā,",
  "atk-s0201a:507_1": "bhikkhave, bhavatha, mā āmisassa. Yo mayhaṃ dhammo, tassa paṭiggāhakā bhavatha, yañca",
  "atk-s0201a:507_2": "kho mayhaṃ āmisaṃ, tassa mā paṭiggāhakā bhavathāti vuttaṃ hoti. Tattha dhammopi duvidho",
  "atk-s0201a:507_3": "– nippariyāyadhammo, pariyāyadhammoti. Āmisampi duvidhaṃ – nippariyāyāmisaṃ, pariyāyāmisanti.",
  "atk-s0201a:507_4": "Kathaṃ? Maggaphalanibbānabhedo hi navavidhopi lokuttaradhammo nippariyāyadhammo nibbattitadhammo,",
  "atk-s0201a:507_5": "na yena kenaci pariyāyena kāraṇena vā lesena vā dhammo. Yaṃ panidaṃ vivaṭṭūpanissitaṃ",
  "atk-s0201a:507_6": "kusalaṃ, seyyathidaṃ, idhekacco vivaṭṭaṃ patthento dānaṃ deti, sīlaṃ samādiyati,",
  "atk-s0201a:507_7": "uposathakammaṃ karoti, gandhamālādīhi vatthupūjaṃ karoti, dhammaṃ suṇāti deseti jhānasamāpattiyo",
  "atk-s0201a:507_8": "nibbatteti, evaṃ karonto anupubbena nippariyāyadhammaṃ amataṃ nibbānaṃ paṭilabhati,",
  "atk-s0201a:507_9": "ayaṃ pariyāyadhammo. Tathā cīvarādayo cattāro paccayā nippariyāyāmisameva, na aññena",
  "atk-s0201a:507_10": "pariyāyena kāraṇena vā lesena vā āmisaṃ. Yaṃ panidaṃ vaṭṭagāmikusalaṃ, seyyathidaṃ,",
  "atk-s0201a:507_11": "idhekacco vaṭṭaṃ patthento sampattibhavaṃ icchamāno dānaṃ deti…pe… samāpattiyo nibbatteti,",
  "atk-s0201a:507_12": "evaṃ karonto anupubbena devamanussasampattiṃ paṭilabhati, idaṃ pariyāyāmisaṃ nāma.",
  "atk-s0201a:508_0": "Tattha nippariyāyadhammopi bhagavatoyeva santako. Bhagavatā hi kathitattā bhikkhū",
  "atk-s0201a:508_1": "maggaphalanibbānāni adhigacchanti. Vuttampi cetaṃ “so hi brāhmaṇa bhagavā anuppannassa",
  "atk-s0201a:508_2": "maggassa uppādetā, asañjātassa maggassa sañjanetā, anakkhātassa maggassa akkhātā,",
  "atk-s0201a:508_3": "maggaññū maggavidū maggakovido. Maggānugā ca pana etarahi sāvakā viharanti pacchā",
  "atk-s0201a:508_4": "samannāgatā”ti ca – “so hāvuso, bhagavā jānaṃ jānāti, passaṃ passati cakkhubhūto",
  "atk-s0201a:508_5": "ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī",
  "atk-s0201a:508_6": "tathāgato”ti ca. Pariyāyadhammopi bhagavatoyeva santako. Bhagavatā hi kathitattā",
  "atk-s0201a:508_7": "evaṃ jānanti “vivaṭṭaṃ patthetvā dānaṃ dento…pe… samāpattiyo nibbattento anukkamena",
  "atk-s0201a:508_8": "amataṃ nibbānaṃ paṭilabhatī”ti. Nippariyāyāmisampi ca bhagavatoyeva santakaṃ. Bhagavatā",
  "atk-s0201a:508_9": "hi anuññātattāyeva bhikkhūhi jīvakavatthuṃ ādiṃ katvā paṇītacīvaraṃ laddhaṃ. Yathāha",
  "atk-s0201a:508_10": "“anujānāmi, bhikkhave, gahapaticīvaraṃ. Yo icchati, paṃsukūliko hotu, yo icchati,",
  "atk-s0201a:508_11": "gahapaticīvaraṃ sādiyatu. Itarītarenapāhaṃ, bhikkhave, santuṭṭhiṃyeva vaṇṇemī”ti.",
  "atk-s0201a:509_0": "Pubbe ca bhikkhū paṇītapiṇḍapātaṃ nālatthuṃ. Sapadānapiṇḍiyālopabhojanā evāhesuṃ.",
  "atk-s0201a:509_1": "Tehi rājagahe viharantena bhagavatā – “anujānāmi, bhikkhave, saṅghabhattaṃ uddesabhattaṃ",
  "atk-s0201a:509_2": "nimantanaṃ salākabhattaṃ pakkhikaṃ uposathikaṃ pāṭipadika”nti evaṃ anuññātattāyeva",
  "atk-s0201a:509_3": "paṇītabhojanaṃ laddhaṃ. Tathā senāsanaṃ. Pubbe hi akatapabbhārarukkhamūlādisenāsanāyeva",
  "atk-s0201a:509_4": "bhikkhū ahesuṃ. Te “anujānāmi, bhikkhave, pañca leṇānī”ti evaṃ bhagavatā anuññātattāyeva",
  "atk-s0201a:509_5": "vihāro aḍḍhayogo pāsādo hammiyaṃ guhāti imāni senāsanāni labhiṃsu. Pubbe ca muttaharītakeneva",
  "atk-s0201a:509_6": "bhesajjaṃ akaṃsu. Te bhagavatāyeva – “anujānāmi, bhikkhave, pañca bhesajjāni, seyyathidaṃ,",
  "atk-s0201a:509_7": "sappi, navanītaṃ, telaṃ, madhu, phāṇita”nti evamādinā nayena anuññātattā nānābhesajjāni labhiṃsu.",
  "atk-s0201a:510_0": "Pariyāyāmisampi bhagavatoyeva santakaṃ. Bhagavatā hi kathitattā yeva jānanti – “sampattibhavaṃ",
  "atk-s0201a:510_1": "patthento dānaṃ datvā sīlaṃ…pe… samāpattiyo nibbattetvā anukkamena pariyāyāmisaṃ",
  "atk-s0201a:510_2": "dibbasampattiṃ manussasampattiṃ paṭilabhatī”ti. Tadeva, yasmā nippariyāyadhammopi",
  "atk-s0201a:510_3": "pariyāyadhammopi nippariyāyāmisampi pariyāyāmisampi bhagavatoyeva santakaṃ, tasmā",
  "atk-s0201a:510_4": "tattha attano sāmibhāvaṃ dassento āha – “dhammadāyādā me, bhikkhave, bhavatha mā āmisadāyādā”ti.",
  "atk-s0201a:511_0": "Yo mayhaṃ santako duvidhopi dhammo, tassa dāyādā bhavatha. Yañca kho etaṃ mayhameva",
  "atk-s0201a:511_1": "santakaṃ āmisaṃ, tassa dāyādā mā bhavatha. Dhammakoṭṭhāsasseva sāmino bhavatha, mā",
  "atk-s0201a:511_2": "āmisakoṭṭhāsassa. Yo hi jinasāsane pabbajitvā paccayaparamo viharati catūsu taṇhuppādesu",
  "atk-s0201a:511_3": "sandissamāno nikkhittadhuro dhammānudhammappaṭipattiyaṃ, ayaṃ āmisadāyādo nāma. Tādisā",
  "atk-s0201a:511_4": "mā bhavatha. Yo pana anuññātapaccayesu appicchatādīni nissāya paṭisaṅkhā sevamāno",
  "atk-s0201a:511_5": "paṭipattiparamo viharati catūsu ariyavaṃsesu sandissamāno, ayaṃ dhammadāyādo nāma.",
  "atk-s0201a:511_6": "Tādisā bhavathāti vuttaṃ hoti.",
  "atk-s0201a:512_0": "Idāni yesaṃ tattha etadahosi, bhavissati vā anāgatamaddhānaṃ “kiṃ nu kho bhagavā",
  "atk-s0201a:512_1": "sāvakānaṃ alābhatthiko evamāhā”ti, tesaṃ atipaṇītalābhatthiko ahaṃ evaṃ vadāmīti",
  "atk-s0201a:512_2": "dassetumāha atthi me tumhesu…pe… no āmisadāyādāti.",
  "atk-s0201a:513_0": "Tassāyamattho – atthi me tumhesu anukampā anuddayā hitesitā, kena nu kho kāraṇena",
  "atk-s0201a:513_1": "kena upāyena sāvakā dhammadāyādā assu dhammakoṭṭhāsasāmino, no āmisadāyādāti. Ayaṃ",
  "atk-s0201a:513_2": "pana adhippāyo, passati kira bhagavā āmisagarukānaṃ āmise upakkhalitānaṃ atītakāle",
  "atk-s0201a:513_3": "tāva kapilassa bhikkhuno, “saṅghāṭipi ādittā hotī”tiādinā nayena āgatapāpabhikkhubhikkhunīsikkhamānādīnañca",
  "atk-s0201a:513_4": "anekasatānaṃ apāyaparipūraṇattaṃ attano sāsane pabbajitānañca devadattādīnaṃ. Dhammagarukānaṃ",
  "atk-s0201a:513_5": "pana sāriputtamoggallānamahākassapādīnaṃ abhiññāpaṭisambhidādiguṇappaṭilābhaṃ. Tasmā",
  "atk-s0201a:513_6": "tesaṃ apāyā parimuttiṃ sabbaguṇasampattiñca icchanto āha – “atthi me tumhesu anukampā",
  "atk-s0201a:513_7": "kinti me sāvakā dhammadāyādā bhaveyyuṃ, no āmisadāyādā”ti. Paccayagaruko ca catuparisantare",
  "atk-s0201a:513_8": "kūṭakahāpaṇo viya nibbutaṅgāro viya ca nittejo nippabho hoti. Tato vivattitacitto",
  "atk-s0201a:513_9": "dhammagaruko tejavā sīhova abhibhuyyacārī, tasmāpi evamāha – “atthi me…pe… no āmisadāyādā”ti.",
  "atk-s0201a:514_0": "Evaṃ “dhammadāyādā me, bhikkhave, bhavatha, mā āmisadāyādā”ti idaṃ anukampāya paṇītataraṃ",
  "atk-s0201a:514_1": "lābhaṃ icchantena vuttaṃ, no alābhatthikenāti sāvetvā idāni imassa ovādassa akaraṇe",
  "atk-s0201a:514_2": "ādīnavaṃ dassento āha “tumhe ca me, bhikkhave…pe… no dhammadāyādā”ti. Tattha tumhepi",
  "atk-s0201a:514_3": "tena ādiyā bhaveyyāthāti tumhepi tena āmisadāyādabhāvena no dhammadāyādabhāvena ādiyā",
  "atk-s0201a:514_4": "bhaveyyātha. Apadisitabbā visuṃ kātabbā vavatthapetabbā, viññūhi gārayhā bhaveyyāthāti",
  "atk-s0201a:514_5": "vuttaṃ hoti. Kinti? Āmisadāyādā satthusāvakā viharanti, no dhammadāyādāti.",
  "atk-s0201a:515_0": "Ahampi tena ādiyo bhaveyyanti ahampi tena tumhākaṃ āmisadāyādabhāvena no dhammadāyādabhāvena",
  "atk-s0201a:515_1": "gārayho bhaveyyaṃ. Kinti? Āmisa…pe… dāyādāti. Idaṃ bhagavā tesaṃ atīva mudukaraṇatthamāha.",
  "atk-s0201a:515_2": "Ayañhi ettha adhippāyo – sace, bhikkhave, tumhe āmisalolā carissatha, tattha viññū",
  "atk-s0201a:515_3": "maṃ garahissanti “kathañhi nāma sabbaññū samāno attano sāvake dhammadāyāde no āmisadāyāde",
  "atk-s0201a:515_4": "kātuṃ na sakkotī”ti. Seyyathāpi nāma anākappasampanne bhikkhū disvā ācariyupajjhāye",
  "atk-s0201a:515_5": "garahanti “kassime saddhivihārikā, kassantevāsikā”ti; seyyathā vā pana kulakumārake",
  "atk-s0201a:515_6": "vā kulakumārikāyo vā dussīle pāpadhamme disvā mātāpitaro garahanti “kassime puttā,",
  "atk-s0201a:515_7": "kassa dhītaro”ti; evameva maṃ viññū garahissanti “kathañhi nāma sabbaññū samāno attano",
  "atk-s0201a:515_8": "sāvake dhammadāyāde no āmisadāyāde kātuṃ na sakkotī”ti.",
  "atk-s0201a:516_0": "Evaṃ imassa ovādassa akaraṇe ādīnavaṃ dassetvā karaṇe ānisaṃsaṃ dassento tumhe ca",
  "atk-s0201a:516_1": "metiādimāha. Tattha ahampi tena na ādiyo bhaveyyanti seyyathāpi nāma vattaparipūrake",
  "atk-s0201a:516_2": "daharabhikkhū uddesaparipucchāsampanne vassasatikatthere viya ākappasampanne disvā,",
  "atk-s0201a:516_3": "kassa saddhivihārikā, kassantevāsikāti, asukassāti, “patirūpaṃ therassa, paṭibalo",
  "atk-s0201a:516_4": "vata ovadituṃ anusāsitu”nti ācariyupajjhāyā na ādiyā na gārayhā bhavanti, evameva",
  "atk-s0201a:516_5": "ahampi tena tumhākaṃ dhammadāyādabhāvena no āmisadāyādabhāvena kassa sāvakā nālakapaṭipadaṃ",
  "atk-s0201a:516_6": "tuvaṭṭakapaṭipadaṃ candūpamapaṭipadaṃ rathavinītapaṭipadaṃ mahāgosiṅgasālapaṭipadaṃ",
  "atk-s0201a:516_7": "mahāsuññatapaṭipadaṃ paṭipannā catupaccayasantosabhāvanārāmaariyavaṃsesu sakkhibhūtā",
  "atk-s0201a:516_8": "paccayagedhato vivattamānasā abbhā muttacandasamā viharantīti; “samaṇassa gotamassā”ti",
  "atk-s0201a:516_9": "vutte “sabbaññū vata bhagavā, asakkhi vata sāvake āmisadāyādapaṭipadaṃ chaḍḍāpetvā",
  "atk-s0201a:516_10": "dhammadāyādapaṭipattipūrake kātu”nti viññūnaṃ na ādiyo na gārayho bhaveyyanti. Evamimasmiṃ",
  "atk-s0201a:516_11": "pade adhippāyaṃ ñatvā sesaṃ kaṇhapakkhe vuttanayapaccanīkena veditabbaṃ. Evaṃ imassa",
  "atk-s0201a:516_12": "ovādassa karaṇe ānisaṃsaṃ dassetvā idāni taṃ ovādaṃ niyyātento āha – “tasmā tiha",
  "atk-s0201a:516_13": "me, bhikkhave…pe… no āmisadāyādā”ti.",
  "atk-s0201a:517_0": "30. Evamimaṃ ovādaṃ niyyātetvā idāni tassā dhammadāyādapaṭipattiyā paripūrakāriṃ",
  "atk-s0201a:517_1": "thometuṃ idhāhaṃ, bhikkhavetiādimāha. Bhagavato hi thomanaṃ sutvāpi hontiyeva tadatthāya paṭipajjitāro.",
  "atk-s0201a:518_0": "Tattha idhāti nipātapadametaṃ. Bhuttāvīti bhuttavā, katabhattakiccoti vuttaṃ hoti.",
  "atk-s0201a:518_1": "Pavāritoti yāvadatthapavāraṇāya pavārito, yāvadatthaṃ bhuñjitvā paṭikkhittabhojano",
  "atk-s0201a:518_2": "tittovāti vuttaṃ hoti. Catubbidhā hi pavāraṇā vassaṃvuṭṭhapavāraṇā paccayapavāraṇā",
  "atk-s0201a:518_3": "anatirittapavāraṇā yāvadatthapavāraṇāti. Tattha, “anujānāmi bhikkhave, vassaṃvuṭṭhānaṃ",
  "atk-s0201a:518_4": "bhikkhūnaṃ tīhi ṭhānehi pavāretu”nti ayaṃ vassaṃvuṭṭhapavāraṇā. “Icchāmahaṃ, bhante,",
  "atk-s0201a:518_5": "saṅghaṃ catumāsaṃ bhesajjena pavāretu”nti ca “aññatra punapavāraṇāya aññatra niccapavāraṇāyā”ti",
  "atk-s0201a:518_6": "ca ayaṃ paccayapavāraṇā. “Pavārito nāma asanaṃ paññāyati, bhojanaṃ paññāyati, hatthapāse",
  "atk-s0201a:518_7": "ṭhito abhiharati, paṭikkhepo paññāyati, eso pavārito nāmā”ti ayaṃ anatirittapavāraṇā.",
  "atk-s0201a:518_8": "“Paṇītena khādanīyena bhojanīyena sahatthā santappesi sampavāresī”ti ayaṃ yāvadatthapavāraṇā.",
  "atk-s0201a:518_9": "Ayamidha adhippetā. Tena vuttaṃ “pavāritoti yāvadatthapavāraṇāya pavārito”ti.",
  "atk-s0201a:519_0": "Paripuṇṇoti bhojanena paripuṇṇo. Pariyositoti pariyositabhojano, uttarapadalopo daṭṭhabbo.",
  "atk-s0201a:519_1": "Yāvatakaṃ bhuñjitabbaṃ, tāvatakaṃ bhuttaṃ hoti, avasitā me bhojanakiriyāti attho.",
  "atk-s0201a:519_2": "Suhitoti dhāto, jighacchādukkhābhāvena vā sukhitoti vuttaṃ hoti. Yāvadatthoti yāvatako",
  "atk-s0201a:519_3": "me bhojanena attho, so sabbo pattoti. Ettha ca purimānaṃ tiṇṇaṃ pacchimāni sādhakāni.",
  "atk-s0201a:519_4": "Yo hi pariyosito, so bhuttāvī hoti. Yo ca suhito, so yāvadatthapavāraṇāya pavārito.",
  "atk-s0201a:519_5": "Yo yāvadattho, so paripuṇṇoti. Purimāni vā pacchimānaṃ. Yasmā hi bhuttāvī, tasmā",
  "atk-s0201a:519_6": "pariyosito. Yasmā pavārito, tasmā suhito. Yasmā paripuṇṇo, tasmā yāvadatthoti. Sabbañcetaṃ",
  "atk-s0201a:519_7": "parikappetvā vuttanti veditabbaṃ.",
  "atk-s0201a:520_0": "Siyāti ekaṃse ca vikappane ca. “Pathavīdhātu siyā ajjhattikā, siyā bāhirā”ti ekaṃse.",
  "atk-s0201a:520_1": "“Siyā aññatarassa bhikkhuno āpatti vītikkamo”ti vikappane. Idha ubhayampi vaṭṭati.",
  "atk-s0201a:520_2": "Atirekova atirekadhammo. Tathā chaḍḍanīya dhammo. Adhiko ca chaḍḍetabbo ca, na aññaṃ",
  "atk-s0201a:520_3": "kiñci kātabboti attho. Athāti tamhi kāle. Jighacchādubbalyaparetāti jighacchāya ca",
  "atk-s0201a:520_4": "dubbalyena ca paretā phuṭṭhā anugatā ca aṭṭhapi dasapi divasāni. Tattha keci jighacchitāpi",
  "atk-s0201a:520_5": "na dubbalā honti, sakkonti jighacchaṃ sahituṃ. Ime pana na tādisāti dassetuṃ ubhayamāha.",
  "atk-s0201a:520_6": "Tyāhanti te ahaṃ. Sace ākaṅkhathāti yadi icchatha.",
  "atk-s0201a:521_0": "Appahariteti apparuḷhaharite, yasmiṃ ṭhāne piṇḍapātajjhottharaṇena vinassanadhammāni",
  "atk-s0201a:521_1": "tiṇāni natthi, tasminti attho. Tena nittiṇañca mahātiṇagahanaṃ ca, yattha sakaṭenapi",
  "atk-s0201a:521_2": "chaḍḍite piṇḍapāte tiṇāni na vinassanti, tañca ṭhānaṃ pariggahitaṃ hoti. Bhūtagāmasikkhāpadassa",
  "atk-s0201a:521_3": "hi avikopanatthametaṃ vuttaṃ.",
  "atk-s0201a:522_0": "Appāṇaketi nippāṇake piṇḍapātajjhottharaṇena maritabbapāṇakarahite vā mahāudakakkhandhe.",
  "atk-s0201a:522_1": "Parittodake eva hi bhattapakkhepena āḷulite sukhumapāṇakā maranti, na mahātaḷākādīsūti.",
  "atk-s0201a:522_2": "Pāṇakānurakkhaṇatthañhi etaṃ vuttaṃ. Opilāpessāmīti nimujjāpessāmi.",
  "atk-s0201a:523_0": "Tatrekassāti tesu dvīsu ekassa. Yo imaṃ dhammadesanaṃ suṭṭhu sutavā punappunaṃ āvajjeti",
  "atk-s0201a:523_1": "ca, taṃ sandhāyāha vuttaṃ kho panetanti. Ayaṃ vutta-saddo kesohāraṇepi dissati “kāpaṭiko",
  "atk-s0201a:523_2": "māṇavo daharo vuttasiro”tiādīsu. Ropitepi “yathā sāradikaṃ bījaṃ, khette vuttaṃ virūhatī”tiādīsu.",
  "atk-s0201a:523_3": "Kathitepi “vuttamidaṃ bhagavatā, vuttamidaṃ arahatā”tiādīsu. Idha pana kathite daṭṭhabbo.",
  "atk-s0201a:523_4": "Kathitaṃ kho panetanti ayañhissa attho. Āmisaññataranti catunnaṃ paccayāmisānaṃ aññataraṃ,",
  "atk-s0201a:523_5": "ekanti attho. Yadidanti nipāto, sabbaliṅgavibhattivacanesu tādisova tattha tattha",
  "atk-s0201a:523_6": "atthato pariṇāmetabbo. Idha panāssa yo esoti attho. Yo eso piṇḍapāto nāma. Idaṃ āmisaññataranti",
  "atk-s0201a:523_7": "vuttaṃ hoti. Yaṃnūnāhanti sādhu vatāhaṃ. Evanti yathā idāni imaṃ khaṇaṃ vītināmemi,",
  "atk-s0201a:523_8": "evameva rattindivaṃ. Vītināmeyyanti khepeyyaṃ ativattāpeyyaṃ.",
  "atk-s0201a:524_0": "So taṃ piṇḍapātanti so taṃ sadevakena lokena sirasā sampaṭicchitabbarūpaṃ sugatātirittampi",
  "atk-s0201a:524_1": "piṇḍapātaṃ abhuñjitvā dhammadāyādabhāvaṃ ākaṅkhamāno ādittasīsūpamaṃ paccavekkhitvā",
  "atk-s0201a:524_2": "teneva jighacchādubbalyena evaṃ taṃ rattindivaṃ vītināmeyya.",
  "atk-s0201a:525_0": "Atha dutiyassāti imasmiṃ pana vāre esa saṅkhepo, sace so bhikkhu, yaṃnūnāhaṃ…pe…",
  "atk-s0201a:525_1": "vītināmeyyanti cintento evampi cinteyya, pabbajitena kho vāḷamigākule araññe bhesajjaṃ",
  "atk-s0201a:525_2": "viya pañcakāmaguṇavāḷākule gāme piṇḍapātopi dukkhaṃ pariyesituṃ. Ayaṃ pana piṇḍapāto",
  "atk-s0201a:525_3": "iti pariyesanādīnavavimutto ca sugatātiritto cāti ubhato sujātakhattiyakumāro viya",
  "atk-s0201a:525_4": "hoti, yehi ca pañcahi kāraṇehi piṇḍapāto na paribhuñjitabbo hoti. Seyyathidaṃ, puggalaṃ",
  "atk-s0201a:525_5": "garahitvā na paribhuñjitabbo hoti “alajjipuggalassa santako”ti. Aparisuddhauppattitāya",
  "atk-s0201a:525_6": "na paribhuñjitabbo hoti “bhikkhuniparipācanaasantasambhāvanuppanno”ti. Sāmikānukampāya",
  "atk-s0201a:525_7": "na paribhuñjitabbo hoti “piṇḍapātasāmiko bhikkhu jighacchito”ti. So dhāto tasseva",
  "atk-s0201a:525_8": "antevāsikādīsu anukampāya na paribhuñjitabbo hoti “antevāsikā aññe vā tappaṭibaddhā",
  "atk-s0201a:525_9": "jighacchitā”ti, tepi dhātā suhitā, apica kho assaddhatāya na paribhuñjitabbo hoti",
  "atk-s0201a:525_10": "“piṇḍapātasāmiko bhikkhu assaddho”ti. Tehi ca kāraṇehi ayaṃ vimutto. Bhagavā hi lajjīnaṃ",
  "atk-s0201a:525_11": "aggo, parisuddhuppattiko piṇḍapāto, bhagavā ca dhāto suhito, paccāsīsakopi añño puggalo",
  "atk-s0201a:525_12": "natthi, ye loke saddhā, bhagavā tesaṃ aggoti evaṃ cintetvā ca so taṃ piṇḍapātaṃ bhuñjitvā…pe…",
  "atk-s0201a:525_13": "vītināmeyya. Ettāvatā yopi abhuñjitvā samaṇadhammaṃ karoti, sopi bhuñjitabbakameva",
  "atk-s0201a:525_14": "piṇḍapātaṃ na bhutto hoti. Yopi bhuñjitvā samaṇadhammaṃ karoti, sopi bhuñjitabbakameva",
  "atk-s0201a:525_15": "bhutto hoti. Natthi piṇḍapāte viseso. Puggale pana atthi viseso. Tasmā taṃ dassento",
  "atk-s0201a:525_16": "kiñcāpi sotiādimāha.",
  "atk-s0201a:526_0": "Tattha kiñcāpīti anujānanappasaṃsanatthe nipāto. Kiṃ anujānāti? Tassa bhikkhuno taṃ",
  "atk-s0201a:526_1": "anavajjaparibhogaṃ. Kiṃ pasaṃsati? Bhutvā samaṇadhammakaraṇaṃ. Idaṃ vuttaṃ hoti yadipi",
  "atk-s0201a:526_2": "so bhikkhu evaṃ bhuñjitabbameva bhuñjitvā kātabbameva kareyya. Atha kho asuyeva me",
  "atk-s0201a:526_3": "purimo bhikkhūti yo purimo bhikkhu tampi piṇḍapātaṃ paṭikkhipitvā samaṇadhammaṃ karoti,",
  "atk-s0201a:526_4": "soyeva mama dvīsu sūresu sūrataro viya dvīsu paṇḍitesu paṇḍitataro viya ca pujjataro",
  "atk-s0201a:526_5": "ca pāsaṃsataro ca, dutiyabhikkhuto atirekena pūjanīyo ca pasaṃsanīyo cāti vuttaṃ hoti.",
  "atk-s0201a:527_0": "Idāni tamatthaṃ kāraṇena sādhento taṃ kissa hetūtiādimāha. Tassattho, tattha siyā",
  "atk-s0201a:527_1": "tumhākaṃ, kasmā so bhikkhu bhagavato pujjataro ca pāsaṃsataro cāti? Tañhi tassāti",
  "atk-s0201a:527_2": "yasmā taṃ piṇḍapātapaṭikkhipanaṃ tassa bhikkhuno dīgharattaṃ appicchatāya…pe… vīriyārambhāya",
  "atk-s0201a:527_3": "saṃvattissati. Kathaṃ? Tassa hi sace aparena samayena paccayesu atricchatā vā pāpicchatā",
  "atk-s0201a:527_4": "vā mahicchatā vā uppajjissati. Tato naṃ iminā piṇḍapātapaṭikkhepaṅkusena nivāressati",
  "atk-s0201a:527_5": "“are tvaṃ sugatātirittampi piṇḍapātaṃ paṭikkhipitvā īdisaṃ icchaṃ uppādesī”ti evaṃ",
  "atk-s0201a:527_6": "paccavekkhamāno. Esa nayo asantuṭṭhiyā asaṃlekhassa cuppannassa nivāraṇe. Evaṃ tāvassa",
  "atk-s0201a:527_7": "appicchatāya santuṭṭhiyā saṃlekhāya saṃvattissati.",
  "atk-s0201a:528_0": "Subharatāyāti ettha ayaṃ saṃvaṇṇanā – idhekacco attanopi upaṭṭhākānampi dubbharo",
  "atk-s0201a:528_1": "hoti dupposo. Ekacco attanopi upaṭṭhākānampi subharo hoti suposo. Kathaṃ? Yo hi ambilādīni",
  "atk-s0201a:528_2": "laddhā anambilādīni pariyesati, aññassa ghare laddhaṃ aññassa ghare chaḍḍento sabbaṃ",
  "atk-s0201a:528_3": "gāmaṃ vicaritvā rittapattova vihāraṃ pavisitvā nipajjati, ayaṃ attano dubbharo. Yo",
  "atk-s0201a:528_4": "pana sālimaṃsodanādīnaṃ patte pūretvā dinnepi dummukhabhāvaṃ anattamanabhāvameva",
  "atk-s0201a:528_5": "ca dasseti, tesaṃ vā sammukhāva taṃ piṇḍapātaṃ “kiṃ tumhehi dinna”nti apasādento",
  "atk-s0201a:528_6": "sāmaṇeragahaṭṭhādīnampi deti, ayaṃ upaṭṭhākānaṃ dubbharo. Etaṃ disvā manussā dūrato",
  "atk-s0201a:528_7": "parivajjanti dubbharo bhikkhu na sakkā positunti. Yo pana yaṃkiñci lūkhaṃ vā paṇītaṃ",
  "atk-s0201a:528_8": "vā laddhā tuṭṭhacittova bhuñjitvā vihāraṃ gantvā attano kammaṃ karoti, ayaṃ attano",
  "atk-s0201a:528_9": "subharo. Yo ca paresampi appaṃ vā bahuṃ vā lūkhaṃ vā paṇītaṃ vā dānaṃ ahīḷetvā attamano",
  "atk-s0201a:528_10": "vippasannamukho hutvā tesaṃ sammukhāva paribhuñjitvā yāti, ayaṃ upaṭṭhākānaṃ subharo.",
  "atk-s0201a:528_11": "Etaṃ disvā manussā ativiya vissatthā honti – “amhākaṃ bhadanto subharo thokenapi",
  "atk-s0201a:528_12": "tussati, mayameva naṃ posissāmā”ti paṭiññaṃ katvā posenti.",
  "atk-s0201a:529_0": "Tattha sace aparena samayena assa attano vā upaṭṭhākānaṃ vā dubbharatānayena cittaṃ",
  "atk-s0201a:529_1": "uppajjissati. Tato naṃ iminā piṇḍapātapaṭikkhepaṅkusena nivāressati – “are tvaṃ sugatātirittampi",
  "atk-s0201a:529_2": "piṇḍapātaṃ paṭikkhipitvā īdisaṃ cittaṃ uppādesī”ti evaṃ paccavekkhamāno, evamassa",
  "atk-s0201a:529_3": "subharatāya saṃvattissati. Sace panassa kosajjaṃ uppajjissati, tampi etenevaṅkusena",
  "atk-s0201a:529_4": "nivāressati – “are tvaṃ nāma tadā sugatātirittampi piṇḍapātaṃ paṭikkhipitvā tathā",
  "atk-s0201a:529_5": "jighacchādubbalyaparetopi samaṇadhammaṃ katvā ajja kosajjamanuyuñjasī”ti evaṃ paccavekkhamāno,",
  "atk-s0201a:529_6": "evamassa vīriyārambhāya saṃvattissati. Evamassa idaṃ piṇḍapātapaṭikkhipanaṃ dīgharattaṃ",
  "atk-s0201a:529_7": "appicchatāya…pe… vīriyārambhāya saṃvattissati. Evamassime pañca guṇā paripūrā dasa",
  "atk-s0201a:529_8": "kathāvatthūni paripūressanti.",
  "atk-s0201a:530_0": "Kathaṃ? Atra hi pāḷiyaṃyeva appicchatāsantuṭṭhitāvīriyārambhavasena tīṇi āgatāni,",
  "atk-s0201a:530_1": "sesāni sallekhena saṅgahitāni. Idañhi sabbakathāvatthūnaṃ nāmameva, yadidaṃ sallekho.",
  "atk-s0201a:530_2": "Yathāha – “yā ca kho ayaṃ, ānanda, kathā abhisallekhikā cetovinīvaraṇasappāyā ekantanibbidāya",
  "atk-s0201a:530_3": "virāgāya nirodhāya upasamāya abhiññāya sambodhāya nibbānāya saṃvattati. Seyyathidaṃ,",
  "atk-s0201a:530_4": "appicchakathā”ti vitthāro. Evaṃ ime pañca guṇā paripūrā dasa kathāvatthūni paripūressanti.",
  "atk-s0201a:530_5": "Dasa kathāvatthūni paripūrāni tisso sikkhā paripūressanti.",
  "atk-s0201a:531_0": "Kathaṃ? Etesu hi appicchakathā santosakathā asaṃsaggakathā sīlakathāti imā catasso",
  "atk-s0201a:531_1": "kathā adhisīlasikkhāsaṅgahitāyeva. Pavivekakathā vīriyārambhakathā samādhikathāti",
  "atk-s0201a:531_2": "imā tisso adhicittasikkhasaṅgahitā. Paññākathā vimuttikathā vimuttiñāṇadassanakathāti",
  "atk-s0201a:531_3": "imā tisso adhipaññāsikkhāsaṅgahitāti. Evaṃ dasa kathāvatthūni paripūrāni tisso sikkhā",
  "atk-s0201a:531_4": "paripūressanti. Tisso sikkhā paripūrā pañca asekkhadhammakkhandhe paripūressanti.",
  "atk-s0201a:532_0": "Kathaṃ? Paripūrā hi adhisīlasikkhā asekkho sīlakkhandhoyeva hoti, adhicittasikkhā",
  "atk-s0201a:532_1": "asekkho samādhikkhandho, adhipaññāsikkhā asekkhā paññā-vimutti-vimuttiñāṇadassanakkhandhā",
  "atk-s0201a:532_2": "evāti evaṃ tisso sikkhā paripūrā pañca asekkhadhammakkhandhe paripūressanti. Pañca",
  "atk-s0201a:532_3": "dhammakkhandhā paripūrā amataṃ nibbānaṃ paripūressanti. Seyyathāpi uparipabbate pāvussako",
  "atk-s0201a:532_4": "mahāmegho abhivuṭṭho pabbatakandarasarasākhā paripūreti. Tā paripūrā kusobbhe, kusobbhā",
  "atk-s0201a:532_5": "mahāsobbhe, mahāsobbhā kunnadiyo, kunnadiyo mahānadiyo, mahānadiyo mahāsamuddasāgaraṃ",
  "atk-s0201a:532_6": "paripūrenti; evameva tassa bhikkhuno ime pañca guṇā paripūrā dasa kathāvatthuni ādiṃ",
  "atk-s0201a:532_7": "katvā yāva amataṃ nibbānaṃ paripūressanti. Evamayaṃ bhikkhu dhammadāyādapaṭipadaṃ",
  "atk-s0201a:532_8": "paṭipanno paramadhammadāyādaṃ labhatīti etamatthaṃ sampassamāno bhagavā “taṃ kissa",
  "atk-s0201a:532_9": "hetu tañhi tassa, bhikkhave, bhikkhuno”tiādimāha.",
  "atk-s0201a:533_0": "Evaṃ tassa bhikkhuno pujjatarapāsaṃsatarabhāvaṃ kāraṇena sādhetvā idāni te bhikkhū",
  "atk-s0201a:533_1": "tathattāya sanniyojento tasmā tiha me bhikkhavetiādimāha. Kiṃ vuttaṃ hoti, yasmā",
  "atk-s0201a:533_2": "yo taṃ piṇḍapātaṃ bhuñjitvā samaṇadhammaṃ kareyya, so imehi pañcahi mūlaguṇehi paribāhiro.",
  "atk-s0201a:533_3": "Yo pana abhuñjitvā kareyya, so imesaṃ bhāgī hoti – “tasmā tiha me, bhikkhave…pe… no āmisadāyādā”ti.",
  "atk-s0201a:534_0": "Idamavoca bhagavāti idaṃ nidānapariyosānato pabhuti yāva no āmisadāyādāti suttappadesaṃ",
  "atk-s0201a:534_1": "bhagavā avoca. Idaṃ vatvāna sugatoti idañca suttappadesaṃ vatvāva sobhanāya paṭipadāya",
  "atk-s0201a:534_2": "gatattā sugatoti saṅkhaṃ pattoyeva bhagavā. Uṭṭhāyāsanā vihāraṃ pāvisī paññattavarabuddhāsanato",
  "atk-s0201a:534_3": "uṭṭhahitvā vihāraṃ attano mahāgandhakuṭiṃ pāvisi asambhinnāya eva parisāya. Kasmā dhammathomanatthaṃ.",
  "atk-s0201a:535_0": "Buddhā kira apariniṭṭhitāya desanāya vihāraṃ pavisantā dvīhi kāraṇehi pavisanti puggalathomanatthaṃ",
  "atk-s0201a:535_1": "vā dhammathomanatthaṃ vā. Puggalathomanatthaṃ pavisanto evaṃ cintesi – “imaṃ mayā",
  "atk-s0201a:535_2": "saṃkhittena uddesaṃ uddiṭṭhaṃ, vitthārena avibhattaṃ, dhammapaṭiggāhakā bhikkhū uggahetvā",
  "atk-s0201a:535_3": "ānandaṃ vā kaccānaṃ vā upasaṅkamitvā pucchissanti, te mayhaṃ ñāṇena saṃsandetvā kathessanti,",
  "atk-s0201a:535_4": "tato dhammapaṭiggāhakā puna maṃ pucchissanti, tesaṃ ahaṃ sukathitaṃ, bhikkhave, ānandena",
  "atk-s0201a:535_5": "sukathitaṃ kaccānena, maṃ cepi tumhe etamatthaṃ puccheyyātha, ahampi naṃ evameva",
  "atk-s0201a:535_6": "byākareyyanti evaṃ te puggale thomessāmi, tato tesu gāravaṃ janetvā bhikkhū upasaṅkamissanti,",
  "atk-s0201a:535_7": "tepi bhikkhū atthe ca dhamme ca niyojessanti, te tehi niyojitā tisso sikkhā paripūrentā",
  "atk-s0201a:535_8": "dukkhassantaṃ karissantī”ti.",
  "atk-s0201a:536_0": "Dhammathomanatthaṃ pavisanto evaṃ cintesi, yathā idheva cintesi – “mayi vihāraṃ paviṭṭhe",
  "atk-s0201a:536_1": "tameva āmisadāyādaṃ garahanto dhammadāyādañca thomento imissaṃyeva parisati nisinno",
  "atk-s0201a:536_2": "sāriputto dhammaṃ desessati, evaṃ dvinnampi amhākaṃ ekajjhāsayāya matiyā desitā ayaṃ",
  "atk-s0201a:536_3": "desanā aggā ca garukā ca bhavissati pāsāṇacchattasadisā. Caturoghanittharaṇaṭṭhena",
  "atk-s0201a:536_4": "titthe ṭhapitā nāvā viya maggagamanaṭṭhena catuyuttaājaññaratho viya ca bhavissati.",
  "atk-s0201a:536_5": "Yathā ca ‘evaṃ karontassa ayaṃ daṇḍo’ti parisati āṇaṃ ṭhapetvā uṭṭhāyāsanā pāsādaṃ",
  "atk-s0201a:536_6": "āruḷhe rājini tattheva nisinno senāpati taṃ raññā ṭhapitaṃ āṇaṃ pavatteti; evampi",
  "atk-s0201a:536_7": "mayā ṭhapitaṃ desanaṃ imissaṃyeva parisati nisinno sāriputto thometvā desessati,",
  "atk-s0201a:536_8": "evaṃ dvinnampi amhākaṃ matiyā desitā ayaṃ desanā balavatarā majjhanhikasūriyo viya",
  "atk-s0201a:536_9": "pajjalissatī”ti. Evamidha dhammathomanatthaṃ uṭṭhāyāsanā vihāraṃ pāvisi.",
  "atk-s0201a:537_0": "Īdisesu ca ṭhānesu bhagavā nisinnāsaneyeva antarahito cittagatiyā vihāraṃ pavisatīti",
  "atk-s0201a:537_1": "veditabbo. Yadi hi kāyagatiyā gaccheyya, sabbā parisā bhagavantaṃ parivāretvā gaccheyya,",
  "atk-s0201a:537_2": "sā ekavāraṃ bhinnā puna dussannipātā bhaveyyāti bhagavā cittagatiyā eva pāvisi.",
  "atk-s0201a:538_0": "31. Evaṃ paviṭṭhe pana bhagavati bhagavato adhippāyānurūpaṃ taṃ dhammaṃ thometukāmo",
  "atk-s0201a:538_1": "tatra kho āyasmā sāriputto…pe…etadavoca. Tattha āyasmāti piyavacanametaṃ. Sāriputtoti",
  "atk-s0201a:538_2": "tassa therassa nāmaṃ, tañca kho mātito, na pitito. Rūpasāriyā hi brāhmaṇiyā so putto,",
  "atk-s0201a:538_3": "tasmā sāriputtoti vuccati. Acirapakkantassāti pakkantassa sato nacirena. Āvuso, bhikkhaveti",
  "atk-s0201a:538_4": "ettha pana buddhā bhagavanto sāvake ālapantā bhikkhaveti ālapanti. Sāvakā pana buddhehi",
  "atk-s0201a:538_5": "sadisā mā homāti āvusoti paṭhamaṃ vatvā pacchā bhikkhaveti bhaṇanti. Buddhehi ca",
  "atk-s0201a:538_6": "ālapito bhikkhusaṅgho bhadanteti paṭivacanaṃ deti, sāvakehi āvusoti.",
  "atk-s0201a:539_0": "Kittāvatā nu kho, āvusoti ettha kittāvatāti paricchedavacanaṃ, kittakenāti vuttaṃ",
  "atk-s0201a:539_1": "hoti. Nukāro pucchāyaṃ. Khokāro nipātamattaṃ. Satthu pavivittassa viharatoti, tīhi",
  "atk-s0201a:539_2": "vivekehi kāyacittaupadhivivekehi satthuno viharantassa. Vivekaṃ nānusikkhantīti tiṇṇaṃ",
  "atk-s0201a:539_3": "vivekānaṃ aññatarampi nānusikkhanti, āmisadāyādāva hontīti imamatthaṃ āyasmā sāriputto",
  "atk-s0201a:539_4": "bhikkhū pucchi. Esa nayo sukkapakkhepi.",
  "atk-s0201a:540_0": "Evaṃ vutte tamatthaṃ sotukāmā bhikkhū dūratopi khotiādimāhaṃsu. Tattha dūratopīti",
  "atk-s0201a:540_1": "tiroraṭṭhatopi tirojanapadatopi anekayojanagaṇanatopīti vuttaṃ hoti. Santiketi samīpe.",
  "atk-s0201a:540_2": "Aññātunti jānituṃ bujjhituṃ. Āyasmantaṃyeva sāriputtaṃ paṭibhātūti āyasmatoyeva sāriputtassa",
  "atk-s0201a:540_3": "bhāgo hotu, āyasmā pana sāriputto attano bhāgaṃ katvā vibhajatūti vuttaṃ hoti. Āyasmato",
  "atk-s0201a:540_4": "hi bhāgo yadidaṃ atthakkhānaṃ, amhākaṃ pana savanaṃ bhāgoti ayamettha adhippāyo,",
  "atk-s0201a:540_5": "evaṃ saddalakkhaṇena sameti. Keci pana bhaṇanti “paṭibhātūti dissatū”ti. Apare “upaṭṭhātū”ti.",
  "atk-s0201a:540_6": "Dhāressantīti uggahessanti pariyāpuṇissanti. Tato nesaṃ kathetukāmo thero tena hītiādimāha.",
  "atk-s0201a:540_7": "Tattha tenāti kāraṇavacanaṃ. Hikāro nipāto. Yasmā sotukāmāttha, yasmā ca mayhaṃ bhāraṃ",
  "atk-s0201a:540_8": "āropayittha, tasmā suṇāthāti vuttaṃ hoti. Tepi bhikkhū therassa vacanaṃ sampaṭicchiṃsu,",
  "atk-s0201a:540_9": "tenāha “evamāvusoti…pe…paccassosu”nti.",
  "atk-s0201a:541_0": "Atha nesaṃ, āmisadāyādaṃ garahantena bhagavatā “tumhepi tena ādiyā bhaveyyāthā”ti",
  "atk-s0201a:541_1": "ekenevākārena vuttamatthaṃ tīhi ākārehi dassento āyasmā sāriputto etadavoca – “idhāvuso,",
  "atk-s0201a:541_2": "satthu pavivittassa viharato…pe… ettāvatā kho, āvuso, satthu pavivittassa viharato",
  "atk-s0201a:541_3": "sāvakā vivekaṃ nānusikkhantī”ti.",
  "atk-s0201a:542_0": "Ettāvatā yañca bhagavā āmisadāyādapaṭipadaṃ garahanto “tumhepi tena ādiyā bhaveyyāthā”ti",
  "atk-s0201a:542_1": "āha, yañca attanā pucchaṃ pucchi “kittāvatā nu kho…pe… nānusikkhantī”ti, tassa vitthārato",
  "atk-s0201a:542_2": "attho suvibhatto hoti. So ca kho bhagavato ādiyabhāvaṃ anāmasitvāva. Bhagavatoyeva",
  "atk-s0201a:542_3": "hi yuttaṃ sāvake anuggaṇhantassa “ahampi tena ādiyo bhavissāmī”ti vattuṃ, na sāvakānaṃ.",
  "atk-s0201a:542_4": "Esa nayo sukkapakkhepi, ayaṃ tāvettha anusandhikkamayojanā.",
  "atk-s0201a:543_0": "Ayaṃ panatthavaṇṇanā idhāti imasmiṃ sāsane, satthu pavivittassāti satthuno tīhi vivekehi",
  "atk-s0201a:543_1": "accantapavivittassa. Vivekaṃ nānusikkhantīti kāyavivekaṃ nānusikkhanti, na paripūrentīti",
  "atk-s0201a:543_2": "vuttaṃ hoti. Yadi pana tividhaṃ vivekaṃ sandhāya vadeyya, pucchāya aviseso siyā.",
  "atk-s0201a:543_3": "Byākaraṇapakkho hi ayaṃ. Tasmā iminā padena kāyavivekaṃ, “yesañca dhammāna”ntiādinā",
  "atk-s0201a:543_4": "cittavivekaṃ, “bāhulikā”tiādinā upadhivivekañca dassetīti evamettha saṅkhepato attho veditabbo.",
  "atk-s0201a:544_0": "Yesañca dhammānanti lobhādayo sandhāyāha, ye parato “tatrāvuso lobho ca pāpako”tiādinā",
  "atk-s0201a:544_1": "nayena vakkhati. Nappajahantīti na pariccajanti, cittavivekaṃ na paripūrentīti vuttaṃ",
  "atk-s0201a:544_2": "hoti. Bāhulikāti cīvarādibāhullāya paṭipannā. Sāsanaṃ sithilaṃ gaṇhantīti sāthalikā.",
  "atk-s0201a:544_3": "Okkamane pubbaṅgamāti ettha okkamanaṃ vuccanti avagamanaṭṭhena pañca nīvaraṇāni,",
  "atk-s0201a:544_4": "tena pañcanīvaraṇapubbaṅgamāti vuttaṃ hoti. Paviveketi upadhiviveke nibbāne. Nikkhittadhurāti",
  "atk-s0201a:544_5": "oropitadhurā, tadadhigamāya ārambhampi akurumānāti, ettāvatā upadhivivekaṃ na paripūrentīti vuttaṃ hoti.",
  "atk-s0201a:545_0": "Ettāvatā aniyameneva vatvā idāni desanaṃ niyamento “tatrāvuso”tiādimāha. Kasmā? Sāvakā",
  "atk-s0201a:545_1": "“tīhi ṭhānehī”ti evañhi aniyametvāva vuccamāne “kampi maññe bhaṇati, na amhe”ti udāsināpi",
  "atk-s0201a:545_2": "honti. “Therā navā majjhimā”ti evaṃ pana niyametvā vuccamāne amhe bhaṇatīti ādaraṃ",
  "atk-s0201a:545_3": "karonti. Yathā raññā “amaccehi nagaravīthiyo sodhetabbā”ti vuttepi “kena nu kho sodhetabbā”ti",
  "atk-s0201a:545_4": "maññamānā na sodhenti, attano attano gharadvāraṃ sodhetabbanti pana bheriyā nikkhantāya",
  "atk-s0201a:545_5": "sabbe muhuttena sodhenti ca alaṅkaronti ca, evaṃsampadamidaṃ veditabbaṃ.",
  "atk-s0201a:546_0": "Tattha tatrāti tesu sāvakesu. Therāti dasavasse upādāya vuccanti. Tīhi ṭhānehīti",
  "atk-s0201a:546_1": "tīhi kāraṇehi. Ayañhi ṭhānasaddo issariyaṭṭhitikhaṇakāraṇesu dissati. “Kiṃ panāyasmā",
  "atk-s0201a:546_2": "devānamindo kammaṃ katvā imaṃ ṭhānaṃ patto”tiādīsu hi issariye dissati. “Ṭhānakusalo",
  "atk-s0201a:546_3": "hoti akkhaṇavedhī”tiādīsu ṭhitiyaṃ. “Ṭhānasovetaṃ tathāgataṃ paṭibhātī”tiādīsu khaṇe.",
  "atk-s0201a:546_4": "“Ṭhānañca ṭhānato aṭṭhānañca aṭṭhānato”tiādīsu kāraṇe. Idha pana kāraṇeyeva. Kāraṇañhi",
  "atk-s0201a:546_5": "yasmā tattha phalaṃ tiṭṭhati tadāyattavuttibhāvena, tasmā ṭhānanti vuccati.",
  "atk-s0201a:547_0": "Iminā paṭhamena ṭhānena therā bhikkhū gārayhāti ettha gārayhāti garahitabbā. Therā",
  "atk-s0201a:547_1": "nāma samānā araññavanapatthāni pantāni senāsanāni na upenti, gāmantasenāsanaṃ na",
  "atk-s0201a:547_2": "muñcanti, saṅgaṇikārāmataṃ vaḍḍhentā viharanti, kāyavivekampi na paripūrenti, navamajjhimakāle",
  "atk-s0201a:547_3": "kīdisā ahesunti evaṃ ninditabbā honti, imaṃ nindaṃ āvuso labhantīti dasseti. Dutiyena",
  "atk-s0201a:547_4": "ṭhānenāti etthāpi ime nāma āvuso therāpi samānā yesaṃ dhammānaṃ satthā pahānamāha,",
  "atk-s0201a:547_5": "te lobhādidhamme na jahanti, accharāsaṅghātamattampi ekamantaṃ nisīditvā cittekaggataṃ",
  "atk-s0201a:547_6": "na labhanti, navamajjhimakāle kīdisā ahesunti evaṃ ninditabbā honti, imaṃ nindaṃ",
  "atk-s0201a:547_7": "āvuso labhantīti dassetīti evaṃ yojanā kātabbā. Tatiyena ṭhānenāti etthāpi ime nāmāvuso,",
  "atk-s0201a:547_8": "therāpi samānā itarītarena na yāpenti, cīvarapattasenāsanapūtikāyamaṇḍanānuyogamanuyuttā",
  "atk-s0201a:547_9": "viharanti upadhivivekaṃ apūrayamānā, navamajjhimakāle kīdisā ahesunti evaṃ ninditabbā",
  "atk-s0201a:547_10": "honti, imaṃ nindaṃ, āvuso, labhantīti dassetīti evaṃ yojanā veditabbā. Esa nayo majjhimanavavāresu.",
  "atk-s0201a:548_0": "Ayaṃ pana viseso. Majjhimāti pañcavasse upādāya yāva nava vassā vuccanti. Navāti",
  "atk-s0201a:548_1": "ūnapañcavassā vuccanti. Yathā ca tattha navamajjhimakāle kīdisā ahesunti vuttaṃ,",
  "atk-s0201a:548_2": "evamidha navakāle kīdisā ahesuṃ, therakāle kīdisā bhavissanti, majjhimatherakāle",
  "atk-s0201a:548_3": "kīdisā bhavissantīti vatvā yojetabbaṃ.",
  "atk-s0201a:549_0": "32. Imasmiñca kaṇhapakkhe vuttapaccanīkanayena sukkapakkhe attho veditabbo. Ayaṃ",
  "atk-s0201a:549_1": "panettha saṅkhepo. Ime vata therāpi samānā yojanaparamparāya araññavanapatthāni pantāni",
  "atk-s0201a:549_2": "senāsanāni sevanti, gāmantasenāsanaṃ upagantuṃ yuttakālepi na upagacchanti, evaṃ",
  "atk-s0201a:549_3": "jiṇṇasarīrāpi āraddhavīriyā paccayadāyakānaṃ pasādaṃ janenti, navamajjhimakāle kīdisā",
  "atk-s0201a:549_4": "ahesunti iminā paṭhamena ṭhānena therā pāsaṃsā bhavanti, pasaṃsaṃ labhanti. Lobhādayo",
  "atk-s0201a:549_5": "pahāya cittavivekaṃ pūrenti, ayampi mahāthero saddhivihārikaantevāsikaparivārito",
  "atk-s0201a:549_6": "hutvā nisīdituṃ yuttakālepi īdisepi vaye vattamāne bhattakiccaṃ katvā paviṭṭho sāyaṃ",
  "atk-s0201a:549_7": "nikkhamati, sāyaṃ paviṭṭho pāto nikkhamati, kasiṇaparikammaṃ karoti, samāpattiyo",
  "atk-s0201a:549_8": "nibbatteti, maggaphalāni adhigacchati, sabbathāpi cittavivekaṃ pūretīti iminā dutiyena",
  "atk-s0201a:549_9": "ṭhānena therā bhikkhū pāsaṃsā bhavanti, pasaṃsaṃ labhanti. Yasmiṃ kāle therassa paṭṭadukūlakoseyyādīni",
  "atk-s0201a:549_10": "sukhasamphassāni lahucīvarādīni yuttāni, tasmimpi nāma kāle ayaṃ mahāthero paṃsukūlāni",
  "atk-s0201a:549_11": "dhāreti, asithilaṃ sāsanaṃ gahetvā vigatanīvaraṇo phalasamāpattiṃ appetvā upadhivivekaṃ",
  "atk-s0201a:549_12": "paripūrayamāno viharati, navamajjhimakāle kīdiso ahosīti iminā tatiyena ṭhānena therā",
  "atk-s0201a:549_13": "pāsaṃsā bhavanti, pasaṃsaṃ labhantīti. Esa nayo majjhimanavavāresu.",
  "atk-s0201a:550_0": "33. Tatrāvusoti ko anusandhi, evaṃ navahākārehi āmisadāyādapaṭipadaṃ garahanto, navahi",
  "atk-s0201a:550_1": "dhammadāyādapaṭipadaṃ thomento, aṭṭhārasahākārehi desanaṃ niṭṭhāpetvā, ye te “yesañca",
  "atk-s0201a:550_2": "dhammānaṃ satthā pahānamāha, te ca dhamme na pajahantī”ti evaṃ pahātabbadhammā vuttā.",
  "atk-s0201a:550_3": "Te sarūpato “ime te”ti dassetumidaṃ “tatrāvuso, lobho cā”tiādimāha, ayaṃ anusandhi.",
  "atk-s0201a:551": "Apica heṭṭhā pariyāyeneva dhammo kathito. Āmisaṃ pana pariyāyenapi nippariyāyenapi kathitaṃ. Idāni nippariyāyadhammaṃ lokuttaramaggaṃ kathetumidamāha. Ayaṃ pettha anusandhi.",
  "atk-s0201a:552_0": "Tattha tatrāti atītadesanānidassanaṃ, “satthu pavivittassa viharato sāvakā vivekaṃ",
  "atk-s0201a:552_1": "nānusikkhantī”tiādinā nayena vuttadesanāyanti vuttaṃ hoti. Lobho ca pāpako, doso",
  "atk-s0201a:552_2": "ca pāpakoti ime dve dhammā pāpakā lāmakā, ime pahātabbāti dasseti. Tattha lubbhanalakkhaṇo",
  "atk-s0201a:552_3": "lobho. Dussanalakkhaṇo doso. Tesu lobho āmisadāyādassa paccayānaṃ lābhe hoti, doso",
  "atk-s0201a:552_4": "alābhe. Lobhena aladdhaṃ pattheti, dosena alabhanto vighātavā hoti. Lobho ca deyyadhamme",
  "atk-s0201a:552_5": "hoti, doso adāyake vā amanuññadāyake vā. Lobhena navataṇhāmūlake dhamme paripūreti,",
  "atk-s0201a:552_6": "dosena pañca macchariyāni.",
  "atk-s0201a:553_0": "Idāni tesaṃ pahānūpāyaṃ dassento lobhassa ca pahānāyātiādimāha. Tassattho, tassa",
  "atk-s0201a:553_1": "pana pāpakassa lobhassa ca dosassa ca pahānāya. Atthi majjhimā paṭipadāti maggaṃ",
  "atk-s0201a:553_2": "sandhāya idaṃ vuttaṃ. Maggo hi lobho eko anto, doso eko antoti ete dve ante na upeti,",
  "atk-s0201a:553_3": "na upagacchati, vimutto etehi antehi, tasmā “majjhimā paṭipadā”ti vuccati. Etesaṃ",
  "atk-s0201a:553_4": "majjhe bhavattā “majjhimā, paṭipajjitabbato ca paṭipadāti. Tathā kāmasukhallikānuyogo",
  "atk-s0201a:553_5": "eko anto, attakilamathānuyogo eko anto, sassataṃ eko anto, ucchedo eko antoti purimanayeneva vitthāretabbaṃ.",
  "atk-s0201a:554_0": "Cakkhukaraṇītiādīhi pana tameva paṭipadaṃ thometi. Sā hi saccānaṃ dassanāya saṃvattati",
  "atk-s0201a:554_1": "dassanapariṇāyakaṭṭhenāti cakkhukaraṇī. Saccānaṃ ñāṇāya saṃvattati viditakaraṇaṭṭhenāti",
  "atk-s0201a:554_2": "ñāṇakaraṇī. Rāgādīnañca vūpasamanato upasamāya saṃvattati. Catunnampi saccānaṃ abhiññeyyabhāvadassanato",
  "atk-s0201a:554_3": "abhiññāya saṃvattati. Sambodhoti maggo, tassatthāya saṃvattanato sambodhāya saṃvattati.",
  "atk-s0201a:554_4": "Maggoyeva hi maggatthāya saṃvattati maggena kātabbakiccakaraṇato. Nibbānaṃ nāma appaccayaṃ",
  "atk-s0201a:554_5": "tassa pana sacchikiriyāya paccakkhakammāya saṃvattanato nibbānāya saṃvattatīti vuccati.",
  "atk-s0201a:554_6": "Ayamettha sāro. Ito aññathā vaṇṇanā papañcā.",
  "atk-s0201a:555": "Idāni taṃ majjhimaṃ paṭipadaṃ sarūpato dassetukāmo “katamā ca sā”ti pucchitvā “ayamevā”tiādinā nayena vissajjeti.",
  "atk-s0201a:556_0": "Tattha ayamevāti avadhāraṇavacanaṃ, aññamaggappaṭisedhanatthaṃ, buddhapaccekabuddhabuddhasāvakānaṃ",
  "atk-s0201a:556_1": "sādhāraṇabhāvadassanatthañca. Vuttañcetaṃ “eseva maggo natthañño dassanassa visuddhiyā”ti.",
  "atk-s0201a:556_2": "Svāyaṃ kilesānaṃ ārakattāpi ariyo. Aripahānāya saṃvattatītipi ariyena desitotipi",
  "atk-s0201a:556_3": "ariyabhāvappaṭilābhāya saṃvattatītipi ariyo. Aṭṭhahi aṅgehi upetattā aṭṭhaṅgiko,",
  "atk-s0201a:556_4": "na ca aṅgavinimutto pañcaṅgikatūriyādīni viya. Kilese mārento gacchati, maggati vā",
  "atk-s0201a:556_5": "nibbānaṃ, maggīyati vā nibbānatthikehi, gammati vā tehi paṭipajjīyatīti maggo. Seyyathidanti",
  "atk-s0201a:556_6": "nipāto, tassa katamo so iti ceti attho, katamāni vā tāni aṭṭhaṅgānīti. Ekamekañhi",
  "atk-s0201a:556_7": "aṅgaṃ maggoyeva. Yathāha “sammādiṭṭhi maggo ceva hetu cā”ti. Porāṇāpi bhaṇanti –",
  "atk-s0201a:556_8": "“dassanamaggo sammādiṭṭhi, abhiniropanamaggo sammāsaṅkappo…pe… avikkhepamaggo sammāsamādhī”ti.",
  "atk-s0201a:557_0": "Sammādiṭṭhādīsu cetesu sammā dassanalakkhaṇā sammādiṭṭhi. Sammā abhiniropanalakkhaṇo",
  "atk-s0201a:557_1": "sammāsaṅkappo. Sammā pariggahalakkhaṇā sammāvācā. Sammā samuṭṭhānalakkhaṇo sammākammanto.",
  "atk-s0201a:557_2": "Sammā vodānalakkhaṇo sammāājīvo. Sammā paggahalakkhaṇo sammāvāyāmo. Sammā upaṭṭhānalakkhaṇā",
  "atk-s0201a:557_3": "sammāsati. Sammā samādhānalakkhaṇo sammāsamādhi. Nibbacanampi nesaṃ sammā passatīti",
  "atk-s0201a:557_4": "sammādiṭṭhīti eteneva nayena veditabbaṃ.",
  "atk-s0201a:558_0": "Tattha sammādiṭṭhi uppajjamānā micchādiṭṭhiṃ tappaccanīyakilese ca avijjañca pajahati,",
  "atk-s0201a:558_1": "nibbānañca ārammaṇaṃ karoti, sampayuttadhamme ca passati, te ca kho asammohato, no",
  "atk-s0201a:558_2": "ārammaṇato, tasmā “sammādiṭṭhī”ti vuccati.",
  "atk-s0201a:559": "Sammāsaṅkappo micchāsaṅkappaṃ tappaccanīyakilese ca pajahati, nibbānañca ārammaṇaṃ karoti, sampayuttadhamme ca sammā abhiniropeti, tasmā “sammāsaṅkappo”ti vuccati.",
  "atk-s0201a:560": "Sammāvācā micchāvācaṃ tappaccanīyakilese ca pajahati, nibbānañca ārammaṇaṃ karoti, sampayuttadhamme ca sammā pariggaṇhāti, tasmā “sammāvācā”ti vuccati.",
  "atk-s0201a:561": "Sammākammanto micchākammantaṃ tappaccanīyakilese ca pajahati, nibbānañca ārammaṇaṃ karoti, sampayuttadhamme ca sammā samuṭṭhāpeti, tasmā “sammākammanto”ti vuccati.",
  "atk-s0201a:562": "Sammāājīvo micchāājīvaṃ tappaccanīyakilese ca pajahati, nibbānañca ārammaṇaṃ karoti, sampayuttadhamme ca sammā vodāpeti, tasmā “sammāājīvo”ti vuccati.",
  "atk-s0201a:563": "Sammāvāyāmo micchāvāyāmaṃ tappaccanīyakilese ca kosajjañca pajahati, nibbānañca ārammaṇaṃ karoti, sampayuttadhamme ca sammā paggaṇhāti, tasmā “sammāvāyāmo”ti vuccati.",
  "atk-s0201a:564": "Sammāsati micchāsatiṃ tappaccanīyakilese ca pajahati, nibbānañca ārammaṇaṃ karoti, sampayuttadhamme ca sammā upaṭṭhāpeti, tasmā “sammāsatī”ti vuccati.",
  "atk-s0201a:565": "Sammāsamādhi micchāsamādhiṃ tappaccanīyakilese ca uddhaccañca pajahati, nibbānañca ārammaṇaṃ karoti, sampayuttadhamme ca sammā samādhiyati, tasmā “sammāsamādhī”ti vuccati.",
  "atk-s0201a:566_0": "Idāni ayaṃ kho sā, āvusoti tameva paṭipadaṃ nigamento āha. Tassattho, yvāyaṃ cattāropi",
  "atk-s0201a:566_1": "lokuttaramagge ekato katvā kathito “aṭṭhaṅgiko maggo”, ayaṃ kho sā, āvuso…pe… nibbānāya saṃvattatīti.",
  "atk-s0201a:567_0": "Evaṃ pahātabbadhammesu lobhadose tappahānupāyañca dassetvā idāni aññepi pahātabbadhamme",
  "atk-s0201a:567_1": "tesaṃ pahānupāyañca dassento tatrāvuso, kodho cātiādimāha. Tattha kujjhanalakkhaṇo",
  "atk-s0201a:567_2": "kodho, caṇḍikkalakkhaṇo vā, āghātakaraṇaraso, dussanapaccupaṭṭhāno. Upanandhanalakkhaṇo",
  "atk-s0201a:567_3": "upanāho, vera appaṭinissajjanaraso, kodhānupabandhabhāvapaccupaṭṭhāno. Vuttañcetaṃ",
  "atk-s0201a:567_4": "– “pubbakāle kodho, aparakāle upanāho”tiādi.",
  "atk-s0201a:568_0": "Paraguṇamakkhanalakkhaṇo makkho, tesaṃ vināsanaraso, tadavacchādanapaccupaṭṭhāno.",
  "atk-s0201a:568_1": "Yugaggāhalakkhaṇo paḷāso, paraguṇehi attano guṇānaṃ samīkaraṇaraso, paresaṃ guṇappamāṇena",
  "atk-s0201a:568_2": "upaṭṭhānapaccupaṭṭhāno.",
  "atk-s0201a:569_0": "Parasampattikhīyanalakkhaṇā issā, tassā akkhamanalakkhaṇā vā, tattha anabhiratirasā,",
  "atk-s0201a:569_1": "tato vimukhabhāvapaccupaṭṭhānā. Attano sampattinigūhanalakkhaṇaṃ maccheraṃ, attano",
  "atk-s0201a:569_2": "sampattiyā parehi sādhāraṇabhāvaasukhāyanarasaṃ, saṅkocanapaccupaṭṭhānaṃ.",
  "atk-s0201a:570_0": "Katapāpapaṭicchādanalakkhaṇā māyā, tassa nigūhanarasā, tadāvaraṇapaccupaṭṭhānā. Attano",
  "atk-s0201a:570_1": "avijjamānaguṇapakāsanalakkhaṇaṃ sāṭheyyaṃ, tesaṃ samudāharaṇarasaṃ, sarīrākārehipi",
  "atk-s0201a:570_2": "tesaṃ vibhūtakaraṇapaccupaṭṭhānaṃ.",
  "atk-s0201a:571": "Cittassa uddhumātabhāvalakkhaṇo thambho, appatissayavuttiraso, amaddavatāpaccupaṭṭhāno. Karaṇuttariyalakkhaṇo sārambho, vipaccanīkatāraso, agāravapaccupaṭṭhāno.",
  "atk-s0201a:572": "Uṇṇatilakkhaṇo māno, ahaṃkāraraso, uddhumātabhāvapaccupaṭṭhāno. Abbhuṇṇatilakkhaṇo atimāno, ativiya ahaṅkāraraso. Accuddhumātabhāvapaccupaṭṭhāno.",
  "atk-s0201a:573_0": "Mattabhāvalakkhaṇo mado, madaggāhaṇaraso, ummādapaccupaṭṭhāno. Pañcasu kāmaguṇesu",
  "atk-s0201a:573_1": "cittavossaggalakkhaṇo pamādo, vossaggānuppadānaraso, sativippavāsapaccupaṭṭhānoti",
  "atk-s0201a:573_2": "evaṃ imesaṃ dhammānaṃ lakkhaṇādīni veditabbāni. Ayamettha saṅkhepo, vitthāro pana",
  "atk-s0201a:573_3": "“tattha katamo kodho”tiādinā vibhaṅge vuttanayeneva veditabbo.",
  "atk-s0201a:574_0": "Visesato cettha āmisadāyādo attanā alabhanto aññassa lābhino kujjhati, tassa sakiṃ",
  "atk-s0201a:574_1": "uppanno kodho kodhoyeva, tatuttari upanāho. So evaṃ kuddho upanayhanto ca santepi",
  "atk-s0201a:574_2": "aññassa lābhino guṇe makkheti, ahampi tādisoti ca yugaggāhaṃ gaṇhāti, ayamassa makkho",
  "atk-s0201a:574_3": "ca paḷāso ca, evaṃ makkhī paḷāsī tassa lābhasakkārādīsu kiṃ imassa imināti issati",
  "atk-s0201a:574_4": "padussati, ayamassa issā. Sace panassa kāci sampatti hoti, tassā tena sādhāraṇabhāvaṃ",
  "atk-s0201a:574_5": "na sahati, idamassa maccheraṃ. Lābhahetu kho pana attano santepi dose paṭicchādeti,",
  "atk-s0201a:574_6": "ayamassa māyā. Asantepi guṇe pakāseti. Idamassa sāṭheyyaṃ. So evaṃ paṭipanno sace",
  "atk-s0201a:574_7": "yathādhippāyaṃ lābhaṃ labhati, tena thaddho hoti amuducitto, nayidaṃ evaṃ kātabbanti",
  "atk-s0201a:574_8": "ovadituṃ asakkuṇeyyo, ayamassa thambho. Sace pana naṃ koci kiñci vadati “nayidaṃ",
  "atk-s0201a:574_9": "evaṃ kātabba”nti, tena sāraddhacitto hoti bhākuṭikamukho “ko me tva”nti pasayha bhāṇī,",
  "atk-s0201a:574_10": "ayamassa sārambho. Tato thambhena “ahameva seyyo”ti attānaṃ maññanto mānī hoti. Sārambhena",
  "atk-s0201a:574_11": "“ke ime”ti pare atimaññanto atimānī, ayamassa māno ca atimāno ca. So tehi mānātimānehi",
  "atk-s0201a:574_12": "jātimadādianekarūpaṃ madaṃ janeti. Matto samāno kāmaguṇādibhedesu vatthūsu pamajjati,",
  "atk-s0201a:574_13": "ayamassa mado ca pamādo cāti.",
  "atk-s0201a:575": "Evaṃ āmisadāyādo aparimutto hoti imehi pāpakehi dhammehi aññehi ca evarūpehi. Evaṃ tāvettha pahātabbadhammā veditabbā. Pahānupāyo pāṭhato ca atthato ca sabbattha nibbisesoyeva.",
  "atk-s0201a:576_0": "Ñāṇaparicayapāṭavatthaṃ panettha ayaṃ bhedo ca kamo ca bhāvanānayo ca veditabbo.",
  "atk-s0201a:576_1": "Tattha bhedo tāva, ayañhi majjhimā paṭipadā kadāci ariyo aṭṭhaṅgiko maggo hoti, kadāci",
  "atk-s0201a:576_2": "sattaṅgiko. Ayañhi lokuttarapaṭhamajjhānavasena uppajjamāno aṭṭhaṅgiko maggo hoti,",
  "atk-s0201a:576_3": "avasesajjhānavasena sattaṅgiko. Ukkaṭṭhaniddesato panidha aṭṭhaṅgikoti vutto. Ito",
  "atk-s0201a:576_4": "parañhi maggaṅgaṃ natthi. Evaṃ tāvettha bhedo veditabbo.",
  "atk-s0201a:577_0": "Yasmā pana sabbakusalānaṃ sammādiṭṭhi seṭṭhā, yathāha “paññā hi seṭṭhā kusalā vadantī”ti.",
  "atk-s0201a:577_1": "Kusalavāre ca pubbaṅgamā, yathāha “kathañca, bhikkhave, sammādiṭṭhi pubbaṅgamā hoti,",
  "atk-s0201a:577_2": "sammādiṭṭhiṃ sammādiṭṭhīti pajānāti, micchādiṭṭhiṃ micchādiṭṭhīti pajānātī”ti vitthāro.",
  "atk-s0201a:577_3": "Yathā cāha “vijjā ca kho, bhikkhave, pubbaṅgamā kusalānaṃ dhammānaṃ samāpattiyā”ti.",
  "atk-s0201a:577_4": "Tappabhavābhinibbattāni sesaṅgāni, yathāha “sammādiṭṭhissa sammāsaṅkappo pahoti…pe…",
  "atk-s0201a:577_5": "sammāsatissa sammāsamādhi pahotī”ti. Tasmā iminā kamena etāni aṅgāni vuttānīti evamettha kamo veditabbo.",
  "atk-s0201a:578_0": "Bhāvanānayoti koci samathapubbaṅgamaṃ vipassanaṃ bhāveti, koci vipassanāpubbaṅgamaṃ",
  "atk-s0201a:578_1": "samathaṃ. Kathaṃ? Idhekacco paṭhamaṃ upacārasamādhiṃ vā appanāsamādhiṃ vā uppādeti,",
  "atk-s0201a:578_2": "ayaṃ samatho; so tañca taṃsampayutte ca dhamme aniccādīhi vipassati, ayaṃ vipassanā.",
  "atk-s0201a:578_3": "Iti paṭhamaṃ samatho, pacchā vipassanā. Tena vuccati “samathapubbaṅgamaṃ vipassanaṃ",
  "atk-s0201a:578_4": "bhāvetī”ti. Tassa samathapubbaṅgamaṃ vipassanaṃ bhāvayato maggo sañjāyati, so taṃ",
  "atk-s0201a:578_5": "maggaṃ āsevati bhāveti bahulīkaroti, tassa taṃ maggaṃ āsevato bhāvayato bahulīkaroto",
  "atk-s0201a:578_6": "saṃyojanāni pahīyanti, anusayā byantīhonti, evaṃ samathapubbaṅgamaṃ vipassanaṃ bhāveti.",
  "atk-s0201a:579_0": "Idha panekacco vuttappakāraṃ samathaṃ anuppādetvāva pañcupādānakkhandhe aniccādīhi",
  "atk-s0201a:579_1": "vipassati, ayaṃ vipassanā. Tassa vipassanāpāripūriyā tattha jātānaṃ dhammānaṃ vossaggārammaṇato",
  "atk-s0201a:579_2": "uppajjati cittassa ekaggatā, ayaṃ samatho. Iti paṭhamaṃ vipassanā pacchā samatho.",
  "atk-s0201a:579_3": "Tena vuccati “vipassanāpubbaṅgamaṃ samathaṃ bhāvetī”ti. Tassa vipassanāpubbaṅgamaṃ",
  "atk-s0201a:579_4": "samathaṃ bhāvayato maggo sañjāyati, so taṃ maggaṃ āsevati…pe… bahulīkaroti, tassa",
  "atk-s0201a:579_5": "taṃ maggaṃ āsevato…pe… anusayā byantīhonti, evaṃ vipassanāpubbaṅgamaṃ samathaṃ bhāveti.",
  "atk-s0201a:580_0": "Samathapubbaṅgamaṃ pana vipassanaṃ bhāvayatopi vipassanāpubbaṅgamaṃ samathaṃ bhāvayatopi",
  "atk-s0201a:580_1": "lokuttaramaggakkhaṇe samathavipassanā yuganaddhāva honti. Evamettha bhāvanānayo veditabboti.",
  "atk-s0201a:581": "Papañcasūdaniyā majjhimanikāyaṭṭhakathāya",
  "atk-s0201a:582": "Dhammadāyādasuttavaṇṇanā niṭṭhitā.",
  "atk-s0201a:583": "4. Bhayabheravasuttavaṇṇanā",
  "atk-s0201a:584_0": "34. Evaṃ me sutanti bhayabheravasuttaṃ. Tatrāyaṃ apubbapadavaṇṇanā – athāti avicchedanatthe",
  "atk-s0201a:584_1": "nipāto. Khoti avadhāraṇatthe, bhagavato sāvatthiyaṃ vihāre avicchinneyevāti vuttaṃ",
  "atk-s0201a:584_2": "hoti. Jāṇussoṇīti netaṃ tassa mātāpitūhi katanāmaṃ, apica kho ṭhānantarapaṭilābhaladdhaṃ.",
  "atk-s0201a:584_3": "Jāṇussoṇiṭṭhānaṃ kira nāmetaṃ purohitaṭṭhānaṃ, taṃ tassa raññā dinnaṃ, tasmā “jānussoṇī”ti",
  "atk-s0201a:584_4": "vuccati. Brahmaṃ aṇatīti brāhmaṇo, mante sajjhāyatīti attho. Idameva hi jātibrāhmaṇānaṃ",
  "atk-s0201a:584_5": "niruttivacanaṃ. Ariyā pana bāhitapāpattā brāhmaṇāti vuccanti.",
  "atk-s0201a:585_0": "Yena bhagavā tenupasaṅkamīti yenāti bhummatthe karaṇavacanaṃ, tasmā yattha bhagavā,",
  "atk-s0201a:585_1": "tattha upasaṅkamīti evamettha attho daṭṭhabbo. Yena vā kāraṇena bhagavā devamanussehi",
  "atk-s0201a:585_2": "upasaṅkamitabbo, tena kāraṇena upasaṅkamīti evamettha attho daṭṭhabbo. Kena ca kāraṇena",
  "atk-s0201a:585_3": "bhagavā upasaṅkamitabbo? Nānappakāraguṇavisesādhigamādhippāyena, sāduphalūpabhogādhippāyena",
  "atk-s0201a:585_4": "dijagaṇehi niccaphalitamahārukkho viya.",
  "atk-s0201a:586_0": "Upasaṅkamīti ca gatoti vuttaṃ hoti. Upasaṅkamitvāti upasaṅkamanapariyosānadīpanaṃ.",
  "atk-s0201a:586_1": "Atha vā evaṃ gato tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ",
  "atk-s0201a:586_2": "hoti. Bhagavatā saddhiṃ sammodīti yathā khamanīyādīni pucchanto bhagavā tena, evaṃ",
  "atk-s0201a:586_3": "sopi bhagavatā saddhiṃ samappavattamodo ahosi, sītodakaṃ viya uṇhodakena sammoditaṃ",
  "atk-s0201a:586_4": "ekībhāvaṃ agamāsi. Yāya ca “kacci te, bho gotama, khamanīyaṃ, kacci yāpanīyaṃ, kacci",
  "atk-s0201a:586_5": "bhoto gotamassa gotamasāvakānañca appābādhaṃ appātaṅkaṃ lahuṭṭhānaṃ balaṃ phāsuvihāro”tiādikāya",
  "atk-s0201a:586_6": "kathāya sammodi, taṃ pītipāmojjasaṅkhātasammodajananato sammodituṃ yuttabhāvato ca",
  "atk-s0201a:586_7": "sammodanīyaṃ, atthabyañjanamadhuratāya sucirampi kālaṃ sāretuṃ nirantaraṃ pavattetuṃ",
  "atk-s0201a:586_8": "araharūpato saritabbabhāvato ca sārāṇīyaṃ. Suyyamānasukhato ca sammodanīyaṃ, anussariyamānasukhato",
  "atk-s0201a:586_9": "ca sāraṇīyaṃ. Tathā byañjanaparisuddhatāya sammodanīyaṃ, atthaparisuddhatāya sāraṇīyanti",
  "atk-s0201a:586_10": "evaṃ anekehi pariyāyehi sammodanīyaṃ kathaṃ sāraṇīyaṃ vītisāretvā pariyosāpetvā niṭṭhāpetvā",
  "atk-s0201a:586_11": "yenatthena āgato, taṃ pucchitukāmo ekamantaṃ nisīdi.",
  "atk-s0201a:587_0": "Ekamantanti bhāvanapuṃsakaniddeso, “visamaṃ candimasūriyā parivattantī”tiādīsu viya.",
  "atk-s0201a:587_1": "Tasmā yathā nisinno ekamantaṃ nisinno hoti, tathā nisīdīti evamettha attho daṭṭhabbo.",
  "atk-s0201a:587_2": "Bhummatthe vā etaṃ upayogavacanaṃ. Nisīdīti upāvisi. Paṇḍitā hi purisā garuṭṭhāniyaṃ",
  "atk-s0201a:587_3": "upasaṅkamitvā āsanakusalatāya ekamantaṃ nisīdanti, ayañca nesaṃ aññataro, tasmā ekamantaṃ nisīdi.",
  "atk-s0201a:588_0": "Kathaṃ nisinno pana ekamantaṃ nisinno hotīti. Cha nisajjadose vajjetvā. Seyyathidaṃ,",
  "atk-s0201a:588_1": "atidūraṃ accāsannaṃ uparivātaṃ unnatapadesaṃ atisammukhaṃ atipacchāti. Atidūre nisinno",
  "atk-s0201a:588_2": "hi sace kathetukāmo hoti, uccāsaddena kathetabbaṃ hoti. Accāsanne nisinno saṅghaṭṭanaṃ",
  "atk-s0201a:588_3": "karoti. Uparivāte nisinno sarīragandhena bādhati. Unnatappadese nisinno agāravaṃ",
  "atk-s0201a:588_4": "pakāseti. Atisammukhā nisinno sace daṭṭhukāmo hoti, cakkhunā cakkhuṃ āhacca daṭṭhabbaṃ",
  "atk-s0201a:588_5": "hoti. Atipacchā nisinno sace daṭṭhukāmo hoti, gīvaṃ pasāretvā daṭṭhabbaṃ hoti. Tasmā",
  "atk-s0201a:588_6": "ayampi ete cha nisajjadose vajjetvā nisīdi, tena vuttaṃ “ekamantaṃ nisīdī”ti.",
  "atk-s0201a:589_0": "Yemeti ye ime. Kulaputtāti duvidhā kulaputtā jātikulaputtā ācārakulaputtā. Tattha",
  "atk-s0201a:589_1": "“tena kho pana samayena raṭṭhapālo nāma kulaputto tasmiṃyeva thullakoṭṭhike aggakulassa",
  "atk-s0201a:589_2": "putto”ti evaṃ āgatā uccākulappasutā jātikulaputtā nāma. “Ye te kulaputtā saddhā agārasmā",
  "atk-s0201a:589_3": "anagāriyaṃ pabbajitā”ti evaṃ āgatā pana yattha katthaci kule pasutāpi ācārasampannā",
  "atk-s0201a:589_4": "ācārakulaputtā nāma. Idha pana dvīhipi kāraṇehi kulaputtāyeva.",
  "atk-s0201a:590_0": "Saddhāti saddhāya. Agārasmāti agārato. Anagāriyanti pabbajjaṃ bhikkhubhāvañca. Pabbajjāpi",
  "atk-s0201a:590_1": "hi natthettha agāriyanti anagāriyā, agārassa hitaṃ kasigorakkhādikammamettha natthīti",
  "atk-s0201a:590_2": "attho. Bhikkhupi natthetassa agāranti anagāro, anagārassa bhāvo anagāriyaṃ. Pabbajitāti",
  "atk-s0201a:590_3": "upagatā, evaṃ sabbathāpi anagāriyasaṅkhātaṃ pabbajjaṃ bhikkhubhāvaṃ vā upagatāti",
  "atk-s0201a:590_4": "vuttaṃ hoti. Pubbaṅgamoti purato gāmī nāyako. Bahukāroti hitakiriyāya bahūpakāro.",
  "atk-s0201a:590_5": "Bhavaṃ tesaṃ gotamo samādapetāti te kulaputte bhavaṃ gotamo adhisīlādīni gāhetā sikkhāpetā.",
  "atk-s0201a:590_6": "Sā janatāti so janasamūho. Diṭṭhānugatiṃ āpajjatīti dassanānugatiṃ paṭipajjati, yandiṭṭhiko",
  "atk-s0201a:590_7": "bhavaṃ gotamo yaṃkhantiko yaṃruciko, tepi tandiṭṭhikā honti taṃkhantikā taṃrucikāti attho.",
  "atk-s0201a:591_0": "Kasmā panāyaṃ evamāhāti? Esa kira pubbe aneke kulaputte agāramajjhe vasante devaputte",
  "atk-s0201a:591_1": "viya pañcahi kāmaguṇehi paricāriyamāne anto ca bahi ca susaṃvihitārakkhe disvā, te",
  "atk-s0201a:591_2": "aparena samayena bhagavato madhurarasaṃ dhammadesanaṃ sutvā saddhāya gharā nikkhamma",
  "atk-s0201a:591_3": "pabbajitvā ghāsacchādanaparamatāya santuṭṭhe āraññakesu senāsanesu kenaci arakkhiyamānepi",
  "atk-s0201a:591_4": "anussaṅkitāparisaṅkite haṭṭhapahaṭṭhe udaggudagge addasa, disvā ca imesaṃ kulaputtānaṃ",
  "atk-s0201a:591_5": "“ayaṃ phāsuvihāro kaṃ nissāya uppanno”ti cintento “samaṇaṃ gotama”nti bhagavati pasādaṃ",
  "atk-s0201a:591_6": "alattha. So taṃ pasādaṃ nivedetuṃ bhagavato santikaṃ āgato, tasmā evamāha.",
  "atk-s0201a:592_0": "Athassa bhagavā taṃ vacanaṃ sampaṭicchanto abbhanumodanto ca evametaṃ brāhmaṇātiādimāha.",
  "atk-s0201a:592_1": "Vacanasampaṭicchanānumodanatthoyeva hi ettha ayaṃ evanti nipāto. Mamaṃ uddissāti",
  "atk-s0201a:592_2": "maṃ uddissa. Saddhāti saddhāyeva. Na iṇaṭṭhā na bhayaṭṭātiādīni sandhāyāha. Īdisānaṃyeva",
  "atk-s0201a:592_3": "hi bhagavā pubbaṅgamo, na itaresaṃ. Durabhisambhavāni hīti sambhavituṃ dukkhāni dussahāni,",
  "atk-s0201a:592_4": "na sakkā appesakkhehi ajjhogāhitunti vuttaṃ hoti. Araññavanapatthānīti araññāni ca",
  "atk-s0201a:592_5": "vanapatthāni ca. Tattha kiñcāpi abhidhamme nippariyāyena, “nikkhamitvā bahi indakhilā",
  "atk-s0201a:592_6": "sabbametaṃ arañña”nti vuttaṃ, tathāpi yantaṃ “pañcadhanusatikaṃ pacchima”nti āraññikaṅganipphādakaṃ",
  "atk-s0201a:592_7": "senāsanaṃ vuttaṃ, tadeva adhippetanti veditabbaṃ.",
  "atk-s0201a:593_0": "Vanapatthanti gāmantaṃ atikkamitvā manussānaṃ anupacāraṭṭhānaṃ, yattha na kasīyati",
  "atk-s0201a:593_1": "na vapīyati. Vuttampi cetaṃ “vanapatthanti dūrānametaṃ senāsanānaṃ adhivacanaṃ, vanapatthanti",
  "atk-s0201a:593_2": "vanasaṇḍānametaṃ senāsanānaṃ, vanapatthanti bhiṃsanakānametaṃ, vanapatthanti salomahaṃsānametaṃ,",
  "atk-s0201a:593_3": "vanapatthanti pariyantānametaṃ, vanapatthanti na manussūpacārānametaṃ senāsanānaṃ",
  "atk-s0201a:593_4": "adhivacana”nti. Ettha ca pariyantānanti imamekaṃ pariyāyaṃ ṭhapetvā sesapariyāyehi",
  "atk-s0201a:593_5": "vanapatthāni veditabbānī. Pantānīti pariyantāni atidūrāni. Dukkaraṃ pavivekanti kāyavivekaṃ",
  "atk-s0201a:593_6": "dukkaraṃ. Durabhiramanti abhiramituṃ na sukhaṃ. Ekatteti ekībhāve. Kiṃ dasseti? Kāyaviveke",
  "atk-s0201a:593_7": "katepi tattha cittaṃ abhiramāpetuṃ dukkaraṃ. Dvayaṃdvayārāmo hi ayaṃ lokoti. Haranti",
  "atk-s0201a:593_8": "maññeti haranti viya ghasanti viya. Manoti manaṃ. Samādhiṃ alabhamānassāti upacārasamādhiṃ",
  "atk-s0201a:593_9": "vā appanāsamādhiṃ vā alabhantassa. Kiṃ dasseti? Īdisassa bhikkhuno tiṇapaṇṇamigādisaddehi",
  "atk-s0201a:593_10": "vividhehi ca bhiṃsanakehi vanāni cittaṃ vikkhipanti maññeti, sabbaṃ brāhmaṇo saddhāpabbajitānaṃ",
  "atk-s0201a:593_11": "kulaputtānaṃ araññavāse vimhito āha.",
  "atk-s0201a:594": "Kāyakammantavārakathā",
  "atk-s0201a:595_0": "35. Athassa bhagavā purimanayeneva “evametaṃ brāhmaṇā”tiādīhi taṃ taṃ vacanaṃ sampaṭicchitvā",
  "atk-s0201a:595_1": "abbhanumoditvā ca yasmā soḷasasu ṭhānesu ārammaṇapariggaharahitānaṃyeva tādisāni",
  "atk-s0201a:595_2": "senāsanāni durabhisambhavāni, na tesu ārammaṇapariggāhayuttānaṃ, attanā ca bodhisatto",
  "atk-s0201a:595_3": "samāno tādiso ahosi, tasmā attano tādisānaṃ senāsanānaṃ durabhisambhavataṃ dassetuṃ,",
  "atk-s0201a:595_4": "mayhampi khotiādimāha.",
  "atk-s0201a:596_0": "Tattha pubbeva sambodhāti sambodhato pubbeva, ariyamaggappattito aparabhāgeyevāti",
  "atk-s0201a:596_1": "vuttaṃ hoti. Anabhisambuddhassāti appaṭividdhacatusaccassa. Bodhisattasseva satoti",
  "atk-s0201a:596_2": "bujjhanakasattasseva sammāsambodhiṃ adhigantuṃ arahasattasseva sato, bodhiyā vā sattasseva",
  "atk-s0201a:596_3": "laggasseva sato. Dīpaṅkarassa hi bhagavato pādamūle aṭṭhadhammasamodhānena abhinīhārasamiddhito",
  "atk-s0201a:596_4": "pabhuti tathāgato bodhiyā satto laggo “pattabbā mayā esā”ti tadadhigamāya parakkamaṃ",
  "atk-s0201a:596_5": "amuñcantoyeva āgato, tasmā bodhisattoti vuccati. Tassa mayhanti tassa evaṃ bodhisattasseva",
  "atk-s0201a:596_6": "sato mayhaṃ. Ye kho keci samaṇā vā brāhmaṇā vāti ye keci pabbajjūpagatā vā bhovādino vā.",
  "atk-s0201a:597_0": "Aparisuddhakāyakammantāti aparisuddhena pāṇātipātādinā kāyakammantena samannāgatā.",
  "atk-s0201a:597_1": "Aparisuddhakāyakammantasandosahetūti aparisuddhassa kāyakammantasaṅkhātassa attano",
  "atk-s0201a:597_2": "dosassa hetu, aparisuddhakāyakammantakāraṇāti vuttaṃ hoti. Haveti ekaṃsavacane nipāto.",
  "atk-s0201a:597_3": "Akusalanti sāvajjaṃ akkhemañca. Bhayabheravanti bhayañca bheravañca. Cittutrāsassa",
  "atk-s0201a:597_4": "ca bhayānakārammaṇassa cetaṃ adhivacanaṃ. Tatra bhayaṃ sāvajjaṭṭhena akusalaṃ, bheravaṃ",
  "atk-s0201a:597_5": "akkhemaṭṭhenāti veditabbaṃ. Avhāyantīti pakkosanti. Kathaṃ? Te hi pāṇātipātādīni",
  "atk-s0201a:597_6": "katvā “mayaṃ ayuttamakamhā, sace no te jāneyyuṃ, yesaṃ aparajjhimhā, idāni anubandhitvā",
  "atk-s0201a:597_7": "anayabyasanaṃ āpādeyyu”nti araññaṃ pavisitvā gacchantare vā gumbantare vā nisīdanti.",
  "atk-s0201a:597_8": "Te “appamattakampi tiṇasaddaṃ vā paṇṇasaddaṃ vā sutvā, idānimhā naṭṭhā”ti tasanti",
  "atk-s0201a:597_9": "vittasanti, āgantvā parehi parivāritā viya baddhā vadhitā viya ca honti. Evaṃ taṃ",
  "atk-s0201a:597_10": "bhayabheravaṃ attani samāropanaṭṭhena avhāyanti pakkosanti.",
  "atk-s0201a:598_0": "Na kho panāhaṃ…pe… paṭisevāmīti ahaṃ kho pana aparisuddhakāyakammanto hutvā araññavanapatthāni",
  "atk-s0201a:598_1": "pantāni senāsanāni na paṭisevāmi. Ye hi voti ettha voti nipātamattaṃ. Ariyā vuccanti",
  "atk-s0201a:598_2": "buddhā ca buddhasāvakā ca. Parisuddhakāyakammantāti īdisā hutvā. Tesamahaṃ aññataroti",
  "atk-s0201a:598_3": "tesaṃ ahampi eko aññataro. Bodhisatto hi gahaṭṭhopi pabbajitopi parisuddhakāyakammantova",
  "atk-s0201a:598_4": "hoti. Bhiyyoti atirekatthe nipāto. Pallomanti pannalomataṃ, khemaṃ sotthibhāvanti",
  "atk-s0201a:598_5": "attho. Āpādinti āpajjiṃ, atirekaṃ sotthibhāvaṃ atirekena vā sotthibhāvamāpajjinti",
  "atk-s0201a:598_6": "vuttaṃ hoti. Araññe vihārāyāti araññe vihāratthāya.",
  "atk-s0201a:599": "Kāyakammantavārakathā niṭṭhitā.",
  "atk-s0201a:600": "Vacīkammantavārādivaṇṇanā",
  "atk-s0201a:601_0": "36. Esa nayo sabbattha. Ayaṃ pana viseso, vacīkammantavāre tāva aparisuddhavacīkammantāti",
  "atk-s0201a:601_1": "aparisuddhena musāvādādinā vacīkammantena samannāgatā. Te kathaṃ bhayabheravaṃ avhāyanti?",
  "atk-s0201a:601_2": "Te musāvādena parassa atthaṃ bhañjitvā, pisuṇavācāya mittabhedaṃ katvā pharusavācāya",
  "atk-s0201a:601_3": "paresaṃ parisamajjhe mammāni tuditvā niratthakavācāya parasattānaṃ kammante nāsetvā",
  "atk-s0201a:601_4": "“mayaṃ ayuttamakamhā, sace no te jāneyyuṃ, yesaṃ aparajjhimhā, idāni anubandhitvā",
  "atk-s0201a:601_5": "anayabyasanaṃ pāpeyyu”nti araññaṃ pavisitvā gacchantare vā gumbantare vā nisīdanti.",
  "atk-s0201a:601_6": "Te “appamattakampi tiṇasaddaṃ vā paṇṇasaddaṃ vā sutvā idānimhā naṭṭhā”ti tasanti",
  "atk-s0201a:601_7": "vittasanti āgantvā parehi parivāritā viya baddhā vadhitā viya ca honti. Evaṃ taṃ",
  "atk-s0201a:601_8": "bhayabheravaṃ attani samāropanaṭṭhena avhāyanti, pakkosanti.",
  "atk-s0201a:602_0": "Manokammantavāre aparisuddhamanokammantāti aparisuddhena abhijjhādinā manokammantena",
  "atk-s0201a:602_1": "samannāgatā. Te kathaṃ bhayabheravaṃ avhāyanti? Te paresaṃ rakkhitagopitesu bhaṇḍesu",
  "atk-s0201a:602_2": "abhijjhāvisamalobhaṃ uppādetvā parassa kujjhitvā parasatte micchādassanaṃ gāhāpetvā",
  "atk-s0201a:602_3": "mayaṃ ayuttamakamhā…pe… attani samāropanaṭṭhena avhāyanti pakkosanti.",
  "atk-s0201a:603_0": "Ājīvavāre aparisuddhājīvāti aparisuddhena vejjakammadūtakammavaḍḍhipayogādinā ekavīsatianesanabhedena",
  "atk-s0201a:603_1": "ājīvena samannāgatā. Te kathaṃ bhayabheravaṃ avhāyanti? Te evaṃ jīvikaṃ kappetvā",
  "atk-s0201a:603_2": "suṇanti – “sāsanasodhakā kira tepiṭakā bhikkhū sāsanaṃ sodhetuṃ nikkhantā, ajja vā",
  "atk-s0201a:603_3": "sve vā idhāgamissantī”ti araññaṃ pavisitvā gacchantare vā…pe… tasanti vittasanti.",
  "atk-s0201a:603_4": "Te hi āgantvā parivāretvā gahitā viya odātavatthanivāsitā viya ca hontīti. Sesaṃ tādisameva.",
  "atk-s0201a:604_0": "37. Ito paraṃ abhijjhālūtiādīsu kiñcāpi abhijjhābyāpādā manokammantena saṅgahitā",
  "atk-s0201a:604_1": "tathāpi nīvaraṇavasena puna vuttāti veditabbā. Tattha abhijjhālūti parabhaṇḍādiabhijjhāyanasīlā.",
  "atk-s0201a:604_2": "Kāmesu tibbasārāgāti vatthukāmesu bahalakilesarāgā, te kathaṃ bhayabheravaṃ avhāyanti?",
  "atk-s0201a:604_3": "Te avavatthitārammaṇā honti, tesaṃ avavatthitārammaṇānaṃ araññe viharantānaṃ divā",
  "atk-s0201a:604_4": "diṭṭhaṃ rattiṃ bhayabheravaṃ hutvā upaṭṭhāti – “te ākulacittā appamattakenapi tasanti",
  "atk-s0201a:604_5": "vittasanti, rajjuṃ vā lataṃ vā disvā sappasaññino honti, khāṇuṃ disvā yakkhasaññino,",
  "atk-s0201a:604_6": "thalaṃ vā pabbataṃ vā disvā hatthisaññino sappādīhi anayabyasanaṃ āpāditā viya hontī”ti. Sesaṃ tādisameva.",
  "atk-s0201a:605_0": "38. Byāpannacittāti pakatibhāvavijahanena vipannacittā. Kilesānugatañhi cittaṃ pakatibhāvaṃ",
  "atk-s0201a:605_1": "vijahati, purāṇabhattabyañjanaṃ viya pūtikaṃ hoti. Paduṭṭhamanasaṅkappāti paduṭṭhacittasaṅkappā,",
  "atk-s0201a:605_2": "abhadrakena paresaṃ anatthajanakena cittasaṅkappena samannāgatāti vuttaṃ hoti. Te",
  "atk-s0201a:605_3": "kathaṃ bhayabheravaṃ avhāyanti? Bhayabheravāvhāyanaṃ ito pabhuti abhijjhāluvāre vuttanayeneva",
  "atk-s0201a:605_4": "veditabbaṃ. Yattha pana viseso bhavissati, tattha vakkhāma. Na kho panāhaṃ byāpannacittoti",
  "atk-s0201a:605_5": "ettha pana mettacitto ahaṃ hitacittoti dasseti, īdisā hi bodhisattā honti. Evaṃ sabbattha",
  "atk-s0201a:605_6": "vuttadosapaṭipakkhavasena bodhisattassa guṇā vaṇṇetabbā.",
  "atk-s0201a:606": "39. Thinamiddhapariyuṭṭhitāti cittagelaññabhūtena thinena sesanāmakāyagelaññabhūtena middhena ca pariyuṭṭhitā, abhibhūtā gahitāti vuttaṃ hoti. Te niddābahulā honti.",
  "atk-s0201a:607_0": "40. Uddhatāti uddhaccapakatikā vipphandamānacittā, uddhaccena hi ekārammaṇe cittaṃ",
  "atk-s0201a:607_1": "vipphandati dhajayaṭṭhiyaṃ vātena paṭākā viya. Avūpasantacittāti anibbutacittā, idha",
  "atk-s0201a:607_2": "kukkuccaṃ gahetuṃ vaṭṭati.",
  "atk-s0201a:608_0": "41. Kaṅkhī vicikicchīti ettha ekamevidaṃ pañcamaṃ nīvaraṇaṃ. Kiṃ nu kho idanti ārammaṇaṃ",
  "atk-s0201a:608_1": "kaṅkhanato kaṅkhā, idamevidanti nicchetuṃ asamatthabhāvato vicikicchāti vuccati,",
  "atk-s0201a:608_2": "tena samannāgatā samaṇabrāhmaṇā “kaṅkhī vicikicchī”ti vuttā.",
  "atk-s0201a:609_0": "42. Attukkaṃsanakā paravambhīti ye attānaṃ ukkaṃsenti ukkhipanti, ucce ṭhāne ṭhapenti,",
  "atk-s0201a:609_1": "parañca vambhenti garahanti nindanti, nīce ṭhāne ṭhapenti, tesametaṃ adhivacanaṃ.",
  "atk-s0201a:609_2": "Te kathaṃ bhayabheravaṃ avhāyanti? Te parehi “asuko ca kira asuko ca attānaṃ ukkaṃsenti,",
  "atk-s0201a:609_3": "amhe garahanti, dāse viya karonti, gaṇhatha ne”ti anubaddhā palāyitvā araññaṃ pavisitvā",
  "atk-s0201a:609_4": "gacchantare vā gumbantare vāti kāyakammantasadisaṃ vitthāretabbaṃ.",
  "atk-s0201a:610": "43. Chambhīti kāyathambhanalomahaṃsanakarena thambhena samannāgatā. Bhīrukajātikāti bhīrukapakatikā, gāmadārakā viya bhayabahulā asūrā kātarāti vuttaṃ hoti.",
  "atk-s0201a:611_0": "44. Lābhasakkārasilokanti ettha labbhatīti lābho, catunnaṃ paccayānametaṃ adhivacanaṃ.",
  "atk-s0201a:611_1": "Sakkāroti sundarakāro, paccayā eva hi paṇītapaṇītā sundarasundarā ca abhisaṅkharitvā",
  "atk-s0201a:611_2": "katā sakkārāti vuccanti. Yā ca parehi attano gāravakiriyā pupphādīhi vā pūjā. Silokoti",
  "atk-s0201a:611_3": "vaṇṇabhaṇanaṃ etaṃ, lābhañca sakkārañca silokañca lābhasakkārasilokaṃ. Nikāmayamānāti",
  "atk-s0201a:611_4": "patthayamānā. Bhayabheravāvhāyanaṃ abhijjhāluvārasadisameva. Tadatthadīpakaṃ panettha",
  "atk-s0201a:611_5": "piyagāmikavatthuṃ kathenti –",
  "atk-s0201a:612_0": "Eko kira piyagāmiko nāma bhikkhu samādinnadhutaṅgānaṃ bhikkhūnaṃ lābhaṃ disvā “ahampi",
  "atk-s0201a:612_1": "dhutaṅgaṃ samādiyitvā lābhaṃ uppādemī”ti cintetvā sosānikaṅgaṃ samādāya susāne vasati.",
  "atk-s0201a:612_2": "Athekadivasaṃ eko kammamutto jaraggavo divā gocare caritvā rattiṃ tasmiṃ susāne pupphagumbe",
  "atk-s0201a:612_3": "sīsaṃ katvā romanthayamāno aṭṭhāsi. Piyagāmiko rattiṃ caṅkamanā nikkhanto tassa hanusaddaṃ",
  "atk-s0201a:612_4": "sutvā cintesi “addhā maṃ lābhagiddho esa susāne vasatīti ñatvā devarājā viheṭhetuṃ",
  "atk-s0201a:612_5": "āgato”ti, so jaraggavassa purato añjaliṃ paggahetvā “sappurisa devarāja ajja me ekarattiṃ",
  "atk-s0201a:612_6": "khama, sve paṭṭhāya na evaṃ karissāmī”ti namassamāno sabbarattiṃ yācanto aṭṭhāsi.",
  "atk-s0201a:612_7": "Tato sūriye uṭṭhite taṃ disvā kattarayaṭṭhiyā paharitvā palāpesi “sabbarattiṃ maṃ bhiṃsāpesī”ti.",
  "atk-s0201a:613_0": "45. Kusītāti kosajjānugatā. Hīnavīriyāti hīnā vīriyena virahitā viyuttā, nibbīriyāti",
  "atk-s0201a:613_1": "vuttaṃ hoti. Tattha kusītā kāyikavīriyārambhavirahitā honti, hīnavīriyā cetasikavīriyārambhavirahitā.",
  "atk-s0201a:613_2": "Te ārammaṇavavatthānamattampi kātuṃ na sakkonti. Tesaṃ avavatthitārammaṇānanti sabbaṃ pubbasadisameva.",
  "atk-s0201a:614_0": "46. Muṭṭhassatīti naṭṭhassatī. Asampajānāti paññārahitā, imassa ca paṭipakkhe “upaṭṭhitassatīhamasmī”ti",
  "atk-s0201a:614_1": "vacanato satibhājaniyamevetaṃ. Paññā panettha satidubbalyadīpanatthaṃ vuttā. Duvidhā",
  "atk-s0201a:614_2": "hi sati paññāsampayuttā paññāvippayuttā ca. Tattha paññāsampayuttā balavatī, vippayuttā",
  "atk-s0201a:614_3": "dubbalā, tasmā yadāpi tesaṃ sati hoti, tadāpi asampajānantā muṭṭhassatīyeva te, dubbalāya",
  "atk-s0201a:614_4": "satiyā satikiccābhāvatoti etamatthaṃ dīpetuṃ “asampajānā”ti vuttaṃ. Te evaṃ muṭṭhassatī",
  "atk-s0201a:614_5": "asampajānā ārammaṇavavatthānamattampi kātuṃ na sakkontīti sabbaṃ pubbasadisameva.",
  "atk-s0201a:615_0": "47. Asamāhitāti upacārappanāsamādhivirahitā. Vibbhantacittāti ubbhantacittā. Samādhivirahena",
  "atk-s0201a:615_1": "laddhokāsena uddhaccena tesaṃ samādhivirahānaṃ cittaṃ nānārammaṇesu paribbhamati,",
  "atk-s0201a:615_2": "vanamakkaṭo viya vanasākhāsu uddhaccena ekārammaṇe vipphandati. Pubbe vuttanayenena",
  "atk-s0201a:615_3": "te evaṃ asamāhitā vibbhantacittā ārammaṇavavatthānamattampi kātuṃ na sakkontīti sabbaṃ pubbasadisameva.",
  "atk-s0201a:616_0": "48. Duppaññāti nippaññānametaṃ adhivacanaṃ. Paññā pana duṭṭhā nāma natthi. Eḷamūgāti",
  "atk-s0201a:616_1": "elamukhā, kha-kārassa ga-kāro kato. Lālamukhāti vuttaṃ hoti. Duppaññānañhi kathentānaṃ",
  "atk-s0201a:616_2": "lālā mukhato galati, lālā ca elāti vuccati. Yathāha “passelamūgaṃ uragaṃ dujjivha”nti.",
  "atk-s0201a:616_3": "Tasmā te “eḷamūgā”ti vuccanti. “Elamukhā”tipi pāṭho. “Elamugā”ti keci paṭhanti, apare",
  "atk-s0201a:616_4": "“elamukā”tipi, sabbattha “elamukhā”ti attho. Te kathaṃ bhayabheravaṃ avhāyanti? Te",
  "atk-s0201a:616_5": "duppaññā eḷamūgā ārammaṇavavatthānamattampi kātuṃ na sakkonti. Tesaṃ avavatthitārammaṇānaṃ",
  "atk-s0201a:616_6": "araññe viharantānaṃ divā diṭṭhaṃ rattiṃ bhayabheravaṃ hutvā upaṭṭhāti “te ākulacittā",
  "atk-s0201a:616_7": "appamattakenapi tasanti vittasanti, rajjuṃ vā lataṃ vā disvā sappasaññino honti,",
  "atk-s0201a:616_8": "khāṇuṃ disvā yakkhasaññino, thalaṃ vā pabbataṃ vā disvā hatthisaññino sappādīhi anayavyasanaṃ",
  "atk-s0201a:616_9": "āpāditā viya hontī”ti. Evaṃ taṃ bhayabheravaṃ attani samāropanaṭṭhena avhāyanti pakkosanti.",
  "atk-s0201a:616_10": "Paññāsampannohamasmīti ettha paññāsampannoti paññāya sampanno samannāgato, no ca",
  "atk-s0201a:616_11": "kho vipassanāpaññāya, na maggapaññāya, apica kho pana imesu soḷasasu ṭhānesu ārammaṇavavatthānapaññāyāti",
  "atk-s0201a:616_12": "attho. Sesaṃ sabbattha vuttanayamevāti.",
  "atk-s0201a:617": "Vacīkammantavārādivaṇṇanā niṭṭhitā.",
  "atk-s0201a:618": "Soḷasaṭṭhānārammaṇapariggaho niṭṭhito.",
  "atk-s0201a:619": "Bhayabheravasenāsanādivaṇṇanā",
  "atk-s0201a:620_0": "49. Tassa mayhanti ko anusandhi? Bodhisatto kira imāni soḷasārammaṇāni pariggaṇhanto",
  "atk-s0201a:620_1": "ca bhayabheravaṃ adisvā bhayabheravaṃ nāma evarūpāsu rattīsu evarūpe senāsane ca",
  "atk-s0201a:620_2": "paññāyati, handa naṃ tatthāpi gavesissāmīti bhayabheravagavesanamakāsi, etamatthaṃ",
  "atk-s0201a:620_3": "bhagavā idāni brāhmaṇassa dassento tassa mayhantiādimāha.",
  "atk-s0201a:621_0": "Tattha yā tāti ubhayametaṃ rattīnaṃyeva uddesaniddesavacanaṃ. Abhiññātāti ettha abhīti",
  "atk-s0201a:621_1": "lakkhaṇatthe upasaggo. Tasmā abhiññātāti candapāripūriyā candaparikkhayenāti evamādīhi",
  "atk-s0201a:621_2": "lakkhaṇehi ñātāti veditabbā. Abhilakkhitāti ettha upasaggamattameva, tasmā abhilakkhitāti",
  "atk-s0201a:621_3": "lakkhaṇīyā icceva attho, uposathasamādānadhammassavanapūjāsakkārādikaraṇatthaṃ lakkhetabbā",
  "atk-s0201a:621_4": "sallakkhetabbā upalakkhetabbāti vuttaṃ hoti.",
  "atk-s0201a:622_0": "Cātuddasīti pakkhassa paṭhamadivasato pabhuti catuddasannaṃ pūraṇī ekā ratti. Evaṃ",
  "atk-s0201a:622_1": "pañcadasī aṭṭhamī ca. Pakkhassāti sukkapakkhassa kaṇhapakkhassa ca. Etā tisso tisso",
  "atk-s0201a:622_2": "katvā cha rattiyo, tasmā sabbattha pakkhavacanaṃ yojetabbaṃ “pakkhassa cātuddasī",
  "atk-s0201a:622_3": "pakkhassa pañcadasī pakkhassa aṭṭhamī”ti. Atha pañcamī kasmā na gahitāti? Asabbakālikattā.",
  "atk-s0201a:622_4": "Buddhe kira bhagavati anuppannepi uppajjitvā aparinibbutepi pañcamī anabhilakkhitāyeva,",
  "atk-s0201a:622_5": "parinibbute pana dhammasaṅgāhakattherā cintesuṃ “dhammassavanaṃ cirena hotī”ti. Tato",
  "atk-s0201a:622_6": "sammannitvā pañcamīti dhammassavanadivasaṃ ṭhapesuṃ, tato pabhuti sā abhilakkhitā",
  "atk-s0201a:622_7": "jātā, evaṃ asabbakālikattā ettha na gahitāti.",
  "atk-s0201a:623_0": "Tathārūpāsūti tathāvidhāsu. Ārāmacetiyānīti pupphārāmaphalārāmādayo ārāmā eva ārāmacetiyāni.",
  "atk-s0201a:623_1": "Cittīkataṭṭhena hi cetiyānīti vuccanti, pūjanīyaṭṭhenāti vuttaṃ hoti. Vanacetiyānīti",
  "atk-s0201a:623_2": "baliharaṇavanasaṇḍasubhagavanadevasālavanādīni vanāniyeva vanacetiyāni. Rukkhacetiyānīti",
  "atk-s0201a:623_3": "gāmanigamādidvāresu pūjanīyarukkhāyeva rukkhacetiyāni. Lokiyā hi dibbādhivatthāti",
  "atk-s0201a:623_4": "vā maññamānā tesuyeva vā dibbasaññino hutvā ārāmavanarukkhe cittīkaronti, pūjenti,",
  "atk-s0201a:623_5": "tena te sabbepi cetiyānīti vuccanti. Bhiṃsanakānīti bhayajanakāni, passatopi suṇatopi",
  "atk-s0201a:623_6": "bhayaṃ janenti. Salomahaṃsānīti saheva lomahaṃsena vattanti, pavisamānasseva lomahaṃsajananato.",
  "atk-s0201a:623_7": "Appeva nāma passeyyanti api nāma taṃ bhayabheravaṃ passeyyameva. Aparena samayenāti,",
  "atk-s0201a:623_8": "“etadahosi yaṃnūnāha”nti evaṃ cintitakālato paṭṭhāya aññena kālena.",
  "atk-s0201a:624_0": "Tattha ca me brāhmaṇa viharatoti tathārūpesu senāsanesu yaṃ yaṃ manussānaṃ āyācanaupahārakaraṇārahaṃ",
  "atk-s0201a:624_1": "yakkhaṭṭhānaṃ pupphadhūpamaṃsaruhiravasāmedapihakapapphāsasurāmerayādīhi okiṇṇakilinnadharaṇitalaṃ",
  "atk-s0201a:624_2": "ekanipātaṃ viya yakkharakkhasapisācānaṃ, yaṃ divāpi passantānaṃ hadayaṃ maññe phalati,",
  "atk-s0201a:624_3": "taṃ ṭhānaṃ sandhāyāha “tattha ca me, brāhmaṇa, viharato”ti. Mago vā āgacchatīti siṅgāni",
  "atk-s0201a:624_4": "vā khurāni vā koṭṭento gokaṇṇakhaggadīpivarāhādibhedo mago vā āgacchati, sabbacatuppadānañhi",
  "atk-s0201a:624_5": "idha magoti nāmaṃ. Katthaci pana kāḷasiṅgālopi vuccati. Yathāha –",
  "atk-s0201a:625": "“Usabhasseva te khandho, sīhasseva vijambhitaṃ;",
  "atk-s0201a:626": "Magarāja namo tyatthu, api kiñci labhāmase”ti. ;",
  "atk-s0201a:627_0": "Moro vā kaṭṭhaṃ pātetīti moro vā sukkhakaṭṭhaṃ rukkhato cāletvā pāteti. Moraggahaṇena",
  "atk-s0201a:627_1": "ca idha sabbapakkhiggahaṇaṃ adhippetaṃ, tena yo koci pakkhīti vuttaṃ hoti. Atha vā",
  "atk-s0201a:627_2": "moro vāti vā saddena añño vā koci pakkhīti. Esa nayo purime magaggahaṇepi. Vāto vā",
  "atk-s0201a:627_3": "paṇṇakasaṭaṃ eretīti vāto vā paṇṇakacavaraṃ ghaṭṭeti. Etaṃ nūna taṃ bhayabheravaṃ",
  "atk-s0201a:627_4": "āgacchatīti yametaṃ āgacchati, taṃ bhayabheravaṃ nūnāti. Ito pabhuti ca ārammaṇameva",
  "atk-s0201a:627_5": "bhayabheravanti veditabbaṃ. Parittassa ca adhimattassa ca bhayassa ārammaṇattā sukhārammaṇaṃ",
  "atk-s0201a:627_6": "rūpaṃ sukhamiva. Kiṃ nu kho ahaṃ aññadatthu bhayapaṭikaṅkhī viharāmīti ahaṃ kho kiṃ",
  "atk-s0201a:627_7": "kāraṇaṃ ekaṃseneva bhayaṃ ākaṅkhamāno icchamāno hutvā viharāmi.",
  "atk-s0201a:628_0": "Yathābhūtaṃ yathābhūtassāti yena yena iriyāpathena bhūtassa bhavitassa sato vattamānassa",
  "atk-s0201a:628_1": "samaṅgībhūtassa vā. Meti mama santike. Tathābhūtaṃ tathābhūto vāti tena teneva iriyāpathena",
  "atk-s0201a:628_2": "bhūto bhavito santo vattamāno samaṅgībhūto vāti attho. So kho ahaṃ…pe… paṭivinemīti",
  "atk-s0201a:628_3": "bodhisattassa kira caṅkamantassa tasmiṃ magasiṅgakhurasaddādibhede bhayabheravārammaṇe",
  "atk-s0201a:628_4": "āgate neva mahāsatto tiṭṭhati, na nisīdati na sayati, atha kho caṅkamantova parivīmaṃsanto",
  "atk-s0201a:628_5": "parivicinanto bhayabheravaṃ na passati, magasiṅgakhurasaddādimattameva cetaṃ hoti,",
  "atk-s0201a:628_6": "so taṃ ñatvā idaṃ nāmetaṃ, na bhayabheravanti tato tiṭṭhati vā nisīdati vā sayati",
  "atk-s0201a:628_7": "vā. Etamatthaṃ dassento “so kho aha”ntiādimāha. Esa nayo sabbapeyyālesu. Ito parañca",
  "atk-s0201a:628_8": "iriyāpathapaṭipāṭiyā avatvā āsannapaṭipāṭiyā iriyāpathā vuttāti veditabbā, caṅkamantassa",
  "atk-s0201a:628_9": "hi bhayabherave āgate na ṭhito na nisinno na nipanno ṭhitassāpi āgate na caṅkamīti",
  "atk-s0201a:628_10": "evaṃ tassa āsannapaṭipāṭiyā vuttāti.",
  "atk-s0201a:629": "Bhayabheravasenāsanādivaṇṇanā niṭṭhitā.",
  "atk-s0201a:630": "Asammohavihāravaṇṇanā",
  "atk-s0201a:631": "50. Evaṃ bhiṃsanakesupi ṭhānesu attano bhayabheravābhāvaṃ dassetvā idāni jhāyīnaṃ sammohaṭṭhānesu attano asammohavihāraṃ dassetuṃ santi kho pana, brāhmaṇātiādimāha.",
  "atk-s0201a:632_0": "Tattha santīti atthi saṃvijjanti upalabbhanti. Rattiṃyeva samānanti rattiṃyeva santaṃ,",
  "atk-s0201a:632_1": "divāti sañjānantīti “divaso aya”nti sañjānanti. Divāyeva samānanti divasaṃyeva santaṃ.",
  "atk-s0201a:632_2": "Rattīti sañjānantīti “ratti aya”nti sañjānanti. Kasmā panete evaṃsaññino hontīti.",
  "atk-s0201a:632_3": "Vuṭṭhānakosallābhāvato vā sakuṇarutato vā. Kathaṃ? Idhekacco odātakasiṇalābhī divā",
  "atk-s0201a:632_4": "parikammaṃ katvā divā samāpanno divāyeva vuṭṭhahāmīti manasikāraṃ uppādeti, no ca",
  "atk-s0201a:632_5": "kho addhānaparicchede kusalo hoti. So divasaṃ atikkamitvā rattibhāge vuṭṭhāti. Odātakasiṇapharaṇavasena",
  "atk-s0201a:632_6": "cassa visadaṃ hoti vibhūtaṃ suvibhūtaṃ. So, divā vuṭṭhahāmīti uppāditamanasikāratāya",
  "atk-s0201a:632_7": "odātakasiṇapharaṇavisadavibhūtatāya ca rattiṃyeva samānaṃ divāti sañjānāti. Idha",
  "atk-s0201a:632_8": "panekacco nīlakasiṇalābhī rattiṃ parikammaṃ katvā rattiṃ samāpanno rattiṃyeva vuṭṭhahāmīti",
  "atk-s0201a:632_9": "manasikāraṃ uppādeti, no ca kho addhānaparicchede kusalo hoti. So rattiṃ atikkamitvā",
  "atk-s0201a:632_10": "divasabhāge vuṭṭhāti. Nīlakasiṇapharaṇavasena cassa avisadaṃ hoti avibhūtaṃ. So rattiṃ",
  "atk-s0201a:632_11": "vuṭṭhahāmīti uppāditamanasikāratāya nīlakasiṇapharaṇāvisadāvibhūtatāya ca divāyeva",
  "atk-s0201a:632_12": "samānaṃ rattīti sañjānāti. Evaṃ tāva vuṭṭhānakosallābhāvato evaṃsaññino honti.",
  "atk-s0201a:633_0": "Sakuṇarutato pana idhekacco antosenāsane nisinno hoti. Atha divā ravanakasakuṇā kākādayo",
  "atk-s0201a:633_1": "candālokena divāti maññamānā rattiṃ ravanti, aññehi vā kāraṇehi. So tesaṃ saddaṃ",
  "atk-s0201a:633_2": "sutvā rattiṃyeva samānaṃ divāti sañjānāti. Idha panekacco pabbatantare gambhīrāya",
  "atk-s0201a:633_3": "ghanavanappaṭicchannāya giriguhāya sattāhavaddalikāya vattamānāya antarahitasūriyāloke",
  "atk-s0201a:633_4": "kāle nisinno hoti. Atha rattiṃ ravanakasakuṇā ulūkādayo majjhanhikasamayepi tattha",
  "atk-s0201a:633_5": "tattha samandhakāre nilīnā rattisaññāya vā aññehi vā kāraṇehi ravanti. So tesaṃ saddaṃ",
  "atk-s0201a:633_6": "sutvā divāyeva samānaṃ rattīti sañjānāti. Evaṃ sakuṇarutato evaṃsaññino hontīti.",
  "atk-s0201a:633_7": "Idamahanti idaṃ ahaṃ evaṃ sañjānanaṃ. Sammohavihārasmiṃ vadāmīti sammohavihārapariyāpannaṃ",
  "atk-s0201a:633_8": "antogadhaṃ, sammohavihārānaṃ aññataraṃ vadāmīti vuttaṃ hoti.",
  "atk-s0201a:634_0": "Ahaṃ kho pana brāhmaṇa…pe… sañjānāmīti pākaṭo bodhisattassa rattindivaparicchedo",
  "atk-s0201a:634_1": "sattāhavaddalepi candimasūriyesu adissamānesupi jānātiyeva “ettakaṃ purebhattakālo",
  "atk-s0201a:634_2": "gato, ettakaṃ pacchābhattakālo, ettakaṃ paṭhamayāmo, ettakaṃ majjhimayāmo, ettakaṃ",
  "atk-s0201a:634_3": "pacchimayāmo”ti, tasmā evamāha. Anacchariyañcetaṃ yaṃ pūritapāramī bodhisatto evaṃ",
  "atk-s0201a:634_4": "jānāti. Padesañāṇe ṭhitānaṃ sāvakānampi hi rattindivaparicchedo pākaṭo hoti.",
  "atk-s0201a:635_0": "Kalyāṇiyamahāvihāre kira godattatthero dvaṅgulakāle bhattaṃ gahetvā aṅgulakāle bhuñjati.",
  "atk-s0201a:635_1": "Sūriye adissamānepi pātoyeva senāsanaṃ pavisitvā tāya velāya nikkhamati. Ekadivasaṃ",
  "atk-s0201a:635_2": "ārāmikā “sve therassa nikkhamanakāle passāmā”ti bhattaṃ sampādetvā kālatthambhamūle",
  "atk-s0201a:635_3": "nisīdiṃsu. Thero dvaṅgulakāleyeva nikkhamati. Tato pabhuti kira sūriye adissamānepi",
  "atk-s0201a:635_4": "therassa nikkhamanasaññāya eva bheriṃ ākoṭenti.",
  "atk-s0201a:636_0": "Ajagaravihārepi kāḷadevatthero antovasse yāmagaṇḍikaṃ paharati, āciṇṇametaṃ therassa.",
  "atk-s0201a:636_1": "Na ca yāmayantanāḷikaṃ payojeti, aññe bhikkhū payojenti. Atha nikkhante paṭhame yāme",
  "atk-s0201a:636_2": "there muggaraṃ gahetvā ṭhitamatteyeva ekaṃ dve vāre paharanteyeva vā yāmayantaṃ patati,",
  "atk-s0201a:636_3": "evaṃ tīsu yāmesu samaṇadhammaṃ katvā thero pātoyeva gāmaṃ pavisitvā piṇḍapātaṃ ādāya",
  "atk-s0201a:636_4": "vihāraṃ āgantvā bhojanavelāya pattaṃ gahetvā divā vihāraṭṭhānaṃ gantvā samaṇadhammaṃ",
  "atk-s0201a:636_5": "karoti. Bhikkhū kālatthambhaṃ disvā therassa adisvā āgamanatthāya pesenti. So bhikkhu",
  "atk-s0201a:636_6": "theraṃ divā vihāraṭṭhānā nikkhamantameva vā antarāmagge vā passati. Evaṃ padesañāṇe",
  "atk-s0201a:636_7": "ṭhitānaṃ sāvakānampi rattindivaparicchedo pākaṭo hoti, kimaṅgaṃ pana bodhisattānanti.",
  "atk-s0201a:637_0": "Yaṃ kho taṃ brāhmaṇa…pe… vadeyyāti ettha pana “yaṃ kho taṃ, brāhmaṇa, asammohadhammo",
  "atk-s0201a:637_1": "satto loke uppanno…pe… sukhāya devamanussāna”nti vacanaṃ vadamāno koci sammā vadeyya,",
  "atk-s0201a:637_2": "sammā vadamāno siyā, na vitathavādī assa. Mameva taṃ vacanaṃ vadamāno sammā vadeyya,",
  "atk-s0201a:637_3": "sammā vadamāno siyā, na vitathavādī assāti evaṃ padasambandho veditabbo.",
  "atk-s0201a:638_0": "Tattha asammohadhammoti asammohasabhāvo. Loketi manussaloke. Bahujanahitāyāti bahujanassa",
  "atk-s0201a:638_1": "hitatthāya, paññāsampattiyā diṭṭhadhammikasamparāyikahitūpadesakoti. Bahujanasukhāyāti",
  "atk-s0201a:638_2": "bahujanassa sukhatthāya, cāgasampattiyā upakaraṇasukhassa dāyakoti. Lokānukampāyāti",
  "atk-s0201a:638_3": "lokassa anukampatthāya, mettākaruṇāsampattiyā mātāpitaro viya lokassa rakkhitā gopayitāti.",
  "atk-s0201a:638_4": "Atthāya hitāya sukhāya devamanussānanti idha devamanussaggahaṇena ca bhabbapuggalaveneyyasatteyeva",
  "atk-s0201a:638_5": "gahetvā tesaṃ nibbānamaggaphalādhigamāya attano uppattiṃ dassetīti veditabbo. Atthāyāti",
  "atk-s0201a:638_6": "hi vutte paramatthatthāya nibbānāyāti vuttaṃ hoti. Hitāyāti vutte taṃ sampāpakamaggatthāyāti",
  "atk-s0201a:638_7": "vuttaṃ hoti, nibbānasampāpakamaggato hi uttari hitaṃ nāma natthi. Sukhāyāti vutte",
  "atk-s0201a:638_8": "phalasamāpattisukhatthāyāti vuttaṃ hoti, tato uttari sukhābhāvato. Vuttañcetaṃ “ayaṃ",
  "atk-s0201a:638_9": "samādhi paccuppannasukho ceva āyatiñca sukhavipāko”ti.",
  "atk-s0201a:639": "Asammohavihāravaṇṇanā niṭṭhitā.",
  "atk-s0201a:640": "Pubbabhāgapaṭipadādivaṇṇanā",
  "atk-s0201a:641_0": "51. Evaṃ bhagavā buddhaguṇapaṭilābhāvasānaṃ attano asammohavihāraṃ brāhmaṇassa dassetvā",
  "atk-s0201a:641_1": "idāni yāya paṭipadāya taṃ koṭippattaṃ asammohavihāraṃ adhigato, taṃ pubbabhāgato",
  "atk-s0201a:641_2": "pabhuti dassetuṃ āraddhaṃ kho pana me brāhmaṇātiādimāha.",
  "atk-s0201a:642_0": "Keci panāhu “imaṃ asammohavihāraṃ sutvā brāhmaṇassa cittamevaṃ uppannaṃ ‘kāya nu",
  "atk-s0201a:642_1": "kho paṭipadāya imaṃ patto’ti, tassa cittamaññāya imāyāhaṃ paṭipadāya imaṃ uttamaṃ",
  "atk-s0201a:642_2": "asammohavihāraṃ pattoti dassento evamāhā”ti.",
  "atk-s0201a:643_0": "Tattha āraddhaṃ kho pana me, brāhmaṇa, vīriyaṃ ahosīti, brāhmaṇa, na mayā ayaṃ uttamo",
  "atk-s0201a:643_1": "asammohavihāro kusītena muṭṭhassatinā sāraddhakāyena vikkhittacittena vā adhigato,",
  "atk-s0201a:643_2": "apica kho tadadhigamāya āraddhaṃ kho pana me vīriyaṃ ahosi, bodhimaṇḍe nisinnena",
  "atk-s0201a:643_3": "mayā caturaṅgavīriyaṃ āraddhaṃ ahosi, paggahitaṃ asithilappavattitanti vuttaṃ hoti.",
  "atk-s0201a:643_4": "Āraddhattāyeva ca metaṃ asallīnaṃ ahosi.",
  "atk-s0201a:644_0": "Upaṭṭhitā sati asammuṭṭhāti na kevalañca vīriyameva, satipi me ārammaṇābhimukhībhāvena",
  "atk-s0201a:644_1": "upaṭṭhitā ahosi. Upaṭṭhitattāyeva ca asammuṭṭhā. Passaddho kāyoti kāyacittappassaddhisambhavena",
  "atk-s0201a:644_2": "kāyopi me passaddho ahosi. Tattha yasmā nāmakāye passaddhe rūpakāyopi passaddhoyeva",
  "atk-s0201a:644_3": "hoti, tasmā nāmakāyo rūpakāyoti avisesetvāva passaddho kāyoti vuttaṃ. Asāraddhoti",
  "atk-s0201a:644_4": "so ca kho passaddhattāyeva asāraddho, vigatadarathoti vuttaṃ hoti. Samāhitaṃ cittaṃ",
  "atk-s0201a:644_5": "ekagganti cittampi me sammā āhitaṃ suṭṭhu ṭhapitaṃ appitaṃ viya ahosi. Samāhitattā",
  "atk-s0201a:644_6": "eva ca ekaggaṃ acalaṃ nipphandananti, ettāvatā jhānassa pubbabhāgapaṭipadā kathitā hoti.",
  "atk-s0201a:645_0": "Idāni imāya paṭipadāya adhigataṃ paṭhamajjhānaṃ ādiṃ katvā vijjāttayapariyosānaṃ",
  "atk-s0201a:645_1": "visesaṃ dassento so kho ahantiādimāha. Tattha vivicceva kāmehi…pe… catutthajjhānaṃ",
  "atk-s0201a:645_2": "upasampajja vihāsinti ettha tāva yaṃ vattabbaṃ siyā, taṃ sabbaṃ visuddhimagge pathavīkasiṇakathāyaṃ",
  "atk-s0201a:645_3": "vuttaṃ. Kevalañhi tattha “upasampajja viharatī”ti āgataṃ, idha “vihāsi”nti, ayameva",
  "atk-s0201a:645_4": "viseso. Kiṃ katvā pana bhagavā imāni jhānāni upasampajja vihāsīti, kammaṭṭhānaṃ bhāvetvā.",
  "atk-s0201a:645_5": "Kataraṃ? Ānāpānassatikammaṭṭhānaṃ.",
  "atk-s0201a:646_0": "Imāni ca pana cattāri jhānāni kesañci cittekaggatatthāni honti, kesañci vipassanāpādakāni,",
  "atk-s0201a:646_1": "kesañci abhiññāpādakāni, kesañci nirodhapādakāni, kesañci bhavokkamanatthāni. Tattha",
  "atk-s0201a:646_2": "khīṇāsavānaṃ cittekaggatatthāni honti. Te hi samāpajjitvā ekaggacittā sukhaṃ divasaṃ",
  "atk-s0201a:646_3": "viharissāmāti iccevaṃ kasiṇaparikammaṃ katvā aṭṭha samāpattiyo nibbattenti. Sekkhaputhujjanānaṃ",
  "atk-s0201a:646_4": "samāpattito vuṭṭhāya samāhitena cittena vipassissāmāti nibbattentānaṃ vipassanāpādakāni",
  "atk-s0201a:646_5": "honti. Ye pana aṭṭha samāpattiyo nibbattetvā abhiññāpādakajjhānaṃ samāpajjitvā samāpattito",
  "atk-s0201a:646_6": "vuṭṭhāya “ekopi hutvā bahudhā hotī”ti vuttanayā abhiññāyo patthentā nibbattenti,",
  "atk-s0201a:646_7": "tesaṃ abhiññāpādakāni honti. Ye pana aṭṭha samāpattiyo nibbattetvā nirodhasamāpattiṃ",
  "atk-s0201a:646_8": "samāpajjitvā sattāhaṃ acittā hutvā diṭṭheva dhamme nirodhaṃ nibbānaṃ patvā sukhaṃ",
  "atk-s0201a:646_9": "viharissāmāti nibbattenti, tesaṃ nirodhapādakāni honti. Ye pana aṭṭha samāpattiyo",
  "atk-s0201a:646_10": "nibbattetvā aparihīnajjhānā brahmaloke uppajjissāmāti nibbattenti, tesaṃ bhavokkamanatthāni honti.",
  "atk-s0201a:647_0": "Bhagavatā panidaṃ catutthajjhānaṃ bodhirukkhamūle nibbattitaṃ, taṃ tassa vipassanāpādakañceva",
  "atk-s0201a:647_1": "ahosi abhiññāpādakañca sabbakiccasādhakañca, sabbalokiyalokuttaraguṇadāyakanti veditabbaṃ.",
  "atk-s0201a:648": "Pubbabhāgapaṭipadādivaṇṇanā niṭṭhitā.",
  "atk-s0201a:649": "Pubbenivāsakathāvaṇṇanā",
  "atk-s0201a:650_0": "52. Yesañca guṇānaṃ dāyakaṃ ahosi, tesaṃ ekadesaṃ dassento so evaṃ samāhite cittetiādimāha.",
  "atk-s0201a:650_1": "Tattha dvinnaṃ vijjānaṃ anupadavaṇṇanā ceva bhāvanānayo ca visuddhimagge vitthārito.",
  "atk-s0201a:650_2": "Kevalañhi tattha “so evaṃ samāhite citte…pe… abhininnāmetī”ti vuttaṃ, idha “abhininnāmesi”nti.",
  "atk-s0201a:650_3": "Ayaṃ kho me brāhmaṇāti ayañca appanāvāro tattha anāgatoti ayameva viseso. Tattha",
  "atk-s0201a:650_4": "soti so ahaṃ. Abhininnāmesinti abhinīhariṃ. Abhininnāmesinti ca vacanato soti ettha",
  "atk-s0201a:650_5": "so ahanti evamattho veditabbo.",
  "atk-s0201a:651_0": "Yasmā cidaṃ bhagavato vasena pubbenivāsānussatiñāṇaṃ āgataṃ, tasmā “so tato cuto",
  "atk-s0201a:651_1": "idhūpapanno”ti ettha evaṃ yojanā veditabbā. Ettha hi so tato cutoti paṭinivattantassa",
  "atk-s0201a:651_2": "paccavekkhaṇaṃ. Tasmā idhūpapannoti imissā idhūpapattiyā anantaraṃ. Amutra udapādinti",
  "atk-s0201a:651_3": "tusitabhavanaṃ sandhāyāhāti veditabbo. Tatrāpāsiṃ evaṃnāmoti tatrāpi tusitabhavane",
  "atk-s0201a:651_4": "setaketu nāma devaputto ahosiṃ. Evaṃgottoti tāhi devatāhi saddhiṃ ekagotto. Evaṃvaṇṇoti",
  "atk-s0201a:651_5": "suvaṇṇavaṇṇo. Evamāhāroti dibbasudhāhāro. Evaṃsukhadukkhappaṭisaṃvedīti evaṃ dibbasukhapaṭisaṃvedī.",
  "atk-s0201a:651_6": "Dukkhaṃ pana saṅkhāradukkhamattameva. Evamāyupariyantoti evaṃ sattapaññāsavassakoṭisaṭṭhivassasatasahassāyupariyanto.",
  "atk-s0201a:651_7": "So tato cutoti so ahaṃ tato tusitabhavanato cuto. Idhūpapannoti idha mahāmāyāya deviyā kucchimhi nibbatto.",
  "atk-s0201a:652_0": "Ayaṃ kho me brāhmaṇātiādīsu meti mayā. Vijjāti viditakaraṇaṭṭhena vijjā. Kiṃ viditaṃ",
  "atk-s0201a:652_1": "karoti? Pubbenivāsaṃ. Avijjāti tasseva pubbenivāsassa aviditakaraṇaṭṭhena tappaṭicchādako",
  "atk-s0201a:652_2": "moho vuccati. Tamoti sveva moho paṭicchādakaṭṭhena “tamo”ti vuccati. Ālokoti sāyeva",
  "atk-s0201a:652_3": "vijjā obhāsakaraṇaṭṭhena “āloko”ti vuccati. Ettha ca vijjā adhigatāti ayaṃ attho,",
  "atk-s0201a:652_4": "sesaṃ pasaṃsāvacanaṃ. Yojanā panettha ayaṃ kho me vijjā adhigatā, tassa me adhigatavijjassa",
  "atk-s0201a:652_5": "avijjā vihatā, vinaṭṭhāti attho. Kasmā? Yasmā vijjā uppannā. Esa nayo itarasmimpi padadvaye.",
  "atk-s0201a:653_0": "Yathā tanti ettha yathāti opamme. Tanti nipāto. Satiyā avippavāsena appamattassa.",
  "atk-s0201a:653_1": "Vīriyātāpena ātāpino. Kāye ca jīvite ca anapekkhatāya pahitattassa, pesitattassāti",
  "atk-s0201a:653_2": "attho. Idaṃ vuttaṃ hoti “yathā appamattassa ātāpino pahitattassa viharato avijjā",
  "atk-s0201a:653_3": "vihaññeyya, vijjā uppajjeyya. Tamo vihaññeyya, āloko uppajjeyya. Evameva mama avijjā",
  "atk-s0201a:653_4": "vihatā, vijjā uppannā. Tamo vihato, āloko uppanno. Etassa me padhānānuyogassa anurūpameva phalaṃ laddha”nti.",
  "atk-s0201a:654": "Pubbenivāsakathāvaṇṇanā niṭṭhitā.",
  "atk-s0201a:655": "Dibbacakkhuñāṇakathāvaṇṇanā",
  "atk-s0201a:656": "53. Cutūpapātakathāyaṃ yasmā idha bhagavato vasena pāḷi āgatā, tasmā “passāmi pajānāmī”ti vuttaṃ, ayaṃ viseso. Sesaṃ visuddhimagge vuttasadisameva.",
  "atk-s0201a:657_0": "Ettha pana vijjāti dibbacakkhuñāṇavijjā. Avijjāti sattānaṃ cutipaṭisandhipaṭicchādikā",
  "atk-s0201a:657_1": "avijjā. Sesaṃ vuttanayamevāti. Yasmā ca pūritapāramīnaṃ mahāsattānaṃ parikammakiccaṃ",
  "atk-s0201a:657_2": "nāma natthi. Te hi citte abhininnāmitamatteyeva anekavihitaṃ pubbenivāsaṃ anussaranti,",
  "atk-s0201a:657_3": "dibbena cakkhunā satte passanti. Tasmā yo tattha parikammaṃ ādiṃ katvā bhāvanānayo",
  "atk-s0201a:657_4": "vutto, na tena idha atthoti.",
  "atk-s0201a:658": "Dibbacakkhuñāṇakathāvaṇṇanā niṭṭhitā.",
  "atk-s0201a:659": "Āsavakkhayañāṇakathāvaṇṇanā",
  "atk-s0201a:660_0": "54. Tatiyavijjāya so evaṃ samāhite citteti vipassanāpādakaṃ catutthajjhānacittaṃ",
  "atk-s0201a:660_1": "veditabbaṃ. Āsavānaṃ khayañāṇāyāti arahattamaggañāṇatthāya. Arahattamaggo hi āsavavināsanato",
  "atk-s0201a:660_2": "āsavānaṃ khayoti vuccati, tatra cetaṃ ñāṇaṃ, tappariyāpannattāti. Cittaṃ abhininnāmesinti",
  "atk-s0201a:660_3": "vipassanācittaṃ abhinīhariṃ. So idaṃ dukkhanti evamādīsu “ettakaṃ dukkhaṃ, na ito",
  "atk-s0201a:660_4": "bhiyyo”ti sabbampi dukkhasaccaṃ sarasalakkhaṇapaṭivedhena yathābhūtaṃ abbhaññāsiṃ",
  "atk-s0201a:660_5": "jāniṃ paṭivijjhiṃ. Tassa ca dukkhassa nibbattikaṃ taṇhaṃ ayaṃ dukkhasamudayoti. Tadubhayampi",
  "atk-s0201a:660_6": "yaṃ ṭhānaṃ patvā nirujjhati, taṃ tesaṃ appavattiṃ nibbānaṃ ayaṃ dukkhanirodhoti.",
  "atk-s0201a:660_7": "Tassa sampāpakaṃ ariyamaggaṃ ayaṃ dukkhanirodhagāminī paṭipadāti sarasalakkhaṇapaṭivedhena",
  "atk-s0201a:660_8": "yathābhūtaṃ abbhaññāsiṃ jāniṃ paṭivijjhinti evamattho veditabbo.",
  "atk-s0201a:661_0": "Evaṃ sarūpato saccāni dassetvā idāni kilesavasena pariyāyato dassento ime āsavātiādimāha.",
  "atk-s0201a:661_1": "Tassa me evaṃ jānato evaṃ passatoti tassa mayhaṃ evaṃ jānantassa evaṃ passantassa.",
  "atk-s0201a:661_2": "Saha vipassanāya koṭippattaṃ maggaṃ katheti. Kāmāsavāti kāmāsavato. Vimuccitthāti",
  "atk-s0201a:661_3": "iminā phalakkhaṇaṃ dasseti, maggakkhaṇe hi cittaṃ vimuccati, phalakkhaṇe vimuttaṃ",
  "atk-s0201a:661_4": "hoti. Vimuttasmiṃ vimuttamiti ñāṇanti iminā paccavekkhaṇañāṇaṃ dasseti. Khīṇā jātītiādīhi",
  "atk-s0201a:661_5": "tassa bhūmiṃ, tena hi ñāṇena bhagavā paccavekkhanto “khīṇā jātī”tiādīni abbhaññāsi.",
  "atk-s0201a:661_6": "Katamā pana bhagavato jāti khīṇā, kathañca naṃ abbhaññāsīti? Na tāvassa atītā jāti",
  "atk-s0201a:661_7": "khīṇā, pubbeva khīṇattā, na anāgatā, anāgate vāyāmābhāvato, na paccuppannā, vijjamānattā.",
  "atk-s0201a:661_8": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhabhedā",
  "atk-s0201a:661_9": "jāti, sā maggassa bhāvitattā anuppādadhammataṃ āpajjanena khīṇā, taṃ so maggabhāvanāya",
  "atk-s0201a:661_10": "pahīnakilese paccavekkhitvā “kilesābhāve vijjamānampi kammaṃ āyatiṃ appaṭisandhikaṃ",
  "atk-s0201a:661_11": "hotī”ti jānanto abbhaññāsi.",
  "atk-s0201a:662_0": "Vusitanti vutthaṃ parivutthaṃ, kataṃ caritaṃ niṭṭhitanti attho. Brahmacariyanti maggabrahmacariyaṃ,",
  "atk-s0201a:662_1": "puthujjanakalyāṇakena hi saddhiṃ sattasekkhā brahmacariyavāsaṃ vasanti nāma, khīṇāsavo",
  "atk-s0201a:662_2": "vutthavāso. Tasmā bhagavā attano brahmacariyavāsaṃ paccavekkhanto “vusitaṃ brahmacariya”nti",
  "atk-s0201a:662_3": "abbhaññāsi. Kataṃ karaṇīyanti catūsu saccesu catūhi maggehi pariññāpahānasacchikiriyābhāvanāvasena",
  "atk-s0201a:662_4": "soḷasavidhampi kiccaṃ niṭṭhāpitanti attho. Puthujjanakalyāṇakādayo hi taṃ kiccaṃ",
  "atk-s0201a:662_5": "karonti, khīṇāsavo katakaraṇīyo. Tasmā bhagavā attano karaṇīyaṃ paccavekkhanto “kataṃ",
  "atk-s0201a:662_6": "karaṇīya”nti abbhaññāsi.",
  "atk-s0201a:663_0": "Nāparaṃ itthattāyāti idāni puna itthabhāvāya evaṃsoḷasakiccabhāvāya, kilesakkhayāya",
  "atk-s0201a:663_1": "vā maggabhāvanākiccaṃ me natthīti abbhaññāsi. Atha vā itthattāyāti itthabhāvato imasmā",
  "atk-s0201a:663_2": "evaṃpakārā idāni vattamānakkhandhasantānā aparaṃ khandhasantānaṃ mayhaṃ natthi. Ime",
  "atk-s0201a:663_3": "pana pañcakkhandhā pariññātā tiṭṭhanti chinnamūlakā rukkhā viya. Te carimakaviññāṇanirodhena",
  "atk-s0201a:663_4": "anupādāno viya jātavedo nibbāyissantīti abbhaññāsi.",
  "atk-s0201a:664_0": "Idāni evaṃ paccavekkhaṇañāṇapariggahitaṃ āsavānaṃ khayañāṇādhigamaṃ brāhmaṇassa dassento,",
  "atk-s0201a:664_1": "ayaṃ kho me brāhmaṇātiādimāha. Tattha vijjāti arahattamaggañāṇavijjā. Avijjāti catusaccapaṭicchādikā",
  "atk-s0201a:664_2": "avijjā. Sesaṃ vuttanayameva. Ettāvatā ca pubbenivāsañāṇena atītaṃsañāṇaṃ, dibbacakkhunā",
  "atk-s0201a:664_3": "paccuppannānāgataṃsañāṇaṃ, āsavakkhayena sakalalokiyalokuttaraguṇanti evaṃ tīhi vijjāhi",
  "atk-s0201a:664_4": "sabbepi sabbaññuguṇe saṅgahetvā pakāsento attano asammohavihāraṃ brāhmaṇassa dassesi.",
  "atk-s0201a:665": "Āsavakkhayañāṇakathāvaṇṇanā niṭṭhitā.",
  "atk-s0201a:666": "Araññavāsakāraṇavaṇṇanā",
  "atk-s0201a:667_0": "55. Evaṃ vutte kira brāhmaṇo cintesi – “samaṇo gotamo sabbaññutaṃ paṭijānāti, ajjāpi",
  "atk-s0201a:667_1": "ca araññavāsaṃ na vijahati, atthi nu khvassa aññampi kiñci karaṇīya”nti. Athassa",
  "atk-s0201a:667_2": "bhagavā ajjhāsayaṃ viditvā iminā ajjhāsayānusandhinā, siyā kho pana tetiādimāha.",
  "atk-s0201a:667_3": "Tattha siyā kho pana te, brāhmaṇa, evamassāti, brāhmaṇa, kadāci tuyhaṃ evaṃ bhaveyya.",
  "atk-s0201a:667_4": "Na kho panetaṃ brāhmaṇa evaṃ daṭṭhabbanti etaṃ kho pana, brāhmaṇa, tayā mayhaṃ pantasenāsanapaṭisevanaṃ",
  "atk-s0201a:667_5": "avītarāgāditāyāti evaṃ na daṭṭhabbaṃ. Evaṃ pantasenāsanapaṭisevane akāraṇaṃ paṭikkhipitvā",
  "atk-s0201a:667_6": "kāraṇaṃ dassento dve kho ahantiādimāha. Tattha atthoyeva atthavaso. Tasmā dve kho",
  "atk-s0201a:667_7": "ahaṃ, brāhmaṇa, atthavaseti ahaṃ kho, brāhmaṇa, dve atthe dve kāraṇāni sampassamānoti",
  "atk-s0201a:667_8": "vuttaṃ hoti. Attano ca diṭṭhadhammasukhavihāranti ettha diṭṭhadhammo nāma ayaṃ paccakkho",
  "atk-s0201a:667_9": "attabhāvo. Sukhavihāro nāma catunnampi iriyāpathavihārānaṃ phāsutā, ekakassa hi araññe",
  "atk-s0201a:667_10": "antamaso uccārapassāvakiccaṃ upādāya sabbeva iriyāpathā phāsukā honti, tasmā diṭṭhadhammassa",
  "atk-s0201a:667_11": "sukhavihāranti ayamattho veditabbo. Pacchimañca janataṃ anukampamānoti kathaṃ araññavāsena",
  "atk-s0201a:667_12": "pacchimā janatā anukampitā hoti? Saddhāpabbajitā hi kulaputtā bhagavato araññavāsaṃ",
  "atk-s0201a:667_13": "disvā bhagavāpi nāma araññasenāsanāni na muñcati, yassa nevatthi pariññātabbaṃ na",
  "atk-s0201a:667_14": "pahātabbaṃ na bhāvetabbaṃ na sacchikātabbaṃ, kimaṅgaṃ pana mayanti cintetvā tattha",
  "atk-s0201a:667_15": "vasitabbameva maññissanti. Evaṃ khippameva dukkhassantakarā bhavissanti. Evaṃ pacchimā",
  "atk-s0201a:667_16": "janatā anukampitā hoti. Etamatthaṃ dassento āha “pacchimañca janataṃ anukampamāno”ti.",
  "atk-s0201a:668": "Araññavāsakāraṇavaṇṇanā niṭṭhitā.",
  "atk-s0201a:669": "Desanānumodanāvaṇṇanā",
  "atk-s0201a:670_0": "56. Taṃ sutvā attamano brāhmaṇo anukampitarūpātiādimāha. Tattha anukampitarūpāti",
  "atk-s0201a:670_1": "anukampitajātikā anukampitasabhāvā. Janatāti janasamūho. Yathā taṃ arahatā sammāsambuddhenāti",
  "atk-s0201a:670_2": "yathā arahaṃ sammāsambuddho anukampeyya, tatheva anukampitarūpāti.",
  "atk-s0201a:671_0": "Evañca pana vatvā puna taṃ bhagavato dhammadesanaṃ abbhanumodamāno bhagavantaṃ etadavoca",
  "atk-s0201a:671_1": "abhikkantaṃ, bho gotama, abhikkantaṃ, bho gotamāti. Tatthāyaṃ abhikkantasaddo khayasundarābhirūpaabbhanumodanesu",
  "atk-s0201a:671_2": "dissati. “Abhikkantā, bhante, ratti, nikkhanto paṭhamo yāmo, ciranisinno bhikkhusaṅgho”tiādīsu",
  "atk-s0201a:671_3": "hi khaye dissati. “Ayaṃ imesaṃ catunnaṃ puggalānaṃ abhikkantataro ca paṇītataro cā”tiādīsu sundare.",
  "atk-s0201a:672": "“Ko me vandati pādāni, iddhiyā yasasā jalaṃ;",
  "atk-s0201a:673": "Abhikkantena vaṇṇena, sabbā obhāsayaṃ disā”ti. –",
  "atk-s0201a:674": "Ādīsu abhirūpe. “Abhikkantaṃ, bhante”tiādīsu abbhanumodane. Idhāpi abbhanumodaneyeva. Yasmā ca abbhanumodane, tasmā sādhu sādhu bho, gotamāti vuttaṃ hotīti veditabbaṃ.",
  "atk-s0201a:675": "“Bhaye kodhe pasaṃsāyaṃ, turite kotūhalacchare;",
  "atk-s0201a:676": "Hāse soke pasāde ca, kare āmeḍitaṃ budho”ti. –",
  "atk-s0201a:677": "Iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo. Atha vā abhikkantanti abhikantaṃ. Atiiṭṭhaṃ atimanāpaṃ, atisundaranti vuttaṃ hoti.",
  "atk-s0201a:678_0": "Tattha ekena abhikkantasaddena desanaṃ thometi, ekena attano pasādaṃ. Ayañhettha",
  "atk-s0201a:678_1": "adhippāyo – abhikkantaṃ, bho gotama, yadidaṃ bhoto gotamassa dhammadesanā, abhikkantaṃ",
  "atk-s0201a:678_2": "yadidaṃ bhoto gotamassa dhammadesanaṃ āgamma mama pasādoti. Bhagavatoyeva vā vacanaṃ",
  "atk-s0201a:678_3": "dve dve atthe sandhāya thometi – bhoto gotamassa vacanaṃ abhikkantaṃ dosanāsanato,",
  "atk-s0201a:678_4": "abhikkantaṃ guṇādhigamanato, tathā saddhājananato, paññājananato, sātthato, sabyañjanato,",
  "atk-s0201a:678_5": "uttānapadato, gambhīratthato, kaṇṇasukhato, hadayaṅgamato, anattukkaṃsanato, aparavambhanato,",
  "atk-s0201a:678_6": "karuṇāsītalato, paññāvadātato, āpātharamaṇīyato, vimaddakkhamato, suyyamānasukhato,",
  "atk-s0201a:678_7": "vīmaṃsīyamānahitatoti evamādīhi yojetabbaṃ.",
  "atk-s0201a:679_0": "Tato parampi catūhi upamāhi desanaṃyeva thometi. Tattha nikkujjitanti adhomukhaṭhapitaṃ,",
  "atk-s0201a:679_1": "heṭṭhāmukhajātaṃ vā. Ukkujjeyyāti upari mukhaṃ kareyya. Paṭicchannanti tiṇapaṇṇādicchāditaṃ.",
  "atk-s0201a:679_2": "Vivareyyāti ugghāṭeyya. Mūḷhassāti disāmūḷhassa. Maggaṃ ācikkheyyāti hatthe gahetvā",
  "atk-s0201a:679_3": "“esa maggo”ti vadeyya. Andhakāreti kāḷapakkhacātuddasīaḍḍharattaghanavanasaṇḍameghapaṭalehi",
  "atk-s0201a:679_4": "caturaṅge tame, ayaṃ tāva anuttānapadattho.",
  "atk-s0201a:680_0": "Ayaṃ pana adhippāyayojanā – yathā koci nikkujjitaṃ ukkujjeyya, evaṃ saddhammavimukhaṃ",
  "atk-s0201a:680_1": "asaddhamme patitaṃ maṃ asaddhammā vuṭṭhāpentena, yathā paṭicchannaṃ vivareyya. Evaṃ",
  "atk-s0201a:680_2": "kassapassa bhagavato sāsanantaradhānato pabhuti micchādiṭṭhigahanapaṭicchannaṃ sāsanaṃ",
  "atk-s0201a:680_3": "vivarantena, yathā mūḷhassa maggaṃ ācikkheyya, evaṃ kummaggamicchāmaggappaṭipannassa",
  "atk-s0201a:680_4": "me saggamokkhamaggaṃ ācikkhantena, yathā andhakāre telapajjotaṃ dhāreyya, evaṃ mohandhakāre",
  "atk-s0201a:680_5": "nimuggassa me buddhādiratanarūpāni apassato tappaṭicchādakamohandhakāraviddhaṃsakadesanāpajjotadhāraṇena",
  "atk-s0201a:680_6": "mayhaṃ bhotā gotamena etehi pariyāyehi pakāsitattā anekapariyāyena dhammo pakāsitoti.",
  "atk-s0201a:681": "Desanānumodanāvaṇṇanā niṭṭhitā.",
  "atk-s0201a:682": "Pasannākāravaṇṇanā",
  "atk-s0201a:683_0": "Evaṃ desanaṃ thometvā imāya desanāya ratanattayapasannacitto pasannākāraṃ karonto",
  "atk-s0201a:683_1": "esāhantiādimāha. Tattha esāhanti eso ahaṃ. Bhavantaṃ gotamaṃ saraṇaṃ gacchāmīti bhavaṃ",
  "atk-s0201a:683_2": "me gotamo saraṇaṃ parāyaṇaṃ, aghassa tātā, hitassa ca vidhātāti iminā adhippāyena",
  "atk-s0201a:683_3": "bhavantaṃ gotamaṃ gacchāmi, bhajāmi, sevāmi, payirupāsāmi, evaṃ vā jānāmi, bujjhāmīti.",
  "atk-s0201a:683_4": "Yesañhi dhātūnaṃ gatiattho, buddhipi tesaṃ attho. Tasmā gacchāmīti imassa jānāmi,",
  "atk-s0201a:683_5": "bujjhāmīti ayamattho vutto. Dhammañca bhikkhusaṅghañcāti ettha pana adhigatamagge",
  "atk-s0201a:683_6": "sacchikatanirodhe yathānusiṭṭhaṃ paṭipajjamāne ca apāyesu apatamāne dhāretīti dhammo,",
  "atk-s0201a:683_7": "so atthato ariyamaggo ceva nibbānañca. Vuttañhetaṃ – “yāvatā, bhikkhave, dhammā saṅkhatā,",
  "atk-s0201a:683_8": "ariyo aṭṭhaṅgiko maggo tesaṃ aggamakkhāyatī”ti vitthāro. Na kevalañca ariyamaggo",
  "atk-s0201a:683_9": "ceva nibbānañca, apica kho ariyaphalehi saddhiṃ pariyattidhammopi. Vuttañhetaṃ chattamāṇavakavimāne –",
  "atk-s0201a:684": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-s0201a:685": "Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;",
  "atk-s0201a:686_0": "Ettha rāgavirāgoti maggo kathito. Anejamasokanti phalaṃ. Dhammamasaṅkhatanti nibbānaṃ.",
  "atk-s0201a:686_1": "Appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhāti.",
  "atk-s0201a:686_2": "Diṭṭhisīlasaṅghātena saṃhatoti saṅgho, so atthato aṭṭha ariyapuggalasamūho. Vuttañhetaṃ tasmiṃyeva vimāne.",
  "atk-s0201a:687": "“Yattha ca dinnamahapphalamāhu, catūsu sucīsu purisayugesu;",
  "atk-s0201a:688": "Aṭṭha ca puggala dhammadasā te, saṅghamimaṃ saraṇatthamupehī”ti. ;",
  "atk-s0201a:689": "Bhikkhūnaṃ saṅgho bhikkhusaṅgho. Ettāvatā brāhmaṇo tīṇi saraṇagamanāni paṭivedesi.",
  "atk-s0201a:690": "Pasannākāravaṇṇanā niṭṭhitā.",
  "atk-s0201a:691": "Saraṇagamanakathāvaṇṇanā",
  "atk-s0201a:692_0": "Idāni tesu saraṇagamanesu kosallatthaṃ saraṇaṃ, saraṇagamanaṃ. Yo ca saraṇaṃ gacchati,",
  "atk-s0201a:692_1": "saraṇagamanappabhedo, saraṇagamanassa phalaṃ, saṃkileso, bhedoti ayaṃ vidhi veditabbo.",
  "atk-s0201a:692_2": "Seyyathidaṃ – padatthato tāva hiṃsatīti saraṇaṃ, saraṇagatānaṃ teneva saraṇagamanena",
  "atk-s0201a:692_3": "bhayaṃ santāsaṃ dukkhaṃ duggatiparikilesaṃ hanati vināsetīti attho, ratanattayassevetaṃ adhivacanaṃ.",
  "atk-s0201a:693_0": "Atha vā hite pavattanena ahitā ca nivattanena sattānaṃ bhayaṃ hiṃsati buddho. Bhavakantārā",
  "atk-s0201a:693_1": "uttāraṇena assāsadānena ca dhammo. Appakānampi kārānaṃ vipulaphalapaṭilābhakaraṇena",
  "atk-s0201a:693_2": "saṅgho. Tasmā imināpi pariyāyena ratanattayaṃ saraṇaṃ. Tappasādataggarutāhi vihatakileso",
  "atk-s0201a:693_3": "tapparāyaṇatākārappavatto cittuppādo saraṇagamanaṃ. Taṃsamaṅgisatto saraṇaṃ gacchati,",
  "atk-s0201a:693_4": "vuttappakārena cittuppādena etāni me tīṇi saraṇāni saraṇaṃ, etāni parāyaṇanti evaṃ",
  "atk-s0201a:693_5": "upetīti attho. Evaṃ tāva saraṇaṃ saraṇagamanaṃ yo ca saraṇaṃ gacchatīti idaṃ tayaṃ veditabbaṃ.",
  "atk-s0201a:694_0": "Saraṇagamanappabhede pana duvidhaṃ saraṇagamanaṃ lokuttaraṃ lokiyañca. Tattha lokuttaraṃ",
  "atk-s0201a:694_1": "diṭṭhasaccānaṃ maggakkhaṇe saraṇagamanupakkilesasamucchedena ārammaṇato nibbānārammaṇaṃ",
  "atk-s0201a:694_2": "hutvā kiccato sakalepi ratanattaye ijjhati. Lokiyaṃ puthujjanānaṃ saraṇagamanupakkilesavikkhambhanena",
  "atk-s0201a:694_3": "ārammaṇato buddhādiguṇārammaṇaṃ hutvā ijjhati, taṃ atthato buddhādīsu vatthūsu saddhāpaṭilābho,",
  "atk-s0201a:694_4": "saddhāmūlikā ca sammādiṭṭhi dasasu puññakiriyavatthūsu diṭṭhijukammanti vuccati.",
  "atk-s0201a:695_0": "Tayidaṃ catudhā pavattati attasanniyyātanena tapparāyaṇatāya sissabhāvūpagamanena",
  "atk-s0201a:695_1": "paṇipātenāti. Tattha attasanniyyātanaṃ nāma “ajja ādiṃ katvā ahaṃ attānaṃ buddhassa",
  "atk-s0201a:695_2": "niyyātemi, dhammassa, saṅghassā”ti evaṃ buddhādīnaṃ attapariccajanaṃ. Tapparāyaṇatā",
  "atk-s0201a:695_3": "nāma “ajja ādiṃ katvā ahaṃ buddhaparāyaṇo, dhammaparāyaṇo, saṅghaparāyaṇo iti maṃ",
  "atk-s0201a:695_4": "dhārethā”ti evaṃ tapparāyaṇabhāvo. Sissabhāvūpagamanaṃ nāma “ajja ādiṃ katvā ahaṃ",
  "atk-s0201a:695_5": "buddhassa antevāsiko, dhammassa, saṅghassāti maṃ dhārethā”ti evaṃ sissabhāvūpagamo.",
  "atk-s0201a:695_6": "Paṇipāto nāma “ajja ādiṃ katvā ahaṃ abhivādanapaccuṭṭhānaañjalikammasāmīcikammaṃ",
  "atk-s0201a:695_7": "buddhādīnaṃyeva tiṇṇaṃ vatthūnaṃ karomi, iti maṃ dhārethā”ti evaṃ buddhādīsu paramanipaccakāro.",
  "atk-s0201a:695_8": "Imesañhi catunnaṃ ākārānaṃ aññatarampi karontena gahitaṃyeva hoti saraṇagamanaṃ.",
  "atk-s0201a:696_0": "Apica bhagavato attānaṃ pariccajāmi, dhammassa, saṅghassa attānaṃ pariccajāmi. Jīvitaṃ",
  "atk-s0201a:696_1": "pariccajāmi, pariccattoyeva me attā, pariccattaṃyeva me jīvitaṃ, jīvitapariyantikaṃ",
  "atk-s0201a:696_2": "buddhaṃ saraṇaṃ gacchāmi, buddho me saraṇaṃ leṇaṃ tāṇanti evampi attasanniyyātanaṃ",
  "atk-s0201a:696_3": "veditabbaṃ. “Satthārañca vatāhaṃ passeyyaṃ bhagavantameva passeyyaṃ, sugatañca vatāhaṃ",
  "atk-s0201a:696_4": "passeyyaṃ bhagavantameva passeyyaṃ, sammāsambuddhañca vatāhaṃ passeyyaṃ bhagavantameva",
  "atk-s0201a:696_5": "passeyya”nti evampi mahākassapassa saraṇagamanaṃ viya sissabhāvūpagamanaṃ daṭṭhabbaṃ.",
  "atk-s0201a:697": "“So ahaṃ vicarissāmi, gāmā gāmaṃ purā puraṃ;",
  "atk-s0201a:698": "Namassamāno sambuddhaṃ, dhammassa ca sudhammata”nti. –",
  "atk-s0201a:699_0": "Evampi āḷavakādīnaṃ saraṇagamanaṃ viya tapparāyaṇatā veditabbā. “Atha kho brahmāyu",
  "atk-s0201a:699_1": "brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā",
  "atk-s0201a:699_2": "bhagavato pādāni mukhena ca paricumbati, pāṇīhi ca parisambāhati, nāmañca sāveti",
  "atk-s0201a:699_3": "brahmāyu ahaṃ, bho gotama, brāhmaṇo, brahmāyu ahaṃ, bho gotama, brāhmaṇo”ti evampi paṇipāto daṭṭhabbo.",
  "atk-s0201a:700_0": "So panesa ñātibhayācariyadakkhiṇeyyavasena catubbidho hoti. Tattha dakkhiṇeyyapaṇipātena",
  "atk-s0201a:700_1": "saraṇagamanaṃ hoti, na itarehi. Seṭṭhavaseneva hi saraṇaṃ gayhati, seṭṭhavasena bhijjati,",
  "atk-s0201a:700_2": "tasmā yo sākiyo vā koliyo vā “buddho amhākaṃ ñātako”ti vandati, aggahitameva hoti",
  "atk-s0201a:700_3": "saraṇaṃ. Yo vā “samaṇo gotamo rājapūjito mahānubhāvo, avandiyamāno anatthampi kareyyā”ti",
  "atk-s0201a:700_4": "bhayena vandati, aggahitameva hoti saraṇaṃ. Yo vā bodhisattakāle bhagavato santike",
  "atk-s0201a:700_5": "kiñci uggahitaṃ saramāno buddhakāle vā –",
  "atk-s0201a:701": "“Ekena bhoge bhuñjeyya, dvīhi kammaṃ payojaye;",
  "atk-s0201a:702": "Catutthañca nidhāpeyya, āpadāsu bhavissatī”ti. –",
  "atk-s0201a:703": "Evarūpaṃ anusāsaniṃ uggahetvā “ācariyo me”ti vandati, aggahitameva hoti saraṇaṃ. Yo pana “ayaṃ loke aggadakkhiṇeyyo”ti vandati, teneva gahitaṃ hoti saraṇaṃ.",
  "atk-s0201a:704_0": "Evaṃ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ",
  "atk-s0201a:704_1": "“ñātako me aya”nti vandato saraṇagamanaṃ na bhijjati, pageva apabbajitaṃ. Tathā rājānaṃ",
  "atk-s0201a:704_2": "bhayavasena vandato, so hi raṭṭhapūjitattā avandiyamāno anatthampi kareyyāti. Tathā",
  "atk-s0201a:704_3": "yaṃkiñci sippaṃ sikkhāpakaṃ titthiyaṃ “ācariyo me aya”nti vandatopi na bhijjatīti",
  "atk-s0201a:704_4": "evaṃ saraṇagamanappabhedo veditabbo.",
  "atk-s0201a:705": "Ettha ca lokuttarassa saraṇagamanassa cattāri sāmaññaphalāni vipākaphalaṃ, sabbadukkhakkhayo ānisaṃsaphalaṃ. Vuttañhetaṃ –",
  "atk-s0201a:706": "“Yo ca buddhañca dhammañca, saṅghañca saraṇaṃ gato;",
  "atk-s0201a:707": "Cattāri ariyasaccāni, sammappaññāya passati.",
  "atk-s0201a:708": "Dukkhaṃ dukkhasamuppādaṃ, dukkhassa ca atikkamaṃ;",
  "atk-s0201a:709": "Ariyañcaṭṭhaṅgikaṃ maggaṃ, dukkhūpasamagāminaṃ.",
  "atk-s0201a:710": "Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0201a:711": "Etaṃ saraṇamāgamma, sabbadukkhā pamuccatī”ti. ;",
  "atk-s0201a:712_0": "Apica niccato anupagamanādivasena petassa ānisaṃsaphalaṃ veditabbaṃ. Vuttañhetaṃ,",
  "atk-s0201a:712_1": "“aṭṭhānametaṃ, bhikkhave, anavakāso, yaṃ diṭṭhisampanno puggalo kañci saṅkhāraṃ niccato",
  "atk-s0201a:712_2": "upagaccheyya, sukhato upagaccheyya, kañci dhammaṃ attato upagaccheyya, mātaraṃ jīvitā",
  "atk-s0201a:712_3": "voropeyya, pitaraṃ arahantaṃ jīvitā voropeyya, duṭṭhacitto tathāgatassa lohitaṃ uppādeyya,",
  "atk-s0201a:712_4": "saṅghaṃ bhindeyya, aññaṃ satthāraṃ uddiseyya, netaṃ ṭhānaṃ vijjatī”ti.",
  "atk-s0201a:713": "Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṃ –",
  "atk-s0201a:714": "“Yekeci buddhaṃ saraṇaṃ gatāse,",
  "atk-s0201a:715": "Na te gamissanti apāyabhūmiṃ;",
  "atk-s0201a:716": "Pahāya mānusaṃ dehaṃ,",
  "atk-s0201a:717": "Devakāyaṃ paripūressantī”ti. ;",
  "atk-s0201a:718_0": "Aparampi vuttaṃ “atha kho sakko devānamindo asītiyā devatāsahassehi saddhiṃ yenāyasmā",
  "atk-s0201a:718_1": "mahāmoggallāno, tenupasaṅkami…pe… ekamantaṃ ṭhitaṃ kho sakkaṃ devānamindaṃ āyasmā",
  "atk-s0201a:718_2": "mahāmoggallāno etadavoca ‘sādhu kho devānaminda buddhaṃ saraṇagamanaṃ hoti, buddhaṃ",
  "atk-s0201a:718_3": "saraṇagamanahetu kho devānaminda evamidhekacce sattā kāyassa bhedā paraṃ maraṇā sugatiṃ",
  "atk-s0201a:718_4": "saggaṃ lokaṃ upapajjantī’ti. Te aññe deve dasahi ṭhānehi adhigaṇhanti dibbena āyunā",
  "atk-s0201a:718_5": "dibbena vaṇṇena sukhena yasena ādhipateyyena dibbehi rūpehi saddehi gandhehi rasehi",
  "atk-s0201a:718_6": "phoṭṭhabbehī”ti. Esa nayo dhamme saṅghe ca. Apica velāmasuttādivasenāpi saraṇagamanassa",
  "atk-s0201a:718_7": "phalaviseso veditabbo. Evaṃ saraṇagamanaphalaṃ veditabbaṃ.",
  "atk-s0201a:719_0": "Tattha lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,",
  "atk-s0201a:719_1": "na mahājutikaṃ hoti, na mahāvipphāraṃ. Lokuttarassa natthi saṃkileso. Lokiyassa ca",
  "atk-s0201a:719_2": "saraṇagamanassa duvidho bhedo sāvajjo anavajjo ca. Tattha sāvajjo aññasatthārādīsu",
  "atk-s0201a:719_3": "attasanniyyātanādīhi hoti, so aniṭṭhaphalo. Anavajjo kālaṃ kiriyāya, so avipākattā",
  "atk-s0201a:719_4": "aphalo. Lokuttarassa pana nevatthi bhedo. Bhavantarepi hi ariyasāvako aññasatthāraṃ",
  "atk-s0201a:719_5": "na uddisatīti evaṃ saraṇagamanassa saṃkileso ca bhedo ca veditabboti. Upāsakaṃ maṃ",
  "atk-s0201a:719_6": "bhavaṃ gotamo dhāretūti maṃ bhavaṃ gotamo “upāsako aya”nti evaṃ dhāretu, jānātūti attho.",
  "atk-s0201a:720": "Saraṇagamanakathāvaṇṇanā niṭṭhitā.",
  "atk-s0201a:721": "Upāsakavidhikathāvaṇṇanā",
  "atk-s0201a:722": "Upāsakavidhikosallatthaṃ panettha ko upāsako, kasmā upāsakoti vuccati, kimassa sīlaṃ, ko ājīvo, kā vipatti, kā sampattīti idaṃ pakiṇṇakaṃ veditabbaṃ.",
  "atk-s0201a:723_0": "Tattha ko upāsakoti yo koci tisaraṇagato gahaṭṭho. Vuttañhetaṃ – “yato kho mahānāma",
  "atk-s0201a:723_1": "upāsako buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ gato",
  "atk-s0201a:723_2": "hoti. Ettāvatā kho mahānāma upāsako hotī”ti.",
  "atk-s0201a:724": "Kasmā upāsakoti ratanattayassa upāsanato. So hi buddhaṃ upāsatīti upāsako. Dhammaṃ, saṅghaṃ upāsatīti upāsako.",
  "atk-s0201a:725_0": "Kimassa sīlanti pañca veramaṇiyo. Yathāha “yato kho mahānāma upāsako pāṇātipātā paṭivirato",
  "atk-s0201a:725_1": "hoti adinnādānā, kāmesu micchācārā, musāvādā, surāmerayamajjapamādaṭṭhānā paṭivirato",
  "atk-s0201a:725_2": "hoti. Ettāvatā kho mahānāma upāsako sīlavā hotī”ti.",
  "atk-s0201a:726_0": "Ko ājīvoti pañca micchāvaṇijjā pahāya dhammena samena jīvitakappanaṃ. Vuttañhetaṃ",
  "atk-s0201a:726_1": "“pañcimā, bhikkhave, vaṇijjā upāsakena akaraṇīyā. Katamā pañca? Satthavaṇijjā, sattavaṇijjā,",
  "atk-s0201a:726_2": "maṃsavaṇijjā, majjavaṇijjā, visavaṇijjā. Imā kho, bhikkhave, pañca vaṇijjā upāsakena akaraṇīyā”ti.",
  "atk-s0201a:727_0": "Kā vipattīti yā tasseva sīlassa ca ājīvassa ca vipatti, ayamassa vipatti. Apica yāya",
  "atk-s0201a:727_1": "esa caṇḍālo ceva hoti malañca patikuṭṭho ca. Sāpissa vipattīti veditabbā. Te ca atthato",
  "atk-s0201a:727_2": "assaddhiyādayo pañca dhammā honti. Yathāha “pañcahi, bhikkhave, dhammehi samannāgato",
  "atk-s0201a:727_3": "upāsako upāsakacaṇḍālo ca hoti upāsakamalañca upāsakapatikuṭṭho ca. Katamehi pañcahi?",
  "atk-s0201a:727_4": "Assaddho hoti, dussīlo hoti, kotūhalamaṅgaliko hoti, maṅgalaṃ pacceti no kammaṃ,",
  "atk-s0201a:727_5": "ito ca bahiddhā dakkhiṇeyyaṃ pariyesati tattha ca pubbakāraṃ karotī”ti.",
  "atk-s0201a:728_0": "Kā sampattīti yā cassa sīlasampadā ca ājīvasampadā ca, sā sampatti. Ye cassa ratanabhāvādikarā",
  "atk-s0201a:728_1": "saddhādayo pañca dhammā. Yathāha “pañcahi, bhikkhave, dhammehi samannāgato upāsako",
  "atk-s0201a:728_2": "upāsakaratanañca hoti upāsakapadumañca upāsakapuṇḍarīkañca. Katamehi pañcahi? Saddho",
  "atk-s0201a:728_3": "hoti, sīlavā hoti, na kotūhalamaṅgaliko hoti, kammaṃ pacceti no maṅgalaṃ, na ito",
  "atk-s0201a:728_4": "bahiddhā dakkhiṇeyyaṃ gavesati, idha ca pubbakāraṃ karotī”ti.",
  "atk-s0201a:729_0": "Ajjataggeti ettha ayaṃ aggasaddo ādikoṭikoṭṭhāsaseṭṭhesu dissati. “Ajjatagge, samma",
  "atk-s0201a:729_1": "dovārika, āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati. “Teneva",
  "atk-s0201a:729_2": "aṅgulaggena taṃ aṅgulaggaṃ parāmaseyya, ucchaggaṃ veḷagga”ntiādīsu koṭiyaṃ. “Ambilaggaṃ",
  "atk-s0201a:729_3": "vā madhuraggaṃ vā tittakaggaṃ vā, anujānāmi, bhikkhave, vihāraggena vā pariveṇaggena",
  "atk-s0201a:729_4": "vā bhājetu”ntiādīsu koṭṭhāse. “Yāvatā, bhikkhave, sattā apadā vā…pe… tathāgato tesaṃ",
  "atk-s0201a:729_5": "aggamakkhāyatī”tiādīsu seṭṭhe. Idha panāyaṃ ādimhi daṭṭhabbo. Tasmā ajjataggeti ajjataṃ",
  "atk-s0201a:729_6": "ādiṃ katvā, evamettha attho veditabbo. Ajjatanti ajjabhāvaṃ. Ajjadaggeti vā pāṭho,",
  "atk-s0201a:729_7": "da-kāro padasandhikaro, ajja aggaṃ katvāti attho.",
  "atk-s0201a:730_0": "Pāṇupetanti pāṇehi upetaṃ, yāva me jīvitaṃ pavattati, tāva upetaṃ. Anaññasatthukaṃ",
  "atk-s0201a:730_1": "tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhavaṃ gotamo dhāretu",
  "atk-s0201a:730_2": "jānātu. Ahañhi sacepi me tikhiṇena asinā sīsaṃ chindeyya, neva buddhaṃ “na buddho”ti",
  "atk-s0201a:730_3": "vā dhammaṃ “na dhammo”ti vā, saṅghaṃ “na saṅgho”ti vā vadeyyanti. Evaṃ attasanniyyātanena",
  "atk-s0201a:730_4": "saraṇaṃ gantvā catūhi ca paccayehi pavāretvā uṭṭhāyāsanā bhagavantaṃ abhivādetvā",
  "atk-s0201a:730_5": "tikkhattuṃ padakkhiṇaṃ katvā pakkāmīti.",
  "atk-s0201a:731": "Upāsakavidhikathāvaṇṇanā niṭṭhitā.",
  "atk-s0201a:732": "Papañcasūdaniyā majjhimanikāyaṭṭhakathāya",
  "atk-s0201a:733": "Bhayabheravasuttavaṇṇanā niṭṭhitā.",
  "atk-s0201a:734": "5. Anaṅgaṇasuttavaṇṇanā",
  "atk-s0201a:735_0": "57. Evaṃ me sutaṃ…pe… āyasmā sāriputtoti anaṅgaṇasuttaṃ. Tatrāyaṃ anuttānapadavaṇṇanā",
  "atk-s0201a:735_1": "– yathā cettha, evaṃ sabbasuttesu. Tasmā ito paraṃ ettakampi avatvā apubbapadavaṇṇanaṃyeva karissāma.",
  "atk-s0201a:736_0": "Cattāroti gaṇanaparicchedo. Puggalāti sattā narā posā. Ettāvatā ca puggalavādī mahātheroti",
  "atk-s0201a:736_1": "na gahetabbaṃ, ayañhi āyasmā buddhaputtānaṃ seṭṭho, so buddhassa bhagavato desanaṃ",
  "atk-s0201a:736_2": "avilomentoyeva deseti.",
  "atk-s0201a:737": "Sammutiparamatthadesanākathāvaṇṇanā",
  "atk-s0201a:738_0": "Buddhassa bhagavato duvidhā desanā sammutidesanā, paramatthadesanā cāti. Tattha puggalo",
  "atk-s0201a:738_1": "satto itthī puriso khattiyo brāhmaṇo devo māroti evarūpā sammutidesanā. Aniccaṃ dukkhaṃ",
  "atk-s0201a:738_2": "anattā, khandhā dhātū āyatanāni satipaṭṭhānāti evarūpā paramatthadesanā.",
  "atk-s0201a:739_0": "Tattha bhagavā ye sammutivasena desanaṃ sutvā atthaṃ paṭivijjhitvā mohaṃ pahāya visesaṃ",
  "atk-s0201a:739_1": "adhigantuṃ samatthā, tesaṃ sammutidesanaṃ deseti. Ye pana paramatthavasena desanaṃ",
  "atk-s0201a:739_2": "sutvā atthaṃ paṭivijjhitvā mohaṃ pahāya visesamadhigantuṃ samatthā, tesaṃ paramatthadesanaṃ",
  "atk-s0201a:739_3": "deseti. Tatthāyaṃ upamā, yathā hi desabhāsākusalo tiṇṇaṃ vedānaṃ atthasaṃvaṇṇanako",
  "atk-s0201a:739_4": "ācariyo ye damiḷabhāsāya vutte atthaṃ jānanti, tesaṃ damiḷabhāsāya ācikkhati. Ye",
  "atk-s0201a:739_5": "andhakabhāsādīsu aññatarāya, tesaṃ tāya tāya bhāsāya. Evaṃ te māṇavakā chekaṃ byattaṃ",
  "atk-s0201a:739_6": "ācariyamāgamma khippameva sippaṃ uggaṇhanti. Tattha ācariyo viya buddho bhagavā.",
  "atk-s0201a:739_7": "Tayo vedā viya kathetabbabhāvena ṭhitāni tīṇi piṭakāni. Desabhāsākosallamiva sammutiparamatthakosallaṃ.",
  "atk-s0201a:739_8": "Nānādesabhāsā māṇavakā viya sammutiparamatthadesanāpaṭivijjhanasamatthā veneyyasattā.",
  "atk-s0201a:739_9": "Ācariyassa damiḷabhāsādiācikkhanaṃ viya bhagavato sammutiparamatthavasena desanā",
  "atk-s0201a:739_10": "veditabbā. Āha cettha –",
  "atk-s0201a:740": "“Duve saccāni akkhāsi, sambuddho vadataṃ varo;",
  "atk-s0201a:741": "Sammutiṃ paramatthañca, tatiyaṃ nūpalabbhati.",
  "atk-s0201a:742": "Saṅketavacanaṃ saccaṃ, lokasammutikāraṇā;",
  "atk-s0201a:743": "Paramatthavacanaṃ saccaṃ, dhammānaṃ bhūtakāraṇā.",
  "atk-s0201a:744": "Tasmā vohārakusalassa, lokanāthassa satthuno;",
  "atk-s0201a:745": "Sammutiṃ voharantassa, musāvādo na jāyatī”ti.",
  "atk-s0201a:746_0": "Apica aṭṭhahi kāraṇehi bhagavā puggalakathaṃ katheti – hirottappadīpanatthaṃ, kammassakatādīpanatthaṃ,",
  "atk-s0201a:746_1": "paccattapurisakāradīpanatthaṃ, ānantariyadīpanatthaṃ, brahmavihāradīpanatthaṃ, pubbenivāsadīpanatthaṃ,",
  "atk-s0201a:746_2": "dakkhiṇāvisuddhidīpanatthaṃ, lokasammutiyā appahānatthañcāti. “Khandhadhātuāyatanāni",
  "atk-s0201a:746_3": "hirīyanti ottappantī”ti hi vutte mahājano na jānāti, sammohamāpajjati, paṭisattu",
  "atk-s0201a:746_4": "hoti “kimidaṃ khandhadhātuāyatanāni hirīyanti ottappanti nāmā”ti. “Itthī hirīyati",
  "atk-s0201a:746_5": "ottappati puriso khattiyo brāhmaṇo devo māro”ti vutte pana jānāti, na sammohamāpajjati,",
  "atk-s0201a:746_6": "na paṭisattu hoti. Tasmā bhagavā hirottappadīpanatthaṃ puggalakathaṃ katheti.",
  "atk-s0201a:747": "“Khandhā kammassakā dhātuyo āyatanānī”ti vuttepi eseva nayo. Tasmā bhagavā kammassakatādīpanatthaṃ puggalakathaṃ katheti.",
  "atk-s0201a:748": "“Veḷuvanādayo mahāvihārā khandhehi kārāpitā dhātūhi āyatanehī”ti vuttepi eseva nayo. Tasmā bhagavā paccattapurisakāradīpanatthaṃ puggalakathaṃ katheti.",
  "atk-s0201a:749_0": "“Khandhā mātaraṃ jīvitā voropenti pitaraṃ arahantaṃ ruhiruppādakammaṃ karonti, saṅghabhedakammaṃ",
  "atk-s0201a:749_1": "karonti, dhātuyo āyatanānī”ti vuttepi eseva nayo. Tasmā bhagavā ānantariyadīpanatthaṃ",
  "atk-s0201a:749_2": "puggalakathaṃ katheti. “Khandhā mettāyanti dhātuyo āyatanānī”ti vuttepi eseva nayo.",
  "atk-s0201a:749_3": "Tasmā bhagavā brahmavihāradīpanatthaṃ puggalakathaṃ katheti.",
  "atk-s0201a:750_0": "“Khandhā pubbenivāsamanussaranti dhātuyo āyatanānī”ti vuttepi eseva nayo. Tasmā bhagavā",
  "atk-s0201a:750_1": "pubbenivāsadīpanatthaṃ puggalakathaṃ katheti. “Khandhā dānaṃ paṭiggaṇhanti dhātuyo",
  "atk-s0201a:750_2": "āyatanānī”ti vuttepi mahājano na jānāti, sammohamāpajjati, paṭisattu hoti “kimidaṃ",
  "atk-s0201a:750_3": "khandhadhātuāyatanāni paṭiggaṇhanti nāmā”ti. “Puggalā paṭiggaṇhanti sīlavanto kalyāṇadhammā”ti",
  "atk-s0201a:750_4": "vutte pana jānāti, na sammohamāpajjati, na paṭisattu hoti. Tasmā bhagavā dakkhiṇāvisuddhidīpanatthaṃ",
  "atk-s0201a:750_5": "puggalakathaṃ katheti.",
  "atk-s0201a:751_0": "Lokasammutiñca buddhā bhagavanto nappajahanti, lokasamaññāya lokaniruttiyaṃ lokābhilāpe",
  "atk-s0201a:751_1": "ṭhitāyeva dhammaṃ desenti. Tasmā bhagavā lokasammutiyā appahānatthampi puggalakathaṃ",
  "atk-s0201a:751_2": "katheti. Tasmā ayampi āyasmā lokavohārakusalatāya buddhassa bhagavato desanaṃ avilomento",
  "atk-s0201a:751_3": "lokasammutiyaṃ ṭhatvāva cattārome, āvuso, puggalāti āha. Tasmā ettha paramatthavasena",
  "atk-s0201a:751_4": "aggahetvā sammutivaseneva puggalo veditabbo.",
  "atk-s0201a:752_0": "Santo saṃvijjamānāti lokasaṅketavasena atthi upalabbhamānā. Lokasminti sattaloke.",
  "atk-s0201a:752_1": "Sāṅgaṇova samānotiādīsu pana aṅgaṇanti katthaci kilesā vuccanti. Yathāha “tattha",
  "atk-s0201a:752_2": "katamāni tīṇi aṅgaṇāni? Rāgo aṅgaṇaṃ, doso aṅgaṇaṃ, moho aṅgaṇa”nti. Katthaci yaṃkiñci",
  "atk-s0201a:752_3": "malaṃ vā paṅko vā, yathāha “tasseva rajassa vā aṅgaṇassa vā pahānāya vāyamatī”ti.",
  "atk-s0201a:752_4": "Katthaci tathārūpo bhūmibhāgo, so bodhiyaṅgaṇaṃ cetiyaṅgaṇantiādīnaṃ vasena veditabbo.",
  "atk-s0201a:752_5": "Idha pana nānappakārā tibbakilesā “aṅgaṇa”nti adhippetā. Tathā hi vakkhati “pāpakānaṃ",
  "atk-s0201a:752_6": "kho etaṃ, āvuso, akusalānaṃ icchāvacarānaṃ adhivacanaṃ, yadidaṃ aṅgaṇa”nti. Saha aṅgaṇena sāṅgaṇo.",
  "atk-s0201a:753_0": "Sāṅgaṇova samānoti sakilesoyeva santo. Atthi me ajjhattaṃ aṅgaṇanti yathābhūtaṃ nappajānātīti",
  "atk-s0201a:753_1": "mayhaṃ attano cittasantāne kileso atthītipi na jānāti. “Ime kilesā nāma kakkhaḷā",
  "atk-s0201a:753_2": "vāḷā jahitabbā na gahitabbā visaduṭṭhasallasadisā”ti evaṃ yāthāvasarasatopi na jānāti.",
  "atk-s0201a:753_3": "Yo atthīti ca jānāti, evañca jānāti. So “atthi me ajjhattaṃ aṅgaṇanti yathābhūtaṃ",
  "atk-s0201a:753_4": "pajānātī”ti vuccati. Yassa pana na ca maggena samūhatā kilesā, na ca uppajjanti yena",
  "atk-s0201a:753_5": "vā tena vā vāritattā, ayamidha anaṅgaṇoti adhippeto. Natthi me ajjhattaṃ aṅgaṇanti",
  "atk-s0201a:753_6": "yathābhūtaṃ nappajānātīti “mayhaṃ kilesā yena vā tena vā vāritattā natthi, na maggena",
  "atk-s0201a:753_7": "samūhatattā”ti na jānāti, “te uppajjamānā mahāanatthaṃ karissanti kakkhaḷā vāḷā visaduṭṭhasallasadisā”ti",
  "atk-s0201a:753_8": "evaṃ yāthāvasarasatopi na jānāti. Yo pana “iminā kāraṇena natthī”ti ca jānāti, evañca",
  "atk-s0201a:753_9": "jānāti, so “natthi me ajjhattaṃ aṅgaṇanti yathābhūtaṃ pajānātī”ti vuccati. Tatrāti",
  "atk-s0201a:753_10": "tesu catūsu puggalesu, tesu vā dvīsu sāṅgaṇesu, yvāyanti yo ayaṃ, yāyantipi pāṭho.",
  "atk-s0201a:754_0": "58. Ko nu kho, āvuso, sāriputta, hetu ko paccayoti ubhayenāpi kāraṇameva pucchati.",
  "atk-s0201a:754_1": "Yenimesanti yena hetunā yena paccayena imesaṃ dvinnaṃ eko seṭṭhapuriso eko hīnapurisoti",
  "atk-s0201a:754_2": "akkhāyati, so ko hetu ko paccayoti evamettha sambandho veditabbo. Tattha kiñcāpi",
  "atk-s0201a:754_3": "“nappajānāti pajānātī”ti evaṃ vuttaṃ, pajānanā nappajānanāti idameva ubhayaṃ hetu ceva paccayo ca.",
  "atk-s0201a:755_0": "59. Thero pana attano vicitrapaṭibhānatāya taṃ pākaṭataraṃ katvā dassetuṃ puna tatrāvusotiādimāha.",
  "atk-s0201a:755_1": "Tattha tassetaṃ pāṭikaṅkhanti tassa puggalassa etaṃ pāṭikaṅkhitabbaṃ. Idameva esa",
  "atk-s0201a:755_2": "pāpuṇissati, na aññanti icchitabbaṃ, avassaṃ bhāvīti vuttaṃ hoti. “Na chandaṃ janessatī”tiādinā",
  "atk-s0201a:755_3": "nayena vuttaṃ achandajananādiṃ sandhāyāha.",
  "atk-s0201a:756_0": "Tattha ca na chandaṃ janessatīti appajānanto tassa aṅgaṇassa pahānatthaṃ kattukamyatāchandaṃ",
  "atk-s0201a:756_1": "na janessati. Na vāyamissatīti tato balavataraṃ vāyāmaṃ na karissati, na vīriyaṃ",
  "atk-s0201a:756_2": "ārabhissatīti thāmagatavīriyaṃ pana neva ārabhissati, na pavattessatīti vuttaṃ hoti.",
  "atk-s0201a:756_3": "Sāṅgaṇoti imehi rāgādīhi aṅgaṇehi sāṅgaṇo. Saṃkiliṭṭhacittoti tehiyeva suṭṭhutaraṃ",
  "atk-s0201a:756_4": "kiliṭṭhacitto malīnacitto vibādhitacitto upatāpitacitto ca hutvā. Kālaṃ karissatīti marissati.",
  "atk-s0201a:757_0": "Seyyathāpīti yathā nāma. Kaṃsapātīti kaṃsalohabhājanaṃ. Ābhatāti ānītā. Āpaṇā vā",
  "atk-s0201a:757_1": "kammārakulā vāti āpaṇato vā kaṃsapātikārakānaṃ kammārānaṃ gharato vā. Rajenāti āgantukarajena",
  "atk-s0201a:757_2": "paṃsuādinā. Malenāti tattheva uṭṭhitena lohamalena. Pariyonaddhāti sañchannā. Na",
  "atk-s0201a:757_3": "ceva paribhuñjeyyunti udakakhādanīyapakkhipanādīhi paribhogaṃ na kareyyuṃ. Na ca",
  "atk-s0201a:757_4": "pariyodapeyyunti dhovanaghaṃsanādīhi na parisuddhaṃ kārāpeyyuṃ. Rajāpatheti rajapathe.",
  "atk-s0201a:757_5": "Ayameva vā pāṭho, rajassa āgamanaṭṭhāne vā vuṭṭhānuṭṭhāne vā heṭṭhāmañce vā thusakoṭṭhake",
  "atk-s0201a:757_6": "vā bhājanantare vā, yattha rajena okirīyatīti attho. Saṃkiliṭṭhatarā assa malaggahitāti",
  "atk-s0201a:757_7": "ettha rajāpathe nikkhipanena saṃkiliṭṭhatarā, aparibhogāpariyodapanehi malaggahitatarāti",
  "atk-s0201a:757_8": "vuttaṃ hoti, paṭipucchāvacanañcetaṃ. Tenassa evamattho veditabbo, āvuso, sā kaṃsapāti",
  "atk-s0201a:757_9": "evaṃ karīyamānā aparena kālena saṃkiliṭṭhatarā ca malaggahitatarā ca mattikapātīti",
  "atk-s0201a:757_10": "vā kaṃsapātīti vā itipi dujjānā bhaveyya nu kho noti, thero taṃ paṭijānanto āha “evamāvuso”ti.",
  "atk-s0201a:757_11": "Puna dhammasenāpati opammaṃ sampaṭipādento, evameva khotiādimāha. Tatthevaṃ opammasaṃsandanā",
  "atk-s0201a:757_12": "veditabbā – kiliṭṭhakaṃsapātisadiso sāṅgaṇo puggalo. Saṃkiliṭṭhakaṃsapātiyā naparibhuñjanamādiṃ",
  "atk-s0201a:757_13": "katvā rajāpathanikkhepo viya tassa puggalassa pabbajjaṃ labhamānassa vejjakammādīsu",
  "atk-s0201a:757_14": "pasutapuggalasantike pabbajjāpaṭilābho. Saṃkiliṭṭhakaṃsapātiyā puna saṃkiliṭṭhatarabhāvo",
  "atk-s0201a:757_15": "viya tassa puggalassa anukkamena ācariyupajjhāyānaṃ anusikkhato vejjakammādikaraṇaṃ,",
  "atk-s0201a:757_16": "ettha ṭhitassa sāṅgaṇakālakiriyā. Atha vā anukkamena dukkaṭadubbhāsitavītikkamanaṃ,",
  "atk-s0201a:757_17": "ettha ṭhitassa sāṅgaṇakālakiriyā. Atha vā anukkamena pācittiyathullaccayavītikkamanaṃ,",
  "atk-s0201a:757_18": "saṅghādisesavītikkamanaṃ, pārājikavītikkamanaṃ, mātughātādiānantariyakaraṇaṃ, ettha",
  "atk-s0201a:757_19": "ṭhitassa sāṅgaṇakālakiriyāti.",
  "atk-s0201a:758_0": "Saṃkiliṭṭhacitto kālaṃ karissatīti ettha ca akusalacittena kālaṃ karissatīti na evamattho",
  "atk-s0201a:758_1": "daṭṭhabbo. Sabbasattā hi pakaticittena bhavaṅgacitteneva kālaṃ karonti. Ayaṃ pana",
  "atk-s0201a:758_2": "avisodhetvā cittasantānaṃ kālaṃ karissatīti etamatthaṃ sandhāya evaṃ vuttoti veditabbo.",
  "atk-s0201a:759_0": "Dutiyavāre pariyodapeyyunti dhovanaghaṃsanasaṇhachārikāparimajjanādīhi parisuddhaṃ",
  "atk-s0201a:759_1": "ādāsamaṇḍalasadisaṃ kareyyuṃ. Na ca naṃ rajāpatheti pubbe vuttappakāre ṭhāne anikkhipitvā",
  "atk-s0201a:759_2": "karaṇḍamañjūsādīsu vā ṭhapeyyuṃ, paliveṭhetvā vā nāgadante lageyyuṃ. Sesaṃ vuttanayānusāreneva gahetabbaṃ.",
  "atk-s0201a:760_0": "Upamāsaṃsandanā cettha evaṃ veditabbā – kiliṭṭhakaṃsapātisadiso sāṅgaṇo bhabbapuggalo.",
  "atk-s0201a:760_1": "Kiliṭṭhakaṃsapātiyā paribhuñjanamādiṃ katvā suddhaṭṭhāne ṭhapanaṃ viya tassa puggalassa",
  "atk-s0201a:760_2": "pabbajjaṃ labhamānassa pesalabhikkhūnaṃ santike pabbajjāpaṭilābho. Ye ovadanti anusāsanti",
  "atk-s0201a:760_3": "appamattakampi pamādaṃ disvā daṇḍakammaṃ katvā punappunaṃ sikkhāpenti, saṃkiliṭṭhakaṃsapātiyā",
  "atk-s0201a:760_4": "aparakāle parisuddhapariyodātabhāvo viya tassa puggalassa ācariyupajjhāyānaṃ anusikkhato",
  "atk-s0201a:760_5": "anukkamena sammāvattapaṭipatti, ettha ṭhitassa anaṅgaṇakālakiriyā. Atha vā anukkamena",
  "atk-s0201a:760_6": "parisuddhe sīle patiṭṭhāya attano anurūpaṃ buddhavacanaṃ uggaṇhitvā dhutaṅgāni samādāya",
  "atk-s0201a:760_7": "attano anukūlakammaṭṭhānaṃ gahetvā gāmantasenāsanavāsaṃ muñcitvā pantasenāsanavāso,",
  "atk-s0201a:760_8": "ettha ṭhitassa anaṅgaṇakālakiriyā. Atha vā anukkamena kasiṇaparikammaṃ katvā aṭṭhasamāpattinibbattanena",
  "atk-s0201a:760_9": "kilesavikkhambhanaṃ, vipassanāpādakajjhānā vuṭṭhāya vipassanāya kilesānaṃ tadaṅganivāraṇaṃ,",
  "atk-s0201a:760_10": "sotāpattiphalādhigamo…pe… arahattasacchikiriyāti ettha ṭhitassa accantaṃ anaṅgaṇakālakiriyā eva.",
  "atk-s0201a:761_0": "Tatiyavāre subhanimittanti rāgaṭṭhāniyaṃ iṭṭhārammaṇaṃ. Manasi karissatīti tasmiṃ",
  "atk-s0201a:761_1": "vipannassati taṃ nimittaṃ āvajjissati. Tassa subhanimittassa manasikārāti tassa puggalassa",
  "atk-s0201a:761_2": "subhanimittamanasikārakāraṇā. Anuddhaṃsessatīti hiṃsissati adhibhavissati. Rāgo hi",
  "atk-s0201a:761_3": "uppajjanto kusalavāraṃ pacchinditvā sayameva akusalajavanaṃ hutvā tiṭṭhanto kusalacittaṃ",
  "atk-s0201a:761_4": "anuddhaṃsetīti veditabbo. Sesaṃ vuttanayānusāreneva gahetabbaṃ.",
  "atk-s0201a:762_0": "Opammasaṃsandanā panettha evaṃ veditabbā – parisuddhakaṃsapātisadiso pakatiyā appakileso",
  "atk-s0201a:762_1": "anaṅgaṇapuggalo. Parisuddhakaṃsapātiyā naparibhuñjanaṃ ādiṃ katvā rajāpathe nikkhepo",
  "atk-s0201a:762_2": "viya tassa puggalassa pabbajjaṃ labhamānassāti ito paraṃ sabbaṃ paṭhamavārasadisameva.",
  "atk-s0201a:763_0": "Catutthavāre subhanimittaṃ na manasi karissatīti tasmiṃ sativirahābhāvato taṃ nimittaṃ",
  "atk-s0201a:763_1": "nāvajjissati, sesaṃ dutiyavārānusārena veditabbaṃ. “Ayaṃ kho, āvuso”tiādi “ko nu",
  "atk-s0201a:763_2": "kho, āvuso”tiādimhi vuttanayameva.",
  "atk-s0201a:764_0": "60. Idāni taṃ aṅgaṇaṃ nānappakārato pākaṭaṃ kārāpetukāmenāyasmatā mahāmoggallānena",
  "atk-s0201a:764_1": "“aṅgaṇaṃ aṅgaṇa”ntiādinā nayena puṭṭho taṃ byākaronto pāpakānaṃ kho etaṃ, āvusotiādimāha.",
  "atk-s0201a:764_2": "Tattha icchāvacarānanti icchāya avacarānaṃ, icchāvasena otiṇṇānaṃ pavattānaṃ nānappakārānaṃ",
  "atk-s0201a:764_3": "kopaappaccayānanti attho. Yaṃ idhekaccassāti yena idhekaccassa evaṃ icchā uppajjeyya,",
  "atk-s0201a:764_4": "taṃ ṭhānaṃ taṃ kāraṇaṃ vijjati atthi, upalabbhatīti vuttaṃ hoti. Āpanno assanti āpanno",
  "atk-s0201a:764_5": "bhaveyyaṃ. Na ca maṃ bhikkhū jāneyyunti bhikkhū ca maṃ na jāneyyuṃ. Kiṃ panettha",
  "atk-s0201a:764_6": "ṭhānaṃ, lābhatthikatā. Lābhatthiko hi bhikkhu pakatiyāpi ca katapuñño manussehi sakkato",
  "atk-s0201a:764_7": "garukato evaṃ cinteti “āpattiṃ āpannaṃ bhikkhuṃ therā ñatvā majjhimānaṃ ārocenti,",
  "atk-s0201a:764_8": "te navakānaṃ, navakā vihāre vighāsādādīnaṃ, te ovādaṃ āgatānaṃ bhikkhunīnaṃ, evaṃ",
  "atk-s0201a:764_9": "kamena catasso parisā jānanti. Evamassa lābhantarāyo hoti. Aho vatāhaṃ āpattiñca",
  "atk-s0201a:764_10": "vata āpanno assaṃ, na ca maṃ bhikkhū jāneyyu”nti.",
  "atk-s0201a:765_0": "Yaṃ taṃ bhikkhuṃ bhikkhū jāneyyunti yena kāraṇena taṃ bhikkhuṃ aññe bhikkhū jāneyyuṃ,",
  "atk-s0201a:765_1": "taṃ kāraṇaṃ vijjati kho pana atthiyeva, no natthi. Therā hi ñatvā majjhimānaṃ ārocenti.",
  "atk-s0201a:765_2": "Evaṃ so pubbe vuttanayena catūsu parisāsu pākaṭo hoti. Evaṃ pākaṭo ca ayasābhibhūto",
  "atk-s0201a:765_3": "gāmasatampi pavisitvā ummārasatesu ṭhānesu uñchitvā yathādhotena pattena nikkhamati.",
  "atk-s0201a:765_4": "Tato jānanti maṃ bhikkhū āpattiṃ āpannoti tehi camhi evaṃ nāsitoti cintetvā, iti",
  "atk-s0201a:765_5": "so kupito hoti appatīto so iminā kāraṇena kupito ceva hoti kodhābhibhūto appatīto",
  "atk-s0201a:765_6": "ca domanassābhibhūto.",
  "atk-s0201a:766_0": "Yo ceva kho, āvuso, kopo yo ca appaccayo ubhayametaṃ aṅgaṇanti, āvuso, yo cāyaṃ saṅkhārakkhandhasaṅgahito",
  "atk-s0201a:766_1": "kopo, yo ca vedanākkhandhasaṅgahito appaccayo, etaṃ ubhayaṃ aṅgaṇanti evamettha attho",
  "atk-s0201a:766_2": "daṭṭhabbo. Idañca tādisānaṃ puggalānaṃ vasena vuttaṃ. Lobho pana imassa aṅgaṇassa",
  "atk-s0201a:766_3": "pubbabhāgavasena, moho sampayogavasenāpi gahitoyeva hoti.",
  "atk-s0201a:767_0": "Anuraho manti purimasadisameva bhikkhuṃ gahetvā vihārapaccante senāsanaṃ pavesetvā",
  "atk-s0201a:767_1": "dvāraṃ thaketvā codente icchati. Ṭhānaṃ kho panetanti etaṃ kāraṇaṃ vijjati, yaṃ taṃ",
  "atk-s0201a:767_2": "bhikkhuṃ catuparisamajjhe ānetvā byattā vinītā “tayā asukamhi nāma ṭhāne vejjakammaṃ",
  "atk-s0201a:767_3": "kata”ntiādinā nayena codeyyuṃ. So catūsu parisāsu pākaṭo hoti. Evaṃ pākaṭo ca ayasābhibhūtoti",
  "atk-s0201a:767_4": "sabbaṃ purimasadisameva.",
  "atk-s0201a:768_0": "Sappaṭipuggaloti samāno puggalo. Samānoti sāpattiko. Paṭipuggaloti codako. Ayaṃ sāpattikeneva",
  "atk-s0201a:768_1": "codanaṃ icchati, tvampi imañcimañca āpattiṃ āpanno, taṃ tāva paṭikarohi pacchā maṃ",
  "atk-s0201a:768_2": "codessasīti vattuṃ sakkāti maññamāno. Apica jātiādīhipi samāno puggalo sappaṭipuggalo.",
  "atk-s0201a:768_3": "Ayañhi attano jātiyā kulena bāhusaccena byattatāya dhutaṅgenāti evamādīhipi samāneneva",
  "atk-s0201a:768_4": "codanaṃ icchati, tādisena vuttaṃ nātidukkhaṃ hotīti maññamāno. Appaṭipuggaloti ettha",
  "atk-s0201a:768_5": "ayutto paṭipuggalo appaṭipuggalo. Imehi āpattādīhi asadisattā paṭisattu paṭisallo",
  "atk-s0201a:768_6": "codako bhavituṃ ayuttoti vuttaṃ hoti. Iti so kupitoti iti so imāya appaṭipuggalacodanāya evaṃ kupito hoti.",
  "atk-s0201a:769_0": "Catutthavāre aho vatāti “aho vata re amhākaṃ paṇḍitakā, aho vata re amhākaṃ bahussutakā",
  "atk-s0201a:769_1": "tevijjakā”ti garahāyaṃ dissati. “Aho vata maṃ daharaṃyeva samānaṃ rajje abhisiñceyyu”nti",
  "atk-s0201a:769_2": "patthanāyaṃ. Idha patthanāyameva. Paṭipucchitvā paṭipucchitvāti punappunaṃ pucchitvā.",
  "atk-s0201a:769_3": "Ayaṃ bhikkhu lābhatthiko bhagavato attānaṃ paṭipucchitabbaṃ icchati, tañca kho anumatipucchāya,",
  "atk-s0201a:769_4": "no maggaṃ vā phalaṃ vā vipassanaṃ vā antaraṃ katvā. Ayañhi passati bhagavantaṃ sāriputtādayo",
  "atk-s0201a:769_5": "mahāthere “taṃ kiṃ maññasi, sāriputta, moggallāna, kassapa, rāhula cakkhuṃ niccaṃ",
  "atk-s0201a:769_6": "vā aniccaṃ vā”ti evaṃ parisamajjhe paṭipucchitvā paṭipucchitvā dhammaṃ desentaṃ,",
  "atk-s0201a:769_7": "manusse ca “tesa paṇḍitā therā satthu cittaṃ ārādhentī”ti vaṇṇaṃ bhaṇante, lābhasakkārañca",
  "atk-s0201a:769_8": "upaharante. Tasmā taṃ lābhasakkāraṃ icchanto evaṃ cintetvā nikhaṇitvā ṭhapitakhāṇu",
  "atk-s0201a:769_9": "viya bhagavato puratova hoti.",
  "atk-s0201a:770_0": "Iti so kupitoti atha bhagavā taṃ amanasikaritvāva aññaṃ theraṃ paṭipucchitvā dhammaṃ",
  "atk-s0201a:770_1": "deseti, tena so kupito hoti bhagavato ca therassa ca. Kathaṃ bhagavato kuppati? “Ahaṃ",
  "atk-s0201a:770_2": "pabbajitakālato pabhuti gandhakuṭipariveṇato bahinikkhamanaṃ na jānāmi, sabbakālaṃ",
  "atk-s0201a:770_3": "chāyāva na vijahāmi, maṃ nāma pucchitvā dhammadesanāmattampi natthi. Taṃmuhuttaṃ",
  "atk-s0201a:770_4": "diṭṭhamattakameva theraṃ pucchitvā dhammaṃ desetī”ti evaṃ bhagavato kuppati. Kathaṃ",
  "atk-s0201a:770_5": "therassa kuppati? “Ayaṃ mahallakatthero bhagavato purato khāṇu viya nisīdati, kadā",
  "atk-s0201a:770_6": "nu kho imaṃ dhammakammikā abhabbaṭṭhānaṃ pāpetvā nīharissanti, ayañhi yadi imasmiṃ",
  "atk-s0201a:770_7": "vihāre na bhaveyya, avassaṃ bhagavā mayā saddhiṃ sallapeyyā”ti evaṃ therassa kuppati.",
  "atk-s0201a:771_0": "Purakkhatvā purakkhatvāti purato purato katvā, samparivāretvāti vuttaṃ hoti. Ayampi",
  "atk-s0201a:771_1": "lābhatthikoyeva, ayañhi passati bahussute bhikkhū mahāparivārena gāmaṃ pavisante,",
  "atk-s0201a:771_2": "cetiyaṃ vandante, tesañca taṃ sampattiṃ disvā upāsake pasanne pasannākāraṃ karonte.",
  "atk-s0201a:771_3": "Tasmā evaṃ icchati. Kupitoti ayampi dvīsu ṭhānesu kuppati bhikkhūnaṃ therassa ca.",
  "atk-s0201a:771_4": "Kathaṃ bhikkhūnaṃ? “Ime yadeva mayhaṃ uppajjati cīvaraṃ vā piṇḍapāto vā, taṃ gahetvā",
  "atk-s0201a:771_5": "paribhuñjanti, mayhaṃ pana pattacīvaraṃ gahetvā piṭṭhito āgacchantopi natthī”ti evaṃ",
  "atk-s0201a:771_6": "bhikkhūnaṃ kuppati. Kathaṃ therassa? “Eso mahallakatthero tesu tesu ṭhānesu sayameva",
  "atk-s0201a:771_7": "paññāyati, kudāssu nāma naṃ dhammakammikā nikkaḍḍhissanti, imasmiṃ asati avassaṃ",
  "atk-s0201a:771_8": "maṃyeva parivāressantī”ti.",
  "atk-s0201a:772_0": "Bhattaggeti bhojanaṭṭhāne. Aggāsananti saṅghattherāsanaṃ. Aggodakanti dakkhiṇodakaṃ.",
  "atk-s0201a:772_1": "Aggapiṇḍanti saṅghattherapiṇḍaṃ. Sabbattha vā agganti paṇītādhivacanametaṃ. Tattha",
  "atk-s0201a:772_2": "ahameva labheyyanti icchā nātimahāsāvajjā. Na añño bhikkhu labheyyāti pana atimahāsāvajjā.",
  "atk-s0201a:772_3": "Ayampi lābhatthiko pāsādiko hoti cīvaradhāraṇādīhi, kadāci pabbajati, kadāci vibbhamati.",
  "atk-s0201a:772_4": "Tena so pubbe laddhapubbaṃ āsanādiṃ pacchā alabhanto evaṃ cintesi. Na so bhikkhu",
  "atk-s0201a:772_5": "labheyyāti na so bhikkhu therānaṃ aggāsanādīsu tadanusārena majjhimānaṃ aññesañca",
  "atk-s0201a:772_6": "navānaṃ kadāci yaṃ vā taṃ vā sabbanihīnaṃ āsanādiṃ labhati. Kupitoti ayampi dvīsu",
  "atk-s0201a:772_7": "ṭhānesu kuppati manussānañca therānañca. Kathaṃ manussānaṃ? “Ime maṅgalādīsu maṃ",
  "atk-s0201a:772_8": "nissāya bhikkhū labhanti, ete, ‘bhante, ettake bhikkhū gahetvā amhākaṃ anukampaṃ",
  "atk-s0201a:772_9": "karothā’ti vadanti, idāni taṃmuhuttaṃ diṭṭhamattakaṃ mahallakattheraṃ gahetvā gatā,",
  "atk-s0201a:772_10": "hotu idāni, nesaṃ kicce uppanne jānissāmī”ti evaṃ manussānaṃ kuppati. Kathaṃ therānaṃ?",
  "atk-s0201a:772_11": "“Ime nāma yadi na bhaveyyuṃ, maṃyeva manussā nimanteyyu”nti evaṃ therānaṃ kuppati.",
  "atk-s0201a:773_0": "Anumodeyyanti anumodanaṃ kareyyaṃ. Ayampi lābhatthiko yaṃ vā taṃ vā khaṇḍānumodanaṃ",
  "atk-s0201a:773_1": "jānāti, “so anumodanaṭṭhāne bahū mātugāmā āgacchanti, tā maṃ sañjānitvā tato pabhuti",
  "atk-s0201a:773_2": "thālakabhikkhaṃ dassantī”ti patthento evaṃ cintesi. Ṭhānanti bahussutānaṃ anumodanā",
  "atk-s0201a:773_3": "bhāro, tena bahussuto anumodeyyāti vuttaṃ hoti. Kupitoti ayampi tīsu ṭhānesu kuppati",
  "atk-s0201a:773_4": "manussānaṃ therassa dhammakathikassa ca. Kathaṃ manussānaṃ? “Ime pubbe maṃyeva upasaṅkamitvā",
  "atk-s0201a:773_5": "yācanti ‘amhākaṃ nāgatthero amhākaṃ sumanatthero anumodatū’ti, ajja pana nāvocu”nti",
  "atk-s0201a:773_6": "evaṃ manussānaṃ kuppati. Kathaṃ therassa? “Ayaṃ saṅghatthero ‘tumhākaṃ kulupakaṃ",
  "atk-s0201a:773_7": "nāgattheraṃ sumanattheraṃ upasaṅkamatha, ayaṃ anumodissatī’ti na bhaṇatī”ti evaṃ",
  "atk-s0201a:773_8": "therassa kuppati. Kathaṃ dhammakathikassa? “Therena vuttamatteyeva pahāraṃ laddhakukkuṭo",
  "atk-s0201a:773_9": "viya turitaturitaṃ vassati, imaṃ nāma nikkaḍḍhantā natthi, imasmiñhi asati ahameva",
  "atk-s0201a:773_10": "anumodeyya”nti evaṃ dhammakathikassa kuppati.",
  "atk-s0201a:774_0": "Ārāmagatānanti vihāre sannipatitānaṃ. Ayampi lābhatthiko yaṃ vā taṃ vā khaṇḍadhammakathaṃ",
  "atk-s0201a:774_1": "jānāti, so passati tādisesu ṭhānesu dviyojanatiyojanato sannipatitvā bhikkhū sabbarattikāni",
  "atk-s0201a:774_2": "dhammassavanāni suṇante, tuṭṭhacitte ca dahare vā sāmaṇere vā sādhu sādhūti mahāsaddena",
  "atk-s0201a:774_3": "sādhukāraṃ dente, tato dutiyadivase antogāmagate bhikkhū upāsakā pucchanti “ke, bhante,",
  "atk-s0201a:774_4": "dhammaṃ kathesu”nti. Te bhaṇanti “asuko ca asuko cā”ti. Taṃ sutvā pasannā manussā",
  "atk-s0201a:774_5": "dhammakathikānaṃ mahāsakkāraṃ karonti. So taṃ icchamāno evaṃ cintesi. Ṭhānanti bahussutānaṃ",
  "atk-s0201a:774_6": "vinicchayakusalānaṃ dhammadesanā bhāro, tena bahussuto deseyyāti vuttaṃ hoti. Kupitoti",
  "atk-s0201a:774_7": "catuppadikaṃ gāthampi vattuṃ okāsaṃ alabhamāno kupito hoti attano mandabhāvassa “ahañhi",
  "atk-s0201a:774_8": "mando duppañño kuto labhissāmi desetu”nti.",
  "atk-s0201a:775_0": "Bhikkhunīnanti ovādatthaṃ vā uddesatthaṃ vā paripucchatthaṃ vā pūjākaraṇatthaṃ vā",
  "atk-s0201a:775_1": "ārāmaṃ āgantvā sannipatitabhikkhunīnaṃ. Ayampi lābhatthiko, tassevaṃ hoti imā mahākulā",
  "atk-s0201a:775_2": "pabbajitā bhikkhuniyo, tāsu kulesu pavisetvā nisinnāsu manussā pucchissanti “kassa",
  "atk-s0201a:775_3": "santike ovādaṃ vā uddesaṃ vā paripucchaṃ vā gaṇhathā”ti. Tato vakkhanti “asuko nāma",
  "atk-s0201a:775_4": "ayyo bahussuto, tassa detha karothā”ti, tenassa evaṃ icchā uppajjati. Ṭhānanti ovādādayo",
  "atk-s0201a:775_5": "nāma bahussutānaṃ bhāro, tena bahussuto deseyyāti vuttaṃ hoti. Kupitoti ayampi dvīsu",
  "atk-s0201a:775_6": "ṭhānesu kuppati, tāsañca bhikkhunīnaṃ “imā pubbe maṃ nissāya uposathappavāraṇādīni",
  "atk-s0201a:775_7": "labhanti, tā idāni taṃmuhuttaṃ diṭṭhamattakamahallakattherassa santikaṃ gatā”ti.",
  "atk-s0201a:775_8": "Dhammakathikassa ca “esa imāsaṃ sahasā ovādaṃ adāsiyevā”ti.",
  "atk-s0201a:776_0": "Upāsakānanti, ārāmagatānaṃ upāsakānaṃ. Nissaṭṭhakammantā nāma mahāupāsakā honti,",
  "atk-s0201a:776_1": "te puttabhātukānaṃ kammaṃ niyyātetvā dhammaṃ suṇantā vicaranti, ayaṃ tesaṃ desetuṃ",
  "atk-s0201a:776_2": "icchati, kiṃ kāraṇā? Ime pasīditvā upāsikānampi ārocessanti, tato saddhiṃ upāsikāhi",
  "atk-s0201a:776_3": "mayhameva lābhasakkāraṃ upaharissantīti. Ṭhānaṃ bahussuteneva yojetabbaṃ. Kupitoti",
  "atk-s0201a:776_4": "ayampi dvīsu ṭhānesu kuppati, upāsakānañca “ime aññattha suṇanti, amhākaṃ kulupakassa",
  "atk-s0201a:776_5": "santike suṇāmāti nāgacchanti, hotu idāni, tesaṃ uppanne kicce jānissāmī”ti dhammakathikassa",
  "atk-s0201a:776_6": "ca, “ayametesaṃ desetī”ti.",
  "atk-s0201a:777": "Upāsikānanti ārāmagatānaṃ. Upāsikā nāma āsanapūjādikaraṇatthaṃ vā uposathadivase vā dhammassavanatthaṃ sannipatitā. Sesaṃ upāsakavāre vuttanayameva.",
  "atk-s0201a:778_0": "Sakkareyyunti sakkaccañca kareyyuṃ, sundarañca kareyyuṃ. Iminā attani kāraṃ karīyamānaṃ",
  "atk-s0201a:778_1": "sakkaccaṃ katañca sundarañca pattheti. Garuṃ kareyyunti bhāriyaṃ kareyyuṃ. Iminā",
  "atk-s0201a:778_2": "bhikkhūhi attānaṃ garuṭṭhāne ṭhapīyamānaṃ pattheti. Māneyyunti piyāyeyyuṃ. Pūjeyyunti",
  "atk-s0201a:778_3": "evaṃ sakkarontā garuṃ karontā mānentā paccayehi pūjeyyunti paccayapūjaṃ pattheti.",
  "atk-s0201a:778_4": "Ṭhānanti “piyo garu bhāvaniyo”ti vuttappakāro bahussuto ca sīlavā ca etaṃ vidhiṃ",
  "atk-s0201a:778_5": "arahati tena bhikkhū evarūpaṃ evaṃ kareyyunti vuttaṃ hoti. Kupitoti ayampi dvīsu",
  "atk-s0201a:778_6": "ṭhānesu kuppati bhikkhūnañca “ime etaṃ sakkarontī”ti therassa ca “imasmiṃ asati maṃyeva",
  "atk-s0201a:778_7": "sakkareyyu”nti. Esa nayo ito paresu tīsu vāresu.",
  "atk-s0201a:779_0": "Paṇītānaṃ cīvarānanti paṭṭadukūlapaṭṭuṇṇakoseyyādīnaṃ mahagghasukhumasukhasamphassānaṃ",
  "atk-s0201a:779_1": "cīvarānaṃ. Idhāpi ahameva lābhī assanti icchā nātimahāsāvajjā. Na añño bhikkhu lābhī",
  "atk-s0201a:779_2": "assāti pana mahāsāvajjā.",
  "atk-s0201a:780_0": "Paṇītānaṃ piṇḍapātānanti sappitelamadhusakkarādipūritānaṃ seṭṭhapiṇḍapātānaṃ. Paṇītānaṃ",
  "atk-s0201a:780_1": "senāsanānanti anekasatasahassagghanakānaṃ mañcapīṭhādīnaṃ paṇītānaṃ. Gilānappaccayabhesajjaparikkhārānanti",
  "atk-s0201a:780_2": "sappitelamadhuphāṇitādīnaṃ uttamabhesajjānaṃ. Sabbatthāpi ṭhānaṃ bahussutehi puññavantehi",
  "atk-s0201a:780_3": "ca yojetabbaṃ. Kupitoti sabbatthāpi dvīsu ṭhānesu kuppati, manussānañca “imesaṃ nāma",
  "atk-s0201a:780_4": "paricitabhāvopi natthi, dīgharattaṃ ekato vasantassa paṃsukūlatthāya vā piṇḍapātatthāya",
  "atk-s0201a:780_5": "vā sappitelādikāraṇā vā gharapaṭipāṭiyā carantassāpi me ekadivasampi kiñci paṇītaṃ",
  "atk-s0201a:780_6": "paccayaṃ na denti. Āgantukaṃ mahallakaṃ pana disvāva yaṃ icchati, taṃ dentī”ti, therassa",
  "atk-s0201a:780_7": "ca “ayampi mahallako imesaṃ attānaṃ dassentoyeva carati, kudāssu nāma naṃ dhammakammikā",
  "atk-s0201a:780_8": "nikkaḍḍheyyuṃ, evaṃ imasmiṃ asati ahameva lābhī assa”nti.",
  "atk-s0201a:781": "Imesaṃ kho, etaṃ āvusoti imesaṃ heṭṭhā ekūnavīsativārehi vuttānaṃ icchāvacarānaṃ.",
  "atk-s0201a:782_0": "61. Dissanti ceva sūyanti cāti na icchāvacarā cakkhunā dissanti, na sotena sūyanti,",
  "atk-s0201a:782_1": "manoviññāṇavisayattā. Appahīnaicchāvacarassa pana puggalassa icchāvacaravasena pavattakāyakammaṃ",
  "atk-s0201a:782_2": "disvā diṭṭhā viya vacīkammaṃ sutvā sutā viya ca honti, tena vuttaṃ “dissanti ceva",
  "atk-s0201a:782_3": "sūyanti cā”ti. Paccakkhakāle dissanti, “asuko kira bhikkhu īdiso”ti tirokkhakāle",
  "atk-s0201a:782_4": "sūyanti. Kiñcāpīti anuggahagarahavacanaṃ. Tena āraññikattaṃ anuggaṇhāti, icchāvacarānaṃ appahānaṃ garahati.",
  "atk-s0201a:783_0": "Tatrāyaṃ yojanā, kiñcāpi so bhikkhu gāmantasenāsanaṃ paṭikkhipitvā āraññiko hoti,",
  "atk-s0201a:783_1": "ante pantasenāsane vasati, ime cassa ettakā icchāvacarā appahīnā. Kiñcāpi so atirekalābhaṃ",
  "atk-s0201a:783_2": "paṭikkhipitvā piṇḍapātiko hoti. Kiñcāpi so loluppacāraṃ vajjetvā sapadānacārī hoti.",
  "atk-s0201a:783_3": "Kiñcāpi so gahapaticīvaraṃ paṭikkhipitvā paṃsukūliko hoti.",
  "atk-s0201a:784_0": "Lūkhacīvaradharoti ettha pana lūkhanti satthalūkhaṃ suttalūkhaṃ rajanalūkhanti tīhi",
  "atk-s0201a:784_1": "kāraṇehi lūkhaṃ veditabbaṃ. Tattha satthena khaṇḍākhaṇḍikaṃ chinnaṃ satthalūkhaṃ",
  "atk-s0201a:784_2": "nāma, taṃ agghena parihāyati, thūladīghasuttakena sibbitaṃ suttalūkhaṃ nāma, taṃ",
  "atk-s0201a:784_3": "phassena parihāyati kharasamphassaṃ hoti. Rajanena rattaṃ rajanalūkhaṃ nāma, taṃ",
  "atk-s0201a:784_4": "vaṇṇena parihāyati dubbaṇṇaṃ hoti. Kiñcāpi so bhikkhu evaṃ satthalūkhasuttalūkharajanalūkhacīvaradharo",
  "atk-s0201a:784_5": "hoti, ime cassa ettakā icchāvacarā appahīnā dissanti ceva sūyanti ca, atha kho naṃ",
  "atk-s0201a:784_6": "viññū sabrahmacārī neva sakkaronti…pe… na pūjentīti. Taṃ kissa hetūti ettha tanti",
  "atk-s0201a:784_7": "nipātamattaṃ, kissa hetūti kiṃ kāraṇā. Te hi tassa…pe… sūyanti ca yasmā tassa te",
  "atk-s0201a:784_8": "pāpakā sūyanti cāti vuttaṃ hoti. Imesaṃ icchāvacarānaṃ appahīnattāti ayamettha adhippāyo.",
  "atk-s0201a:785_0": "Idāni tamatthaṃ upamāya pākaṭaṃ karonto seyyathāpītiādimāha. Tattha kuṇapanti matakaḷevaraṃ.",
  "atk-s0201a:785_1": "Ahissa kuṇapaṃ ahikuṇapaṃ. Evaṃ itarāni. Atipaṭikūlajigucchanīyabhāvato cettha imāneva",
  "atk-s0201a:785_2": "tīṇi vuttānīti veditabbāni. Aññesañhi sasasūkarādīnaṃ kuṇapaṃ manussā kaṭukabhaṇḍādīhi",
  "atk-s0201a:785_3": "abhisaṅkharitvā paribhuñjantipi. Imesaṃ pana kuṇapaṃ abhinavampi jigucchantiyeva,",
  "atk-s0201a:785_4": "ko pana vādo kālātikkamena pūtibhūte. Racayitvāti vaḍḍhetvā, paripūretvāti attho,",
  "atk-s0201a:785_5": "kuṇapaṃ gahetvā kaṃsapātiyaṃ pakkhipitvāti vuttaṃ hoti. Aññissāti aparāya. Paṭikujjitvāti",
  "atk-s0201a:785_6": "pidahitvā. Antarāpaṇanti āpaṇānamantare mahājanasaṃkiṇṇaṃ racchāmukhaṃ. Paṭipajjeyyunti",
  "atk-s0201a:785_7": "gaccheyyuṃ. Jaññajaññaṃ viyāti cokkhacokkhaṃ viya manāpamanāpaṃ viya. Apica vadhukāpaṇṇākāraṃ",
  "atk-s0201a:785_8": "viyāti vuttaṃ hoti. Vadhukāti janetti vuccati, tassā nīyamānaṃ paṇṇākāraṃ jaññaṃ,",
  "atk-s0201a:785_9": "ubhayatthāpi ādaravasena vā pasaṃsāvasena vā punaruttaṃ. “Jaññajaññaṃ byā”tipi pāṭho.",
  "atk-s0201a:786_0": "Apāpuritvāti vivaritvā. Tassa saha dassanena amanāpatā ca saṇṭhaheyyāti tassa kuṇapassa",
  "atk-s0201a:786_1": "dassanena saheva tassa janassa amanāpatā tiṭṭheyya. Amanāpatāti ca “amanāpamida”nti",
  "atk-s0201a:786_2": "uppannacittacetasikānametaṃ adhivacanaṃ. Esa nayo paṭikulyajegucchatāsu. Jighacchitānampīti",
  "atk-s0201a:786_3": "chātānampi. Na bhottukamyatā assāti bhuñjitukāmatā na bhaveyya. Pageva suhitānanti",
  "atk-s0201a:786_4": "dhātānaṃ pana paṭhamatarameva bhuñjitukāmatā na bhaveyyāti vuttaṃ hoti.",
  "atk-s0201a:787_0": "Tatrāyaṃ upamāsaṃsandanā – parisuddhakaṃsapātisadisaṃ imassa pabbajjāliṅgaṃ, kuṇaparacanaṃ",
  "atk-s0201a:787_1": "viya icchāvacarānaṃ appahānaṃ, aparakaṃsapātiyā paṭikujjhanaṃ viya āraññikaṅgādīhi",
  "atk-s0201a:787_2": "icchāvacarappaṭicchādanaṃ, kaṃsapātiṃ vivaritvā kuṇapadassanena janassa amanāpatā",
  "atk-s0201a:787_3": "viya āraññikaṅgādīni anādiyitvā icchāvacaradassanena sabrahmacārīnaṃ asakkārakaraṇāditāti.",
  "atk-s0201a:788_0": "62. Sukkapakkhe pana, kiñcāpīti anuggahapasaṃsāvacanaṃ, tena āraññikattaṃ anuggaṇhāti,",
  "atk-s0201a:788_1": "icchāvacarappahānaṃ pasaṃsati. Nemantanikoti nimantanapaṭiggāhako. Vicitakāḷakanti",
  "atk-s0201a:788_2": "vicinitvā apanītakāḷakaṃ. Anekasūpaṃ anekabyañjananti ettha sūpo nāma hatthahāriyo",
  "atk-s0201a:788_3": "vuccati. Byañjananti uttaribhaṅgaṃ, tena macchamaṃsamuggasūpādīhi anekasūpaṃ, nānappakāramaṃsādibyañjanehi",
  "atk-s0201a:788_4": "anekabyañjananti vuttaṃ hoti. Sesaṃ vuttanayeneva veditabbaṃ.",
  "atk-s0201a:789_0": "Upamāsaṃsandane ca sālivarabhattaracanaṃ viya icchāvacarappahānaṃ, aparakaṃsapātiyā",
  "atk-s0201a:789_1": "paṭikujjhanaṃ viya appicchatāsamuṭṭhānehi gāmantavihārādīhi icchāvacarappahānappaṭicchādakaṃ,",
  "atk-s0201a:789_2": "kaṃsapātiṃ vivaritvā sālivarabhattadassanena janassa manāpatā viya gāmantavihārādīni",
  "atk-s0201a:789_3": "anādiyitvā icchāvacarappahānadassanena sabrahmacārīnaṃ sakkārakaraṇāditā veditabbā.",
  "atk-s0201a:790_0": "63. Upamā maṃ, āvuso sāriputta, paṭibhātīti mayhaṃ, āvuso sāriputta, upamā upaṭṭhāti.",
  "atk-s0201a:790_1": "Ekaṃ upamaṃ vattukāmo ahanti adhippāyo. Paṭibhātu tanti tuyhaṃ paṭibhātu upaṭṭhātu,",
  "atk-s0201a:790_2": "vada tvanti adhippāyo. Ekamidāhanti ettha idāti nipātamattaṃ, ekasmiṃ samaye ahanti",
  "atk-s0201a:790_3": "vuttaṃ hoti, bhummatthe upayogavacanaṃ. Rājagahe viharāmi giribbajeti, rājagahanti",
  "atk-s0201a:790_4": "tassa nagarassa nāmaṃ. Samantato pana giriparikkhepena vajo viya saṇṭhitattā giribbajanti",
  "atk-s0201a:790_5": "vuccati. Tasmiṃ nagare viharāmi, taṃ nissāya ahaṃ viharāmīti vuttaṃ hoti. Atha khvāhanti",
  "atk-s0201a:790_6": "atha kho ahaṃ. Ettha ca athāti aññādhikāravacanārambhe nipāto. Khoti padapūraṇamatte.",
  "atk-s0201a:790_7": "Pubbaṇhasamayanti divasassa pubbabhāgasamayaṃ. Pubbaṇhasamayeti attho, pubbaṇhe vā",
  "atk-s0201a:790_8": "samayaṃ pubbaṇhasamayaṃ, pubbaṇhe ekaṃ khaṇanti vuttaṃ hoti, evaṃ accantasaṃyoge",
  "atk-s0201a:790_9": "upayogavacanaṃ labbhati. Nivāsetvāti paridahitvā, vihāranivāsanaparivattanavasenetaṃ",
  "atk-s0201a:790_10": "veditabbaṃ. Gāmappavesanatthāya vā saṇṭhapetvā nivāsanavasena, na hi so tato pubbe anivattho ahosi.",
  "atk-s0201a:791_0": "Pattacīvaramādāyāti pattaṃ hatthena cīvaraṃ kāyena ādiyitvā. Piṇḍāyāti piṇḍapātatthāya.",
  "atk-s0201a:791_1": "Samītīti tassa nāmaṃ. Yānakāraputtoti rathakāraputto. Paṇḍuputtoti paṇḍussa putto.",
  "atk-s0201a:791_2": "Ājīvakoti naggasamaṇako. Purāṇayānakāraputtoti porāṇayānakārakulassa putto. Paccupaṭṭhitoti",
  "atk-s0201a:791_3": "upagantvā ṭhito. Vaṅkaṃ nāma ekato kuṭilaṃ. Jimhaṃ nāma sappagatamaggasadisaṃ. Dosanti",
  "atk-s0201a:791_4": "phegguvisamagaṇṭhikādi. Yathā yathāti kālatthe nipāto, yadā yadā yasmiṃ tasmiṃ kāleti",
  "atk-s0201a:791_5": "vuttaṃ hoti. Tathā tathāti ayampi kālatthoyeva, tasmiṃ tasmiṃ kāleti vuttaṃ hoti.",
  "atk-s0201a:791_6": "So attano suttānulomena cintesi, itaro tena cintitakkhaṇe cintitaṭṭhānameva tacchati.",
  "atk-s0201a:791_7": "Attamanoti sakamano tuṭṭhamano pītisomanassehi gahitamano. Attamanavācaṃ nicchāresīti",
  "atk-s0201a:791_8": "attamanatāya vācaṃ, attamanabhāvassa vā yuttaṃ vācaṃ nicchāresi udīrayi, pabyāharīti",
  "atk-s0201a:791_9": "vuttaṃ hoti. Hadayā hadayaṃ maññe aññāyāti cittena cittaṃ jānitvā viya.",
  "atk-s0201a:792_0": "Assaddhāti buddhadhammasaṅghesu saddhāvirahitā. Jīvikatthāti iṇabhayādīhi pīḷitā",
  "atk-s0201a:792_1": "bahi jīvituṃ asakkontā idha jīvikatthikā hutvā. Na saddhāti na saddhāya. Saṭhā māyāvinoti",
  "atk-s0201a:792_2": "māyāsāṭheyyehi yuttā. Ketabinoti sikkhitakerāṭikā, nipphannathāmagatasāṭheyyāti vuttaṃ",
  "atk-s0201a:792_3": "hoti. Sāṭheyyañhi abhūtaguṇadassanato abhūtabhaṇḍaguṇadassanasamaṃ katvā “kerāṭiya”nti",
  "atk-s0201a:792_4": "vuccati. Unnaḷāti uggatanaḷā, uṭṭhitatucchamānāti vuttaṃ hoti. Capalāti pattacīvaramaṇḍanādinā",
  "atk-s0201a:792_5": "cāpallena yuttā. Mukharāti mukhakharā, kharavacanāti vuttaṃ hoti, vikiṇṇavācāti asaṃyatavacanā,",
  "atk-s0201a:792_6": "divasampi niratthakavacanappalāpino. Indriyesu aguttadvārāti chasu indriyesu asaṃvutakammadvārā.",
  "atk-s0201a:792_7": "Bhojane amattaññunoti bhojane yā mattā jānitabbā pariyesanapaṭiggahaṇaparibhogesu",
  "atk-s0201a:792_8": "yuttatā, tassā ajānanakā. Jāgariyaṃ ananuyuttāti jāgare ananuyuttā. Sāmaññe anapekkhavantoti",
  "atk-s0201a:792_9": "samaṇadhamme nirapekkhā, dhammānudhammappaṭipattirahitāti attho. Sikkhāya na tibbagāravāti",
  "atk-s0201a:792_10": "sikkhāpadesu bahulagāravā na honti, āpattivītikkamabahulā vā. Bāhulikātiādi dhammadāyāde",
  "atk-s0201a:792_11": "vuttaṃ, kusītātiādi bhayabherave. Dhammapariyāyenāti dhammadesanāya.",
  "atk-s0201a:793_0": "Saddhā agārasmāti pakatiyāpi saddhā, pabbajitāpi saddhāya agārasmā anagāriyaṃ pabbajitā.",
  "atk-s0201a:793_1": "Pivanti maññe ghasanti maññeti pivanti viya ghasanti viya. Attamanavācaṃ nicchārentā",
  "atk-s0201a:793_2": "vacasā pivanti viya, abbhanumodantā manasā ghasanti viya. Sādhu vatāti sundaraṃ vata.",
  "atk-s0201a:793_3": "Sabrahmacārīti rassampi vaṭṭati dīghampi. Rasse sati sāriputtassa upari hoti, dīghe",
  "atk-s0201a:793_4": "sati sabrahmacārīnaṃ. Yadā sāriputtassa upari hoti, tadā sabrahmacārī sāriputto amhe",
  "atk-s0201a:793_5": "akusalā vuṭṭhāpetvāti attho. Yadā sabrahmacārīnaṃ, tadā sabrahmacārayo akusalā vuṭṭhāpetvāti",
  "atk-s0201a:793_6": "attho. Daharoti taruṇo. Yuvāti yobbanabhāve ṭhito. Maṇḍanakajātikoti alaṅkārakasabhāvo.",
  "atk-s0201a:793_7": "Tattha koci taruṇopi yuvā na hoti yathā atitaruṇo, koci yuvāpi maṇḍanakajātiko na",
  "atk-s0201a:793_8": "hoti yathā upasantasabhāvo, ālasiyabyasanādīhi vā abhibhūto, idha pana daharo ceva",
  "atk-s0201a:793_9": "yuvā ca maṇḍanakajātiko ca adhippeto, tasmā evamāha. Uppalādīni lokasammatattā vuttāni.",
  "atk-s0201a:793_10": "Itiha teti evaṃ te. Ubho mahānāgāti dvepi mahānāgā, dvepi hi ete aggasāvakā “mahānāgā”ti",
  "atk-s0201a:793_11": "vuccanti. Tatrāyaṃ vacanattho, chandādīhi na gacchantīti nāgā, tena tena maggena",
  "atk-s0201a:793_12": "pahīne kilese na āgacchantīti nāgā, nānappakārakaṃ āguṃ na karontīti nāgā, ayamettha",
  "atk-s0201a:793_13": "saṅkhepo. Vitthāro pana mahāniddese vuttanayeneva veditabbo. Apica –",
  "atk-s0201a:794": "“Āguṃ na karoti kiñci loke,",
  "atk-s0201a:795": "Sabbasaṃyoge visajja bandhanāni;",
  "atk-s0201a:796": "Sabbattha na sajjatī vimutto,",
  "atk-s0201a:797": "Nāgo tādi pavuccate tathattā”ti. ;",
  "atk-s0201a:798_0": "Evamettha attho veditabbo. Mahantā nāgā mahānāgā, aññehi khīṇāsavanāgehi pujjatarā",
  "atk-s0201a:798_1": "ca pāsaṃsatarā cāti attho. Aññamaññassāti añño aññassa. Samanumodiṃsūti samaṃ anumodiṃsu.",
  "atk-s0201a:798_2": "Tattha imāya upamāya mahāmoggallāno anumodi, paṭibhātu taṃ āvusoti dhammasenāpati.",
  "atk-s0201a:798_3": "Tena vuttaṃ “aññamaññassa subhāsitaṃ samanumodiṃsū”ti.",
  "atk-s0201a:799": "Sammutiparamatthadesanākathāvaṇṇanā niṭṭhitā.",
  "atk-s0201a:800": "Papañcasūdaniyā majjhimanikāyaṭṭhakathāya",
  "atk-s0201a:801": "Anaṅgaṇasuttavaṇṇanā niṭṭhitā.",
  "atk-s0201a:802": "6. Ākaṅkheyyasuttavaṇṇanā",
  "atk-s0201a:803": "64. Evaṃ me sutanti ākaṅkheyyasuttaṃ. Tattha sampannasīlāti tividhaṃ sampannaṃ paripuṇṇasamaṅgimadhuravasena. Tattha –",
  "atk-s0201a:804": "“Sampannaṃ sālikedāraṃ, suvā bhuñjanti kosiya;",
  "atk-s0201a:805": "Paṭivedemi te brahme, na naṃ vāretumussahe”ti. ;",
  "atk-s0201a:806_0": "Idaṃ paripuṇṇasampannaṃ nāma. “Iminā pātimokkhasaṃvarena upeto hoti samupeto upāgato",
  "atk-s0201a:806_1": "samupāgato upapanno sampanno samannāgato”ti idaṃ samaṅgisampannaṃ nāma. “Imissā,",
  "atk-s0201a:806_2": "bhante, mahāpathaviyā heṭṭhimatalaṃ sampannaṃ, seyyathāpi khuddamadhuṃ aneḷakaṃ,",
  "atk-s0201a:806_3": "evamassāda”nti idaṃ madhurasampannaṃ nāma. Idha pana paripuṇṇasampannampi samaṅgisampannampi",
  "atk-s0201a:806_4": "vaṭṭati. Tasmā sampannasīlāti paripuṇṇasīlā hutvātipi sīlasamaṅgino hutvātipi evamettha",
  "atk-s0201a:806_5": "attho vedibbo. Sīlanti kenaṭṭhena sīlaṃ? Sīlanaṭṭhena sīlaṃ. Tassa vitthārakathā",
  "atk-s0201a:806_6": "visuddhimagge vuttā.",
  "atk-s0201a:807_0": "Tattha “paripuṇṇasīlā”ti iminā atthena khettadosavigamena khettapāripūrī viya sīladosavigamena",
  "atk-s0201a:807_1": "sīlapāripūrī vuttā hoti. Yathā hi khettaṃ bījakhaṇḍaṃ vappakhaṇḍaṃ udakakhaṇḍaṃ ūsakhaṇḍanti",
  "atk-s0201a:807_2": "catudosasamannāgataṃ aparipūraṃ hoti.",
  "atk-s0201a:808_0": "Tattha bījakhaṇḍaṃ nāma yattha antarantarā bījāni khaṇḍāni vā pūtīni vā honti, tāni",
  "atk-s0201a:808_1": "yattha vapanti, tattha sassaṃ na uṭṭheti, khettaṃ khaṇḍaṃ hoti. Vappakhaṇḍaṃ nāma",
  "atk-s0201a:808_2": "yattha akusalo bījāni vapanto antarantarā nipāteti. Evañhi sabbattha sassaṃ na uṭṭheti,",
  "atk-s0201a:808_3": "khettaṃ khaṇḍaṃ hoti. Udakakhaṇḍaṃ nāma yattha katthaci udakaṃ atibahu vā na vā hoti,",
  "atk-s0201a:808_4": "tatrāpi hi sassāni na uṭṭhenti, khettaṃ khaṇḍaṃ hoti. Ūsakhaṇḍaṃ nāma yattha kassako",
  "atk-s0201a:808_5": "kismiñci padese naṅgalena bhūmiṃ cattāro pañca vāre kasanto atigambhīraṃ karoti,",
  "atk-s0201a:808_6": "tato ūsaṃ uppajjati, tatrāpi hi sassaṃ na uṭṭheti, khettaṃ khaṇḍaṃ hoti, tādisañca",
  "atk-s0201a:808_7": "khettaṃ na mahapphalaṃ hoti na mahānisaṃsaṃ, tatrāpi hi bahumpi vapitvā appaṃ labhati.",
  "atk-s0201a:808_8": "Imesaṃ pana catunnaṃ dosānaṃ vigamā khettaṃ paripuṇṇaṃ hoti. Tādisañca khettaṃ mahapphalaṃ",
  "atk-s0201a:808_9": "hoti mahānisaṃsaṃ. Evameva khaṇḍaṃ chiddaṃ sabalaṃ kammāsanti catudosasamannāgataṃ",
  "atk-s0201a:808_10": "sīlaṃ aparipūraṃ hoti. Tādisañca sīlaṃ na mahapphalaṃ hoti, na mahānisaṃsaṃ. Imesaṃ",
  "atk-s0201a:808_11": "pana catunnaṃ dosānaṃ vigamā sīlakhettaṃ paripuṇṇaṃ hoti, tādisañca sīlaṃ mahapphalaṃ hoti mahānisaṃsaṃ.",
  "atk-s0201a:809_0": "“Sīlasamaṅgino”ti iminā panatthena sīlena samaṅgibhūtā samodhānaṃ gatā samannāgatā",
  "atk-s0201a:809_1": "hutvā viharathāti idameva vuttaṃ hoti. Tattha dvīhi kāraṇehi sampannasīlatā hoti",
  "atk-s0201a:809_2": "sīlavipattiyā ca ādīnavadassanena sīlasampattiyā ca ānisaṃsadassanena. Tadubhayampi",
  "atk-s0201a:809_3": "visuddhimagge vitthāritaṃ.",
  "atk-s0201a:810_0": "Tattha “sampannasīlā”ti ettāvatā kira bhagavā catupārisuddhisīlaṃ uddisitvā “pātimokkhasaṃvarasaṃvutā”ti",
  "atk-s0201a:810_1": "iminā tattha jeṭṭhakasīlaṃ vitthāretvā dassesīti dīpavihāravāsī sumanatthero āha.",
  "atk-s0201a:810_2": "Antevāsiko panassa tepiṭakacūḷanāgatthero āha – ubhayatthāpi pātimokkhasaṃvaro bhagavatā",
  "atk-s0201a:810_3": "vutto, pātimokkhasaṃvaroyeva hi sīlaṃ. Itarāni pana tīṇi sīlanti vuttaṭṭhānaṃ nāma",
  "atk-s0201a:810_4": "atthīti ananujānanto vatvā āha – “indriyasaṃvaro nāma chadvārarakkhāmattakameva,",
  "atk-s0201a:810_5": "ājīvapārisuddhi dhammena samena paccayuppattimattakaṃ, paccayanissitaṃ paṭiladdhapaccaye",
  "atk-s0201a:810_6": "idamatthanti paccavekkhitvā paribhuñjanamattakaṃ. Nippariyāyena pātimokkhasaṃvarova",
  "atk-s0201a:810_7": "sīlaṃ. Yassa so bhinno, ayaṃ chinnasīso viya puriso hatthapāde sesāni rakkhissatīti",
  "atk-s0201a:810_8": "na vattabbo. Yassa pana so arogo, ayaṃ acchinnasīso viya puriso jīvitaṃ sesāni puna",
  "atk-s0201a:810_9": "pākatikāni katvā rakkhituṃ sakkoti. Tasmā ‘sampannasīlā’ti iminā pātimokkhasaṃvaraṃ",
  "atk-s0201a:810_10": "uddisitvā ‘sampannapātimokkhā’ti tasseva vevacanaṃ vatvā taṃ vitthāretvā dassento",
  "atk-s0201a:810_11": "‘pātimokkhasaṃvarasaṃvutā’tiādimāhā”ti.",
  "atk-s0201a:811_0": "Tattha pātimokkhasaṃvarasaṃvutāti pātimokkhasaṃvarena samannāgatā. Ācāragocarasampannāti",
  "atk-s0201a:811_1": "ācārena ca gocarena ca sampannā. Aṇumattesūti appamattakesu. Vajjesūti akusaladhammesu.",
  "atk-s0201a:811_2": "Bhayadassāvīti bhayadassino. Samādāyāti sammā ādiyitvā. Sikkhatha sikkhāpadesūti",
  "atk-s0201a:811_3": "sikkhāpadesu taṃ taṃ sikkhāpadaṃ samādiyitvā sikkhatha. Apica samādāya sikkhatha",
  "atk-s0201a:811_4": "sikkhāpadesūti yaṃkiñci sikkhākoṭṭhāsesu sikkhitabbaṃ kāyikaṃ vācasikañca, taṃ sabbaṃ",
  "atk-s0201a:811_5": "samādāya sikkhathāti ayamettha saṅkhepo, vitthārato pana sabbānetāni pātimokkhasaṃvarādīni",
  "atk-s0201a:811_6": "padāni visuddhimagge vuttāni.",
  "atk-s0201a:812_0": "65. Ākaṅkheyya ceti idaṃ kasmā āraddhaṃ? Sīlānisaṃsadassanatthaṃ. Sacepi acirapabbajitānaṃ",
  "atk-s0201a:812_1": "vā duppaññānaṃ vā evamassa “bhagavā sīlaṃ pūrethāti vadati, ko nu kho sīlapūraṇe",
  "atk-s0201a:812_2": "ānisaṃso, ko viseso, kā vaḍḍhī”ti? Tesaṃ sattarasa ānisaṃse dassetuṃ evamāha. Appeva",
  "atk-s0201a:812_3": "nāma etaṃ sabrahmacārīnaṃ piyamanāpatādiāsavakkhayapariyosānaṃ ānisaṃsaṃ sutvāpi",
  "atk-s0201a:812_4": "sīlaṃ paripūreyyunti. Visakaṇṭakavāṇijo viya. Visakaṇṭakavāṇijo nāma guḷavāṇijo vuccati.",
  "atk-s0201a:813_0": "So kira guḷaphāṇitakhaṇḍasakkharādīni sakaṭenādāya paccantagāmaṃ gantvā “visakaṇṭakaṃ",
  "atk-s0201a:813_1": "gaṇhatha, visakaṇṭakaṃ gaṇhathā”ti ugghosesi. Taṃ sutvā gāmikā “visaṃ nāma kakkhaḷaṃ,",
  "atk-s0201a:813_2": "yo naṃ khādati, so marati, kaṇṭakampi vijjhitvā māreti, ubhopete kakkhaḷā, ko ettha",
  "atk-s0201a:813_3": "ānisaṃso”ti gehadvārāni thakesuṃ, dārake ca palāpesuṃ. Taṃ disvā vāṇijo “avohārakusalā",
  "atk-s0201a:813_4": "ime gāmikā, handa ne upāyena gaṇhāpemī”ti “atimadhuraṃ gaṇhatha, atisāduṃ gaṇhatha,",
  "atk-s0201a:813_5": "guḷaṃ phāṇitaṃ sakkharaṃ samagghaṃ labbhati, kūṭamāsakakūṭakahāpaṇādīhipi labbhatī”ti",
  "atk-s0201a:813_6": "ugghosesi. Taṃ sutvā gāmikā haṭṭhatuṭṭhā āgantvā bahumpi mūlaṃ datvā gahesuṃ. Tattha",
  "atk-s0201a:813_7": "vāṇijassa “visakaṇṭakaṃ gaṇhathā”ti ugghosanaṃ viya bhagavato “sampannasīlā, bhikkhave,",
  "atk-s0201a:813_8": "viharatha…pe… samādāya sikkhatha sikkhāpadesū”ti vacanaṃ. “Ubhopete kakkhaḷā, ko",
  "atk-s0201a:813_9": "ettha ānisaṃso”ti gāmikānaṃ cintanaṃ viya bhagavā “sampannasīlā viharathā”ti āha,",
  "atk-s0201a:813_10": "“sīlañca nāmetaṃ kakkhaḷaṃ pharusaṃ khiḍḍādipaccanīkaṃ, ko nu kho sampannasīlānaṃ",
  "atk-s0201a:813_11": "ānisaṃso”ti bhikkhūnaṃ cintanaṃ. Atha tassa vāṇijassa “atimadhuraṃ gaṇhathā”tiādivacanaṃ",
  "atk-s0201a:813_12": "viya bhagavato piyamanāpatādiāsavakkhayapariyosānaṃ sattarasaānisaṃsappakāsanatthaṃ",
  "atk-s0201a:813_13": "“ākaṅkheyya ce”tiādivacanaṃ veditabbaṃ.",
  "atk-s0201a:814_0": "Tattha ākaṅkheyya ceti yadi ākaṅkheyya yadi iccheyya. Piyo ca assanti piyacakkhūhi",
  "atk-s0201a:814_1": "sampassitabbo, sinehuppattiyā padaṭṭhānabhūto bhaveyyanti vuttaṃ hoti. Manāpoti tesaṃ",
  "atk-s0201a:814_2": "manavaḍḍhanako, tesaṃ vā manena pattabbo, mettacittena pharitabboti vuttaṃ hoti.",
  "atk-s0201a:814_3": "Garūti tesaṃ garuṭṭhāniyo pāsāṇacchattasadiso. Bhāvanīyoti “addhā ayamāyasmā jānaṃ",
  "atk-s0201a:814_4": "jānāti passaṃ passatī”ti evaṃ sambhāvanīyo. Sīlesvevassa paripūrakārīti catupārisuddhisīlesuyeva",
  "atk-s0201a:814_5": "paripūrakārī assa, anūnena paripūritākārena samannāgato bhaveyyāti vuttaṃ hoti. Ajjhattaṃ",
  "atk-s0201a:814_6": "cetosamathamanuyuttoti attano cittasamathe yutto, ettha hi ajjhattanti vā attanoti",
  "atk-s0201a:814_7": "vā etaṃ ekatthaṃ, byañjanameva nānaṃ. Bhummatthe panetaṃ samathanti upayogavacanaṃ.",
  "atk-s0201a:814_8": "Anūti iminā upasaggena yoge siddhaṃ. Anirākatajjhānoti bahi anīhaṭajjhāno, avināsitajjhāno",
  "atk-s0201a:814_9": "vā, nīharaṇavināsatthañhi idaṃ nirākaraṇaṃ nāma. Thambhaṃ niraṃkatvā nivātavuttītiādīsu",
  "atk-s0201a:814_10": "cassa payogo daṭṭhabbo.",
  "atk-s0201a:815_0": "Vipassanāya samannāgatoti sattavidhāya anupassanāya yutto, sattavidhā anupassanā",
  "atk-s0201a:815_1": "nāma aniccānupassanā dukkhānupassanā anattānupassanā nibbidānupassanā virāgānupassanā",
  "atk-s0201a:815_2": "nirodhānupassanā paṭinissaggānupassanāti. Tā visuddhimagge vitthāritā. Brūhetā suññāgārānanti",
  "atk-s0201a:815_3": "vaḍḍhetā suññāgārānaṃ, ettha ca samathavipassanāvasena kammaṭṭhānaṃ gahetvā rattindivaṃ",
  "atk-s0201a:815_4": "suññāgāraṃ pavisitvā nisīdamāno bhikkhu “brūhetā suññāgārāna”nti veditabbo. Ekabhūmakādipāsāde",
  "atk-s0201a:815_5": "kurumānopi pana neva suññāgārānaṃ brūhetāti daṭṭhabboti.",
  "atk-s0201a:816_0": "Ettāvatā ca yathā taṇhāvicaritadesanā paṭhamaṃ taṇhāvasena āraddhāpi taṇhāpadaṭṭhānattā",
  "atk-s0201a:816_1": "mānadiṭṭhīnaṃ mānadiṭṭhiyo osaritvā kamena papañcattayadesanā jātā, evamayaṃ desanā",
  "atk-s0201a:816_2": "paṭhamaṃ adhisīlasikkhāvasena āraddhāpi sīlapadaṭṭhānattā samathavipassanānaṃ samathavipassanāyo",
  "atk-s0201a:816_3": "osaritvā kamena sikkhattayadesanā jātāti veditabbā.",
  "atk-s0201a:817_0": "Ettha hi “sīlesvevassa paripūrakārī”ti ettāvatā adhisīlasikkhā vuttā. “Ajjhattaṃ",
  "atk-s0201a:817_1": "cetosamathamanuyutto anirākatajjhāno”ti ettāvatā adhicittasikkhā, “vipassanāya samannāgato”ti",
  "atk-s0201a:817_2": "ettāvatā adhipaññāsikkhā, “brūhetā suññāgārāna”nti iminā pana samathavasena suññāgāravaḍḍhane",
  "atk-s0201a:817_3": "adhicittasikkhā, vipassanāvasena adhipaññāsikkhāti evaṃ dvepi sikkhā saṅgahetvā vuttā.",
  "atk-s0201a:817_4": "Ettha ca “ajjhattaṃ cetosamathamanuyutto anirākatajjhāno”ti imehi padehi sīlānurakkhikā",
  "atk-s0201a:817_5": "eva cittekaggatā kathitā. “Vipassanāyā”ti iminā padena sīlānurakkhiko saṅkhārapariggaho.",
  "atk-s0201a:818_0": "Kathaṃ cittekaggatā sīlamanurakkhati? Yassa hi cittekaggatā natthi, so byādhimhi",
  "atk-s0201a:818_1": "uppanne vihaññati, so byādhivihato vikkhittacitto sīlaṃ vināsetvāpi byādhivūpasamaṃ",
  "atk-s0201a:818_2": "kattā hoti. Yassa pana cittekaggatā atthi, so taṃ byādhidukkhaṃ vikkhambhetvā samāpattiṃ",
  "atk-s0201a:818_3": "samāpajjati, samāpannakkhaṇe dukkhaṃ dūrāpakataṃ hoti, balavatarasukhamuppajjati.",
  "atk-s0201a:818_4": "Evaṃ cittekaggatā sīlaṃ anurakkhati.",
  "atk-s0201a:819_0": "Kathaṃ saṅkhārapariggaho sīlamanurakkhati? Yassa hi saṅkhārapariggaho natthi, tassa",
  "atk-s0201a:819_1": "“mama rūpaṃ mama viññāṇa”nti attabhāve balavamamattaṃ hoti, so tathārūpesu dubbhikkhabyādhibhayādīsu",
  "atk-s0201a:819_2": "sampattesu sīlaṃ vināsetvāpi attabhāvaṃ posetā hoti. Yassa pana saṅkhārapariggaho",
  "atk-s0201a:819_3": "atthi, tassa attabhāve balavamamattaṃ vā sineho vā na hoti, so tathārūpesu dubbhikkhabyādhibhayādīsu",
  "atk-s0201a:819_4": "sampattesu sacepissa antāni bahi nikkhamanti, sacepi ussussati visussati, khaṇḍākhaṇḍiko",
  "atk-s0201a:819_5": "vā hoti satadhāpi sahassadhāpi, neva sīlaṃ vināsetvā attabhāvaṃ posetā hoti. Evaṃ",
  "atk-s0201a:819_6": "saṅkhārapariggaho sīlamanurakkhati. “Brūhetā suññāgārāna”nti iminā pana tasseva ubhayassa",
  "atk-s0201a:819_7": "brūhanā vaḍḍhanā sātaccakiriyā dassitā.",
  "atk-s0201a:820_0": "Evaṃ bhagavā yasmā “sabrahmacārīnaṃ piyo cassaṃ manāpo ca garu ca bhāvanīyo cā”ti",
  "atk-s0201a:820_1": "ime cattāro dhamme ākaṅkhantena natthaññaṃ kiñci kātabbaṃ, aññadatthu sīlādiguṇasamannāgatena",
  "atk-s0201a:820_2": "bhavitabbaṃ, idiso hi sabrahmacārīnaṃ piyo hoti manāpo garu bhāvanīyo. Vuttampi hetaṃ –",
  "atk-s0201a:821": "“Sīladassanasampannaṃ, dhammaṭṭhaṃ saccavādinaṃ;",
  "atk-s0201a:822": "Attano kamma kubbānaṃ, taṃ jano kurute piya”nti. ;",
  "atk-s0201a:823_0": "Tasmā “ākaṅkheyya ce, bhikkhave, bhikkhu sabrahmacārīnaṃ piyo cassaṃ manāpo ca garu",
  "atk-s0201a:823_1": "ca bhāvanīyo cāti sīlesvevassa paripūrakārī…pe… suññāgārāna”nti vatvā idāni yasmā",
  "atk-s0201a:823_2": "paccayalābhādiṃ patthayantenāpi idameva karaṇīyaṃ, na aññaṃ kiñci, tasmā “ākaṅkheyya",
  "atk-s0201a:823_3": "ce, bhikkhave, bhikkhu lābhī assa”ntiādimāha. Na cettha bhagavā lābhanimittaṃ sīlādiparipūraṇaṃ",
  "atk-s0201a:823_4": "kathetīti veditabbo. Bhagavā hi ghāsesanaṃ chinnakatho na vācaṃ payuttaṃ bhaṇeti,",
  "atk-s0201a:823_5": "evaṃ sāvake ovadati, so kathaṃ lābhanimittaṃ sīlādiparipūraṇaṃ kathessati, puggalajjhāsayavasena",
  "atk-s0201a:823_6": "panetaṃ vuttaṃ. Yesañhi evaṃ ajjhāsayo bhaveyya “sace mayaṃ catūhi paccayehi na kilameyyāma,",
  "atk-s0201a:823_7": "sīlādiṃ pūretuṃ sakkuṇeyyāmā”ti, tesaṃ ajjhāsayavasena bhagavā evamāha. Apica rasānisaṃso",
  "atk-s0201a:823_8": "esa sīlassa, yadidaṃ cattāro paccayā nāma. Tathā hi paṇḍitamanussā koṭṭhādīsu ṭhapitaṃ",
  "atk-s0201a:823_9": "nīharitvā puttādīnampi adatvā attanāpi aparibhuñjitvā sīlavantānaṃ dentīti sīlassa",
  "atk-s0201a:823_10": "sarasānisaṃsadassanatthaṃ petaṃ vuttaṃ.",
  "atk-s0201a:824_0": "Tatiyavāre yesāhanti yesaṃ ahaṃ. Tesaṃ te kārāti tesaṃ devānaṃ vā manussānaṃ vā te",
  "atk-s0201a:824_1": "mayi katā paccayadānakārā. Devāpi hi sīlādiguṇayuttānaṃ paccaye denti, na kevalaṃ",
  "atk-s0201a:824_2": "manussāyeva, sakko viya āyasmato mahākassapassa. Mahapphalā mahānisaṃsāti ubhayametaṃ",
  "atk-s0201a:824_3": "atthato ekaṃ, byañjanameva nānaṃ. Mahantaṃ vā lokiyasukhaṃ phalantīti mahapphalā.",
  "atk-s0201a:824_4": "Mahato lokuttarasukhassa ca paccayā hontīti mahānisaṃsā. Sīlādiguṇayuttassa hi kaṭacchubhikkhāpi",
  "atk-s0201a:824_5": "pañcaratanamattāya bhūmiyā paṇṇasālāpi katvā dinnā anekāni kappasahassāni duggativinipātato",
  "atk-s0201a:824_6": "rakkhati, pariyosāne ca amatāya parinibbānadhātuyāpaccayo hoti. “Khīrodanaṃ ahamadāsi”ntiādīni",
  "atk-s0201a:824_7": "cettha vatthūni, sakalameva vā petavatthu vimānavatthu ca sādhakaṃ. Tasmā paccayadāyakehi",
  "atk-s0201a:824_8": "attani katānaṃ kārānaṃ mahapphalataṃ icchantenāpi sīlādiguṇayutteneva bhavitabbanti dasseti.",
  "atk-s0201a:825_0": "Catutthavāre ñātīti sassusasurapakkhikā. Sālohitāti ekalohitasambaddhā pītipitāmahādayo.",
  "atk-s0201a:825_1": "Petāti peccabhāvaṃ gatā. Kālaṅkatāti matā. Tesaṃ tanti tesaṃ taṃ mayi pasannacittataṃ",
  "atk-s0201a:825_2": "vā pasannena cittena anussaraṇaṃ vā. Yassa hi bhikkhuno kālaṅkato pitā vā mātā vā",
  "atk-s0201a:825_3": "“amhākaṃ ñātako thero sīlavā kalyāṇadhammo”ti pasannacitto hutvā taṃ bhikkhuṃ anussarati,",
  "atk-s0201a:825_4": "tassa so cittappasādopi taṃ anussaraṇamattampi mahapphalaṃ mahānisaṃsameva hoti,",
  "atk-s0201a:825_5": "anekāni kappasatasahassāni duggatito vāretuṃ ante ca amataṃ pāpetuṃ samatthameva",
  "atk-s0201a:825_6": "hoti. Vuttañhetaṃ bhagavatā “ye te, bhikkhave, bhikkhū sīlasampannā samādhisampannā",
  "atk-s0201a:825_7": "paññā, vimutti, vimuttiñāṇadassanasampannā, dassanaṃpāhaṃ, bhikkhave, tesaṃ bhikkhūnaṃ",
  "atk-s0201a:825_8": "bahukāraṃ vadāmi. Savanaṃ, anussatiṃ, anupabbajjaṃ, upasaṅkamanaṃ, payirupāsanaṃpāhaṃ,",
  "atk-s0201a:825_9": "bhikkhave, tesaṃ bhikkhūnaṃ bahukāraṃ vadāmī”ti. Tasmā ñātisālohitānaṃ attani cittappasādassa",
  "atk-s0201a:825_10": "anussatiyā ca mahapphalataṃ icchantenāpi sīlādiguṇayutteneva, bhavitabbanti dasseti.",
  "atk-s0201a:826_0": "66. Pañcamavāre aratiratisaho assanti aratiyā ratiyā ca saho abhibhavitā ajjhottharitā",
  "atk-s0201a:826_1": "bhaveyyaṃ. Ettha ca aratīti adhikusalesu dhammesu pantasenāsanesu ca ukkaṇṭhā. Ratīti",
  "atk-s0201a:826_2": "pañcakāmaguṇarati. Na ca maṃ arati saheyyāti mañca arati na abhibhaveyya na maddeyya",
  "atk-s0201a:826_3": "na ajjhotthareyya. Uppannanti jātaṃ nibbattaṃ. Sīlādiguṇayutto hi aratiñca ratiñca",
  "atk-s0201a:826_4": "sahati ajjhottharati madditvā tiṭṭhati. Tasmā īdisaṃ attānaṃ icchantenāpi sīlādiguṇayutteneva",
  "atk-s0201a:826_5": "bhavitabbanti dasseti.",
  "atk-s0201a:827_0": "Chaṭṭhavāre bhayaṃ cittutrāsopi ārammaṇampi. Bheravaṃ ārammaṇameva. Sesaṃ pañcamavāre",
  "atk-s0201a:827_1": "vuttanayameva. Sīlādiguṇayutto hi bhayabheravaṃ sahati ajjhottharati madditvā tiṭṭhati",
  "atk-s0201a:827_2": "ariyakoṭiyavāsīmahādattatthero viya.",
  "atk-s0201a:828_0": "Thero kira maggaṃ paṭipanno aññataraṃ pāsādikaṃ araññaṃ disvā “idhevajja samaṇadhammaṃ",
  "atk-s0201a:828_1": "katvā gamissāmī”ti maggā okkamma aññatarasmiṃ rukkhamūle saṅghāṭiṃ paññapetvā pallaṅkaṃ",
  "atk-s0201a:828_2": "ābhujitvā nisīdi. Rukkhadevatāya dārakā therassa sīlatejena sakabhāvena saṇṭhātuṃ",
  "atk-s0201a:828_3": "asakkontā vissaramakaṃsu. Devatāpi rukkhaṃ cālesi. Thero acalova nisīdi. Sā devatā",
  "atk-s0201a:828_4": "dhūmāyi, pajjali, neva sakkhi theraṃ cāletuṃ, tato upāsakavaṇṇenāgantvā vanditvā",
  "atk-s0201a:828_5": "aṭṭhāsi. “Ko eso”ti vuttā “ahaṃ, bhante, etasmiṃ rukkhe adhivatthā devatā”ti avoca.",
  "atk-s0201a:828_6": "Tvaṃ ete vikāre akāsīti. Āma bhanteti. Kasmāti ca vuttā āha – “tumhākaṃ, bhante,",
  "atk-s0201a:828_7": "sīlatejena dārakā sakabhāvena saṇṭhātuṃ asakkontā vissaramakaṃsu, sāhaṃ tumhe palāpetuṃ",
  "atk-s0201a:828_8": "evamakāsi”nti. Thero āha – “atha kasmā idha, bhante, mā vasatha, mayhaṃ aphāsūti",
  "atk-s0201a:828_9": "paṭikacceva nāvacāsi. Idāni pana mā kiñci avaca, ariyakoṭiyamahādatto amanussabhayena",
  "atk-s0201a:828_10": "gatoti vacanato lajjāmi, tenāhaṃ idheva vasissaṃ, tvaṃ pana ajjekadivasaṃ yattha",
  "atk-s0201a:828_11": "katthaci vasāhī”ti. Evaṃ sīlādiguṇayutto bhayabheravasaho hoti. Tasmā īdisamattānaṃ",
  "atk-s0201a:828_12": "icchantenāpi sīlādiguṇayutteneva bhavitabbanti dasseti.",
  "atk-s0201a:829_0": "Sattamavāre ābhicetasikānanti abhicetoti abhikkantaṃ visuddhacittaṃ vuccati, adhicittaṃ",
  "atk-s0201a:829_1": "vā, abhicetasi jātāni ābhicetasikāni, abhiceto sannissitānīti vā ābhicetasikāni.",
  "atk-s0201a:829_2": "Diṭṭhadhammasukhavihārānanti diṭṭhadhamme sukhavihārānaṃ. Diṭṭhadhammoti paccakkho",
  "atk-s0201a:829_3": "attabhāvo vuccati, tattha sukhavihārabhūtānanti attho, rūpāvacarajjhānānametaṃ adhivacanaṃ.",
  "atk-s0201a:829_4": "Tāni hi appetvā nisinnā jhāyino imasmiṃyeva attabhāve asaṃkiliṭṭhaṃ nekkhammasukhaṃ",
  "atk-s0201a:829_5": "vindanti, tasmā “diṭṭhadhammasukhavihārānī”ti vuccanti. Nikāmalābhīti nikāmena lābhī",
  "atk-s0201a:829_6": "attano icchāvasena lābhī, icchiticchitakkhaṇe samāpajjituṃ samatthoti vuttaṃ hoti.",
  "atk-s0201a:829_7": "Akicchalābhīti sukheneva paccanīkadhamme vikkhambhetvā samāpajjituṃ samatthoti vuttaṃ",
  "atk-s0201a:829_8": "hoti. Akasiralābhīti akasirānaṃ vipulānaṃ lābhī, yathāparicchedeyeva vuṭṭhātuṃ samatthoti",
  "atk-s0201a:829_9": "vuttaṃ hoti. Ekacco hi lābhīyeva hoti, na pana sakkoti icchiticchitakkhaṇe samāpajjituṃ.",
  "atk-s0201a:829_10": "Ekacco sakkoti tathā samāpajjituṃ, pāribandhike pana kicchena vikkhambheti. Ekacco",
  "atk-s0201a:829_11": "tathā samāpajjati, pāribandhike ca akiccheneva vikkhambheti, na sakkoti nāḷikāyantaṃ",
  "atk-s0201a:829_12": "viya yathāparicchedeyeva ca vuṭṭhātuṃ. Yo pana imaṃ tividhampi sampadaṃ icchati,",
  "atk-s0201a:829_13": "sopi sīlesvevassa paripūrakārīti.",
  "atk-s0201a:830_0": "Evaṃ abhiññāpādake jhāne vutte kiñcāpi abhiññānaṃ vāro āgato, atha kho naṃ bhagavā",
  "atk-s0201a:830_1": "aggahetvāva yasmā na kevalaṃ abhiññāpādakajjhānāni ca abhiññāyoyeva ca sīlānaṃ ānisaṃso,",
  "atk-s0201a:830_2": "apica kho cattāri āruppajhānānipi tayo ca heṭṭhimā ariyamaggā, tasmā taṃ sabbaṃ pariyādiyitvā",
  "atk-s0201a:830_3": "dassetuṃ ākaṅkheyya ce…pe… ye te santāti evamādimāha.",
  "atk-s0201a:831_0": "Tattha santāti aṅgasantatāya ceva ārammaṇasantatāya ca. Vimokkhāti paccanīkadhammehi",
  "atk-s0201a:831_1": "vimuttattā ārammaṇe ca adhimuttattā. Atikkamma rūpeti rūpāvacarajjhāne atikkamitvā,",
  "atk-s0201a:831_2": "ye te vimokkhā atikkamma rūpe santāti padasambandho, itarathā hi atikkamma rūpe kiṃ",
  "atk-s0201a:831_3": "karotīti na paññāyeyyuṃ. Āruppāti ārammaṇato ca vipākato ca rūpavirahitā. Kāyena",
  "atk-s0201a:831_4": "phusitvāti nāmakāyena phusitvā pāpuṇitvā, adhigantvāti vuttaṃ hoti. Sesaṃ vuttānameva.",
  "atk-s0201a:831_5": "Idaṃ vuttaṃ hoti “yopi bhikkhu ime vimokkhe phusitvā viharitukāmo, sopi sīlesvevassa paripūrakārī”ti.",
  "atk-s0201a:832_0": "67. Navamavāre tiṇṇaṃ saṃyojanānanti sakkāyadiṭṭhivicikicchāsīlabbataparāmāsasaṅkhātānaṃ",
  "atk-s0201a:832_1": "tiṇṇaṃ bandhanānaṃ. Tāni hi saṃyojenti khandhagatibhavādīhi khandhagatibhavādayo,",
  "atk-s0201a:832_2": "kammaṃ vā phalena, tasmā saṃyojanānīti vuccanti, bandhanānīti attho. Parikkhayāti",
  "atk-s0201a:832_3": "parikkhayena. Sotāpannoti sotaṃ āpanno. Sototi ca maggassetaṃ adhivacanaṃ. Sotāpannoti",
  "atk-s0201a:832_4": "taṃsamaṅgipuggalassa. Yathāha “soto sototi hidaṃ, sāriputta, vuccati. Katamo nu kho,",
  "atk-s0201a:832_5": "sāriputta, sototi? Ayameva hi, bhante, ariyo aṭṭhaṅgiko maggo. Seyyathidaṃ, sammādiṭṭhi…pe…",
  "atk-s0201a:832_6": "sammāsamādhīti. Sotāpanno sotāpannoti hidaṃ, sāriputta, vuccati. Katamo nu kho, sāriputta,",
  "atk-s0201a:832_7": "sotāpannoti? Yo hi, bhante, iminā aṭṭhaṅgikena maggena samannāgato, ayaṃ vuccati",
  "atk-s0201a:832_8": "sotāpanno, yoyaṃ āyasmā evaṃnāmo evaṃgotto”ti. Idha pana maggena phalassa nāmaṃ dinnaṃ,",
  "atk-s0201a:832_9": "tasmā phalaṭṭho “sotāpanno”ti veditabbo. Avinipātadhammoti vinipātetīti vinipāto,",
  "atk-s0201a:832_10": "nāssa vinipāto dhammoti avinipātadhammo, na attānaṃ apāye vinipātasabhāvoti vuttaṃ",
  "atk-s0201a:832_11": "hoti. Kasmā? Ye dhammā apāyagamaniyā, tesaṃ pahīnattā. Sambodhi paraṃ ayanaṃ gati",
  "atk-s0201a:832_12": "assāti sambodhiparāyaṇo, uparimaggattayaṃ avassaṃ sampāpakoti attho. Kasmā? Paṭiladdhapaṭhamamaggattā.",
  "atk-s0201a:832_13": "Sīlesvevāti īdiso hotukāmopi sīlesvevassa paripūraṇārīti.",
  "atk-s0201a:833_0": "Dasamavāre paṭhamamaggena parikkhīṇānipi tīṇi saṃyojanāni sakadāgāmimaggassa vaṇṇabhaṇanatthaṃ",
  "atk-s0201a:833_1": "vuttāni. Rāgadosamohānaṃ tanuttāti etesaṃ tanubhāvena, tanuttakaraṇenāti vuttaṃ hoti.",
  "atk-s0201a:833_2": "Tattha dvīhi kāraṇehi tanuttaṃ veditabbaṃ adhiccuppattiyā ca pariyuṭṭhānamandatāya",
  "atk-s0201a:833_3": "ca. Sakadāgāmissa hi vaṭṭānusārimahājanasseva kilesā abhiṇhaṃ na uppajjanti, kadāci",
  "atk-s0201a:833_4": "karahaci uppajjanti viraḷākārā hutvā, viraḷavāpite khette aṅkurā viya. Uppajjamānāpi",
  "atk-s0201a:833_5": "ca vaṭṭānusārimahājanasseva maddantā pharantā chādentā andhakāraṃ karontā na uppajjanti,",
  "atk-s0201a:833_6": "mandamandā uppajjanti tanukākārā hutvā, abbhapaṭalamiva makkhikāpattamiva ca.",
  "atk-s0201a:834_0": "Tattha keci therā bhaṇanti “sakadāgāmissa kilesā kiñcāpi cirena uppajjanti, bahalāva",
  "atk-s0201a:834_1": "uppajjanti, tathā hissa puttā ca dhītaro ca dissantī”ti, etaṃ pana appamāṇaṃ. Puttadhītaro",
  "atk-s0201a:834_2": "hi aṅgapaccaṅgaparāmasanamattenapi hontīti. Dvīhiyeva kāraṇehissa kilesānaṃ tanuttaṃ",
  "atk-s0201a:834_3": "veditabbaṃ adhiccuppattiyā ca pariyuṭṭhānamandatāya cāti.",
  "atk-s0201a:835_0": "Sakadāgāmīti sakiṃ āgamanadhammo. Sakideva imaṃ lokaṃ āgantvāti ekavāraṃyeva imaṃ",
  "atk-s0201a:835_1": "manussalokaṃ paṭisandhivasena āgantvā. Yopi hi idha sakadāgāmimaggaṃ bhāvetvā idheva",
  "atk-s0201a:835_2": "parinibbāti, sopi idha na gahito. Yopi idha maggaṃ bhāvetvā devesu upapajjitvā tattheva",
  "atk-s0201a:835_3": "parinibbāti. Yopi devaloke maggaṃ bhāvetvā tattheva parinibbāti. Yopi devaloke maggaṃ",
  "atk-s0201a:835_4": "bhāvetvā idheva manussaloke nibbattitvā parinibbāti. Yo pana idha maggaṃ bhāvetvā",
  "atk-s0201a:835_5": "devaloke nibbatto, tattha yāvatāyukaṃ ṭhatvā puna idheva upapajjitvā parinibbāti,",
  "atk-s0201a:835_6": "ayamidha gahitoti veditabbo. Dukkhassantaṃ kareyyanti vaṭṭadukkhassa paricchedaṃ",
  "atk-s0201a:835_7": "kareyyaṃ. Sīlesvevāti īdiso hotukāmopi sīlesvevassa paripūrakārīti.",
  "atk-s0201a:836_0": "Ekādasamavāre pañcannanti gaṇanaparicchedo. Orambhāgiyānanti oraṃ vuccati heṭṭhā,",
  "atk-s0201a:836_1": "heṭṭhābhāgiyānanti attho, kāmāvacaraloke uppattipaccayānanti adhippāyo. Saṃyojanānanti",
  "atk-s0201a:836_2": "bandhanānaṃ, tāni kāmarāgabyāpādasaṃyojanehi saddhiṃ pubbe vuttasaṃyojanāneva veditabbāni.",
  "atk-s0201a:836_3": "Yassa hi etāni appahīnāni, so kiñcāpi bhavagge uppanno hoti, atha kho āyuparikkhayā",
  "atk-s0201a:836_4": "kāmāvacare nibbattatiyeva, gilitabalisamacchūpamo svāyaṃ puggalo dīghasuttakena pāde",
  "atk-s0201a:836_5": "baddhavihaṅgūpamo cāti veditabbo. Pubbe vuttānampi cettha vacanaṃ vaṇṇabhaṇanatthamevāti",
  "atk-s0201a:836_6": "veditabbaṃ. Opapātikoti sesayonipaṭikkhepavacanametaṃ. Tatthaparinibbāyīti tattheva",
  "atk-s0201a:836_7": "brahmaloke parinibbāyī. Anāvattidhammo tasmā lokāti tato brahmalokā paṭisandhivasena",
  "atk-s0201a:836_8": "puna anāvattisabhāvo. Sīlesvevāti īdiso hotukāmopi sīlesvevassa paripūrakārīti.",
  "atk-s0201a:837_0": "68. Evaṃ anāgāmimagge vutte kiñcāpi catutthamaggassa vāro āgato, atha kho naṃ bhagavā",
  "atk-s0201a:837_1": "aggahetvāva yasmā na kevalā āsavakkhayābhiññā eva sīlānaṃ ānisaṃso, apica kho lokiyapañcābhiññāyopi,",
  "atk-s0201a:837_2": "tasmā tāpi dassetuṃ, yasmā ca āsavakkhaye kathite desanā niṭṭhitā hoti, evañca sati",
  "atk-s0201a:837_3": "imesaṃ guṇānaṃ akathitattā ayaṃ kathā muṇḍābhiññākathā nāma bhaveyya, tasmā ca abhiññāpāripūriṃ",
  "atk-s0201a:837_4": "katvā dassetumpi, yasmā ca anāgāmimagge ṭhitassa sukhena iddhivikuppanā ijjhati,",
  "atk-s0201a:837_5": "samādhiparibandhānaṃ kāmarāgabyāpādānaṃ samūhatattā, anāgāmī hi sīlesu ca samādhimhi",
  "atk-s0201a:837_6": "ca paripūrakārī, tasmā yuttaṭṭhāneyeva lokiyābhiññāyo dassetumpi “ākaṅkheyya ce…pe…",
  "atk-s0201a:837_7": "anekavihita”nti evamādimāhāti ayamanusandhi.",
  "atk-s0201a:838": "Tattha “anekavihitaṃ iddhividha”ntiādinā nayena āgatānaṃ pañcannampi lokiyābhiññānaṃ pāḷivaṇṇanā saddhiṃ bhāvanānayena visuddhimagge vuttā.",
  "atk-s0201a:839_0": "69. Chaṭṭhābhiññāya āsavānaṃ khayāti arahattamaggena sabbakilesānaṃ khayā. Anāsavanti",
  "atk-s0201a:839_1": "āsavavirahitaṃ. Cetovimuttiṃ paññāvimuttinti ettha cetovacanena arahattaphalasampayuttova",
  "atk-s0201a:839_2": "samādhi, paññāvacanena taṃsampayuttā paññāva vuttā. Tattha ca samādhi rāgato vimuttattā",
  "atk-s0201a:839_3": "cetovimutti, paññā avijjāya vimuttattā paññāvimuttīti veditabbā. Vuttañcetaṃ bhagavatā",
  "atk-s0201a:839_4": "“yo hissa, bhikkhave, samādhi, tadassa samādhindriyaṃ. Yā hissa, bhikkhave, paññā,",
  "atk-s0201a:839_5": "tadassa paññindriyaṃ. Iti kho, bhikkhave, rāgavirāgā cetovimutti, avijjāvirāgā paññāvimuttī”ti,",
  "atk-s0201a:839_6": "apicettha samathaphalaṃ cetovimutti, vipassanāphalaṃ paññāvimuttīti veditabbā.",
  "atk-s0201a:840_0": "Diṭṭheva dhammeti imasmiṃyeva attabhāve. Sayaṃ abhiññā sacchikatvāti attanoyeva paññāya",
  "atk-s0201a:840_1": "paccakkhaṃ katvā, aparapaccayena ñatvāti attho. Upasampajja vihareyyanti pāpuṇitvā",
  "atk-s0201a:840_2": "sampādetvā vihareyyaṃ. Sīlesvevāti evaṃ sabbāsave niddhunitvā cetovimuttiṃ paññāvimuttiṃ",
  "atk-s0201a:840_3": "adhigantukāmopi sīlesvevassa paripūrakārīti.",
  "atk-s0201a:841_0": "Evaṃ bhagavā sīlānisaṃsakathaṃ yāva arahattā kathetvā idāni sabbampi taṃ sīlānisaṃsaṃ",
  "atk-s0201a:841_1": "sampiṇḍetvā dassento nigamanaṃ āha “sampannasīlā, bhikkhave…pe… idametaṃ paṭicca",
  "atk-s0201a:841_2": "vutta”nti. Tassāyaṃ saṅkhepattho, “sampannasīlā, bhikkhave, viharatha…pe… samādāya",
  "atk-s0201a:841_3": "sikkhatha sikkhāpadesū”ti iti yaṃ taṃ mayā pubbe evaṃ vuttaṃ, idaṃ sabbampi sampannasīlo",
  "atk-s0201a:841_4": "bhikkhu sabrahmacārīnaṃ piyo hoti manāpo, garu bhāvanīyo paccayānaṃ lābhī, paccayadāyakānaṃ",
  "atk-s0201a:841_5": "mahapphalakaro, pubbañātīnaṃ anussaraṇacetanāya phalamahattakaro, aratiratisaho,",
  "atk-s0201a:841_6": "bhayabheravasaho, rūpāvacarajjhānānaṃ arūpāvacarajjhānānañca lābhī, heṭṭhimāni tīṇi",
  "atk-s0201a:841_7": "sāmaññaphalāni pañca lokiyābhiññā āsavakkhayañāṇanti ca ime ca guṇe sayaṃ abhiññā",
  "atk-s0201a:841_8": "sacchikattā hoti, etaṃ paṭicca idaṃ sandhāya vuttanti. Idamavoca bhagavā, attamanā",
  "atk-s0201a:841_9": "te bhikkhu bhagavato bhāsitaṃ abhinandunti.",
  "atk-s0201a:842": "Papañcasūdaniyā majjhimanikāyaṭṭhakathāya",
  "atk-s0201a:843": "Ākaṅkheyyasuttavaṇṇanā niṭṭhitā.",
  "atk-s0201a:844": "7. Vatthasuttavaṇṇanā",
  "atk-s0201a:845_0": "70. Evaṃ me sutanti vatthasuttaṃ. Tattha seyyathāpi, bhikkhave, vatthanti upamāvacanamevetaṃ.",
  "atk-s0201a:845_1": "Upamaṃ karonto ca bhagavā katthaci paṭhamaṃyeva upamaṃ dassetvā pacchā atthaṃ dasseti,",
  "atk-s0201a:845_2": "katthaci paṭhamamatthaṃ dassetvā pacchā upamaṃ, katthaci upamāya atthaṃ parivāretvā",
  "atk-s0201a:845_3": "dasseti, katthaci atthena upamaṃ.",
  "atk-s0201a:846_0": "Tathā hesa – “seyyathāpissu, bhikkhave, dve agārā sadvārā, tattha cakkhumā puriso",
  "atk-s0201a:846_1": "majjhe ṭhito passeyyā”ti sakalampi devadūtasuttaṃ upamaṃ paṭhamaṃ dassetvā pacchā",
  "atk-s0201a:846_2": "atthaṃ dassento āha. “Tirokuṭṭaṃ tiropākāraṃ tiropabbataṃ asajjamāno gacchati, seyyathāpi",
  "atk-s0201a:846_3": "ākāse”tiādinā pana nayena sakalampi iddhividhamatthaṃ paṭhamaṃ dassetvā pacchā upamaṃ",
  "atk-s0201a:846_4": "dassento āha. “Seyyathāpi brāhmaṇapuriso sāratthiko sāragavesī”tiādināva nayena sakalampi",
  "atk-s0201a:846_5": "cūḷasāropamasuttaṃ upamāya atthaṃ parivāretvā dassento āha. “Idha pana, bhikkhave,",
  "atk-s0201a:846_6": "ekacce kulaputtā dhammaṃ pariyāpuṇanti suttaṃ…pe… seyyathāpi, bhikkhave, puriso alagaddatthiko”tiādinā",
  "atk-s0201a:846_7": "nayena sakalampi alagaddasuttaṃ mahāsāropamasuttanti evamādīni suttāni atthena upamaṃ",
  "atk-s0201a:846_8": "parivāretvā dassento āha.",
  "atk-s0201a:847_0": "Svāyaṃ idha paṭhamaṃ upamaṃ dassetvā pacchā atthaṃ dasseti. Kasmā panevaṃ bhagavā",
  "atk-s0201a:847_1": "dassetīti? Puggalajjhāsayena vā desanāvilāsena vā. Ye hi puggalā paṭhamaṃ upamaṃ",
  "atk-s0201a:847_2": "dassetvā vuccamānamatthaṃ sukhena paṭivijjhanti, tesaṃ paṭhamaṃ upamaṃ dasseti. Esa",
  "atk-s0201a:847_3": "nayo sabbattha. Yassā ca dhammadhātuyā suppaṭividdhattā desanāvilāsaṃ patto hoti,",
  "atk-s0201a:847_4": "tassā suppaṭividdhā. Tasmā esa desanāvilāsampatto dhammissaro dhammarājā, so yathā",
  "atk-s0201a:847_5": "yathā icchati, tathā tathā dhammaṃ desetīti evaṃ iminā puggalajjhāsayena vā desanāvilāsena",
  "atk-s0201a:847_6": "vā evaṃ dassetīti veditabbo.",
  "atk-s0201a:848_0": "Tattha vatthanti pakatiparisuddhaṃ vatthaṃ. Saṃkiliṭṭhaṃ malaggahitanti āgantukena",
  "atk-s0201a:848_1": "paṃsurajādinā saṃkilesena saṃkiliṭṭhaṃ, sedajallikādinā malena gahitattā malaggahitaṃ.",
  "atk-s0201a:848_2": "Raṅgajāteti ettha raṅgameva raṅgajātaṃ. Upasaṃhareyyāti upanāmeyya. Yadi nīlakāyāti",
  "atk-s0201a:848_3": "nīlakāya vā, nīlakatthāya vāti vuttaṃ hoti. Evaṃ sabbattha. Rajako hi nīlakatthāya",
  "atk-s0201a:848_4": "upasaṃharanto kaṃsanīlapalāsanīlādike nīlaraṅge upasaṃharati. Pītakatthāya upasaṃharanto",
  "atk-s0201a:848_5": "kaṇikārapupphasadise pītakaraṅge. Lohitakatthāya upasaṃharanto bandhujīvakapupphasadise",
  "atk-s0201a:848_6": "lohitakaraṅge. Mañjiṭṭhakatthāya upasaṃharanto kaṇavīrapupphasadise mandarattaraṅge.",
  "atk-s0201a:848_7": "Tena vuttaṃ “yadi nīlakāya…pe… yadi mañjiṭṭhakāyā”ti.",
  "atk-s0201a:849_0": "Durattavaṇṇamevassāti duṭṭhu rañjitavaṇṇameva assa. Aparisuddhavaṇṇamevassāti nīlavaṇṇopissa",
  "atk-s0201a:849_1": "parisuddho na bhaveyya, sesavaṇṇopi. Tādisañhi vatthaṃ nīlakumbhiyā pakkhittampi",
  "atk-s0201a:849_2": "sunīlaṃ na hoti, sesakumbhīsu pakkhittampi pītakādivaṇṇaṃ na hoti, milātanīla kuraṇḍa-kaṇikāra-bandhujīvaka-kaṇavīrapupphavaṇṇameva",
  "atk-s0201a:849_3": "hoti. Taṃ kissa hetūti taṃ vatthaṃ kissa hetu kiṃ kāraṇā īdisaṃ hoti, tasmiṃ vā vatthe",
  "atk-s0201a:849_4": "raṅgajātaṃ kissa hetu īdisaṃ durattavaṇṇaṃ aparisuddhavaṇṇaṃ hotīti? Yasmā panassa",
  "atk-s0201a:849_5": "vatthassa saṃkiliṭṭhabhāvoyevettha kāraṇaṃ, na aññaṃ kiñci, tasmā “aparisuddhattā,",
  "atk-s0201a:849_6": "bhikkhave, vatthassā”ti āha.",
  "atk-s0201a:850_0": "Evameva khoti upamāsampaṭipādanaṃ. Citte saṃkiliṭṭheti cittamhi saṃkiliṭṭhamhi. Kasmā",
  "atk-s0201a:850_1": "pana bhagavā saṃkiliṭṭhavatthena opammaṃ akāsīti ce, vāyāmamahapphaladassanatthaṃ.",
  "atk-s0201a:850_2": "Yathā hi āgantukehi malehi saṃkiliṭṭhaṃ vatthaṃ pakatiyā paṇḍarattā puna dhovīyamānaṃ",
  "atk-s0201a:850_3": "paṇḍaraṃ hoti, na tattha jātikāḷake viya eḷakalome vāyāmo nipphalo hoti, evaṃ cittampi",
  "atk-s0201a:850_4": "āgantukehi kilesehi saṃkiliṭṭhaṃ. Pakatiyā pana taṃ sakalepi paṭisandhibhavaṅgavāre",
  "atk-s0201a:850_5": "paṇḍarameva. Yathāha – “pabhassaramidaṃ, bhikkhave, cittaṃ, tañca kho āgantukehi",
  "atk-s0201a:850_6": "upakkilesehi upakkiliṭṭha”nti. Taṃ visodhīyamānaṃ sakkā pabhassarataraṃ kātuṃ, na",
  "atk-s0201a:850_7": "tattha vāyāmo nipphaloti evaṃ vāyāmamahapphaladassanatthaṃ saṃkiliṭṭhavatthena opammaṃ akāsīti veditabbo.",
  "atk-s0201a:851_0": "Duggati pāṭikaṅkhāti īdise citte duggati pāṭikaṅkhitabbā, duggatiṃ eva esa pāpuṇissati,",
  "atk-s0201a:851_1": "nāññanti evaṃ duggati icchitabbā, avassaṃ bhāvīti vuttaṃ hoti. Sā cāyaṃ duggati nāma",
  "atk-s0201a:851_2": "paṭipattiduggati, gatiduggatīti duvidhā hoti. Paṭipattiduggatipi agāriyapaṭipattiduggati,",
  "atk-s0201a:851_3": "anagāriyapaṭipattiduggatīti duvidhā hoti.",
  "atk-s0201a:852_0": "Agāriyo hi saṃkiliṭṭhacitto pāṇampi hanati, adinnampi ādiyati, sakalepi dasa akusalakammapathe",
  "atk-s0201a:852_1": "pūreti, ayamassa agāriyapaṭipattiduggati. So tattha ṭhito kāyassa bhedā nirayampi",
  "atk-s0201a:852_2": "gacchati, tiracchānayonimpi, pettivisayampi gacchati, ayamassa gatiduggati.",
  "atk-s0201a:853_0": "Anagāriyopi imasmiṃ sāsane pabbajito saṃkiliṭṭhacitto dūteyyapahiṇagamanaṃ gacchati,",
  "atk-s0201a:853_1": "vejjakammaṃ karoti, saṅghabhedāya cetiyabhedāya parakkamati, veḷudānādīhi jīvikaṃ",
  "atk-s0201a:853_2": "kappeti, sakalampi anācāraṃ agocarañca paripūreti, ayamassa anagāriyapaṭipattiduggati.So",
  "atk-s0201a:853_3": "tattha ṭhito kāyassa bhedā nirayampi gacchati, tiracchānayonimpi, pettivisayampi",
  "atk-s0201a:853_4": "gacchati samaṇayakkho nāma hoti samaṇapeto, ādittehi saṅghāṭiādīhi sampajjalitakāyo",
  "atk-s0201a:853_5": "aṭṭassaraṃ karonto vicarati, ayamassa gatiduggati.",
  "atk-s0201a:854_0": "Seyyathāpīti sukkapakkhaṃ dassetumāraddho, tassattho kaṇhapakkhe vuttapaccanīkeneva",
  "atk-s0201a:854_1": "veditabbo. Etthāpi ca sugati nāma paṭipattisugati gatisugatīti duvidhā hoti. Paṭipattisugatipi",
  "atk-s0201a:854_2": "agāriyapaṭipattisugati anagāriyapaṭipattisugatīti duvidhā hoti. Agāriyo hi parisuddhacitto",
  "atk-s0201a:854_3": "pāṇātipātāpi viramati, adinnādānāpi, sakalepi dasa kusalakammapathe paripūreti, ayamassa",
  "atk-s0201a:854_4": "agāriyapaṭipattisugati. So tattha ṭhito kāyassa bhedā manussamahantatampi devamahantatampi",
  "atk-s0201a:854_5": "upapajjati, ayamassa gatisugati.",
  "atk-s0201a:855_0": "Anagāriyopi imasmiṃ sāsane pabbajitvā parisuddhacitto catupārisuddhisīlaṃ sodheti,",
  "atk-s0201a:855_1": "terasa dhutaṅgāni samādiyati, aṭṭhatiṃsārammaṇesu attano anukūlakammaṭṭhānaṃ gahetvā",
  "atk-s0201a:855_2": "pantasenāsane paṭisevamāno kasiṇaparikammaṃ katvā jhānasamāpattiyo nibbatteti, sotāpattimaggaṃ",
  "atk-s0201a:855_3": "bhāveti…pe… anāgāmimaggaṃ bhāveti, ayamassa anagāriyapaṭipattisugati. So tattha ṭhito",
  "atk-s0201a:855_4": "kāyassa bhedā manussaloke vā tīsu mahākulesu, chasu vā kāmāvacaradevesu, dasasu vā",
  "atk-s0201a:855_5": "brahmabhavanesu, pañcasu vā suddhāvāsesu, catūsu vā āruppesu upapajjati, ayamassa gatisugatīti.",
  "atk-s0201a:856_0": "71. Evaṃ saṃkiliṭṭhe citte duggati pāṭikaṅkhā, asaṃkiliṭṭhe ca sugatīti vatvā idāni",
  "atk-s0201a:856_1": "yehi upakkilesehi cittaṃ saṃkiliṭṭhaṃ hoti, te dassento katame ca, bhikkhave, cittassa",
  "atk-s0201a:856_2": "upakkilesā? Abhijjhā visamalobhotiādimāha.",
  "atk-s0201a:857_0": "Tattha sakabhaṇḍe chandarāgo abhijjhā, parabhaṇḍe visamalobho. Atha vā sakabhaṇḍe",
  "atk-s0201a:857_1": "vā parabhaṇḍe vā hotu, yuttapattaṭṭhāne chandarāgo abhijjhā, ayuttāpattaṭṭhāne visamalobho.",
  "atk-s0201a:857_2": "Thero panāha “kissa vinibbhogaṃ karotha, yutte vā ayutte vā hotu, ‘rāgo visamaṃ doso",
  "atk-s0201a:857_3": "visamaṃ moho visama’nti vacanato na koci lobho avisamo nāma, tasmā lobhoyeva abhijjhāyanaṭṭhena",
  "atk-s0201a:857_4": "abhijjhā, visamaṭṭhena visamaṃ, ekatthametaṃ byañjanameva nāna”nti. So panesa abhijjhāvisamalobho",
  "atk-s0201a:857_5": "uppajjitvā cittaṃ dūseti, obhāsituṃ na deti. Tasmā “cittassa upakkileso”ti vuccati.",
  "atk-s0201a:858_0": "Yathā cesa, evaṃ navavidhaāghātavatthusambhavo byāpādo. Dasavidhaāghātavatthusambhavo",
  "atk-s0201a:858_1": "kodho. Punappunaṃ cittapariyonandhano upanāho. Agāriyassa vā anagāriyassa vā sukatakaraṇavināsano",
  "atk-s0201a:858_2": "makkho. Agāriyopi hi kenaci anukampakena daliddo samāno ucce ṭhāne ṭhapito, aparena",
  "atk-s0201a:858_3": "samayena “kiṃ tayā mayhaṃ kata”nti tassa sukatakaraṇaṃ vināseti. Anagāriyopi sāmaṇerakālato",
  "atk-s0201a:858_4": "pabhuti ācariyena vā upajjhāyena vā catūhi paccayehi uddesaparipucchāhi ca anuggahetvā",
  "atk-s0201a:858_5": "dhammakathānayapakaraṇakosallādīni sikkhāpito, aparena samayena rājarājamahāmattādīhi",
  "atk-s0201a:858_6": "sakkato garukato ācariyupajjhāyesu acittīkato caramāno “ayaṃ amhehi daharakāle evaṃ",
  "atk-s0201a:858_7": "anuggahito saṃvaḍḍhito ca, atha panidāni nissineho jāto”ti vuccamāno “kiṃ mayhaṃ",
  "atk-s0201a:858_8": "tumhehi kata”nti tesaṃ sukatakaraṇaṃ vināseti, tassa so sukatakaraṇavināsano makkho",
  "atk-s0201a:858_9": "uppajjitvā cittaṃ dūseti, obhāsituṃ na deti. Tasmā “cittassa upakkileso”ti vuccati.",
  "atk-s0201a:859_0": "Yathā cāyaṃ, evaṃ bahussutepi puggale ajjhottharitvā “īdisassa ceva bahussutassa",
  "atk-s0201a:859_1": "aniyatā gati, tava vā mama vā ko viseso”tiādinā nayena uppajjamāno yugaggāhagāhī",
  "atk-s0201a:859_2": "paḷāso. Paresaṃ sakkārādīni khīyanā issā. Attano sampattiyā parehi sādhāraṇabhāvaṃ",
  "atk-s0201a:859_3": "asahamānaṃ macchariyaṃ. Vañcanikacariyabhūtā māyā. Kerāṭikabhāvena uppajjamānaṃ sāṭheyyaṃ.",
  "atk-s0201a:859_4": "Kerāṭiko hi āyatanamaccho viya hoti. Āyatanamaccho nāma kira macchānaṃ naṅguṭṭhaṃ",
  "atk-s0201a:859_5": "dasseti sappānaṃ sīsaṃ, “tumhehi sadiso aha”nti jānāpetuṃ. Evameva kerāṭiko puggalo",
  "atk-s0201a:859_6": "yaṃ yaṃ suttantikaṃ vā ābhidhammikaṃ vā upasaṅkamati, taṃ taṃ evaṃ vadati “ahaṃ tumhākaṃ",
  "atk-s0201a:859_7": "baddhacaro, tumhe mayhaṃ anukampakā, nāhaṃ tumhe muñcāmī”ti “evamete ‘sagāravo ayaṃ",
  "atk-s0201a:859_8": "amhesu sappatisso’ti maññissantī”ti. Tassetaṃ kerāṭikabhāvena uppajjamānaṃ sāṭheyyaṃ",
  "atk-s0201a:859_9": "uppajjitvā cittaṃ dūseti, obhāsituṃ na deti. Tasmā “cittassa upakkileso”ti vuccati.",
  "atk-s0201a:860_0": "Yathā cetaṃ, evaṃ vātabharitabhastasadisathaddhabhāvapaggahitasiraanivātavuttikārakaraṇo",
  "atk-s0201a:860_1": "thambho. Taduttarikaraṇo sārambho. So duvidhena labbhati akusalavasena ceva kusalavasena",
  "atk-s0201a:860_2": "ca. Tattha agāriyassa parena kataṃ alaṅkārādiṃ disvā taddiguṇakaraṇena uppajjamāno,",
  "atk-s0201a:860_3": "anagāriyassa ca yattakaṃ yattakaṃ paro pariyāpuṇāti vā katheti vā, mānavasena taddiguṇataddiguṇakaraṇena",
  "atk-s0201a:860_4": "uppajjamāno akusalo. Agāriyassa pana paraṃ ekaṃ salākabhattaṃ dentaṃ disvā attanā",
  "atk-s0201a:860_5": "dve vā tīṇi vā dātukāmatāya uppajjamāno, anagāriyassa ca parena ekanikāye gahite",
  "atk-s0201a:860_6": "mānaṃ anissāya kevalaṃ taṃ disvā attanā ālasiyaṃ abhibhuyya dve nikāye gahetukāmatāya",
  "atk-s0201a:860_7": "uppajjamāno kusalo. Idha pana akusalo adhippeto. Ayañhi uppajjitvā cittaṃ dūseti,",
  "atk-s0201a:860_8": "obhāsituṃ na deti. Tasmā “cittassa upakkileso”ti vuccati.",
  "atk-s0201a:861_0": "Yathā cāyaṃ, evaṃ jātiādīni nissāya cittassa uṇṇativasena pavattamāno māno, accuṇṇativasena",
  "atk-s0201a:861_1": "atimāno, madaggahaṇākāro mado, kāmaguṇesu cittavossaggavasena uppajjamāno pamādo",
  "atk-s0201a:861_2": "uppajjitvā cittaṃ dūseti, obhāsituṃ na deti. Tasmā “cittassa upakkileso”ti vuccati.",
  "atk-s0201a:862_0": "Kasmā pana bhagavā upakkilesaṃ dassento lobhamādiṃ katvā dassetīti? Tassa paṭhamuppattito.",
  "atk-s0201a:862_1": "Sabbasattānañhi yattha katthaci upapannānaṃ antamaso suddhāvāsabhūmiyampi sabbapaṭhamaṃ",
  "atk-s0201a:862_2": "bhavanikantivasena lobho uppajjati, tato attano attano anurūpapaccayaṃ paṭicca yathāsambhavaṃ",
  "atk-s0201a:862_3": "itare, na ca ete soḷaseva cittassa upakkilesā, etena pana nayena sabbepi kilesā gahitāyeva hontīti veditabbā.",
  "atk-s0201a:863_0": "72. Ettāvatā saṃkilesaṃ dassetvā idāni vodānaṃ dassento sa kho so, bhikkhavetiādimāha.",
  "atk-s0201a:863_1": "Tattha iti viditvāti evaṃ jānitvā. Pajahatīti samucchedappahānavasena ariyamaggena",
  "atk-s0201a:863_2": "pajahati. Tattha kilesapaṭipāṭiyā maggapaṭipāṭiyāti dvidhā pahānaṃ veditabbaṃ. Kilesapaṭipāṭiyā",
  "atk-s0201a:863_3": "tāva abhijjhāvisamalobho thambho sārambho māno atimāno madoti ime cha kilesā arahattamaggena",
  "atk-s0201a:863_4": "pahīyanti. Byāpādo kodho upanāho pamādoti ime cattāro kilesā anāgāmimaggena pahīyanti.",
  "atk-s0201a:863_5": "Makkho paḷāso issā macchariyaṃ māyā sāṭheyyanti ime cha sotāpattimaggena pahīyantīti.",
  "atk-s0201a:863_6": "Maggapaṭipāṭiyā pana, sotāpattimaggena makkho paḷāso issā macchariyaṃ māyā sāṭheyyanti",
  "atk-s0201a:863_7": "ime cha pahīyanti. Anāgāmimaggena byāpādo kodho upanāho pamādoti ime cattāro. Arahattamaggena",
  "atk-s0201a:863_8": "abhijjhāvisamalobho thambho sārambho māno atimāno madoti ime cha pahīyantīti.",
  "atk-s0201a:864_0": "Imasmiṃ pana ṭhāne ime kilesā sotāpattimaggavajjhā vā hontu, sesamaggavajjhā vā,",
  "atk-s0201a:864_1": "atha kho anāgāmimaggeneva pahānaṃ sandhāya “abhijjhāvisamalobhaṃ cittassa upakkilesaṃ",
  "atk-s0201a:864_2": "pajahatī”tiādimāhāti veditabbā. Ayamettha paveṇimaggāgato sambhavo, so ca upari catutthamaggasseva",
  "atk-s0201a:864_3": "niddiṭṭhattā yujjati, tatiyamaggena pahīnāvasesānañhi visamalobhādīnaṃ tena pahānaṃ",
  "atk-s0201a:864_4": "hoti, sesānaṃ imināva. Yepi hi sotāpattimaggena pahīyanti, tepi taṃsamuṭṭhāpakacittānaṃ",
  "atk-s0201a:864_5": "appahīnattā anāgāmimaggeneva suppahīnā hontīti. Keci pana paṭhamamaggena cettha pahānaṃ",
  "atk-s0201a:864_6": "vaṇṇayanti, taṃ pubbāparena na sandhiyati. Keci vikkhambhanappahānampi, taṃ tesaṃ icchāmattameva.",
  "atk-s0201a:865": "73. Yato kho, bhikkhaveti ettha yatoti yamhi kāle. Pahīno hotīti anāgāmimaggakkhaṇe pahānaṃ sandhāyevāha.",
  "atk-s0201a:866_0": "74. So buddhe aveccappasādenāti etaṃ “yato kho, bhikkhave, abhijjhāvisamalobho pahīno",
  "atk-s0201a:866_1": "hoti, so buddhe aveccappasādena samannāgato hotī”ti evaṃ ekamekena padena yojetabbaṃ.",
  "atk-s0201a:866_2": "Imassa hi bhikkhuno anāgāmimaggena lokuttarappasādo āgato, athassa aparena samayena",
  "atk-s0201a:866_3": "buddhaguṇe dhammaguṇe saṅghaguṇe ca anussarato lokiyo uppajjati, tamassa sabbampi",
  "atk-s0201a:866_4": "lokiyalokuttaramissakaṃ pasādaṃ dassento bhagavā “buddhe aveccappasādenā”tiādimāha.",
  "atk-s0201a:867_0": "Tattha aveccappasādenāti buddhadhammasaṅghaguṇānaṃ yāthāvato ñātattā acalena accutena",
  "atk-s0201a:867_1": "pasādena. Idāni yathā tassa bhikkhuno anussarato so aveccappasādo uppanno, taṃ vidhiṃ",
  "atk-s0201a:867_2": "dassento “itipi so bhagavā”tiādinā nayena tīṇi anussatiṭṭhānāni vitthāresi. Tesaṃ",
  "atk-s0201a:867_3": "atthavaṇṇanā sabbākārena visuddhimagge anussatikathāyaṃ vuttā.",
  "atk-s0201a:868_0": "75. Evamassa lokiyalokuttaramissakaṃ pasādaṃ dassetvā idāni kilesappahānaṃ aveccappasādasamannāgatañca",
  "atk-s0201a:868_1": "paccavekkhato uppajjamānaṃ somanassādiānisaṃsaṃ dassento yathodhi kho panassātiādimāha.",
  "atk-s0201a:868_2": "Anāgāmissa hi paccante vuṭṭhitaṃ corupaddavaṃ vūpasametvā taṃ paccavekkhato mahānagare",
  "atk-s0201a:868_3": "vasantassa rañño viya ime cime ca mama kilesā pahīnāti attano kilesappahānaṃ paccavekkhato",
  "atk-s0201a:868_4": "balavasomanassaṃ uppajjati. Taṃ dassento bhagavā “yathodhi kho panassā”tiādimāha.",
  "atk-s0201a:869_0": "Tassattho – yvāyaṃ anāgāmī bhikkhu evaṃ “buddhe aveccappasādena samannāgato hoti…pe…",
  "atk-s0201a:869_1": "dhamme…pe… saṅghe…pe… anuttaraṃ puññakkhettaṃ lokassā”ti, tassa yathodhi kho cattaṃ",
  "atk-s0201a:869_2": "hoti paṭinissaṭṭhaṃ, sakasakaodhivasena cattameva hoti, taṃ taṃ kilesajātaṃ vantaṃ",
  "atk-s0201a:869_3": "muttaṃ pahīnaṃ paṭinissaṭṭhaṃ. Sakasakaodhivasenāti dve odhī kilesodhi ca maggodhi",
  "atk-s0201a:869_4": "ca. Tattha kilesodhivasenāpi ye kilesā yaṃ maggavajjhā, te aññamaggavajjhehi amissā",
  "atk-s0201a:869_5": "hutvā sakeneva odhinā pahīnā. Maggodhivasenāpi ye kilesā yena maggena pahātabbā,",
  "atk-s0201a:869_6": "tena teyeva pahīnā honti. Evaṃ sakasakaodhivasena taṃ taṃ kilesajātaṃ cattameva hoti",
  "atk-s0201a:869_7": "paṭinissaṭṭhaṃ, taṃ paccavekkhitvā ca laddhasomanasso tatuttaripi so “buddhe aveccappasādena",
  "atk-s0201a:869_8": "samannāgatomhī”ti labhati atthavedanti sambandho.",
  "atk-s0201a:870_0": "Yatodhi khotipi pāṭho. Tassa vasena ayamattho, assa bhikkhuno yatodhi kho pana cattaṃ",
  "atk-s0201a:870_1": "hoti paṭinissaṭṭhaṃ. Tattha yatoti kāraṇavacanaṃ, yasmāti vuttaṃ hoti. Odhīti heṭṭhā",
  "atk-s0201a:870_2": "tayo maggā vuccanti. Kasmā? Te hi odhiṃ katvā koṭṭhāsaṃ katvā uparimaggena pahātabbakilese",
  "atk-s0201a:870_3": "ṭhapetvā pajahanti, tasmā odhīti vuccanti. Arahattamaggo pana kiñci kilesaṃ anavasesetvā",
  "atk-s0201a:870_4": "pajahati, tasmā anodhīti vuccati. Imassa ca bhikkhuno heṭṭhāmaggattayena cattaṃ.",
  "atk-s0201a:870_5": "Tena vuttaṃ “yatodhi kho panassa cattaṃ hotī”ti. Tattha kho panāti nipātamattaṃ.",
  "atk-s0201a:870_6": "Ayaṃ pana piṇḍattho. Yasmā assa odhi cattaṃ hoti paṭinissaṭṭhaṃ, tasmā taṃ paccavekkhitvā",
  "atk-s0201a:870_7": "ca laddhasomanasso tatuttaripi so “buddhe aveccappasādena samannāgatomhī”ti labhati",
  "atk-s0201a:870_8": "atthavedanti yathāpāḷi netabbaṃ.",
  "atk-s0201a:871_0": "Tattha cattanti idaṃ sakabhāvapariccajanavasena vuttaṃ. Vantanti idaṃ pana anādiyanabhāvadassanavasena.",
  "atk-s0201a:871_1": "Muttanti idaṃ santatito vinimocanavasena. Pahīnanti idaṃ muttassapi kvaci anavaṭṭhānadassanavasena.",
  "atk-s0201a:871_2": "Paṭinissaṭṭhanti idaṃ pubbe ādinnapubbassa paṭinissaggadassanavasena paṭimukhaṃ vā",
  "atk-s0201a:871_3": "nissaṭṭhabhāvadassanavasena bhāvanābalena abhibhuyya nissaṭṭhabhāvadassanavasenāti",
  "atk-s0201a:871_4": "vuttaṃ hoti. Labhati atthavedaṃ labhati dhammavedanti ettha buddhādīsu aveccappasādoyeva",
  "atk-s0201a:871_5": "araṇīyato attho, upagantabbatoti vuttaṃ hoti. Dhāraṇato dhammo, vinipatituṃ appadānatoti",
  "atk-s0201a:871_6": "vuttaṃ hoti. Vedoti ganthopi ñāṇampi somanassampi. “Tiṇṇaṃ vedānaṃ pāragū”tiādīsu",
  "atk-s0201a:871_7": "hi gantho “vedo”ti vuccati. “Yaṃ brāhmaṇaṃ vedagumābhijaññā, akiñcanaṃ kāmabhāve",
  "atk-s0201a:871_8": "asatta”ntiādīsu ñāṇaṃ. “Ye vedajātā vicaranti loke”tiādīsu somanassaṃ. Idha pana",
  "atk-s0201a:871_9": "somanassañca somanassasampayuttañāṇañca adhippetaṃ, tasmā “labhati atthavedaṃ labhati",
  "atk-s0201a:871_10": "dhammavedanti aveccappasādārammaṇasomanassañca somanassamayañāṇañca labhatī”ti evamettha attho veditabbo.",
  "atk-s0201a:872_0": "Atha vā atthavedanti aveccappasādaṃ paccavekkhato uppannaṃ vuttappakārameva vedaṃ.",
  "atk-s0201a:872_1": "Dhammavedanti aveccappasādassa hetuṃ odhiso kilesappahānaṃ paccavekkhato uppannaṃ",
  "atk-s0201a:872_2": "vuttappakārameva vedanti evampi ettha attho veditabbo. Vuttañhetaṃ “hetumhi ñāṇaṃ",
  "atk-s0201a:872_3": "dhammapaṭisambhidā, hetuphale ñāṇaṃ atthapaṭisambhidā”ti. Dhammūpasaṃhitaṃ pāmojjanti",
  "atk-s0201a:872_4": "tameva atthañca dhammañca atthadhammānisaṃsabhūtaṃ vedañca paccavekkhato uppannaṃ",
  "atk-s0201a:872_5": "pāmojjaṃ. Tañhi anavajjalakkhaṇena paccavekkhaṇākārappavattena dhammena upasañhitanti",
  "atk-s0201a:872_6": "vuccati. Pamuditassa pīti jāyatīti iminā pāmojjena pamuditassa nirāmisā pīti jāyati.",
  "atk-s0201a:872_7": "Pītimanassāti tāya pītiyā pīṇitamanassa. Kāyo passambhatīti kāyopi passaddho hoti",
  "atk-s0201a:872_8": "vūpasantadaratho. Passaddhakāyo sukhanti evaṃ vūpasantakāyadaratho cetasikaṃ sukhaṃ",
  "atk-s0201a:872_9": "paṭisaṃvedeti. Cittaṃ samādhiyatīti cittaṃ sammā ādhiyati appitaṃ viya acalaṃ tiṭṭhati.",
  "atk-s0201a:873_0": "76. Evamassa kilesappahānaṃ aveccappasādasamannāgataṃ paccavekkhato uppajjamānaṃ",
  "atk-s0201a:873_1": "somanassādiānisaṃsaṃ dassetvā idāni “yathodhi kho pana me”ti vārena tassa paccavekkhaṇāya",
  "atk-s0201a:873_2": "pavattākāraṃ pakāsetvā tasseva anāgāmimaggānubhāvasūcakaṃ phalaṃ dassento sa kho",
  "atk-s0201a:873_3": "so, bhikkhavetiādimāha.",
  "atk-s0201a:874_0": "Tattha evaṃsīloti tassa anāgāmimaggasampayuttaṃ sīlakkhandhaṃ dasseti. Evaṃdhammo",
  "atk-s0201a:874_1": "evaṃpaññoti taṃsampayuttameva samādhikkhandhaṃ paññākkhandhañca dasseti. Sālīnanti",
  "atk-s0201a:874_2": "lohitasāligandhasāliādīnaṃ anekarūpānaṃ. Piṇḍapātanti odanaṃ. Vicitakāḷakanti apanītakāḷakaṃ.",
  "atk-s0201a:874_3": "Nevassa taṃ hoti antarāyāyāti tassa evaṃvidhassa bhikkhuno taṃ vuttappakārapiṇḍapātabhojanaṃ",
  "atk-s0201a:874_4": "maggassa vā phalassa vā neva antarāyāya hoti, paṭiladdhaguṇassa hi taṃ kimantarāyaṃ",
  "atk-s0201a:874_5": "karissati? Yopissa appaṭiladdho catutthamaggo ca phalaṃ ca tappaṭilābhāya vipassanaṃ",
  "atk-s0201a:874_6": "ārabhatopi nevassa taṃ hoti antarāyāya, antarāyaṃ kātuṃ asamatthameva hoti. Kasmā?",
  "atk-s0201a:874_7": "Vuttappakārasīladhammapaññāsaṅgahena maggena visuddhacittattā.",
  "atk-s0201a:875": "Yasmā cettha etadeva kāraṇaṃ, tasmā tadanurūpaṃ upamaṃ dassento seyyathāpītiādimāha.",
  "atk-s0201a:876_0": "Tattha acchanti vippasannaṃ. Parisuddhaṃ malavigamena. Pariyodātaṃ pabhassaratāya.",
  "atk-s0201a:876_1": "Ukkāmukhanti suvaṇṇakārānaṃ mūsāmukhaṃ. Suvaṇṇakārānaṃ mūsā hi idha ukkā, aññattha",
  "atk-s0201a:876_2": "pana dīpikādayopi vuccanti. “Ukkāsu dhārīyamānāsū”ti hi āgataṭṭhāne dīpikā “ukkā”ti",
  "atk-s0201a:876_3": "vuccati. “Ukkaṃ bandheyya, ukkaṃ bandhitvā ukkāmukhaṃ ālimpeyyā”ti āgataṭṭhāne aṅgārakapallaṃ.",
  "atk-s0201a:876_4": "“Kammārānaṃ yathā ukkā, anto jhāyati no bahī”ti āgataṭṭhāne kammāruddhanaṃ. “Evaṃvipāko",
  "atk-s0201a:876_5": "ukkāpāto bhavissatī”ti āgataṭṭhāne vātavego “ukkā”ti vuccati. Imasmiṃ pana ṭhāne",
  "atk-s0201a:876_6": "aññesu ca evarūpesu “saṇḍāsena jātarūpaṃ gahetvā ukkāmukhe pakkhipatī”ti āgataṭṭhānesu",
  "atk-s0201a:876_7": "suvaṇṇakārānaṃ mūsā “ukkā”ti veditabbā.",
  "atk-s0201a:877_0": "Tatrāyaṃ upamāsaṃsandanā – saṃkiliṭṭhavatthaṃ viya hi saṃkiliṭṭhajātarūpaṃ viya ca",
  "atk-s0201a:877_1": "imassa bhikkhuno puthujjanakāle kāmarāgādimalānugataṃ cittaṃ daṭṭhabbaṃ. Acchodakaṃ",
  "atk-s0201a:877_2": "viya ukkāmukhaṃ viya ca anāgāmimaggo. Taṃ udakaṃ ukkāmukhañca āgamma vatthasuvaṇṇānaṃ",
  "atk-s0201a:877_3": "parisuddhatā viya tassa bhikkhuno vuttappakārasīladhammapaññāsaṅgahaṃ anāgāmimaggaṃ",
  "atk-s0201a:877_4": "āgamma visuddhacittatāti.",
  "atk-s0201a:878_0": "77. So mettāsahagatena cetasāti yathānusandhivasena desanā āgatā. Tayo hi anusandhī",
  "atk-s0201a:878_1": "pucchānusandhi ajjhāsayānusandhi yathānusandhīti. Tattha “evaṃ vutte aññataro bhikkhu",
  "atk-s0201a:878_2": "bhagavantaṃ etadavoca ‘siyā nu kho, bhante, bahiddhā asati paritassanā’ti? ‘Siyā",
  "atk-s0201a:878_3": "bhikkhū’ti bhagavā avocā”ti. Evaṃ pucchantānaṃ vissajjitasuttavasena pucchānusandhi",
  "atk-s0201a:878_4": "veditabbo. “Siyā kho pana te brāhmaṇa evamassa, ajjāpi nūna samaṇo gotamo avītarāgo”ti",
  "atk-s0201a:878_5": "evaṃ paresaṃ ajjhāsayaṃ viditvā vuttassa suttassa vasena ajjhāsayānusandhi veditabbo.",
  "atk-s0201a:878_6": "Yena pana dhammena ādimhi desanā uṭṭhitā, tassa dhammassa anurūpadhammavasena vā",
  "atk-s0201a:878_7": "paṭipakkhavasena vā yesu suttesu upari desanā āgacchati, tesaṃ vasena yathānusandhi",
  "atk-s0201a:878_8": "veditabbo. Seyyathidaṃ, ākaṅkheyyasutte heṭṭhā sīlena desanā uṭṭhitā, upari cha abhiññā",
  "atk-s0201a:878_9": "āgatā. Kakacūpame heṭṭhā akkhantiyā uṭṭhitā, upari kakacūpamovādo āgato. Alagadde",
  "atk-s0201a:878_10": "heṭṭhā diṭṭhiparidīpanena uṭṭhitā, upari tiparivaṭṭasuññatāpakāsanā āgatā, cūḷaassapure",
  "atk-s0201a:878_11": "heṭṭhā kilesaparidīpanena uṭṭhitā, upari brahmavihārā āgatā. Kosambiyasutte heṭṭhā",
  "atk-s0201a:878_12": "bhaṇḍanena uṭṭhitā, upari sāraṇīyadhammā āgatā. Imasmimpi vatthasutte heṭṭhā kilesaparidīpanena",
  "atk-s0201a:878_13": "uṭṭhitā, upari brahmavihārā āgatā. Tena vuttaṃ “yathānusandhivasena desanā āgatā”ti.",
  "atk-s0201a:878_14": "Brahmavihāresu pana anupadavaṇṇanā ca bhāvanānayo ca sabbo sabbākārena visuddhimagge vutto.",
  "atk-s0201a:879_0": "78. Evaṃ bhagavā abhijjhādīnaṃ upakkilesānaṃ paṭipakkhabhūtaṃ sabbaso ca kāmarāgabyāpādappahānena",
  "atk-s0201a:879_1": "vihatapaccatthikattā laddhapadaṭṭhānaṃ tassa anāgāmino brahmavihārabhāvanaṃ dassetvā",
  "atk-s0201a:879_2": "idānissa arahattāya vipassanaṃ dassetvā arahattappattiṃ dassetuṃ so atthi idantiādimāha.",
  "atk-s0201a:880_0": "Tassattho – so anāgāmī evaṃ bhāvitabrahmavihāro etesaṃ brahmavihārānaṃ yato kutoci",
  "atk-s0201a:880_1": "vuṭṭhāya te eva brahmavihāradhamme nāmavasena tesaṃ nissayaṃ hadayavatthuṃ vatthunissayāni",
  "atk-s0201a:880_2": "bhūtānīti iminā nayena bhūtupādāyadhamme rūpavasena ca vavatthapetvā atthi idanti",
  "atk-s0201a:880_3": "pajānāti, ettāvatānena dukkhasaccavavatthānaṃ kataṃ hoti. Tato tassa dukkhassa samudayaṃ",
  "atk-s0201a:880_4": "paṭivijjhanto atthi hīnanti pajānāti, ettāvatānena samudayasaccavavatthānaṃ kataṃ",
  "atk-s0201a:880_5": "hoti. Tato tassa pahānupāyaṃ vicinanto atthi paṇītanti pajānāti, ettāvatānena maggasaccavavatthānaṃ",
  "atk-s0201a:880_6": "kataṃ hoti. Tato tena maggena adhigantabbaṭṭhānaṃ vicinanto atthi uttari imassa saññāgatassa",
  "atk-s0201a:880_7": "nissaraṇanti pajānāti, imassa mayā adhigatassa brahmavihārasaññāgatassa uttari nissaraṇaṃ",
  "atk-s0201a:880_8": "nibbānaṃ atthīti evaṃ pajānātīti adhippāyo, ettāvatānena nirodhasaccavavatthānaṃ",
  "atk-s0201a:880_9": "kataṃ hoti. Tassa evaṃ jānato evaṃ passatoti tassa vipassanāpaññāya evaṃ catūhi ākārehi",
  "atk-s0201a:880_10": "cattāri saccāni jānato, maggapaññāya evaṃ passato, bhayabherave vuttanayeneva kāmāsavāpi",
  "atk-s0201a:880_11": "cittaṃ vimuccati…pe… itthattāyāti pajānātīti.",
  "atk-s0201a:881_0": "Evaṃ yāva arahattā desanaṃ pāpetvā idāni yasmā tassaṃ parisati nhānasuddhiko brāhmaṇo",
  "atk-s0201a:881_1": "nisinno, so evaṃ nhānasuddhiyā vaṇṇaṃ vuccamānaṃ sutvā pabbajitvā arahattaṃ pāpuṇissatīti",
  "atk-s0201a:881_2": "bhagavatā vidito, tasmā tassa codanatthāya “ayaṃ vuccati, bhikkhave, bhikkhu sināto",
  "atk-s0201a:881_3": "antarena sinānenā”ti imaṃ pāṭiyekkaṃ anusandhimāha. Tattha antarena sinānenāti abbhantarena",
  "atk-s0201a:881_4": "kilesavuṭṭhānasinānena.",
  "atk-s0201a:882_0": "79. Sundarikabhāradvājoti bhāradvājo nāma so brāhmaṇo attano gottavasena, sundarikāya",
  "atk-s0201a:882_1": "pana nadiyā sinātassa pāpappahānaṃ hotīti ayamassa diṭṭhi, tasmā “sundarikabhāradvājo”ti",
  "atk-s0201a:882_2": "vuccati. So taṃ bhagavato vacanaṃ sutvā cintesi “mayaṃ sinānasuddhiṃ vaṇṇema, samaṇopi",
  "atk-s0201a:882_3": "gotamo tatheva vaṇṇeti, samānacchando dāni esa amhehī”ti. Atha bhagavantaṃ bāhukaṃ",
  "atk-s0201a:882_4": "nadiṃ gantvā taṃ tattha pāpaṃ pavāhetvā āgataṃ viya maññamāno āha “gacchati pana",
  "atk-s0201a:882_5": "bhavaṃ gotamo bāhukaṃ nadiṃ sināyitu”nti? Bhagavā tassa gacchāmīti vā na gacchāmīti",
  "atk-s0201a:882_6": "vā avatvāyeva brāhmaṇassa diṭṭhisamugghātaṃ kattukāmo “kiṃ brāhmaṇa bāhukāya nadiyā,",
  "atk-s0201a:882_7": "kiṃ bāhukā nadī karissatī”ti āha. Tassattho kiṃ payojanaṃ bāhukāya, kiṃ sā karissati?",
  "atk-s0201a:882_8": "Asamatthā sā kassaci atthāya, kiṃ tattha gamissāmīti?",
  "atk-s0201a:883_0": "Atha brāhmaṇo taṃ pasaṃsanto lokkhasammatātiādimāha. Tattha lokkhasammatāti lūkhabhāvasammatā,",
  "atk-s0201a:883_1": "lūkhabhāvanti cokkhabhāvaṃ, visuddhibhāvaṃ detīti evaṃ sammatāti vuttaṃ hoti. Lokyasammatātipi",
  "atk-s0201a:883_2": "pāṭho. Tassattho, seṭṭhaṃ lokaṃ gamayatīti evaṃ sammatāti. Puññasammatāti puññanti",
  "atk-s0201a:883_3": "sammatā. Pavāhetīti gamayati visodheti. Gāthāhi ajjhabhāsīti gāthāhi abhāsi. Gāthā",
  "atk-s0201a:883_4": "ca vuccamānā tadatthadīpanatthameva vā gāthārucikānaṃ vuccati, visesatthadīpanatthaṃ",
  "atk-s0201a:883_5": "vā. Idha panetā ubhayatthadīpanatthaṃ vuttāti veditabbā.",
  "atk-s0201a:884_0": "Bāhukanti idameva hi ettha vacanaṃ tadatthadīpakaṃ, sesāni visesatthadīpakāni. Yatheva",
  "atk-s0201a:884_1": "hi bāhukaṃ, evaṃ adhikakkādīnipi loko gacchati nhānena pāpaṃ pavāhetuṃ. Tattha ye",
  "atk-s0201a:884_2": "tesaṃ ṭhānānaṃ āsannā honti, te divasassa tikkhattuṃ nhāyanti. Ye dūrā, te yathākkamaṃ",
  "atk-s0201a:884_3": "dvikkhattuṃ sakiṃ ekadivasantaraṃ, evaṃ yāva saṃvaccharantaraṃ nhāyanti. Ye pana",
  "atk-s0201a:884_4": "sabbathāpi gantuṃ na sakkonti, te ghaṭehipi tato udakaṃ āharāpetvā nhāyanti. Sabbañcetaṃ",
  "atk-s0201a:884_5": "niratthakaṃ, tasmā imaṃ visesatthaṃ dīpetuṃ adhikakkādīnipīti āha.",
  "atk-s0201a:885_0": "Tattha adhikakkanti nhānasambhāravasena laddhavohāraṃ ekaṃ titthaṃ vuccati. Gayātipi",
  "atk-s0201a:885_1": "maṇḍalavāpisaṇṭhānaṃ titthameva vuccati. Payāgāti etampi gaṅgāya ekaṃ titthameva",
  "atk-s0201a:885_2": "mahāpanādassa rañño gaṅgāyaṃ nimuggapāsādassa sopānasammukhaṭṭhānaṃ, bāhukā sundarikā",
  "atk-s0201a:885_3": "sarassatī bāhumatīti imā pana catasso nadiyo. Bāloti duppañño. Pakkhandoti pavisanto.",
  "atk-s0201a:885_4": "Na sujjhatīti kilesasuddhiṃ na pāpuṇāti, kevalaṃ rajojallameva pavāheti.",
  "atk-s0201a:886_0": "Kiṃ sundarikā karissatīti sundarikā kilesavisodhane kiṃ karissati? Na kiñci kātuṃ",
  "atk-s0201a:886_1": "samatthāti adhippāyo. Esa nayo payāgabāhukāsu. Imehi ca tīhi padehi vuttehi itarānipi",
  "atk-s0201a:886_2": "cattāri lakkhaṇāhāranayena vuttāneva honti, tasmā yatheva sundarikā payāgā bāhukā",
  "atk-s0201a:886_3": "na kiñci karonti, tathā adhikakkādayopīti veditabbā.",
  "atk-s0201a:887_0": "Verinti pāṇātipātādipañcaverasamannāgataṃ. Katakibbisanti kataluddakammaṃ. Na hi",
  "atk-s0201a:887_1": "naṃ sodhayeti sundarikā vā payāgā vā bāhukā vā na sodhaye, na sodhetīti vuttaṃ hoti.",
  "atk-s0201a:887_2": "Pāpakamminanti pāpakehi verakibbisakammehi yuttaṃ, lāmakakamme yuttaṃ vā verakibbisabhāvaṃ",
  "atk-s0201a:887_3": "appattehi khuddakehipi pāpehi yuttanti vuttaṃ hoti.",
  "atk-s0201a:888_0": "Suddhassāti nikkilesassa. Sadā phaggūti niccampi phaggunīnakkhattameva. Phaggunamāse",
  "atk-s0201a:888_1": "kira “uttaraphaggunadivase yo nhāyati, so saṃvaccharaṃ katapāpaṃ sodhetī”ti evaṃ",
  "atk-s0201a:888_2": "diṭṭhiko so brāhmaṇo, tenassa bhagavā taṃ diṭṭhiṃ paṭihananto āha “suddhassa ve sadā",
  "atk-s0201a:888_3": "phaggū”ti. Nikkilesassa niccaṃ phaggunīnakkhattaṃ, itaro kiṃ sujjhatīti? Uposatho",
  "atk-s0201a:888_4": "sadāti suddhassa ca cātuddasapannarasādīsu uposathaṅgāni asamādiyatopi niccameva",
  "atk-s0201a:888_5": "uposatho. Suddhassa sucikammassāti nikkilesatāya suddhassa sucīhi ca kāyakammādīhi",
  "atk-s0201a:888_6": "samannāgatassa. Sadā sampajjate vatanti īdisassa ca kusalūpasañhitaṃ vatasamādānampi",
  "atk-s0201a:888_7": "niccaṃ sampannameva hotīti. Idheva sināhīti imasmiṃyeva mama sāsane sināhi. Kiṃ vuttaṃ",
  "atk-s0201a:888_8": "hoti? “Sace ajjhattikakilesamalappavāhanaṃ icchasi, idheva mama sāsane aṭṭhaṅgikamaggasalilena",
  "atk-s0201a:888_9": "sināhi, aññatra hi idaṃ natthī”ti.",
  "atk-s0201a:889_0": "Idānissa sappāyadesanāvasena tīsupi dvāresu suddhiṃ dassento sabbabhūtesu karohi",
  "atk-s0201a:889_1": "khematantiādimāha. Tattha khematanti abhayaṃ hitabhāvaṃ, mettanti vuttaṃ hoti. Etenassa",
  "atk-s0201a:889_2": "manodvārasuddhi dassitā hoti.",
  "atk-s0201a:890_0": "Sace musā na bhaṇasīti etenassa vacīdvārasuddhi. Sace pāṇaṃ na hiṃsasi sace adinnaṃ",
  "atk-s0201a:890_1": "nādiyasīti etehi kāyadvārasuddhi. Saddahāno amaccharīti etehi pana naṃ evaṃ parisuddhadvāraṃ",
  "atk-s0201a:890_2": "saddhāsampadāya cāgasampadāya ca niyojesi. Kiṃ kāhasi gayaṃ gantvā, udapānopi te",
  "atk-s0201a:890_3": "gayāti ayaṃ pana upaḍḍhagāthā, sace sabbabhūtesu khemataṃ karissasi, musā na bhaṇissasi,",
  "atk-s0201a:890_4": "pāṇaṃ na hanissasi, adinnaṃ nādiyissasi, saddhahāno amaccharī bhavissasi, kiṃ kāhasi",
  "atk-s0201a:890_5": "gayaṃ gantvā udapānopi te gayā, gayāyapi hi te nhāyantassa udapānepi imāya eva paṭipattiyā",
  "atk-s0201a:890_6": "kilesasuddhi, sarīramalasuddhi pana ubhayattha samāti evaṃ yojetabbaṃ. Yasmā ca loke",
  "atk-s0201a:890_7": "gayā sammatatarā, tasmā tassa bhagavā “gacchati pana bhavaṃ gotamo bāhuka”nti puṭṭhopi",
  "atk-s0201a:890_8": "“kiṃ kāhasi bāhukaṃ gantvā”ti avatvā “kiṃ kāhasi gayaṃ gantvā”ti āhāti veditabbo.",
  "atk-s0201a:891_0": "80. Evaṃ vutteti evamādi bhayabherave vuttattā pākaṭameva. Eko vūpakaṭṭhotiādīsu",
  "atk-s0201a:891_1": "pana eko kāyavivekena. Vūpakaṭṭho cittavivekena. Appamatto kammaṭṭhāne sati avijahanena.",
  "atk-s0201a:891_2": "Ātāpī kāyikacetasikavīriyasaṅkhātena ātāpena. Pahitatto kāye ca jīvite ca anapekkhatāya.",
  "atk-s0201a:891_3": "Viharanto aññatarairiyāpathavihārena. Nacirassevāti pabbajjaṃ upādāya vuccati. Kulaputtāti",
  "atk-s0201a:891_4": "duvidhā kulaputtā jātikulaputtā ca ācārakulaputtā ca, ayaṃ pana ubhayathāpi kulaputto.",
  "atk-s0201a:891_5": "Agārasmāti gharā. Agārassa hitaṃ agāriyaṃ, kasigorakkhādikuṭumbaposanakammaṃ vuccati,",
  "atk-s0201a:891_6": "natthi ettha agāriyanti anagāriyaṃ, pabbajjāyetaṃ adhivacanaṃ. Pabbajantīti upagacchanti",
  "atk-s0201a:891_7": "upasaṅkamanti. Tadanuttaranti taṃ anuttaraṃ. Brahmacariyapariyosānanti maggabrahmacariyassa",
  "atk-s0201a:891_8": "pariyosānaṃ, arahattaphalanti vuttaṃ hoti. Tassa hi atthāya kulaputtā pabbajanti.",
  "atk-s0201a:891_9": "Diṭṭheva dhammeti tasmiṃyeva attabhāve. Sayaṃ abhiññā sacchikatvāti attanāyeva paññāya",
  "atk-s0201a:891_10": "paccakkhaṃ katvā, aparappaccayaṃ katvāti attho. Upasampajja vihāsīti pāpuṇitvā sampādetvā",
  "atk-s0201a:891_11": "vihāsīti, evaṃ viharanto ca khīṇā jāti…pe… abbhaññāsi. Etenassa paccavekkhaṇabhūmiṃ dasseti.",
  "atk-s0201a:892_0": "Katamā panassa jāti khīṇā? Kathañca naṃ abbhaññāsīti? Vuccate, kāmañcetaṃ bhayabheravepi",
  "atk-s0201a:892_1": "vuttaṃ, tathāpi naṃ idha paṭhamapurisavasena yojanānayassa dassanatthaṃ puna saṅkhepato",
  "atk-s0201a:892_2": "bhaṇāma. Na tāvassa atītā jāti khīṇā, pubbeva khīṇattā. Na anāgatā, tattha vāyāmābhāvato.",
  "atk-s0201a:892_3": "Na paccuppannā, vijjamānattā. Maggassa pana abhāvitattā yā uppajjeyya ekacatupañcavokārabhavesu",
  "atk-s0201a:892_4": "ekacatupañcakkhandhappabhedā jāti, sā maggassa bhāvitattā anuppādadhammataṃ āpajjanena",
  "atk-s0201a:892_5": "khīṇā, taṃ so maggabhāvanāya pahīnakilese paccavekkhitvā kilesābhāve vijjamānampi",
  "atk-s0201a:892_6": "kammaṃ āyatiṃ appaṭisandhikaṃ hotīti jānanto jānāti.",
  "atk-s0201a:893_0": "Vusitanti vutthaṃ parivutthaṃ, kataṃ caritaṃ niṭṭhāpitanti attho. Brahmacariyanti",
  "atk-s0201a:893_1": "maggabrahmacariyaṃ. Kataṃ karaṇīyanti catūsu saccesu catūhi maggehi pariññāpahānasacchikiriyabhāvanāvasena",
  "atk-s0201a:893_2": "soḷasavidhampi kiccaṃ niṭṭhāpitanti attho. Nāparaṃ itthattāyāti idāni punaitthabhāvāya",
  "atk-s0201a:893_3": "evaṃsoḷasakiccabhāvāya, kilesakkhayāya vā maggabhāvanā natthīti. Atha vā, itthattāyāti",
  "atk-s0201a:893_4": "itthabhāvato imasmā evaṃpakārā idāni vattamānakkhandhasantānā aparaṃ khandhasantānaṃ",
  "atk-s0201a:893_5": "natthi. Ime pana pañcakkhandhā pariññātā tiṭṭhanti, chinnamūlako rukkho viyāti abbhaññāsi.",
  "atk-s0201a:893_6": "Aññataroti eko. Arahatanti arahantānaṃ, bhagavato sāvakānaṃ arahataṃ abbhantaro ahosīti.",
  "atk-s0201a:894": "Papañcasūdaniyā majjhimanikāyaṭṭhakathāya",
  "atk-s0201a:895": "Vatthasuttavaṇṇanā niṭṭhitā.",
  "atk-s0201a:896": "8. Sallekhasuttavaṇṇanā",
  "atk-s0201a:897_0": "81. Evaṃ me sutanti sallekhasuttaṃ. Tattha mahācundoti tassa therassa nāmaṃ. Sāyanhasamayanti",
  "atk-s0201a:897_1": "sāyanhakāle. Paṭisallānā vuṭṭhitoti ettha paṭisallānanti tehi tehi sattasaṅkhārehi",
  "atk-s0201a:897_2": "paṭinivattitvā sallānaṃ nilīyanaṃ, ekībhāvo pavivekoti vuttaṃ hoti. Yo tato vuṭṭhito,",
  "atk-s0201a:897_3": "so paṭisallānā vuṭṭhito nāma hoti. Ayaṃ pana yasmā paṭisallānānaṃ uttamato phalasamāpattito",
  "atk-s0201a:897_4": "vuṭṭhāsi, tasmā “paṭisallānā vuṭṭhito”ti vutto. Bhagavantaṃ abhivādetvāti samadasanakhujjalavibhūsitena",
  "atk-s0201a:897_5": "sirasā bhagavantaṃ sakkaccaṃ vanditvā, abhivādāpetvā vā “sukhī bhava, cundā”ti evaṃ",
  "atk-s0201a:897_6": "vacībhedaṃ kārāpetvā, bhagavā pana kira vandito samāno suvaṇṇadundubhisadisaṃ gīvaṃ",
  "atk-s0201a:897_7": "paggayha kaṇṇasukhaṃ pemaniyaṃ amatābhisekasadisaṃ brahmaghosaṃ nicchārento “sukhī",
  "atk-s0201a:897_8": "hohī”ti tassa tassa nāmaṃ gahetvā vadati, etaṃ āciṇṇaṃ tathāgatānaṃ. Tatridaṃ sādhakasuttaṃ,",
  "atk-s0201a:897_9": "“sakko, bhante, devānamindo sāmacco saparijano bhagavato pāde sirasā vandatīti, sukhī",
  "atk-s0201a:897_10": "hotu pañcasikha sakko devānamindo sāmacco saparijano, sukhakāmā hi devā manussā asurā",
  "atk-s0201a:897_11": "nāgā gandhabbā, ye caññe santi puthukāyā”ti. Evañca pana tathāgatā evarūpe mahesakkhe",
  "atk-s0201a:897_12": "yakkhe abhivadantīti.",
  "atk-s0201a:898_0": "Yā imāti idāni vattabbābhimukhaṃ karonto viya āha. Anekavihitāti nānappakārā. Diṭṭhiyoti",
  "atk-s0201a:898_1": "micchādiṭṭhiyo. Loke uppajjantīti sattesu pātubhavanti. Attavādappaṭisaṃyuttāti “rūpaṃ",
  "atk-s0201a:898_2": "attato samanupassatī”tiādinayappavattena attavādena paṭisaṃyuttā, tā vīsati bhavanti.",
  "atk-s0201a:898_3": "Lokavādappaṭisaṃyuttāti “sassato attā ca loko cā”tiādinayappavattena lokavādena paṭisaṃyuttā,",
  "atk-s0201a:898_4": "tā aṭṭha honti sassato, asassato, sassato ca asassato ca, neva sassato nāsassato,",
  "atk-s0201a:898_5": "antavā, anantavā, antavā ca anantavā ca, nevantavā nānantavā attā ca loko cāti evaṃ pavattattā.",
  "atk-s0201a:899_0": "Ādimevātiādīsu ayamattho kiṃ nu kho bhante ādimeva manasikarontassa appatvāpi sotāpattimaggaṃ",
  "atk-s0201a:899_1": "vipassanāmissakapaṭhamamanasikārameva manasikarontassa bhikkhuno evametāsaṃ ettakeneva",
  "atk-s0201a:899_2": "upāyena etāsaṃ diṭṭhīnaṃ pahānañca paṭinissaggo ca hotīti. Idañca thero attanā anadhimānikopi",
  "atk-s0201a:899_3": "samāno adhimānikānaṃ adhimānappahānatthaṃ adhimāniko viya hutvā pucchatīti veditabbo.",
  "atk-s0201a:899_4": "Apare panāhu “therassa antevāsikā ādimanasikāreneva diṭṭhīnaṃ samucchedappahānaṃ",
  "atk-s0201a:899_5": "hotīti evaṃsaññinopi, samāpattivihārā sallekhavihārāti evaṃsaññinopi atthi. So tesaṃ",
  "atk-s0201a:899_6": "atthāya bhagavantaṃ pucchatī”ti.",
  "atk-s0201a:900_0": "82. Athassa bhagavā tāsaṃ diṭṭhīnaṃ pahānūpāyaṃ dassento yā imātiādimāha. Tattha",
  "atk-s0201a:900_1": "yattha cetā diṭṭhiyo uppajjantītiādi pañcakkhandhe sandhāya vuttaṃ. Etesu hi etā",
  "atk-s0201a:900_2": "diṭṭhiyo uppajjanti. Yathāha “rūpe kho, bhikkhave, sati rūpaṃ abhinivissa evaṃ diṭṭhi",
  "atk-s0201a:900_3": "uppajjati, so attā so loko so pecca bhavissāmi nicco dhuvo sassato avipariṇāmadhammo”ti",
  "atk-s0201a:900_4": "vitthāro. Ārammaṇavasena pana ekavacanaṃ katvā yattha cāti āha, yasmiṃ ārammaṇe uppajjantīti",
  "atk-s0201a:900_5": "vuttaṃ hoti. Ettha ca uppajjanti anusenti samudācarantīti imesaṃ evaṃ nānākaraṇaṃ",
  "atk-s0201a:900_6": "veditabbaṃ. Jātivasena hi ajātā jāyamānā uppajjantīti vuccanti. Punappunaṃ āsevitā",
  "atk-s0201a:900_7": "thāmagatā appaṭivinītā anusentīti. Kāyavacīdvāraṃ sampattā samudācarantīti, idametesaṃ",
  "atk-s0201a:900_8": "nānākaraṇaṃ. Taṃ netaṃ mamātiādīsu taṃ pañcakkhandhappabhedaṃ ārammaṇametaṃ mayhaṃ",
  "atk-s0201a:900_9": "na hoti, ahampi eso na asmi, eso me attāpi na hotīti evametaṃ yathābhūtaṃ sammappaññāya",
  "atk-s0201a:900_10": "passatoti evaṃ tāva padattho veditabbo.",
  "atk-s0201a:901_0": "Yasmā pana ettha etaṃ mamāti taṇhāgāho, tañca gaṇhanto aṭṭhasatataṇhāvicaritappabhedaṃ",
  "atk-s0201a:901_1": "taṇhāpapañcaṃ gaṇhāti. Esohamasmīti mānagāho, tañca gaṇhanto navappabhedaṃ mānapapañcaṃ",
  "atk-s0201a:901_2": "gaṇhāti. Eso me attāti diṭṭhigāho, tañca gaṇhanto dvāsaṭṭhidiṭṭhigatappabhedaṃ diṭṭhipapañcaṃ",
  "atk-s0201a:901_3": "gaṇhāti. Tasmā netaṃ mamāti vadanto bhagavā yathāvuttappabhedaṃ taṇhāpapañcaṃ paṭikkhipati.",
  "atk-s0201a:901_4": "Nesohamasmīti mānapapañcaṃ. Na meso attāti diṭṭhipapañcaṃ. Diṭṭhekaṭṭhāyeva cettha",
  "atk-s0201a:901_5": "taṇhāmānā veditabbā. Evametanti evaṃ “netaṃ mamā”tiādinā ākārena etaṃ khandhapañcakaṃ.",
  "atk-s0201a:901_6": "Yathābhūtanti yathā sabhāvaṃ, yathā atthīti vuttaṃ hoti. Khandhapañcakañhi eteneva",
  "atk-s0201a:901_7": "ākārena atthi. Mamantiādinā pana gayhamānampi tenākārena nevatthīti adhippāyo. Sammappaññāya",
  "atk-s0201a:901_8": "passatoti sotāpattimaggapaññāpariyosānāya vipassanāpaññāya suṭṭhu passantassa. Evametāsanti",
  "atk-s0201a:901_9": "etena upāyena etāsaṃ. Pahānaṃ paṭinissaggoti ubhayampetaṃ samucchedappahānassevādhivacanaṃ.",
  "atk-s0201a:902_0": "Evaṃ bhagavā ādimanasikāreneva diṭṭhīnaṃ pahānaṃ hoti nu kho noti āyasmatā mahācundena",
  "atk-s0201a:902_1": "adhimānikānaṃ vasena pañhaṃ puṭṭho sotāpattimaggena diṭṭhippahānaṃ dassetvā idāni",
  "atk-s0201a:902_2": "sayameva adhimānikānaṃ jhānaṃ vibhajanto ṭhānaṃ kho panetantiādimāha. Tattha adhimānikā",
  "atk-s0201a:902_3": "nāma yesaṃ appatte pattasaññāya adhimāno uppajjati, svāyaṃ uppajjamāno neva lokavaṭṭānusārīnaṃ",
  "atk-s0201a:902_4": "bālaputhujjanānaṃ uppajjati, na ariyasāvakānaṃ. Na hi sotāpannassa “sakadāgāmī aha”nti",
  "atk-s0201a:902_5": "adhimāno uppajjati, na sakadāgāmissa “anāgāmī aha”nti, na anāgāmino “arahā aha”nti,",
  "atk-s0201a:902_6": "kārakasseva pana samathavasena vā vipassanāvasena vā vikkhambhitakilesassa niccaṃ",
  "atk-s0201a:902_7": "yuttapayuttassa āraddhavipassakassa uppajjati. Tassa hi samathavikkhambhitānaṃ vā",
  "atk-s0201a:902_8": "vipassanāvikkhambhitānaṃ vā kilesānaṃ samudācāraṃ apassato “sotāpanno ahanti vā,",
  "atk-s0201a:902_9": "sakadāgāmī, anāgāmī, arahā aha”nti vā adhimāno uppajjati, talaṅgaratissapabbatavāsidhammadinnattherena",
  "atk-s0201a:902_10": "ovādiyamānattherānaṃ viya.",
  "atk-s0201a:903_0": "Therassa kira acirūpasampannasseva ovāde ṭhatvā bahū bhikkhū visesaṃ adhigacchiṃsu.",
  "atk-s0201a:903_1": "Taṃ pavattiṃ sutvā tissamahāvihāravāsī bhikkhusaṅgho “na aṭṭhānaniyojako theroti",
  "atk-s0201a:903_2": "theraṃ ānethā”ti sambahule bhikkhū pāhesi. Te gantvā, “āvuso, dhammadinna bhikkhusaṅgho",
  "atk-s0201a:903_3": "taṃ pakkosāpetī”ti āhaṃsu. So āha “kiṃ pana tumhe, bhante, attānaṃ gavesatha para”nti?",
  "atk-s0201a:903_4": "Attānaṃ sappurisāti, so tesaṃ kammaṭṭhānamadāsi, sabbeva arahattaṃ pāpuṇiṃsu. Bhikkhusaṅgho",
  "atk-s0201a:903_5": "puna aññe bhikkhū pāhesi, evaṃ yāvatatiyaṃ pahitā sabbepi tattheva arahattaṃ patvā vihariṃsu.",
  "atk-s0201a:904_0": "Tato saṅgho gatagatā nāgacchantīti aññataraṃ vuḍḍhapabbajitaṃ pāhesi. So gantvā ca,",
  "atk-s0201a:904_1": "“bhante, dhammadinna tikkhattuṃ tissamahāvihāravāsī bhikkhusaṅgho tuyhaṃ santike",
  "atk-s0201a:904_2": "pesesi, tvaṃ nāma saṅghassa āṇaṃ garuṃ na karosi, nāgacchasī”ti āha. Thero kimetanti",
  "atk-s0201a:904_3": "paṇṇasālaṃ appavisitvāva pattacīvaraṃ gāhāpetvā tāvadeva nikkhami, so antarāmagge",
  "atk-s0201a:904_4": "haṅkanavihāraṃ pāvisi. Tattha ceko mahāthero saṭṭhivassātīto adhimānena arahattaṃ",
  "atk-s0201a:904_5": "paṭijānāti. Thero taṃ upasaṅkamitvā vanditvā paṭisanthāraṃ katvā adhigamaṃ pucchi.",
  "atk-s0201a:904_6": "Thero āha “āma dhammadinna, yaṃ pabbajitena kātabbaṃ, cirakataṃ taṃ mayā, atītasaṭṭhivassomhi",
  "atk-s0201a:904_7": "etarahī”ti. Kiṃ, bhante, iddhimpi vaḷañjethāti. Āma dhammadinnāti. Sādhu vata, bhante,",
  "atk-s0201a:904_8": "hatthiṃ tumhākaṃ paṭimukhaṃ āgacchantaṃ māpethāti. Sādhāvusoti thero sabbasetaṃ sattappatiṭṭhaṃ",
  "atk-s0201a:904_9": "tidhāpabhinnaṃ naṅguṭṭhaṃ bījayamānaṃ soṇḍaṃ mukhe pakkhipitvā dvīhi dantehi vijjhitukāmaṃ",
  "atk-s0201a:904_10": "viya paṭimukhaṃ āgacchantaṃ mahāhatthiṃ māpesi. So taṃ attanāyeva māpitaṃ hatthiṃ",
  "atk-s0201a:904_11": "disvā bhīto palāyituṃ ārabhi. Tadāva attānaṃ “nāhaṃ arahā”ti ñatvā dhammadinnassa",
  "atk-s0201a:904_12": "pādamūle ukkuṭikaṃ nisīditvā “patiṭṭhā me hohi, āvuso”ti āha. Dhammadinno “mā, bhante,",
  "atk-s0201a:904_13": "soci, mā anattamano ahosi, kārakānaṃyeva adhimāno uppajjatī”ti theraṃ samassāsetvā",
  "atk-s0201a:904_14": "kammaṭṭhānamadāsi. Thero tassovāde ṭhatvā arahattaṃ pāpuṇi.",
  "atk-s0201a:905_0": "Cittalapabbatepi tādisova thero vasati. Dhammadinno tampi upasaṅkamitvā tatheva pucchi.",
  "atk-s0201a:905_1": "Sopi tatheva byākāsi. Tato naṃ dhammadinno kiṃ, bhante, iddhimpi vaḷañjethāti āha.",
  "atk-s0201a:905_2": "Āmāvusoti. Sādhu vata, bhante, ekaṃ pokkharaṇiṃ māpethāti. Thero māpesi. Ettha, bhante,",
  "atk-s0201a:905_3": "padumagumbaṃ māpethāti. Tampi māpesi. Padumagumbe mahāpadumaṃ māpethāti. Tampi māpesi.",
  "atk-s0201a:905_4": "Etasmiṃ padumagumbe ṭhatvā madhurassarena gāyantaṃ naccantañca ekaṃ itthiviggahaṃ",
  "atk-s0201a:905_5": "māpethāti. Tampi māpesi. So etaṃ, bhante, punappunaṃ upanijjhāyathāti vatvā sayaṃ",
  "atk-s0201a:905_6": "pāsādaṃ pāvisi. Therassa taṃ upanijjhāyato saṭṭhivassāni vikkhambhitakilesā caliṃsu,",
  "atk-s0201a:905_7": "so tadā attānaṃ ñatvā purimatthero viya dhammadinnattherassa santike kammaṭṭhānaṃ",
  "atk-s0201a:905_8": "gahetvā arahattaṃ pāpuṇi.",
  "atk-s0201a:906_0": "Dhammadinnopi anupubbena tissamahāvihāraṃ agamāsi. Tasmiñca samaye therā cetiyaṅgaṇaṃ",
  "atk-s0201a:906_1": "sammajjitvā buddhārammaṇaṃ pītiṃ uppādetvā nisinnā honti, etaṃ kira tesaṃ vattaṃ.",
  "atk-s0201a:906_2": "Tena nesaṃ ekopi “idha pattacīvaraṃ ṭhapehī”ti dhammadinnaṃ vattā pucchitāpi nāhosi.",
  "atk-s0201a:906_3": "Dhammadinno eso bhaveyyāti ñatvā pana pañhaṃ pucchiṃsu. So pucchitapañhe tiṇhena",
  "atk-s0201a:906_4": "asinā kumudanāḷakalāpaṃ viya chinditvā pādaṅguliyā mahāpathaviṃ pahari. Bhante ayaṃ",
  "atk-s0201a:906_5": "acetanā mahāpathavīpi dhammadinnassa guṇaṃ jānāti. Tumhe pana na jānitthāti ca vatvā imaṃ gāthamāha –",
  "atk-s0201a:907": "“Acetanāyaṃ pathavī, vijānāti guṇāguṇaṃ;",
  "atk-s0201a:908": "Sacetanātha kho bhante, na jānātha guṇāguṇa”nti.",
  "atk-s0201a:909_0": "Tāvadeva ca ākāse abbhuggantvā talaṅgaratissapabbatameva agamāsi. Evaṃ kārakasseva",
  "atk-s0201a:909_1": "adhimāno uppajjati. Tasmā bhagavā tādisānaṃ bhikkhūnaṃ vasena jhānaṃ vibhajanto ṭhānaṃ",
  "atk-s0201a:909_2": "kho panetantiādimāha.",
  "atk-s0201a:910_0": "Tassattho, atthetaṃ kāraṇaṃ, no natthi. Yena idhekacco bhikkhu bāhiraparibbājakehi",
  "atk-s0201a:910_1": "sādhāraṇaṃ vivicceva kāmehi…pe… paṭhamaṃ jhānaṃ upasampajja vihareyya, yaṃ pana tassa",
  "atk-s0201a:910_2": "evamassa sallekhena viharāmīti, yaṃ paṭipattividhānaṃ kilese saṃlikhati, tenāhaṃ",
  "atk-s0201a:910_3": "viharāmīti, taṃ na yujjati, na hi adhimānikassa bhikkhuno jhānaṃ sallekho vā sallekhapaṭipadā",
  "atk-s0201a:910_4": "vā hoti. Kasmā? Avipassanāpādakattā. Na hi so jhānaṃ samāpajjitvā tato vuṭṭhāya saṅkhāre",
  "atk-s0201a:910_5": "sammasati, jhānaṃ panassa cittekaggamattaṃ karoti, diṭṭhadhammasukhavihāro hoti.",
  "atk-s0201a:910_6": "Tasmā tamatthaṃ dassento bhagavā “na kho panete, cunda, ariyassa vinaye sallekhā",
  "atk-s0201a:910_7": "vuccanti, diṭṭhadhammasukhavihārā ete ariyassa vinaye vuccantī”ti āha.",
  "atk-s0201a:911_0": "Tattha eteti jhānadhammavasena bahuvacanaṃ veditabbaṃ, ete paṭhamajjhānadhammāti",
  "atk-s0201a:911_1": "vuttaṃ hoti. Samāpattivasena vā, ekampi hi paṭhamajjhānaṃ punappunaṃ samāpattivasena",
  "atk-s0201a:911_2": "pavattattā bahuttaṃ gacchati. Ārammaṇavasena vā, ekampi hi paṭhamajjhānaṃ pathavīkasiṇādīsu",
  "atk-s0201a:911_3": "pavattivasena bahuttaṃ gacchatīti. Esa nayo dutiyatatiyacatutthajjhānesu. Āruppajhānesu",
  "atk-s0201a:911_4": "pana ārammaṇabhedābhāvato purimakāraṇadvayavaseneva bahuvacanaṃ veditabbaṃ.",
  "atk-s0201a:912_0": "Yasmā cetesaṃ aṅgānipi santāni ārammaṇānipi, nibbutāni ceva sukhumāni cāti vuttaṃ",
  "atk-s0201a:912_1": "hoti, tasmā tāni santā ete vihārāti evaṃ vuttānīti veditabbāni. Ayaṃ tāva tesaṃ catunnampi",
  "atk-s0201a:912_2": "sādhāraṇā vaṇṇanā. Visesavaṇṇanā pana “sabbaso rūpasaññāna”ntiādipadānusārato vattabbā",
  "atk-s0201a:912_3": "siyā. Sā visuddhimagge sabbākārena vuttāyeva.",
  "atk-s0201a:913_0": "83. Evaṃ yasmā adhimānikassa bhikkhuno jhānavihāro avipassanāpādakattā sallekhavihāro",
  "atk-s0201a:913_1": "na hoti, na hi so jhānaṃ samāpajjitvā tato vuṭṭhāya saṅkhāre sammasati, cittekaggakaro",
  "atk-s0201a:913_2": "diṭṭhadhamme sukhavihāro panassa hoti, tasmā tamatthaṃ dassento rūpajjhānāni ca arūpajjhānāni",
  "atk-s0201a:913_3": "ca vibhajitvā idāni ca yattha sallekho kātabbo catucattālīsāya ākārehi, tañca vatthuṃ",
  "atk-s0201a:913_4": "tañca sallekhaṃ dassento idha kho pana votiādimāha.",
  "atk-s0201a:914_0": "Kasmā pana “aṭṭhahi samāpattīhi avihiṃsādayo sallekhā”ti vuttā? Lokuttarapādakattā.",
  "atk-s0201a:914_1": "Bāhirakānañhi aṭṭha samāpattiyo vaṭṭapādakāyeva. Sāsane saraṇagamanampi lokuttarapādakaṃ,",
  "atk-s0201a:914_2": "pageva avihiṃsādayo. Imināyeva ca suttena veditabbaṃ “yathā bāhirakassa aṭṭhasamāpattilābhino",
  "atk-s0201a:914_3": "pañcābhiññassāpi dinnadānato sāsane tisaraṇagatassa dinnadānaṃ mahapphalataraṃ hotī”ti.",
  "atk-s0201a:914_4": "Idañhi sandhāya dakkhiṇāvisuddhisutte “bāhirake kāmesu vītarāge dānaṃ datvā koṭisatasahassaguṇā",
  "atk-s0201a:914_5": "pāṭikaṅkhitabbā. Sotāpattiphalasacchikiriyāya paṭipanne dānaṃ datvā asaṅkheyyā appameyyā",
  "atk-s0201a:914_6": "dakkhiṇā pāṭikaṅkhitabbā, ko pana vādo sotāpanne”ti vuttaṃ. Saraṇagamanato paṭṭhāya",
  "atk-s0201a:914_7": "hi tattha sotāpattiphalasacchikiriyāya paṭipanno adhippetoti, ayaṃ tāvettha pāḷiyojanā.",
  "atk-s0201a:915_0": "Anupadavaṇṇanāyaṃ pana idhāti vihiṃsādivatthudīpanametaṃ. Kho panāti nipātamattaṃ.",
  "atk-s0201a:915_1": "Voti karaṇatthe sāmivacanaṃ, ayaṃ pana saṅkhepattho, yadetaṃ “pare vihiṃsakā bhavissantī”tiādinā",
  "atk-s0201a:915_2": "nayena vihiṃsādivatthuṃ vadāma. Idha, cunda, tumhehi sallekho kātabboti.",
  "atk-s0201a:916": "Evaṃ saṅkhepato vatvā idāni vitthārento “pare vihiṃsakā bhavissanti, mayamettha avihiṃsakā bhavissāmāti sallekho karaṇīyo”tiādimāha.",
  "atk-s0201a:917_0": "Tattha pareti ye keci imaṃ sallekhamananuyuttā. Vihiṃsakā bhavissantīti pāṇinā vā",
  "atk-s0201a:917_1": "leḍḍunā vātiādīhi sattānaṃ vihesakā bhavissanti. Mayamettha avihiṃsakā bhavissāmāti",
  "atk-s0201a:917_2": "mayaṃ pana yattheva vatthusmiṃ pare evaṃ vihiṃsakā bhavissanti, ettheva avihiṃsakā",
  "atk-s0201a:917_3": "bhavissāma, avihiṃsaṃ uppādetvā viharissāma. Iti sallekho karaṇīyoti evaṃ tumhehi",
  "atk-s0201a:917_4": "sallekho kātabbo. Sallekhoti ca idha avihiṃsāva veditabbā. Avihiṃsā hi vihiṃsaṃ sallekhati,",
  "atk-s0201a:917_5": "taṃ chindati, tasmā sallekhoti vuccati. Esa nayo sabbattha. Ayaṃ pana viseso. Pare",
  "atk-s0201a:917_6": "micchādiṭṭhīti ettha kammapathānaṃ antamicchādiṭṭhiñca micchattānaṃ ādimicchādiṭṭhiñca",
  "atk-s0201a:917_7": "missetvā diṭṭhi vuttāti veditabbā. Tathā mayamettha sammādiṭṭhīti vuttaṭṭhāne sammādiṭṭhi.",
  "atk-s0201a:917_8": "Ettha ca kammapathakathā vitthārato sammādiṭṭhisutte āvi bhavissati. Micchattesu",
  "atk-s0201a:917_9": "micchādiṭṭhiādayo dvedhāvitakke.",
  "atk-s0201a:918_0": "Ayaṃ panettha saṅkhepo, pāṇaṃ atipātentīti pāṇātipātī pāṇaghātakāti attho. Adinnaṃ",
  "atk-s0201a:918_1": "ādiyantīti adinnādāyī, parassa hārinoti attho. Abrahmaṃ hīnaṃ lāmakadhammaṃ carantīti",
  "atk-s0201a:918_2": "abrahmacārī, methunadhammappaṭisevakāti attho. Brahmaṃ seṭṭhaṃ paṭipadaṃ carantīti",
  "atk-s0201a:918_3": "brahmacārī, methunā paṭiviratāti attho. Ettha ca brahmacariyaṃ sallekhoti veditabbaṃ.",
  "atk-s0201a:918_4": "Brahmacariyañhi abrahmacariyaṃ sallekhati. Musā vadantīti musāvādī, paresaṃ atthabhañjanakaṃ",
  "atk-s0201a:918_5": "tucchaṃ alikaṃ vācaṃ bhāsitāroti attho. Pisuṇā vācā etesanti pisuṇavācā. Paresaṃ",
  "atk-s0201a:918_6": "mammacchedikā pharusā vācā etesanti pharusavācā. Samphaṃ niratthakavacanaṃ palapantīti",
  "atk-s0201a:918_7": "samphappalāpī. Abhijjhāyantīti abhijjhālū, parabhaṇḍalubbhanasīlāti attho. Byāpannaṃ",
  "atk-s0201a:918_8": "pūtibhūtaṃ cittametesanti byāpannacittā. Micchā pāpikā viññugarahitā etesaṃ diṭṭhīti",
  "atk-s0201a:918_9": "micchādiṭṭhī, kammapathapariyāpannāya natthi dinnantiādivatthukāya, micchattapariyāpannāya",
  "atk-s0201a:918_10": "aniyyānikadiṭṭhiyā ca samannāgatāti attho. Sammā sobhanā viññuppasatthā etesaṃ diṭṭhīti",
  "atk-s0201a:918_11": "sammādiṭṭhī, kammapathapariyāpannāya atthi dinnantiādikāya kammassakatādiṭṭhiyā,",
  "atk-s0201a:918_12": "sammattapariyāpannāya maggadiṭṭhiyā ca samannāgatāti attho.",
  "atk-s0201a:919_0": "Micchāsaṅkappāti ayāthāvaaniyyānikaakusalasaṅkappā. Esa nayo micchāvācātiādīsu. Ayaṃ",
  "atk-s0201a:919_1": "pana viseso, micchāsaṅkappādayo viya hi micchāsati nāma pāṭiekko koci dhammo natthi,",
  "atk-s0201a:919_2": "atītaṃ pana cintayato pavattānaṃ catunnampi akusalakkhandhānametaṃ adhivacanaṃ. Yampi",
  "atk-s0201a:919_3": "vuttaṃ bhagavatā – “atthesā, bhikkhave, anussati, nesā natthīti vadāmi, puttalābhaṃ",
  "atk-s0201a:919_4": "vā, bhikkhave, anussarato, dhanalābhaṃ vā, bhikkhave, anussarato, yasalābhaṃ vā,",
  "atk-s0201a:919_5": "bhikkhave, anussarato”ti, tampi taṃ taṃ cintentassa satipatirūpakena uppattiṃ sandhāya",
  "atk-s0201a:919_6": "vuttanti veditabbaṃ. Micchāñāṇīti ettha ca micchāñāṇanti pāpakiriyāsu upāyacintāvasena",
  "atk-s0201a:919_7": "pāpaṃ katvā “sukataṃ mayā”ti paccavekkhaṇākārena ca uppanno moho veditabbo, tena",
  "atk-s0201a:919_8": "samannāgatā puggalā micchāñāṇī. Sammāñāṇīti ettha pana ekūnavīsatibhedaṃ paccavekkhaṇāñāṇaṃ",
  "atk-s0201a:919_9": "“sammāñāṇa”nti vuccati, tena samannāgatā puggalā sammāñāṇī. Micchāvimuttīti avimuttāyeva",
  "atk-s0201a:919_10": "samānā “vimuttā maya”nti evaṃsaññino, avimuttiyaṃ vā vimuttisaññino. Tatrāyaṃ vacanattho,",
  "atk-s0201a:919_11": "micchā pāpikā viparītā vimutti etesaṃ atthīti micchāvimuttī. Micchāvimuttīti ca yathāvuttenākārena",
  "atk-s0201a:919_12": "pavattānaṃ akusalakkhandhānametaṃ adhivacanaṃ. Phalasampayuttāni pana sammādiṭṭhiādīni",
  "atk-s0201a:919_13": "aṭṭhaṅgāni ṭhapetvā sesadhammā sammāvimuttīti veditabbā. Sā ca micchāvimuttiṃ sallikhitvā",
  "atk-s0201a:919_14": "ṭhitattā sallekhoti veditabbā. Tattha niyojento āha “mayamettha sammāvimuttī bhavissāmāti",
  "atk-s0201a:919_15": "sallekho karaṇīyo”ti.",
  "atk-s0201a:920_0": "Ito parāni tīṇi nīvaraṇavasena vuttāni. Abhijjhālū byāpannacittāti evaṃ kammapathesu",
  "atk-s0201a:920_1": "vuttattā panettha paṭhamāni dve nīvaraṇāni na vuttānīti veditabbāni. Tattha thinamiddhena",
  "atk-s0201a:920_2": "pariyuṭṭhitā abhibhūtāti thinamiddhapariyuṭṭhitā. Uddhaccena samannāgatāti uddhatā.",
  "atk-s0201a:920_3": "Vicinantā kicchanti na sakkonti sanniṭṭhānaṃ kātunti vicikicchī. Kodhanātiādīni dasa",
  "atk-s0201a:920_4": "cittassa upakkilesavasena vuttāni. Tattha kodhādīsu yaṃ vattabbaṃ siyā, taṃ sabbaṃ",
  "atk-s0201a:920_5": "dhammadāyādavatthasuttesu vuttaṃ. Ayaṃ panettha vacanattho – kodhanāti kujjhanasīlā.",
  "atk-s0201a:920_6": "Upanāhīti upanāhanasīlā, upanāho vā etesaṃ atthīti upanāhī. Tathā makkhī palāsī ca.",
  "atk-s0201a:920_7": "Issantīti issukī. Maccharāyantīti maccharī, maccheraṃ vā etesaṃ atthīti maccharī.",
  "atk-s0201a:920_8": "Saṭhayantīti saṭhā, na sammā bhāsantīti vuttaṃ hoti, kerāṭikayuttānametaṃ adhivacanaṃ.",
  "atk-s0201a:920_9": "Māyā etesaṃ atthīti māyāvī. Thambhasamaṅgitāya thaddhā. Atimānayogena atimānī. Vuttapaccanīkanayena",
  "atk-s0201a:920_10": "sukkapakkho veditabbo.",
  "atk-s0201a:921_0": "Dubbacāti vattuṃ dukkhā kiñci vuccamānā na sahanti. Tabbiparītā suvacā. Devadattādisadisā",
  "atk-s0201a:921_1": "pāpakā mittā etesanti pāpamittā. Buddhā vā sāriputtādisadisā vā kalyāṇā mittā etesanti",
  "atk-s0201a:921_2": "kalyāṇamittā. Kāyaduccaritādīsu cittavossaggavasena pamattā. Viparītā appamattāti",
  "atk-s0201a:921_3": "veditabbā. Imāni tīṇi pakiṇṇakavasena vuttāni. Assaddhātiādīni satta asaddhammavasena.",
  "atk-s0201a:921_4": "Tattha tīsu vatthūsu saddhā etesaṃ natthīti assaddhā. Sukkapakkhe saddahantīti saddhā,",
  "atk-s0201a:921_5": "saddhā vā etesaṃ atthītipi saddhā. Natthi etesaṃ hirīti ahirikā, akusalasamāpattiyā",
  "atk-s0201a:921_6": "ajigucchamānānametaṃ adhivacanaṃ. Hirī etesaṃ mane, hiriyā vā yuttamanāti hirimanā.",
  "atk-s0201a:921_7": "Na ottappantīti anottappī, akusalasamāpattiyā na bhāyantīti vuttaṃ hoti. Tabbiparītā",
  "atk-s0201a:921_8": "ottappī. Appaṃ sutametesanti appassutā, appanti ca thokanti na gahetabbaṃ, natthīti",
  "atk-s0201a:921_9": "gahetabbaṃ. “Appassutā”ti hi nissutā sutavirahitā vuccanti. Bahu sutametesanti bahussutā,",
  "atk-s0201a:921_10": "tathāgatabhāsitaṃ ekampi gāthaṃ yāthāvato ñatvā anurūpapaṭipannānametaṃ adhivacanaṃ.",
  "atk-s0201a:921_11": "Kucchitā sīdantīti kusītā, hīnavīriyānametaṃ adhivacanaṃ. Āraddhaṃ vīriyametesanti",
  "atk-s0201a:921_12": "āraddhavīriyā, sammappadhānayuttānametaṃ adhivacanaṃ, muṭṭhā sati etesanti muṭṭhassatī,",
  "atk-s0201a:921_13": "naṭṭhassatīti vuttaṃ hoti. Upaṭṭhitā sati etesanti upaṭṭhitassatī, niccaṃ ārammaṇābhimukhappavattasatīnametaṃ",
  "atk-s0201a:921_14": "adhivacanaṃ. Duṭṭhā paññā etesanti duppaññā, naṭṭhapaññāti vuttaṃ hoti. Paññāya sampannāti",
  "atk-s0201a:921_15": "paññāsampannā, paññāti ca idha vipassanāpaññā veditabbā. Vipassanāsambhāro hi paripūro",
  "atk-s0201a:921_16": "imasmiṃ ṭhāne āgato, tasmā vipassanāpaññāva ayanti porāṇānaṃ āṇā.",
  "atk-s0201a:922_0": "Idāni ekameva lokuttaraguṇānaṃ antarāyakaraṃ aniyyānikadiṭṭhiṃ tīhākārehi dassento",
  "atk-s0201a:922_1": "sandiṭṭhiparāmāsītiādimāha. Tattha sandiṭṭhiṃ parāmasantīti sandiṭṭhiparāmāsī. Ādhānaṃ",
  "atk-s0201a:922_2": "gaṇhantīti ādhānaggāhī, ādhānanti daḷhaṃ vuccati, daḷhaggāhīti attho. Yuttakāraṇaṃ",
  "atk-s0201a:922_3": "disvāva laddhiṃ paṭinissajjantīti paṭinissaggī, dukkhena kicchena kasirena bahumpi",
  "atk-s0201a:922_4": "kāraṇaṃ dassetvā na sakkā paṭinissaggaṃ kātunti duppaṭinissaggī, ye attano uppannaṃ",
  "atk-s0201a:922_5": "diṭṭhiṃ idameva saccanti daḷhaṃ gaṇhitvā api buddhādīhi kāraṇaṃ dassetvā vuccamānā",
  "atk-s0201a:922_6": "na paṭinissajjanti, tesametaṃ adhivacanaṃ. Tādisā hi puggalā yaṃ yadeva dhammaṃ vā",
  "atk-s0201a:922_7": "adhammaṃ vā gaṇhanti, taṃ sabbaṃ “evaṃ amhākaṃ ācariyehi kathitaṃ, evaṃ amhehi suta”nti",
  "atk-s0201a:922_8": "kummova aṅgāni sake kapāle antoyeva samodahanti, kumbhīlaggāhaṃ gaṇhanti na vissajjanti.",
  "atk-s0201a:922_9": "Vuttavipariyāyena sukkapakkho veditabbo.",
  "atk-s0201a:923": "84. Evaṃ catucattālīsāya ākārehi sallekhaṃ dassetvā idāni tasmiṃ sallekhe cittuppādassāpi bahūpakārataṃ dassetuṃ cittuppādampi kho ahantiādimāha.",
  "atk-s0201a:924_0": "Tassattho, ahaṃ, cunda, kusalesu dhammesu cittuppādampi bahūpakāraṃ vadāmi, yā panetā",
  "atk-s0201a:924_1": "kāyena ca vācāya ca anuvidhiyanā, yathā paṭhamaṃ cittaṃ uppannaṃ, tatheva tesaṃ dhammānaṃ",
  "atk-s0201a:924_2": "kāyena karaṇaṃ, vācāya ca “karothā”ti āṇāpanaṃ vā, uggahaparipucchādīni vā, tattha",
  "atk-s0201a:924_3": "vādoyeva ko, ekantabahūpakārāyeva hi tā anuvidhiyanāti dasseti. Kasmā panettha cittuppādopi",
  "atk-s0201a:924_4": "bahūpakāroti? Ekantahitasukhāvahattā anuvidhiyanānaṃ hetuttā ca.",
  "atk-s0201a:925_0": "“Dānaṃ dassāmī”ti hi cittuppādo sayampi ekantahitasukhāvaho anuvidhiyanānampi hetu,",
  "atk-s0201a:925_1": "evañhi uppannacittattāyeva dutiyadivase mahāvīthiṃ pidahitvā mahāmaṇḍapaṃ katvā bhikkhusatassa",
  "atk-s0201a:925_2": "vā bhikkhusahassassa vā dānaṃ deti, “bhikkhusaṅghaṃ nimantetha pūjetha parivisathā”ti",
  "atk-s0201a:925_3": "parijane āṇāpeti. Evaṃ “saṅghassa cīvaraṃ senāsanaṃ bhesajjaṃ dassāmī”ti cittuppādo",
  "atk-s0201a:925_4": "sayampi ekantahitasukhāvaho anuvidhiyanānampi hetu, evaṃ uppannacittattāyeva hi cīvarādīni",
  "atk-s0201a:925_5": "abhisaṅkharoti deti dāpeti ca. Esa nayo saraṇagamanādīsu.",
  "atk-s0201a:926_0": "“Saraṇaṃ gacchāmī”ti hi cittaṃ uppādetvāva pacchā kāyena vā vācāya vā saraṇaṃ gaṇhāti.",
  "atk-s0201a:926_1": "Tathā “pañcaṅgaṃ aṭṭhaṅgaṃ dasaṅgaṃ vā sīlaṃ samādiyissāmī”ti cittaṃ uppādetvā kāyena",
  "atk-s0201a:926_2": "vā vācāya vā samādiyati, “pabbajitvā catūsu sīlesu patiṭṭhahissāmī”ti ca cittaṃ uppādetvā",
  "atk-s0201a:926_3": "kāyena vācāya ca pūretabbaṃ sīlaṃ pūreti. “Buddhavacanaṃ uggahessāmī”ti cittaṃ uppādetvāva",
  "atk-s0201a:926_4": "ekaṃ vā nikāyaṃ dve vā tayo vā cattāro vā pañca vā nikāye vācāya uggaṇhāti. Evaṃ",
  "atk-s0201a:926_5": "dhutaṅgasamādāna-kammaṭṭhānuggaha-kasiṇaparikamma-jhānasamāpattivipassanāmaggaphala-",
  "atk-s0201a:926_6": "paccekabodhi-sammāsambodhivasena netabbaṃ.",
  "atk-s0201a:927_0": "“Buddho bhavissāmī”ti hi cittuppādo sayampi ekantahitasukhāvaho anuvidhiyanānampi",
  "atk-s0201a:927_1": "hetu, evañhi uppannacittattāyeva aparena samayena kappasatasahassādhikāni cattāri",
  "atk-s0201a:927_2": "asaṅkheyyāni kāyena vācāya ca pāramiyo pūretvā sadevakaṃ lokaṃ tārento vicarati.",
  "atk-s0201a:927_3": "Evaṃ sabbattha cittuppādopi bahūpakāro. Kāyavācāhi pana anuvidhiyanā atibahūpakārāyevāti veditabbā.",
  "atk-s0201a:928": "Evaṃ kusalesu dhammesu cittuppādassāpi bahūpakārataṃ dassetvā idāni tattha niyojento “tasmā tiha cundā”tiādimāha. Taṃ atthato pākaṭameva.",
  "atk-s0201a:929": "85. Evaṃ catucattālīsāya ākārehi dassite sallekhe cittuppādassāpi bahūpakārataṃ dassetvā idāni tasseva sallekhassa hitādhigamāya maggabhāvaṃ dassento seyyathāpītiādimāha.",
  "atk-s0201a:930_0": "Tassattho, yathā nāma, cunda, khāṇukaṇṭakapāsāṇādīhi visamo maggo bhaveyya, tassa",
  "atk-s0201a:930_1": "parikkamanāya parivajjanatthāya añño suparikammakato viya bhūmibhāgo samo maggo bhaveyya,",
  "atk-s0201a:930_2": "yathā ca rukkhamūlapāsāṇapapātakumbhīlamakarādi paribyākulaṃ visamaṃ titthamassa,",
  "atk-s0201a:930_3": "tassa parikkamanāya parivajjanatthāya aññaṃ avisamaṃ anupubbagambhīraṃ sopānaphalakasadisaṃ",
  "atk-s0201a:930_4": "titthaṃ bhaveyya, yaṃ paṭipanno sukheneva taṃ nadiṃ vā taḷākaṃ vā ajjhogāhetvā nhāyeyya",
  "atk-s0201a:930_5": "vā uttareyya vā, evameva kho, cunda, visamamaggavisamatitthasadisāya vihiṃsāya samannāgatassa",
  "atk-s0201a:930_6": "vihiṃsakapuggalassa samamaggasamatitthasadisā avihiṃsā hoti parikkamanāya. Yatheva",
  "atk-s0201a:930_7": "hi visamamaggatitthaparivajjanatthāya samo maggo ca titthañca paṭiyattaṃ, evaṃ vihiṃsāparivajjanatthāya",
  "atk-s0201a:930_8": "avihiṃsā paṭiyattā, yaṃ paṭipanno sukheneva manussagatiṃ vā devagatiṃ vā ajjhogāhetvā",
  "atk-s0201a:930_9": "sampattiṃ vā anubhaveyya uttareyya vā lokā. Eteneva upāyena sabbapadāni yojetabbāni.",
  "atk-s0201a:931": "86. Evaṃ tasseva hitādhigamāya maggabhāvaṃ dassetvā idāni uparibhāgaṅgamanīyataṃ dassento, seyyathāpītiādimāha.",
  "atk-s0201a:932_0": "Tassattho, yathā nāma, cunda, ye keci akusalā dhammā paṭisandhiyā janakā vā ajanakā",
  "atk-s0201a:932_1": "vā, dinnāyapi paṭisandhiyā vipākajanakā vā ajanakā vā, sabbe te jātivasena adhobhāgaṅgamanīyāti",
  "atk-s0201a:932_2": "evaṃnāmāva honti, vipākakāle aniṭṭhākantavipākattā. Yathā ca ye keci kusalā dhammā",
  "atk-s0201a:932_3": "paṭisandhiyā janakā vā ajanakā vā dinnāyapi paṭisandhiyā vipākajanakā vā ajanakā",
  "atk-s0201a:932_4": "vā, sabbe te jātivasena uparibhāgaṅgamanīyāti evaṃnāmāva honti, vipākakāle iṭṭhakantavipākattā,",
  "atk-s0201a:932_5": "evameva kho, cunda, vihiṃsakassa…pe… uparibhāgāyāti. Tatrāyaṃ opammasaṃsandanā –",
  "atk-s0201a:932_6": "yathā sabbe akusalā adhobhāgaṅgamanīyā, evaṃ vihiṃsakassa ekā vihiṃsāpi. Yathā ca",
  "atk-s0201a:932_7": "sabbe kusalā uparibhāgaṅgamanīyā, evaṃ avihiṃsakassa ekā avihiṃsāpi. Eteneva upāyena",
  "atk-s0201a:932_8": "akusalaṃ akusalena kusalañca kusalena upametabbaṃ, ayaṃ kirettha adhippāyoti.",
  "atk-s0201a:933_0": "87. Evaṃ tasseva sallekhassa uparibhāgaṅgamanīyataṃ dassetvā idāni parinibbāpane",
  "atk-s0201a:933_1": "samatthabhāvaṃ dassetuṃ so vata cundātiādimāha. Tattha soti vuttappakārapuggalaniddeso.",
  "atk-s0201a:933_2": "Tassa yoti imaṃ uddesavacanaṃ āharitvā yo attanā palipapalipanno, so vata, cunda,",
  "atk-s0201a:933_3": "paraṃ palipapalipannaṃ uddharissatīti evaṃ sabbapadesu sambandho veditabbo. Palipapalipannoti",
  "atk-s0201a:933_4": "gambhīrakaddame nimuggo vuccati, no ca kho ariyassa vinaye. Ariyassa pana vinaye",
  "atk-s0201a:933_5": "palipanti pañca kāmaguṇā vuccanti. Palipannoti tattha nimuggo bālaputhujjano, tasmā",
  "atk-s0201a:933_6": "evamettha atthayojanā veditabbā. Yathā, cunda, koci puriso yāva nāsikaggā gambhīre",
  "atk-s0201a:933_7": "kaddame nimuggo aparaṃ tattheva nimuggaṃ hatthe vā sīse vā gahetvā uddharissatīti",
  "atk-s0201a:933_8": "netaṃ ṭhānaṃ vijjati, na hi taṃ kāraṇamatthi, yena so taṃ uddharitvā thale patiṭṭhapeyya,",
  "atk-s0201a:933_9": "evameva yo attanā pañcakāmaguṇapalipe palipanno, so vata paraṃ tatheva palipapalipannaṃ",
  "atk-s0201a:933_10": "uddharissatīti netaṃ ṭhānaṃ vijjati.",
  "atk-s0201a:934_0": "Tattha siyā ayuttametaṃ, puthujjanānampi bhikkhubhikkhunīupāsakaupāsikānaṃ dhammadesanaṃ",
  "atk-s0201a:934_1": "sutvā hontiyeva dhammaṃ abhisametāro, tasmā palipapalipanno uddharatīti, taṃ na tathā",
  "atk-s0201a:934_2": "daṭṭhabbaṃ. Bhagavāyeva hi tattha uddharati, pasaṃsāmattameva pana dhammakathikā",
  "atk-s0201a:934_3": "labhanti raññā pahitalekhavācako viya. Yathā hi rañño paccantajanapade pahitaṃ lekhaṃ",
  "atk-s0201a:934_4": "tattha manussā lekhaṃ vācetuṃ ajānantā yo vācetuṃ jānāti, tena vācāpetvā tamatthaṃ",
  "atk-s0201a:934_5": "sutvā “rañño āṇā”ti ādarena sampādenti, na ca nesaṃ hoti “lekhavācakassa ayaṃ āṇā”ti.",
  "atk-s0201a:934_6": "Lekhavācako pana “vissaṭṭhāya vācāya vācesi anelagaḷāyā”ti pasaṃsāmattameva labhati,",
  "atk-s0201a:934_7": "evameva kiñcāpi sāriputtapabhutayo dhammakathikā dhammaṃ desenti, atha kho likhitapaṇṇavācako",
  "atk-s0201a:934_8": "viya te honti. Bhagavatoyeva pana sā dhammadesanā rañño āṇā viya. Ye ca taṃ sutvā",
  "atk-s0201a:934_9": "dhammaṃ abhisamenti, te bhagavāyeva uddharatīti veditabbā. Dhammakathikā pana “vissaṭṭhāya",
  "atk-s0201a:934_10": "vācāya dhammaṃ desenti anelagaḷāyā”ti pasaṃsāmattameva labhantīti. Tasmā yuttamevetanti.",
  "atk-s0201a:934_11": "Vuttavipariyāyena sukkapakkho veditabbo.",
  "atk-s0201a:935_0": "Adanto avinīto aparinibbutoti ettha pana anibbisatāya adanto. Asikkhitavinayatāya",
  "atk-s0201a:935_1": "avinīto. Anibbutakilesatāya aparinibbutoti veditabbo. So tādiso paraṃ damessati,",
  "atk-s0201a:935_2": "nibbisaṃ karissati, vinessati vā tisso sikkhā sikkhāpessati, parinibbāpessati vā",
  "atk-s0201a:935_3": "tassa kilese nibbāpessatīti netaṃ ṭhānaṃ vijjati. Vuttavipariyāyena sukkapakkho veditabbo.",
  "atk-s0201a:936_0": "Evameva kho, cunda, vihiṃsakassa…pe… parinibbānāyāti ettha pana evamattho veditabbo",
  "atk-s0201a:936_1": "– yathā hi attanā apalipapalipanno paraṃ palipapalipannaṃ uddharissati, danto damessati,",
  "atk-s0201a:936_2": "vinīto vinessati, parinibbuto parinibbāpessatīti ṭhānametaṃ vijjatīti. Kiṃ pana tanti?",
  "atk-s0201a:936_3": "Apalipapalipannattaṃ, dantattaṃ vinītattaṃ parinibbutattañca, evameva kho, cunda,",
  "atk-s0201a:936_4": "vihiṃsakassa purisapuggalassa avihiṃsā hoti parinibbānāya. Kiṃ vuttaṃ hoti? Yo attanā",
  "atk-s0201a:936_5": "avihiṃsako, tassa yā avihiṃsā, ayaṃ yā esā vihiṃsakassa parassa vihiṃsā, tassā parinibbānāya",
  "atk-s0201a:936_6": "hoti, attanā hi avihiṃsako parassa vihiṃsācetanaṃ nibbāpessatīti ṭhānametaṃ vijjati.",
  "atk-s0201a:936_7": "Kiṃ pana tanti? Avihiṃsakattameva. Yañhi yena attanā adhigataṃ hoti, so paraṃ tadatthāya",
  "atk-s0201a:936_8": "samādapetuṃ sakkotīti.",
  "atk-s0201a:937_0": "Atha vā yathā attanā apalipanno danto vinīto parinibbuto paraṃ palipapalipannaṃ adantaṃ",
  "atk-s0201a:937_1": "avinītaṃ aparinibbutañca uddharissati damessati vinessati parinibbāpessatīti ṭhānametaṃ",
  "atk-s0201a:937_2": "vijjati, evameva vihiṃsakassa purisapuggalassa vihiṃsāpahānāya maggaṃ bhāvayato uppannā",
  "atk-s0201a:937_3": "avihiṃsā hoti parinibbānāya. Parinibbuto viya hi aparinibbutaṃ avihiṃsācetanāva vihiṃsācetanaṃ",
  "atk-s0201a:937_4": "parinibbāpetuṃ samatthā. Etamatthaṃ dassento “evameva kho, cundā”tiādimāhāti evamettha",
  "atk-s0201a:937_5": "attho daṭṭhabbo. Yathā cettha, evaṃ sabbapadesu. Ativitthārabhayena pana anupadayojanā na katāti.",
  "atk-s0201a:938_0": "88. Evaṃ tassa parinibbāpane samatthabhāvaṃ dassetvā idāni taṃ desanaṃ nigametvā",
  "atk-s0201a:938_1": "dhammapaṭipattiyaṃ niyojetuṃ iti kho, cundātiādimāha. Tattha sallekhapariyāyoti sallekhakāraṇaṃ.",
  "atk-s0201a:938_2": "Esa nayo sabbattha ettha avihiṃsādayo eva vihiṃsādīnaṃ sallekhanato sallekhakāraṇaṃ.",
  "atk-s0201a:938_3": "Tesaṃ vasena cittassa uppādetabbato cittupādakāraṇaṃ, vihiṃsādi, parikkamanassa hetuto",
  "atk-s0201a:938_4": "parikkamanakāraṇaṃ, uparibhāganipphādanato uparibhāgakāraṇaṃ, vihiṃsādīnaṃ parinibbāpanato",
  "atk-s0201a:938_5": "parinibbānakāraṇanti veditabbā. Hitesināti hitaṃ esantena. Anukampakenāti anukampamānena.",
  "atk-s0201a:938_6": "Anukampaṃ upādāyāti anukampaṃ cittena pariggahetvā, pariccātipi vuttaṃ hoti. Kataṃ",
  "atk-s0201a:938_7": "vo taṃ mayāti taṃ mayā ime pañca pariyāye dassentena tumhākaṃ kataṃ. Ettakameva hi",
  "atk-s0201a:938_8": "anukampakassa satthu kiccaṃ, yadidaṃ aviparītadhammadesanā. Ito paraṃ pana paṭipatti",
  "atk-s0201a:938_9": "nāma sāvakānaṃ kiccaṃ. Tenāha etāni, cunda, rukkhamūlāni…pe… amhākaṃ anusāsanīti.",
  "atk-s0201a:939_0": "Tattha ca rukkhamūlānīti iminā rukkhamūlasenāsanaṃ dasseti. Suññāgārānīti iminā janavivittaṭṭhānaṃ.",
  "atk-s0201a:939_1": "Ubhayenāpi ca yogānurūpasenāsanamācikkhati, dāyajjaṃ niyyāteti. Jhāyathāti ārammaṇūpanijjhānena",
  "atk-s0201a:939_2": "aṭṭhatiṃsārammaṇāni, lakkhaṇūpanijjhānena ca aniccādito khandhāyatanādīni upanijjhāyatha,",
  "atk-s0201a:939_3": "samathañca vipassanañca vaḍḍhethāti vuttaṃ hoti. Mā pamādatthāti mā pamajjittha.",
  "atk-s0201a:939_4": "Mā pacchā vippaṭisārino ahuvatthāti ye hi pubbe daharakāle, ārogyakāle, sattasappāyādisampattikāle,",
  "atk-s0201a:939_5": "satthu sammukhībhāvakāle ca yonisomanasikāravirahitā rattindivaṃ maṅgulabhattā hutvā",
  "atk-s0201a:939_6": "seyyasukhaṃ middhasukhamanubhontā pamajjanti, te pacchā jarākāle, rogakāle, maraṇakāle,",
  "atk-s0201a:939_7": "vipattikāle, satthu parinibbutakāle ca taṃ pubbe pamādavihāraṃ anussarantā, sappaṭisandhikālakiriyañca",
  "atk-s0201a:939_8": "bhāriyaṃ sampassamānā vippaṭisārino honti, tumhe pana tādisā mā ahuvatthāti etamatthaṃ",
  "atk-s0201a:939_9": "dassento āha “mā pacchā vippaṭisārino ahuvatthā”ti. Ayaṃ vo amhākaṃ anusāsanīti ayaṃ",
  "atk-s0201a:939_10": "amhākaṃ santikā “jhāyatha mā pamādatthā”ti tumhākaṃ anusāsanī, ovādoti vuttaṃ hoti.",
  "atk-s0201a:940": "Papañcasūdaniyā majjhimanikāyaṭṭhakathāya",
  "atk-s0201a:941": "Sallekhasuttavaṇṇanā niṭṭhitā.",
  "atk-s0201a:942": "9. Sammādiṭṭhisuttavaṇṇanā",
  "atk-s0201a:943_0": "89. Evaṃ me sutanti sammādiṭṭhisuttaṃ. Tattha “sammādiṭṭhi sammādiṭṭhīti, āvuso,",
  "atk-s0201a:943_1": "vuccati, kittāvatā nu kho, āvuso”ti vā “katamaṃ panāvuso, akusala”nti vā evaṃ yattakā",
  "atk-s0201a:943_2": "therena pucchā vuttā, sabbā kathetukamyatā pucchā eva.",
  "atk-s0201a:944_0": "Tattha yasmā jānantāpi sammādiṭṭhīti vadanti ajānantāpi bāhirakāpi sāsanikāpi anussavādivasenāpi",
  "atk-s0201a:944_1": "attapaccakkhenāpi, tasmā taṃ bahūnaṃ vacanaṃ upādāya dvikkhattuṃ āmasanto “sammādiṭṭhi",
  "atk-s0201a:944_2": "sammādiṭṭhīti, āvuso, vuccatī”ti āha. Ayañhi ettha adhippāyo, aparehipi sammādiṭṭhīti",
  "atk-s0201a:944_3": "vuccati, athāparehipi sammādiṭṭhīti vuccati, svāyaṃ evaṃ vuccamāno atthañca lakkhaṇañca",
  "atk-s0201a:944_4": "upādāya kittāvatā nu kho, āvuso, ariyasāvako sammādiṭṭhi hotīti. Tattha sammādiṭṭhīti",
  "atk-s0201a:944_5": "sobhanāya pasatthāya ca diṭṭhiyā samannāgato. Yadā pana dhammeyeva ayaṃ sammādiṭṭhisaddo",
  "atk-s0201a:944_6": "vattati, tadāssa sobhanā pasatthā ca diṭṭhi sammādiṭṭhīti evamattho veditabbo.",
  "atk-s0201a:945_0": "Sā cāyaṃ sammādiṭṭhi duvidhā hoti lokiyā lokuttarāti. Tattha kammassakatāñāṇaṃ saccānulomikañāṇañca",
  "atk-s0201a:945_1": "lokiyā sammādiṭṭhi, saṅkhepato vā sabbāpi sāsavā paññā. Ariyamaggaphalasampayuttā",
  "atk-s0201a:945_2": "paññā lokuttarā sammādiṭṭhi. Puggalo pana tividho hoti puthujjano sekkho asekkho",
  "atk-s0201a:945_3": "ca. Tattha puthujjano duvidho hoti bāhirako sāsaniko ca. Tattha bāhirako kammavādī",
  "atk-s0201a:945_4": "kammassakatādiṭṭhiyā sammādiṭṭhi hoti, no saccānulomikāya attadiṭṭhiparāmāsakattā.",
  "atk-s0201a:945_5": "Sāsaniko dvīhipi. Sekkho niyatāya sammādiṭṭhiyā sammādiṭṭhi. Asekkho asekkhāya. Idha",
  "atk-s0201a:945_6": "pana niyatāya niyyānikāya lokuttarakusalasammādiṭṭhiyā samannāgato “sammādiṭṭhī”ti",
  "atk-s0201a:945_7": "adhippeto. Tenevāha “ujugatāssa diṭṭhi dhamme aveccappasādena samannāgato āgato imaṃ",
  "atk-s0201a:945_8": "saddhamma”nti, lokuttarakusalasammādiṭṭhiyeva hi antadvayamanupagamma ujubhāvena",
  "atk-s0201a:945_9": "gatattā, kāyavaṅkādīni ca sabbavaṅkāni samucchinditvā gatattā ujugatā hoti, tāyeva",
  "atk-s0201a:945_10": "ca diṭṭhiyā samannāgato navappakārepi lokuttaradhamme aveccappasādena acalappasādena",
  "atk-s0201a:945_11": "samannāgato hoti, sabbadiṭṭhigahanāni ca vinibbeṭhento sabbakilese pajahanto jātisaṃsārā",
  "atk-s0201a:945_12": "nikkhamanto paṭipattiṃ pariniṭṭhapento ariyena maggena āgato imaṃ sambuddhappaveditaṃ",
  "atk-s0201a:945_13": "amatogadhaṃ nibbānasaṅkhātaṃ saddhammanti vuccati.",
  "atk-s0201a:946_0": "Yato khoti kālaparicchedavacanametaṃ, yasmiṃ kāleti vuttaṃ hoti. Akusalañca pajānātīti",
  "atk-s0201a:946_1": "dasākusalakammapathasaṅkhātaṃ akusalañca pajānāti, nirodhārammaṇāya pajānanāya kiccavasena",
  "atk-s0201a:946_2": "“idaṃ dukkha”nti paṭivijjhanto akusalaṃ pajānāti. Akusalamūlañca pajānātīti tassa",
  "atk-s0201a:946_3": "mūlapaccayabhūtaṃ akusalamūlañca pajānāti, teneva pakārena “ayaṃ dukkhasamudayo”ti",
  "atk-s0201a:946_4": "paṭivijjhanto. Esa nayo kusalañca kusalamūlañcāti etthāpi. Yathā cettha, evaṃ ito",
  "atk-s0201a:946_5": "paresu sabbavāresu kiccavaseneva vatthupajānanā veditabbā. Ettāvatāpīti ettakena",
  "atk-s0201a:946_6": "iminā akusalādippajānanenāpi. Sammādiṭṭhi hotīti vuttappakārāya lokuttarasammādiṭṭhiyā",
  "atk-s0201a:946_7": "samannāgato hoti. Ujugatāssa…pe… imaṃ saddhammanti ettāvatā saṃkhittadesanā niṭṭhitā",
  "atk-s0201a:946_8": "hoti. Desanāyeva cesā saṃkhittā, tesaṃ pana bhikkhūnaṃ vitthāravaseneva sammāmanasikārappaṭivedho veditabbo.",
  "atk-s0201a:947_0": "Dutiyavāre pana desanāpi vitthārena manasikārappaṭivedhopi vitthāreneva vuttoti veditabbo.",
  "atk-s0201a:947_1": "Tattha “saṃkhittadesanāya dve heṭṭhimamaggā, vitthāradesanāya dve uparimamaggā kathitā”ti",
  "atk-s0201a:947_2": "bhikkhū āhaṃsu vitthāradesanāvasāne “sabbaso rāgānusayaṃ pahāyā”tiādivacanaṃ sampassamānā.",
  "atk-s0201a:947_3": "Thero panāha “saṃkhittadesanāyapi cattāro maggā rāsito kathitā, vitthāradesanāyapī”ti.",
  "atk-s0201a:947_4": "Yā cāyaṃ idha saṃkhittavitthāradesanāsu vicāraṇā āvikatā, sā sabbavāresu idha vuttanayeneva",
  "atk-s0201a:947_5": "veditabbā. Apubbānuttānapadavaṇṇanāmattameva hi ito paraṃ karissāma.",
  "atk-s0201a:948": "Akusalakammapathavaṇṇanā",
  "atk-s0201a:949_0": "Tattha paṭhamavārassa tāva vitthāradesanāya “pāṇātipāto kho, āvuso, akusala”ntiādīsu",
  "atk-s0201a:949_1": "akosallappavattiyā akusalaṃ veditabbaṃ, parato vattabbakusalappaṭipakkhato vā. Taṃ",
  "atk-s0201a:949_2": "lakkhaṇato sāvajjadukkhavipākaṃ saṃkiliṭṭhaṃ vā. Ayaṃ tāvettha sādhāraṇapadavaṇṇanā.",
  "atk-s0201a:950_0": "Asādhāraṇesu pana pāṇassa atipāto pāṇātipāto, pāṇavadho pāṇaghātoti vuttaṃ hoti.",
  "atk-s0201a:950_1": "Pāṇoti cettha vohārato satto, paramatthato jīvitindriyaṃ. Tasmiṃ pana pāṇe pāṇasaññino",
  "atk-s0201a:950_2": "jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā",
  "atk-s0201a:950_3": "vadhakacetanā pāṇātipāto. So guṇavirahitesu tiracchānagatādīsu pāṇesu khuddake pāṇe",
  "atk-s0201a:950_4": "appasāvajjo, mahāsarīre mahāsāvajjo. Kasmā? Payogamahantatāya. Payogasamattepi vatthumahantatāya.",
  "atk-s0201a:950_5": "Guṇavantesu manussādīsu appaguṇe pāṇe appasāvajjo, mahāguṇe mahāsāvajjo. Sarīraguṇānaṃ",
  "atk-s0201a:950_6": "pana samabhāve sati kilesānaṃ upakkamānañca mudutāya appasāvajjo, tibbatāya mahāsāvajjoti",
  "atk-s0201a:950_7": "veditabbo. Tassa pañca sambhārā honti pāṇo, pāṇasaññitā, vadhakacittaṃ, upakkamo,",
  "atk-s0201a:950_8": "tena maraṇanti. Cha payogā sāhatthiko, āṇattiko, nissaggiyo, thāvaro, vijjāmayo,",
  "atk-s0201a:950_9": "iddhimayoti. Imasmiṃ panettha vitthārīyamāne atipapañco hoti, tasmā naṃ na vitthārayāma,",
  "atk-s0201a:950_10": "aññañca evarūpaṃ. Atthikehi pana samantapāsādikaṃ vinayaṭṭhakathaṃ oloketvā gahetabbo.",
  "atk-s0201a:951_0": "Adinnassa ādānaṃ adinnādānaṃ, parassa haraṇaṃ theyyaṃ, corikāti vuttaṃ hoti. Tattha",
  "atk-s0201a:951_1": "adinnanti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo",
  "atk-s0201a:951_2": "ca hoti. Tasmiṃ pana parapariggahite parapariggahitasaññino tadādāyakaupakkamasamuṭṭhāpikā",
  "atk-s0201a:951_3": "theyyacetanā adinnādānaṃ. Taṃ hīne parasantake appasāvajjaṃ, paṇīte mahāsāvajjaṃ.",
  "atk-s0201a:951_4": "Kasmā? Vatthupaṇītatāya. Vatthusamatte sati guṇādhikānaṃ santake vatthusmiṃ mahāsāvajjaṃ.",
  "atk-s0201a:951_5": "Taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-s0201a:951_6": "Tassa pañca sambhārā honti parapariggahitaṃ, parapariggahitasaññitā, theyyacittaṃ,",
  "atk-s0201a:951_7": "upakkamo, tena haraṇanti. Cha payogā sāhatthikādayova. Te ca kho yathānurūpaṃ theyyāvahāro,",
  "atk-s0201a:951_8": "pasayhāvahāro, paṭicchannāvahāro, parikappāvahāro, kusāvahāroti imesaṃ avahārānaṃ",
  "atk-s0201a:951_9": "vasena pavattāti ayamettha saṅkhepo. Vitthāro pana samantapāsādikāyaṃ vutto.",
  "atk-s0201a:952_0": "Kāmesumicchācāroti ettha pana kāmesūti methunasamācāresu. Micchācāroti ekantanindito",
  "atk-s0201a:952_1": "lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-s0201a:953_0": "Tattha agamanīyaṭṭhānaṃ nāma purisānaṃ tāva māturakkhitā, piturakkhitā, mātāpiturakkhitā,",
  "atk-s0201a:953_1": "bhāturakkhitā, bhaginirakkhitā, ñātirakkhitā, gottarakkhitā, dhammarakkhitā, sārakkhā,",
  "atk-s0201a:953_2": "saparidaṇḍāti māturakkhitādayo dasa; dhanakkītā, chandavāsinī, bhogavāsinī, paṭavāsinī,",
  "atk-s0201a:953_3": "odapattakinī, obhaṭacumbaṭā, dāsī ca bhariyā ca, kammakārī ca bhariyā ca, dhajāhatā,",
  "atk-s0201a:953_4": "muhuttikāti etā ca dhanakkītādayo dasāti vīsati itthiyo. Itthīsu pana dvinnaṃ sārakkhāsaparidaṇḍānaṃ,",
  "atk-s0201a:953_5": "dasannañca dhanakkītādīnanti dvādasannaṃ itthīnaṃ aññe purisā, idaṃ agamanīyaṭṭhānaṃ",
  "atk-s0201a:953_6": "nāma. So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne",
  "atk-s0201a:953_7": "mahāsāvajjo. Tassa cattāro sambhārā agamanīyavatthu, tasmiṃ sevanacittaṃ, sevanapayogo,",
  "atk-s0201a:953_8": "maggenamaggappaṭipattiadhivāsananti. Eko payogo sāhatthiko eva.",
  "atk-s0201a:954_0": "Musāti visaṃvādanapurekkhārassa atthabhañjako vacīpayogo kāyapayogo vā. Visaṃvādanādhippāyena",
  "atk-s0201a:954_1": "panassa paravisaṃvādanakakāyavacīpayogasamuṭṭhāpikā cetanā musāvādo. Aparo nayo musāti",
  "atk-s0201a:954_2": "abhūtaṃ atacchaṃ vatthu. Vādoti tassa bhūtato tacchato viññāpanaṃ. Lakkhaṇato pana",
  "atk-s0201a:954_3": "atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.",
  "atk-s0201a:954_4": "So yamatthaṃ bhañjati, tassa appatāya appasāvajjo, mahantatāya mahāsāvajjo. Apica",
  "atk-s0201a:954_5": "gahaṭṭhānaṃ attano santakaṃ adātukāmatāya natthītiādinayappavatto appasāvajjo, sakkhinā",
  "atk-s0201a:954_6": "hutvā atthabhañjanatthaṃ vutto mahāsāvajjo. Pabbajitānaṃ appakampi telaṃ vā sappiṃ",
  "atk-s0201a:954_7": "vā labhitvā hasādhippāyena “ajja gāme telaṃ nadīmaññe sandatī”ti purāṇakathānayena",
  "atk-s0201a:954_8": "pavatto appasāvajjo, adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "atk-s0201a:954_9": "Tassa cattāro sambhārā honti atathaṃ vatthu, visaṃvādanacittaṃ, tajjo vāyāmo, parassa",
  "atk-s0201a:954_10": "tadatthavijānananti. Eko payogo sāhatthikova. So kāyena vā kāyappaṭibaddhena vā vācāya",
  "atk-s0201a:954_11": "vā visaṃvādakakiriyākaraṇe daṭṭhabbo. Tāya ce kiriyāya paro tamatthaṃ jānāti, ayaṃ",
  "atk-s0201a:954_12": "kiriyāsamuṭṭhāpikacetanākkhaṇeyeva musāvādakammunā bajjhati.",
  "atk-s0201a:955_0": "Pisuṇā vācātiādīsu yāya vācāya yassa taṃ vācaṃ bhāsati, tassa hadaye attano piyabhāvaṃ",
  "atk-s0201a:955_1": "parassa ca suññabhāvaṃ karoti, sā pisuṇā vācā. Yāya pana attānampi parampi pharusampi",
  "atk-s0201a:955_2": "karoti, sā vācā sayampi pharusā neva kaṇṇasukhā na hadayasukhā vā, ayaṃ pharusā vācā.",
  "atk-s0201a:955_3": "Yena samphaṃ palapati niratthakaṃ, so samphappalāpo. Tesaṃ mūlabhūtā cetanāpi pisuṇāvācādināmameva",
  "atk-s0201a:955_4": "labhati, sā eva ca idha adhippetāti. Tattha saṃkiliṭṭhacittassa paresaṃ vā bhedāya",
  "atk-s0201a:955_5": "attano piyakamyatāya vā kāyavacīpayogasamuṭṭhāpikā cetanā pisuṇā vācā. Sā yassa bhedaṃ",
  "atk-s0201a:955_6": "karoti, tassa appaguṇatāya appasāvajjā, mahāguṇatāya mahāsāvajjā. Tassā cattāro sambhārā",
  "atk-s0201a:955_7": "bhinditabbo paro, “iti ime nānā bhavissanti vinā bhavissantī”ti bhedapurekkhāratā",
  "atk-s0201a:955_8": "vā, “ahaṃ piyo bhavissāmi vissāsiko”ti piyakamyatā vā, tajjo vāyāmo, tassa tadatthavijānananti.",
  "atk-s0201a:956_0": "Parassa mammacchedakakāyavacīpayogasamuṭṭhāpikā ekantapharusā cetanā pharusā vācā.",
  "atk-s0201a:956_1": "Tassa āvibhāvatthamidaṃ vatthu – eko kira dārako mātuvacanaṃ anādiyitvā araññaṃ gacchati,",
  "atk-s0201a:956_2": "taṃ mātā nivattetuṃ asakkontī “caṇḍā taṃ mahiṃsī anubandhatū”ti akkosi. Athassa tattheva",
  "atk-s0201a:956_3": "araññe mahiṃsī uṭṭhāsi. Dārako “yaṃ mama mātā mukhena kathesi taṃ mā hotu, yaṃ cittena",
  "atk-s0201a:956_4": "cintesi taṃ hotū”ti saccakiriyamakāsi. Mahiṃsī tattheva baddhā viya aṭṭhāsi. Evaṃ",
  "atk-s0201a:956_5": "mammacchedakopi payogo cittasaṇhatāya pharusā vācā na hoti. Mātāpitaro hi kadāci",
  "atk-s0201a:956_6": "puttake evampi vadanti “corā vo khaṇḍākhaṇḍikaṃ karontū”ti, uppalapattampi ca nesaṃ",
  "atk-s0201a:956_7": "upari patantaṃ na icchanti. Ācariyupajjhāyā ca kadāci nissitake evaṃ vadanti “kiṃ",
  "atk-s0201a:956_8": "ime ahirikā anottappino caranti niddhamatha ne”ti. Atha kho nesaṃ āgamādhigamasampattiṃ",
  "atk-s0201a:956_9": "icchanti. Yathā ca cittasaṇhatāya pharusā vācā na hoti, evaṃ vacanasaṇhatāya apharusā",
  "atk-s0201a:956_10": "vācāpi na hoti. Na hi mārāpetukāmassa “imaṃ sukhaṃ sayāpethā”ti vacanaṃ apharusā",
  "atk-s0201a:956_11": "vācā hoti. Cittapharusatāya panesā pharusā vācāva. Sā yaṃ sandhāya pavattitā, tassa",
  "atk-s0201a:956_12": "appaguṇatāya appasāvajjā, mahāguṇatāya mahāsāvajjā. Tassā tayo sambhārā akkositabbo",
  "atk-s0201a:956_13": "paro, kupitacittaṃ, akkosanāti.",
  "atk-s0201a:957_0": "Anatthaviññāpakakāyavacīpayogasamuṭṭhāpikā akusalacetanā samphappalāpo. So āsevanamandatāya",
  "atk-s0201a:957_1": "appasāvajjo, āsevanamahantatāya mahāsāvajjo. Tassa dve sambhārā bhāratayuddhasītāharaṇādiniratthakakathāpurekkhāratā,",
  "atk-s0201a:957_2": "tathārūpīkathākathananti.",
  "atk-s0201a:958_0": "Abhijjhāyatīti abhijjhā, parabhaṇḍābhimukhī hutvā tanninnatāya pavattatīti attho.",
  "atk-s0201a:958_1": "Sā “aho vata idaṃ mamassā”ti evaṃ parabhaṇḍābhijjhāyanalakkhaṇā. Adinnādānaṃ viya",
  "atk-s0201a:958_2": "appasāvajjā ca mahāsāvajjā ca. Tassā dve sambhārā parabhaṇḍaṃ, attano pariṇāmanañca.",
  "atk-s0201a:958_3": "Parabhaṇḍavatthuke hi lobhe uppannepi na tāva kammapathabhedo hoti, yāva “aho vatīdaṃ",
  "atk-s0201a:958_4": "mamassā”ti attano na pariṇāmeti.",
  "atk-s0201a:959_0": "Hitasukhaṃ byāpādayatīti byāpādo. So paravināsāya manopadosalakkhaṇo, pharusā vācā",
  "atk-s0201a:959_1": "viya appasāvajjo mahāsāvajjo ca. Tassa dve sambhārā parasatto ca, tassa ca vināsacintā.",
  "atk-s0201a:959_2": "Parasattavatthuke hi kodhe uppannepi na tāva kammapathabhedo hoti, yāva “aho vatāyaṃ",
  "atk-s0201a:959_3": "ucchijjeyya vinasseyyā”ti tassa vināsaṃ na cinteti.",
  "atk-s0201a:960_0": "Yathābhuccagahaṇābhāvena micchā passatīti micchādiṭṭhi. Sā “natthi dinna”ntiādinā",
  "atk-s0201a:960_1": "nayena viparītadassanalakkhaṇā. Samphappalāpo viya appasāvajjā mahāsāvajjā ca. Apica",
  "atk-s0201a:960_2": "aniyatā appasāvajjā, niyatā mahāsāvajjā. Tassā dve sambhārā vatthuno ca gahitākāraviparītatā,",
  "atk-s0201a:960_3": "yathā ca taṃ gaṇhāti, tathābhāvena tassupaṭṭhānanti.",
  "atk-s0201a:961": "Imesaṃ pana dasannaṃ akusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.",
  "atk-s0201a:962": "Tattha dhammatoti etesu hi paṭipāṭiyā satta, cetanādhammāva honti, abhijjhādayo tayo cetanāsampayuttā.",
  "atk-s0201a:963_0": "Koṭṭhāsatoti paṭipāṭiyā satta, micchādiṭṭhi cāti ime aṭṭha kammapathā eva honti,",
  "atk-s0201a:963_1": "no mūlāni. Abhijjhābyāpādā kammapathā ceva mūlāni ca. Abhijjhā hi mūlaṃ patvā lobho",
  "atk-s0201a:963_2": "akusalamūlaṃ hoti. Byāpādo doso akusalamūlaṃ.",
  "atk-s0201a:964_0": "Ārammaṇatoti pāṇātipāto jīvitindriyārammaṇato saṅkhārārammaṇo hoti. Adinnādānaṃ sattārammaṇaṃ",
  "atk-s0201a:964_1": "vā saṅkhārārammaṇaṃ vā. Micchācāro phoṭṭhabbavasena saṅkhārārammaṇo. Sattārammaṇotipi",
  "atk-s0201a:964_2": "eke. Musāvādo sattārammaṇo vā saṅkhārārammaṇo vā. Tathā pisuṇā vācā. Pharusā vācā",
  "atk-s0201a:964_3": "sattārammaṇāva. Samphappalāpo diṭṭhasutamutaviññātavasena sattārammaṇo vā saṅkhārārammaṇo",
  "atk-s0201a:964_4": "vā, tathā abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇā.",
  "atk-s0201a:965_0": "Vedanātoti pāṇātipāto dukkhavedano hoti. Kiñcāpi hi rājāno coraṃ disvā hasamānāpi",
  "atk-s0201a:965_1": "“gacchatha naṃ ghātethā”ti vadanti, sanniṭṭhāpakacetanā pana nesaṃ dukkhasampayuttāva",
  "atk-s0201a:965_2": "hoti. Adinnādānaṃ tivedanaṃ. Micchācāro sukhamajjhattavasena dvivedano, sanniṭṭhāpakacitte",
  "atk-s0201a:965_3": "pana majjhattavedano na hoti. Musāvādo tivedano, tathā pisuṇā vācā. Pharusā vācā",
  "atk-s0201a:965_4": "dukkhavedanāva. Samphappalāpo tivedano. Abhijjhā sukhamajjhattavasena dvivedanā,",
  "atk-s0201a:965_5": "tathā micchādiṭṭhi. Byāpādo dukkhavedano.",
  "atk-s0201a:966_0": "Mūlatoti pāṇātipāto dosamohavasena dvimūlako hoti. Adinnādānaṃ dosamohavasena vā",
  "atk-s0201a:966_1": "lobhamohavasena vā. Micchācāro lobhamohavasena. Musāvādo dosamohavasena vā lobhamohavasena",
  "atk-s0201a:966_2": "vā, tathā pisuṇā vācā samphappalāpo ca. Pharusā vācā dosamohavasena. Abhijjhā mohavasena",
  "atk-s0201a:966_3": "ekamūlā, tathā byāpādo. Micchādiṭṭhi lobhamohavasena dvimūlāti.",
  "atk-s0201a:967_0": "Lobho akusalamūlantiādīsu lubbhatīti lobho. Dussatīti doso. Muyhatīti moho. Tesu",
  "atk-s0201a:967_1": "lobho sayañca akusalo sāvajjadukkhavipākaṭṭhena, imesañca pāṇātipātādīnaṃ akusalānaṃ",
  "atk-s0201a:967_2": "kesañci sampayuttappabhāvakaṭṭhena kesañci upanissayapaccayaṭṭhena mūlanti akusalamūlaṃ.",
  "atk-s0201a:967_3": "Vuttampi cetaṃ “ratto kho āvuso rāgena abhibhūto pariyādinnacitto pāṇampi hanatī”tiādi.",
  "atk-s0201a:967_4": "Dosamohānaṃ akusalamūlabhāvepi eseva nayo.",
  "atk-s0201a:968": "Akusalakammapathavaṇṇanā niṭṭhitā.",
  "atk-s0201a:969": "Kusalakammapathavaṇṇanā",
  "atk-s0201a:970_0": "Pāṇātipātā veramaṇī kusalantiādīsu pāṇātipātādayo vuttatthā eva. Veraṃ maṇatīti veramaṇī,",
  "atk-s0201a:970_1": "veraṃ pajahatīti attho. Viramati vā etāya karaṇabhūtāya, vikārassa vekāraṃ katvāpi",
  "atk-s0201a:970_2": "veramaṇī. Ayaṃ tāvettha byañjanato vaṇṇanā. Atthato pana veramaṇīti kusalacittasampayuttā",
  "atk-s0201a:970_3": "virati. Yā “pāṇātipātā viramantassa, yā tasmiṃ samaye pāṇātipātā ārati viratī”ti",
  "atk-s0201a:970_4": "evaṃ vuttā kusalacittasampayuttā virati, sā bhedato tividho hoti sampattavirati samādānavirati",
  "atk-s0201a:970_5": "samucchedaviratīti. Tattha asamādinnasikkhāpadānaṃ attano jātivayabāhusaccādīni paccavekkhitvā",
  "atk-s0201a:970_6": "“ayuttaṃ amhākaṃ evarūpaṃ kātu”nti sampattavatthuṃ avītikkamantānaṃ uppajjamānā virati",
  "atk-s0201a:970_7": "sampattaviratīti veditabbā sīhaḷadīpe cakkanaupāsakassa viya.",
  "atk-s0201a:971_0": "Tassa kira daharakāleyeva mātuyā rogo uppajji. Vejjena ca “allasasamaṃsaṃ laddhuṃ",
  "atk-s0201a:971_1": "vaṭṭatī”ti vuttaṃ. Tato cakkanassa bhātā “gaccha tāta khettaṃ āhiṇḍāhī”ti cakkanaṃ",
  "atk-s0201a:971_2": "pesesi. So tattha gato. Tasmiñca samaye eko saso taruṇasassaṃ khādituṃ āgato hoti,",
  "atk-s0201a:971_3": "so taṃ disvā vegena dhāvento valliyā baddho “kiri kirī”ti saddamakāsi. Cakkano tena",
  "atk-s0201a:971_4": "saddena gantvā taṃ gahetvā cintesi “mātu bhesajjaṃ karomī”ti. Puna cintesi “na metaṃ",
  "atk-s0201a:971_5": "patirūpaṃ, yvāhaṃ mātu jīvitakāraṇā paraṃ jīvitā voropeyya”nti. Atha naṃ “gaccha",
  "atk-s0201a:971_6": "araññe sasehi saddhiṃ tiṇodakaṃ paribhuñjā”ti muñci. Bhātarā ca “kiṃ tāta saso laddho”ti",
  "atk-s0201a:971_7": "pucchito taṃ pavattiṃ ācikkhi. Tato naṃ bhātā paribhāsi. So mātusantikaṃ gantvā “yatohaṃ",
  "atk-s0201a:971_8": "jāto, nābhijānāmi sañcicca pāṇaṃ jīvitā voropetā”ti saccaṃ vatvā adhiṭṭhāsi. Tāvadevassa mātā arogā ahosi.",
  "atk-s0201a:972_0": "Samādinnasikkhāpadānaṃ pana sikkhāpadasamādāne ca tatuttari ca attano jīvitampi pariccajitvā",
  "atk-s0201a:972_1": "vatthuṃ avītikkamantānaṃ uppajjamānā virati samādānaviratīti veditabbā uttaravaḍḍhamānapabbatavāsīupāsakassa viya.",
  "atk-s0201a:973_0": "So kira ambariyavihāravāsīpiṅgalabuddharakkhitattherassa santike sikkhāpadāni gahetvā",
  "atk-s0201a:973_1": "khettaṃ kassati. Athassa goṇo naṭṭho, so taṃ gavesanto uttaravaḍḍhamānapabbataṃ āruhi,",
  "atk-s0201a:973_2": "tatra naṃ mahāsappo aggahesi. So cintesi “imāyassa tikhiṇavāsiyā sīsaṃ chindāmī”ti.",
  "atk-s0201a:973_3": "Puna cintesi “na metaṃ patirūpaṃ, yvāhaṃ bhāvanīyassa garuno santike sikkhāpadaṃ",
  "atk-s0201a:973_4": "gahetvā bhindeyya”nti. Evaṃ yāvatatiyaṃ cintetvā “jīvitaṃ pariccajāmi, na sikkhāpada”nti",
  "atk-s0201a:973_5": "aṃse ṭhapitaṃ tikhiṇadaṇḍavāsiṃ araññe chaḍḍesi. Tāvadeva naṃ mahāvāḷo muñcitvā agamāsīti.",
  "atk-s0201a:974_0": "Ariyamaggasampayuttā pana virati samucchedaviratīti veditabbā. Yassā uppattito pabhuti",
  "atk-s0201a:974_1": "“pāṇaṃ ghātessāmī”ti ariyapuggalānaṃ cittampi na uppajjatīti. Sā panāyaṃ virati kosallappavattiyā",
  "atk-s0201a:974_2": "kusalanti vuttā. Kucchitasayanato vā kusanti laddhavohāraṃ dussīlyaṃ lunātītipi kusalaṃ.",
  "atk-s0201a:974_3": "Katamañcāvuso kusalanti imassa pana pañhassa ananurūpattā kusalāti na vuttā.",
  "atk-s0201a:975": "Yathā ca akusalānaṃ, evaṃ imesampi kusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.",
  "atk-s0201a:976": "Tattha dhammatoti etesu hi paṭipāṭiyā satta cetanāpi vaṭṭanti, viratiyopi. Ante tayo cetanāsampayuttāva.",
  "atk-s0201a:977_0": "Koṭṭhāsatoti paṭipāṭiyā satta kammapathā eva, no mūlāni. Ante tayo kammapathā ceva",
  "atk-s0201a:977_1": "mūlāni ca. Anabhijjhā hi mūlaṃ patvā alobho kusalamūlaṃ hoti. Abyāpādo adoso kusalamūlaṃ.",
  "atk-s0201a:977_2": "Sammādiṭṭhi amoho kusalamūlaṃ.",
  "atk-s0201a:978_0": "Ārammaṇatoti pāṇātipātādīnaṃ ārammaṇāneva etesaṃ ārammaṇāni, vītikkamitabbatoyeva",
  "atk-s0201a:978_1": "hi veramaṇī nāma hoti. Yathā pana nibbānārammaṇo ariyamaggo kilese pajahati, evaṃ",
  "atk-s0201a:978_2": "jīvitindriyādiārammaṇāpete kammapathā pāṇātipātādīni dussīlyāni pajahantīti veditabbā.",
  "atk-s0201a:979": "Vedanātoti sabbe sukhavedanā vā honti, majjhattavedanā vā. Kusalaṃ patvā hi dukkhavedanā nāma natthi.",
  "atk-s0201a:980_0": "Mūlatoti paṭipāṭiyā satta kammapathā ñāṇasampayuttacittena viramantassa alobhaadosaamohavasena",
  "atk-s0201a:980_1": "timūlā honti. Ñāṇavippayuttacittena viramantassa dvimūlā. Anabhijjhā ñāṇasampayuttacittena",
  "atk-s0201a:980_2": "viramantassa dvimūlā. Ñāṇavippayuttacittena ekamūlā. Alobho pana attanāva attano",
  "atk-s0201a:980_3": "mūlaṃ na hoti, abyāpādepi eseva nayo. Sammādiṭṭhi alobhādosavasena dvimūlāvāti.",
  "atk-s0201a:981_0": "Alobho kusalamūlantiādīsu na lobhoti alobho, lobhapaṭipakkhassa dhammassetaṃ adhivacanaṃ.",
  "atk-s0201a:981_1": "Adosāmohesupi eseva nayo. Tesu alobho sayañca kusalaṃ, imesañca pāṇātipātā veramaṇīādīnaṃ",
  "atk-s0201a:981_2": "kusalānaṃ kesañci sampayuttappabhāvakaṭṭhena kesañci upanissayapaccayaṭṭhena mūlanti",
  "atk-s0201a:981_3": "kusalamūlaṃ. Adosāmohānampi kusalamūlabhāve eseva nayo.",
  "atk-s0201a:982_0": "Idāni sabbampi taṃ saṅkhepena ca vitthārena ca desitamatthaṃ nigamento yato kho āvusotiādiappanāvāramāha.",
  "atk-s0201a:982_1": "Tattha evaṃ akusalaṃ pajānātīti evaṃ yathāniddiṭṭhadasākusalakammapathavasena akusalaṃ",
  "atk-s0201a:982_2": "pajānāti. Evaṃ akusalamūlantiādīsupi eseva nayo. Ettāvatā ekena nayena catusaccakammaṭṭhānikassa",
  "atk-s0201a:982_3": "yāva arahattā niyyānaṃ kathitaṃ hoti. Kathaṃ? Ettha hi ṭhapetvā abhijjhaṃ dasa akusalakammapathā",
  "atk-s0201a:982_4": "ca kusalakammapathā ca dukkhasaccaṃ. Abhijjhā ca lobho akusalamūlañcāti ime dve dhammā",
  "atk-s0201a:982_5": "nippariyāyena samudayasaccaṃ. Pariyāyena pana sabbepi kammapathā dukkhasaccaṃ. Sabbāni",
  "atk-s0201a:982_6": "kusalākusalamūlāni samudayasaccaṃ. Ubhinnaṃ appavatti nirodhasaccaṃ. Dukkhaṃ parijānanto",
  "atk-s0201a:982_7": "samudayaṃ pajahamāno nirodhaṃ pajānanto ariyamaggo maggasaccanti iti dve saccāni",
  "atk-s0201a:982_8": "sarūpena vuttāni, dve āvattahāravasena veditabbāni.",
  "atk-s0201a:983_0": "So sabbaso rāgānusayaṃ pahāyāti so evaṃ akusalādīni pajānanto sabbākārena rāgānusayaṃ",
  "atk-s0201a:983_1": "pajahitvā. Paṭighānusayaṃ paṭivinodetvāti paṭighānusayañca sabbākāreneva nīharitvāti",
  "atk-s0201a:983_2": "vuttaṃ hoti. Ettāvatā anāgāmimaggo kathito. Asmīti diṭṭhimānānusayaṃ samūhanitvāti",
  "atk-s0201a:983_3": "pañcasu khandhesu kañci dhammaṃ anavakārīkaritvā “asmī”ti iminā samūhaggahaṇākārena",
  "atk-s0201a:983_4": "pavattaṃ diṭṭhimānānusayaṃ samugghāṭetvā.",
  "atk-s0201a:984_0": "Tattha diṭṭhimānānusayanti diṭṭhisadisaṃ mānānusayanti vuttaṃ hoti. Ayañhi mānānusayo",
  "atk-s0201a:984_1": "asmīti pavattattā diṭṭhisadiso hoti, tasmā evaṃ vutto. Imañca asmimānaṃ vitthārato",
  "atk-s0201a:984_2": "viññātukāmena khandhiyavagge khemakasuttaṃ oloketabbanti.",
  "atk-s0201a:985_0": "Avijjaṃ pahāyāti vaṭṭamūlaṃ avijjaṃ pajahitvā. Vijjaṃ uppādetvāti tassā avijjāya",
  "atk-s0201a:985_1": "samugghāṭikaṃ arahattamaggavijjaṃ uppādetvā. Ettāvatā arahattamaggo kathito. Diṭṭheva",
  "atk-s0201a:985_2": "dhamme dukkhassantakaro hotīti asmiṃyeva attabhāve vaṭṭadukkhassa paricchedakaro",
  "atk-s0201a:985_3": "hoti. Ettāvatāpi kho, āvusoti desanaṃ niyyāteti, imāya kammapathadesanāya vuttamanasikārappaṭivedhavasenapīti",
  "atk-s0201a:985_4": "vuttaṃ hoti. Sesaṃ vuttanayameva. Evaṃ anāgāmimaggaarahattamaggehi desanaṃ niṭṭhapesīti.",
  "atk-s0201a:986": "Kusalakammapathavaṇṇanā niṭṭhitā.",
  "atk-s0201a:987": "Āhāravāravaṇṇanā",
  "atk-s0201a:988_0": "90. Sādhāvusoti kho…pe… āgato imaṃ saddhammanti evaṃ āyasmato sāriputtassa kusalākusalamukhena",
  "atk-s0201a:988_1": "catusaccadesanaṃ sutvā taṃ āyasmato sāriputtassa bhāsitaṃ “sādhāvuso”ti iminā vacanena",
  "atk-s0201a:988_2": "te bhikkhū abhinanditvā imasseva vacanassa samuṭṭhāpakena cittena anumoditvā vacasā",
  "atk-s0201a:988_3": "sampaṭicchitvā cetasā sampiyāyitvāti vuttaṃ hoti. Idāni yasmā thero nānappakārena",
  "atk-s0201a:988_4": "catusaccadesanaṃ desetuṃ paṭibalo, yathāha “sāriputto, bhikkhave, pahoti cattāri",
  "atk-s0201a:988_5": "ariyasaccāni vitthārena ācikkhituṃ desetu”nti yasmā vā uttarimpi desetukāmova hutvā",
  "atk-s0201a:988_6": "“ettāvatāpi kho”ti avaca, tasmā aparenapi nayena saccadesanaṃ sotukāmā te bhikkhū",
  "atk-s0201a:988_7": "āyasmantaṃ sāriputtaṃ uttariṃ pañhaṃ apucchiṃsu. Tena sayameva pucchitvā vissajjitapañhato",
  "atk-s0201a:988_8": "uttariṃ siyā kho panāvuso, aññopi pariyāyo bhaveyya aññampi kāraṇanti iminā nayena",
  "atk-s0201a:988_9": "aññaṃ atirekaṃ pañhaṃ pucchiṃsu, purimapañhassa vā uparibhāge pucchiṃsūti vuttaṃ",
  "atk-s0201a:988_10": "hoti. Atha nesaṃ byākaramāno thero siyā, āvusotiādimāha. Tatthāyaṃ anuttānapadavaṇṇanā,",
  "atk-s0201a:988_11": "āhāranti paccayaṃ. Paccayo hi āharati attano phalaṃ, tasmā “āhāro”ti vuccati.",
  "atk-s0201a:989_0": "Bhūtānaṃ vā sattānantiādīsu bhūtāti sañjātā, nibbattā. Sambhavesīnanti ye sambhavaṃ",
  "atk-s0201a:989_1": "jātiṃ nibbattiṃ esanti gavesanti. Tattha catūsu yonīsu aṇḍajajalābujā sattā yāva",
  "atk-s0201a:989_2": "aṇḍakosaṃ vatthikosañca na bhindanti, tāva sambhavesino nāma. Aṇḍakosaṃ vatthikosañca",
  "atk-s0201a:989_3": "bhinditvā bahi nikkhantā bhūtā nāma. Saṃsedajā opapātikā ca paṭhamacittakkhaṇe sambhavesino",
  "atk-s0201a:989_4": "nāma. Dutiyacittakkhaṇato pabhuti bhūtā nāma. Yena yena vā iriyāpathena jāyanti,",
  "atk-s0201a:989_5": "yāva te tato aññaṃ na pāpuṇanti, tāva sambhavesino nāma. Tato paraṃ bhūtā nāma.",
  "atk-s0201a:990_0": "Atha vā bhūtāti jātā abhinibbattā, ye bhūtāyeva na puna bhavissantīti saṅkhyaṃ gacchanti,",
  "atk-s0201a:990_1": "tesaṃ khīṇāsavānametaṃ adhivacanaṃ. Sambhavamesantīti sambhavesino. Appahīnabhavasaṃyojanattā",
  "atk-s0201a:990_2": "āyatimpi sambhavaṃ esantānaṃ sekkhaputhujjanānametaṃ adhivacanaṃ. Evaṃ sabbathāpi",
  "atk-s0201a:990_3": "imehi dvīhi padehi sabbasatte pariyādiyati. Vāsaddo cettha sampiṇḍanattho, tasmā",
  "atk-s0201a:990_4": "bhūtānañca sambhavesīnañcāti ayamattho veditabbo.",
  "atk-s0201a:991_0": "Ṭhitiyāti ṭhitatthaṃ. Anuggahāyāti anuggahatthaṃ upakāratthaṃ. Vacanabhedo cesa,",
  "atk-s0201a:991_1": "attho pana dvinnampi padānaṃ ekoyeva. Atha vā ṭhitiyāti tassa tassa sattassa uppannadhammānaṃ",
  "atk-s0201a:991_2": "anuppabandhavasena avicchedāya. Anuggahāyāti anuppannānaṃ uppādāya. Ubhopi cetāni",
  "atk-s0201a:991_3": "bhūtānaṃ ṭhitiyā ceva anuggahāya ca. Sambhavesīnaṃ vā ṭhitiyā ceva anuggahāya cāti",
  "atk-s0201a:991_4": "evaṃ ubhayattha daṭṭhabbāni. Kabaḷīkāro āhāroti kabaḷaṃ katvā ajjhoharitabbato kabaḷīkāro",
  "atk-s0201a:991_5": "āhāro, odanakummāsādivatthukāya ojāyetaṃ adhivacanaṃ. Oḷāriko vā sukhumo vāti vatthuoḷārikatāya",
  "atk-s0201a:991_6": "oḷāriko, vatthusukhumatāya sukhumo. Sabhāvena pana sukhumarūpapariyāpannattā kabaḷīkāro",
  "atk-s0201a:991_7": "āhāro sukhumova hoti. Sāpi cassa vatthuto oḷārikatā sukhumatā ca upādāyupādāya veditabbā.",
  "atk-s0201a:992_0": "Kumbhīlānañhi āhāraṃ upādāya morānaṃ āhāro sukhumo. Kumbhīlā kira pāsāṇe gilanti.",
  "atk-s0201a:992_1": "Te ca nesaṃ kucchippattāva vilīyanti. Morā sappavicchikādipāṇe khādanti. Morānaṃ",
  "atk-s0201a:992_2": "pana āhāraṃ upādāya taracchānaṃ āhāro sukhumo. Te kira tivassachaḍḍitāni visāṇāni",
  "atk-s0201a:992_3": "ceva aṭṭhīni ca khādanti. Tāni ca nesaṃ kheḷena temitamatteneva kandamūlaṃ viya mudukāni",
  "atk-s0201a:992_4": "honti. Taracchānampi āhāraṃ upādāya hatthīnaṃ āhāro sukhumo. Tepi nānārukkhasākhāyo",
  "atk-s0201a:992_5": "khādanti. Hatthīnaṃ āhārato gavayagokaṇṇamigādīnaṃ āhāro sukhumo. Te kira nissārāni",
  "atk-s0201a:992_6": "nānārukkhapaṇṇādīni khādanti. Tesampi āhārato gunnaṃ āhāro sukhumo. Te allasukkhatiṇāni",
  "atk-s0201a:992_7": "khādanti. Tesaṃ āhārato sasānaṃ āhāro sukhumo. Sasānaṃ āhārato sakuṇānaṃ āhāro sukhumo.",
  "atk-s0201a:992_8": "Sakuṇānaṃ āhārato paccantavāsīnaṃ āhāro sukhumo. Paccantavāsīnaṃ āhārato gāmabhojakānaṃ",
  "atk-s0201a:992_9": "āhāro sukhumo. Gāmabhojakānaṃ āhārato rājarājamahāmattānaṃ āhāro sukhumo. Tesampi",
  "atk-s0201a:992_10": "āhārato cakkavattino āhāro sukhumo. Cakkavattino āhārato bhummadevānaṃ āhāro sukhumo.",
  "atk-s0201a:992_11": "Bhummadevānaṃ āhārato cātumahārājikānaṃ āhāro sukhumo. Evaṃ yāva paranimmitavasavattīnaṃ",
  "atk-s0201a:992_12": "āhāro vitthāretabbo, tesaṃ āhāro sukhumotveva niṭṭhaṃ patto.",
  "atk-s0201a:993_0": "Ettha ca oḷārike vatthusmiṃ ojā parittā hoti dubbalā, sukhume balavatī. Tathā hi",
  "atk-s0201a:993_1": "ekapattapūrampi yāguṃ pīvato muhutteneva jighacchito hoti, yaṃkañcideva khāditukāmo.",
  "atk-s0201a:993_2": "Sappiṃ pana pasaṭamattaṃ pivitvā divasaṃ abhottukāmo hoti. Tattha vatthu parissamaṃ",
  "atk-s0201a:993_3": "vinodeti, na pana sakkoti pāletuṃ. Ojā pāleti, na sakkoti parissamaṃ vinodetuṃ. Dve",
  "atk-s0201a:993_4": "pana ekato hutvā parissamañceva vinodenti pālenti cāti.",
  "atk-s0201a:994_0": "Phasso dutiyoti cakkhusamphassādi chabbidhopi phasso. Etesu catūsu āhāresu dutiyo",
  "atk-s0201a:994_1": "āhāroti veditabbo. Desanānayo eva cesa. Tasmā iminā nāma kāraṇena dutiyo vā tatiyo",
  "atk-s0201a:994_2": "vāti idamettha na gavesitabbaṃ. Manosañcetanāti cetanā eva vuccati. Viññāṇanti yaṃkiñci cittaṃ.",
  "atk-s0201a:995_0": "Etthāha, yadi paccayaṭṭho āhāraṭṭho, atha kasmā aññesupi sattānaṃ paccayesu vijjamānesu",
  "atk-s0201a:995_1": "imeyeva cattāro vuttāti? Vuccate, ajjhattikasantatiyā visesapaccayattā. Visesapaccayo",
  "atk-s0201a:995_2": "hi kabaḷīkārāhārabhakkhānaṃ sattānaṃ rūpakāyassa kabaḷīkāro āhāro. Nāmakāye vedanāya",
  "atk-s0201a:995_3": "phasso, viññāṇassa manosañcetanā, nāmarūpassa viññāṇaṃ. Yathāha –",
  "atk-s0201a:996": "“Seyyathāpi, bhikkhave, ayaṃ kāyo āhāraṭṭhitiko, āhāraṃ paṭicca tiṭṭhati, anāhāro no tiṭṭhati. Tathā phassapaccayā vedanā, saṅkhārapaccayā viññāṇaṃ, viññāṇapaccayā nāmarūpa”nti.",
  "atk-s0201a:997": "Ko panettha āhāro, kiṃ āharatīti? Kabaḷīkārāhāro ojaṭṭhamakarūpāni āharati. Phassāhāro tisso vedanā, manosañcetanāhāro tayo bhave, viññāṇāhāro paṭisandhināmarūpanti.",
  "atk-s0201a:998_0": "Kathaṃ? Kabaḷīkārāhāro tāva mukhe ṭhapitamattoyeva aṭṭha rūpāni samuṭṭhāpeti. Dantavicuṇṇitaṃ",
  "atk-s0201a:998_1": "pana ajjhohariyamānaṃ ekekaṃ sitthaṃ aṭṭhaṭṭha rūpāni samuṭṭhāpetiyeva. Evaṃ ojaṭṭhamakarūpāni āharati.",
  "atk-s0201a:999_0": "Phassāhāro pana sukhavedaniyo phasso uppajjamāno sukhavedanaṃ āharati, tathā dukkhavedaniyo",
  "atk-s0201a:999_1": "dukkhaṃ, adukkhamasukhavedaniyo adukkhamasukhanti evaṃ sabbathāpi phassāhāro tisso vedanā āharati.",
  "atk-s0201a:1000": "Manosañcetanāhāro kāmabhavūpagaṃ kammaṃ kāmabhavaṃ āharati, rūpārūpabhavūpagāni taṃ taṃ bhavaṃ. Evaṃ sabbathāpi manosañcetanāhāro tayo bhave āharati.",
  "atk-s0201a:1001_0": "Viññāṇāhāro pana ye ca paṭisandhikkhaṇe taṃsampayuttakā tayo khandhā, yāni ca tisantativasena",
  "atk-s0201a:1001_1": "tiṃsarūpāni uppajjanti, sahajātādipaccayanayena tāni āharatīti vuccati. Evaṃ viññāṇāhāro",
  "atk-s0201a:1001_2": "paṭisandhināmarūpaṃ āharatīti.",
  "atk-s0201a:1002_0": "Ettha ca manosañcetanāhāro tayo bhave āharatīti sāsavā kusalākusalacetanāva vuttā.",
  "atk-s0201a:1002_1": "Viññāṇaṃ paṭisandhināmarūpaṃ āharatīti paṭisandhiviññāṇameva vuttaṃ. Avisesena pana",
  "atk-s0201a:1002_2": "taṃsampayuttataṃsamuṭṭhānadhammānaṃ āharaṇato pete āhārāti veditabbā.",
  "atk-s0201a:1003": "Etesu catūsu āhāresu kabaḷīkārāhāro upatthambhento āhārakiccaṃ sādheti. Phasso phusantoyeva, manosañcetanā āyūhamānāva. Viññāṇaṃ vijānantameva.",
  "atk-s0201a:1004_0": "Kathaṃ? Kabaḷīkārāhāro hi upatthambhentoyeva kāyaṭṭhapanena sattānaṃ ṭhitiyā hoti.",
  "atk-s0201a:1004_1": "Kammajanitopi hi ayaṃ kāyo kabaḷīkārāhārena upatthambhito dasapi vassāni vassasatampi",
  "atk-s0201a:1004_2": "yāva āyuparimāṇaṃ tiṭṭhati. Yathā kiṃ? Yathā mātuyā janitopi dārako dhātiyā thaññādīni",
  "atk-s0201a:1004_3": "pāyetvā posiyamānova ciraṃ tiṭṭhati, yathā cupatthambhena upatthambhitagehaṃ. Vuttampi cetaṃ –",
  "atk-s0201a:1005_0": "“Yathā mahārāja gehe patante aññena dārunā upatthambhenti, aññena dārunā upatthambhitaṃ",
  "atk-s0201a:1005_1": "santaṃ evaṃ taṃ gehaṃ na patati, evameva kho mahārāja ayaṃ kāyo āhāraṭṭhitiko, āhāraṃ",
  "atk-s0201a:1005_2": "paṭicca tiṭṭhatī”ti.",
  "atk-s0201a:1006_0": "Evaṃ kabaḷīkāro āhāro upatthambhento āhārakiccaṃ sādheti. Evaṃ sādhentopi ca kabaḷīkāro",
  "atk-s0201a:1006_1": "āhāro dvinnaṃ rūpasantatīnaṃ paccayo hoti āhārasamuṭṭhānassa ca upādinnassa ca. Kammajānaṃ",
  "atk-s0201a:1006_2": "anupālako hutvā paccayo hoti. Āhārasamuṭṭhānānaṃ janako hutvā paccayo hoti.",
  "atk-s0201a:1007_0": "Phasso pana sukhādivatthubhūtaṃ ārammaṇaṃ phusantoyeva sukhādivedanāpavattanena sattānaṃ",
  "atk-s0201a:1007_1": "ṭhitiyā hoti. Manosañcetanā kusalākusalakammavasena āyūhamānāyeva bhavamūlanipphādanato",
  "atk-s0201a:1007_2": "sattānaṃ ṭhitiyā hoti. Viññāṇaṃ vijānantameva nāmarūpappavattanena sattānaṃ ṭhitiyā hoti.",
  "atk-s0201a:1008_0": "Evaṃ upatthambhanādivasena āhārakiccaṃ sādhayamānesu panetesu cattāri bhayāni daṭṭhabbāni.",
  "atk-s0201a:1008_1": "Seyyathidaṃ, kabaḷīkārāhāre nikantiyeva bhayaṃ, phasse upagamanameva, manosañcetanāya",
  "atk-s0201a:1008_2": "āyūhanameva, viññāṇe abhinipātoyeva bhayanti. Kiṃ kāraṇā? Kabaḷīkārāhāre hi nikantiṃ",
  "atk-s0201a:1008_3": "katvā sītādīnaṃ purekkhatā sattā āhāratthāya muddāgaṇanādikammāni karontā anappakaṃ",
  "atk-s0201a:1008_4": "dukkhaṃ nigacchanti. Ekacce ca imasmiṃ sāsane pabbajitvāpi vejjakammādikāya anesanāya",
  "atk-s0201a:1008_5": "āhāraṃ pariyesantā diṭṭhepi dhamme gārayhā honti. Samparāyepi tassa saṅghāṭipi ādittā",
  "atk-s0201a:1008_6": "sampajjalitātiādinā lakkhaṇasaṃyutte vuttanayena samaṇapetā honti. Imināva tāva kāraṇena",
  "atk-s0201a:1008_7": "kabaḷīkārāhāre nikantiyeva bhayanti veditabbā.",
  "atk-s0201a:1009_0": "Phassaṃ upagacchantāpi phassassādino paresaṃ rakkhitagopitesu dārādīsu bhaṇḍesu aparajjhanti.",
  "atk-s0201a:1009_1": "Te saha bhaṇḍena bhaṇḍasāmikā gahetvā khaṇḍākhaṇḍikaṃ vā chinditvā saṅkārakūṭesu",
  "atk-s0201a:1009_2": "chaḍḍenti. Rañño vā niyyātenti. Tato ne rājā vividhā kammakāraṇā kārāpeti. Kāyassa",
  "atk-s0201a:1009_3": "ca bhedā duggati nesaṃ pāṭikaṅkhā hoti. Iti phassassādamūlakaṃ diṭṭhadhammikampi",
  "atk-s0201a:1009_4": "samparāyikampi bhayaṃ sabbamāgatameva hoti. Iminā kāraṇena phassāhāre upagamanameva",
  "atk-s0201a:1009_5": "bhayanti veditabbaṃ.",
  "atk-s0201a:1010": "Kusalākusalakammāyūhaneneva pana tammūlakaṃ tīsu bhavesu bhayaṃ sabbamāgataṃyeva hoti. Iminā kāraṇena manosañcetanāhāre āyūhanameva bhayanti veditabbaṃ.",
  "atk-s0201a:1011_0": "Paṭisandhiviññāṇañca yasmiṃ yasmiṃ ṭhāne abhinipatati, tasmiṃ tasmiṃ ṭhāne paṭisandhināmarūpaṃ",
  "atk-s0201a:1011_1": "gahetvāva nibbattati, tasmiñca nibbatte sabbabhayāni nibbattāniyeva honti, tammūlakattāti,",
  "atk-s0201a:1011_2": "iminā kāraṇena viññāṇāhāre abhinipātoyeva bhayanti veditabbo.",
  "atk-s0201a:1012_0": "Evaṃ sabhayesu pana imesu āhāresu sammāsambuddho kabaḷīkārāhāre nikantipariyādānatthaṃ",
  "atk-s0201a:1012_1": "“seyyathāpi, bhikkhave, dve jāyampatikā”tiādinā nayena puttamaṃsūpamaṃ desesi. Phassāhāre",
  "atk-s0201a:1012_2": "nikantipariyādānatthaṃ “seyyathāpi, bhikkhave, gāvī niccammā”tiādinā nayena niccammagāvūpamaṃ",
  "atk-s0201a:1012_3": "desesi. Manosañcetanāhāre nikantipariyādānatthaṃ “seyyathāpi, bhikkhave, aṅgārakāsū”tiādinā",
  "atk-s0201a:1012_4": "nayena aṅgārakāsūpamaṃ desesi. Viññāṇāhāre nikantipariyādānatthaṃ “seyyathāpi, bhikkhave,",
  "atk-s0201a:1012_5": "coraṃ āgucāri”ntiādinā nayena sattisatāhatūpamaṃ desesi.",
  "atk-s0201a:1013_0": "Tatrāyaṃ bhūtamatthaṃ katvā saṅkhepato atthayojanā, dve kira jāyampatikā puttaṃ gahetvā",
  "atk-s0201a:1013_1": "parittena pātheyyena yojanasatikaṃ kantāramaggaṃ paṭipajjiṃsu. Tesaṃ paññāsa yojanāni",
  "atk-s0201a:1013_2": "gantvā pātheyyaṃ niṭṭhāsi. Te khuppipāsāturā viraḷacchāyāyaṃ nisīdiṃsu. Tato puriso",
  "atk-s0201a:1013_3": "bhariyaṃ āha “bhadde ito samantā paññāsa yojanāni gāmo vā nigamo vā natthi, tasmā",
  "atk-s0201a:1013_4": "yaṃ taṃ purisena kātabbaṃ bahumpi kasigorakkhādikammaṃ, na dāni sakkā taṃ mayā kātuṃ,",
  "atk-s0201a:1013_5": "ehi maṃ māretvā upaḍḍhamaṃsaṃ khāditvā upaḍḍhaṃ pātheyyaṃ katvā puttena saddhiṃ kantāraṃ",
  "atk-s0201a:1013_6": "nittharāhī”ti. Sāpi āha “sāmi mayā dāni yaṃ taṃ itthiyā kātabbaṃ bahumpi suttakantanādikammaṃ,",
  "atk-s0201a:1013_7": "taṃ kātuṃ na sakkā, ehi maṃ māretvā upaḍḍhamaṃsaṃ khāditvā upaḍḍhaṃ pātheyyaṃ katvā",
  "atk-s0201a:1013_8": "puttena saddhiṃ kantāraṃ nittharāhī”ti. Tato so taṃ āha “bhadde mātugāmamaraṇena",
  "atk-s0201a:1013_9": "dvinnaṃ maraṇaṃ paññāyati. Na hi mando kumāro mātaraṃ vinā jīvituṃ sakkoti. Yadi",
  "atk-s0201a:1013_10": "pana mayaṃ jīvāma, puna dārakaṃ labheyyāma, handa dāni puttakaṃ māretvā maṃsaṃ gahetvā",
  "atk-s0201a:1013_11": "kantāraṃ nittharāmā”ti.",
  "atk-s0201a:1014_0": "Tato mātā puttamāha “tāta pitu santikaṃ gacchāhī”ti. So agamāsi. Athassa pitā “mayā",
  "atk-s0201a:1014_1": "puttakaṃ posessāmīti kasigorakkhādīhi anappakaṃ dukkhamanubhūtaṃ, na sakkomi puttaṃ",
  "atk-s0201a:1014_2": "māretuṃ, tvaṃyeva tava puttakaṃ mārehī”ti vatvā “tāta mātusantikameva gacchāhī”ti",
  "atk-s0201a:1014_3": "āha. So agamāsi. Athassa mātāpi “mayā puttaṃ patthentiyā govatakukkuravatadevatāyācanādīhipi",
  "atk-s0201a:1014_4": "tāva anappakaṃ dukkhaṃ anubhūtaṃ, ko pana vādo kucchinā pariharantiyā? Na sakkāhaṃ",
  "atk-s0201a:1014_5": "puttaṃ māretu”nti vatvā “tāta pitusantikaṃyeva gacchāhī”ti āha. Evaṃ so dvinnaṃ antarā",
  "atk-s0201a:1014_6": "gacchantoyeva mato. Te taṃ disvā paridevitvā pubbe vuttanayeneva maṃsāni gahetvā",
  "atk-s0201a:1014_7": "khādantā pakkamiṃsu. Tesaṃ so puttamaṃsāhāro navahi kāraṇehi paṭikulattā neva davāya",
  "atk-s0201a:1014_8": "hoti, na madāya na maṇḍanāya na vibhūsanāya, kevalaṃ kantāranittharaṇatthāyeva hoti.",
  "atk-s0201a:1015_0": "Katamehi navahi kāraṇehi paṭikūloti ce? Sajātimaṃsatāya ñātimaṃsatāya puttamaṃsatāya",
  "atk-s0201a:1015_1": "piyaputtamaṃsatāya taruṇamaṃsatāya āmakamaṃsatāya agorasamaṃsatāya aloṇatāya adhūpitatāyāti.",
  "atk-s0201a:1015_2": "Tasmā yo bhikkhu kabaḷīkārāhāraṃ evaṃ puttamaṃsasadisaṃ passati, so tattha nikantiṃ",
  "atk-s0201a:1015_3": "pariyādiyati. Ayaṃ tāva puttamaṃsūpamāyaṃ atthayojanā.",
  "atk-s0201a:1016_0": "Niccammagāvūpamāyaṃ pana yathā sā gāvī gīvato yāva khurā, tāva cammaṃ uddāletvā muttā",
  "atk-s0201a:1016_1": "yaṃ yadeva nissāya tiṭṭhati, tattha pāṇakehi khajjamānā dukkhassevādhikaraṇaṃ hoti,",
  "atk-s0201a:1016_2": "evaṃ phassopi yaṃ yadeva vatthuṃ ārammaṇaṃ vā nissāya tiṭṭhati, taṃtaṃvatthārammaṇasambhavassa",
  "atk-s0201a:1016_3": "vedayitadukkhassa adhikaraṇameva hoti. Tasmā yo bhikkhu phassāhāraṃ evaṃ niccammagāvisadisaṃ",
  "atk-s0201a:1016_4": "passati, so tattha nikantiṃ pariyādiyati, ayaṃ niccammagāvūpamāyaṃ atthayojanā.",
  "atk-s0201a:1017_0": "Aṅgārakāsūpamāyaṃ pana yathā sā aṅgārakāsu, evaṃ mahāpariḷāhaṭṭhena tayo bhavā. Yathā",
  "atk-s0201a:1017_1": "nānābāhāsu gahetvā tattha upakaḍḍhakā dve purisā, evaṃ bhavesu upakaḍḍhanaṭṭhena",
  "atk-s0201a:1017_2": "manosañcetanā. Tasmā yo bhikkhu manosañcetanāhāraṃ evaṃ aṅgārakāsūpakaḍḍhakapurisasadisaṃ",
  "atk-s0201a:1017_3": "passati, so tattha nikantiṃ pariyādiyati, ayaṃ aṅgārakāsūpamāyaṃ atthayojanā.",
  "atk-s0201a:1018_0": "Sattisatāhatūpamāyaṃ pana yena so puriso pubbaṇhasamaye sattisatena haññati, tamassa",
  "atk-s0201a:1018_1": "sarīre vaṇamukhasataṃ katvā antarā aṭṭhatvā vinivijjhitvā aparabhāgeyeva patati,",
  "atk-s0201a:1018_2": "evaṃ itarāni dve sattisatāni, evamassa patitokāse apatitvā apatitvā gatāhi sattīhi",
  "atk-s0201a:1018_3": "sabbasarīraṃ chiddāvachiddameva hoti, tassa ekavaṇamukhepi uppannassa dukkhassa pamāṇaṃ",
  "atk-s0201a:1018_4": "natthi, ko pana vādo tīsu vaṇamukhasatesu? Tattha sattinipātakālo viya paṭisandhiviññāṇanibbattakālo.",
  "atk-s0201a:1018_5": "Vaṇamukhajananaṃ viya khandhajananaṃ. Vaṇamukhesu dukkhavedanuppādo viya jātesu khandhesu",
  "atk-s0201a:1018_6": "vaṭṭamūlakanānāvidhadukkhuppādo. Aparo nayo, āgucārī puriso viya paṭisandhiviññāṇaṃ.",
  "atk-s0201a:1018_7": "Tassa sattighātehi uppannavaṇamukhāni viya viññāṇapaccayā nāmarūpaṃ. Vaṇamukhapaccayā",
  "atk-s0201a:1018_8": "tassa purisassa kakkhaḷadukkhuppādo viya nāmarūpapaccayā viññāṇassa dvattiṃsakammakāraṇaaṭṭhanavutirogādivasena",
  "atk-s0201a:1018_9": "nānappakārakadukkhuppādo daṭṭhabbo. Tasmā yo bhikkhu viññāṇāhāraṃ evaṃ sattisatāhatasadisaṃ",
  "atk-s0201a:1018_10": "passati. So tattha nikantiṃ pariyādiyati, ayaṃ sattisatāhatūpamāyaṃ atthayojanā.",
  "atk-s0201a:1019": "So evaṃ imesu āhāresu nikantiṃ pariyādiyanto cattāropi āhāre parijānāti, yesu pariññātesu sabbampi pariññātaṃ vatthu pariññātameva hoti. Vuttañhetaṃ bhagavatā –",
  "atk-s0201a:1020_0": "“Kabaḷīkāre, bhikkhave, āhāre pariññāte pañcakāmaguṇiko rāgo pariññāto hoti. Pañcakāmaguṇike",
  "atk-s0201a:1020_1": "rāge pariññāte natthi taṃ saṃyojanaṃ, yena saṃyojanena saṃyutto ariyasāvako puna",
  "atk-s0201a:1020_2": "imaṃ lokaṃ āgaccheyya. Phasse, bhikkhave, āhāre pariññāte tisso vedanā pariññātā",
  "atk-s0201a:1020_3": "honti. Tīsu vedanāsu pariññātāsu ariyasāvakassa natthi kiñci uttarikaraṇīyanti vadāmi.",
  "atk-s0201a:1020_4": "Manosañcetanāya, bhikkhave, āhāre pariññāte tisso taṇhā pariññātā honti. Tīsu taṇhāsu",
  "atk-s0201a:1020_5": "pariññātāsu ariyasāvakassa natthi kiñci uttarikaraṇīyanti vadāmi. Viññāṇe, bhikkhave,",
  "atk-s0201a:1020_6": "āhāre pariññāte nāmarūpaṃ pariññātaṃ hoti. Nāmarūpe pariññāte ariyasāvakassa natthi",
  "atk-s0201a:1020_7": "kiñci uttarikaraṇīyanti vadāmī”ti.",
  "atk-s0201a:1021_0": "Taṇhāsamudayā āhārasamudayoti purimataṇhāsamudayā paṭisandhikānaṃ āhārānaṃ samudayo",
  "atk-s0201a:1021_1": "nibbatto hotīti attho. Kathaṃ? Paṭisandhikkhaṇe hi tisantativasena uppannasamatiṃsarūpabbhantare",
  "atk-s0201a:1021_2": "jātā ojā atthi. Ayaṃ taṇhāpaccayā nibbatto upādinnakakabaḷīkārāhāro. Paṭisandhicittasampayuttā",
  "atk-s0201a:1021_3": "pana phassacetanā sayañca cittaṃ viññāṇanti ime taṇhāpaccayā nibbattā upādinnakaphassamanosañcetanā",
  "atk-s0201a:1021_4": "viññāṇāhārāti. Evaṃ tāva purimataṇhāsamudayā paṭisandhikānaṃ āhārānaṃ samudayo veditabbo.",
  "atk-s0201a:1021_5": "Yasmā panidha upādinnakāpi anupādinnakāpi āhārā missetvā kathitā, tasmā anupādinnakānampi",
  "atk-s0201a:1021_6": "evaṃ taṇhāsamudayā āhārasamudayo veditabbo. Aṭṭhalobhasahagatacittasamuṭṭhitesu hi",
  "atk-s0201a:1021_7": "rūpesu ojā atthi, ayaṃ sahajātataṇhāpaccayā nibbatto anupādinnakakabaḷīkārāhāro.",
  "atk-s0201a:1021_8": "Lobhasahagatacittasampayuttā pana phassacetanā sayañca cittaṃ viññāṇanti ime taṇhāpaccayā",
  "atk-s0201a:1021_9": "nibbattā anupādinnakaphassamanosañcetanā viññāṇāhārāti.",
  "atk-s0201a:1022_0": "Taṇhānirodhā āhāranirodhoti imissā upādinnakānañca anupādinnakānañca āhārānaṃ paccayabhūtāya",
  "atk-s0201a:1022_1": "taṇhāya nirodhena āhāranirodho paññāyati. Sesaṃ vuttanayameva. Ayaṃ pana viseso,",
  "atk-s0201a:1022_2": "idha cattāripi saccāni sarūpeneva vuttāni. Yathā ca idha, evaṃ ito uttarimpi sabbavāresūti.",
  "atk-s0201a:1022_3": "Tasmā sabbattha asammuyhantena saccāni uddharitabbāni. Sabbavāresu ca “ettāvatāpi",
  "atk-s0201a:1022_4": "kho āvuso”ti idaṃ desanāniyyātanaṃ tattha tattha desitadhammavasena yojetabbaṃ. Tassa",
  "atk-s0201a:1022_5": "idha tāva ayaṃ yojanā ettāvatāpīti imāya āhāradesanāya vuttamanasikārappaṭivedhavasenāpīti",
  "atk-s0201a:1022_6": "vuttaṃ hoti. Esa nayo sabbatthāpi.",
  "atk-s0201a:1023": "Āhāravāravaṇṇanā niṭṭhitā.",
  "atk-s0201a:1024": "Saccavāravaṇṇanā",
  "atk-s0201a:1025_0": "91. Idāni “sādhāvuso”ti purimanayeneva therassa bhāsitaṃ abhinanditvā anumoditvā",
  "atk-s0201a:1025_1": "te bhikkhū uttarimpi pañhaṃ pucchiṃsu. Thero ca nesaṃ aññenapi pariyāyena byākāsi.",
  "atk-s0201a:1025_2": "Esa nayo ito paresupi sabbavāresu. Tasmā ito paraṃ evarūpāni vacanāni anāmasitvā",
  "atk-s0201a:1025_3": "yena yena pariyāyena byākaroti, tassa tasseva atthaṃ vaṇṇayissāma. Imassa pana vārassa",
  "atk-s0201a:1025_4": "saṅkhepadesanāyaṃ dukkhañca pajānātīti ettha dukkhanti dukkhasaccaṃ. Vitthāradesanāyaṃ",
  "atk-s0201a:1025_5": "pana yaṃ vattabbaṃ siyā, taṃ sabbaṃ visuddhimagge saccaniddese vuttamevāti.",
  "atk-s0201a:1026": "Saccavāravaṇṇanā niṭṭhitā.",
  "atk-s0201a:1027": "Jarāmaraṇavāravaṇṇanā",
  "atk-s0201a:1028_0": "92. Ito paraṃ paṭiccasamuppādavasena desanā hoti. Tattha jarāmaraṇavāre tāva tesaṃ",
  "atk-s0201a:1028_1": "tesanti ayaṃ saṅkhepato anekesaṃ sattānaṃ sādhāraṇaniddesoti ñātabbo. Yā devadattassa",
  "atk-s0201a:1028_2": "jarā, yā somadattassa jarāti evañhi divasampi kathentassa neva sattā pariyādānaṃ",
  "atk-s0201a:1028_3": "gacchanti. Imehi pana dvīhi padehi na koci satto apariyādinno hoti. Tasmā vuttaṃ",
  "atk-s0201a:1028_4": "“ayaṃ saṅkhepato anekesaṃ sattānaṃ sādhāraṇaniddeso”ti.",
  "atk-s0201a:1029_0": "Tamhi tamhīti ayaṃ gatijātivasena anekesaṃ nikāyānaṃ sādhāraṇaniddeso. Sattanikāyeti",
  "atk-s0201a:1029_1": "sādhāraṇaniddesena niddiṭṭhassa sarūpanidassanaṃ. Jarā jīraṇatātiādīsu pana jarāti",
  "atk-s0201a:1029_2": "sabhāvaniddeso. Jīraṇatāti ākāraniddeso. Khaṇḍiccantiādayo kālātikkame kiccaniddesā.",
  "atk-s0201a:1029_3": "Pacchimā dve pakatiniddesā. Ayañhi jarāti iminā padena sabhāvato dīpitā, tenassāyaṃ",
  "atk-s0201a:1029_4": "sabhāvaniddeso. Jīraṇatāti iminā ākārato. Tenassāyaṃ ākāraniddeso. Khaṇḍiccanti iminā",
  "atk-s0201a:1029_5": "kālātikkame dantanakhānaṃ khaṇḍitabhāvakaraṇakiccato. Pāliccanti iminā kesalomānaṃ",
  "atk-s0201a:1029_6": "palitabhāvakaraṇakiccato. Valittacatāti iminā maṃsaṃ milāpetvā tace valittabhāvakaraṇakiccato",
  "atk-s0201a:1029_7": "dīpitā. Tenassā ime khaṇḍiccantiādayo tayo kālātikkame kiccaniddesā. Tehi imesaṃ",
  "atk-s0201a:1029_8": "vikārānaṃ dassanavasena pākaṭībhūtā pākaṭajarā dassitā. Yatheva hi udakassa vā aggino",
  "atk-s0201a:1029_9": "vā vātassa vā tiṇarukkhādīnaṃ sambhaggapalibhaggatāya vā jhāmatāya vā gatamaggo pākaṭo",
  "atk-s0201a:1029_10": "hoti, na ca so gatamaggo tāneva udakādīni, evameva jarāya dantādīsu khaṇḍiccādivasena",
  "atk-s0201a:1029_11": "gatamaggo pākaṭo, cakkhuṃ ummīletvāpi gayhati. Na ca khaṇḍiccādīneva jarā, na hi",
  "atk-s0201a:1029_12": "jarā cakkhuviññeyyā hoti.",
  "atk-s0201a:1030_0": "Āyuno saṃhāni indriyānaṃ paripākoti imehi pana padehi kālātikkameyeva abhibyattatāya",
  "atk-s0201a:1030_1": "āyukkhayacakkhādiindriyaparipākasaññitāya pakatiyā dīpitā. Tenassime pacchimā dve",
  "atk-s0201a:1030_2": "pakatiniddesāti veditabbā.",
  "atk-s0201a:1031_0": "Tattha yasmā jaraṃ pattassa āyu hāyati, tasmā jarā “āyuno saṃhānī”ti phalūpacārena",
  "atk-s0201a:1031_1": "vuttā. Yasmā ca daharakāle suppasannāni sukhumampi attano visayaṃ sukheneva gaṇhanasamatthāni",
  "atk-s0201a:1031_2": "cakkhādīni indriyāni jaraṃ pattassa paripakkāni āluḷitāni avisadāni oḷārikampi attano",
  "atk-s0201a:1031_3": "visayaṃ gahetuṃ asamatthāni honti, tasmā “indriyānaṃ paripāko”tipi phalūpacāreneva",
  "atk-s0201a:1031_4": "vuttā. Sā panāyaṃ evaṃ niddiṭṭhā sabbāpi jarā pākaṭā paṭicchannāti duvidhā hoti.",
  "atk-s0201a:1032_0": "Tattha dantādīsu khaṇḍabhāvādidassanato rūpadhammesu jarā pākaṭajarā nāma. Arūpadhammesu",
  "atk-s0201a:1032_1": "pana tādisassa vikārassa adassanato paṭicchannajarā nāma. Tattha yvāyaṃ khaṇḍādibhāvo",
  "atk-s0201a:1032_2": "dissati, so tādisānaṃ dantādīnaṃ suviññeyyattā vaṇṇoyeva, taṃ cakkhunā disvā manodvārena",
  "atk-s0201a:1032_3": "cintetvā “ime dantā jarāya pahaṭā”ti jaraṃ jānāti udakaṭṭhāne baddhāni gosīsādīni",
  "atk-s0201a:1032_4": "oloketvā heṭṭhā udakassa atthibhāvaṃ jānanaṃ viya. Puna avīci savīcīti evampi duvidhā",
  "atk-s0201a:1032_5": "hoti. Tattha maṇikanakarajatapavāḷasūriyādīnaṃ mandadasakādīsu pāṇīnaṃ viya pupphaphalapallavādīsu",
  "atk-s0201a:1032_6": "ca apāṇīnaṃ viya antarantarā vaṇṇavisesādīnaṃ duviññeyyattā jarā avīcijarā nāma,",
  "atk-s0201a:1032_7": "nirantarajarāti attho. Tato aññesu pana yathāvuttesu antarantarā vaṇṇavisesādīnaṃ",
  "atk-s0201a:1032_8": "suviññeyyattā jarā savīcijarā nāmāti veditabbā.",
  "atk-s0201a:1033_0": "Ito paraṃ, tesaṃ tesantiādi vuttanayeneva veditabbaṃ. Cuti cavanatātiādīsu pana cutīti",
  "atk-s0201a:1033_1": "cavanakavasena vuccati, ekacatupañcakkhandhānaṃ sāmaññavacanametaṃ. Cavanatāti bhāvavacanena",
  "atk-s0201a:1033_2": "lakkhaṇanidassanaṃ. Bhedoti cutikkhandhānaṃ bhaṅguppattiparidīpanaṃ. Antaradhānanti",
  "atk-s0201a:1033_3": "ghaṭasseva bhinnassa bhinnānaṃ cutikkhandhānaṃ yena kenaci pariyāyena ṭhānābhāvaparidīpanaṃ.",
  "atk-s0201a:1033_4": "Maccu maraṇanti maccusaṅkhātaṃ maraṇaṃ. Tena samucchedamaraṇādīni nisedheti. Kālo",
  "atk-s0201a:1033_5": "nāma antako, tassa kiriyāti kālakiriyā. Etena lokasammutiyā maraṇaṃ dīpeti.",
  "atk-s0201a:1034_0": "Idāni paramatthena dīpetuṃ, khandhānaṃ bhedotiādimāha. Paramatthena hi khandhāyeva",
  "atk-s0201a:1034_1": "bhijjanti, na satto nāma koci marati. Khandhesu pana bhijjamānesu satto marati, bhinnesu matoti vohāro hoti.",
  "atk-s0201a:1035_0": "Ettha ca catuvokāravasena khandhānaṃ bhedo, ekavokāravasena kaḷevarassa nikkhepo.",
  "atk-s0201a:1035_1": "Catuvokāravasena vā khandhānaṃ bhedo, sesadvayavasena kaḷevarassa nikkhepo veditabbo.",
  "atk-s0201a:1035_2": "Kasmā? Bhavadvayepi rūpakāyasaṅkhātassa kaḷevarassa sambhavato. Atha vā yasmā ca",
  "atk-s0201a:1035_3": "cātumahārājikādīsu khandhā bhijjanteva, na kiñci nikkhipanti, tasmā tesaṃ vasena",
  "atk-s0201a:1035_4": "khandhānaṃ bhedo, manussādīsu kaḷevarassa nikkhepo. Ettha ca kaḷevarassa nikkhepakāraṇato",
  "atk-s0201a:1035_5": "maraṇaṃ kaḷevarassa nikkhepoti vuttanti evamattho daṭṭhabbo.",
  "atk-s0201a:1036": "Iti ayañca jarā idañca maraṇaṃ. Idaṃ vuccatāvusoti idaṃ ubhayampi ekato katvā jarāmaraṇanti kathīyati. Sesaṃ vuttanayamevāti.",
  "atk-s0201a:1037": "Jarāmaraṇavāravaṇṇanā niṭṭhitā.",
  "atk-s0201a:1038": "Jātivāravaṇṇanā",
  "atk-s0201a:1039_0": "93. Jātivāre jāti sañjātītiādīsu jāyanaṭṭhena jāti, sā aparipuṇṇāyatanavasena yuttā.",
  "atk-s0201a:1039_1": "Sañjāyanaṭṭhena sañjāti, sā paripuṇṇāyatanavasena yuttā. Okkamanaṭṭhena okkanti,",
  "atk-s0201a:1039_2": "sā aṇḍajajalābujavasena yuttā. Te hi aṇḍakosañca vatthikosañca okkamantā pavisantā",
  "atk-s0201a:1039_3": "viya paṭisandhiṃ gaṇhanti. Abhinibbattanaṭṭhena abhinibbatti, sā saṃsedajaopapātikavasena",
  "atk-s0201a:1039_4": "yuttā, te hi pākaṭāyeva hutvā nibbattanti. Ayaṃ tāva vohāradesanā.",
  "atk-s0201a:1040_0": "Idāni paramatthadesanā hoti. Khandhāyeva hi paramatthato pātubhavanti, na satto.",
  "atk-s0201a:1040_1": "Tattha ca khandhānanti ekavokārabhave ekassa catuvokārabhave catunnaṃ pañcavokārabhave",
  "atk-s0201a:1040_2": "pañcannampi gahaṇaṃ veditabbaṃ. Pātubhāvoti uppatti. Āyatanānanti ettha tatra tatra",
  "atk-s0201a:1040_3": "uppajjamānāyatanavaseneva saṅgaho veditabbo. Paṭilābhoti santatiyaṃ pātubhāvoyeva.",
  "atk-s0201a:1040_4": "Pātubhavantāneva hi tāni paṭiladdhāni nāma honti. Ayaṃ vuccatāvuso jātīti iminā padena",
  "atk-s0201a:1040_5": "vohārato paramatthato ca desitāya jātiyā nigamanaṃ karotīti. Bhavasamudayāti ettha",
  "atk-s0201a:1040_6": "pana jātiyā paccayabhūto kammabhavo veditabbo. Sesaṃ vuttanayamevāti.",
  "atk-s0201a:1041": "Jātivāravaṇṇanā niṭṭhitā.",
  "atk-s0201a:1042": "Bhavavāravaṇṇanā",
  "atk-s0201a:1043_0": "94. Bhavavāre kāmabhavoti kammabhavo ca upapattibhavo ca. Tattha kammabhavo nāma",
  "atk-s0201a:1043_1": "kāmabhavūpagaṃ kammameva. Tañhi upapattibhavassa kāraṇattā “sukho buddhānamuppādo",
  "atk-s0201a:1043_2": "dukkho pāpassa uccayo”tiādīni viya phalavohārena bhavoti vuttaṃ. Upapattibhavo nāma",
  "atk-s0201a:1043_3": "tena kammena nibbattaṃ upādinnakhandhapañcakaṃ. Tañhi tattha bhavatīti katvā bhavoti",
  "atk-s0201a:1043_4": "vuttaṃ. Evaṃ sabbathāpi idaṃ kammañca upapatti ca ubhayampetamidha “kāmabhavo”ti",
  "atk-s0201a:1043_5": "vuttaṃ. Esa nayo rūpārūpabhavesu. Upādānasamudayāti ettha pana upādānaṃ kusalakammabhavassa",
  "atk-s0201a:1043_6": "upanissayavaseneva paccayo hoti. Akusalakammabhavassa upanissayavasenapi sahajātādivasenapi.",
  "atk-s0201a:1043_7": "Upapattibhavassa pana sabbassāpi upanissayavaseneva. Sesaṃ vuttanayamevāti.",
  "atk-s0201a:1044": "Bhavavāravaṇṇanā niṭṭhitā.",
  "atk-s0201a:1045": "Upādānavāravaṇṇanā",
  "atk-s0201a:1046_0": "95. Upādānavāre kāmupādānantiādīsu vatthukāmaṃ upādiyati etena, sayaṃ vā taṃ upādiyatīti",
  "atk-s0201a:1046_1": "kāmupādānaṃ. Kāmo ca so upādānañcāti vā kāmupādānaṃ. Upādānanti daḷhaggahaṇaṃ vuccati.",
  "atk-s0201a:1046_2": "Daḷhattho hi ettha upasaddo, “upāyāsa upakaṭṭhā”tiādīsu viya pañcakāmaguṇikarāgassetaṃ",
  "atk-s0201a:1046_3": "adhivacanaṃ. Ayamettha saṅkhepo. Vitthārato panetaṃ “tattha katamaṃ kāmupādānaṃ,",
  "atk-s0201a:1046_4": "yo kāmesu kāmacchando”ti vuttanayena veditabbaṃ.",
  "atk-s0201a:1047_0": "Tathā diṭṭhi ca sā upādānañcāti diṭṭhupādānaṃ. Atha vā diṭṭhiṃ upādiyati, upādiyanti",
  "atk-s0201a:1047_1": "vā etena diṭṭhinti diṭṭhupādānaṃ. Upādiyati hi purimadiṭṭhiṃ uttaradiṭṭhi. Upādiyanti",
  "atk-s0201a:1047_2": "ca tāya diṭṭhiṃ. Yathāha “sassato attā ca loko ca, idameva saccaṃ moghamañña”ntiādi,",
  "atk-s0201a:1047_3": "sīlabbatupādānaattavādupādānavajjassa sabbadiṭṭhigatassetaṃ adhivacanaṃ. Ayamettha",
  "atk-s0201a:1047_4": "saṅkhepo. Vitthārato panetaṃ “tattha katamaṃ diṭṭhupādānaṃ natthi dinna”nti vuttanayena veditabbaṃ.",
  "atk-s0201a:1048_0": "Tathā sīlabbataṃ upādiyanti etena, sayaṃ vā taṃ upādiyati, sīlabbatañca taṃ upādānañcāti",
  "atk-s0201a:1048_1": "vā sīlabbatupādānaṃ. Gosīlagovatādīni hi evaṃ suddhīti abhinivesato sayameva upādānāni",
  "atk-s0201a:1048_2": "ayamettha saṅkhepo. Vitthārato panetaṃ “tattha katamaṃ sīlabbatupādānaṃ, ito bahiddhā",
  "atk-s0201a:1048_3": "samaṇabrāhmaṇānaṃ sīlena suddhī”ti vuttanayena veditabbaṃ.",
  "atk-s0201a:1049_0": "Idāni vadanti etenāti vādo. Upādiyanti etenāti upādānaṃ. Kiṃ vadanti, upādiyanti",
  "atk-s0201a:1049_1": "vā? Attānaṃ. Attano vādupādānaṃ attavādupādānaṃ. Attavādamattameva vā attāti upādiyati",
  "atk-s0201a:1049_2": "etenāti attavādupādānaṃ, vīsativatthukāya sakkāyadiṭṭhiyā etaṃ adhivacanaṃ. Ayamettha",
  "atk-s0201a:1049_3": "saṅkhepo. Vitthārato panetaṃ “tattha katamaṃ attavādupādānaṃ, idha assutavā puthujjano",
  "atk-s0201a:1049_4": "ariyānaṃ adassāvī”ti vuttanayena veditabbaṃ.",
  "atk-s0201a:1050": "Taṇhāsamudayāti ettha taṇhā kāmupādānassa upanissayavasena anantarasamanantaranatthivigatāsevanavasena vā paccayo. Avasesānaṃ pana sahajātādivasenāpi. Sesaṃ vuttanayamevāti.",
  "atk-s0201a:1051": "Upādānavāravaṇṇanā niṭṭhitā.",
  "atk-s0201a:1052": "Taṇhāvāravaṇṇanā",
  "atk-s0201a:1053_0": "96. Taṇhāvāre rūpataṇhā…pe… dhammataṇhāti evaṃ cakkhudvārādīsu javanavīthiyaṃ pavattāya",
  "atk-s0201a:1053_1": "taṇhāya “seṭṭhiputto brāhmaṇaputto”ti evamādīsu pitito nāmaṃ viya pitisadisārammaṇato",
  "atk-s0201a:1053_2": "nāmaṃ. Ettha ca rūpārammaṇā taṇhā, rūpe taṇhāti rūpataṇhā. Sā kāmarāgabhāvena rūpaṃ",
  "atk-s0201a:1053_3": "assādentī pavattamānā kāmataṇhā. Sassatadiṭṭhisahagatarāgabhāvena rūpaṃ niccaṃ dhuvaṃ",
  "atk-s0201a:1053_4": "sassatanti evaṃ assādentī pavattamānā bhavataṇhā. Ucchedadiṭṭhisahagatarāgabhāvena",
  "atk-s0201a:1053_5": "rūpaṃ ucchijjati vinassati pecca na bhavissatīti evaṃ assādentī pavattamānā vibhavataṇhāti",
  "atk-s0201a:1053_6": "evaṃ tividhā hoti. Yathā ca rūpataṇhā, tathā saddataṇhādayopīti etāni aṭṭhārasa taṇhāvicaritāni",
  "atk-s0201a:1053_7": "honti. Tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṃsa. Iti",
  "atk-s0201a:1053_8": "atītāni chattiṃsa, anāgatāni chattiṃsa, paccuppannāni chattiṃsāti aṭṭhasataṃ. “Ajjhattikassupādāya",
  "atk-s0201a:1053_9": "‘asmī’ti hoti, ‘itthasmī’ti hotī”ti vā evamādīnā ajjhattikarūpādinissitāni aṭṭhārasa,",
  "atk-s0201a:1053_10": "“bāhirassupādāya ‘iminā asmī’ti hoti, ‘iminā itthasmī’ti hotī”ti vā evamādinā bāhirarūpādinissitāni",
  "atk-s0201a:1053_11": "aṭṭhārasāti chattiṃsa. Iti atītāni chattiṃsa, anāgatāni chattiṃsa, paccuppannāni",
  "atk-s0201a:1053_12": "chattiṃsāti evampi aṭṭhasatataṇhāvicaritāni honti. Puna saṅgahe karīyamāne rūpādīsu",
  "atk-s0201a:1053_13": "ārammaṇesu chaḷeva taṇhākāyā tissoyeva kāmataṇhādayo hontīti evaṃ –",
  "atk-s0201a:1054": "Niddesatthena niddesa-vitthārā vitthārassa ca;",
  "atk-s0201a:1055": "Puna saṅgahato taṇhā, viññātabbā vibhāvināti.",
  "atk-s0201a:1056_0": "Vedanāsamudayāti ettha pana vedanāti vipākavedanā adhippetā. Sā kathaṃ chasu dvāresu",
  "atk-s0201a:1056_1": "taṇhāya paccayo hotīti ce? Assādanīyato. Sukhāya hi vedanāya assādanena sattā vedanaṃ",
  "atk-s0201a:1056_2": "mamāyantā vedanāya taṇhaṃ uppādetvā vedanārāgarattā hutvā cakkhudvāre iṭṭhameva rūpaṃ",
  "atk-s0201a:1056_3": "patthenti, laddhā ca naṃ assādenti, ārammaṇadāyakānañca cittakārādīnaṃ sakkāraṃ karonti.",
  "atk-s0201a:1056_4": "Tathā sotadvārādīsu iṭṭhe ca saddādayo patthenti, laddhā ca ne assādenti, ārammaṇadāyakānañca",
  "atk-s0201a:1056_5": "vīṇāvādaka-gandhikasūda-tantavāya-nānāvidhasippasandassakādīnaṃ sakkāraṃ karonti.",
  "atk-s0201a:1056_6": "Yathā kiṃ? Yathā puttasinehena puttaṃ mamāyantā dhātiyā sakkāraṃ karonti, sappāyasappikhīrādīniyeva",
  "atk-s0201a:1056_7": "naṃ pāyenti ceva bhojenti ca. Sesaṃ vuttanayameva.",
  "atk-s0201a:1057": "Taṇhāvāravaṇṇanā niṭṭhitā.",
  "atk-s0201a:1058": "Vedanāvāravaṇṇanā",
  "atk-s0201a:1059_0": "97. Vedanāvāre vedanākāyāti vedanāsamūhā. Cakkhusamphassajā vedanā…pe… manosamphassajā",
  "atk-s0201a:1059_1": "vedanāti etaṃ “cakkhusamphassajā vedanā atthi kusalā, atthi akusalā, atthi abyākatā”ti",
  "atk-s0201a:1059_2": "evaṃ vibhaṅge āgatattā cakkhudvārādīsu pavattānaṃ kusalākusalābyākatavedanānaṃ “sāriputto,",
  "atk-s0201a:1059_3": "mantāṇiputto”ti evamādīsu mātito nāmaṃ viya mātisadisavatthuto nāmaṃ. Vacanattho",
  "atk-s0201a:1059_4": "panettha cakkhusamphassahetu jātā vedanā cakkhusamphassajā vedanāti. Esa nayo sabbattha.",
  "atk-s0201a:1059_5": "Ayaṃ tāvettha sabbasaṅgāhikakathā. Vipākavasena pana cakkhudvāre dve cakkhuviññāṇāni,",
  "atk-s0201a:1059_6": "dve manodhātuyo, tisso manoviññāṇadhātuyoti etāhi sampayuttavasena vedanā veditabbā.",
  "atk-s0201a:1059_7": "Esa nayo sotadvārādīsu. Manodvāre manoviññāṇadhātusampayuttāva.",
  "atk-s0201a:1060_0": "Phassasamudayāti ettha pana pañcadvāre pañcavatthukavedanānaṃ sahajātacakkhusamphassādisamudayā",
  "atk-s0201a:1060_1": "samudayo hoti. Avasesānaṃ cakkhusamphassādayo upanissayādivasena paccayā. Manodvāre",
  "atk-s0201a:1060_2": "tadārammaṇavedanānaṃ advārikānañca paṭisandhibhavaṅgacutivedanānaṃ sahajātamanosamphassasamudayā",
  "atk-s0201a:1060_3": "samudayo hotīti veditabbo. Sesaṃ vuttanayameva.",
  "atk-s0201a:1061": "Vedanāvāravaṇṇanā niṭṭhitā.",
  "atk-s0201a:1062": "Phassavāravaṇṇanā",
  "atk-s0201a:1063_0": "98. Phassavāre cakkhusamphassoti cakkhumhi samphasso. Esa nayo sabbattha. Cakkhusamphasso…pe…",
  "atk-s0201a:1063_1": "kāyasamphassoti ettāvatā ca kusalākusalavipākā pañcavatthukā dasa samphassā vuttā",
  "atk-s0201a:1063_2": "honti. Manosamphassoti iminā sesā bāvīsati lokiyavipākamanasampayuttaphassā. Saḷāyatanasamudayāti",
  "atk-s0201a:1063_3": "channaṃ cakkhādīnaṃ āyatanānaṃ samudayena imassa chabbidhassāpi samphassassa samudayo",
  "atk-s0201a:1063_4": "hotīti veditabbo. Sesaṃ vuttanayamevāti.",
  "atk-s0201a:1064": "Phassavāravaṇṇanā niṭṭhitā.",
  "atk-s0201a:1065": "Saḷāyatanavāravaṇṇanā",
  "atk-s0201a:1066_0": "99. Saḷāyatanavāre cakkhāyatanantiādīsu yaṃ vattabbaṃ, taṃ sabbaṃ visuddhimagge khandhaniddese",
  "atk-s0201a:1066_1": "ceva āyatananiddese ca vuttanayameva. Nāmarūpasamudayāti ettha pana yaṃ nāmaṃ yañca",
  "atk-s0201a:1066_2": "rūpaṃ, yañca nāmarūpaṃ yassa āyatanassa paccayo hoti, tassa vasena visuddhimagge",
  "atk-s0201a:1066_3": "paṭiccasamuppādaniddese vuttanayena nāmarūpasamudayā saḷāyatanasamudayo veditabbo.",
  "atk-s0201a:1066_4": "Sesaṃ vuttappakāramevāti.",
  "atk-s0201a:1067": "Saḷāyatanavāravaṇṇanā niṭṭhitā.",
  "atk-s0201a:1068": "Nāmarūpavāravaṇṇanā",
  "atk-s0201a:1069_0": "100. Nāmarūpavāre namanalakkhaṇaṃ nāmaṃ. Ruppanalakkhaṇaṃ rūpaṃ. Vitthāravāre panassa",
  "atk-s0201a:1069_1": "vedanāti vedanākkhandho. Saññāti saññākkhandho. Cetanā phasso manasikāroti saṅkhārakkhandho",
  "atk-s0201a:1069_2": "veditabbo. Kāmañca aññepi saṅkhārakkhandhasaṅgahitā dhammā santi, ime pana tayo sabbadubbalesupi",
  "atk-s0201a:1069_3": "cittesu santi. Tasmā etesaṃyeva vasenettha saṅkhārakkhandhopi dassito. Cattāri ca",
  "atk-s0201a:1069_4": "mahābhūtānīti ettha cattārīti gaṇanaparicchedo. Mahābhūtānīti pathavīāpatejavāyānametaṃ",
  "atk-s0201a:1069_5": "adhivacanaṃ. Yena pana kāraṇena tāni mahābhūtānīti vuccanti, yo cettha añño vinicchayanayo,",
  "atk-s0201a:1069_6": "so sabbo visuddhimagge rūpakkhandhaniddese vutto.",
  "atk-s0201a:1070_0": "Catunnañca mahābhūtānaṃ upādāyāti ettha pana catunnanti upayogatthe sāmivacanaṃ,",
  "atk-s0201a:1070_1": "cattāri ca mahābhūtānīti vuttaṃ hoti. Upādāyāti upādiyitvā, gahetvāti attho. Nissāyātipi",
  "atk-s0201a:1070_2": "eke. Vattamānanti ayañcettha pāṭhaseso. Samūhatthe vā etaṃ sāmivacanaṃ. Tena catunnañca",
  "atk-s0201a:1070_3": "mahābhūtānaṃ samūhaṃ upādāya pavattamānaṃ rūpanti ayamattho veditabbo. Evaṃ sabbatthāpi",
  "atk-s0201a:1070_4": "yāni cattāri pathavīādīni mahābhūtāni, yañca catunnaṃ mahābhūtānaṃ upādāya vattamānaṃ",
  "atk-s0201a:1070_5": "cakkhāyatanādibhedena abhidhammapāḷiyameva vuttaṃ tevīsatividhaṃ rūpaṃ, taṃ sabbampi",
  "atk-s0201a:1070_6": "“rūpa”nti veditabbaṃ. Viññāṇasamudayāti ettha pana yaṃ viññāṇaṃ yassa nāmassa yassa",
  "atk-s0201a:1070_7": "ca rūpassa yassa ca nāmarūpassa paccayo hoti, tassa vasena visuddhimagge paṭiccasamuppādaniddese",
  "atk-s0201a:1070_8": "vuttanayeneva viññāṇasamudayā nāmarūpasamudayo veditabbo. Sesaṃ vuttanayamevāti.",
  "atk-s0201a:1071": "Nāmarūpavāravaṇṇanā niṭṭhitā.",
  "atk-s0201a:1072": "Viññāṇavāravaṇṇanā",
  "atk-s0201a:1073_0": "101. Viññāṇavāre cakkhuviññāṇanti cakkhumhi viññāṇaṃ, cakkhuto vā jātaṃ viññāṇanti",
  "atk-s0201a:1073_1": "cakkhuviññāṇaṃ. Evaṃ sotaghānajivhākāyaviññāṇāni. Itaraṃ pana manoyeva viññāṇanti",
  "atk-s0201a:1073_2": "manoviññāṇaṃ. Dvipañcaviññāṇavajjassa tebhūmakavipākacittassetaṃ adhivacanaṃ. Saṅkhārasamudayāti",
  "atk-s0201a:1073_3": "ettha pana yo saṅkhāro yassa viññāṇassa paccayo hoti, tassa vasena saṅkhārasamudayā",
  "atk-s0201a:1073_4": "viññāṇasamudayo veditabbo. Sesaṃ vuttanayamevāti.",
  "atk-s0201a:1074": "Viññāṇavāravaṇṇanā niṭṭhitā.",
  "atk-s0201a:1075": "Saṅkhāravāravaṇṇanā",
  "atk-s0201a:1076_0": "102. Saṅkhāravāre abhisaṅkharaṇalakkhaṇo saṅkhāro. Vitthāravāre panassa kāyasaṅkhāroti",
  "atk-s0201a:1076_1": "kāyato pavattasaṅkhāro, kāyadvāre copanavasena pavattānaṃ kāmāvacarakusalato aṭṭhannaṃ,",
  "atk-s0201a:1076_2": "akusalato dvādasannanti vīsatiyā kāyasañcetanānametaṃ adhivacanaṃ. Vacīsaṅkhāroti",
  "atk-s0201a:1076_3": "vacito pavattasaṅkhāro, vacīdvāre vacanabhedavasena pavattānaṃ vīsatiyā eva vacīsañcetanānametaṃ",
  "atk-s0201a:1076_4": "adhivacanaṃ. Cittasaṅkhāroti cittato pavattasaṅkhāro, kāyavacīdvāre copanaṃ akatvā",
  "atk-s0201a:1076_5": "raho nisīditvā cintayantassa pavattānaṃ lokiyakusalākusalavasena ekūnatiṃsamanosañcetanānametaṃ",
  "atk-s0201a:1076_6": "adhivacanaṃ. Avijjāsamudayāti ettha pana kusalānaṃ upanissayavasena akusalānaṃ sahajātādivasenāpi",
  "atk-s0201a:1076_7": "avijjāpaccayo hotīti veditabbā. Sesaṃ vuttanayamevāti.",
  "atk-s0201a:1077": "Saṅkhāravāravaṇṇanā niṭṭhitā.",
  "atk-s0201a:1078": "Avijjāvāravaṇṇanā",
  "atk-s0201a:1079_0": "103. Avijjāvāre dukkhe aññāṇanti dukkhasacce aññāṇaṃ, mohassetaṃ adhivacanaṃ. Esa",
  "atk-s0201a:1079_1": "nayo samudaye aññāṇantiādīsu. Tattha catūhi kāraṇehi dukkhe aññāṇaṃ veditabbaṃ antogadhato",
  "atk-s0201a:1079_2": "vatthuto ārammaṇato paṭicchādanato ca. Tathā hi taṃ dukkhasaccapariyāpannattā dukkhe",
  "atk-s0201a:1079_3": "antogadhaṃ, dukkhasaccañcassa nissayapaccayabhāvena vatthu, ārammaṇapaccayabhāvena",
  "atk-s0201a:1079_4": "ārammaṇaṃ, dukkhasaccañca etaṃ paṭicchādeti, tassa yāthāvalakkhaṇappaṭivedhanivāraṇena,",
  "atk-s0201a:1079_5": "ñāṇappavattiyā cettha appadānena.",
  "atk-s0201a:1080_0": "Samudaye aññāṇaṃ tīhi kāraṇehi veditabbaṃ vatthuto ārammaṇato paṭicchādanato ca.",
  "atk-s0201a:1080_1": "Nirodhe paṭipadāyañca aññāṇaṃ ekeneva kāraṇena veditabbaṃ paṭicchādanato. Nirodhapaṭipadāya",
  "atk-s0201a:1080_2": "hi paṭicchādakameva aññāṇaṃ tesaṃ yāthāvalakkhaṇappaṭivedhanivāraṇena, tesu ca ñāṇappavattiyā",
  "atk-s0201a:1080_3": "appadānena. Na pana tattha antogadhaṃ, tasmiṃ saccadvaye apariyāpannattā. Na tassa",
  "atk-s0201a:1080_4": "taṃ saccadvayaṃ vatthu, asahajātattā. Nārammaṇaṃ, tadārabbha appavattanato. Pacchimañhi",
  "atk-s0201a:1080_5": "saccadvayaṃ gambhīrattā duddasaṃ, na cettha andhabhūtaṃ aññāṇaṃ pavattati. Purimaṃ",
  "atk-s0201a:1080_6": "pana vañcaniyaṭṭhena sabhāvalakkhaṇassa duddasattā gambhīraṃ, tattha vipallāsaggāhavasena pavattati.",
  "atk-s0201a:1081_0": "Apica dukkheti ettāvatā saṅgahato vatthuto ārammaṇato kiccato ca avijjā dīpitā. Dukkhasamudayeti",
  "atk-s0201a:1081_1": "ettāvatā vatthuto ārammaṇato kiccato ca. Dukkhanirodhe dukkhanirodhagāminiyā paṭipadāyāti",
  "atk-s0201a:1081_2": "ettāvatā kiccato. Avisesato pana aññāṇanti etena sabhāvato niddiṭṭhāti ñātabbā. Āsavasamudayāti",
  "atk-s0201a:1081_3": "ettha pana kāmāsavabhavāsavā sahajātādivasena avijjāya paccayā honti. Avijjāsavo",
  "atk-s0201a:1081_4": "upanissayavaseneva. Pubbuppannā cettha avijjā avijjāsavoti veditabbā. Sā aparāparuppannāya",
  "atk-s0201a:1081_5": "avijjāya upanissayapaccayo hoti. Sesaṃ vuttanayamevāti.",
  "atk-s0201a:1082": "Avijjāvāravaṇṇanā niṭṭhitā.",
  "atk-s0201a:1083": "Āsavavāravaṇṇanā",
  "atk-s0201a:1084_0": "104. Āsavavāre avijjāsamudayāti ettha avijjā kāmāsavabhavāsavānaṃ sahajātādivasena",
  "atk-s0201a:1084_1": "paccayo hoti. Avijjāsavassa upanissayavaseneva. Aparāparuppannā cettha avijjā avijjāsavoti",
  "atk-s0201a:1084_2": "veditabbā. Pubbuppannā avijjāyevassa aparāparuppannassa avijjāsavassa upanissayapaccayo",
  "atk-s0201a:1084_3": "hoti. Sesaṃ vuttanayamevāti. Ayaṃ vāro yā esā paṭiccasamuppādapadesu jeṭṭhikā avijjā,",
  "atk-s0201a:1084_4": "tassāpi paccayadassanavasena vutto. Evaṃ vuttena vārena saṃsārassa anamataggatā sādhitā",
  "atk-s0201a:1084_5": "hoti. Kathaṃ? Āsavasamudayena hi avijjāsamudayo. Avijjāsamudayenāpi āsavasamudayo.",
  "atk-s0201a:1084_6": "Evaṃ āsavā avijjāya avijjāpi āsavānaṃ paccayoti katvā pubbakoṭi na paññāyati avijjāya,",
  "atk-s0201a:1084_7": "tassā apaññāyanato saṃsārassa anamataggatā siddhā hotīti.",
  "atk-s0201a:1085_0": "Evaṃ sabbepime imasmiṃ sutte kammapathavāro āhāravāro dukkhavāro jarā-maraṇa-jāti-bhava-upādāna-taṇhā-vedanā-phassa-saḷāyatana-nāmarūpa-",
  "atk-s0201a:1085_1": "viññāṇa-saṅkhāra-avijjā-āsavavāroti soḷasavārā vuttā.",
  "atk-s0201a:1086_0": "Tesu ekekassa vārassa saṅkhepavitthāravasena dvidhā vibhattā dvattiṃsaṭṭhānāni honti.",
  "atk-s0201a:1086_1": "Iti imasmiṃ sutte imesu dvattiṃsaṭṭhānesu cattāri saccāni kathitāni. Etesaṃyeva vitthāravasena",
  "atk-s0201a:1086_2": "vuttesu soḷasasu ṭhānesu arahattaṃ kathitaṃ. Therassa pana matena dvattiṃsāyapi ṭhānesu",
  "atk-s0201a:1086_3": "cattāri saccāni cattāro ca maggā kathitāti. Iti sakalepi pañcamahānikāyasaṅgahite",
  "atk-s0201a:1086_4": "buddhavacane natthi taṃ suttaṃ, yattha dvattiṃsakkhattuṃ cattāri saccāni dvattiṃsakkhattuñca",
  "atk-s0201a:1086_5": "arahattaṃ pakāsitaṃ aññatra imamhā sammādiṭṭhisuttāti.",
  "atk-s0201a:1087_0": "Idamavocāyasmā sāriputtoti idaṃ dvattiṃsāya catusaccapariyāyehi dvattiṃsāya arahattapariyāyehīti",
  "atk-s0201a:1087_1": "catusaṭṭhiyā kāraṇehi alaṅkaritvā sammādiṭṭhisuttaṃ āyasmā sāriputto avoca, attamanā",
  "atk-s0201a:1087_2": "te bhikkhū āyasmato sāriputtassa bhāsitaṃ abhinandunti.",
  "atk-s0201a:1088": "Āsavavāravaṇṇanā niṭṭhitā.",
  "atk-s0201a:1089": "Papañcasūdaniyā majjhimanikāyaṭṭhakathāya",
  "atk-s0201a:1090": "Sammādiṭṭhisuttavaṇṇanā niṭṭhitā.",
  "atk-s0201a:1091": "10. Satipaṭṭhānasuttavaṇṇanā",
  "atk-s0201a:1092_0": "105. Evaṃ me sutanti satipaṭṭhānasuttaṃ. Tattha kurūsu viharatīti kurunāmakā jānapadino",
  "atk-s0201a:1092_1": "rājakumārā, tesaṃ nivāso ekopi janapado ruḷhīsaddena kurūti vuccati, tasmiṃ kurūsu",
  "atk-s0201a:1092_2": "janapade. Aṭṭhakathācariyā panāhu – mandhātukāle tīsu dīpesu manussā jambudīpo nāma",
  "atk-s0201a:1092_3": "buddhapaccekabuddhamahāsāvakacakkavattipabhutīnaṃ uttamapurisānaṃ uppattibhūmi uttamadīpo",
  "atk-s0201a:1092_4": "atiramaṇīyoti sutvā raññā mandhātucakkavattinā cakkaratanaṃ purakkhatvā cattāro dīpe",
  "atk-s0201a:1092_5": "anusaṃyāyantena saddhiṃ āgamaṃsu. Tato rājā pariṇāyakaratanaṃ pucchi –",
  "atk-s0201a:1093": "“Atthi nu kho manussalokato ramaṇīyataraṃ ṭhāna”nti?",
  "atk-s0201a:1094": "“Kasmā deva evaṃ bhaṇasi?",
  "atk-s0201a:1095": "“Kiṃ na passasi candimasūriyānaṃ ānubhāvaṃ?",
  "atk-s0201a:1096": "“Nanu etesaṃ ṭhānaṃ ito ramaṇīyatara”nti?",
  "atk-s0201a:1097_0": "Rājā cakkaratanaṃ purakkhatvā tattha agamāsi. Cattāro mahārājāno “mandhātumahārājā",
  "atk-s0201a:1097_1": "āgato”ti sutvāva “mahiddhiko mahānubhāvo rājā na sakkā yuddhena paṭibāhitu”nti sakarajjaṃ",
  "atk-s0201a:1097_2": "niyyātesuṃ. So taṃ gahetvā puna pucchi – “atthi nu kho ito ramaṇīyataraṃ ṭhāna”nti.",
  "atk-s0201a:1097_3": "Athassa tāvatiṃsabhavanaṃ kathayiṃsu – “tāvatiṃsabhavanaṃ, deva, ramaṇīyataraṃ, tattha",
  "atk-s0201a:1097_4": "sakkassa devarañño ime cattāro mahārājāno paricārakā dovārikabhūmiyaṃ tiṭṭhanti.",
  "atk-s0201a:1097_5": "Sakko devarājā mahiddhiko mahānubhāvo. Tassimāni pana upabhogaṭṭhānāni, yojanasahassubbedho",
  "atk-s0201a:1097_6": "vejayantapāsādo, pañcayojanasatubbedhā sudhammā devasabhā, diyaḍḍhayojanasatiko vejayantaratho,",
  "atk-s0201a:1097_7": "tathā erāvaṇo hatthī, dibbarukkhasahassapaṭimaṇḍitaṃ nandanavanaṃ cittalatāvanaṃ",
  "atk-s0201a:1097_8": "phārusakavanaṃ missakavanaṃ. Yojanasatubbedho pāricchattako koviḷāro, tassa heṭṭhā",
  "atk-s0201a:1097_9": "saṭṭhiyojanāyāmā paṇṇāsayojanavitthatā pañcadasayojanubbedhā jayasumanapupphavaṇṇā",
  "atk-s0201a:1097_10": "paṇḍukambalasilā, yassā mudutāya sakkassa nisīdato upaḍḍhakāyo anupavisatī”ti.",
  "atk-s0201a:1098_0": "Taṃ sutvā rājā tattha gantukāmo cakkaratanaṃ abbhukkiri. Taṃ ākāse patiṭṭhāsi saddhiṃ",
  "atk-s0201a:1098_1": "caturaṅginiyā senāya. Atha dvinnaṃ devalokānaṃ vemajjhato cakkaratanaṃ otaritvā pathaviyaṃ",
  "atk-s0201a:1098_2": "patiṭṭhāsi saddhiṃ pariṇāyakaratanappamukhāya caturaṅginiyā senāya. Rājā ekakova",
  "atk-s0201a:1098_3": "tāvatiṃsabhavanaṃ agamāsi. Sakko “mandhātā āgato”ti sutvāva tassa paccuggamanaṃ katvā",
  "atk-s0201a:1098_4": "– “svāgataṃ te, mahārāja, sakaṃ te, mahārāja. Anusāsa, mahārājā”ti vatvā saddhiṃ",
  "atk-s0201a:1098_5": "nāṭakehi rajjaṃ dvebhāge katvā ekaṃ bhāgamadāsi. Rañño tāvatiṃsabhavane patiṭṭhitamattasseva",
  "atk-s0201a:1098_6": "manussabhāvo vigacchi, devabhāvo pāturahosi.",
  "atk-s0201a:1099_0": "Tassa kira sakkena saddhiṃ paṇḍukambalasilāyaṃ nisinnassa akkhinimisamattena nānattaṃ",
  "atk-s0201a:1099_1": "paññāyati. Taṃ asallakkhentā devā sakkassa ca tassa ca nānatte muyhanti. So tattha",
  "atk-s0201a:1099_2": "dibbasampattiṃ anubhavamāno yāva chattiṃsa sakkā uppajjitvā cutā, tāva rajjaṃ kāretvā",
  "atk-s0201a:1099_3": "atittoyeva kāmehi tato cavitvā attano uyyāne patiṭṭhito vātātapena phuṭṭhagatto kālamakāsi.",
  "atk-s0201a:1100_0": "Cakkaratane pana pathaviyaṃ patiṭṭhite pariṇāyakaratanaṃ suvaṇṇapaṭṭe mandhātuupāhanaṃ",
  "atk-s0201a:1100_1": "likhāpetvā idaṃ mandhāturajjanti rajjamanusāsi. Tepi tīhi dīpehi āgatamanussā puna",
  "atk-s0201a:1100_2": "gantuṃ asakkontā pariṇāyakaratanaṃ upasaṅkamitvā “deva mayaṃ rañño ānubhāvena āgatā,",
  "atk-s0201a:1100_3": "idāni gantuṃ na sakkoma, vasanaṭṭhānaṃ no dehī”ti yāciṃsu. So tesaṃ ekekaṃ janapadamadāsi.",
  "atk-s0201a:1100_4": "Tattha pubbavidehato āgatamanussehi āvasitapadeso tāyeva purimasaññāya videharaṭṭhanti",
  "atk-s0201a:1100_5": "nāmaṃ labhi. Aparagoyānato āgatamanussehi āvasitapadeso aparantajanapadoti nāmaṃ",
  "atk-s0201a:1100_6": "labhi. Uttarakuruto āgatamanussehi āvasitapadeso kururaṭṭhanti nāmaṃ labhīti. Bahuke",
  "atk-s0201a:1100_7": "pana gāmanigamādayo upādāya bahuvacanena voharīyati. Tena vuttaṃ “kurūsu viharatī”ti.",
  "atk-s0201a:1101_0": "Kammāsadhammaṃ nāma kurūnaṃ nigamoti. Kammāsadhammanti ettha keci dha-kārassa da-kārena",
  "atk-s0201a:1101_1": "atthaṃ vaṇṇayanti. Kammāso ettha damitoti kammāsadammo. Kammāsoti kammāsapādo porisādo",
  "atk-s0201a:1101_2": "vuccati. Tassa kira pāde khāṇukena viddhaṭṭhāne vaṇo ruhanto cittadārusadiso hutvā",
  "atk-s0201a:1101_3": "ruhi, tasmā kammāsapādoti paññāyittha. So ca tasmiṃ okāse damito porisādabhāvato",
  "atk-s0201a:1101_4": "paṭisedhito. Kena? Mahāsattena. Katarasmiṃ jātaketi? Mahāsutasomajātaketi eke. Ime",
  "atk-s0201a:1101_5": "pana therā jayaddisajātaketi vadanti. Tadā hi mahāsattena kammāsapādo damito. Yathāha –",
  "atk-s0201a:1102": "“Putto yadā homi jayaddisassa,",
  "atk-s0201a:1103": "Pañcālaraṭṭhādhipatissa atrajo;",
  "atk-s0201a:1104": "Cajitvāna pāṇaṃ pitaraṃ pamocayiṃ,",
  "atk-s0201a:1105": "Kammāsapādampi cahaṃ pasādayi”nti.",
  "atk-s0201a:1106_0": "Keci pana dha-kāreneva atthaṃ vaṇṇayanti. Kururaṭṭhavāsīnaṃ kira kuruvattadhammo",
  "atk-s0201a:1106_1": "tasmiṃ kammāso jāto, tasmā taṃ ṭhānaṃ kammāso ettha dhammo jātoti kammāsadhammanti",
  "atk-s0201a:1106_2": "vuccati. Tattha niviṭṭhanigamassāpi etadeva nāmaṃ. Bhummavacanena kasmā na vuttanti?",
  "atk-s0201a:1106_3": "Avasanokāsato. Bhagavato kira tasmiṃ nigame vasanokāso koci vihāro nāhosi. Nigamato",
  "atk-s0201a:1106_4": "pana apakkamma aññatarasmiṃ udakasampanne ramaṇīye bhūmibhāge mahāvanasaṇḍo ahosi.",
  "atk-s0201a:1106_5": "Tattha bhagavā vihāsi. Taṃ nigamaṃ gocaragāmaṃ katvā, tasmā evamettha attho veditabbo",
  "atk-s0201a:1106_6": "“kurūsu viharati kammāsadhammaṃ nāma kurūnaṃ nigamo, taṃ gocaragāmaṃ katvā”ti.",
  "atk-s0201a:1107": "Uddesavārakathāvaṇṇanā",
  "atk-s0201a:1108_0": "106. Ekāyano ayaṃ, bhikkhave, maggoti. Kasmā bhagavā idaṃ suttamabhāsi? Kururaṭṭhavāsīnaṃ",
  "atk-s0201a:1108_1": "gambhīradesanāpaṭiggahaṇasamatthatāya. Kururaṭṭhavāsino kira bhikkhū bhikkhuniyo",
  "atk-s0201a:1108_2": "upāsakā upāsikāyo utupaccayādisampannattā tassa raṭṭhassa sappāyautupaccayasevanena",
  "atk-s0201a:1108_3": "niccaṃ kallasarīrā kallacittā ca honti. Te cittasarīrakallatāya anuggahitapaññābalā",
  "atk-s0201a:1108_4": "gambhīrakathaṃ pariggahetuṃ samatthā honti. Tena tesaṃ bhagavā imaṃ gambhīradesanāpaṭiggahaṇasamatthataṃ",
  "atk-s0201a:1108_5": "sampassanto ekavīsatiyā ṭhānesu kammaṭṭhānaṃ arahatte pakkhipitvā idaṃ gambhīratthaṃ",
  "atk-s0201a:1108_6": "satipaṭṭhānasuttaṃ abhāsi. Yathā hi puriso suvaṇṇacaṅkoṭakaṃ labhitvā tattha nānāpupphāni",
  "atk-s0201a:1108_7": "pakkhipeyya, suvaṇṇamañjūsaṃ vā pana labhitvā sattaratanāni pakkhipeyya, evaṃ bhagavā",
  "atk-s0201a:1108_8": "kururaṭṭhavāsiparisaṃ labhitvā gambhīradesanaṃ desesi. Tenevettha aññānipi gambhīratthāni",
  "atk-s0201a:1108_9": "dīghanikāye mahānidānaṃ mahāsatipaṭṭhānaṃ imasmiṃ majjhimanikāye sāropamaṃ rukkhūpamaṃ",
  "atk-s0201a:1108_10": "raṭṭhapālaṃ māgaṇḍiyaṃ āneñjasappāyanti aññānipi suttāni desesi.",
  "atk-s0201a:1109_0": "Apica tasmiṃ janapade catasso parisā pakatiyāva satipaṭṭhānabhāvanānuyogamanuyuttā",
  "atk-s0201a:1109_1": "viharanti, antamaso dāsakammakaraparijanāpi satipaṭṭhānappaṭisaṃyuttameva kathaṃ",
  "atk-s0201a:1109_2": "kathenti. Udakatitthasuttakantanaṭṭhānādīsupi niratthakakathā nāma na pavattati.",
  "atk-s0201a:1109_3": "Sace kāci itthī “amma tvaṃ kataraṃ satipaṭṭhānabhāvanaṃ manasikarosī”ti pucchitā",
  "atk-s0201a:1109_4": "“na kiñcī”ti vadati. Taṃ garahanti “dhiratthu tava jīvitaṃ, jīvamānāpi tvaṃ matasadisā”ti.",
  "atk-s0201a:1109_5": "Atha naṃ “mā dāni puna evamakāsī”ti ovaditvā aññataraṃ satipaṭṭhānaṃ uggaṇhāpenti.",
  "atk-s0201a:1109_6": "Yā pana “ahaṃ asukaṃ satipaṭṭhānaṃ manasikaromī”ti vadati. Tassā “sādhu sādhū”ti",
  "atk-s0201a:1109_7": "sādhukāraṃ datvā “tava jīvitaṃ sujīvitaṃ, tvaṃ nāma manussattaṃ pattā, tavatthāya",
  "atk-s0201a:1109_8": "sammāsambuddho uppanno”tiādīhi pasaṃsanti. Na kevalañcettha manussajātiyāyeva satipaṭṭhānamanasikārayuttā,",
  "atk-s0201a:1109_9": "te nissāya viharantā tiracchānagatāpi. Tatridaṃ vatthu – eko kira naṭako suvapotakaṃ",
  "atk-s0201a:1109_10": "gahetvā sikkhāpento vicarati. So bhikkhunupassayaṃ upanissāya vasitvā gamanakāle",
  "atk-s0201a:1109_11": "suvapotakaṃ pamussitvā gato. Taṃ sāmaṇeriyo gahetvā paṭijaggiṃsu. Buddharakkhitotissa",
  "atk-s0201a:1109_12": "nāmaṃ akaṃsu. Taṃ ekadivasaṃ purato nisinnaṃ disvā mahātherī āha – “buddharakkhitā”ti?",
  "atk-s0201a:1110": "Kiṃ ayyeti.",
  "atk-s0201a:1111": "Atthi koci tava manasikāroti?",
  "atk-s0201a:1112": "Natthi ayyeti.",
  "atk-s0201a:1113_0": "Āvuso, pabbajitānaṃ santike vasantena nāma vissaṭṭhaattabhāvena bhavituṃ na vaṭṭati,",
  "atk-s0201a:1113_1": "kocideva manasikāro icchitabbo, tvaṃ pana aññaṃ na sakkhissasi “aṭṭhi aṭṭhī”ti sajjhāyaṃ",
  "atk-s0201a:1113_2": "karohīti. So theriyā ovāde ṭhatvā “aṭṭhi aṭṭhī”ti sajjhāyanto carati.",
  "atk-s0201a:1114_0": "Taṃ ekadivasaṃ pātova toraṇagge nisīditvā bālātapaṃ tapamānaṃ eko sakuṇo nakhapañjarena",
  "atk-s0201a:1114_1": "aggahesi. So “kiri kirī”ti saddamakāsi. Sāmaṇeriyo sutvā “ayye buddharakkhito sakuṇena",
  "atk-s0201a:1114_2": "gahito, mocema na”nti leḍḍuādīni gahetvā anubandhitvā mocesuṃ. Taṃ ānetvā purato",
  "atk-s0201a:1114_3": "ṭhapitaṃ therī āha –",
  "atk-s0201a:1115": "“Buddharakkhita, sakuṇena gahitakāle kiṃ cintesī”ti?",
  "atk-s0201a:1116": "Na ayye aññaṃ cintesiṃ, “aṭṭhipuñjova aṭṭhipuñjaṃ gahetvā gacchati, katarasmimpi ṭhāne vippakirissatī”ti evaṃ ayye aṭṭhipuñjameva cintesinti.",
  "atk-s0201a:1117_0": "Sādhu sādhu, buddharakkhita, anāgate bhavakkhayassa te paccayo bhavissatīti. Evaṃ",
  "atk-s0201a:1117_1": "tattha tiracchānagatāpi satipaṭṭhānamanasikārayuttā, tasmā nesaṃ bhagavā satipaṭṭhānabuddhimeva",
  "atk-s0201a:1117_2": "janento idaṃ suttaṃ abhāsi.",
  "atk-s0201a:1118": "Tattha ekāyanoti ekamaggo. Maggassa hi –",
  "atk-s0201a:1119": "“Maggo pantho patho pajjo, añjasaṃ vaṭumāyanaṃ;",
  "atk-s0201a:1120": "Nāvā uttarasetū ca, kullo ca bhisisaṅkamo”ti. –",
  "atk-s0201a:1121_0": "Bahūni nāmāni. Svāyaṃ idha ayananāmena vutto. Tasmā ekāyano ayaṃ, bhikkhave, maggoti",
  "atk-s0201a:1121_1": "ettha ekamaggo ayaṃ, bhikkhave, maggo, na dvedhāpathabhūtoti evamattho daṭṭhabbo.",
  "atk-s0201a:1121_2": "Atha vā ekena ayitabboti ekāyano. Ekenāti gaṇasaṅgaṇikaṃ pahāya vūpakaṭṭhena pavivittacittena.",
  "atk-s0201a:1121_3": "Ayitabboti paṭipajjitabbo. Ayanti vā etenāti ayano, saṃsārato nibbānaṃ gacchantīti",
  "atk-s0201a:1121_4": "attho. Ekassa ayano ekāyano, ekassāti seṭṭhassa. Sabbasattānaṃ seṭṭho ca bhagavā,",
  "atk-s0201a:1121_5": "tasmā bhagavatoti vuttaṃ hoti. Kiñcāpi hi tena aññepi ayanti, evaṃ santepi bhagavatova",
  "atk-s0201a:1121_6": "so ayano tena uppāditattā. Yathāha “so hi, brāhmaṇa, bhagavā anuppannassa maggassa",
  "atk-s0201a:1121_7": "uppādetā”tiādi. Ayatīti vā ayano, gacchati pavattatīti attho. Ekasmiṃ ayanoti ekāyano,",
  "atk-s0201a:1121_8": "imasmiṃyeva dhammavinaye pavattati, na aññatrāti vuttaṃ hoti. Yathāha “imasmiṃ kho,",
  "atk-s0201a:1121_9": "subhadda, dhammavinaye ariyo aṭṭhaṅgiko maggo upalabbhatī”ti. Desanābhedoyeva heso,",
  "atk-s0201a:1121_10": "attho paneko. Apica ekaṃ ayatīti ekāyano. Pubbabhāge nānāmukhabhāvanānayappavattopi",
  "atk-s0201a:1121_11": "aparabhāge ekaṃ nibbānameva gacchatīti vuttaṃ hoti. Yathāha brahmā sahampati –",
  "atk-s0201a:1122": "“Ekāyanaṃ jātikhayantadassī,",
  "atk-s0201a:1123": "Maggaṃ pajānāti hitānukampī;",
  "atk-s0201a:1124": "Etena maggena tariṃsu pubbe,",
  "atk-s0201a:1125": "Tarissanti ye ca taranti ogha”nti. ;",
  "atk-s0201a:1126_0": "Keci pana “na pāraṃ diguṇaṃ yantī”ti gāthānayena yasmā ekavāraṃ nibbānaṃ gacchati.",
  "atk-s0201a:1126_1": "Tasmā “ekāyano”ti vadanti, taṃ na yujjati. Imassa hi atthassa sakiṃ ayanoti iminā",
  "atk-s0201a:1126_2": "byañjanena bhavitabbaṃ. Yadi pana ekaṃ ayanamassa ekā gati pavattīti evamatthaṃ yojetvā",
  "atk-s0201a:1126_3": "vucceyya, byañjanaṃ yujjeyya, attho pana ubhayathāpi na yujjati. Kasmā? Idha pubbabhāgamaggassa",
  "atk-s0201a:1126_4": "adhippetattā. Kāyādicatuārammaṇappavatto hi pubbabhāgasatipaṭṭhānamaggo idha adhippeto,",
  "atk-s0201a:1126_5": "na lokuttaro. So ca anekavārampi ayati, anekañcassa ayanaṃ hoti.",
  "atk-s0201a:1127_0": "Pubbepi ca imasmiṃ pade mahātherānaṃ sākacchā ahosiyeva. Tipiṭakacūḷanāgatthero “pubbabhāgasatipaṭṭhānamaggo”ti",
  "atk-s0201a:1127_1": "āha. Ācariyo panassa tipiṭakacūḷasumatthero “missakamaggo”ti āha. Pubbabhāgo bhanteti.",
  "atk-s0201a:1127_2": "Missako āvusoti. Ācariye punappunaṃ bhaṇante appaṭibāhitvā tuṇhī ahosi. Pañhaṃ avinicchinitvāva",
  "atk-s0201a:1127_3": "uṭṭhahiṃsu. Athācariyatthero nhānakoṭṭhakaṃ gacchanto “mayā missakamaggo kathito,",
  "atk-s0201a:1127_4": "cūḷanāgo pubbabhāgoti ādāya voharati, ko nu kho ettha nicchayo”ti suttantaṃ ādito",
  "atk-s0201a:1127_5": "paṭṭhāya parivattento “yo hi koci, bhikkhave, ime cattāro satipaṭṭhāne evaṃ bhāveyya",
  "atk-s0201a:1127_6": "satta vassānī”ti imasmiṃ ṭhāne sallakkhesi, lokuttaramaggo uppajjitvā satta vassāni",
  "atk-s0201a:1127_7": "tiṭṭhamāno nāma natthi, mayā vutto missakamaggo na labbhati, cūḷanāgena diṭṭho pubbabhāgamaggova",
  "atk-s0201a:1127_8": "labbhatīti ñatvā aṭṭhamiyaṃ dhammassavane saṅghuṭṭhe agamāsi.",
  "atk-s0201a:1128_0": "Porāṇakattherā kira piyadhammassavanā honti. Saddaṃ sutvāva “ahaṃ paṭhamaṃ, ahaṃ",
  "atk-s0201a:1128_1": "paṭhama”nti ekappahāreneva osaranti. Tasmiñca divase cūḷanāgattherassa vāro. Tena",
  "atk-s0201a:1128_2": "dhammāsane nisīditvā vījaniṃ gahetvā pubbagāthāsu vuttāsu therassa āsanapiṭṭhiyaṃ",
  "atk-s0201a:1128_3": "ṭhitassa etadahosi “raho nisīditvā na vakkhāmī”ti. Porāṇakattherā hi anusūyakā honti,",
  "atk-s0201a:1128_4": "na attano rucimeva ucchubhāraṃ viya evaṃ ukkhipitvā vicaranti, kāraṇameva gaṇhanti,",
  "atk-s0201a:1128_5": "akāraṇaṃ vissajjenti. Tasmā thero “āvuso cūḷanāgā”ti āha. So ācariyassa viya saddoti",
  "atk-s0201a:1128_6": "dhammaṃ ṭhapetvā “kiṃ bhante”ti āha. Āvuso cūḷanāga mayā vutto missakamaggo na labbhati,",
  "atk-s0201a:1128_7": "tayā vutto pubbabhāgasatipaṭṭhānamaggova labbhatīti.",
  "atk-s0201a:1129_0": "Thero cintesi “amhākaṃ ācariyo sabbapariyattiko tepiṭako sutabuddho, evarūpassapi",
  "atk-s0201a:1129_1": "nāma bhikkhuno ayaṃ pañho āluḷeti, anāgate mama bhātikā imaṃ pañhaṃ āluḷessantīti",
  "atk-s0201a:1129_2": "suttaṃ gahetvā imaṃ pañhaṃ niccalaṃ karissāmī”ti paṭisambhidāmaggato “ekāyanamaggo",
  "atk-s0201a:1129_3": "vuccati pubbabhāgasatipaṭṭhānamaggo –",
  "atk-s0201a:1130": "“Maggānaṭṭhaṅgiko seṭṭho, saccānaṃ caturo padā;",
  "atk-s0201a:1131": "Virāgo seṭṭho dhammānaṃ, dvipadānañca cakkhumā.",
  "atk-s0201a:1132": "Eseva maggo natthañño, dassanassa visuddhiyā;",
  "atk-s0201a:1133": "Etañhi tumhe paṭipajjatha, mārasenappamaddanaṃ;",
  "atk-s0201a:1134": "Etañhi tumhe paṭipannā, dukkhassantaṃ karissathā”ti. –",
  "atk-s0201a:1135": "Suttaṃ āharitvā ṭhapesi.",
  "atk-s0201a:1136_0": "Maggoti kenaṭṭhena maggo? Nibbānagamanaṭṭhena nibbānatthikehi magganiyaṭṭhena ca.",
  "atk-s0201a:1136_1": "Sattānaṃ visuddhiyāti rāgādīhi malehi abhijjhāvisamalobhādīhi ca upakkilesehi kiliṭṭhacittānaṃ",
  "atk-s0201a:1136_2": "sattānaṃ visuddhatthāya. Tathā hi imināva maggena ito satasahassakappādhikānaṃ catunnaṃ",
  "atk-s0201a:1136_3": "asaṅkhyeyyānaṃ upari ekasmiññeva kappe nibbatte taṇhaṅkaramedhaṅkarasaraṇaṅkaradīpaṅkaranāmake",
  "atk-s0201a:1136_4": "buddhe ādiṃ katvā sakyamunipariyosānā aneke sammāsambuddhā anekasatā paccekabuddhā",
  "atk-s0201a:1136_5": "gaṇanapathaṃ vītivattā ariyasāvakā cāti ime sattā sabbe cittamalaṃ pavāhetvā paramavisuddhiṃ",
  "atk-s0201a:1136_6": "pattā. Rūpamalavasena pana saṃkilesavodānapaññattiyeva natthi. Tathā hi –",
  "atk-s0201a:1137": "Rūpena saṃkiliṭṭhena, saṃkilissanti māṇavā;",
  "atk-s0201a:1138": "Rūpe suddhe visujjhanti, anakkhātaṃ mahesinā.",
  "atk-s0201a:1139": "Cittena saṃkiliṭṭhena, saṃkilissanti māṇavā;",
  "atk-s0201a:1140": "Citte suddhe visujjhanti, iti vuttaṃ mahesinā.",
  "atk-s0201a:1141": "Yathāha “cittasaṃkilesā, bhikkhave, sattā saṃkilissanti, cittavodānā visujjhantī”ti. Tañca cittavodānaṃ iminā satipaṭṭhānamaggena hoti. Tenāha “sattānaṃ visuddhiyā”ti.",
  "atk-s0201a:1142_0": "Sokaparidevānaṃ samatikkamāyāti sokassa ca paridevassa ca samatikkamāya, pahānāyāti",
  "atk-s0201a:1142_1": "attho. Ayañhi maggo bhāvito santatimahāmattādīnaṃ viya sokasamatikkamāya, paṭācārādīnaṃ",
  "atk-s0201a:1142_2": "viya ca paridevasamatikkamāya ca saṃvattati. Tenāha “sokaparidevānaṃ samatikkamāyā”ti.",
  "atk-s0201a:1142_3": "Kiñcāpi hi santatimahāmatto –",
  "atk-s0201a:1143": "“Yaṃ pubbe taṃ visodhehi, pacchā te māhu kiñcanaṃ;",
  "atk-s0201a:1144": "Majjhe ce no gahessasi, upasanto carissasī”ti. ;",
  "atk-s0201a:1145": "Imaṃ gāthaṃ sutvā saha paṭisambhidāhi arahattaṃ patto.",
  "atk-s0201a:1146": "Paṭācārā –",
  "atk-s0201a:1147": "“Na santi puttā tāṇāya, na pitā nāpi bandhavā;",
  "atk-s0201a:1148": "Antakenādhipannassa, natthi ñātīsu tāṇatā”ti. ;",
  "atk-s0201a:1149_0": "Imaṃ gāthaṃ sutvā sotāpattiphale patiṭṭhitā. Yasmā pana kāyavedanācittadhammesu kañci",
  "atk-s0201a:1149_1": "dhammaṃ anāmasitvā bhāvanā nāma natthi, tasmā tepi imināva maggena sokaparideve samatikkantāti veditabbā.",
  "atk-s0201a:1150_0": "Dukkhadomanassānaṃ atthaṅgamāyāti kāyikadukkhassa ca cetasikadomanassassa cāti imesaṃ",
  "atk-s0201a:1150_1": "dvinnaṃ atthaṅgamāya, nirodhāyāti attho. Ayañhi maggo bhāvito tissattherādīnaṃ viya",
  "atk-s0201a:1150_2": "dukkhassa, sakkādīnaṃ viya ca domanassassa atthaṅgamāya saṃvattati.",
  "atk-s0201a:1151_0": "Tatrāyaṃ atthadīpanā – sāvatthiyaṃ kira tisso nāma kuṭumbikaputto cattālīsa hiraññakoṭiyo",
  "atk-s0201a:1151_1": "pahāya pabbajitvā agāmake araññe viharati. Tassa kaniṭṭhabhātubhariyā “gacchatha",
  "atk-s0201a:1151_2": "naṃ jīvitā voropethā”ti pañcasate core pesesi. Te gantvā theraṃ parivāretvā nisīdiṃsu.",
  "atk-s0201a:1151_3": "Thero āha “kasmā āgatattha upāsakā”ti? Taṃ jīvitā voropessāmāti. Pāṭibhogaṃ me upāsakā",
  "atk-s0201a:1151_4": "gahetvā ajjekarattiṃ jīvitaṃ dethāti. Ko te, samaṇa, imasmiṃ ṭhāne pāṭibhogo bhavissatīti?",
  "atk-s0201a:1151_5": "Thero mahantaṃ pāsāṇaṃ gahetvā dve ūruṭṭhīni bhinditvā “vaṭṭati upāsakā pāṭibhogo”ti",
  "atk-s0201a:1151_6": "āha. Te apakkamitvā caṅkamanasīse aggiṃ katvā nipajjiṃsu. Therassa vedanaṃ vikkhambhetvā",
  "atk-s0201a:1151_7": "sīlaṃ paccavekkhato parisuddhaṃ sīlaṃ nissāya pītipāmojjaṃ uppajji. Tato anukkamena",
  "atk-s0201a:1151_8": "vipassanaṃ vaḍḍhento tiyāmarattiṃ samaṇadhammaṃ katvā aruṇuggamane arahattaṃ patto",
  "atk-s0201a:1151_9": "imaṃ udānaṃ udānesi –",
  "atk-s0201a:1152": "“Ubho pādāni bhinditvā, saññapessāmi vo ahaṃ;",
  "atk-s0201a:1153": "Aṭṭiyāmi harāyāmi, sarāgamaraṇaṃ ahaṃ.",
  "atk-s0201a:1154": "Evāhaṃ cintayitvāna, yathābhūtaṃ vipassisaṃ;",
  "atk-s0201a:1155": "Sampatte aruṇuggamhi, arahattamapāpuṇi”nti.",
  "atk-s0201a:1156_0": "Aparepi tiṃsa bhikkhū bhagavato santike kammaṭṭhānaṃ gahetvā araññavihāre vassaṃ",
  "atk-s0201a:1156_1": "upagantvā “āvuso, tiyāmarattiṃ samaṇadhammova kātabbo, na aññamaññassa santikaṃ āgantabba”nti",
  "atk-s0201a:1156_2": "vatvā vihariṃsu. Tesaṃ samaṇadhammaṃ katvā paccūsasamaye pacalāyantānaṃ eko byaggho",
  "atk-s0201a:1156_3": "āgantvā ekekaṃ bhikkhuṃ gahetvā gacchati. Na koci “maṃ byaggho gaṇhī”ti vācampi nicchāresi.",
  "atk-s0201a:1156_4": "Evaṃ pañcasu dasasu bhikkhūsu khāditesu uposathadivase “itare, āvuso, kuhi”nti pucchitvā",
  "atk-s0201a:1156_5": "ñatvā ca “idāni gahitena, gahitomhīti vattabba”nti vatvā vihariṃsu.",
  "atk-s0201a:1157_0": "Atha aññataraṃ daharabhikkhuṃ purimanayeneva byaggho gaṇhi. So “byaggho, bhante”ti",
  "atk-s0201a:1157_1": "āha. Bhikkhū kattaradaṇḍe ca ukkāyo ca gahetvā mocessāmāti anubandhiṃsu. Byaggho",
  "atk-s0201a:1157_2": "bhikkhūnaṃ agatiṃ chinnataṭaṭṭhānaṃ āruyha taṃ bhikkhuṃ pādaṅguṭṭhakato paṭṭhāya",
  "atk-s0201a:1157_3": "khādituṃ ārabhi. Itarepi “idāni, sappurisa, amhehi kattabbaṃ natthi, bhikkhūnaṃ viseso",
  "atk-s0201a:1157_4": "nāma evarūpe ṭhāne paññāyatī”ti āhaṃsu. So byagghamukhe nipannova taṃ vedanaṃ vikkhambhetvā",
  "atk-s0201a:1157_5": "vipassanaṃ vaḍḍhento yāva gopphakā khāditasamaye sotāpanno hutvā, yāva jaṇṇukā khāditasamaye",
  "atk-s0201a:1157_6": "sakadāgāmī, yāva nābhiyā khāditasamaye anāgāmī hutvā, hadayarūpe akhāditeyeva saha",
  "atk-s0201a:1157_7": "paṭisambhidāhi arahattaṃ patvā imaṃ udānaṃ udānesi –",
  "atk-s0201a:1158": "“Sīlavā vatasampanno, paññavā susamāhito;",
  "atk-s0201a:1159": "Muhuttaṃ pamādamanvāya, byagghenoruddhamānaso.",
  "atk-s0201a:1160": "Pañjarasmiṃ gahetvāna, silāya uparīkato;",
  "atk-s0201a:1161": "Kāmaṃ khādatu maṃ byaggho, bhakkho kāyo amittānaṃ;",
  "atk-s0201a:1162": "Paṭiladdhe kammaṭṭhāne, maraṇaṃ hehiti bhaddaka”nti.",
  "atk-s0201a:1163_0": "Aparopi pītamallatthero nāma gihikāle tīsu rajjesu paṭākaṃ gahetvā tambapaṇṇidīpaṃ",
  "atk-s0201a:1163_1": "āgamma rājānaṃ disvā raññā katānuggaho ekadivasaṃ kilañjakāpaṇasāladvārena gacchanto",
  "atk-s0201a:1163_2": "“rūpaṃ, bhikkhave, na tumhākaṃ, taṃ pajahatha, taṃ vo pahīnaṃ dīgharattaṃ hitāya",
  "atk-s0201a:1163_3": "sukhāya bhavissatī”ti natumhākavaggaṃ sutvā cintesi “neva kira rūpaṃ attano, na vedanā”ti.",
  "atk-s0201a:1163_4": "So taṃyeva aṅkusaṃ katvā nikkhamitvā mahāvihāraṃ gantvā pabbajjaṃ yācitvā pabbajito",
  "atk-s0201a:1163_5": "upasampanno dvemātikā paguṇaṃ katvā tiṃsa bhikkhū gahetvā gabalavāliyaaṅgaṇaṃ gantvā",
  "atk-s0201a:1163_6": "samaṇadhammamakāsi. Pādesu avahantesu jaṇṇukehi caṅkamati. Tamenaṃ rattiṃ eko migaluddako",
  "atk-s0201a:1163_7": "migoti maññamāno sattiyā pahari. Satti vinivijjhitvā gatā. So taṃ sattiṃ harāpetvā",
  "atk-s0201a:1163_8": "pahāramukhāni tiṇavaṭṭiyā pūrāpetvā pāsāṇapiṭṭhiyaṃ attānaṃ nisīdāpetvā okāsaṃ kāretvā",
  "atk-s0201a:1163_9": "vipassanaṃ vaḍḍhetvā saha paṭisambhidāhi arahattaṃ patvā ukkāsitasaddena āgatānaṃ",
  "atk-s0201a:1163_10": "bhikkhūnaṃ byākaritvā imaṃ udānaṃ udānesi –",
  "atk-s0201a:1164": "“Bhāsitaṃ buddhaseṭṭhassa, sabbalokaggavādino;",
  "atk-s0201a:1165": "Na tumhākamidaṃ rūpaṃ, taṃ jaheyyātha bhikkhavo.",
  "atk-s0201a:1166": "Aniccā vata saṅkhārā, uppādavayadhammino;",
  "atk-s0201a:1167": "Uppajjitvā nirujjhanti, tesaṃ vūpasamo sukho”ti.",
  "atk-s0201a:1168_0": "Atha naṃ bhikkhū āhaṃsu “sace, bhante, sammāsambuddho arogo abhavissā, addhā te muddhamatthake",
  "atk-s0201a:1168_1": "hatthaṃ pasāretvā sīsaṃ parāmaseyyā”ti. Ettāvatā ayaṃ maggo tissattherādīnaṃ viya",
  "atk-s0201a:1168_2": "dukkhassa atthaṅgamāya saṃvattati.",
  "atk-s0201a:1169_0": "Sakko pana devānamindo attano pañcavidhaṃ pubbanimittaṃ disvā maraṇabhayasantajjito",
  "atk-s0201a:1169_1": "domanassajāto bhagavantaṃ upasaṅkamitvā pañhaṃ pucchi. So upekkhāpañhavissajjanāvasāne",
  "atk-s0201a:1169_2": "asītisahassāhi devatāhi saddhiṃ sotāpattiphale patiṭṭhāsi. Sā cassa upapatti puna pākatikāva ahosi.",
  "atk-s0201a:1170_0": "Subrahmāpi devaputto accharāsahassaparivāro saggasampattiṃ anubhoti, tattha pañcasatā",
  "atk-s0201a:1170_1": "accharāyo rukkhato pupphāni ocinantiyo cavitvā niraye upapannā. So “kiṃ imā cirāyantī”ti",
  "atk-s0201a:1170_2": "upadhārento tāsaṃ niraye nibbattabhāvaṃ disvā “kittakaṃ nu kho mama āyū”ti upaparikkhanto",
  "atk-s0201a:1170_3": "attanopi āyuparikkhayaṃ viditvā tattheva niraye nibbattanabhāvaṃ disvā bhīto ativiya",
  "atk-s0201a:1170_4": "domanassajāto hutvā “imaṃ me domanassaṃ satthā vinayissati na añño”ti avasesā pañcasatā",
  "atk-s0201a:1170_5": "accharāyo gahetvā bhagavantaṃ upasaṅkamitvā pañhaṃ pucchi –",
  "atk-s0201a:1171": "“Niccaṃ utrastamidaṃ cittaṃ, niccaṃ ubbiggidaṃ mano;",
  "atk-s0201a:1172": "Anuppannesu kicchesu, atho uppatitesu ca;",
  "atk-s0201a:1173": "Sace atthi anutrastaṃ, taṃ me akkhāhi pucchito”ti. ;",
  "atk-s0201a:1174": "Tato naṃ bhagavā āha –",
  "atk-s0201a:1175": "“Nāññatra bojjhā tapasā, nāññatrindriyasaṃvarā;",
  "atk-s0201a:1176": "Nāññatra sabbanissaggā, sotthiṃ passāmi pāṇina”nti. ;",
  "atk-s0201a:1177_0": "So desanāpariyosāne pañcahi accharāsatehi saddhiṃ sotāpattiphale patiṭṭhāya taṃ sampattiṃ",
  "atk-s0201a:1177_1": "thāvaraṃ katvā devalokameva agamāsīti. Evamayaṃ maggo bhāvito sakkādīnaṃ viya domanassassa",
  "atk-s0201a:1177_2": "atthaṅgamāya saṃvattatīti veditabbo.",
  "atk-s0201a:1178_0": "Ñāyassa adhigamāyāti ñāyo vuccati ariyo aṭṭhaṅgiko maggo, tassa adhigamāya, pattiyāti",
  "atk-s0201a:1178_1": "vuttaṃ hoti. Ayañhi pubbabhāge lokiyo satipaṭṭhānamaggo bhāvito lokuttarassa maggassa",
  "atk-s0201a:1178_2": "adhigamāya saṃvattati. Tenāha “ñāyassa adhigamāyā”ti. Nibbānassa sacchikiriyāyāti",
  "atk-s0201a:1178_3": "taṇhāvānavirahitattā nibbānanti laddhanāmassa amatassa sacchikiriyāya, attapaccakkhatāyāti",
  "atk-s0201a:1178_4": "vuttaṃ hoti. Ayañhi maggo bhāvito anupubbena nibbānasacchikiriyaṃ sādheti. Tenāha",
  "atk-s0201a:1178_5": "“nibbānassa sacchikiriyāyā”ti.",
  "atk-s0201a:1179_0": "Tattha kiñcāpi “sattānaṃ visuddhiyā”ti vutte sokasamatikkamādīni atthato siddhāneva",
  "atk-s0201a:1179_1": "honti, ṭhapetvā pana sāsanayuttikovide aññesaṃ na pākaṭāni, na ca bhagavā paṭhamaṃ",
  "atk-s0201a:1179_2": "sāsanayuttikovidaṃ janaṃ katvā pacchā dhammaṃ deseti. Tena teneva pana suttena taṃ",
  "atk-s0201a:1179_3": "taṃ atthaṃ ñāpeti. Tasmā idha yaṃ yaṃ atthaṃ ekāyanamaggo sādheti, taṃ taṃ pākaṭaṃ",
  "atk-s0201a:1179_4": "katvā dassento “sokaparidevānaṃ samatikkamāyā”tiādimāha. Yasmā vā yā sattānaṃ visuddhi",
  "atk-s0201a:1179_5": "ekāyanamaggena saṃvattati, sā sokaparidevānaṃ samatikkamena hoti, sokaparidevānaṃ",
  "atk-s0201a:1179_6": "samatikkamo dukkhadomanassānaṃ atthaṅgamena, dukkhadomanassānaṃ atthaṅgamo ñāyassādhigamena,",
  "atk-s0201a:1179_7": "ñāyassādhigamo nibbānassa sacchikiriyāya. Tasmā imampi kamaṃ dassento “sattānaṃ visuddhiyā”ti",
  "atk-s0201a:1179_8": "vatvā “sokaparidevānaṃ samatikkamāyā”tiādimāha.",
  "atk-s0201a:1180_0": "Apica vaṇṇabhaṇanametaṃ ekāyanamaggassa. Yatheva hi bhagavā “dhammaṃ vo, bhikkhave,",
  "atk-s0201a:1180_1": "desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ",
  "atk-s0201a:1180_2": "parisuddhaṃ brahmacariyaṃ pakāsessāmi, yadidaṃ chachakkānī”ti chachakkadesanāya aṭṭhahi",
  "atk-s0201a:1180_3": "padehi vaṇṇaṃ abhāsi, yathā ca ariyavaṃsadesanāya “cattārome, bhikkhave, ariyavaṃsā",
  "atk-s0201a:1180_4": "aggaññā rattaññā vaṃsaññā porāṇā asaṃkiṇṇā asaṃkiṇṇapubbā na saṃkīyanti, na saṃkīyissanti,",
  "atk-s0201a:1180_5": "appaṭikuṭṭhā samaṇehi brāhmaṇehi viññūhī”ti navahi padehi vaṇṇaṃ abhāsi, evaṃ imassapi",
  "atk-s0201a:1180_6": "ekāyanamaggassa sattānaṃ visuddhiyātiādīhi sattahi padehi vaṇṇaṃ abhāsi.",
  "atk-s0201a:1181_0": "Kasmā iti ce? Tesaṃ bhikkhūnaṃ ussāhajananatthaṃ. Vaṇṇabhāsanañhi sutvā te bhikkhū",
  "atk-s0201a:1181_1": "“ayaṃ kira maggo hadayasantāpabhūtaṃ sokaṃ, vācāvippalāpabhūtaṃ paridevaṃ, kāyikaasātabhūtaṃ",
  "atk-s0201a:1181_2": "dukkhaṃ, cetasikaasātabhūtaṃ domanassanti cattāro upaddave hanati, visuddhiṃ ñāyaṃ",
  "atk-s0201a:1181_3": "nibbānanti tayo visese āvahatī”ti ussāhajātā imaṃ dhammadesanaṃ uggahetabbaṃ pariyāpuṇitabbaṃ",
  "atk-s0201a:1181_4": "dhāretabbaṃ vācetabbaṃ, imañca maggaṃ bhāvetabbaṃ maññissanti. Iti tesaṃ bhikkhūnaṃ",
  "atk-s0201a:1181_5": "ussāhajananatthaṃ vaṇṇaṃ abhāsi, kambalavāṇijādayo kambalādīnaṃ vaṇṇaṃ viya.",
  "atk-s0201a:1182_0": "Yathā hi satasahassagghanikapaṇḍukambalavāṇijena kambalaṃ gaṇhathāti ugghositepi",
  "atk-s0201a:1182_1": "asukakambaloti na tāva manussā jānanti. Kesakambalavālakambalādayopi hi duggandhā",
  "atk-s0201a:1182_2": "kharasamphassā kambalātveva vuccanti. Yadā pana tena gandhārako rattakambalo sukhumo",
  "atk-s0201a:1182_3": "ujjalo sukhasamphassoti ugghositaṃ hoti, tadā ye pahonti, te gaṇhanti. Ye na pahonti,",
  "atk-s0201a:1182_4": "tepi dassanakāmā honti, evamevaṃ “ekāyano ayaṃ, bhikkhave, maggo”ti vuttepi asukamaggoti",
  "atk-s0201a:1182_5": "na tāva pākaṭo hoti. Nānappakārakā hi aniyyānamaggāpi maggātveva vuccanti. “Sattānaṃ",
  "atk-s0201a:1182_6": "visuddhiyā”tiādimhi pana vutte “ayaṃ kira maggo cattāro upaddave hanati, tayo visese",
  "atk-s0201a:1182_7": "āvahatī”ti ussāhajātā imaṃ dhammadesanaṃ uggahetabbaṃ pariyāpuṇitabbaṃ dhāretabbaṃ",
  "atk-s0201a:1182_8": "vācetabbaṃ, imañca maggaṃ bhāvetabbaṃ maññissantīti vaṇṇaṃ bhāsanto “sattānaṃ visuddhiyā”tiādimāha.",
  "atk-s0201a:1182_9": "Yathā ca satasahassagghanikapaṇḍukambalavāṇijopamā, evaṃ rattajambunadasuvaṇṇaudakappasādakamaṇiratanasuvisuddhamuttāratanadhotapavāḷādivāṇijūpamādayopettha āharitabbā.",
  "atk-s0201a:1183_0": "Yadidanti nipāto, ye imeti ayamassa attho. Cattāroti gaṇanaparicchedo, tena na tato",
  "atk-s0201a:1183_1": "heṭṭhā na uddhanti satipaṭṭhānaparicchedaṃ dīpeti. Satipaṭṭhānāti tayo satipaṭṭhānā",
  "atk-s0201a:1183_2": "satigocaropi, tidhā paṭipannesu sāvakesu satthuno paṭighānunayavītivattatāpi, satipi.",
  "atk-s0201a:1183_3": "“Catunnaṃ, bhikkhave, satipaṭṭhānānaṃ samudayañca atthaṅgamañca desessāmi, taṃ suṇātha…pe….",
  "atk-s0201a:1183_4": "Ko ca, bhikkhave, kāyassa samudayo? Āhārasamudayā kāyasamudayo”tiādīsu hi satigocaro",
  "atk-s0201a:1183_5": "satipaṭṭhānanti vuccati. Tathā “kāyo paṭṭhānaṃ, no sati. Sati paṭṭhānañceva sati",
  "atk-s0201a:1183_6": "cā”tiādīsupi. Tassattho – patiṭṭhāti asminti paṭṭhānaṃ. Kā patiṭṭhāti? Sati. Satiyā",
  "atk-s0201a:1183_7": "paṭṭhānaṃ satipaṭṭhānaṃ. Padhānaṭṭhānanti vā paṭṭhānaṃ. Satiyā paṭṭhānaṃ satipaṭṭhānaṃ,",
  "atk-s0201a:1183_8": "hatthiṭṭhānaassaṭṭhānādīni viya. “Tayo satipaṭṭhānā, yadariyo sevati, yadariyo sevamāno",
  "atk-s0201a:1183_9": "satthā gaṇamanusāsitumarahatī”ti etthāpi tidhā paṭipannesu sāvakesu satthuno paṭighānunayavītivattatā",
  "atk-s0201a:1183_10": "“satipaṭṭhāna”nti vuttā. Tassattho – paṭṭhapetabbato paṭṭhānaṃ, pavattayitabbatoti",
  "atk-s0201a:1183_11": "attho. Kena paṭṭhapetabbatoti? Satiyā. Satiyā paṭṭhānaṃ satipaṭṭhānanti. “Cattāro",
  "atk-s0201a:1183_12": "satipaṭṭhānā bhāvitā bahulīkatā satta bojjhaṅge paripūrentī”tiādīsu pana satiyeva",
  "atk-s0201a:1183_13": "“satipaṭṭhāna”nti vuccati. Tassattho – patiṭṭhātīti paṭṭhānaṃ, upaṭṭhāti okkantitvā",
  "atk-s0201a:1183_14": "pakkhanditvā pavattatīti attho. Satiyeva paṭṭhānaṃ satipaṭṭhānaṃ. Atha vā saraṇaṭṭhena",
  "atk-s0201a:1183_15": "sati, upaṭṭhānaṭṭhena paṭṭhānaṃ. Iti sati ca sā paṭṭhānañcātipi satipaṭṭhānaṃ. Idamidha adhippetaṃ.",
  "atk-s0201a:1184_0": "Yadi evaṃ, kasmā “satipaṭṭhānā”ti bahuvacanaṃ? Satibahuttā. Ārammaṇabhedena hi bahukā",
  "atk-s0201a:1184_1": "etā satiyo. Atha maggoti kasmā ekavacanaṃ? Maggaṭṭhena ekattā. Catassopi hi etā satiyo",
  "atk-s0201a:1184_2": "maggaṭṭhena ekattaṃ gacchanti. Vuttañhetaṃ “maggoti kenaṭṭhena maggo? Nibbānagamanaṭṭhena,",
  "atk-s0201a:1184_3": "nibbānatthikehi magganīyaṭṭhena cā”ti. Catassopi cetā aparabhāge kāyādīsu ārammaṇesu",
  "atk-s0201a:1184_4": "kiccaṃ sādhayamānā nibbānaṃ gacchanti. Ādito paṭṭhāya ca nibbānatthikehi maggīyanti,",
  "atk-s0201a:1184_5": "tasmā catassopi eko maggoti vuccanti. Evañca sati vacanānusandhinā sānusandhikāva",
  "atk-s0201a:1184_6": "desanā hoti, “mārasenappamaddanaṃ vo, bhikkhave, maggaṃ desessāmi, taṃ suṇātha…pe…",
  "atk-s0201a:1184_7": "katamo ca, bhikkhave, mārasenappamaddano maggo? Yadidaṃ sattabojjhaṅgā”tiādīsu viya",
  "atk-s0201a:1184_8": "hi yathā mārasenappamaddanoti ca sattabojjhaṅgāti ca atthato ekaṃ, byañjanamevettha",
  "atk-s0201a:1184_9": "nānaṃ. Evaṃ ekāyanamaggoti ca cattāro satipaṭṭhānāti ca atthato ekaṃ, byañjanamevettha",
  "atk-s0201a:1184_10": "nānaṃ. Tasmā maggaṭṭhena ekattā ekavacanaṃ, ārammaṇabhedena satibahuttā bahuvacanaṃ veditabbaṃ.",
  "atk-s0201a:1185_0": "Kasmā pana bhagavatā cattārova satipaṭṭhānā vuttā anūnā anadhikāti? Veneyyahitattā.",
  "atk-s0201a:1185_1": "Taṇhācaritadiṭṭhicaritasamathayānikavipassanāyānikesu hi mandatikkhavasena dvedhā",
  "atk-s0201a:1185_2": "dvedhā pavattesu veneyyesu mandassa taṇhācaritassa oḷārikaṃ kāyānupassanāsatipaṭṭhānaṃ",
  "atk-s0201a:1185_3": "visuddhimaggo, tikkhassa sukhumaṃ vedanānupassanaṃ satipaṭṭhānaṃ. Diṭṭhicaritassāpi",
  "atk-s0201a:1185_4": "mandassa nātippabhedagataṃ cittānupassanāsatipaṭṭhānaṃ visuddhimaggo, tikkhassa atippabhedagataṃ",
  "atk-s0201a:1185_5": "dhammānupassanāsatipaṭṭhānaṃ. Samathayānikassa ca mandassa akicchena adhigantabbanimittaṃ",
  "atk-s0201a:1185_6": "paṭhamaṃ satipaṭṭhānaṃ visuddhimaggo, tikkhassa oḷārikārammaṇe asaṇṭhahanato dutiyaṃ.",
  "atk-s0201a:1185_7": "Vipassanāyānikassapi mandassa nātippabhedagatārammaṇaṃ tatiyaṃ, tikkhassa atippabhedagatārammaṇaṃ",
  "atk-s0201a:1185_8": "catutthaṃ. Iti cattārova vuttā anūnā anadhikāti.",
  "atk-s0201a:1186_0": "Subhasukhaniccaattabhāvavipallāsapahānatthaṃ vā. Kāyo hi asubho, tattha ca subhavipallāsavipallatthā",
  "atk-s0201a:1186_1": "sattā, tesaṃ tattha asubhabhāvadassanena tassa vipallāsassa pahānatthaṃ paṭhamaṃ",
  "atk-s0201a:1186_2": "satipaṭṭhānaṃ vuttaṃ. Sukhaṃ niccaṃ attāti gahitesupi ca vedanādīsu vedanā dukkhā,",
  "atk-s0201a:1186_3": "cittaṃ aniccaṃ, dhammā anattā, tesu ca sukhaniccaattavipallāsavipallatthā sattā,",
  "atk-s0201a:1186_4": "tesaṃ tattha dukkhādibhāvadassanena tesaṃ vipallāsānaṃ pahānatthaṃ sesāni tīṇi vuttānīti",
  "atk-s0201a:1186_5": "evaṃ subhasukhaniccaattabhāvavipallāsapahānatthaṃ vā cattārova vuttā anūnā anadhikāti veditabbā.",
  "atk-s0201a:1187": "Na kevalañca vipallāsapahānatthameva, atha kho caturoghayogāsavaganthaupādānaagatipahānatthampi catubbidhāhārapariññatthañca cattārova vuttāti veditabbā. Ayaṃ tāva pakaraṇanayo.",
  "atk-s0201a:1188_0": "Aṭṭhakathāyaṃ pana saraṇavasena ceva ekattasamosaraṇavasena ca ekameva satipaṭṭhānaṃ",
  "atk-s0201a:1188_1": "ārammaṇavasena cattāroti etadeva vuttaṃ. Yathā hi catudvāre nagare pācīnato āgacchantā",
  "atk-s0201a:1188_2": "pācīnadisāya uṭṭhānakaṃ bhaṇḍaṃ gahetvā pācīnadvārena nagarameva pavisanti, dakkhiṇato",
  "atk-s0201a:1188_3": "pacchimato uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena",
  "atk-s0201a:1188_4": "nagarameva pavisanti, evaṃsampadamidaṃ veditabbaṃ. Nagaraṃ viya hi nibbānamahānagaraṃ.",
  "atk-s0201a:1188_5": "Dvāraṃ viya aṭṭhaṅgiko lokuttaramaggo. Pācīnadisādayo viya kāyādayo.",
  "atk-s0201a:1189_0": "Yathā pācīnato āgacchantā pācīnadisāya uṭṭhānakaṃ bhaṇḍaṃ gahetvā pācīnadvārena nagarameva",
  "atk-s0201a:1189_1": "pavisanti, evaṃ kāyānupassanāmukhena āgacchantā cuddasavidhena kāyānupassanaṃ bhāvetvā",
  "atk-s0201a:1189_2": "kāyānupassanābhāvanānubhāvanibbattena ariyamaggena ekaṃ nibbānameva osaranti.",
  "atk-s0201a:1190_0": "Yathā dakkhiṇato āgacchantā dakkhiṇadisāya uṭṭhānakaṃ bhaṇḍaṃ gahetvā dakkhiṇadvārena",
  "atk-s0201a:1190_1": "nagarameva pavisanti, evaṃ vedanānupassanāmukhena āgacchantā navavidhena vedanānupassanaṃ",
  "atk-s0201a:1190_2": "bhāvetvā vedanānupassanābhāvanānubhāvanibbattena ariyamaggena ekaṃ nibbānameva osaranti.",
  "atk-s0201a:1191_0": "Yathā pacchimato āgacchantā pacchimadisāya uṭṭhānakaṃ bhaṇḍaṃ gahetvā pacchimadvārena",
  "atk-s0201a:1191_1": "nagarameva pavisanti, evaṃ cittānupassanāmukhena āgacchantā soḷasavidhena cittānupassanaṃ",
  "atk-s0201a:1191_2": "bhāvetvā cittānupassanābhāvanānubhāvanibbattena ariyamaggena ekaṃ nibbānameva osaranti.",
  "atk-s0201a:1192_0": "Yathā uttarato āgacchantā uttaradisāya uṭṭhānakaṃ bhaṇḍaṃ gahetvā uttaradvārena nagarameva",
  "atk-s0201a:1192_1": "pavisanti, evaṃ dhammānupassanāmukhena āgacchantā pañcavidhena dhammānupassanaṃ bhāvetvā",
  "atk-s0201a:1192_2": "dhammānupassanābhāvanānubhāvanibbattena ariyamaggena ekaṃ nibbānameva osaranti.",
  "atk-s0201a:1193": "Evaṃ saraṇavasena ceva ekattasamosaraṇavasena ca ekameva satipaṭṭhānaṃ ārammaṇavasena cattārova vuttāti veditabbā.",
  "atk-s0201a:1194_0": "Katame cattāroti kathetukamyatā pucchā. Idhāti imasmiṃ sāsane. Bhikkhaveti dhammapaṭiggāhakapuggalālapanametaṃ.",
  "atk-s0201a:1194_1": "Bhikkhūti paṭipattisampādakapuggalanidassanametaṃ. Aññepi ca devamanussā paṭipattiṃ",
  "atk-s0201a:1194_2": "sampādentiyeva, seṭṭhattā pana paṭipattiyā bhikkhubhāvadassanato ca, “bhikkhū”ti",
  "atk-s0201a:1194_3": "āha. Bhagavato hi anusāsaniṃ sampaṭicchantesu bhikkhu seṭṭho, sabbappakārāya anusāsaniyā",
  "atk-s0201a:1194_4": "bhājanabhāvato, tasmā seṭṭhattā “bhikkhū”ti āha. Tasmiṃ gahite pana sesā gahitāva",
  "atk-s0201a:1194_5": "honti rājagamanādīsu rājaggahaṇena sesaparisā viya. Yo ca imaṃ paṭipattiṃ paṭipajjati,",
  "atk-s0201a:1194_6": "so bhikkhu nāma hotīti paṭipattiyā bhikkhubhāvadassanatopi “bhikkhū”ti āha. Paṭipannako",
  "atk-s0201a:1194_7": "hi devo vā hotu manusso vā, “bhikkhū”ti saṅkhaṃ gacchatiyeva. Yathāha –",
  "atk-s0201a:1195": "“Alaṅkato cepi samaṃ careyya,",
  "atk-s0201a:1196": "Santo danto niyato brahmacārī;",
  "atk-s0201a:1197": "Sabbesu bhūtesu nidhāya daṇḍaṃ,",
  "atk-s0201a:1198": "So brāhmaṇo so samaṇo sa bhikkhū”ti. ;",
  "atk-s0201a:1199_0": "Kāyeti rūpakāye. Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena",
  "atk-s0201a:1199_1": "hatthikāyarathakāyādayo viya kāyoti adhippeto. Yathā ca samūhaṭṭhena, evaṃ kucchitānaṃ",
  "atk-s0201a:1199_2": "āyaṭṭhena. Kucchitānañhi paramajegucchānaṃ so āyotipi kāyo. Āyoti uppattideso. Tatrāyaṃ",
  "atk-s0201a:1199_3": "vacanattho, āyanti tatoti āyo. Ke āyanti? Kucchitā kesādayo. Iti kucchitānaṃ āyoti",
  "atk-s0201a:1199_4": "kāyo. Kāyānupassīti kāyamanupassanasīlo, kāyaṃ vā anupassamāno.",
  "atk-s0201a:1200_0": "“Kāye”ti ca vatvāpi puna “kāyānupassī”ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ",
  "atk-s0201a:1200_1": "katanti veditabbaṃ. Tena na kāye vedanānupassī vā, cittadhammānupassī vā, atha kho",
  "atk-s0201a:1200_2": "kāyānupassīyevāti kāyasaṅkhāte vatthusmiṃ kāyānupassanākārasseva dassanena asammissato",
  "atk-s0201a:1200_3": "vavatthānaṃ dassitaṃ hoti. Tathā na kāye aṅgapaccaṅgavimuttaekadhammānupassī, nāpi",
  "atk-s0201a:1200_4": "kesalomādivinimuttaitthipurisānupassī. Yopi cettha kesalomādiko bhūtupādāyasamūhasaṅkhāto",
  "atk-s0201a:1200_5": "kāyo, tatthapi na bhūtupādāyavinimuttaekadhammānupassī, atha kho rathasambhārānupassako",
  "atk-s0201a:1200_6": "viya aṅgapaccaṅgasamūhānupassī, nagarāvayavānupassako viya kesalomādisamūhānupassī,",
  "atk-s0201a:1200_7": "kadalikkhandhapattavaṭṭivinibbhujanako viya rittamuṭṭhiviniveṭhako viya ca bhūtupādāyasamūhānupassīyevāti",
  "atk-s0201a:1200_8": "nānappakārato samūhavaseneva kāyasaṅkhātassa vatthuno dassanena ghanavinibbhogo dassito",
  "atk-s0201a:1200_9": "hoti. Na hettha yathāvuttasamūhavinimutto kāyo vā itthī vā puriso vā añño vā koci",
  "atk-s0201a:1200_10": "dhammo dissati, yathāvuttadhammasamūhamatteyeva pana tathā tathā sattā micchābhinivesaṃ",
  "atk-s0201a:1200_11": "karonti. Tenāhu porāṇā –",
  "atk-s0201a:1201": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-s0201a:1202": "Apassaṃ bajjhate mūḷho, bajjhamāno na muccatī”ti. –",
  "atk-s0201a:1203_0": "Ghanavinibbhogādidassanatthanti vuttaṃ. Ādisaddena cettha ayampi attho veditabbo",
  "atk-s0201a:1203_1": "– ayañhi ekasmiṃ kāye kāyānupassīyeva, na aññadhammānupassī. Kiṃ vuttaṃ hoti? Yathā",
  "atk-s0201a:1203_2": "anudakabhūtāyapi marīciyā udakānupassino honti, na evaṃ aniccadukkhānattaasubhabhūteyeva",
  "atk-s0201a:1203_3": "imasmiṃ kāye niccasukhaattasubhabhāvānupassī, atha kho kāyānupassī aniccadukkhānattaasubhākārasamūhānupassīyevāti.",
  "atk-s0201a:1203_4": "Atha vā yvāyaṃ parato “idha, bhikkhave, bhikkhu araññagato vā…pe… so satova assasatī”tiādinā",
  "atk-s0201a:1203_5": "nayena assāsapassāsādicuṇṇikajātaaṭṭhikapariyosāno kāyo vutto, yo ca “idhekacco pathavikāyaṃ",
  "atk-s0201a:1203_6": "aniccato anupassati āpokāyaṃ tejokāyaṃ vāyokāyaṃ kesakāyaṃ lomakāyaṃ chavikāyaṃ cammakāyaṃ",
  "atk-s0201a:1203_7": "maṃsakāyaṃ ruhirakāyaṃ nahārukāyaṃ aṭṭhikāyaṃ aṭṭhimiñjakāya”nti paṭisambhidāyaṃ",
  "atk-s0201a:1203_8": "kāyo vutto, tassa sabbassa imasmiṃyeva kāye anupassanato “kāye kāyānupassī”ti evampi attho daṭṭhabbo.",
  "atk-s0201a:1204_0": "Atha vā kāye ahanti vā mamanti vā evaṃ gahetabbassa yassa kassaci ananupassanato",
  "atk-s0201a:1204_1": "tassa tasseva pana kesālomādikassa nānādhammasamūhassa anupassanato kāye kesādidhammasamūhasaṅkhātakāyānupassīti",
  "atk-s0201a:1204_2": "evamattho daṭṭhabbo. Apica “imasmiṃ kāye aniccato anupassati, no niccato”tiādinā",
  "atk-s0201a:1204_3": "nayena paṭisambhidāyaṃ āgatanayassa sabbasseva aniccalakkhaṇādino ākārasamūhasaṅkhātassa",
  "atk-s0201a:1204_4": "kāyassānupassanatopi “kāye kāyānupassī”ti evampi attho daṭṭhabbo.",
  "atk-s0201a:1205_0": "Tathā hi ayaṃ kāye kāyānupassanāpaṭipadaṃ paṭipanno bhikkhu imaṃ kāyaṃ aniccānupassanādīnaṃ",
  "atk-s0201a:1205_1": "sattannaṃ anupassanānaṃ vasena aniccato anupassati, no niccato. Dukkhato anupassati,",
  "atk-s0201a:1205_2": "no sukhato. Anattato anupassati, no attato. Nibbindati, no nandati. Virajjati, no",
  "atk-s0201a:1205_3": "rajjati. Nirodheti, no samudeti. Paṭinissajjati, no ādiyati. So taṃ aniccato anupassanto",
  "atk-s0201a:1205_4": "niccasaññaṃ pajahati, dukkhato anupassanto sukhasaññaṃ pajahati, anattato anupassanto",
  "atk-s0201a:1205_5": "attasaññaṃ pajahati, nibbindanto nandiṃ pajahati, virajjanto rāgaṃ pajahati, nirodhento",
  "atk-s0201a:1205_6": "samudayaṃ pajahati, paṭinissajjanto ādānaṃ pajahatīti veditabbo.",
  "atk-s0201a:1206_0": "Viharatīti iriyati. Ātāpīti tīsu bhavesu kilese ātāpetīti ātāpo, vīriyassetaṃ nāmaṃ.",
  "atk-s0201a:1206_1": "Ātāpo assa atthīti ātāpī. Sampajānoti sampajaññasaṅkhātena ñāṇena samannāgato. Satimāti",
  "atk-s0201a:1206_2": "kāyapariggāhikāya satiyā samannāgato. Ayaṃ pana yasmā satiyā ārammaṇaṃ pariggahetvā",
  "atk-s0201a:1206_3": "paññāya anupassati, na hi sativirahitassa anupassanā nāma atthi. Tenevāha “satiñca",
  "atk-s0201a:1206_4": "khvāhaṃ, bhikkhave, sabbatthikaṃ vadāmī”ti. Tasmā ettha “kāye kāyānupassī viharatī”ti",
  "atk-s0201a:1206_5": "ettāvatā kāyānupassanāsatipaṭṭhānakammaṭṭhānaṃ vuttaṃ hoti. Atha vā yasmā anātāpino",
  "atk-s0201a:1206_6": "antosaṅkhepo antarāyakaro hoti, asampajāno upāyapariggahe anupāyaparivajjane ca sammuyhati,",
  "atk-s0201a:1206_7": "muṭṭhassati upāyāpariccāge anupāyāpariggahe ca asamattho hoti, tenassa taṃ kammaṭṭhānaṃ",
  "atk-s0201a:1206_8": "na sampajjati, tasmā yesaṃ dhammānaṃ ānubhāvena taṃ sampajjati. Tesaṃ dassanatthaṃ",
  "atk-s0201a:1206_9": "“ātāpī sampajāno satimāti idaṃ vutta”nti veditabbaṃ.",
  "atk-s0201a:1207_0": "Iti kāyānupassanāsatipaṭṭhānaṃ sampayogaṅgañcassa dassetvā idāni pahānaṅgaṃ dassetuṃ",
  "atk-s0201a:1207_1": "vineyya loke abhijjhādomanassanti vuttaṃ. Tattha vineyyāti tadaṅgavinayena vā vikkhambhanavinayena",
  "atk-s0201a:1207_2": "vā vinayitvā. Loketi tasmiṃyeva kāye. Kāyo hi idha lujjanapalujjanaṭṭhena lokoti",
  "atk-s0201a:1207_3": "adhippeto. Yasmā panassa na kāyamatteyeva abhijjhādomanassaṃ pahīyati, vedanādīsupi",
  "atk-s0201a:1207_4": "pahīyatiyeva, tasmā “pañcapi upādānakkhandhā loko”ti vibhaṅge vuttaṃ. Lokasaṅkhātattā",
  "atk-s0201a:1207_5": "vā tesaṃ dhammānaṃ atthuddhāranayenetaṃ vuttaṃ. Yaṃ panāha “tattha katamo loko? Sveva",
  "atk-s0201a:1207_6": "kāyo loko”ti. Ayamevettha attho, tasmiṃ loke abhijjhādomanassaṃ vineyyāti evaṃ sambandho",
  "atk-s0201a:1207_7": "daṭṭhabbo. Yasmā panettha abhijjhāgahaṇena kāmacchando, domanassaggahaṇena byāpādo",
  "atk-s0201a:1207_8": "saṅgahaṃ gacchati, tasmā nīvaraṇapariyāpannabalavadhammadvayadassanena nīvaraṇappahānaṃ",
  "atk-s0201a:1207_9": "vuttaṃ hotīti veditabbaṃ.",
  "atk-s0201a:1208_0": "Visesena cettha abhijjhāvinayena kāyasampattimūlakassa anurodhassa, domanassavinayena",
  "atk-s0201a:1208_1": "pana kāyavipattimūlakassa virodhassa, abhijjhāvinayena ca kāye abhiratiyā, domanassavinayena",
  "atk-s0201a:1208_2": "kāyabhāvanāya anabhiratiyā, abhijjhāvinayena kāye abhūtānaṃ subhasukhabhāvādīnaṃ",
  "atk-s0201a:1208_3": "pakkhepassa, domanassavinayena ca kāye bhūtānaṃ asubhāsukhabhāvādīnaṃ apanayanassa",
  "atk-s0201a:1208_4": "ca pahānaṃ vuttaṃ. Tena yogāvacarassa yogānubhāvo yogasamatthatā ca dīpitā hoti.",
  "atk-s0201a:1208_5": "Yogānubhāvo hi esa, yadidaṃ anurodhavirodhavippamutto aratiratisaho abhūtapakkhepabhūtāpanayanavirahito",
  "atk-s0201a:1208_6": "ca hoti. Anurodhavirodhavippamutto cesa aratiratisaho abhūtaṃ apakkhipanto bhūtañca",
  "atk-s0201a:1208_7": "anapanento yogasamattho hotīti.",
  "atk-s0201a:1209_0": "Aparo nayo “kāye kāyānupassī”ti ettha anupassanāya kammaṭṭhānaṃ vuttaṃ. “Viharatī”ti",
  "atk-s0201a:1209_1": "ettha vuttavihārena kammaṭṭhānikassa kāyapariharaṇaṃ. “Ātāpī”tiādīsu ātāpena sammappadhānaṃ,",
  "atk-s0201a:1209_2": "satisampajaññena sabbatthikakammaṭṭhānaṃ, kammaṭṭhānapariharaṇūpāyo vā, satiyā vā",
  "atk-s0201a:1209_3": "kāyānupassanāvasena paṭiladdhasamatho, sampajaññena vipassanā, abhijjhādomanassavinayena",
  "atk-s0201a:1209_4": "bhāvanāphalaṃ vuttanti veditabbaṃ.",
  "atk-s0201a:1210_0": "Vibhaṅge pana “anupassī”ti tattha katamā anupassanā? Yā paññā pajānanā…pe… sammādiṭṭhi.",
  "atk-s0201a:1210_1": "Ayaṃ vuccati anupassanā. Imāya anupassanāya upeto hoti samupeto upāgato samupāgato",
  "atk-s0201a:1210_2": "upapanno sampanno samannāgato. Tena vuccati anupassīti.",
  "atk-s0201a:1211": "Viharatīti iriyati vattati pāleti yapeti yāpeti carati viharati. Tena vuccati viharatīti.",
  "atk-s0201a:1212": "Ātāpīti tattha katamo ātāpo? Yo cetasiko vīriyārambho…pe… sammāvāyāmo. Ayaṃ vuccati ātāpo. Iminā ātāpena upeto hoti…pe… samannāgato. Tena vuccati ātāpīti.",
  "atk-s0201a:1213": "Sampajānoti tattha katamaṃ sampajaññaṃ? Yā paññā pajānanā…pe… sammādiṭṭhi. Idaṃ vuccati sampajaññaṃ. Iminā sampajaññena upeto hoti…pe… samannāgato. Tena vuccati sampajānoti.",
  "atk-s0201a:1214": "Satimāti tattha katamā sati? Yā sati anussati…pe… sammāsati. Ayaṃ vuccati sati. Imāya satiyā upeto hoti…pe… samannāgato. Tena vuccati satimāti.",
  "atk-s0201a:1215_0": "Vineyya loke abhijjhādomanassanti tattha katamo loko? Sveva kāyo loko, pañcapi upādānakkhandhā",
  "atk-s0201a:1215_1": "loko. Ayaṃ vuccati loko. Tattha katamā abhijjhā? Yo rāgo sārāgo anunayo anurodho",
  "atk-s0201a:1215_2": "nandī nandīrāgo cittassa sārāgo, ayaṃ vuccati abhijjhā. Tattha katamaṃ domanassaṃ?",
  "atk-s0201a:1215_3": "Yaṃ cetasikaṃ asātaṃ, cetasikaṃ dukkhaṃ, cetosamphassajaṃ asātaṃ…pe… dukkhā vedanā.",
  "atk-s0201a:1215_4": "Idaṃ vuccati domanassaṃ. Iti ayañca abhijjhā idañca domanassaṃ imamhi loke vinītā",
  "atk-s0201a:1215_5": "honti paṭivinītā santā vūpasantā samitā vūpasamitā atthaṅgatā abbhatthaṅgatā appitā",
  "atk-s0201a:1215_6": "byappitā sositā visositā byantīkatā, tena vuccati vineyya loke abhijjhādomanassanti",
  "atk-s0201a:1215_7": "evametesaṃ padānamattho vutto. Tena saha ayaṃ aṭṭhakathānayo yathā saṃsandati, evaṃ",
  "atk-s0201a:1215_8": "veditabbo. Ayaṃ tāva kāyānupassanāsatipaṭṭhānuddesassa atthavaṇṇanā.",
  "atk-s0201a:1216_0": "Vedanāsu… citte… dhammesu dhammānupassī viharati…pe… vineyya loke abhijjhādomanassanti",
  "atk-s0201a:1216_1": "ettha pana vedanānupassīti evamādīsu vedanādīnaṃ puna vacane payojanaṃ kāyānupassanāyaṃ",
  "atk-s0201a:1216_2": "vuttanayeneva veditabbaṃ. Vedanāsu vedanānupassī, citte cittānupassī, dhammesu dhammānupassīti",
  "atk-s0201a:1216_3": "ettha pana vedanāti tisso vedanā, tā ca lokiyā eva. Cittampi lokiyaṃ, tathā dhammā.",
  "atk-s0201a:1216_4": "Tesaṃ vibhāgo niddesavāre pākaṭo bhavissati. Kevalaṃ panidha yathā vedanā anupassitabbā,",
  "atk-s0201a:1216_5": "tathā anupassanto vedanāsu vedanānupassīti veditabbo. Esa nayo cittadhammesupi. Kathañca",
  "atk-s0201a:1216_6": "vedanā anupassitabbāti? Sukhā tāva vedanā dukkhato, dukkhā sallato, adukkhamasukhā aniccato. Yathāha –",
  "atk-s0201a:1217": "“Yo sukhaṃ dukkhato adda, dukkhamaddakkhi sallato;",
  "atk-s0201a:1218": "Adukkhamasukhaṃ santaṃ, adakkhi naṃ aniccato;",
  "atk-s0201a:1219": "Sa ve sammaddaso bhikkhu, upasanto carissatī”ti. ;",
  "atk-s0201a:1220_0": "Sabbā eva cetā dukkhātipi anupassitabbā. Vuttañhetaṃ “yaṃkiñci vedayitaṃ, sabbaṃ",
  "atk-s0201a:1220_1": "taṃ dukkhasminti vadāmī”ti. Sukhadukkhatopi ca anupassitabbā. Yathāha “sukhā vedanā",
  "atk-s0201a:1220_2": "ṭhitisukhā vipariṇāmadukkhā”ti sabbaṃ vitthāretabbaṃ. Apica aniccādisattānupassanāvasenapi",
  "atk-s0201a:1220_3": "anupassitabbā. Sesaṃ niddesavāreyeva pākaṭaṃ bhavissati. Cittadhammesupi cittaṃ tāva",
  "atk-s0201a:1220_4": "ārammaṇādhipatisahajātabhūmikammavipākakiriyādinānattabhedānaṃ aniccādisattānupassanānaṃ",
  "atk-s0201a:1220_5": "niddesavāre āgatasarāgādibhedānañca vasena anupassitabbaṃ. Dhammā salakkhaṇasāmaññalakkhaṇānaṃ",
  "atk-s0201a:1220_6": "suññatadhammassa aniccādisattānupassanānaṃ niddesavāre āgatasantāsantādibhedānañca",
  "atk-s0201a:1220_7": "vasena anupassitabbā. Sesaṃ vuttanayameva. Kāmañcettha yassa kāyasaṅkhāte loke abhijjhādomanassaṃ",
  "atk-s0201a:1220_8": "pahīnaṃ, tassa vedanādilokesupi taṃ pahīnameva. Nānāpuggalavasena pana nānācittakkhaṇikasatipaṭṭhānabhāvanāvasena",
  "atk-s0201a:1220_9": "ca sabbattha vuttaṃ. Yato vā ekattha pahīnaṃ sesesupi pahīnaṃ hoti. Tenevassa tattha",
  "atk-s0201a:1220_10": "pahānadassanatthampi evaṃ vuttanti veditabbanti.",
  "atk-s0201a:1221": "Uddesavārakathāvaṇṇanā niṭṭhitā.",
  "atk-s0201a:1222": "Kāyānupassanāānāpānapabbavaṇṇanā",
  "atk-s0201a:1223_0": "107. Idāni seyyathāpi nāma cheko vilīvakārako thūlakilañjasaṇhakilañjacaṅkoṭakapeḷāpuṭādīni",
  "atk-s0201a:1223_1": "upakaraṇāni kattukāmo ekaṃ mahāveṇuṃ labhitvā catudhā bhinditvā tato ekekaṃ veṇukhaṇḍaṃ",
  "atk-s0201a:1223_2": "gahetvā phāletvā taṃ taṃ upakaraṇaṃ kareyya, evameva bhagavā satipaṭṭhānadesanāya",
  "atk-s0201a:1223_3": "sattānaṃ anekappakāravisesādhigamaṃ kattukāmo ekameva sammāsatiṃ “cattāro satipaṭṭhānā.",
  "atk-s0201a:1223_4": "Katame cattāro? Idha, bhikkhave, bhikkhu kāye kāyānupassī viharatī”tiādinā nayena",
  "atk-s0201a:1223_5": "ārammaṇavasena catudhā bhinditvā tato ekekaṃ satipaṭṭhānaṃ gahetvā vibhajanto “kathañca",
  "atk-s0201a:1223_6": "bhikkhave”tiādinā nayena niddesavāraṃ vattumāraddho.",
  "atk-s0201a:1224_0": "Tattha kathañcātiādi vitthāretukamyatā pucchā. Ayaṃ panettha saṅkhepattho – bhikkhave,",
  "atk-s0201a:1224_1": "kena ca pakārena bhikkhu kāye kāyānupassī viharatīti? Esa nayo sabbapucchāvāresu.",
  "atk-s0201a:1224_2": "Idha, bhikkhave, bhikkhūti, bhikkhave, imasmiṃ sāsane bhikkhu. Ayañhettha idha-saddo",
  "atk-s0201a:1224_3": "sabbappakārakāyānupassanānibbattakassa puggalassa sannissayabhūtasāsanaparidīpano",
  "atk-s0201a:1224_4": "aññasāsanassa tathābhāvapaṭisedhano ca. Vuttañhetaṃ “idheva, bhikkhave, samaṇo…pe…",
  "atk-s0201a:1224_5": "suññā parappavādā samaṇebhi aññehī”ti. Tena vuttaṃ “imasmiṃ sāsane bhikkhū”ti.",
  "atk-s0201a:1225_0": "“Araññagato vā…pe… suññāgāragato vā”ti idamassa satipaṭṭhānabhāvanānurūpasenāsanapariggahaparidīpanaṃ.",
  "atk-s0201a:1225_1": "Imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ kammaṭṭhānavīthiṃ",
  "atk-s0201a:1225_2": "otarituṃ na icchati, kūṭagoṇayuttaratho viya uppathameva dhāvati, tasmā seyyathāpi",
  "atk-s0201a:1225_3": "nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto",
  "atk-s0201a:1225_4": "apanetvā ekamante mahantaṃ thambhaṃ nikhaṇitvā tattha yottena bandheyya. Athassa",
  "atk-s0201a:1225_5": "so vaccho ito cito ca vipphanditvā palāyituṃ asakkonto tameva thambhaṃ upanisīdeyya",
  "atk-s0201a:1225_6": "vā upanipajjeyya vā, evameva imināpi bhikkhunā dīgharattaṃ rūpārammaṇādirasapānavaḍḍhitaṃ",
  "atk-s0201a:1225_7": "duṭṭhacittaṃ dametukāmena rūpādiārammaṇato apanetvā araññaṃ vā rukkhamūlaṃ vā suññāgāraṃ",
  "atk-s0201a:1225_8": "vā pavesetvā tattha satipaṭṭhānārammaṇatthambhe satiyottena bandhitabbaṃ. Evamassa",
  "atk-s0201a:1225_9": "taṃ cittaṃ ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ",
  "atk-s0201a:1225_10": "chinditvā palāyituṃ asakkontaṃ tamevārammaṇaṃ upacārappanāvasena upanisīdati ceva",
  "atk-s0201a:1225_11": "upanipajjati ca. Tenāhu porāṇā –",
  "atk-s0201a:1226": "“Yathā thambhe nibandheyya, vacchaṃ damaṃ naro idha;",
  "atk-s0201a:1227": "Bandheyyevaṃ sakaṃ cittaṃ, satiyārammaṇe daḷha”nti.",
  "atk-s0201a:1228": "Evamassa taṃ senāsanaṃ bhāvanānurūpaṃ hoti. Tena vuttaṃ “idamassa satipaṭṭhānabhāvanānurūpasenāsanapariggahaparidīpana”nti.",
  "atk-s0201a:1229_0": "Apica yasmā idaṃ kāyānupassanāya muddhabhūtaṃ sabbabuddhapaccekabuddhabuddhasāvakānaṃ",
  "atk-s0201a:1229_1": "visesādhigamadiṭṭhadhammasukhavihārapadaṭṭhānaṃ ānāpānassatikammaṭṭhānaṃ itthipurisahatthiassādisaddasamākulaṃ",
  "atk-s0201a:1229_2": "gāmantaṃ apariccajitvā na sukaraṃ sampādetuṃ, saddakaṇṭakattā jhānassa. Agāmake pana",
  "atk-s0201a:1229_3": "araññe sukaraṃ yogāvacarena idaṃ kammaṭṭhānaṃ pariggahetvā ānāpānacatutthajjhānaṃ",
  "atk-s0201a:1229_4": "nibbattetvā tadeva jhānaṃ pādakaṃ katvā saṅkhāre sammasitvā aggaphalaṃ arahattaṃ",
  "atk-s0201a:1229_5": "pāpuṇituṃ. Tasmāssa anurūpasenāsanaṃ dassento bhagavā “araññagato vā”tiādimāha.",
  "atk-s0201a:1230_0": "Vatthuvijjācariyo viya hi bhagavā. So yathā vatthuvijjācariyo nagarabhūmiṃ passitvā",
  "atk-s0201a:1230_1": "suṭṭhu upaparikkhitvā “ettha nagaraṃ māpethā”ti upadisati, sotthinā ca nagare niṭṭhite",
  "atk-s0201a:1230_2": "rājakulato mahāsakkāraṃ labhati, evameva yogāvacarassa anurūpaṃ senāsanaṃ upaparikkhitvā",
  "atk-s0201a:1230_3": "“ettha kammaṭṭhānaṃ anuyuñjitabba”nti upadisati. Tato tattha kammaṭṭhānaṃ anuyuñjantena",
  "atk-s0201a:1230_4": "yoginā anukkamena arahatte patte “sammāsambuddho vata so bhagavā”ti mahantaṃ sakkāraṃ labhati.",
  "atk-s0201a:1231_0": "Ayaṃ pana bhikkhu dīpisadisoti vuccati. Yathā hi mahādīpirājā araññe tiṇagahanaṃ",
  "atk-s0201a:1231_1": "vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo",
  "atk-s0201a:1231_2": "mige gaṇhāti, evameva ayaṃ araññādīsu kammaṭṭhānaṃ anuyuñjanto bhikkhu yathākkamena",
  "atk-s0201a:1231_3": "cattāro magge ceva cattāri ariyaphalāni ca gaṇhāti. Tenāhu porāṇā –",
  "atk-s0201a:1232": "“Yathāpi dīpiko nāma, nilīyitvā gaṇhatī mige;",
  "atk-s0201a:1233": "Tathevāyaṃ buddhaputto, yuttayogo vipassako;",
  "atk-s0201a:1234": "Araññaṃ pavisitvāna, gaṇhāti phalamuttama”nti.",
  "atk-s0201a:1235": "Tenassa parakkamajavayoggabhūmiṃ araññasenāsanaṃ dassento bhagavā “araññagato vā”tiādimāha. Ito paraṃ imasmiṃ tāva ānāpānapabbe yaṃ vattabbaṃ siyā, taṃ visuddhimagge vuttameva.",
  "atk-s0201a:1236_0": "Tassa pana imesaṃ “dīghaṃ vā assasanto dīghaṃ assasāmīti pajānāti…pe… passambhayaṃ",
  "atk-s0201a:1236_1": "kāyasaṅkhāraṃ passasissāmīti sikkhatī”ti evaṃ vuttānaṃ assāsapassāsānaṃ vasena sikkhato",
  "atk-s0201a:1236_2": "assāsapassāsanimitte cattāri jhānāni uppajjanti. So jhānā vuṭṭhahitvā assāsapassāse",
  "atk-s0201a:1236_3": "vā pariggaṇhāti jhānaṅgāni vā. Tattha assāsapassāsakammiko “ime assāsapassāsā kiṃ",
  "atk-s0201a:1236_4": "nissitā, vatthuṃ nissitā, vatthu nāma karajakāyo, karajakāyo nāma cattāri mahābhūtāni",
  "atk-s0201a:1236_5": "upādārūpañcā”ti evaṃ rūpaṃ pariggaṇhāti, tato tadārammaṇe phassapañcamake nāmanti",
  "atk-s0201a:1236_6": "evaṃ nāmarūpaṃ pariggahetvā tassa paccayaṃ pariyesanto avijjādipaṭiccasamuppādaṃ",
  "atk-s0201a:1236_7": "disvā “paccayapaccayuppannadhammamattamevetaṃ, añño satto vā puggalo vā natthī”ti",
  "atk-s0201a:1236_8": "vitiṇṇakaṅkho sappaccayanāmarūpe tilakkhaṇaṃ āropetvā vipassanaṃ vaḍḍhento anukkamena",
  "atk-s0201a:1236_9": "arahattaṃ pāpuṇāti. Idaṃ ekassa bhikkhuno yāva arahattā niyyānamukhaṃ.",
  "atk-s0201a:1237_0": "Jhānakammikopi “imāni jhānaṅgāni kiṃ nissitāni, vatthuṃ nissitāni. Vatthu nāma karajakāyoti",
  "atk-s0201a:1237_1": "jhānaṅgāni nāmaṃ, karajakāyo rūpa”nti nāmarūpaṃ vavatthapetvā tassa paccayaṃ pariyesanto",
  "atk-s0201a:1237_2": "avijjādipaccayākāraṃ disvā “paccayapaccayuppannadhammamattamevetaṃ, añño satto vā",
  "atk-s0201a:1237_3": "puggalo vā natthī”ti vitiṇṇakaṅkho sappaccayanāmarūpe tilakkhaṇaṃ āropetvā vipassanaṃ",
  "atk-s0201a:1237_4": "vaḍḍhento anukkamena arahattaṃ pāpuṇāti, idaṃ ekassa bhikkhuno yāva arahattā niyyānamukhaṃ.",
  "atk-s0201a:1238_0": "Iti ajjhattaṃ vāti evaṃ attano vā assāsapassāsakāye kāyānupassī viharati. Bahiddhā",
  "atk-s0201a:1238_1": "vāti parassa vā assāsapassāsakāye. Ajjhattabahiddhā vāti kālena attano, kālena parassa",
  "atk-s0201a:1238_2": "assāsapassāsakāye. Etenassa paguṇakammaṭṭhānaṃ aṭṭhapetvā aparāparaṃ sañcaraṇakālo",
  "atk-s0201a:1238_3": "kathito. Ekasmiṃ kāle panidaṃ ubhayaṃ na labbhati.",
  "atk-s0201a:1239_0": "Samudayadhammānupassī vāti yathā nāma kammārabhastañca gaggaranāḷiñca tajjañca vāyāmaṃ",
  "atk-s0201a:1239_1": "paṭicca vāto aparāparaṃ sañcarati, evaṃ bhikkhuno karajakāyañca nāsāpuṭañca cittañca",
  "atk-s0201a:1239_2": "paṭicca assāsapassāsakāyo aparāparaṃ sañcarati. Kāyādayo dhammā samudayadhammā, te",
  "atk-s0201a:1239_3": "passanto “samudayadhammānupassī vā kāyasmiṃ viharatī”ti vuccati. Vayadhammānupassī",
  "atk-s0201a:1239_4": "vāti yathā bhastāya apanītāya gaggaranāḷiyā bhinnāya tajje ca vāyāme asati so vāto",
  "atk-s0201a:1239_5": "nappavattati, evameva kāye bhinne nāsāpuṭe viddhaste citte ca niruddhe assāsapassāsakāyo",
  "atk-s0201a:1239_6": "nāma nappavattatīti kāyādinirodhā assāsapassāsanirodhoti evaṃ passanto “vayadhammānupassī",
  "atk-s0201a:1239_7": "vā kāyasmiṃ viharatī”ti vuccati. Samudayavayadhammānupassī vāti kālena samudayaṃ,",
  "atk-s0201a:1239_8": "kālena vayaṃ anupassanto. Atthi kāyoti vā panassāti kāyova atthi, na satto, na puggalo,",
  "atk-s0201a:1239_9": "na itthī, na puriso, na attā, na attaniyaṃ, nāhaṃ, na mama, na koci, na kassacīti",
  "atk-s0201a:1239_10": "evamassa sati paccupaṭṭhitā hoti.",
  "atk-s0201a:1240_0": "Yāvadevāti payojanaparicchedavavatthāpanametaṃ. Idaṃ vuttaṃ hoti – yā sati paccupaṭṭhitā",
  "atk-s0201a:1240_1": "hoti, sā na aññatthāya. Atha kho yāvadeva ñāṇamattāya aparāparaṃ uttaruttari ñāṇapamāṇatthāya",
  "atk-s0201a:1240_2": "ceva satipamāṇatthāya ca, satisampajaññānaṃ vuḍḍhatthāyāti attho. Anissito ca viharatīti",
  "atk-s0201a:1240_3": "taṇhānissayadiṭṭhinissayānaṃ vasena anissito viharati. Na ca kiñci loke upādiyatīti",
  "atk-s0201a:1240_4": "lokasmiṃ kiñci rūpaṃ vā…pe… viññāṇaṃ vā “ayaṃ me attā vā attaniyaṃ vā”ti na gaṇhāti.",
  "atk-s0201a:1240_5": "Evampīti upariatthaṃ upādāya sampiṇḍanattho pikāro. Iminā pana padena bhagavā ānāpānapabbadesanaṃ niyyātetvā dasseti.",
  "atk-s0201a:1241_0": "Tattha assāsapassāsapariggāhikā sati dukkhasaccaṃ, tassā samuṭṭhāpikā purimataṇhā",
  "atk-s0201a:1241_1": "samudayasaccaṃ, ubhinnaṃ appavatti nirodhasaccaṃ, dukkhaparijānano samudayapajahano",
  "atk-s0201a:1241_2": "nirodhārammaṇo ariyamaggo maggasaccaṃ. Evaṃ catusaccavasena ussakkitvā nibbutiṃ pāpuṇātīti",
  "atk-s0201a:1241_3": "idamekassa assāsapassāsavasena abhiniviṭṭhassa bhikkhuno yāva arahattā niyyānamukhanti.",
  "atk-s0201a:1242": "Ānāpānapabbavaṇṇanā niṭṭhitā.",
  "atk-s0201a:1243": "Iriyāpathapabbavaṇṇanā",
  "atk-s0201a:1244_0": "108. Evaṃ assāsapassāsavasena kāyānupassanaṃ vibhajitvā idāni iriyāpathavasena vibhajituṃ",
  "atk-s0201a:1244_1": "puna caparantiādimāha. Tattha kāmaṃ soṇasiṅgālādayopi gacchantā “gacchāmā”ti jānanti.",
  "atk-s0201a:1244_2": "Na panetaṃ evarūpaṃ jānanaṃ sandhāya vuttaṃ. Evarūpañhi jānanaṃ sattūpaladdhiṃ na",
  "atk-s0201a:1244_3": "pajahati, attasaññaṃ na ugghāṭeti, kammaṭṭhānaṃ vā satipaṭṭhānabhāvanā vā na hoti.",
  "atk-s0201a:1244_4": "Imassa pana bhikkhuno jānanaṃ sattūpaladdhiṃ pajahati, attasaññaṃ ugghāṭeti, kammaṭṭhānañceva",
  "atk-s0201a:1244_5": "satipaṭṭhānabhāvanā ca hoti. Idañhi “ko gacchati, kassa gamanaṃ, kiṃ kāraṇā gacchatī”ti",
  "atk-s0201a:1244_6": "evaṃ sampajānanaṃ sandhāya vuttaṃ. Ṭhānādīsupi eseva nayo.",
  "atk-s0201a:1245_0": "Tattha ko gacchatīti na koci satto vā puggalo vā gacchati. Kassa gamananti na kassaci",
  "atk-s0201a:1245_1": "sattassa vā puggalassa vā gamanaṃ. Kiṃ kāraṇā gacchatīti cittakiriyavāyodhātuvipphārena",
  "atk-s0201a:1245_2": "gacchati. Tasmā esa evaṃ pajānāti “gacchāmī”ti cittaṃ uppajjati, taṃ vāyaṃ janeti,",
  "atk-s0201a:1245_3": "vāyo viññattiṃ janeti, cittakiriyavāyodhātuvipphārena sakalakāyassa purato abhinīhāro",
  "atk-s0201a:1245_4": "gamananti vuccati. Ṭhānādīsupi eseva nayo.",
  "atk-s0201a:1246_0": "Tatrāpi hi “tiṭṭhāmī”ti cittaṃ uppajjati, taṃ vāyaṃ janeti, vāyo viññattiṃ janeti,",
  "atk-s0201a:1246_1": "cittakiriyavāyodhātuvipphārena sakalakāyassa koṭito paṭṭhāya ussitabhāvo ṭhānanti",
  "atk-s0201a:1246_2": "vuccati. “Nisīdāmī”ti cittaṃ uppajjati, taṃ vāyaṃ janeti, vāyo viññattiṃ janeti,",
  "atk-s0201a:1246_3": "cittakiriyavāyodhātuvipphārena heṭṭhimakāyassa samiñjanaṃ uparimakāyassa ussitabhāvo",
  "atk-s0201a:1246_4": "nisajjāti vuccati. “Sayāmī”ti cittaṃ uppajjati, taṃ vāyaṃ janeti, vāyo viññattiṃ",
  "atk-s0201a:1246_5": "janeti, cittakiriyavāyodhātuvipphārena sakalasarīrassa tiriyato pasāraṇaṃ sayananti vuccatīti.",
  "atk-s0201a:1247_0": "Tassa evaṃ pajānato evaṃ hoti “satto gacchati satto tiṭṭhatī”ti vuccati. Atthi pana",
  "atk-s0201a:1247_1": "koci satto gacchanto vā ṭhito vā natthi. Yathā pana “sakaṭaṃ gacchati sakaṭaṃ tiṭṭhatī”ti",
  "atk-s0201a:1247_2": "vuccati, na ca kiñci sakaṭaṃ nāma gacchantaṃ vā tiṭṭhantaṃ vā atthi. Cattāro pana",
  "atk-s0201a:1247_3": "goṇe yojetvā chekamhi sārathimhi pājente “sakaṭaṃ gacchati sakaṭaṃ tiṭṭhatī”ti vohāramattameva",
  "atk-s0201a:1247_4": "hoti, evameva ajānanaṭṭhena sakaṭaṃ viya kāyo. Goṇā viya cittajavātā. Sārathi viya",
  "atk-s0201a:1247_5": "cittaṃ. Gacchāmi tiṭṭhāmīti citte uppanne vāyodhātu viññattiṃ janayamānā uppajjati,",
  "atk-s0201a:1247_6": "cittakiriyavāyodhātuvipphārena gamanādīni pavattanti. Tato “satto gacchati, satto",
  "atk-s0201a:1247_7": "tiṭṭhati, ahaṃ gacchāmi, ahaṃ tiṭṭhāmī”ti vohāramattaṃ hotīti. Tenāha –",
  "atk-s0201a:1248": "“Nāvā mālutavegena, jiyāvegena tejanaṃ;",
  "atk-s0201a:1249": "Yathā yāti tathā kāyo, yāti vātāhato ayaṃ.",
  "atk-s0201a:1250": "Yantaṃ suttavaseneva, cittasuttavasenidaṃ;",
  "atk-s0201a:1251": "Payuttaṃ kāyayantampi, yāti ṭhāti nisīdati.",
  "atk-s0201a:1252": "Ko nāma ettha so satto, yo vinā hetupaccaye;",
  "atk-s0201a:1253": "Attano ānubhāvena, tiṭṭhe vā yadi vā vaje”ti.",
  "atk-s0201a:1254": "Tasmā evaṃ hetupaccayavaseneva pavattāni gamanādīni sallakkhento esa gacchanto vā gacchāmīti pajānāti, ṭhito vā, nisinno vā, sayāno vā sayānomhīti pajānātīti veditabbo.",
  "atk-s0201a:1255_0": "Yathā yathā vā panassa kāyo paṇihito hoti, tathā tathā naṃ pajānātīti sabbasaṅgāhikavacanametaṃ.",
  "atk-s0201a:1255_1": "Idaṃ vuttaṃ hoti – yena yena vā ākārena tassa kāyo ṭhito hoti, tena tena naṃ pajānāti.",
  "atk-s0201a:1255_2": "Gamanākārena ṭhitaṃ gacchatīti pajānāti. Ṭhānanisajjāsayanākārena ṭhitaṃ sayānoti pajānātīti.",
  "atk-s0201a:1256_0": "Iti ajjhattaṃ vāti evaṃ attano vā catuiriyāpathapariggaṇhanena kāye kāyānupassī viharati.",
  "atk-s0201a:1256_1": "Bahiddhā vāti parassa vā catuiriyāpathapariggaṇhanena. Ajjhattabahiddhā vāti kālena",
  "atk-s0201a:1256_2": "attano, kālena parassa catuiriyāpathapariggaṇhanena kāye kāyānupassī viharati. Samudayadhammānupassī",
  "atk-s0201a:1256_3": "vātiādīsu pana “avijjāsamudayā rūpasamudayo”tiādinā nayena pañcahākārehi rūpakkhandhassa",
  "atk-s0201a:1256_4": "samudayo ca vayo ca nīharitabbo. Tañhi sandhāya idha “samudayadhammānupassī vā”tiādi",
  "atk-s0201a:1256_5": "vuttaṃ. Atthi kāyoti vā panassātiādi vuttasadisameva.",
  "atk-s0201a:1257_0": "Idha pana catuiriyāpathapariggāhikā sati dukkhasaccaṃ, tassā samuṭṭhāpikā purimataṇhā",
  "atk-s0201a:1257_1": "samudayasaccaṃ, ubhinnaṃ appavatti nirodhasaccaṃ, dukkhaparijānano samudayapajahano",
  "atk-s0201a:1257_2": "nirodhārammaṇo ariyamaggo maggasaccaṃ. Evaṃ catusaccavasena ussakkitvā nibbutiṃ pāpuṇātīti",
  "atk-s0201a:1257_3": "idamekassa catūiriyāpathapariggāhakassa bhikkhuno yāva arahattā niyyānamukhanti.",
  "atk-s0201a:1258": "Iriyāpathapabbavaṇṇanā niṭṭhitā.",
  "atk-s0201a:1259": "Catusampajaññapabbavaṇṇanā",
  "atk-s0201a:1260_0": "109. Evaṃ iriyāpathavasena kāyānupassanaṃ vibhajitvā idāni catusampajaññavasena vibhajituṃ",
  "atk-s0201a:1260_1": "puna caparantiādimāha. Tattha abhikkante paṭikkanteti ettha tāva abhikkantaṃ vuccati",
  "atk-s0201a:1260_2": "gamanaṃ. Paṭikkantaṃ nivattanaṃ. Tadubhayampi catūsu iriyāpathesu labbhati. Gamane",
  "atk-s0201a:1260_3": "tāva purato kāyaṃ abhiharanto abhikkamati nāma. Paṭinivattento paṭikkamati nāma.",
  "atk-s0201a:1260_4": "Ṭhānepi ṭhitakova kāyaṃ purato onāmento abhikkamati nāma. Pacchato apanāmento paṭikkamati",
  "atk-s0201a:1260_5": "nāma. Nisajjāyapi nisinnakova āsanassa purimaaṅgābhimukho saṃsaranto abhikkamati",
  "atk-s0201a:1260_6": "nāma. Pacchimaaṅgappadesaṃ pacchā saṃsaranto paṭikkamati nāma. Nipajjāyapi eseva nayo.",
  "atk-s0201a:1261_0": "Sampajānakārī hotīti sampajaññena sabbakiccakārī, sampajaññameva vā kārī. So hi abhikkantādīsu",
  "atk-s0201a:1261_1": "sampajaññaṃ karoteva, na katthaci sampajaññavirahito hoti. Tattha sātthakasampajaññaṃ",
  "atk-s0201a:1261_2": "sappāyasampajaññaṃ gocarasampajaññaṃ asammohasampajaññanti catubbidhaṃ sampajaññaṃ.",
  "atk-s0201a:1261_3": "Tattha abhikkamanacitte uppanne cittavaseneva agantvā “kiṃ nu me ettha gatena attho",
  "atk-s0201a:1261_4": "atthi natthī”ti atthānatthaṃ pariggaṇhitvā atthapariggahaṇaṃ sātthakasampajaññaṃ.",
  "atk-s0201a:1261_5": "Tattha ca atthoti cetiyadassanabodhidassanasaṅghadassanatheradassanaasubhadassanādivasena",
  "atk-s0201a:1261_6": "dhammato vaḍḍhi. Cetiyaṃ vā bodhiṃ vā disvāpi hi buddhārammaṇaṃ saṅghadassanena saṅghārammaṇaṃ",
  "atk-s0201a:1261_7": "pītiṃ uppādetvā tadeva khayavayato sammasanto arahattaṃ pāpuṇāti. There disvā tesaṃ",
  "atk-s0201a:1261_8": "ovāde patiṭṭhāya asubhaṃ disvā tattha paṭhamajjhānaṃ uppādetvā tadeva khayavayato",
  "atk-s0201a:1261_9": "sammasanto arahattaṃ pāpuṇāti. Tasmā etesaṃ dassanaṃ sātthakaṃ. Keci pana “āmisatopi",
  "atk-s0201a:1261_10": "vaḍḍhi atthoyeva, taṃ nissāya brahmacariyānuggahāya paṭipannattā”ti vadanti.",
  "atk-s0201a:1262_0": "Tasmiṃ pana gamane sappāyāsappāyaṃ pariggaṇhitvā sappāyapariggahaṇaṃ sappāyasampajaññaṃ.",
  "atk-s0201a:1262_1": "Seyyathidaṃ, cetiyadassanaṃ tāva sātthakaṃ. Sace pana cetiyassa mahāpūjāya dasadvādasayojanantare",
  "atk-s0201a:1262_2": "parisā sannipatanti. Attano vibhavānurūpaṃ itthiyopi purisāpi alaṅkatappaṭiyattā",
  "atk-s0201a:1262_3": "cittakammarūpakāni viya sañcaranti. Tatra cassa iṭṭhe ārammaṇe lobho, aniṭṭhe paṭigho,",
  "atk-s0201a:1262_4": "asamapekkhane moho uppajjati, kāyasaṃsaggāpattiṃ vā āpajjati, jīvitabrahmacariyānaṃ",
  "atk-s0201a:1262_5": "vā antarāyo hoti, evaṃ taṃ ṭhānaṃ asappāyaṃ hoti. Vuttappakāraantarāyābhāve sappāyaṃ.",
  "atk-s0201a:1262_6": "Bodhidassanepi eseva nayo. Saṅghadassanampi sātthaṃ. Sace pana antogāme mahāmaṇḍapaṃ",
  "atk-s0201a:1262_7": "kāretvā sabbarattiṃ dhammassavanaṃ kārentesu manussesu vuttappakāreneva janasannipāto",
  "atk-s0201a:1262_8": "ceva antarāyo ca hoti, evaṃ taṃ ṭhānaṃ asappāyaṃ. Antarāyābhāve sappāyaṃ. Mahāparisaparivārānaṃ",
  "atk-s0201a:1262_9": "therānaṃ dassanepi eseva nayo.",
  "atk-s0201a:1263_0": "Asubhadassanampi sātthaṃ. Tadatthadīpanatthañca idaṃ vatthu – eko kira daharabhikkhu",
  "atk-s0201a:1263_1": "sāmaṇeraṃ gahetvā dantakaṭṭhatthāya gato. Sāmaṇero maggā okkamitvā purato gacchanto",
  "atk-s0201a:1263_2": "asubhaṃ disvā paṭhamajjhānaṃ nibbattetvā tadeva pādakaṃ katvā saṅkhāre sammasanto",
  "atk-s0201a:1263_3": "tīṇi phalāni sacchikatvā uparimaggatthāya kammaṭṭhānaṃ pariggahetvā aṭṭhāsi. Daharo",
  "atk-s0201a:1263_4": "taṃ apassanto “sāmaṇerā”ti pakkosi. So “mayā pabbajitadivasato paṭṭhāya bhikkhunā",
  "atk-s0201a:1263_5": "saddhiṃ dve kathā nāma na kathitapubbā. Aññasmimpi divase uparivisesaṃ nibbattessāmī”ti",
  "atk-s0201a:1263_6": "cintetvā “kiṃ, bhante”ti paṭivacanaṃ adāsi. Ehīti ca vutte ekavacaneneva āgantvā",
  "atk-s0201a:1263_7": "“bhante, iminā tāva maggena gantvā mayā ṭhitokāse muhuttaṃ puratthābhimukho ṭhatvā",
  "atk-s0201a:1263_8": "olokethā”ti āha. So tathā katvā tena pattavisesameva pāpuṇi. Evaṃ ekaṃ asubhaṃ dvinnaṃ",
  "atk-s0201a:1263_9": "janānaṃ atthāya jāyati. Evaṃ sātthampi panetaṃ purisassa mātugāmāsubhaṃ asappāyaṃ.",
  "atk-s0201a:1263_10": "Mātugāmassa ca purisāsubhaṃ sabhāgameva sappāyanti evaṃ sappāyapariggahaṇaṃ sappāyasampajaññaṃ nāma.",
  "atk-s0201a:1264_0": "Evaṃ pariggahitasātthasappāyassa pana aṭṭhatiṃsāya kammaṭṭhānesu attano cittarucitakammaṭṭhānasaṅkhātaṃ",
  "atk-s0201a:1264_1": "gocaraṃ uggahetvā bhikkhācāragocare taṃ gahetvā gamanaṃ gocarasampajaññaṃ nāma. Tassāvibhāvatthaṃ",
  "atk-s0201a:1264_2": "idaṃ catukkaṃ veditabbaṃ. Idhekacco bhikkhu harati na paccāharati, ekacco na harati",
  "atk-s0201a:1264_3": "paccāharati, ekacco neva harati na paccāharati, ekacco harati ca paccāharati ca.",
  "atk-s0201a:1265_0": "Tattha yo bhikkhu divasaṃ caṅkamena nisajjāya āvaraṇīyehi dhammehi cittaṃ parisodhetvā",
  "atk-s0201a:1265_1": "tathā rattiyā paṭhamaṃ yāmaṃ majjhime yāme seyyaṃ kappetvā pacchimayāmepi nisajjācaṅkamehi",
  "atk-s0201a:1265_2": "vītināmetvā pageva cetiyaṅgaṇabodhiyaṅgaṇavattaṃ katvā bodhirukkhe udakaṃ abhisiñcitvā",
  "atk-s0201a:1265_3": "pānīyaṃ paribhojanīyaṃ paccupaṭṭhapetvā ācariyupajjhāyavattādīni sabbāni khandhakavattāni",
  "atk-s0201a:1265_4": "samādāya vattati. So sarīraparikammaṃ katvā senāsanaṃ pavisitvā dve tayo pallaṅke",
  "atk-s0201a:1265_5": "usumaṃ gāhāpento kammaṭṭhānaṃ anuyuñjitvā bhikkhācāravelāya uṭṭhahitvā kammaṭṭhānasīseneva",
  "atk-s0201a:1265_6": "pattacīvaramādāya senāsanato nikkhamitvā kammaṭṭhānaṃ manasikarontova cetiyaṅgaṇaṃ",
  "atk-s0201a:1265_7": "gantvā sace buddhānussatikammaṭṭhānaṃ hoti, taṃ avissajjetvāva cetiyaṅgaṇaṃ pavisati.",
  "atk-s0201a:1265_8": "Aññaṃ ce kammaṭṭhānaṃ hoti, sopānapādamūle ṭhatvā hatthena gahitabhaṇḍaṃ viya taṃ",
  "atk-s0201a:1265_9": "ṭhapetvā buddhārammaṇaṃ pītiṃ gahetvā cetiyaṅgaṇaṃ āruyha mahantaṃ cetiyaṃ ce, tikkhattuṃ",
  "atk-s0201a:1265_10": "padakkhiṇaṃ katvā catūsu ṭhānesu vanditabbaṃ. Khuddakaṃ cetiyaṃ ce, tatheva padakkhiṇaṃ",
  "atk-s0201a:1265_11": "katvā aṭṭhasu ṭhānesu vanditabbaṃ. Cetiyaṃ vanditvā bodhiyaṅgaṇaṃ pattenāpi buddhassa",
  "atk-s0201a:1265_12": "bhagavato sammukhā viya nipaccakāraṃ dassetvā bodhi vanditabbo. So evaṃ cetiyañca",
  "atk-s0201a:1265_13": "bodhiñca vanditvā paṭisāmitaṭṭhānaṃ gantvā paṭisāmitabhaṇḍakaṃ hatthena gaṇhanto",
  "atk-s0201a:1265_14": "viya nikkhittakammaṭṭhānaṃ gahetvā gāmasamīpe kammaṭṭhānasīseneva cīvaraṃ pārupitvā",
  "atk-s0201a:1265_15": "gāmaṃ piṇḍāya pavisati.",
  "atk-s0201a:1266_0": "Atha naṃ manussā disvā “ayyo no āgato”ti paccuggantvā pattaṃ gahetvā āsanasālāyaṃ",
  "atk-s0201a:1266_1": "vā gehe vā nisīdāpetvā yāguṃ datvā yāva bhattaṃ na niṭṭhāti, tāva pāde dhovitvā telena",
  "atk-s0201a:1266_2": "makkhetvā purato nisīditvā pañhaṃ vā pucchanti, dhammaṃ vā sotukāmā honti. Sacepi",
  "atk-s0201a:1266_3": "na kathāpenti, janasaṅgahatthaṃ dhammakathā nāma kātabbāyevāti aṭṭhakathācariyā vadanti.",
  "atk-s0201a:1266_4": "Dhammakathā hi kammaṭṭhānavinimuttā nāma natthi. Tasmā kammaṭṭhānasīseneva dhammaṃ",
  "atk-s0201a:1266_5": "kathetvā kammaṭṭhānasīseneva āhāraṃ paribhuñjitvā anumodanaṃ katvā nivattiyamānehipi",
  "atk-s0201a:1266_6": "manussehi anugatova gāmato nikkhamitvā tattheva nivattetvā maggaṃ paṭipajjati. Atha",
  "atk-s0201a:1266_7": "naṃ puretaraṃ nikkhamitvā bahigāme katabhattakiccā sāmaṇeradaharabhikkhū disvā paccuggantvā",
  "atk-s0201a:1266_8": "pattacīvaramassa gaṇhanti.",
  "atk-s0201a:1267_0": "Porāṇā bhikkhū kira “na amhākaṃ upajjhāyo ācariyo”ti mukhaṃ ulloketvā vattaṃ karonti.",
  "atk-s0201a:1267_1": "Sampattaparicchedeneva karonti. Te taṃ pucchanti “bhante, ete manussā tumhākaṃ kiṃ",
  "atk-s0201a:1267_2": "honti mātupakkhato sambandhā pitipakkhato”ti. Kiṃ disvā pucchathāti. Tumhesu etesaṃ",
  "atk-s0201a:1267_3": "pemaṃ bahumānanti. Āvuso, yaṃ mātāpitūhipi dukkaraṃ, taṃ ete amhākaṃ karonti, pattacīvarampi",
  "atk-s0201a:1267_4": "no etesaṃ santakameva, etesaṃ ānubhāvena neva bhaye bhayaṃ, na chātake chātakaṃ jānāma,",
  "atk-s0201a:1267_5": "edisā nāma amhākaṃ upakārino natthīti tesaṃ guṇe kathento gacchati, ayaṃ vuccati",
  "atk-s0201a:1267_6": "harati na paccāharatīti.",
  "atk-s0201a:1268_0": "Yassa pana pageva vuttappakāraṃ vattapaṭipattiṃ karontassa kammajatejo pajjalati,",
  "atk-s0201a:1268_1": "anupādinnakaṃ muñcitvā upādinnakaṃ gaṇhāti, sarīrato sedā muccanti, kammaṭṭhānavīthiṃ",
  "atk-s0201a:1268_2": "nārohati, so pageva pattacīvaramādāya vegasāva cetiyaṃ vanditvā gorūpānaṃ nikkhamanavelāyameva",
  "atk-s0201a:1268_3": "gāmaṃ yāgubhikkhāya pavisitvā yāguṃ labhitvā āsanasālaṃ gantvā pivati. Athassa dvattikkhattuṃ",
  "atk-s0201a:1268_4": "ajjhoharaṇamatteneva kammajatejo upādinnakaṃ muñcitvā anupādinnakaṃ gaṇhāti. Ghaṭasatena",
  "atk-s0201a:1268_5": "nhāto viya tejodhātupariḷāhanibbāpanaṃ patvā kammaṭṭhānasīsena yāguṃ paribhuñjitvā",
  "atk-s0201a:1268_6": "pattañca mukhañca dhovitvā antarābhatte kammaṭṭhānaṃ manasikatvā avasesaṭṭhāne piṇḍāya",
  "atk-s0201a:1268_7": "caritvā kammaṭṭhānasīsena āhāraṃ paribhuñjitvā tato paṭṭhāya poṅkhānupoṅkhaṃ upaṭṭhahamānaṃ",
  "atk-s0201a:1268_8": "kammaṭṭhānaṃ gahetvāva āgacchati, ayaṃ vuccati na harati paccāharatīti. Edisā ca",
  "atk-s0201a:1268_9": "bhikkhū yāguṃ pivitvā vipassanaṃ ārabhitvā buddhasāsane arahattaṃ pattā nāma gaṇanapathaṃ",
  "atk-s0201a:1268_10": "vītivattā, sīhaḷadīpeyeva tesu tesu gāmesu āsanasālāyaṃ na taṃ āsanaṃ atthi, yattha",
  "atk-s0201a:1268_11": "yāguṃ pivitvā arahattappattabhikkhū natthīti.",
  "atk-s0201a:1269_0": "Yo pana pamādavihārī hoti nikkhittadhuro, sabbavattāni bhinditvā pañcavidhacetokhilavinibandhacitto",
  "atk-s0201a:1269_1": "viharanto “kammaṭṭhānaṃ nāma atthī”tipi saññaṃ akatvā gāmaṃ piṇḍāya pavisitvā ananulomikena",
  "atk-s0201a:1269_2": "gihisaṃsaggena saṃsaṭṭho caritvā ca bhuñjitvā ca tuccho nikkhamati, ayaṃ vuccati",
  "atk-s0201a:1269_3": "neva harati na paccāharatīti.",
  "atk-s0201a:1270_0": "Yo panāyaṃ harati ca paccāharati cāti vutto, so gatapaccāgatikavattavasena veditabbo.",
  "atk-s0201a:1270_1": "Attakāmā hi kulaputtā sāsane pabbajitvā dasapi vīsampi tiṃsampi cattālīsampi paññāsampi",
  "atk-s0201a:1270_2": "satampi ekato vasantā katikavattaṃ katvā viharanti, āvuso, tumhe na iṇaṭṭhā na bhayaṭṭā",
  "atk-s0201a:1270_3": "na jīvikāpakatā pabbajitā, dukkhā muccitukāmā panettha pabbajitā, tasmā gamane uppannakilesaṃ",
  "atk-s0201a:1270_4": "gamaneyeva niggaṇhatha, ṭhāne, nisajjāyaṃ, sayane uppannakilesaṃ sayaneyeva niggaṇhathāti.",
  "atk-s0201a:1270_5": "Te evaṃ katikavattaṃ katvā bhikkhācāraṃ gacchantā aḍḍhausabhausabhaaḍḍhagāvutagāvutantaresu",
  "atk-s0201a:1270_6": "pāsāṇā honti. Tāya saññāya kammaṭṭhānaṃ manasikarontāva gacchanti. Sace kassaci gamane",
  "atk-s0201a:1270_7": "kileso uppajjati, tattheva naṃ niggaṇhāti. Tathā asakkonto tiṭṭhati. Athassa pacchato",
  "atk-s0201a:1270_8": "āgacchantopi tiṭṭhati. So “ayaṃ bhikkhu tuyhaṃ uppannavitakkaṃ jānāti, ananucchavikaṃ",
  "atk-s0201a:1270_9": "te eta”nti attānaṃ paṭicodetvā vipassanaṃ vaḍḍhetvā tattheva ariyabhūmiṃ okkamati.",
  "atk-s0201a:1270_10": "Tathā asakkonto nisīdati. Athassa pacchato āgacchantopi nisīdatīti soyeva nayo. Ariyabhūmiṃ",
  "atk-s0201a:1270_11": "okkamituṃ asakkontopi taṃ kilesaṃ vikkhambhetvā kammaṭṭhānaṃ manasikarontova gacchati.",
  "atk-s0201a:1270_12": "Na kammaṭṭhānavippayuttena cittena pādaṃ uddharati. Uddharati ce, paṭinivattetvā",
  "atk-s0201a:1270_13": "purimapadesaṃ yeva eti āḷindakavāsī mahāphussadevatthero viya.",
  "atk-s0201a:1271_0": "So kira ekūnavīsativassāni gatapaccāgatikavattaṃ pūrento eva vihāsi. Manussāpi sudaṃ",
  "atk-s0201a:1271_1": "antarāmagge kasantā ca vapantā ca maddantā ca kammāni ca karontā theraṃ tathāgacchantaṃ",
  "atk-s0201a:1271_2": "disvā “ayaṃ thero punappunaṃ nivattitvā gacchati. Kiṃ nu kho maggamūḷho udāhu kiñci",
  "atk-s0201a:1271_3": "pamuṭṭho”ti samullapanti. So taṃ anādiyitvā kammaṭṭhānayuttacitteneva samaṇadhammaṃ",
  "atk-s0201a:1271_4": "karonto vīsativassabbhantare arahattaṃ pāpuṇi. Arahattappattadivaseyevassa caṅkamanakoṭiyaṃ",
  "atk-s0201a:1271_5": "adhivatthā devatā aṅgulīhi dīpaṃ ujjāletvā aṭṭhāsi. Cattāropi mahārājāno sakko ca",
  "atk-s0201a:1271_6": "devānamindo brahmā ca sahampati upaṭṭhānaṃ agamaṃsu. Tañca obhāsaṃ disvā vanavāsīmahātissatthero",
  "atk-s0201a:1271_7": "taṃ dutiyadivase pucchi “rattibhāge āyasmato santike obhāso ahosi, kiṃ so obhāso”ti.",
  "atk-s0201a:1271_8": "Thero vikkhepaṃ karonto “obhāso nāma dīpobhāsopi hoti maṇiobhāsopī”ti evamādimāha.",
  "atk-s0201a:1271_9": "Tato paṭicchādetha tumheti nibaddho āmāti paṭijānitvā ārocesi kālavallimaṇḍapavāsī",
  "atk-s0201a:1271_10": "mahānāgatthero viya ca.",
  "atk-s0201a:1272_0": "Sopi kira gatapaccāgatikavattaṃ pūrento paṭhamaṃ tāva bhagavato mahāpadhānaṃ pūjessāmīti",
  "atk-s0201a:1272_1": "satta vassāni ṭhānacaṅkamanameva adhiṭṭhāsi. Puna soḷasa vassāni gatapaccāgatikavattaṃ",
  "atk-s0201a:1272_2": "pūretvā arahattaṃ pāpuṇi. So kammaṭṭhānayutteneva cittena pādaṃ uddharanto viyuttena",
  "atk-s0201a:1272_3": "uddhate paṭinivattanto gāmassa samīpaṃ gantvā “gāvī nu pabbajito nū”ti āsaṅkanīyapadese",
  "atk-s0201a:1272_4": "ṭhatvā cīvaraṃ pārupitvā kacchakantarato udakena pattaṃ dhovitvā udakagaṇḍūsaṃ karoti.",
  "atk-s0201a:1272_5": "Kiṃ kāraṇā? Mā me bhikkhaṃ dātuṃ vandituṃ vā āgate manusse dīghāyukā hothāti vacanamattenāpi",
  "atk-s0201a:1272_6": "kammaṭṭhānavikkhepo ahosīti. Ajja, bhante, katimīti divasaṃ vā bhikkhugaṇanaṃ vā",
  "atk-s0201a:1272_7": "pañhe vā pucchito pana udakaṃ gilitvā ārocesi. Sace divasādipucchakā na honti, nikkhamanavelāya",
  "atk-s0201a:1272_8": "gāmadvāre niṭṭhubhitvāva yāti kalambatitthavihāre vassūpagatapaññāsabhikkhū viya.",
  "atk-s0201a:1273_0": "Te kira āsāḷhīpuṇṇamāyaṃ katikavattaṃ akaṃsu “arahattaṃ appatvā aññamaññaṃ na ālapissāmā”ti.",
  "atk-s0201a:1273_1": "Gāmañca piṇḍāya pavisantā udakagaṇḍūsaṃ katvā pavisiṃsu. Divasādīsu pucchitesu vuttanayeneva",
  "atk-s0201a:1273_2": "paṭipajjiṃsu. Tattha manussā niṭṭhubhanaṃ disvā jāniṃsu, “ajjeko āgato, ajja dve”ti.",
  "atk-s0201a:1273_3": "Evañca cintesuṃ “kiṃ nu kho ete amhehiyeva saddhiṃ na sallapanti, udāhu aññamaññampi,",
  "atk-s0201a:1273_4": "yadi aññamaññaṃ na sallapanti, addhā vivādajātā bhavissanti, etha ne aññamaññaṃ khamāpessāmā”ti",
  "atk-s0201a:1273_5": "sabbe vihāraṃ gantvā paññāsāya bhikkhusu dvepi bhikkhū ekokāse nāddasaṃsu. Tato yo",
  "atk-s0201a:1273_6": "tesu cakkhumā puriso, so āha “na bho kalahakārakānaṃ okāso īdiso hoti, susammaṭṭhaṃ",
  "atk-s0201a:1273_7": "cetiyaṅgaṇaṃ bodhiyaṅgaṇaṃ, sunikkhittā sammajjaniyo, sūpaṭṭhapitaṃ pānīyaṃ paribhojanīya”nti.",
  "atk-s0201a:1273_8": "Te tatova nivattā, tepi bhikkhū antotemāseyeva arahattaṃ patvā mahāpavāraṇāya visuddhipavāraṇaṃ pavāresuṃ.",
  "atk-s0201a:1274_0": "Evaṃ kālavallimaṇḍapavāsī mahānāgatthero viya kalambatitthavihāre vassūpagatabhikkhū",
  "atk-s0201a:1274_1": "viya ca kammaṭṭhānayutteneva cittena pādaṃ uddharanto gāmasamīpaṃ patvā udakagaṇḍūsaṃ",
  "atk-s0201a:1274_2": "katvā vīthiyo sallakkhetvā yattha surāsoṇḍadhuttādayo kalahakārakā caṇḍahatthiassādayo",
  "atk-s0201a:1274_3": "vā natthi, taṃ vīthiṃ paṭipajjati. Tattha ca piṇḍāya caramāno na turitaturito viya",
  "atk-s0201a:1274_4": "javena gacchati. Na hi javena piṇḍapātiyadhutaṅgaṃ nāma kiñci atthi. Visamabhūmibhāgappattaṃ",
  "atk-s0201a:1274_5": "pana udakasakaṭaṃ viya niccalo hutvā gacchati. Anugharaṃ paviṭṭho ca taṃ dātukāmaṃ",
  "atk-s0201a:1274_6": "vā adātukāmaṃ vā sallakkhetuṃ tadanurūpaṃ kālaṃ āgamento bhikkhaṃ gahetvā antogāme",
  "atk-s0201a:1274_7": "vā bahigāme vā vihārameva vā āgantvā yathāphāsuke patirūpe okāse nisīditvā kammaṭṭhānaṃ",
  "atk-s0201a:1274_8": "manasikaronto āhāre paṭikūlasaññaṃ upaṭṭhāpetvā akkhabbhañjanavaṇalepanaputtamaṃsūpamāvasena",
  "atk-s0201a:1274_9": "naṃ paccavekkhanto aṭṭhaṅgasamannāgataṃ āhāraṃ āhāreti, neva davāya na madāya na",
  "atk-s0201a:1274_10": "maṇḍanāya na vibhūsanāya. Bhuttāvī ca udakakiccaṃ katvā muhuttaṃ bhattakilamathaṃ",
  "atk-s0201a:1274_11": "paṭippassambhetvā yathā purebhattaṃ, evaṃ pacchābhattaṃ. Yathā purimayāmaṃ, evaṃ",
  "atk-s0201a:1274_12": "pacchimayāmañca kammaṭṭhānameva manasi karoti, ayaṃ vuccati harati ca paccāharati cāti.",
  "atk-s0201a:1275_0": "Idaṃ pana haraṇapaccāharaṇasaṅkhātaṃ gatapaccāgatikavattaṃ pūrento yadi upanissayasampanno",
  "atk-s0201a:1275_1": "hoti. Paṭhamavaye eva arahattaṃ pāpuṇāti. No ce paṭhamavaye pāpuṇāti, atha majjhimavaye.",
  "atk-s0201a:1275_2": "No ce majjhimavaye pāpuṇāti, atha pacchimavaye. No ce pacchimavaye pāpuṇāti, atha",
  "atk-s0201a:1275_3": "maraṇasamaye. No ce maraṇasamaye pāpuṇāti, atha devaputto hutvā. No ce devaputto",
  "atk-s0201a:1275_4": "hutvā pāpuṇāti, anuppanne buddhe nibbatto paccekabodhiṃ sacchikaroti. No ce paccekabodhiṃ",
  "atk-s0201a:1275_5": "sacchikaroti, atha buddhānaṃ sammukhībhāve khippābhiñño vā hoti seyyathāpi thero",
  "atk-s0201a:1275_6": "bāhiyo dārucīriyo, mahāpañño vā seyyathāpi thero sāriputto, mahiddhiko vā seyyathāpi",
  "atk-s0201a:1275_7": "thero mahāmoggallāno, dhutaṅgadharo vā seyyathāpi thero mahākassapo, dibbacakkhuko",
  "atk-s0201a:1275_8": "vā seyyathāpi thero anuruddho, vinayadharo vā seyyathāpi thero upāli, dhammakathiko",
  "atk-s0201a:1275_9": "vā seyyathāpi thero puṇṇo mantāṇiputto, āraññiko vā seyyathāpi thero revato, bahussuto",
  "atk-s0201a:1275_10": "vā seyyathāpi thero ānando, sikkhākāmo vā seyyathāpi thero rāhulo buddhaputtoti.",
  "atk-s0201a:1275_11": "Iti imasmiṃ catukke yvāyaṃ harati ca paccāharati ca, tassa gocarasampajaññaṃ sikhāpattaṃ hoti.",
  "atk-s0201a:1276_0": "Abhikkamādīsu pana asammuyhanaṃ asammohasampajaññaṃ. Taṃ evaṃ veditabbaṃ – idha bhikkhu",
  "atk-s0201a:1276_1": "abhikkamanto vā paṭikkamanto vā yathā andhaputhujjanā abhikkamādīsu “attā abhikkamati,",
  "atk-s0201a:1276_2": "attanā abhikkamo nibbattito”ti vā “ahaṃ abhikkamāmi, mayā abhikkamo nibbattito”ti",
  "atk-s0201a:1276_3": "vā sammuyhanti. Tathā asammuyhanto “abhikkamāmī”ti citte uppajjamāne teneva cittena",
  "atk-s0201a:1276_4": "saddhiṃ cittasamuṭṭhānā vāyodhātu viññattiṃ janayamānā uppajjati, iti cittakiriyavāyodhātuvipphāravasena",
  "atk-s0201a:1276_5": "ayaṃ kāyasammato aṭṭhisaṅghāto abhikkamati, tassevaṃ abhikkamato ekekapāduddharaṇe",
  "atk-s0201a:1276_6": "pathavīdhātu āpodhātūti dve dhātuyo omattā honti mandā, itarā dve adhimattā honti",
  "atk-s0201a:1276_7": "balavatiyo, tathā atiharaṇavītiharaṇesu. Vossajjane tejovāyodhātuyo omattā honti",
  "atk-s0201a:1276_8": "mandā, itarā dve adhimattā honti balavatiyo. Tathā sannikkhepanasannirumbhanesu.",
  "atk-s0201a:1276_9": "Tattha uddharaṇe pavattā rūpārūpadhammā atiharaṇaṃ na pāpuṇanti. Tathā atiharaṇe",
  "atk-s0201a:1276_10": "pavattā vītiharaṇaṃ, vītiharaṇe pavattā vossajjanaṃ, vossajjane pavattā sannikkhepanaṃ,",
  "atk-s0201a:1276_11": "sannikkhepane pavattā sannirumbhanaṃ na pāpuṇanti. Tattha tattheva pabbaṃ pabbaṃ",
  "atk-s0201a:1276_12": "sandhi sandhi odhi odhi hutvā tattakapāle pakkhittatilāni viya paṭapaṭāyantā bhijjanti.",
  "atk-s0201a:1276_13": "Tattha ko eko abhikkamati? Kassa vā ekassa abhikkamanaṃ? Paramatthato hi dhātūnaṃyeva",
  "atk-s0201a:1276_14": "gamanaṃ, dhātūnaṃ ṭhānaṃ, dhātūnaṃ nisajjanaṃ, dhātūnaṃ sayanaṃ, tasmiṃ tasmiñhi",
  "atk-s0201a:1276_15": "koṭṭhāse saddhiṃ rūpena –",
  "atk-s0201a:1277": "Aññaṃ uppajjate cittaṃ, aññaṃ cittaṃ nirujjhati;",
  "atk-s0201a:1278": "Avīcimanusambandho, nadīsotova vattatīti.",
  "atk-s0201a:1279": "Evaṃ abhikkamādīsu asammuyhanaṃ asammohasampajaññaṃ nāmāti;",
  "atk-s0201a:1280": "Niṭṭhito abhikkante paṭikkante sampajānakārī hotīti padassa attho;",
  "atk-s0201a:1281_0": "Ālokite vilokiteti ettha pana ālokitaṃ nāma purato pekkhanaṃ. Vilokitaṃ nāma anudisāpekkhanaṃ.",
  "atk-s0201a:1281_1": "Aññānipi heṭṭhā upari pacchato pekkhanavasena olokitaullokitāpalokitāni nāma honti,",
  "atk-s0201a:1281_2": "tāni idha na gahitāni. Sāruppavasena pana imāneva dve gahitāni, iminā vā mukhena",
  "atk-s0201a:1281_3": "sabbānipi tāni gahitānevāti.",
  "atk-s0201a:1282_0": "Tattha “ālokessāmī”ti citte uppanne cittavaseneva anoloketvā atthapariggahaṇaṃ sātthakasampajaññaṃ.",
  "atk-s0201a:1282_1": "Taṃ āyasmantaṃ nandaṃ kāyasakkhiṃ katvā veditabbaṃ. Vuttañhetaṃ bhagavatā – “sace,",
  "atk-s0201a:1282_2": "bhikkhave, nandassa puratthimā disā āloketabbā hoti, sabbaṃ cetasā samannāharitvā",
  "atk-s0201a:1282_3": "nando puratthimaṃ disaṃ āloketi, evaṃ me puratthimaṃ disaṃ ālokayato na abhijjhādomanassā",
  "atk-s0201a:1282_4": "pāpakā akusalā dhammā anvāssaveyyunti iti so tattha sampajāno hoti, sace, bhikkhave,",
  "atk-s0201a:1282_5": "nandassa pacchimā disā, uttarā disā, dakkhiṇā disā, uddhaṃ, adho, anudisā āloketabbā",
  "atk-s0201a:1282_6": "hoti, sabbaṃ cetaso samannāharitvā nando anudisaṃ āloketi. Evaṃ me anudisaṃ ālokayato…pe… sampajāno hotī”ti.",
  "atk-s0201a:1283_0": "Apica idhāpi pubbe vuttacetiyadassanādivaseneva sātthakatā ca sappāyatā ca veditabbā.",
  "atk-s0201a:1283_1": "Kammaṭṭhānassa pana avijahanameva gocarasampajaññaṃ. Tasmā khandhadhātuāyatanakammaṭṭhānikehi",
  "atk-s0201a:1283_2": "attano kammaṭṭhānavaseneva, kasiṇādikammaṭṭhānikehi vā pana kammaṭṭhānasīseneva ālokanavilokanaṃ",
  "atk-s0201a:1283_3": "kātabbaṃ. Abbhantare attā nāma āloketā vā viloketā vā natthi, ālokessāmīti pana citte",
  "atk-s0201a:1283_4": "uppajjamāne teneva cittena saddhiṃ cittasamuṭṭhānā vāyodhātu viññattiṃ janayamānā",
  "atk-s0201a:1283_5": "uppajjati. Iti cittakiriyavāyodhātuvipphāravaseneva heṭṭhimaṃ akkhidalaṃ adho sīdati,",
  "atk-s0201a:1283_6": "uparimaṃ uddhaṃ laṅgheti, koci yantakena vivaranto nāma natthi, tato cakkhuviññāṇaṃ",
  "atk-s0201a:1283_7": "dassanakiccaṃ sādhentaṃ uppajjatīti. Evaṃ sampajānanaṃ panettha asammohasampajaññaṃ nāma.",
  "atk-s0201a:1284": "Apica mūlapariññāāgantukatāvakālikabhāvavasenapettha asammohasampajaññaṃ veditabbaṃ. Mūlapariññāvasena tāva –",
  "atk-s0201a:1285": "Bhavaṅgāvajjanañceva, dassanaṃ sampaṭicchanaṃ;",
  "atk-s0201a:1286": "Santīraṇaṃ voṭṭhabbanaṃ, javanaṃ bhavati sattamaṃ.",
  "atk-s0201a:1287_0": "Tattha bhavaṅgaṃ upapattibhavassa aṅgakiccaṃ sādhayamānaṃ pavattati, taṃ āvaṭṭetvā",
  "atk-s0201a:1287_1": "kiriyamanodhātu āvajjanakiccaṃ sādhayamānā, tannirodhā cakkhuviññāṇaṃ dassanakiccaṃ",
  "atk-s0201a:1287_2": "sādhayamānaṃ, tannirodhā vipākamanodhātu sampaṭicchanakiccaṃ sādhayamānā, tannirodhā",
  "atk-s0201a:1287_3": "vipākamanoviññāṇadhātu santīraṇakiccaṃ sādhayamānā, tannirodhā kiriyamanoviññāṇadhātu",
  "atk-s0201a:1287_4": "voṭṭhabbapanakiccaṃ sādhayamānā, tannirodhā sattakkhattuṃ javanaṃ javati. Tattha",
  "atk-s0201a:1287_5": "paṭhamajavanepi “ayaṃ itthī, ayaṃ puriso”ti rajjanadussanamuyhanavasena ālokitavilokitaṃ",
  "atk-s0201a:1287_6": "na hoti. Dutiyajavanepi…pe… sattamajavanepi. Etesu pana yuddhamaṇḍale yodhesu viya",
  "atk-s0201a:1287_7": "heṭṭhupariyavasena bhijjitvā patitesu “ayaṃ itthī, ayaṃ puriso”ti rajjanādivasena",
  "atk-s0201a:1287_8": "ālokitavilokitaṃ hoti. Evaṃ tāvettha mūlapariññāvasena asammohasampajaññaṃ veditabbaṃ.",
  "atk-s0201a:1288_0": "Cakkhudvāre pana rūpe āpāthagate bhavaṅgacalanato uddhaṃ sakakiccaṃ nipphādanavasena",
  "atk-s0201a:1288_1": "āvajjanādīsu uppajjitvā niruddhesu avasāne javanaṃ uppajjati. Taṃ pubbe uppannānaṃ",
  "atk-s0201a:1288_2": "āvajjanādīnaṃ gehabhūte cakkhudvāre āgantukapuriso viya hoti. Tassa yathā paragehe",
  "atk-s0201a:1288_3": "kiñci yācituṃ paviṭṭhassa āgantukapurisassa gehasāmikesu tuṇhīmāsinesu āṇākaraṇaṃ",
  "atk-s0201a:1288_4": "na yuttaṃ. Evaṃ āvajjanādīnaṃ gehabhūte cakkhudvāre āvajjanādīsupi arajjantesu adussantesu",
  "atk-s0201a:1288_5": "amuyhantesu ca rajjanadussanamuyhanaṃ ayuttanti evaṃ āgantukabhāvavasena asammohasampajaññaṃ veditabbaṃ.",
  "atk-s0201a:1289_0": "Yāni pana tāni cakkhudvāre voṭṭhabbapanapariyosānāni cittāni uppajjanti, tāni saddhiṃ",
  "atk-s0201a:1289_1": "sampayuttadhammehi tattha tattheva bhijjanti, aññamaññaṃ na passantīti ittarāni tāvakālikāni",
  "atk-s0201a:1289_2": "honti. Tattha yathā ekasmiṃ ghare sabbesu mānusakesu matesu avasesassa ekassa taṅkhaṇeññeva",
  "atk-s0201a:1289_3": "maraṇadhammassa na yuttā naccagītādīsu abhirati nāma, evameva ekadvāre sasampayuttesu",
  "atk-s0201a:1289_4": "āvajjanādīsu tattha tattheva matesu avasesassa taṅkhaṇeññeva maraṇadhammassa javanassāpi",
  "atk-s0201a:1289_5": "rajjanadussanamuyhanavasena abhirati nāma na yuttāti evaṃ tāvakālikabhāvavasena asammohasampajaññaṃ veditabbaṃ.",
  "atk-s0201a:1290_0": "Apica khandhāyatanadhātupaccayapaccavekkhaṇavasenapetaṃ veditabbaṃ. Ettha hi cakkhu",
  "atk-s0201a:1290_1": "ceva rūpañca rūpakkhandho, dassanaṃ viññāṇakkhandho, taṃsampayuttā vedanā vedanākkhandho,",
  "atk-s0201a:1290_2": "saññā saññākkhandho, phassādikā saṅkhārakkhandho. Evametesaṃ pañcannaṃ khandhānaṃ",
  "atk-s0201a:1290_3": "samavāye ālokanavilokanaṃ paññāyati. Tattha ko eko āloketi, ko viloketi? Tathā cakkhu",
  "atk-s0201a:1290_4": "cakkhāyatanaṃ, rūpaṃ rūpāyatanaṃ, dassanaṃ manāyatanaṃ, vedanādayo sampayuttadhammā",
  "atk-s0201a:1290_5": "dhammāyatanaṃ. Evametesaṃ catunnaṃ āyatanānaṃ samavāye ālokanavilokanaṃ paññāyati.",
  "atk-s0201a:1290_6": "Tattha ko eko āloketi, ko viloketi? Tathā cakkhu cakkhudhātu, rūpaṃ rūpadhātu, dassanaṃ",
  "atk-s0201a:1290_7": "cakkhuviññāṇadhātu, taṃsampayuttā vedanādayo dhammadhātu. Evametāsaṃ catunnaṃ dhātūnaṃ",
  "atk-s0201a:1290_8": "samavāye ālokanavilokanaṃ paññāyati. Tattha ko eko āloketi, ko viloketi? Tathā cakkhu",
  "atk-s0201a:1290_9": "nissayapaccayo, rūpaṃ ārammaṇapaccayo, āvajjanaṃ anantarasamanantarūpanissayanatthivigatapaccayo,",
  "atk-s0201a:1290_10": "āloko upanissayapaccayo vedanādayo sahajātapaccayo. Evametesaṃ paccayānaṃ samavāye",
  "atk-s0201a:1290_11": "ālokanavilokanaṃ paññāyati. Tattha ko eko āloketi, ko viloketīti? Evamettha khandhāyatanadhātupaccayapaccavekkhaṇavasenapi",
  "atk-s0201a:1290_12": "asammohasampajaññaṃ veditabbaṃ.",
  "atk-s0201a:1291_0": "Samiñjite pasāriteti pabbānaṃ samiñjanapasāraṇe. Tattha cittavaseneva samiñjanapasāraṇaṃ",
  "atk-s0201a:1291_1": "akatvā hatthapādānaṃ samiñjanapasāraṇapaccayā atthānatthaṃ pariggahetvā atthapariggahaṇaṃ",
  "atk-s0201a:1291_2": "sātthakasampajaññaṃ. Tattha hatthapāde aticiraṃ samiñjetvā pasāretvā eva vā ṭhitassa",
  "atk-s0201a:1291_3": "khaṇe khaṇe vedanā uppajjanti, cittaṃ ekaggaṃ na labhati, kammaṭṭhānaṃ paripatati,",
  "atk-s0201a:1291_4": "visesaṃ nādhigacchati. Kāle samiñjentassa kāle pasārentassa pana tā vedanā na uppajjanti,",
  "atk-s0201a:1291_5": "cittaṃ ekaggaṃ hoti, kammaṭṭhānaṃ phātiṃ gacchati, visesamadhigacchatīti evaṃ atthānatthapariggahaṇaṃ veditabbaṃ.",
  "atk-s0201a:1292_0": "Atthe pana satipi sappāyāsappāyaṃ pariggaṇhitvā sappāyapariggahaṇaṃ sappāyasampajaññaṃ.",
  "atk-s0201a:1292_1": "Tatrāyaṃ nayo – mahācetiyaṅgaṇe kira daharabhikkhū sajjhāyaṃ gaṇhanti. Tesaṃ piṭṭhipasse",
  "atk-s0201a:1292_2": "daharabhikkhuniyo dhammaṃ suṇanti. Tatreko daharo hatthaṃ pasārento kāyasaṃsaggaṃ",
  "atk-s0201a:1292_3": "patvā teneva kāraṇena gihī jāto. Aparopi bhikkhu pādaṃ pasārento aggimhi pasāresi,",
  "atk-s0201a:1292_4": "aṭṭhiṃ āhacca pādo jhāyi. Aparo vammike pasāresi, so āsīvisena daṭṭho. Aparo cīvarakuṭidaṇḍake",
  "atk-s0201a:1292_5": "pasāresi, taṃ maṇisappo ḍaṃsi. Tasmā evarūpe asappāye apasāretvā sappāye pasāretabbaṃ.",
  "atk-s0201a:1292_6": "Idamettha sappāyasampajaññaṃ.",
  "atk-s0201a:1293_0": "Gocarasampajaññaṃ pana mahātheravatthunā dīpetabbaṃ – mahāthero kira divāṭṭhāne nisinno",
  "atk-s0201a:1293_1": "antevāsikehi saddhiṃ kathayamāno sahasā hatthaṃ samiñjetvā puna yathāṭhāne ṭhapetvā",
  "atk-s0201a:1293_2": "saṇikaṃ samiñjesi. Taṃ antevāsikā pucchiṃsu “kasmā bhante sahasā hatthaṃ samiñjetvā",
  "atk-s0201a:1293_3": "puna yathāṭhāne ṭhapetvā saṇikaṃ samiñjayitthā”ti. Yato paṭṭhāyāhaṃ, āvuso, kammaṭṭhānaṃ",
  "atk-s0201a:1293_4": "manasikātuṃ āraddho, na me kammaṭṭhānaṃ muñcitvā hattho samiñjitapubbo, idāni pana",
  "atk-s0201a:1293_5": "tumhehi saddhiṃ kathayamānena kammaṭṭhānaṃ muñcitvā samiñjito, tasmā puna yathāṭhāne",
  "atk-s0201a:1293_6": "ṭhapetvā samiñjesinti. Sādhu, bhante, bhikkhunā nāma evarūpena bhavitabbanti. Evametthāpi",
  "atk-s0201a:1293_7": "kammaṭṭhānāvijahanameva gocarasampajaññanti veditabbaṃ.",
  "atk-s0201a:1294_0": "Abbhantare attā nāma koci samiñjento vā pasārento vā natthi. Vuttappakāracittakiriyavāyodhātuvipphārena",
  "atk-s0201a:1294_1": "pana suttakaḍḍhanavasena dāruyantassa hatthapādalaḷanaṃ viya samiñjanapasāraṇaṃ hotīti",
  "atk-s0201a:1294_2": "evaṃ parijānanaṃ panettha asammohasampajaññanti veditabbaṃ.",
  "atk-s0201a:1295_0": "Saṅghāṭipattacīvaradhāraṇeti ettha saṅghāṭicīvarānaṃ nivāsanapārupanavasena pattassa",
  "atk-s0201a:1295_1": "bhikkhāpaṭiggahaṇādivasena paribhogo dhāraṇaṃ nāma. Tattha saṅghāṭicīvaradhāraṇe",
  "atk-s0201a:1295_2": "tāva nivāsetvā pārupitvā ca piṇḍāya carato āmisalābho “sītassa paṭighātāyā”tiādinā",
  "atk-s0201a:1295_3": "nayena bhagavatā vuttappakāroyeva ca attho attho nāma. Tassa vasena sātthakasampajaññaṃ veditabbaṃ.",
  "atk-s0201a:1296_0": "Uṇhapakatikassa pana dubbalassa ca cīvaraṃ sukhumaṃ sappāyaṃ. Sītālukassa ghanaṃ",
  "atk-s0201a:1296_1": "dupaṭṭaṃ. Viparītaṃ asappāyaṃ. Yassa kassaci jiṇṇaṃ asappāyameva. Aggaḷādidāne hissa",
  "atk-s0201a:1296_2": "taṃ palibodhakaraṃ hoti. Tathā paṭṭuṇṇadukūlādibhedaṃ lobhanīyacīvaraṃ. Tādisañhi",
  "atk-s0201a:1296_3": "araññe ekakassa nivāsantarāyakaraṃ jīvitantarāyakaraṃ vāpi hoti. Nippariyāyena pana",
  "atk-s0201a:1296_4": "yaṃ nimittakammādimicchājīvavasena uppannaṃ, yañcassa sevamānassa akusalā dhammā",
  "atk-s0201a:1296_5": "abhivaḍḍhanti, kusalā dhammā parihāyanti, taṃ asappāyaṃ. Viparītaṃ sappāyaṃ. Tassa",
  "atk-s0201a:1296_6": "vasenettha sappāyasampajaññaṃ, kammaṭṭhānāvijahanavaseneva ca gocarasampajaññaṃ veditabbaṃ.",
  "atk-s0201a:1297_0": "Abbhantare attā nāma koci cīvaraṃ pārupanto natthi. Vuttappakāracittakiriyavāyodhātuvipphāreneva",
  "atk-s0201a:1297_1": "pana cīvarapārupanaṃ hoti. Tattha cīvarampi acetanaṃ, kāyopi acetano. Cīvaraṃ na",
  "atk-s0201a:1297_2": "jānāti “mayā kāyo pāruto”ti. Kāyopi na jānāti “ahaṃ cīvarena pāruto”ti, dhātuyova",
  "atk-s0201a:1297_3": "dhātusamūhaṃ paṭicchādenti paṭapilotikāya potthakarūpapaṭicchādane viya. Tasmā neva",
  "atk-s0201a:1297_4": "sundaraṃ cīvaraṃ labhitvā somanassaṃ kātabbaṃ, na asundaraṃ labhitvā domanassaṃ.",
  "atk-s0201a:1297_5": "Nāgavammikacetiyarukkhādīsu hi keci mālāgandhadhūmavatthādīhi sakkāraṃ karonti, keci",
  "atk-s0201a:1297_6": "gūthamuttakaddamadaṇḍasatthappahārādīhi asakkāraṃ, na te nāgavammikarukkhādayo somanassaṃ",
  "atk-s0201a:1297_7": "vā domanassaṃ vā karonti; evameva neva sundaraṃ cīvaraṃ labhitvā somanassaṃ kātabbaṃ,",
  "atk-s0201a:1297_8": "na asundaraṃ labhitvā domanassanti evaṃ pavattapaṭisaṅkhānavasena panettha asammohasampajaññaṃ veditabbaṃ.",
  "atk-s0201a:1298": "Pattadhāraṇepi pattaṃ sahasāva aggahetvā imaṃ gahetvā piṇḍāya caramāno bhikkhaṃ labhissāmīti evaṃ pattagahaṇapaccayā paṭilabhitabbaatthavasena sātthakasampajaññaṃ veditabbaṃ.",
  "atk-s0201a:1299_0": "Kisadubbalasarīrassa pana garu patto asappāyo. Yassa kassaci catupañcagaṇḍikāhato",
  "atk-s0201a:1299_1": "dubbisodhanīyo asappāyova. Duddhotapatto hi na vaṭṭati, taṃ dhovantasseva cassa palibodho",
  "atk-s0201a:1299_2": "hoti. Maṇivaṇṇapatto pana lobhanīyo cīvare vuttanayeneva asappāyo. Nimittakammādivasena",
  "atk-s0201a:1299_3": "laddho pana yañcassa sevamānassa akusalā dhammā abhivaḍḍhanti, kusalā dhammā parihāyanti,",
  "atk-s0201a:1299_4": "ayaṃ ekantaasappāyova. Viparīto sappāyo. Tassa vasenettha sappāyasampajaññaṃ, kammaṭṭhānāvijahanavaseneva",
  "atk-s0201a:1299_5": "ca gocarasampajaññaṃ veditabbaṃ.",
  "atk-s0201a:1300_0": "Abbhantare attā nāma koci pattaṃ gaṇhanto natthi. Vuttappakāracittakiriyavāyodhātuvipphāreneva",
  "atk-s0201a:1300_1": "pana pattaggahaṇaṃ nāma hoti. Tattha pattopi acetano, hatthāpi acetanā. Patto na",
  "atk-s0201a:1300_2": "jānāti “ahaṃ hatthehi gahito”ti. Hatthāpi na jānanti “patto amhehi gahito”ti. Dhātuyova",
  "atk-s0201a:1300_3": "dhātusamūhaṃ gaṇhanti saṇḍāsena aggivaṇṇapattaggahaṇe viyāti evaṃ pavattapaṭisaṅkhānavasenettha",
  "atk-s0201a:1300_4": "asammohasampajaññaṃ veditabbaṃ.",
  "atk-s0201a:1301_0": "Apica yathā chinnahatthapāde vaṇamukhehi paggharitapubbalohitakimikule nīlamakkhikasamparikiṇṇe",
  "atk-s0201a:1301_1": "anāthasālāyaṃ nipanne anāthamanusse disvā dayālukā purisā tesaṃ vaṇapaṭṭacoḷakāni",
  "atk-s0201a:1301_2": "ceva kapālādīhi ca bhesajjāni upanāmenti. Tattha coḷakānipi kesañci saṇhāni, kesañci",
  "atk-s0201a:1301_3": "thūlāni pāpuṇanti. Bhesajjakapālakānipi kesañci susaṇṭhānāni, kesañci dussaṇṭhānāni",
  "atk-s0201a:1301_4": "pāpuṇanti, na te tattha sumanā vā dummanā vā honti. Vaṇappaṭicchādanamatteneva hi",
  "atk-s0201a:1301_5": "coḷakena bhesajjapaṭiggahaṇamatteneva ca kapālakena tesamattho, evameva yo bhikkhu",
  "atk-s0201a:1301_6": "vaṇacoḷakaṃ viya cīvaraṃ, bhesajjakapālakaṃ viya pattaṃ, kapāle bhesajjamiva ca patte",
  "atk-s0201a:1301_7": "laddhaṃ bhikkhaṃ sallakkheti. Ayaṃ saṅghāṭipattacīvaradhāraṇe asammohasampajaññena",
  "atk-s0201a:1301_8": "uttamasampajānakārīti veditabbo.",
  "atk-s0201a:1302_0": "Asitādīsu asiteti piṇḍapātabhojane. Pīteti yāguādipāne. Khāyiteti piṭṭhakhajjakādikhādane.",
  "atk-s0201a:1302_1": "Sāyiteti madhuphāṇitādisāyane. Tattha “neva davāyā”tiādinā nayena vutto aṭṭhavidhopi",
  "atk-s0201a:1302_2": "attho attho nāma. Tassa vasena sātthakasampajaññaṃ veditabbaṃ. Lūkhapaṇītatittamadhurādīsu",
  "atk-s0201a:1302_3": "pana yena bhojanena yassa aphāsu hoti, taṃ tassa asappāyaṃ. Yaṃ pana nimittakammādivasena",
  "atk-s0201a:1302_4": "paṭiladdhaṃ, yañcassa bhuñjato akusalā dhammā abhivaḍḍhanti, kusalā dhammā parihāyanti,",
  "atk-s0201a:1302_5": "taṃ ekantaasappāyameva. Viparītaṃ sappāyaṃ. Tassa vasenettha sappāyasampajaññaṃ,",
  "atk-s0201a:1302_6": "kammaṭṭhānāvijahanavaseneva ca gocarasampajaññaṃ veditabbaṃ.",
  "atk-s0201a:1303_0": "Abbhantare attā nāma koci bhuñjako natthi, vuttappakāracittakiriyavāyodhātuvipphāravaseneva",
  "atk-s0201a:1303_1": "pana pattapaṭiggahaṇaṃ nāma hoti. Cittakiriyavāyodhātuvipphāreneva hatthassa patte",
  "atk-s0201a:1303_2": "otāraṇaṃ nāma hoti. Cittakiriyavāyodhātuvipphāreneva ālopakaraṇaṃ ālopauddharaṇaṃ",
  "atk-s0201a:1303_3": "mukhavivaraṇañca hoti. Na koci kuñcikāya yantakena ca hanukaṭṭhīni vivarati, cittakiriyavāyodhātuvipphāreneva",
  "atk-s0201a:1303_4": "ālopassa mukhe ṭhapanaṃ, uparidantānaṃ musalakiccasādhanaṃ, heṭṭhādantānaṃ udukkhalakiccasādhanaṃ,",
  "atk-s0201a:1303_5": "jivhāya hatthakiccasādhanañca hoti.",
  "atk-s0201a:1304_0": "Iti taṃ tattha aggajivhāya tanukakheḷo mūlajivhāya bahalakheḷo makkheti. Taṃ heṭṭhādantaudukkhale",
  "atk-s0201a:1304_1": "jivhāhatthaparivattitaṃ kheḷaudakatemitaṃ uparidantamusalasañcuṇṇitaṃ koci kaṭacchunā",
  "atk-s0201a:1304_2": "vā dabbiyā vā antopavesento nāma natthi, vāyodhātuyāva pavisati. Paviṭṭhaṃ paviṭṭhaṃ",
  "atk-s0201a:1304_3": "koci palālasantharaṃ katvā dhārento nāma natthi, vāyodhātuvaseneva tiṭṭhati. Ṭhitaṃ",
  "atk-s0201a:1304_4": "ṭhitaṃ koci uddhanaṃ katvā aggiṃ jāletvā pacanto nāma natthi, tejodhātuyāva paccati.",
  "atk-s0201a:1304_5": "Pakkaṃ pakkaṃ koci daṇḍena vā yaṭṭhiyā vā bahi nīhārako nāma natthi, vāyodhātuyeva nīharati.",
  "atk-s0201a:1305_0": "Iti vāyodhātu atiharati ca vītiharati ca dhāreti ca parivatteti ca sañcuṇṇeti visoseti",
  "atk-s0201a:1305_1": "ca nīharati ca. Pathavīdhātu dhāreti ca parivatteti ca sañcuṇṇeti ca visoseti ca.",
  "atk-s0201a:1305_2": "Āpodhātu sineheti ca allattañca anupāleti. Tejodhātu antopaviṭṭhaṃ paripāceti. Ākāsadhātu",
  "atk-s0201a:1305_3": "añjaso hoti. Viññāṇadhātu tattha tattha sammāpayogamanvāya ābhujatīti evaṃpavattapaṭisaṅkhānavasenettha",
  "atk-s0201a:1305_4": "asammohasampajaññaṃ veditabbaṃ.",
  "atk-s0201a:1306_0": "Apica gamanato pariyesanato paribhogato āsayato nidhānato aparipakkato paripakkato",
  "atk-s0201a:1306_1": "phalato nissandato sammakkhaṇatoti evaṃ dasavidhapaṭikūlabhāvapaccavekkhaṇatopettha",
  "atk-s0201a:1306_2": "asammohasampajaññaṃ veditabbaṃ. Vitthārakathā panettha visuddhimagge āhārapaṭikūlasaññāniddesato gahetabbā.",
  "atk-s0201a:1307_0": "Uccārapassāvakammeti uccārassa ca passāvassa ca karaṇe. Tattha pattakāle uccārapassāvaṃ",
  "atk-s0201a:1307_1": "akarontassa sakalasarīrato sedā muccanti, akkhīni bhamanti, cittaṃ na ekaggaṃ hoti,",
  "atk-s0201a:1307_2": "aññe ca rogā uppajjanti. Karontassa pana sabbaṃ taṃ na hotīti ayamettha attho. Tassa",
  "atk-s0201a:1307_3": "vasena sātthakasampajaññaṃ veditabbaṃ. Aṭṭhāne uccārapassāvaṃ karontassa pana āpatti",
  "atk-s0201a:1307_4": "hoti, ayaso vaḍḍhati, jīvitantarāyo hoti. Patirūpe ṭhāne karontassa sabbaṃ taṃ na",
  "atk-s0201a:1307_5": "hotīti idamettha sappāyaṃ. Tassa vasena sappāyasampajaññaṃ, kammaṭṭhānāvijahanavaseneva",
  "atk-s0201a:1307_6": "ca gocarasampajaññaṃ veditabbaṃ.",
  "atk-s0201a:1308_0": "Abbhantare attā nāma koci uccārapassāvaṃ karonto natthi. Cittakiriyavāyodhātuvipphāreneva",
  "atk-s0201a:1308_1": "pana uccārapassāvakammaṃ hoti. Yathā pana pakke gaṇḍe gaṇḍabhedena pubbalohitaṃ akāmatāya",
  "atk-s0201a:1308_2": "nikkhamati, yathā ca atibharitā udakabhājanā udakaṃ akāmatāya nikkhamati, evaṃ pakkāsayamuttavatthīsu",
  "atk-s0201a:1308_3": "sannicitā uccārapassāvā vāyuvegasamuppīḷitā akāmatāyapi nikkhamanti. So panāyaṃ evaṃ",
  "atk-s0201a:1308_4": "nikkhamanto uccārapassāvo neva tassa bhikkhuno attano hoti, na parassa. Kevalaṃ sarīranissandova",
  "atk-s0201a:1308_5": "hoti. Yathā kiṃ? Yathā udakakumbhato purāṇaudakaṃ chaḍḍentassa neva taṃ attano hoti,",
  "atk-s0201a:1308_6": "na paresaṃ. Kevalaṃ paṭijagganamattameva hoti. Evaṃpavattapaṭisaṅkhānavasenettha",
  "atk-s0201a:1308_7": "asammohasampajaññaṃ veditabbaṃ.",
  "atk-s0201a:1309_0": "Gatādīsu gateti gamane. Ṭhiteti ṭhāne. Nisinneti nisajjāya. Sutteti sayane. Jāgariteti",
  "atk-s0201a:1309_1": "jāgaraṇe. Bhāsiteti kathane. Tuṇhībhāveti akathane. “Gacchanto vā gacchāmīti pajānāti,",
  "atk-s0201a:1309_2": "ṭhito vā ṭhitomhīti pajānāti, nisinno vā nisinnomhīti pajānāti, sayāno vā sayānomhīti",
  "atk-s0201a:1309_3": "pajānātī”ti imasmiñhi ṭhāne addhānairiyāpathā kathitā. “Abhikkante paṭikkante ālokite",
  "atk-s0201a:1309_4": "vilokite samiñjite pasārite”ti imasmiṃ majjhimā. “Gate ṭhite nisinne sutte jāgarite”ti",
  "atk-s0201a:1309_5": "idha pana khuddakacuṇṇikairiyāpathā kathitā. Tasmā etesupi vuttanayeneva sampajānakāritā veditabbā.",
  "atk-s0201a:1310_0": "Tipiṭakamahāsīvatthero panāha – yo ciraṃ gantvā vā caṅkamitvā vā aparabhāge ṭhito",
  "atk-s0201a:1310_1": "iti paṭisañcikkhati “caṅkamanakāle pavattā rūpārūpadhammā ettheva niruddhā”ti, ayaṃ",
  "atk-s0201a:1310_2": "gate sampajānakārī nāma. Yo sajjhāyaṃ vā karonto pañhaṃ vā vissajjento kammaṭṭhānaṃ",
  "atk-s0201a:1310_3": "vā manasikaronto ciraṃ ṭhatvā aparabhāge nisinno iti paṭisañcikkhati “ṭhitakāle pavattā",
  "atk-s0201a:1310_4": "rūpārūpadhammā ettheva niruddhā”ti, ayaṃ ṭhite sampajānakārī nāma. Yo sajjhāyādikaraṇavaseneva",
  "atk-s0201a:1310_5": "ciraṃ nisīditvā aparabhāge nipanno iti paṭisañcikkhati “nisinnakāle pavattā rūpārūpadhammā",
  "atk-s0201a:1310_6": "ettheva niruddhā”ti, ayaṃ nisinne sampajānakārī nāma. Yo pana nipannako sajjhāyaṃ",
  "atk-s0201a:1310_7": "vā karonto kammaṭṭhānaṃ vā manasikaronto niddaṃ okkamitvā aparabhāge vuṭṭhāya iti",
  "atk-s0201a:1310_8": "paṭisañcikkhati “sayanakāle pavattā rūpārūpadhammā ettheva niruddhā”ti, ayaṃ sutte",
  "atk-s0201a:1310_9": "jāgarite ca sampajānakārī nāma. Kiriyamayacittānañhi appavattaṃ suttaṃ nāma, pavattaṃ",
  "atk-s0201a:1310_10": "jāgaritaṃ nāmāti. Yo pana bhāsamāno “ayaṃ saddo nāma oṭṭhe ca paṭicca dante ca jivhañca",
  "atk-s0201a:1310_11": "tāluñca paṭicca cittassa tadanurūpaṃ payogaṃ paṭicca jāyatī”ti sato sampajāno bhāsati,",
  "atk-s0201a:1310_12": "ciraṃ vā pana kālaṃ sajjhāyaṃ vā katvā dhammaṃ vā kathetvā kammaṭṭhānaṃ vā parivattetvā",
  "atk-s0201a:1310_13": "pañhaṃ vā vissajjetvā aparabhāge tuṇhībhūto iti paṭisañcikkhati “bhāsitakāle uppannā",
  "atk-s0201a:1310_14": "rūpārūpadhammā ettheva niruddhā”ti, ayaṃ bhāsite sampajānakārī nāma. Yo tuṇhībhūto",
  "atk-s0201a:1310_15": "ciraṃ dhammaṃ vā kammaṭṭhānaṃ vā manasikatvā aparabhāge iti paṭisañcikkhati “tuṇhībhūtakāle",
  "atk-s0201a:1310_16": "pavattā rūpārūpadhammā ettheva niruddhā, upādārūpapavattiyā sati bhāsati nāma, asati",
  "atk-s0201a:1310_17": "tuṇhī bhavati nāmā”ti, ayaṃ tuṇhībhāve sampajānakārī nāmāti.",
  "atk-s0201a:1311_0": "Tayidaṃ mahāsīvattherena vuttaṃ asammohadhuraṃ imasmiṃ satipaṭṭhānasutte adhippetaṃ.",
  "atk-s0201a:1311_1": "Sāmaññaphale pana sabbampi catubbidhaṃ sampajaññaṃ labbhati. Tasmā visesato ettha",
  "atk-s0201a:1311_2": "asammohasampajaññasseva vasena sampajānakāritā veditabbā. Sampajānakārī sampajānakārīti",
  "atk-s0201a:1311_3": "ca sabbapadesu satisampayuttasseva sampajaññassa vasenattho veditabbo. Vibhaṅgappakaraṇe",
  "atk-s0201a:1311_4": "pana, “sato sampajāno abhikkamati, sato sampajāno paṭikkamatī”ti evametāni padāni vibhattāneva.",
  "atk-s0201a:1312_0": "Iti ajjhattaṃ vāti evaṃ catusampajaññapariggahaṇena attano vā kāye, parassa vā kāye,",
  "atk-s0201a:1312_1": "kālena vā attano, kālena vā parassa kāye kāyānupassī viharati. Idha samudayavayadhammānupassītiādīsu",
  "atk-s0201a:1312_2": "rūpakkhandhasseva samudayo ca vayo ca nīharitabbo. Sesaṃ vuttasadisameva.",
  "atk-s0201a:1313_0": "Idha catusampajaññapariggāhikā sati dukkhasaccaṃ, tassā samuṭṭhāpikā purimataṇhā",
  "atk-s0201a:1313_1": "samudayasaccaṃ, ubhinnaṃ appavatti nirodhasaccaṃ, vuttappakāro ariyamaggo maggasaccaṃ.",
  "atk-s0201a:1313_2": "Evaṃ catusaccavasena ussakkitvā nibbutiṃ pāpuṇātīti idamekassa catusampajaññapariggāhakassa",
  "atk-s0201a:1313_3": "bhikkhuno vasena yāva arahattā niyyānamukhanti.",
  "atk-s0201a:1314": "Catusampajaññapabbavaṇṇanā niṭṭhitā.",
  "atk-s0201a:1315": "Paṭikūlamanasikārapabbavaṇṇanā",
  "atk-s0201a:1316_0": "110. Evaṃ catusampajaññavasena kāyānupassanaṃ vibhajitvā idāni paṭikūlamanasikāravasena",
  "atk-s0201a:1316_1": "vibhajituṃ puna caparantiādimāha. Tattha imameva kāyantiādīsu yaṃ vattabbaṃ siyā,",
  "atk-s0201a:1316_2": "taṃ sabbaṃ sabbākārena vitthārato visuddhimagge kāyagatāsatikammaṭṭhāne vuttaṃ. Ubhatomukhāti",
  "atk-s0201a:1316_3": "heṭṭhā ca upari cāti dvīhi mukhehi yuttā. Nānāvihitassāti nānāvidhassa.",
  "atk-s0201a:1317_0": "Idaṃ panettha opammasaṃsandanaṃ – ubhatomukhā putoḷi viya hi cātumahābhūtiko kāyo,",
  "atk-s0201a:1317_1": "tattha missetvā pakkhittanānāvidhadhaññaṃ viya kesādayo dvattiṃsākārā, cakkhumā puriso",
  "atk-s0201a:1317_2": "viya yogāvacaro, tassa taṃ putoḷiṃ muñcitvā paccavekkhato nānāvidhadhaññassa pākaṭakālo",
  "atk-s0201a:1317_3": "viya yogino dvattiṃsākārassa vibhūtākāro veditabbo.",
  "atk-s0201a:1318_0": "Iti ajjhattaṃ vāti evaṃ kesādipariggahaṇena attano vā kāye, parassa vā kāye, kālena",
  "atk-s0201a:1318_1": "vā attano, kālena vā parassa kāye kāyānupassī viharati, ito paraṃ vuttanayameva.",
  "atk-s0201a:1318_2": "Kevalañhi idha dvattiṃsākārapariggāhikā sati dukkhasaccanti evaṃ yojanaṃ katvā niyyānamukhaṃ",
  "atk-s0201a:1318_3": "veditabbaṃ. Sesaṃ purimasadisamevāti.",
  "atk-s0201a:1319": "Paṭikūlamanasikārapabbavaṇṇanā niṭṭhitā.",
  "atk-s0201a:1320": "Dhātumanasikārapabbavaṇṇanā",
  "atk-s0201a:1321_0": "111. Evaṃ paṭikūlamanasikāravasena kāyānupassanaṃ vibhajitvā idāni dhātumanasikāravasena",
  "atk-s0201a:1321_1": "vibhajituṃ puna caparantiādimāha. Tatrāyaṃ opammasaṃsandanena saddhiṃ atthavaṇṇanā",
  "atk-s0201a:1321_2": "– yathā koci goghātako vā tasseva vā bhattavetanabhato antevāsiko gāviṃ vadhitvā",
  "atk-s0201a:1321_3": "vinivijjhitvā catasso disā gatānaṃ mahāpathānaṃ vemajjhaṭṭhānasaṅkhāte catumahāpathe",
  "atk-s0201a:1321_4": "koṭṭhāsaṃ koṭṭhāsaṃ katvā nisinno assa, evameva bhikkhu catunnaṃ iriyāpathānaṃ yena",
  "atk-s0201a:1321_5": "kenaci ākārena ṭhitattā yathāṭhitaṃ, yathāṭhitattā ca yathāpaṇihitaṃ kāyaṃ – “atthi",
  "atk-s0201a:1321_6": "imasmiṃ kāye pathavīdhātu…pe… vāyodhātū”ti evaṃ paccavekkhati.",
  "atk-s0201a:1322_0": "Kiṃ vuttaṃ hoti – yathā goghātakassa gāviṃ posentassāpi āghātanaṃ āharantassāpi āharitvā",
  "atk-s0201a:1322_1": "tattha bandhitvā ṭhapentassāpi vadhentassāpi vadhitaṃ mataṃ passantassāpi tāvadeva",
  "atk-s0201a:1322_2": "gāvīti saññā na antaradhāyati, yāva naṃ padāletvā bīlaso na vibhajati. Vibhajitvā",
  "atk-s0201a:1322_3": "nisinnassa pana gāvīti saññā antaradhāyati, maṃsasaññā pavattati, nāssa evaṃ hoti",
  "atk-s0201a:1322_4": "“ahaṃ gāviṃ vikkiṇāmi, ime gāviṃ harantī”ti. Atha khvassa “ahaṃ maṃsaṃ vikkiṇāmi,",
  "atk-s0201a:1322_5": "ime maṃsaṃ haranti”cceva hoti, evameva imassāpi bhikkhuno pubbe bālaputhujjanakāle",
  "atk-s0201a:1322_6": "gihibhūtassāpi pabbajitassāpi tāvadeva sattoti vā puggaloti vā saññā na antaradhāyati,",
  "atk-s0201a:1322_7": "yāva imameva kāyaṃ yathāṭhitaṃ yathāpaṇihitaṃ ghanavinibbhogaṃ katvā dhātuso na paccavekkhati.",
  "atk-s0201a:1322_8": "Dhātuso paccavekkhato panassa sattasaññā antaradhāyati, dhātuvaseneva cittaṃ santiṭṭhati.",
  "atk-s0201a:1322_9": "Tenāha bhagavā – “imameva kāyaṃ yathāṭhitaṃ yathāpaṇihitaṃ dhātuso paccavekkhati,",
  "atk-s0201a:1322_10": "atthi imasmiṃ kāye pathavīdhātu āpodhātu tejodhātu vāyodhātūti. Seyyathāpi, bhikkhave,",
  "atk-s0201a:1322_11": "dakkho goghātako vā…pe… vāyodhātū”ti.",
  "atk-s0201a:1323_0": "Goghātako viya hi yogī, gāvīti saññā viya sattasaññā, catumahāpatho viya catuiriyāpatho,",
  "atk-s0201a:1323_1": "bīlaso vibhajitvā nisinnabhāvo viya dhātuso paccavekkhaṇanti ayamettha pāḷivaṇṇanā,",
  "atk-s0201a:1323_2": "kammaṭṭhānakathā pana visuddhimagge vitthāritā.",
  "atk-s0201a:1324_0": "Iti ajjhattaṃ vāti evaṃ catudhātupariggahaṇena attano vā kāye, parassa vā kāye, kālena",
  "atk-s0201a:1324_1": "vā attano, kālena vā parassa kāye kāyānupassī viharati. Ito paraṃ vuttanayameva.",
  "atk-s0201a:1324_2": "Kevalañhi idha catudhātupariggāhikā sati dukkhasaccanti evaṃ yojanaṃ katvā niyyānamukhaṃ",
  "atk-s0201a:1324_3": "veditabbaṃ. Sesaṃ purimasadisamevāti.",
  "atk-s0201a:1325": "Dhātumanasikārapabbavaṇṇanā niṭṭhitā.",
  "atk-s0201a:1326": "Navasivathikapabbavaṇṇanā",
  "atk-s0201a:1327_0": "112. Evaṃ dhātumanasikāravasena kāyānupassanaṃ vibhajitvā idāni navahi sivathikapabbehi",
  "atk-s0201a:1327_1": "vibhajituṃ, puna caparantiādimāha. Tattha seyyathāpi passeyyāti yathā passeyya. Sarīranti",
  "atk-s0201a:1327_2": "matasarīraṃ. Sivathikāya chaḍḍītanti susāne apaviddhaṃ. Ekāhaṃ matassa assāti ekāhamataṃ.",
  "atk-s0201a:1327_3": "Dvīhaṃ matassa assāti dvīhamataṃ. Tīhaṃ matassa assāti tīhamataṃ. Bhastā viya vāyunā",
  "atk-s0201a:1327_4": "uddhaṃ jīvitapariyādānā yathānukkamaṃ samuggatena sūnabhāvena uddhumātattā uddhumātakaṃ.",
  "atk-s0201a:1327_5": "Vinīlaṃ vuccati viparibhinnavaṇṇaṃ. Vilīnameva vinīlakaṃ. Paṭikūlattā vā kucchitaṃ",
  "atk-s0201a:1327_6": "vinīlanti vinīlakaṃ. Maṃsussadaṭṭhānesu rattavaṇṇassa pubbasannicayaṭṭhānesu setavaṇṇassa",
  "atk-s0201a:1327_7": "yebhuyyena ca nīlavaṇṇassa nīlaṭṭhānesu nīlasāṭakapārutasseva chavasarīrassetaṃ adhivacanaṃ.",
  "atk-s0201a:1327_8": "Paribhinnaṭṭhānehi navahi vā vaṇamukhehi visandamānaṃ pubbaṃ vipubbaṃ. Vipubbameva",
  "atk-s0201a:1327_9": "vipubbakaṃ, paṭikūlattā vā kucchitaṃ vipubbanti vipubbakaṃ. Vipubbakaṃ jātaṃ tathābhāvaṃ",
  "atk-s0201a:1327_10": "gatanti vipubbakajātaṃ.",
  "atk-s0201a:1328_0": "So imameva kāyanti so bhikkhu imaṃ attano kāyaṃ tena kāyena saddhiṃ ñāṇena upasaṃharati",
  "atk-s0201a:1328_1": "upaneti. Kathaṃ? Ayampi kho kāyo evaṃdhammo evaṃbhāvī evaṃanatītoti. Idaṃ vuttaṃ",
  "atk-s0201a:1328_2": "hoti – āyu, usmā, viññāṇanti imesaṃ tiṇṇaṃ dhammānaṃ atthitāya ayaṃ kāyo ṭhānagamanādikhamo",
  "atk-s0201a:1328_3": "hoti imesaṃ pana vigamā ayampi evaṃdhammo evaṃpūtikasabhāvoyeva, evaṃbhāvī evaṃuddhumātādibhedo",
  "atk-s0201a:1328_4": "bhavissati, evaṃanatīto evaṃuddhumātādibhāvaṃ anatikkantoti.",
  "atk-s0201a:1329": "Iti ajjhattaṃ vāti evaṃ uddhumātādipariggahaṇena attano vā kāye, parassa vā kāye, kālena vā attano, kālena vā parassa kāye kāyānupassī viharati.",
  "atk-s0201a:1330_0": "Khajjamānanti udarādīsu nisīditvā udaramaṃsaoṭṭhamaṃsaakkhikūṭādīni luñcitvā luñcitvā",
  "atk-s0201a:1330_1": "khādiyamānaṃ. Samaṃsalohitanti sesāvasesamaṃsalohitayuttaṃ. Nimaṃsalohitamakkhitanti",
  "atk-s0201a:1330_2": "maṃse khīṇepi lohitaṃ na sussati, taṃ sandhāya vuttaṃ “nimaṃsalohitamakkhita”nti.",
  "atk-s0201a:1330_3": "Aññenāti aññena disābhāgena. Hatthaṭṭhikanti catusaṭṭhibhedampi hatthaṭṭhikaṃ pāṭiyekkaṃ",
  "atk-s0201a:1330_4": "vippakiṇṇaṃ. Pādaṭṭhikādīsupi eseva nayo. Terovassikānīti atikkantasaṃvaccharāni.",
  "atk-s0201a:1330_5": "Pūtīnīti abbhokāse ṭhitāni vātātapavuṭṭhisamphassena terovassikāneva pūtīni honti.",
  "atk-s0201a:1330_6": "Antobhūmigatāni pana cirataraṃ tiṭṭhanti. Cuṇṇakajātānīti cuṇṇaṃ cuṇṇaṃ hutvā vippakiṇṇāni.",
  "atk-s0201a:1330_7": "Sabbattha so imamevāti vuttanayena khajjamānādīnaṃ vasena yojanā kātabbā.",
  "atk-s0201a:1331": "Iti ajjhattaṃ vāti evaṃ khajjamānādipariggahaṇena yāva cuṇṇakabhāvā attano vā kāye, parassa vā kāye, kālena vā attano, kālena vā parassa kāye kāyānupassī viharati.",
  "atk-s0201a:1332_0": "Idha pana ṭhatvā navasivathikā samodhānetabbā. “Ekāhamataṃ vā”tiādinā nayena vuttā",
  "atk-s0201a:1332_1": "sabbāpi ekā, “kākehi vā khajjamāna”ntiādikā ekā, “aṭṭhikasaṅkhalikaṃ samaṃsalohitaṃ",
  "atk-s0201a:1332_2": "nhārusambandha”nti ekā, “nimaṃsalohitamakkhitaṃ nhārusambandha”nti ekā, “apagatamaṃsalohitaṃ",
  "atk-s0201a:1332_3": "nhārusambandha”nti ekā, “aṭṭhikāni apagatasambandhānī”tiādikā ekā, “aṭṭhikāni setāni",
  "atk-s0201a:1332_4": "saṅkhavaṇṇapaṭibhāgānī”ti ekā, “puñjakitāni terovassikānī”ti ekā, “pūtīni cuṇṇakajātānī”ti ekā.",
  "atk-s0201a:1333_0": "Evaṃ kho, bhikkhaveti idaṃ navasivathikā dassetvā kāyānupassanaṃ niṭṭhapento āha.",
  "atk-s0201a:1333_1": "Tattha navasivathikapariggāhikā sati dukkhasaccaṃ, tassā samuṭṭhāpikā purimataṇhā",
  "atk-s0201a:1333_2": "samudayasaccaṃ, ubhinnaṃ appavatti nirodhasaccaṃ, dukkhaparijānano samudayapajahano",
  "atk-s0201a:1333_3": "nirodhārammaṇo ariyamaggo maggasaccaṃ. Evaṃ catusaccavaseneva ussakkitvā nibbutiṃ",
  "atk-s0201a:1333_4": "pāpuṇātīti idaṃ navasivathikapariggāhakānaṃ bhikkhūnaṃ yāva arahattā niyyānamukhanti.",
  "atk-s0201a:1334": "Navasivathikapabbavaṇṇanā niṭṭhitā.",
  "atk-s0201a:1335": "Ettāvatā ca ānāpānapabbaṃ iriyāpathapabbaṃ catusampajaññapabbaṃ paṭikūlamanasikārapabbaṃ dhātumanasikārapabbaṃ navasivathikapabbānīti cuddasapabbā kāyānupassanā niṭṭhitā hoti.",
  "atk-s0201a:1336": "Tattha ānāpānapabbaṃ paṭikūlamanasikārapabbanti imāneva dve appanākammaṭṭhānāni. Sivathikānaṃ pana ādīnavānupassanāvasena vuttattā sesāni dvādasāpi upacārakammaṭṭhānānevāti.",
  "atk-s0201a:1337": "Kāyānupassanā niṭṭhitā.",
  "atk-s0201a:1338": "Vedanānupassanāvaṇṇanā",
  "atk-s0201a:1339_0": "113. Evaṃ bhagavā cuddasavidhena kāyānupassanāsatipaṭṭhānaṃ kathetvā idāni navavidhena",
  "atk-s0201a:1339_1": "vedanānupassanaṃ kathetuṃ kathañca, bhikkhavetiādimāha. Tattha sukhaṃ vedananti kāyikaṃ",
  "atk-s0201a:1339_2": "vā cetasikaṃ vā sukhaṃ vedanaṃ vedayamāno “ahaṃ sukhaṃ vedanaṃ vedayāmī”ti pajānātīti",
  "atk-s0201a:1339_3": "attho. Tattha kāmaṃ uttānaseyyakāpi dārakā thaññapivanādikāle sukhaṃ vedayamānā “sukhaṃ",
  "atk-s0201a:1339_4": "vedayāmā”ti pajānanti, na panetaṃ evarūpaṃ jānanaṃ sandhāya vuttaṃ. Evarūpaṃ jānanaṃ",
  "atk-s0201a:1339_5": "hi sattūpaladdhiṃ na jahati, sattasaññaṃ na ugghāṭeti, kammaṭṭhānaṃ vā satipaṭṭhānabhāvanā",
  "atk-s0201a:1339_6": "vā na hoti. Imassa pana bhikkhuno jānanaṃ sattūpaladdhiṃ jahati, sattasaññaṃ ugghāṭeti,",
  "atk-s0201a:1339_7": "kammaṭṭhānaṃ ceva satipaṭṭhānabhāvanā ca hoti. Idañhi “ko vedayati, kassa vedanā,",
  "atk-s0201a:1339_8": "kiṃ kāraṇā vedanā”ti evaṃ sampajānavediyanaṃ sandhāya vuttaṃ.",
  "atk-s0201a:1340_0": "Tattha ko vedayatīti na koci satto vā puggalo vā vedayati. Kassa vedanāti na kassaci",
  "atk-s0201a:1340_1": "sattassa vā puggalassa vā vedanā. Kiṃ kāraṇā vedanāti vatthuārammaṇāva panassa vedanā.",
  "atk-s0201a:1340_2": "Tasmā esa evaṃ pajānāti – “taṃ taṃ sukhādīnaṃ vatthuṃ ārammaṇaṃ katvā vedanāva vedayati.",
  "atk-s0201a:1340_3": "Taṃ pana vedanāpavattiṃ upādāya ‘ahaṃ vedayāmī’ti vohāramattaṃ hotī”ti. Evaṃ vedanāva",
  "atk-s0201a:1340_4": "vatthuṃ ārammaṇaṃ katvā vedanāva vedayatīti sallakkhento esa “sukhaṃ vedanaṃ vedayāmī”ti",
  "atk-s0201a:1340_5": "pajānātīti veditabbo. Cittalapabbate aññataro thero viya. Thero kira aphāsukakāle",
  "atk-s0201a:1340_6": "balavavedanāya nitthunanto aparāparaṃ parivattati. Tameko daharo āha “kataraṃ vo,",
  "atk-s0201a:1340_7": "bhante, ṭhānaṃ rujjatī”ti. Āvuso, pāṭiyekkaṃ rujjanaṭṭhānaṃ nāma natthi, vatthuṃ",
  "atk-s0201a:1340_8": "ārammaṇaṃ katvā vedanāva vedayatīti. Evaṃ jānanakālato paṭṭhāya adhivāsetuṃ vaṭṭati",
  "atk-s0201a:1340_9": "no, bhanteti. Adhivāsemi āvusoti. Adhivāsanā, bhante, seyyāti. Thero adhivāsesi.",
  "atk-s0201a:1340_10": "Tato vāto yāva hadayā phālesi, mañcake antāni rāsikatāni ahesuṃ. Thero daharassa",
  "atk-s0201a:1340_11": "dassesi “vaṭṭatāvuso, ettakā adhivāsanā”ti. Daharo tuṇhī ahosi. Thero vīriyasamataṃ",
  "atk-s0201a:1340_12": "yojetvā saha paṭisambhidāhi arahattaṃ pāpuṇitvā samasīsī hutvā parinibbāyi.",
  "atk-s0201a:1341_0": "Yathā ca sukhaṃ, evaṃ dukkhaṃ…pe… nirāmisaṃ adukkhamasukhaṃ vedanaṃ vedayamāno “nirāmisaṃ",
  "atk-s0201a:1341_1": "adukkhamasukhaṃ vedanaṃ vedayāmī”ti pajānāti. Iti bhagavā rūpakammaṭṭhānaṃ kathetvā",
  "atk-s0201a:1341_2": "arūpakammaṭṭhānaṃ kathento vedanāvasena kathesi. Duvidhañhi kammaṭṭhānaṃ rūpakammaṭṭhānañca",
  "atk-s0201a:1341_3": "arūpakammaṭṭhānañca. Rūpapariggaho arūpapariggahotipi etadeva vuccati. Tattha bhagavā",
  "atk-s0201a:1341_4": "rūpakammaṭṭhānaṃ kathento saṅkhepamanasikāravasena vā vitthāramanasikāravasena vā",
  "atk-s0201a:1341_5": "catudhātuvavatthānaṃ kathesi. Tadubhayampi sabbākārato visuddhimagge dassitameva.",
  "atk-s0201a:1342_0": "Arūpakammaṭṭhānaṃ pana kathento yebhuyyena vedanāvasena katheti. Tividho hi arūpakammaṭṭhāne",
  "atk-s0201a:1342_1": "abhiniveso phassavasena vedanāvasena cittavasenāti. Kathaṃ? Ekaccassa hi saṃkhittena",
  "atk-s0201a:1342_2": "vā vitthārena vā pariggahite rūpakammaṭṭhāne tasmiṃ ārammaṇe cittacetasikānaṃ paṭhamābhinipāto",
  "atk-s0201a:1342_3": "taṃ ārammaṇaṃ phusanto uppajjamāno phasso pākaṭo hoti. Ekaccassa taṃ ārammaṇaṃ anubhavantī",
  "atk-s0201a:1342_4": "uppajjamānā vedanā pākaṭā hoti. Ekaccassa taṃ ārammaṇaṃ pariggahetvā vijānantaṃ uppajjamānaṃ",
  "atk-s0201a:1342_5": "viññāṇaṃ pākaṭaṃ hoti. Tattha yassa phasso pākaṭo hoti, sopi “na kevalaṃ phassova",
  "atk-s0201a:1342_6": "uppajjati, tena saddhiṃ tadeva ārammaṇaṃ anubhavamānā vedanāpi uppajjati, sañjānanamānā",
  "atk-s0201a:1342_7": "saññāpi, cetayamānā cetanāpi, vijānanamānaṃ viññāṇampi uppajjatī”ti phassapañcamakeyeva",
  "atk-s0201a:1342_8": "pariggaṇhāti. Yassa vedanā pākaṭā hoti. So “na kevalaṃ vedanāva uppajjati, tāya saddhiṃ",
  "atk-s0201a:1342_9": "tadevārammaṇaṃ phusamāno phassopi uppajjati, sañjānanamānā saññāpi, cetayamānā cetanāpi,",
  "atk-s0201a:1342_10": "vijānanamānaṃ viññāṇampi uppajjatī”ti phassapañcamakeyeva pariggaṇhāti. Yassa viññāṇaṃ",
  "atk-s0201a:1342_11": "pākaṭaṃ hoti, so “na kevalaṃ viññāṇameva uppajjati, tena saddhiṃ tadevārammaṇaṃ phusamāno",
  "atk-s0201a:1342_12": "phassopi uppajjati, anubhavamānā vedanāpi, sañjānanamānā saññāpi, cetayamānā cetanāpi",
  "atk-s0201a:1342_13": "uppajjatī”ti phassapañcamakeyeva pariggaṇhāti.",
  "atk-s0201a:1343_0": "So “ime phassapañcamakā dhammā kiṃ nissitā”ti upadhārento “vatthuṃ nissitā”ti pajānāti.",
  "atk-s0201a:1343_1": "Vatthu nāma karajakāyo, yaṃ sandhāya vuttaṃ “idañca me viññāṇaṃ ettha sitaṃ ettha",
  "atk-s0201a:1343_2": "paṭibaddha”nti. So atthato bhūtāni ceva upādārūpāni ca. Evamettha “vatthu rūpaṃ,",
  "atk-s0201a:1343_3": "phassapañcamakā nāma”nti nāmarūpamattameva passati. Rūpaṃ cettha rūpakkhandho, nāmaṃ",
  "atk-s0201a:1343_4": "cattāro arūpino khandhāti pañcakkhandhamattaṃ hoti. Nāmarūpavinimuttā hi pañcakkhandhā,",
  "atk-s0201a:1343_5": "pañcakkhandhavinimuttañca nāmarūpaṃ natthi.",
  "atk-s0201a:1344_0": "So “ime pañcakkhandhā kiṃ hetukā”ti upaparikkhanto “avijjādihetukā”ti passati. Tato",
  "atk-s0201a:1344_1": "paccayo ceva paccayuppannañca idaṃ, añño satto vā puggalo vā natthi, suddhasaṅkhārapuñjamattamevāti",
  "atk-s0201a:1344_2": "sappaccayanāmarūpavasena tilakkhaṇaṃ āropetvā vipassanāpaṭipāṭiyā “aniccaṃ dukkhaṃ",
  "atk-s0201a:1344_3": "anattā”ti sammasanto vicarati.",
  "atk-s0201a:1345_0": "So “ajja ajjā”ti paṭivedhaṃ ākaṅkhamāno tathārūpe divase utusappāya puggalasappāya",
  "atk-s0201a:1345_1": "bhojanasappāya dhammassavanasappāyaṃ labhitvā ekapallaṅkena nisinno vipassanaṃ matthakaṃ",
  "atk-s0201a:1345_2": "pāpetvā arahatte patiṭṭhāti. Evaṃ imesampi tiṇṇaṃ janānaṃ yāva arahattā kammaṭṭhānaṃ kathitaṃ hoti.",
  "atk-s0201a:1346_0": "Idha pana bhagavā arūpakammaṭṭhānaṃ kathento vedanāvasena kathesi. Phassavasena vā",
  "atk-s0201a:1346_1": "hi viññāṇavasena vā kathīyamānaṃ na pākaṭaṃ hoti, andhakāraṃ viya khāyati. Vedanāvasena",
  "atk-s0201a:1346_2": "pana pākaṭaṃ hoti. Kasmā? Vedanānaṃ uppattipākaṭatāya. Sukhadukkhavedanānañhi uppatti",
  "atk-s0201a:1346_3": "pākaṭā. Yadā sukhaṃ uppajjati, sakalasarīraṃ khobhentaṃ maddantaṃ pharamānaṃ abhisandayamānaṃ",
  "atk-s0201a:1346_4": "satadhotaṃ sappiṃ khādāpayantaṃ viya satapākatelaṃ makkhayamānaṃ viya ghaṭasahassena",
  "atk-s0201a:1346_5": "pariḷāhaṃ nibbāpayamānaṃ viya “aho sukhaṃ aho sukha”nti vācaṃ nicchārayamānameva",
  "atk-s0201a:1346_6": "uppajjati. Yadā dukkhaṃ uppajjati, sakalasarīraṃ khobhentaṃ maddantaṃ pharamānaṃ",
  "atk-s0201a:1346_7": "abhisandayamānaṃ tattaphālaṃ pavesentaṃ viya vilīnatambalohena āsiñcantaṃ viya sukkhatiṇavanappatimhi",
  "atk-s0201a:1346_8": "araññe dāruukkākalāpaṃ khipamānaṃ viya “aho dukkhaṃ aho dukkha”nti vippalāpayamānameva",
  "atk-s0201a:1346_9": "uppajjati. Iti sukhadukkhavedanānaṃ uppatti pākaṭā hoti.",
  "atk-s0201a:1347_0": "Adukkhamasukhā pana duddīpanā andhakārāva avibhūtā. Sā sukhadukkhānaṃ apagame sātāsātappaṭikkhepavasena",
  "atk-s0201a:1347_1": "majjhattākārabhūtā adukkhamasukhā vedanāti nayato gaṇhantassa pākaṭā hoti. Yathā",
  "atk-s0201a:1347_2": "kiṃ? Yathā antarā piṭṭhipāsāṇaṃ ārohitvā palātassa migassa anupathaṃ gacchanto migaluddako",
  "atk-s0201a:1347_3": "piṭṭhipāsāṇassa orabhāgepi parabhāgepi padaṃ disvā majjhe apassantopi “ito āruḷho,",
  "atk-s0201a:1347_4": "ito oruḷho, majjhe piṭṭhipāsāṇe iminā padesena gato bhavissatī”ti nayato jānāti,",
  "atk-s0201a:1347_5": "evaṃ āruḷhaṭṭhāne padaṃ viya hi sukhavedanāya uppatti pākaṭā hoti. Oruḷhaṭṭhāne padaṃ",
  "atk-s0201a:1347_6": "viya dukkhavedanāya uppatti pākaṭā hoti. “Ito āruyha ito oruyha majjhe evaṃ gato”ti",
  "atk-s0201a:1347_7": "nayato gahaṇaṃ viya sukhadukkhānaṃ apagame sātāsātappaṭikkhepavasena majjhattākārabhūtā",
  "atk-s0201a:1347_8": "adukkhamasukhā vedanāti nayato gaṇhantassa pākaṭā hoti. Evaṃ bhagavā paṭhamaṃ rūpakammaṭṭhānaṃ",
  "atk-s0201a:1347_9": "kathetvā pacchā arūpakammaṭṭhānaṃ vedanāvasena nibbattetvāva dassesi.",
  "atk-s0201a:1348_0": "Na kevalañca idheva evaṃ dassesi, cūḷataṇhāsaṅkhaye, mahātaṇhāsaṅkhaye, cūḷavedalle,",
  "atk-s0201a:1348_1": "mahāvedalle, raṭṭhapālasutte, māgaṇḍiyasutte, dhātuvibhaṅge, āneñjasappāye, dīghanikāyamhi",
  "atk-s0201a:1348_2": "mahānidāne, sakkapañhe, mahāsatipaṭṭhāne, saṃyuttamhi cūḷanidānasutte, rukkhopame,",
  "atk-s0201a:1348_3": "parivīmaṃsanasutte, sakale vedanāsaṃyutteti evaṃ anekesu suttesu paṭhamaṃ rūpakammaṭṭhānaṃ",
  "atk-s0201a:1348_4": "kathetvā pacchā arūpakammaṭṭhānaṃ vedanāvasena nibbattetvā dassesi. Yathā ca tesu,",
  "atk-s0201a:1348_5": "evaṃ imasmimpi satipaṭṭhānasutte paṭhamaṃ rūpakammaṭṭhānaṃ kathetvā pacchā arūpakammaṭṭhānaṃ",
  "atk-s0201a:1348_6": "vedanāvasena nibbattetvā dassesi.",
  "atk-s0201a:1349_0": "Tattha sukhaṃ vedanantiādīsu ayaṃ aparopi pajānanapariyāyo – sukhaṃ vedanaṃ vedayāmīti",
  "atk-s0201a:1349_1": "pajānātīti sukhavedanākkhaṇe dukkhāya vedanāya abhāvato sukhaṃ vedanaṃ vedayamāno",
  "atk-s0201a:1349_2": "“sukhaṃ vedanaṃ vedayāmī”ti pajānāti. Tena yā pubbe anubhūtapubbā dukkhā vedanā,",
  "atk-s0201a:1349_3": "tassā idāni abhāvato imissā ca sukhāya vedanāya ito paṭhamaṃ abhāvato vedanā nāma",
  "atk-s0201a:1349_4": "aniccā adhuvā vipariṇāmadhammā, itiha tattha sampajāno hoti.",
  "atk-s0201a:1350": "Vuttampi cetaṃ bhagavatā –",
  "atk-s0201a:1351_0": "“Yasmiṃ aggivessana samaye sukhaṃ vedanaṃ vedeti, neva tasmiṃ samaye dukkhaṃ vedanaṃ",
  "atk-s0201a:1351_1": "vedeti, na adukkhamasukhaṃ vedanaṃ vedeti, sukhaṃyeva tasmiṃ samaye vedanaṃ vedeti,",
  "atk-s0201a:1351_2": "yasmiṃ aggivessana samaye dukkhaṃ…pe… adukkhamasukhaṃ vedanaṃ vedeti, neva tasmiṃ",
  "atk-s0201a:1351_3": "samaye sukhaṃ vedanaṃ vedeti, na dukkhaṃ vedanaṃ vedeti, adukkhamasukhaññeva tasmiṃ",
  "atk-s0201a:1351_4": "samaye vedanaṃ vedeti. Sukhāpi kho aggivessana vedanā aniccā saṅkhatā paṭiccasamuppannā",
  "atk-s0201a:1351_5": "khayadhammā vayadhammā virāgadhammā nirodhadhammā. Dukkhāpi kho…pe… adukkhamasukhāpi",
  "atk-s0201a:1351_6": "kho aggivessana vedanā aniccā…pe… nirodhadhammā. Evaṃ passaṃ aggivessana sutavā ariyasāvako",
  "atk-s0201a:1351_7": "sukhāyapi vedanāya dukkhāyapi vedanāya adukkhamasukhāyapi vedanāya nibbindati, nibbindaṃ",
  "atk-s0201a:1351_8": "virajjati, virāgā vimuccati, vimuttasmiṃ vimuttamiti ñāṇaṃ hoti. ‘Khīṇā jāti, vusitaṃ",
  "atk-s0201a:1351_9": "brahmacariyaṃ, kataṃ karaṇīyaṃ, nāparaṃ itthattāyā’ti pajānātī”ti.",
  "atk-s0201a:1352_0": "Sāmisaṃ vā sukhantiādīsu sāmisā sukhā nāma pañcakāmaguṇāmisanissitā cha gehasitasomanassavedanā.",
  "atk-s0201a:1352_1": "Nirāmisā sukhā nāma cha nekkhammasitasomanassavedanā. Sāmisā dukkhā nāma cha gehasitadomanassavedanā.",
  "atk-s0201a:1352_2": "Nirāmisā dukkhā nāma cha nekkhammasitadomanassavedanā. Sāmisā adukkhamasukhā nāma",
  "atk-s0201a:1352_3": "cha gehasitaupekkhā vedanā. Nirāmisā adukkhamasukhā nāma cha nekkhammasitaupekkhā",
  "atk-s0201a:1352_4": "vedanā. Tāsaṃ vibhāgo uparipaṇṇāsake pāḷiyaṃ āgatoyeva.",
  "atk-s0201a:1353_0": "Iti ajjhattaṃ vāti evaṃ sukhavedanādipariggahaṇena attano vā vedanāsu, parassa vā",
  "atk-s0201a:1353_1": "vedanāsu, kālena vā attano, kālena vā parassa vedanāsu vedanānupassī viharati. Samudayavayadhammānupassī",
  "atk-s0201a:1353_2": "vāti ettha pana “avijjāsamudayā vedanāsamudayo”tiādīhi pañcahi pañcahi ākārehi vedanānaṃ",
  "atk-s0201a:1353_3": "samudayañca vayañca passanto samudayadhammānupassī vā vedanāsu viharati, vayadhammānupassī",
  "atk-s0201a:1353_4": "vā vedanāsu viharati, kālena samudayadhammānupassī vā, kālena vayadhammānupassī vā",
  "atk-s0201a:1353_5": "vedanāsu viharatīti veditabbo. Ito paraṃ kāyānupassanāyaṃ vuttanayameva.",
  "atk-s0201a:1354": "Kevalañhi idha vedanāpariggāhikā sati dukkhasaccanti evaṃ yojanaṃ katvā vedanāpariggāhakassa bhikkhuno niyyānamukhaṃ veditabbaṃ. Sesaṃ tādisamevāti.",
  "atk-s0201a:1355": "Vedanānupassanā niṭṭhitā.",
  "atk-s0201a:1356": "Cittānupassanāvaṇṇanā",
  "atk-s0201a:1357_0": "114. Evaṃ navavidhena vedanānupassanāsatipaṭṭhānaṃ kathetvā idāni soḷasavidhena cittānupassanaṃ",
  "atk-s0201a:1357_1": "kathetuṃ kathañca, bhikkhavetiādimāha. Tattha sarāganti aṭṭhavidhaṃ lobhasahagataṃ.",
  "atk-s0201a:1357_2": "Vītarāganti lokiyakusalābyākataṃ. Idaṃ pana yasmā sammasanaṃ na dhammasamodhānaṃ,",
  "atk-s0201a:1357_3": "tasmā idha ekapadepi lokuttaraṃ na labbhati. Sesāni cattāri akusalacittāni neva purimapadaṃ,",
  "atk-s0201a:1357_4": "na pacchimapadaṃ bhajanti. Sadosanti duvidhaṃ dosasahagataṃ. Vītadosanti lokiyakusalābyākataṃ.",
  "atk-s0201a:1357_5": "Sesāni dasākusalacittāni neva purimaṃ padaṃ, na pacchimaṃ padaṃ bhajanti. Samohanti",
  "atk-s0201a:1357_6": "vicikicchāsahagatañceva uddhaccasahagatañcāti duvidhaṃ. Yasmā pana moho sabbākusalesu",
  "atk-s0201a:1357_7": "uppajjati, tasmā tānipi idha vaṭṭantiyeva. Imasmiṃyeva hi duke dvādasākusalacittāni",
  "atk-s0201a:1357_8": "pariyādiṇṇānīti. Vītamohanti lokiyakusalābyākataṃ. Saṃkhittanti thinamiddhānupatitaṃ,",
  "atk-s0201a:1357_9": "etañhi saṃkuṭitacittaṃ nāma. Vikkhittanti uddhaccasahagataṃ, etañhi pasaṭacittaṃ nāma.",
  "atk-s0201a:1358_0": "Mahaggatanti rūpārūpāvacaraṃ. Amahaggatanti kāmāvacaraṃ. Sauttaranti kāmāvacaraṃ.",
  "atk-s0201a:1358_1": "Anuttaranti rūpāvacarañca arūpāvacarañca. Tatrāpi sauttaraṃ rūpāvacaraṃ, anuttaraṃ",
  "atk-s0201a:1358_2": "arūpāvacarameva. Samāhitanti yassa appanāsamādhi upacārasamādhi vā atthi. Asamāhitanti",
  "atk-s0201a:1358_3": "ubhayasamādhivirahitaṃ. Vimuttanti tadaṅgavikkhambhanavimuttīhi vimuttaṃ. Avimuttanti",
  "atk-s0201a:1358_4": "ubhayavimuttivirahitaṃ, samucchedapaṭippassaddhinissaraṇavimuttīnaṃ pana idha okāsova natthi.",
  "atk-s0201a:1359_0": "Iti ajjhattaṃ vāti evaṃ sarāgādipariggahaṇena yasmiṃ yasmiṃ khaṇe yaṃ yaṃ cittaṃ",
  "atk-s0201a:1359_1": "pavattati, taṃ taṃ sallakkhento attano vā citte, parassa vā citte, kālena vā attano,",
  "atk-s0201a:1359_2": "kālena vā parassa citte cittānupassī viharati. Samudayavayadhammānupassīti ettha",
  "atk-s0201a:1359_3": "pana “avijjāsamudayā viññāṇasamudayo”ti evaṃ pañcahi pañcahi ākārehi viññāṇassa samudayo",
  "atk-s0201a:1359_4": "ca vayo ca nīharitabbo. Ito paraṃ vuttanayameva.",
  "atk-s0201a:1360": "Kevalañhi idha cittapariggāhikā sati dukkhasaccanti evaṃ yojanaṃ katvā cittapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.",
  "atk-s0201a:1361": "Cittānupassanāvaṇṇanā niṭṭhitā.",
  "atk-s0201a:1362": "Dhammānupassanā nīvaraṇapabbavaṇṇanā",
  "atk-s0201a:1363_0": "115. Evaṃ soḷasavidhena cittānupassanāsatipaṭṭhānaṃ kathetvā idāni pañcavidhena dhammānupassanaṃ",
  "atk-s0201a:1363_1": "kathetuṃ kathañca, bhikkhavetiādimāha. Apica bhagavatā kāyānupassanāya suddharūpapariggaho",
  "atk-s0201a:1363_2": "kathito, vedanācittānupassanāhi suddhaarūpapariggaho. Idāni rūpārūpamissakapariggahaṃ",
  "atk-s0201a:1363_3": "kathetuṃ “kathañca, bhikkhave”tiādimāha. Kāyānupassanāya vā rūpakkhandhapariggahova",
  "atk-s0201a:1363_4": "kathito, vedanānupassanāya vedanākkhandhapariggahova, cittānupassanāya viññāṇakkhandhapariggahovāti",
  "atk-s0201a:1363_5": "idāni saññāsaṅkhārakkhandhapariggahampi kathetuṃ “kathañca, bhikkhave”tiādimāha.",
  "atk-s0201a:1364_0": "Tattha santanti abhiṇhasamudācāravasena saṃvijjamānaṃ. Asantanti asamudācāravasena",
  "atk-s0201a:1364_1": "vā pahīnattā vā avijjamānaṃ. Yathā cāti yena kāraṇena kāmacchandassa uppādo hoti.",
  "atk-s0201a:1364_2": "Tañca pajānātīti tañca kāraṇaṃ pajānāti. Iminā nayena sabbapadesu attho veditabbo.",
  "atk-s0201a:1365_0": "Tattha subhanimitte ayonisomanasikārena kāmacchandassa uppādo hoti. Subhanimittaṃ",
  "atk-s0201a:1365_1": "nāma subhampi subhanimittaṃ, subhārammaṇampi subhanimittaṃ. Ayonisomanasikāro nāma",
  "atk-s0201a:1365_2": "anupāyamanasikāro uppathamanasikāro anicce niccanti vā dukkhe sukhanti vā anattani",
  "atk-s0201a:1365_3": "attāti vā asubhe subhanti vā manasikāro, taṃ tattha bahulaṃ pavattayato kāmacchando",
  "atk-s0201a:1365_4": "uppajjati. Tenāha bhagavā – “atthi, bhikkhave, subhanimittaṃ, tattha ayonisomanasikārabahulīkāro,",
  "atk-s0201a:1365_5": "ayamāhāro anuppannassa vā kāmacchandassa uppādāya uppannassa vā kāmacchandassa bhiyyobhāvāya vepullāyā”ti.",
  "atk-s0201a:1366_0": "Asubhanimitte pana yonisomanasikārenassa pahānaṃ hoti. Asubhanimittaṃ nāma asubhampi",
  "atk-s0201a:1366_1": "asubhārammaṇampi. Yonisomanasikāro nāma upāyamanasikāro pathamanasikāro anicce aniccanti",
  "atk-s0201a:1366_2": "vā dukkhe dukkhanti vā anattani anattāti vā asubhe asubhanti vā manasikāro, taṃ tattha",
  "atk-s0201a:1366_3": "bahulaṃ pavattayato kāmacchando pahīyati. Tenāha bhagavā – “atthi, bhikkhave, asubhanimittaṃ,",
  "atk-s0201a:1366_4": "tattha yonisomanasikārabahulīkāro, ayamanāhāro anuppannassa vā kāmacchandassa anuppādāya",
  "atk-s0201a:1366_5": "uppannassa vā kāmacchandassa pahānāyā”ti.",
  "atk-s0201a:1367_0": "Apica cha dhammā kāmacchandassa pahānāya saṃvattanti asubhanimittassa uggaho asubhabhāvanānuyogo",
  "atk-s0201a:1367_1": "indriyesu guttadvāratā bhojane mattaññutā kalyāṇamittatā sappāyakathāti. Dasavidhañhi",
  "atk-s0201a:1367_2": "asubhanimittaṃ uggaṇhantassāpi kāmacchando pahīyati, bhāventassāpi, indriyesu pihitadvārassāpi,",
  "atk-s0201a:1367_3": "catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi. Tenetaṃ vuttaṃ –",
  "atk-s0201a:1368": "“Cattāro pañca ālope, abhutvā udakaṃ pive;",
  "atk-s0201a:1369": "Alaṃ phāsuvihārāya, pahitattassa bhikkhuno”ti. ;",
  "atk-s0201a:1370_0": "Asubhakammikatissattherasadise asubhabhāvanārate kalyāṇamitte sevantassāpi kāmacchando",
  "atk-s0201a:1370_1": "pahīyati, ṭhānanisajjādīsu dasaasubhanissitasappāyakathāyapi pahīyati. Tena vuttaṃ",
  "atk-s0201a:1370_2": "“cha dhammā kāmacchandassa pahānāya saṃvattantī”ti. Imehi pana chahi dhammehi pahīnassa",
  "atk-s0201a:1370_3": "kāmacchandassa arahattamaggena āyatiṃ anuppādo hotīti pajānāti.",
  "atk-s0201a:1371_0": "Paṭighanimitte ayonisomanasikārena pana byāpādassa uppādo hoti. Tattha paṭighampi",
  "atk-s0201a:1371_1": "paṭighanimittaṃ, paṭighārammaṇampi paṭighanimittaṃ. Ayonisomanasikāro sabbattha ekalakkhaṇova.",
  "atk-s0201a:1371_2": "Taṃ tasmiṃ nimitte bahulaṃ pavattayato byāpādo uppajjati. Tenāha bhagavā – “atthi,",
  "atk-s0201a:1371_3": "bhikkhave, paṭighanimittaṃ, tattha ayonisomanasikārabahulīkāro, ayamāhāro anuppannassa",
  "atk-s0201a:1371_4": "vā byāpādassa uppādāya uppannassa vā byāpādassa bhiyyobhāvāya vepullāyā”ti.",
  "atk-s0201a:1372_0": "Mettāya pana cetovimuttiyā yonisomanasikārenassa pahānaṃ hoti. Tattha tattha “mettā”ti",
  "atk-s0201a:1372_1": "vutte appanāpi upacāropi vaṭṭati. “Cetovimuttī”ti appanāva. Yonisomanasikāro vuttalakkhaṇova.",
  "atk-s0201a:1372_2": "Taṃ tattha bahulaṃ pavattayato byāpādo pahīyati. Tenāha bhagavā – “atthi, bhikkhave,",
  "atk-s0201a:1372_3": "mettā cetovimutti, tattha yonisomanasikārabahulīkāro, ayamanāhāro anuppannassa vā",
  "atk-s0201a:1372_4": "byāpādassa anuppādāya uppannassa vā byāpādassa pahānāyā”ti.",
  "atk-s0201a:1373_0": "Apica cha dhammā byāpādassa pahānāya saṃvattanti mettānimittassa uggaho mettābhāvanānuyogo",
  "atk-s0201a:1373_1": "kammassakatāpaccavekkhaṇā paṭisaṅkhānabahutā kalyāṇamittatā sappāyakathāti. Odhisakaanodhisakadisāpharaṇānañhi",
  "atk-s0201a:1373_2": "aññataravasena mettaṃ uggaṇhantassāpi byāpādo pahīyati, odhiso anodhiso disāpharaṇavasena",
  "atk-s0201a:1373_3": "mettaṃ bhāventassāpi. “Tvaṃ etassa kuddho kiṃ karissasi, kimassa sīlādīni nāsetuṃ",
  "atk-s0201a:1373_4": "sakkhissasi, nanu tvaṃ attano kammena āgantvā attano kammeneva gamissasi, parassa",
  "atk-s0201a:1373_5": "kujjhanaṃ nāma vītaccitaṅgāra-tattaayasalāka-gūthādīni gahetvā paraṃ paharitukāmatāsadisaṃ",
  "atk-s0201a:1373_6": "hoti. Esopi tava kuddho kiṃ karissati, kiṃ te sīlādīni vināsetuṃ sakkhissati, esa",
  "atk-s0201a:1373_7": "attano kammeneva āgantvā attano kammena gamissati, appaṭicchitapaheṇakaṃ viya paṭivātaṃ",
  "atk-s0201a:1373_8": "khittarajomuṭṭhi viya ca etassevesa kodho matthake patissatī”ti evaṃ attano ca parassa",
  "atk-s0201a:1373_9": "ca kammassakataṃ paccavekkhatopi, ubhayakammassakataṃ paccavekkhitvā paṭisaṅkhāne",
  "atk-s0201a:1373_10": "ṭhitassāpi, assaguttattherasadise mettābhāvanārate kalyāṇamitte sevantassāpi byāpādo",
  "atk-s0201a:1373_11": "pahīyati. Ṭhānanisajjādīsu mettānissitasappāyakathāyapi pahīyati. Tena vuttaṃ “cha",
  "atk-s0201a:1373_12": "dhammā byāpādassa pahānāya saṃvattantī”ti. Imehi pana chahi dhammehi pahīnassa byāpādassa",
  "atk-s0201a:1373_13": "anāgāmimaggena āyatiṃ anuppādo hotīti pajānāti.",
  "atk-s0201a:1374_0": "Aratiādīsu ayonisomanasikārena thinamiddhassa uppādo hoti. Arati nāma ukkaṇṭhitā.",
  "atk-s0201a:1374_1": "Tandī nāma kāyālasiyatā. Vijambhitā nāma kāyavināmanā. Bhattasammado nāma bhattamucchā",
  "atk-s0201a:1374_2": "bhattapariḷāho. Cetaso līnattaṃ nāma cittassa līnākāro. Imesu aratiādīsu ayonisomanasikāraṃ",
  "atk-s0201a:1374_3": "bahulaṃ pavattayato thinamiddhaṃ uppajjati. Tenāha – “atthi, bhikkhave, arati tandī",
  "atk-s0201a:1374_4": "vijambhitā bhattasammado cetaso līnattaṃ, tattha ayonisomanasikārabahulīkāro, ayamāhāro",
  "atk-s0201a:1374_5": "anuppannassa vā thinamiddhassa uppādāya uppannassa vā thinamiddhassa bhiyyobhāvāya vepullāyā”ti.",
  "atk-s0201a:1375_0": "Ārambhadhātuādīsu pana yonisomanasikārenassa pahānaṃ hoti. Ārambhadhātu nāma paṭhamārambhavīriyaṃ.",
  "atk-s0201a:1375_1": "Nikkamadhātu nāma kosajjato nikkhantatāya tato balavataraṃ. Parakkamadhātu nāma paraṃ",
  "atk-s0201a:1375_2": "paraṃ ṭhānaṃ akkamanato tatopi balavataraṃ. Imasmiṃ tippabhede vīriye yonisomanasikāraṃ",
  "atk-s0201a:1375_3": "bahulaṃ pavattayato thinamiddhaṃ pahīyati. Tenāha – “atthi, bhikkhave, ārambhadhātu",
  "atk-s0201a:1375_4": "nikkamadhātu parakkamadhātu, tattha yonisomanasikārabahulīkāro, ayamāhāro anuppannassa",
  "atk-s0201a:1375_5": "vā thinamiddhassa anuppādāya uppannassa vā thinamiddhassa pahānāyā”ti.",
  "atk-s0201a:1376_0": "Apica cha dhammā thinamiddhassa pahānāya saṃvattanti, atibhojane nimittaggāho iriyāpathasamparivattanatā",
  "atk-s0201a:1376_1": "ālokasaññāmanasikāro abbhokāsavāso kalyāṇamittatā sappāyakathāti. Āharahatthakatatravaṭṭakaalaṃsāṭakakākamāsakabhuttavamitakabhojanaṃ",
  "atk-s0201a:1376_2": "bhuñjitvā rattiṭṭhāne divāṭṭhāne nisinnassa hi samaṇadhammaṃ karoto thinamiddhaṃ",
  "atk-s0201a:1376_3": "mahāhatthī viya ottharantaṃ āgacchati. Catupañcaālopaokāsaṃ pana ṭhapetvā pānīyaṃ",
  "atk-s0201a:1376_4": "pivitvā yāpanasīlassa bhikkhuno taṃ na hotīti evaṃ atibhojane nimittaṃ gaṇhantassāpi",
  "atk-s0201a:1376_5": "thinamiddhaṃ pahīyati. Yasmiṃ iriyāpathe thinamiddhaṃ okkamati, tato aññaṃ parivattentassāpi,",
  "atk-s0201a:1376_6": "rattiṃ candālokadīpālokaukkāloke divā sūriyālokaṃ manasikarontassāpi, abbhokāse vasantassāpi,",
  "atk-s0201a:1376_7": "mahākassapattherasadise pahīnathinamiddhe kalyāṇamitte sevantassāpi thinamiddhaṃ",
  "atk-s0201a:1376_8": "pahīyati. Ṭhānanisajjādīsu dhutaṅganissitasappāyakathāyapi pahīyati. Tena vuttaṃ",
  "atk-s0201a:1376_9": "“cha dhammā thinamiddhassa pahānāya saṃvattantī”ti. Imehi pana chahi dhammehi pahīnassa",
  "atk-s0201a:1376_10": "thinamiddhassa arahattamaggena āyatiṃ anuppādo hotīti pajānāti.",
  "atk-s0201a:1377_0": "Cetaso avūpasame ayonisomanasikārena uddhaccakukkuccassa uppādo hoti. Avūpasamo nāma",
  "atk-s0201a:1377_1": "avūpasantākāro. Uddhaccakukkuccamevetaṃ atthato. Tattha ayonisomanasikāraṃ bahulaṃ",
  "atk-s0201a:1377_2": "pavattayato uddhaccakukkuccaṃ uppajjati. Tenāha “atthi, bhikkhave, cetaso avūpasamo,",
  "atk-s0201a:1377_3": "tattha ayonisomanasikārabahulīkāro, ayamāhāro anuppannassa vā uddhaccakukkuccassa",
  "atk-s0201a:1377_4": "uppādāya uppannassa vā uddhaccakukkuccassa bhiyyobhāvāya vepullāyā”ti.",
  "atk-s0201a:1378_0": "Samādhisaṅkhāte pana cetaso vūpasame yonisomanasikārenassa pahānaṃ hoti. Tenāha –",
  "atk-s0201a:1378_1": "“atthi, bhikkhave, cetaso vūpasamo, tattha yonisomanasikārabahulīkāro, ayamāhāro",
  "atk-s0201a:1378_2": "anuppannassa vā uddhaccakukkuccassa anuppādāya uppannassa vā uddhaccakukkuccassa pahānāyā”ti.",
  "atk-s0201a:1379_0": "Apica cha dhammā uddhaccakukkuccassa pahānāya saṃvattanti bahussutatā paripucchakatā",
  "atk-s0201a:1379_1": "vinaye pakataññutā vuddhasevitā kalyāṇamittatā sappāyakathāti. Bāhusaccenapi hi ekaṃ",
  "atk-s0201a:1379_2": "vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassāpi",
  "atk-s0201a:1379_3": "uddhaccakukkuccaṃ pahīyati. Kappiyākappiyaparipucchābahulassāpi, vinayapaññattiyaṃ",
  "atk-s0201a:1379_4": "ciṇṇavasibhāvatāya pakataññunopi, vuddhe mahallakatthere upasaṅkamantassāpi, upālittherasadise",
  "atk-s0201a:1379_5": "vinayadhare kalyāṇamitte sevantassāpi uddhaccakukkuccaṃ pahīyati. Ṭhānanisajjādīsu",
  "atk-s0201a:1379_6": "kappiyākappiyanissitasappāyakathāyapi pahīyati. Tena vuttaṃ – “cha dhammā uddhaccakukkuccassa",
  "atk-s0201a:1379_7": "pahānāya saṃvattantī”ti. Imehi pana chahi dhammehi pahīne uddhaccakukkucce uddhaccassa",
  "atk-s0201a:1379_8": "arahattamaggena kukkuccassa anāgāmimaggena āyatiṃ anuppādo hotīti pajānāti.",
  "atk-s0201a:1380_0": "Vicikicchāṭṭhānīyesu dhammesu ayonisomanasikārena vicikicchāya uppādo hoti. Vicikicchāṭṭhānīyā",
  "atk-s0201a:1380_1": "dhammā nāma punappunaṃ vicikicchāya kāraṇattā vicikicchāva. Tattha ayonisomanasikāraṃ",
  "atk-s0201a:1380_2": "bahulaṃ pavattayato vicikicchā uppajjati. Tenāha – “atthi, bhikkhave, vicikicchāṭṭhānīyā",
  "atk-s0201a:1380_3": "dhammā, tattha ayonisomanasikārabahulīkāro, ayamāhāro anuppannāya vā vicikicchāya",
  "atk-s0201a:1380_4": "uppādāya uppannāya vā vicikicchāya bhiyyobhāvāya vepullāyā”ti.",
  "atk-s0201a:1381_0": "Kusalādīsu dhammesu yonisomanasikārena panassā pahānaṃ hoti. Tenāha – “atthi, bhikkhave,",
  "atk-s0201a:1381_1": "kusalākusalā dhammā sāvajjānavajjā dhammā sevitabbāsevitabbā dhammā hīnappaṇītā dhammā",
  "atk-s0201a:1381_2": "kaṇhasukkasappaṭibhāgā dhammā, tattha yonisomanasikārabahulīkāro, ayamāhāro anuppannāya",
  "atk-s0201a:1381_3": "vā vicikicchāya anuppādāya uppannāya vā vicikicchāya pahānāyā”ti.",
  "atk-s0201a:1382_0": "Apica cha dhammā vicikicchāya pahānāya saṃvattanti bahussutatā paripucchakatā vinaye",
  "atk-s0201a:1382_1": "pakataññutā adhimokkhabahulatā kalyāṇamittatā sappāyakathāti. Bāhusaccenapi hi ekaṃ",
  "atk-s0201a:1382_2": "vā…pe… pañca vā nikāye pāḷivasena atthavasena ca uggaṇhantassāpi vicikicchā pahīyati.",
  "atk-s0201a:1382_3": "Tīṇi ratanāni ārabbha paripucchābahulassāpi, vinaye ciṇṇavasibhāvassāpi, tīsu ratanesu",
  "atk-s0201a:1382_4": "okappaniyasaddhāsaṅkhātaadhimokkhabahulassāpi, saddhādhimutte vakkalittherasadise",
  "atk-s0201a:1382_5": "kalyāṇamitte sevantassāpi vicikicchā pahīyati. Ṭhānanisajjādīsu tiṇṇaṃ ratanānaṃ",
  "atk-s0201a:1382_6": "guṇanissitasappāyakathāyapi pahīyati. Tena vuttaṃ – “cha dhammā vicikicchāya pahānāya",
  "atk-s0201a:1382_7": "saṃvattantī”ti. Imehi pana chahi dhammehi pahīnāya vicikicchāya sotāpattimaggena",
  "atk-s0201a:1382_8": "āyatiṃ anuppādo hotīti pajānāti.",
  "atk-s0201a:1383_0": "Iti ajjhattaṃ vāti evaṃ pañcanīvaraṇapariggahaṇena attano vā dhammesu, parassa vā",
  "atk-s0201a:1383_1": "dhammesu, kālena vā attano, kālena vā parassa dhammesu dhammānupassī viharati. Samudayavayā",
  "atk-s0201a:1383_2": "panettha subhanimitta asubhanimittādīsu ayonisomanasikārayonisomanasikāravasena pañcasu",
  "atk-s0201a:1383_3": "nīvaraṇesu vuttanayena nīharitabbā. Ito paraṃ vuttanayameva.",
  "atk-s0201a:1384": "Kevalañhi idha nīvaraṇapariggāhikā sati dukkhasaccanti evaṃ yojanaṃ katvā nīvaraṇapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.",
  "atk-s0201a:1385": "Nīvaraṇapabbavaṇṇanā niṭṭhitā.",
  "atk-s0201a:1386": "Khandhapabbavaṇṇanā",
  "atk-s0201a:1387_0": "116. Evaṃ pañcanīvaraṇavasena dhammānupassanaṃ vibhajitvā idāni pañcakkhandhavasena",
  "atk-s0201a:1387_1": "vibhajituṃ puna caparantiādimāha. Tattha pañcasu upādānakkhandhesūti upādānassa khandhā",
  "atk-s0201a:1387_2": "upādānakkhandhā, upādānassa paccayabhūtā dhammapuñjā dhammarāsayoti attho. Ayamettha",
  "atk-s0201a:1387_3": "saṅkhepo. Vitthārato pana khandhakathā visuddhimagge vuttā. Iti rūpanti “idaṃ rūpaṃ,",
  "atk-s0201a:1387_4": "ettakaṃ rūpaṃ, na ito paraṃ rūpaṃ atthī”ti sabhāvato rūpaṃ pajānāti. Vedanādīsupi",
  "atk-s0201a:1387_5": "eseva nayo. Ayamettha saṅkhepo. Vitthārena pana rūpādīni visuddhimagge khandhakathāyameva",
  "atk-s0201a:1387_6": "vuttāni. Iti rūpassa samudayoti evaṃ avijjāsamudayādivasena pañcahākārehi rūpassa",
  "atk-s0201a:1387_7": "samudayo. Iti rūpassa atthaṅgamoti evaṃ avijjānirodhādivasena pañcahākārehi rūpassa",
  "atk-s0201a:1387_8": "atthaṅgamo, vedanādīsupi eseva nayo. Ayamettha saṅkhepo. Vitthāro pana visuddhimagge",
  "atk-s0201a:1387_9": "udayabbayañāṇakathāyaṃ vutto.",
  "atk-s0201a:1388_0": "Iti ajjhattaṃ vāti evaṃ pañcakkhandhapariggahaṇena attano vā dhammesu, parassa vā",
  "atk-s0201a:1388_1": "dhammesu, kālena vā attano, kālena vā parassa dhammesu dhammānupassī viharati. Samudayavayā",
  "atk-s0201a:1388_2": "panettha “avijjāsamudayā rūpasamudayo”tiādīnaṃ pañcasu khandhesu vuttānaṃ paññāsāya",
  "atk-s0201a:1388_3": "lakkhaṇānaṃ vasena nīharitabbā. Ito paraṃ vuttanayameva.",
  "atk-s0201a:1389": "Kevalañhi idha khandhapariggāhikā sati dukkhasaccanti evaṃ yojanaṃ katvā khandhapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.",
  "atk-s0201a:1390": "Khandhapabbavaṇṇanā niṭṭhitā.",
  "atk-s0201a:1391": "Āyatanapabbavaṇṇanā",
  "atk-s0201a:1392_0": "117. Evaṃ pañcakkhandhavasena dhammānupassanaṃ vibhajitvā idāni āyatanavasena vibhajituṃ",
  "atk-s0201a:1392_1": "puna caparantiādimāha. Tattha chasu ajjhattikabāhiresu āyatanesūti cakkhu sotaṃ ghānaṃ",
  "atk-s0201a:1392_2": "jivhā kāyo manoti imesu chasu ajjhattikesu rūpaṃ saddo gandho raso phoṭṭhabbo dhammāti",
  "atk-s0201a:1392_3": "imesu chasu bāhiresu. Cakkhuṃ ca pajānātīti cakkhupasādaṃ yāthāvasarasalakkhaṇavasena",
  "atk-s0201a:1392_4": "pajānāti. Rūpe ca pajānātīti bahiddhā catusamuṭṭhānikarūpañca yāthāvasarasalakkhaṇavasena",
  "atk-s0201a:1392_5": "pajānāti. Yañca tadubhayaṃ paṭicca uppajjati saṃyojananti yañca taṃ cakkhuṃ ceva",
  "atk-s0201a:1392_6": "rūpe cāti ubhayaṃ paṭicca kāmarāgasaṃyojanaṃ paṭigha-māna-diṭṭhi-vicikicchā-sīlabbataparāmāsa-bhavarāga-issā-macchariyāvijjāsaṃyojananti",
  "atk-s0201a:1392_7": "dasavidhaṃ saṃyojanaṃ uppajjati, tañca yāthāvasarasalakkhaṇavasena pajānāti.",
  "atk-s0201a:1393_0": "Kathaṃ panetaṃ uppajjatīti? Cakkhudvāre tāva āpāthagataṃ iṭṭhārammaṇaṃ kāmassādavasena",
  "atk-s0201a:1393_1": "assādayato abhinandato kāmarāgasaṃyojanaṃ uppajjati. Aniṭṭhārammaṇe kujjhato paṭighasaṃyojanaṃ",
  "atk-s0201a:1393_2": "uppajjati. “Ṭhapetvā maṃ na koci añño etaṃ ārammaṇaṃ vibhāvetuṃ samattho atthī”ti",
  "atk-s0201a:1393_3": "maññato mānasaṃyojanaṃ uppajjati. “Etaṃ rūpārammaṇaṃ niccaṃ dhuva”nti gaṇhato diṭṭhisaṃyojanaṃ",
  "atk-s0201a:1393_4": "uppajjati. “Etaṃ rūpārammaṇaṃ satto nu kho, sattassa nu kho”ti vicikicchato vicikicchāsaṃyojanaṃ",
  "atk-s0201a:1393_5": "uppajjati. “Sampattibhave vata no idaṃ sulabhaṃ jāta”nti bhavaṃ patthentassa bhavarāgasaṃyojanaṃ",
  "atk-s0201a:1393_6": "uppajjati. “Āyatimpi evarūpaṃ sīlabbataṃ samādiyitvā sakkā laddhu”nti sīlabbataṃ",
  "atk-s0201a:1393_7": "samādiyantassa sīlabbataparāmāsasaṃyojanaṃ uppajjati. “Aho vata etaṃ rūpārammaṇaṃ",
  "atk-s0201a:1393_8": "aññe na labheyyu”nti usūyato issāsaṃyojanaṃ uppajjati. Attanā laddhaṃ rūpārammaṇaṃ",
  "atk-s0201a:1393_9": "aññassa maccharāyato macchariyasaṃyojanaṃ uppajjati. Sabbeheva sahajātaaññāṇavasena",
  "atk-s0201a:1393_10": "avijjāsaṃyojanaṃ uppajjati.",
  "atk-s0201a:1394_0": "Yathā ca anuppannassāti yena kāraṇena asamudācāravasena anuppannassa tassa dasavidhassāpi",
  "atk-s0201a:1394_1": "saṃyojanassa uppādo hoti, tañca kāraṇaṃ pajānāti. Yathā ca uppannassāti appahīnaṭṭhena",
  "atk-s0201a:1394_2": "pana samudācāravasena vā uppannassa tassa dasavidhassāpi saṃyojanassa yena kāraṇena",
  "atk-s0201a:1394_3": "pahānaṃ hoti, tañca kāraṇaṃ pajānāti. Yathā ca pahīnassāti tadaṅgavikkhambhanappahānavasena",
  "atk-s0201a:1394_4": "pahīnassāpi tassa dasavidhassa saṃyojanassa yena kāraṇena āyatiṃ anuppādo hoti, tañca",
  "atk-s0201a:1394_5": "pajānāti. Kena kāraṇena panassa āyatiṃ anuppādo hoti? Diṭṭhivicikicchāsīlabbataparāmāsaissāmacchariyabhedassa",
  "atk-s0201a:1394_6": "tāva pañcavidhassa saṃyojanassa sotāpattimaggena āyatiṃ anuppādo hoti. Kāmarāgapaṭighasaṃyojanadvayassa",
  "atk-s0201a:1394_7": "oḷārikassa sakadāgāmimaggena, aṇusahagatassa anāgāmimaggena, mānabhavarāgāvijjāsaṃyojanattayassa",
  "atk-s0201a:1394_8": "arahattamaggena āyatiṃ anuppādo hoti.",
  "atk-s0201a:1395": "Sotañca pajānāti sadde cā tiādīsupi eseva nayo. Apicettha āyatanakathā vitthārato visuddhimagge āyatananiddese vuttanayeneva veditabbā.",
  "atk-s0201a:1396_0": "Iti ajjhattaṃ vāti evaṃ ajjhattikāyatanapariggahaṇena attano vā dhammesu, bāhirāyatanapariggahaṇena",
  "atk-s0201a:1396_1": "parassa vā dhammesu, kālena vā attano, kālena vā parassa dhammesu dhammānupassī viharati.",
  "atk-s0201a:1396_2": "Samudayavayā panettha “avijjāsamudayā cakkhusamudayo”ti rūpāyatanassa rūpakkhandhe,",
  "atk-s0201a:1396_3": "arūpāyatanesu manāyatanassa viññāṇakkhandhe, dhammāyatanassa sesakkhandhesu vuttanayena",
  "atk-s0201a:1396_4": "nīharitabbā. Lokuttaradhammā na gahetabbā. Ito paraṃ vuttanayameva.",
  "atk-s0201a:1397": "Kevalañhi idha āyatanapariggāhikā sati dukkhasaccanti evaṃ yojanaṃ katvā āyatanapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.",
  "atk-s0201a:1398": "Āyatanapabbavaṇṇanā niṭṭhitā.",
  "atk-s0201a:1399": "Bojjhaṅgapabbavaṇṇanā",
  "atk-s0201a:1400_0": "118. Evaṃ cha ajjhattikabāhirāyatanavasena dhammānupassanaṃ vibhajitvā idāni bojjhaṅgavasena",
  "atk-s0201a:1400_1": "vibhajituṃ puna caparanti ādimāha. Tattha bojjhaṅgesūti bujjhanakasattassa aṅgesu.",
  "atk-s0201a:1400_2": "Santanti paṭilābhavasena saṃvijjamānaṃ. Satisambojjhaṅganti satisaṅkhātaṃ sambojjhaṅgaṃ.",
  "atk-s0201a:1400_3": "Ettha hi sambujjhati āraddhavipassakato paṭṭhāya yogāvacaroti sambodhi, yāya vā so",
  "atk-s0201a:1400_4": "satiādikāya sattadhammasāmaggiyā sambujjhati kilesaniddāto uṭṭhāti, saccāni vā paṭivijjhati,",
  "atk-s0201a:1400_5": "sā dhammasāmaggī sambodhi. Tassa sambodhissa, tassā vā sambodhiyā aṅganti sambojjhaṅgaṃ.",
  "atk-s0201a:1400_6": "Tena vuttaṃ “satisaṅkhātaṃ sambojjhaṅga”nti. Sesasambojjhaṅgesupi imināva nayena",
  "atk-s0201a:1400_7": "vacanattho veditabbo.",
  "atk-s0201a:1401_0": "Asantanti appaṭilābhavasena avijjamānaṃ. Yathā ca anuppannassātiādīsu pana satisambojjhaṅgassa",
  "atk-s0201a:1401_1": "tāva – “atthi, bhikkhave, satisambojjhaṅgaṭṭhānīyā dhammā, tattha yonisomanasikārabahulīkāro,",
  "atk-s0201a:1401_2": "ayamāhāro anuppannassa vā satisambojjhaṅgassa uppādāya, uppannassa vā satisambojjhaṅgassa",
  "atk-s0201a:1401_3": "bhiyyobhāvāya vepullāya bhāvanāya pāripūriyā saṃvattatī”ti evaṃ uppādo hoti. Tattha",
  "atk-s0201a:1401_4": "satiyeva satisambojjhaṅgaṭṭhānīyā dhammā. Yonisomanasikāro vuttalakkhaṇoyeva, taṃ",
  "atk-s0201a:1401_5": "tattha bahulaṃ pavattayato satisambojjhaṅgo uppajjati.",
  "atk-s0201a:1402_0": "Apica cattāro dhammā satisambojjhaṅgassa uppādāya saṃvattanti satisampajaññaṃ muṭṭhassatipuggalaparivajjanatā",
  "atk-s0201a:1402_1": "upaṭṭhitassatipuggalasevanatā tadadhimuttatāti. Abhikkantādīsu hi sattasu ṭhānesu",
  "atk-s0201a:1402_2": "satisampajaññena bhattanikkhittakākasadise muṭṭhassatipuggale parivajjanena tissadattattheraabhayattherasadise",
  "atk-s0201a:1402_3": "upaṭṭhitassatipuggale sevanena ṭhānanisajjādīsu satisamuṭṭhāpanatthaṃ ninnapoṇapabbhāracittatāya",
  "atk-s0201a:1402_4": "ca satisambojjhaṅgo uppajjati. Evaṃ catūhi kāraṇehi uppannassa panassa arahattamaggena",
  "atk-s0201a:1402_5": "bhāvanāpāripūrī hotīti pajānāti.",
  "atk-s0201a:1403_0": "Dhammavicayasambojjhaṅgassa pana – “atthi, bhikkhave, kusalākusalā dhammā…pe… kaṇhasukkasappaṭibhāgā",
  "atk-s0201a:1403_1": "dhammā, tattha yonisomanasikārabahulīkāro, ayamāhāro anuppannassa vā dhammavicayasambojjhaṅgassa",
  "atk-s0201a:1403_2": "uppādāya, uppannassa vā dhammavicayasambojjhaṅgassa bhiyyobhāvāya vepullāya bhāvanāya",
  "atk-s0201a:1403_3": "pāripūriyā saṃvattatī”ti evaṃ uppādo hoti.",
  "atk-s0201a:1404_0": "Apica satta dhammā dhammavicayasambojjhaṅgassa uppādāya saṃvattanti paripucchakatā",
  "atk-s0201a:1404_1": "vatthuvisadakiriyā indriyasamattapaṭipādanā duppaññapuggalaparivajjanā paññavantapuggalasevanā",
  "atk-s0201a:1404_2": "gambhīrañāṇacariyapaccavekkhaṇā tadadhimuttatāti. Tattha paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṃ",
  "atk-s0201a:1404_3": "atthasannissitaparipucchābahulatā.",
  "atk-s0201a:1405_0": "Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ. Yadā hissa",
  "atk-s0201a:1405_1": "kesanakhalomā atidīghā honti, sarīraṃ vā ussannadosañceva sedamalamakkhitañca, tadā",
  "atk-s0201a:1405_2": "ajjhattikaṃ vatthu avisadaṃ hoti aparisuddhaṃ. Yadā pana cīvaraṃ jiṇṇaṃ kiliṭṭhaṃ",
  "atk-s0201a:1405_3": "duggandhaṃ hoti, senāsanaṃ vā uklāpaṃ, tadā bāhiraṃ vatthu avisadaṃ hoti aparisuddhaṃ.",
  "atk-s0201a:1405_4": "Tasmā kesādicchedāpanena uddhaṃvirecanaadhovirecanādīhi sarīrasallahukabhāvakaraṇena",
  "atk-s0201a:1405_5": "ucchādananhāpanena ca ajjhattikaṃ vatthu visadaṃ kātabbaṃ.",
  "atk-s0201a:1406_0": "Sūcikammadhovanarajanaparibhaṇḍakaraṇādīhi bāhiraṃ vatthu visadaṃ kātabbaṃ. Etasmiñhi",
  "atk-s0201a:1406_1": "ajjhattikabāhire vatthusmiṃ avisade uppannesu cittacetasikesu ñāṇampi aparisuddhaṃ",
  "atk-s0201a:1406_2": "hoti, aparisuddhāni dīpakapallakavaṭṭitelāni nissāya uppannadīpasikhāya obhāso viya.",
  "atk-s0201a:1406_3": "Visade pana ajjhattikabāhire vatthumhi uppannesu cittacetasikesu ñāṇampi visadaṃ",
  "atk-s0201a:1406_4": "hoti, parisuddhāni dīpakapallakavaṭṭitelāni nissāya uppannadīpasikhāya obhāso viya.",
  "atk-s0201a:1406_5": "Tena vuttaṃ – “vatthuvisadakiriyā dhammavicayasambojjhaṅgassa uppādāya saṃvattatī”ti.",
  "atk-s0201a:1407_0": "Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace hissa",
  "atk-s0201a:1407_1": "saddhindriyaṃ balavaṃ hoti, itarāni mandāni. Tato vīriyindriyaṃ paggahakiccaṃ, satindriyaṃ",
  "atk-s0201a:1407_2": "upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ kātuṃ",
  "atk-s0201a:1407_3": "na sakkoti. Tasmā taṃ dhammasabhāvapaccavekkhaṇena vā yathā vā manasikaroto balavaṃ",
  "atk-s0201a:1407_4": "jātaṃ, tathā amanasikārena hāpetabbaṃ. Vakkalittherassa vatthu cettha nidassanaṃ.",
  "atk-s0201a:1407_5": "Sace pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ",
  "atk-s0201a:1407_6": "sakkoti, na itarāni itarakiccabhedaṃ. Tasmā taṃ passaddhādibhāvanāya hāpetabbaṃ.",
  "atk-s0201a:1407_7": "Tatrāpi soṇattherassa vatthu dassetabbaṃ. Evaṃ sesesupi ekassa balavabhāve sati itaresaṃ",
  "atk-s0201a:1407_8": "attano kiccesu asamatthatā veditabbā.",
  "atk-s0201a:1408_0": "Visesato panettha saddhāpaññānaṃ samādhivīriyānaṃ ca samataṃ pasaṃsanti. Balavasaddho",
  "atk-s0201a:1408_1": "hi mandapañño mudhāpasanno hoti, avatthusmiṃ pasīdati. Balavapañño mandasaddho kerāṭikapakkhaṃ",
  "atk-s0201a:1408_2": "bhajati. Bhesajjasamuṭṭhito viya rogo atekiccho hoti. Cittuppādamatteneva kusalaṃ",
  "atk-s0201a:1408_3": "hotīti atidhāvitvā dānādīni akaronto niraye uppajjati. Ubhinnaṃ samatāya vatthusmiṃyeva",
  "atk-s0201a:1408_4": "pasīdati. Balavasamādhiṃ pana mandavīriyaṃ samādhissa kosajjapakkhattā kosajjaṃ adhibhavati.",
  "atk-s0201a:1408_5": "Balavavīriyaṃ mandasamādhiṃ vīriyassa uddhaccapakkhattā uddhaccaṃ adhibhavati. Samādhi",
  "atk-s0201a:1408_6": "pana vīriyena saṃyojito kosajje patituṃ na labhati. Vīriyaṃ samādhinā saṃyojitaṃ",
  "atk-s0201a:1408_7": "uddhacce patituṃ na labhati. Tasmā tadubhayaṃ samaṃ kātabbaṃ. Ubhayasamatāya hi appanā hoti.",
  "atk-s0201a:1409_0": "Apica samādhikammikassa balavatīpi saddhā vaṭṭati. Evaṃ saddahanto okappento appanaṃ",
  "atk-s0201a:1409_1": "pāpuṇissati. Samādhipaññāsu pana samādhikammikassa ekaggatā balavatī vaṭṭati, evañhi",
  "atk-s0201a:1409_2": "so appanaṃ pāpuṇāti. Vipassanākammikassa paññā balavatī vaṭṭati, evañhi so lakkhaṇappaṭivedhaṃ",
  "atk-s0201a:1409_3": "pāpuṇāti. Ubhinnaṃ pana samatāyapi appanā hotiyeva. Sati pana sabbattha balavatī",
  "atk-s0201a:1409_4": "vaṭṭati. Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato,",
  "atk-s0201a:1409_5": "kosajjapakkhikena ca samādhinā kosajjapātato rakkhati. Tasmā sā loṇadhūpanaṃ viya",
  "atk-s0201a:1409_6": "sabbabyañjanesu sabbakammikaamacco viya ca sabbarājakiccesu sabbattha icchitabbā.",
  "atk-s0201a:1409_7": "Tenāha – “sati ca pana sabbatthikā vuttā bhagavatā. Kiṃ kāraṇā? Cittañhi sati paṭisaraṇaṃ,",
  "atk-s0201a:1409_8": "ārakkhapaccupaṭṭhānā ca sati, na ca vinā satiyā cittassa paggahaniggaho hotī”ti.",
  "atk-s0201a:1410_0": "Duppaññapuggalaparivajjanā nāma khandhādibhede anogāḷhapaññānaṃ dummedhapuggalānaṃ",
  "atk-s0201a:1410_1": "ārakāva parivajjanaṃ. Paññavantapuggalasevanā nāma samapaññāsalakkhaṇapariggāhikāya",
  "atk-s0201a:1410_2": "udayabbayapaññāya samannāgatapuggalasevanā. Gambhīrañāṇacariyapaccavekkhaṇā nāma",
  "atk-s0201a:1410_3": "gambhīresu khandhādīsu pavattāya gambhīrapaññāya pabhedapaccavekkhaṇā. Tadadhimuttatā",
  "atk-s0201a:1410_4": "nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.",
  "atk-s0201a:1410_5": "Evaṃ uppannassa panassa arahattamaggena bhāvanāpāripūrī hotīti pajānāti.",
  "atk-s0201a:1411_0": "Vīriyasambojjhaṅgassa – “atthi, bhikkhave, ārabbhadhātu nikkamadhātu parakkamadhātu,",
  "atk-s0201a:1411_1": "tattha yoniso manasikārabahulīkāro, ayamāhāro anuppannassa vā vīriyasambojjhaṅgassa",
  "atk-s0201a:1411_2": "uppādāya, uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā",
  "atk-s0201a:1411_3": "saṃvattatī”ti evaṃ uppādo hoti.",
  "atk-s0201a:1412_0": "Apica ekādasa dhammā vīriyasambojjhaṅgassa uppādāya saṃvattanti apāyabhayapaccavekkhaṇatā",
  "atk-s0201a:1412_1": "ānisaṃsadassāvitā gamanavīthipaccavekkhaṇatā piṇḍapātāpacāyanatā dāyajjamahattapaccavekkhaṇatā",
  "atk-s0201a:1412_2": "satthumahattapaccavekkhaṇatā jātimahattapaccavekkhaṇatā sabrahmacārimahattapaccavekkhaṇatā",
  "atk-s0201a:1412_3": "kusītapuggalaparivajjanatā āraddhavīriyapuggalasevanatā tadadhimuttatāti.",
  "atk-s0201a:1413_0": "Tattha nirayesu pañcavidhabandhanakammakāraṇato paṭṭhāya mahādukkhaṃ anubhavanakālepi,",
  "atk-s0201a:1413_1": "tiracchānayoniyaṃ jālakkhipakumīnādīhi gahitakālepi, pājanakaṇṭakādippahāratunnassa",
  "atk-s0201a:1413_2": "pana sakaṭavāhanādikālepi, pettivisaye anekānipi vassasahassāni ekaṃ buddhantarampi",
  "atk-s0201a:1413_3": "khuppipāsāhi āturitakālepi, kālakañjikaasuresu saṭṭhihatthaasītihatthappamāṇena aṭṭhicammamatteneva",
  "atk-s0201a:1413_4": "attabhāvena vātātapādidukkhānubhavanakālepi na sakkā vīriyasambojjhaṅgaṃ uppādetuṃ.",
  "atk-s0201a:1413_5": "Ayameva te bhikkhu kālo vīriyakaraṇāyāti evaṃ apāyabhayaṃ paccavekkhantassāpi vīriyasambojjhaṅgo uppajjati.",
  "atk-s0201a:1414_0": "“Na sakkā kusītena navalokuttaradhammaṃ laddhuṃ, āraddhavīriyeneva sakkā ayamānisaṃso",
  "atk-s0201a:1414_1": "vīriyassā”ti evaṃ ānisaṃsadassāvinopi uppajjati. “Sabbabuddhapaccekabuddhamahāsāvakehi",
  "atk-s0201a:1414_2": "te gatamaggo gantabbo, so ca na sakkā kusītena gantu”nti evaṃ gamanavīthiṃ paccavekkhantassāpi",
  "atk-s0201a:1414_3": "uppajjati. “Ye taṃ piṇḍapātādīhi upaṭṭhahanti, ime te manussā neva ñātakā, na dāsakammakarā,",
  "atk-s0201a:1414_4": "nāpi ‘taṃ nissāya jīvissāmā’ti te paṇītāni piṇḍapātādīni denti, atha kho attano kārānaṃ",
  "atk-s0201a:1414_5": "mahapphalataṃ paccāsīsamānā denti, satthārāpi ‘ayaṃ ime paccaye paribhuñjitvā kāyadaḷhībahulo",
  "atk-s0201a:1414_6": "sukhaṃ viharissatī’ti na evaṃ sampassatā tuyhaṃ paccayā anuññātā, atha kho ‘ayaṃ",
  "atk-s0201a:1414_7": "ime paribhuñjamāno samaṇadhammaṃ katvā vaṭṭadukkhato muccissatī’ti te paccayā anuññātā,",
  "atk-s0201a:1414_8": "so dāni tvaṃ kusīto viharanto na taṃ piṇḍaṃ apacāyissasi, āraddhavīriyasseva hi piṇḍapātāpacāyanaṃ",
  "atk-s0201a:1414_9": "nāma hotī”ti evaṃ piṇḍapātāpacāyanaṃ paccavekkhantassāpi uppajjati mahāmittattherassa viya.",
  "atk-s0201a:1415_0": "Thero kira kassakaleṇe nāma paṭivasati. Tassa ca gocaragāme ekā mahāupāsikā theraṃ",
  "atk-s0201a:1415_1": "puttaṃ katvā paṭijaggati. Sā ekadivasaṃ araññaṃ gacchantī dhītaraṃ āha – “amma asukasmiṃ",
  "atk-s0201a:1415_2": "ṭhāne purāṇataṇḍulā, asukasmiṃ khīraṃ, asukasmiṃ sappi, asukasmiṃ phāṇitaṃ, tava",
  "atk-s0201a:1415_3": "bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ dehi,",
  "atk-s0201a:1415_4": "tvaṃ ca bhuñjeyyāsi, ahaṃ pana hiyyo pakkaṃ pārivāsikabhattaṃ kañjikena bhuttāmhī”ti.",
  "atk-s0201a:1415_5": "Divā kiṃ bhuñjissasi ammāti? Sākapaṇṇaṃ pakkhipitvā kaṇataṇḍulehi ambilayāguṃ pacitvā ṭhapehi ammāti.",
  "atk-s0201a:1416_0": "Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi – “mahāupāsikā",
  "atk-s0201a:1416_1": "kira kañjiyena pārivāsikabhattaṃ bhuñji, divāpi kaṇapaṇṇambilayāguṃ bhuñjissati,",
  "atk-s0201a:1416_2": "tuyhaṃ atthāya pana purāṇataṇḍulādīni ācikkhati, taṃ nissāya kho panesā neva khettaṃ",
  "atk-s0201a:1416_3": "na vatthuṃ na bhattaṃ na vatthaṃ paccāsīsati, tisso pana sampattiyo patthayamānā",
  "atk-s0201a:1416_4": "deti, tvaṃ etissā tā sampattiyo dātuṃ sakkhissasi na sakkhissasīti, ayaṃ kho pana",
  "atk-s0201a:1416_5": "piṇḍapāto tayā sarāgena sadosena samohena na sakkā gaṇhitunti pattaṃ thavikāya pakkhipitvā",
  "atk-s0201a:1416_6": "gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce cīvaraṃ cīvaravaṃse",
  "atk-s0201a:1416_7": "ṭhapetvā arahattaṃ apāpuṇitvā na nikkhamissāmī”ti vīriyaṃ adhiṭṭhahitvā nisīdi. Dīgharattaṃ",
  "atk-s0201a:1416_8": "appamatto hutvā nivutthabhikkhu vipassanaṃ vaḍḍhetvā purebhattameva arahattaṃ patvā",
  "atk-s0201a:1416_9": "vikasitaṃ viya padumaṃ mahākhīṇāsavo sitaṃ karontova nikkhami. Leṇadvāre rukkhamhi adhivatthā devatā –",
  "atk-s0201a:1417": "“Namo te purisājañña, namo te purisuttama;",
  "atk-s0201a:1418": "Yassa te āsavā khīṇā, dakkhiṇeyyosi mārisā”ti. –",
  "atk-s0201a:1419": "Evaṃ udānaṃ udānetvā “bhante, piṇḍāya paviṭṭhānaṃ tumhādisānaṃ arahantānaṃ bhikkhaṃ datvā mahallakitthiyo dukkhā muccissantī”ti āha.",
  "atk-s0201a:1420_0": "Thero uṭṭhahitvā dvāraṃ vivaritvā kālaṃ olokento pātoyevāti ñatvā pattacīvaramādāya",
  "atk-s0201a:1420_1": "gāmaṃ pāvisi. Dārikāpi bhattaṃ sampādetvā “idāni me bhātā āgamissati, idāni āgamissatī”ti",
  "atk-s0201a:1420_2": "dvāraṃ olokayamānā nisīdi. Sā there gharadvāraṃ sampatte pattaṃ gahetvā sappiphāṇitayojitassa",
  "atk-s0201a:1420_3": "khīrapiṇḍapātassa pūretvā hatthe ṭhapesi. Thero “sukhaṃ hotū”ti anumodanaṃ katvā",
  "atk-s0201a:1420_4": "pakkāmi. Sāpi taṃ olokayamānāva aṭṭhāsi. Therassa hi tadā ativiya parisuddho chavivaṇṇo",
  "atk-s0201a:1420_5": "ahosi, vippasannāni indriyāni, mukhaṃ bandhanā pamuttatālapakkaṃ viya ativiya virocittha.",
  "atk-s0201a:1420_6": "Mahāupāsikā araññā āgantvā “kiṃ amma, bhātiko te āgato”ti pucchi. Sā sabbaṃ taṃ pavattiṃ",
  "atk-s0201a:1420_7": "ārocesi. Sā upāsikā “ajja me puttassa pabbajitakiccaṃ matthakaṃ patta”nti ñatvā “abhiramati",
  "atk-s0201a:1420_8": "te amma bhātā buddhasāsane na ukkaṇṭhatī”ti āha.",
  "atk-s0201a:1421_0": "“Mahantaṃ kho panetaṃ satthu dāyajjaṃ, yadidaṃ sattaariyadhanaṃ nāma, taṃ na sakkā",
  "atk-s0201a:1421_1": "kusītena gahetuṃ. Yathā hi vippaṭipannaṃ puttaṃ mātāpitaro ‘ayaṃ amhākaṃ aputto’ti",
  "atk-s0201a:1421_2": "paribāhiraṃ karonti, so tesaṃ accayena dāyajjaṃ na labhati, evaṃ kusītopi idaṃ ariyadhanadāyajjaṃ",
  "atk-s0201a:1421_3": "na labhati, āraddhavīriyova labhatī”ti dāyajjamahattataṃ paccavekkhatopi uppajjati.",
  "atk-s0201a:1421_4": "“Mahā kho pana te satthā, satthuno hi mātukucchismiṃ paṭisandhiggahaṇakālepi abhinikkhamanepi",
  "atk-s0201a:1421_5": "abhisambodhiyampi dhammacakkappavattanayamakapāṭihāriyadevorohaṇa-āyusaṅkhāravossajjanesupi",
  "atk-s0201a:1421_6": "parinibbānakālepi dasasahassilokadhātu kampittha, yuttaṃ nu te evarūpassa satthuno",
  "atk-s0201a:1421_7": "sāsane ‘pabbajitvā kusītena bhavitu”’nti evaṃ satthumahattaṃ paccavekkhatopi uppajjati.",
  "atk-s0201a:1422_0": "Jātiyāpi – “tvaṃ idāni na lāmakajātiko, asambhinnāya mahāsammatapaveṇiyā āgato, ukkākarājavaṃse",
  "atk-s0201a:1422_1": "jātosi, suddhodhanamahārājassa mahāmāyādeviyā ca nattā, rāhulabhaddassa kaniṭṭho,",
  "atk-s0201a:1422_2": "tayā nāma evarūpena jinaputtena hutvā na yuttaṃ kusītena viharitu”nti evaṃ jātimahattaṃ",
  "atk-s0201a:1422_3": "paccavekkhatopi uppajjati. “Sāriputtamoggallānā ceva asīti ca mahāsāvakā vīriyeneva",
  "atk-s0201a:1422_4": "lokuttaradhammaṃ paṭivijjhiṃsu, tvaṃ etesaṃ sabrahmacārīnaṃ maggaṃ paṭipajjissasi",
  "atk-s0201a:1422_5": "na paṭipajjissasī”ti evaṃ sabrahmacārimahattaṃ paccavekkhatopi uppajjati. Kucchiṃ",
  "atk-s0201a:1422_6": "pūretvā ṭhitaajagarasadise vissaṭṭhakāyikacetasikavīriye kusītapuggale parivajjantassāpi,",
  "atk-s0201a:1422_7": "āraddhavīriye pahitatte puggale sevantassāpi, ṭhānanisajjādīsu vīriyuppādanatthaṃ",
  "atk-s0201a:1422_8": "ninnapoṇapabbhāracittassāpi uppajjati. Evaṃ uppannassa panassa arahattamaggena bhāvanāpāripūrī hotīti pajānāti.",
  "atk-s0201a:1423_0": "Pītisambojjhaṅgassa – “atthi, bhikkhave, pītisambojjhaṅgaṭṭhānīyā dhammā, tattha",
  "atk-s0201a:1423_1": "yonisomanasikārabahulīkāro, ayamāhāro anuppannassa vā pītisambojjhaṅgassa uppādāya,",
  "atk-s0201a:1423_2": "uppannassa vā pītisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti",
  "atk-s0201a:1423_3": "evaṃ uppādo hoti. Tattha pītiyeva pītisambojjhaṅgaṭṭhānīyā dhammā nāma, tassa uppādakamanasikāro",
  "atk-s0201a:1423_4": "yonisomanasikāro nāma.",
  "atk-s0201a:1424_0": "Apica ekādasa dhammā pītisambojjhaṅgassa uppādāya saṃvattanti buddhānussati dhammasaṅghasīlacāgadevatānussati",
  "atk-s0201a:1424_1": "upasamānussati lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā tadadhimuttatāti.",
  "atk-s0201a:1425_0": "Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo",
  "atk-s0201a:1425_1": "uppajjati. Dhammasaṅghaguṇe anussarantassāpi, dīgharattaṃ akhaṇḍaṃ katvā rakkhitaṃ",
  "atk-s0201a:1425_2": "catupārisuddhisīlaṃ paccavekkhantassāpi, gihino dasasīlapañcasīlaṃ paccavekkhantassāpi,",
  "atk-s0201a:1425_3": "dubbhikkhabhayādīsu paṇītaṃ bhojanaṃ sabrahmacārīnaṃ datvā “evaṃ nāma adamhā”ti cāgaṃ",
  "atk-s0201a:1425_4": "paccavekkhantassāpi, gihinopi evarūpe kāle sīlavantānaṃ dinnadānaṃ paccavekkhantassāpi,",
  "atk-s0201a:1425_5": "yehi guṇehi samannāgatā devatā devattaṃ pattā, tathārūpānaṃ guṇānaṃ attani atthitaṃ",
  "atk-s0201a:1425_6": "paccavekkhantassāpi, “samāpattiyā vikkhambhitā kilesā saṭṭhipi, sattatipi vassāni",
  "atk-s0201a:1425_7": "na samudācarantī”ti paccavekkhantassāpi, cetiyadassanabodhidassanatheradassanesu",
  "atk-s0201a:1425_8": "asakkaccakiriyāya saṃsūcitalūkhabhāve buddhādīsu pasādasinehābhāvena gadrabhapiṭṭhe",
  "atk-s0201a:1425_9": "rajasadise lūkhapuggale parivajjantassāpi, buddhādīsu pasādabahule muducitte siniddhapuggale",
  "atk-s0201a:1425_10": "sevantassāpi, ratanattayaguṇaparidīpake pasādanīye suttante paccavekkhantassāpi,",
  "atk-s0201a:1425_11": "ṭhānanisajjādīsu pītiuppādanatthaṃ ninnapoṇapabbhāracittassāpi uppajjati. Evaṃ uppannassa",
  "atk-s0201a:1425_12": "panassa arahattamaggena bhāvanāpāripūrī hotīti pajānāti.",
  "atk-s0201a:1426_0": "Passaddhisambojjhaṅgassa – “atthi, bhikkhave, kāyapassaddhi cittapassaddhi, tattha",
  "atk-s0201a:1426_1": "yonisomanasikārabahulīkāro, ayamāhāro anuppannassa vā passaddhisambojjhaṅgassa uppādāya,",
  "atk-s0201a:1426_2": "uppannassa vā passaddhisambojjhaṅgassa bhiyyobhāvāya vepullāya bhāvanāya pāripūriyā",
  "atk-s0201a:1426_3": "saṃvattatī”ti evaṃ uppādo hoti.",
  "atk-s0201a:1427_0": "Apica satta dhammā passaddhisambojjhaṅgassa uppādāya saṃvattanti paṇītabhojanasevanatā",
  "atk-s0201a:1427_1": "utusukhasevanatā iriyāpathasukhasevanatā majjhattapayogatā sāraddhakāyapuggalaparivajjanatā",
  "atk-s0201a:1427_2": "passaddhakāyapuggalasevanatā tadadhimuttatāti.",
  "atk-s0201a:1428_0": "Paṇītañhi siniddhaṃ sappāyabhojanaṃ bhuñjantassāpi, sītuṇhesu utūsu ṭhānādīsu iriyāpathesu",
  "atk-s0201a:1428_1": "sappāyaṃ utuṃ ca iriyāpathaṃ ca sevantassāpi passaddhi uppajjati. Yo pana mahāpurisajātiko",
  "atk-s0201a:1428_2": "sabbautuiriyāpathakkhamova hoti, na taṃ sandhāyetaṃ vuttaṃ. Yassa sabhāgavisabhāgatā",
  "atk-s0201a:1428_3": "atthi, tasseva visabhāge utuiriyāpathe vajjetvā sabhāge sevantassāpi uppajjati. Majjhattapayogo",
  "atk-s0201a:1428_4": "vuccati attano ca parassa ca kammassakatāpaccavekkhaṇā, iminā majjhattapayogena uppajjati.",
  "atk-s0201a:1428_5": "Yo leḍḍudaṇḍādīhi paraṃ viheṭhayamānova vicarati. Evarūpaṃ sāraddhakāyaṃ puggalaṃ",
  "atk-s0201a:1428_6": "parivajjantassāpi, saṃyatapādapāṇiṃ passaddhakāyaṃ puggalaṃ sevantassāpi, ṭhānanisajjādīsu",
  "atk-s0201a:1428_7": "passaddhiuppādanatthāya ninnapoṇapabbhāracittassāpi uppajjati. Evaṃ uppannassa panassa",
  "atk-s0201a:1428_8": "arahattamaggena bhāvanāpāripūrī hotīti pajānāti.",
  "atk-s0201a:1429_0": "Samādhisambojjhaṅgassa – “atthi, bhikkhave, samathanimittaṃ abyagganimittaṃ, tattha",
  "atk-s0201a:1429_1": "yonisomanasikārabahulīkāro, ayamāhāro anuppannassa vā samādhisambojjhaṅgassa uppādāya,",
  "atk-s0201a:1429_2": "uppannassa vā samādhisambojjhaṅgassa bhiyyobhāvāya vepullāya bhāvanāya pāripūriyā",
  "atk-s0201a:1429_3": "saṃvattatī”ti evaṃ uppādo hoti. Tattha samathova samathanimittaṃ, avikkhepaṭṭhena",
  "atk-s0201a:1429_4": "ca abyagganimittanti.",
  "atk-s0201a:1430_0": "Apica ekādasa dhammā samādhisambojjhaṅgassa uppādāya saṃvattanti vatthuvisadakiriyatā",
  "atk-s0201a:1430_1": "indriyasamattapaṭipādanatā nimittakusalatā samaye cittassa paggahaṇatā samaye cittassa",
  "atk-s0201a:1430_2": "niggahaṇatā samaye sampahaṃsanatā samaye ajjhupekkhanatā asamāhitapuggalaparivajjanatā",
  "atk-s0201a:1430_3": "samāhitapuggalasevanatā jhānavimokkhapaccavekkhaṇatā tadadhimuttatāti. Tattha vatthuvisadakiriyatā",
  "atk-s0201a:1430_4": "ca indriyasamattapaṭipādanatā ca vuttanayeneva veditabbā.",
  "atk-s0201a:1431_0": "Nimittakusalatā nāma kasiṇanimittassa uggahaṇakusalatā. Samaye cittassa paggahaṇatāti",
  "atk-s0201a:1431_1": "yasmiṃ samaye atisithilavīriyatādīhi līnaṃ cittaṃ hoti, tasmiṃ samaye dhammavicayavīriyasambojjhaṅgasamuṭṭhāpanena",
  "atk-s0201a:1431_2": "tassa paggahaṇaṃ. Samaye cittassa niggahaṇatāti yasmiṃ samaye accāraddhavīriyatādīhi",
  "atk-s0201a:1431_3": "uddhataṃ cittaṃ hoti, tasmiṃ samaye passaddhisamādhiupekkhāsambojjhaṅgasamuṭṭhāpanena",
  "atk-s0201a:1431_4": "tassa niggahaṇaṃ. Samaye sampahaṃsanatāti yasmiṃ samaye cittaṃ paññāpayogamandatāya",
  "atk-s0201a:1431_5": "vā upasamasukhānadhigamena vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena",
  "atk-s0201a:1431_6": "saṃvejeti. Aṭṭha saṃvegavatthūni nāma jātijarābyādhimaraṇāni cattāri, apāyadukkhaṃ",
  "atk-s0201a:1431_7": "pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ",
  "atk-s0201a:1431_8": "dukkhanti. Ratanattayaguṇānussaraṇena ca pasādaṃ janeti. Ayaṃ vuccati “samaye sampahaṃsanatā”ti.",
  "atk-s0201a:1432_0": "Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhataṃ",
  "atk-s0201a:1432_1": "anirassādaṃ ārammaṇe samappavattaṃ samathavīthipaṭipannaṃ cittaṃ hoti, tadāssa paggahaniggahasampahaṃsanesu",
  "atk-s0201a:1432_2": "na byāpāraṃ āpajjati sārathi viya samappavattesu. Assesu. Ayaṃ vuccati “samaye ajjhupekkhanatā”ti.",
  "atk-s0201a:1432_3": "Asamāhitapuggalaparivajjanatā nāma upacāraṃ vā appanaṃ vā appattānaṃ vikkhittacittānaṃ",
  "atk-s0201a:1432_4": "puggalānaṃ ārakā parivajjanaṃ. Samāhitapuggalasevanatā nāma upacārena vā appanāya",
  "atk-s0201a:1432_5": "vā samāhitacittānaṃ sevanā bhajanā payirupāsanā. Tadadhimuttatā nāma ṭhānanisajjādīsu",
  "atk-s0201a:1432_6": "samādhiuppādanatthaṃyeva ninnapoṇapabbhāracittatā. Evañhi paṭipajjato esa uppajjati.",
  "atk-s0201a:1432_7": "Evaṃ uppannassa panassa arahattamaggena bhāvanāpāripūrī hotīti pajānāti.",
  "atk-s0201a:1433_0": "Upekkhāsambojjhaṅgassa – “atthi, bhikkhave, upekkhāsambojjhaṅgaṭṭhānīyā dhammā, tattha",
  "atk-s0201a:1433_1": "yonisomanasikārabahulīkāro, ayamāhāro anuppannassa vā upekkhāsambojjhaṅgassa uppādāya,",
  "atk-s0201a:1433_2": "uppannassa vā upekkhāsambojjhaṅgassa bhiyyobhāvāya vepullāya bhāvanāya pāripūriyā",
  "atk-s0201a:1433_3": "saṃvattatī”ti evaṃ uppādo hoti. Tattha upekkhāyeva upekkhāsambojjhaṅgaṭṭhānīyā dhammā nāma.",
  "atk-s0201a:1434_0": "Apica pañca dhammā upekkhāsambojjhaṅgassa uppādāya saṃvattanti sattamajjhattatā saṅkhāramajjhattatā",
  "atk-s0201a:1434_1": "sattasaṅkhārakelāyanapuggalaparivajjanatā sattasaṅkhāramajjhattapuggalasevanatā tadadhimuttatāti.",
  "atk-s0201a:1435_0": "Tattha dvīhākārehi sattamajjhattataṃ samuṭṭhāpeti – “tvaṃ attano kammena āgantvā",
  "atk-s0201a:1435_1": "attano kammena gamissasi, esopi attano kammena āgantvā attano kammena gamissati,",
  "atk-s0201a:1435_2": "tvaṃ kaṃ kelāyasī”ti evaṃ kammassakatāpaccavekkhaṇena ca, “paramatthato sattoyeva",
  "atk-s0201a:1435_3": "natthi, so tvaṃ kaṃ kelāyasī”ti evaṃ nissattapaccavekkhaṇena ca. Dvīhevākārehi saṅkhāramajjhattataṃ",
  "atk-s0201a:1435_4": "samuṭṭhāpeti – “idaṃ cīvaraṃ anupubbena vaṇṇavikāraṃ ceva jiṇṇabhāvaṃ ca upagantvā",
  "atk-s0201a:1435_5": "pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati, sace panassa sāmiko",
  "atk-s0201a:1435_6": "bhaveyya, nāssa evaṃ vinassituṃ dadeyyā”ti evaṃ asāmikabhāvaṃ paccavekkhaṇena, “anaddhaniyaṃ",
  "atk-s0201a:1435_7": "idaṃ tāvakālika”nti evaṃ tāvakālikatāpaccavekkhaṇena ca. Yathā ca cīvare, evaṃ pattādīsupi yojanā kātabbā.",
  "atk-s0201a:1436_0": "Sattasaṅkhārakelāyanapuggalaparivajjanatāti ettha yo puggalo gihi vā attano puttadhītādike,",
  "atk-s0201a:1436_1": "pabbajito vā attano antevāsikasamānupajjhāyakādike mamāyati, sahattheneva nesaṃ kesacchedanasūcikammacīvaradhovanarajanapattapacanādīni",
  "atk-s0201a:1436_2": "karoti, muhuttampi apassanto “asuko sāmaṇero kuhiṃ, asuko daharo kuhi”nti bhantamigo",
  "atk-s0201a:1436_3": "viya ito cito ca āloketi, aññena kesacchedanādīnaṃ atthāya “muhuttaṃ tāva asukaṃ",
  "atk-s0201a:1436_4": "pesethā”ti yācīyamānopi “amhepi taṃ attano kammaṃ na kārema, tumhe taṃ gahetvā kilamessathā”ti",
  "atk-s0201a:1436_5": "na deti. Ayaṃ sattakelāyano nāma. Yo pana pattacīvarathālakakattarayaṭṭhiādīni mamāyati,",
  "atk-s0201a:1436_6": "aññassa hatthena parāmasitumpi na deti, tāvakālikaṃ yācito “mayampi idaṃ mamāyantā",
  "atk-s0201a:1436_7": "na paribhuñjāma, tumhākaṃ kiṃ dassāmā”ti vadati. Ayaṃ saṅkhārakelāyano nāma. Yo pana",
  "atk-s0201a:1436_8": "tesu dvīsupi vatthūsu majjhatto udāsino. Ayaṃ sattasaṅkhāramajjhatto nāma. Iti ayaṃ",
  "atk-s0201a:1436_9": "upekkhāsambojjhaṅgo evarūpaṃ sattasaṅkhārakelāyanaṃ puggalaṃ ārakā parivajjantassāpi,",
  "atk-s0201a:1436_10": "sattasaṅkhāramajjhattapuggalaṃ sevantassāpi, ṭhānanisajjādīsu taduppādanatthaṃ ninnapoṇapabbhāracittassāpi",
  "atk-s0201a:1436_11": "uppajjati. Evaṃ uppannassa panassa arahattamaggena bhāvanāpāripūrī hotīti pajānāti.",
  "atk-s0201a:1437_0": "Iti ajjhattaṃ vāti evaṃ attano vā satta sambojjhaṅge pariggaṇhitvā, parassa vā, kālena",
  "atk-s0201a:1437_1": "vā attano, kālena vā parassa bojjhaṅge pariggaṇhitvā dhammesu dhammānupassī viharati.",
  "atk-s0201a:1437_2": "Samudayavayā panettha bojjhaṅgānaṃ nibbattinirodhavasena veditabbā. Ito paraṃ vuttanayameva.",
  "atk-s0201a:1438": "Kevalañhi idha bojjhaṅgapariggāhikā sati dukkhasaccanti evaṃ yojanaṃ katvā bojjhaṅgapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.",
  "atk-s0201a:1439": "Bojjhaṅgapabbavaṇṇanā niṭṭhitā.",
  "atk-s0201a:1440": "Catusaccapabbavaṇṇanā",
  "atk-s0201a:1441": "119. Evaṃ sattabojjhaṅgavasena dhammānupassanaṃ vibhajitvā idāni catusaccavasena vibhajituṃ puna caparantiādimāha.",
  "atk-s0201a:1442_0": "Tattha idaṃ dukkhanti yathābhūtaṃ pajānātīti ṭhapetvā taṇhaṃ tebhūmake dhamme “idaṃ",
  "atk-s0201a:1442_1": "dukkha”nti yathāsabhāvato pajānāti, tasseva kho pana dukkhassa janikaṃ samuṭṭhāpikaṃ",
  "atk-s0201a:1442_2": "purimataṇhaṃ “ayaṃ dukkhasamudayo”ti, ubhinnaṃ appavattiṃ nibbānaṃ “ayaṃ dukkhanirodho”ti,",
  "atk-s0201a:1442_3": "dukkhaparijānanaṃ samudayapajahanaṃ nirodhasacchikaraṇaṃ ariyamaggaṃ “ayaṃ dukkhanirodhagāminī",
  "atk-s0201a:1442_4": "paṭipadā”ti yathāsabhāvato pajānātīti attho. Avasesā ariyasaccakathā visuddhimagge vitthāritāyeva.",
  "atk-s0201a:1443_0": "Iti ajjhattaṃ vāti evaṃ attano vā cattāri saccāni pariggaṇhitvā, parassa vā, kālena",
  "atk-s0201a:1443_1": "vā attano, kālena vā parassa cattāri saccāni pariggaṇhitvā dhammesu dhammānupassī",
  "atk-s0201a:1443_2": "viharati. Samudayavayā panettha catunnaṃ saccānaṃ yathāsambhavato uppattinivattivasena",
  "atk-s0201a:1443_3": "veditabbā. Ito paraṃ vuttanayameva.",
  "atk-s0201a:1444": "Kevalañhi idha catusaccapariggāhikā sati dukkhasaccanti evaṃ yojanaṃ katvā saccapariggāhakassa bhikkhuno niyyānamukhaṃ veditabbaṃ. Sesaṃ tādisamevāti.",
  "atk-s0201a:1445": "Catusaccapabbavaṇṇanā niṭṭhitā.",
  "atk-s0201a:1446_0": "Ettāvatā ānāpānaṃ catuiriyāpathaṃ catusampajaññaṃ dvattiṃsākāraṃ catudhātuvavatthānaṃ",
  "atk-s0201a:1446_1": "navasivathikā vedanānupassanā cittānupassanā nīvaraṇapariggaho khandhapariggaho āyatanapariggaho",
  "atk-s0201a:1446_2": "bojjhaṅgapariggaho saccapariggahoti ekavīsati kammaṭṭhānāni vuttāni. Tesu ānāpānaṃ",
  "atk-s0201a:1446_3": "dvattiṃsākāro navasivathikāti ekādasa appanākammaṭṭhānāni honti. Dīghabhāṇakamahāsīvatthero",
  "atk-s0201a:1446_4": "pana “navasivathikā ādīnavānupassanāvasena vuttā”ti āha. Tasmā tassa matena dveyeva",
  "atk-s0201a:1446_5": "appanākammaṭṭhānāni, sesāni upacārakammaṭṭhānāni. Kiṃ panetesu sabbesu abhiniveso",
  "atk-s0201a:1446_6": "jāyatīti? Na jāyati. Iriyāpathasampajaññanīvaraṇabojjhaṅgesu hi abhiniveso na jāyati,",
  "atk-s0201a:1446_7": "sesesu jāyatīti. Mahāsīvatthero panāha – “etesupi abhiniveso jāyati, ayañhi atthi",
  "atk-s0201a:1446_8": "nu kho me cattāro iriyāpathā, udāhu natthi, atthi nu kho me catusampajaññaṃ, udāhu",
  "atk-s0201a:1446_9": "natthi, atthi nu kho me pañcanīvaraṇā, udāhu natthi, atthi nu kho me sattabojjhaṅgā,",
  "atk-s0201a:1446_10": "udāhu natthīti evaṃ pariggaṇhāti, tasmā sabbattha abhiniveso jāyatī”ti.",
  "atk-s0201a:1447_0": "137. Yo hi koci, bhikkhaveti yo hi koci bhikkhu vā bhikkhunī vā upāsako vā upāsikā",
  "atk-s0201a:1447_1": "vā. Evaṃ bhāveyyāti ādito paṭṭhāya vuttena bhāvanānukkamena bhāveyya. Pāṭikaṅkhanti",
  "atk-s0201a:1447_2": "paṭikaṅkhitabbaṃ, avassaṃ bhāvīti attho. Aññāti arahattaṃ. Sati vā upādiseseti upādānasese",
  "atk-s0201a:1447_3": "vā sati aparikkhīṇe. Anāgāmitāti anāgāmibhāvo.",
  "atk-s0201a:1448_0": "Evaṃ sattannaṃ vassānaṃ vasena sāsanassa niyyānikabhāvaṃ dassetvā puna tato appatarepi",
  "atk-s0201a:1448_1": "kāle dassento “tiṭṭhantu, bhikkhave”tiādimāha. Sabbampi cetaṃ majjhimasseva neyyapuggalassa",
  "atk-s0201a:1448_2": "vasena vuttaṃ. Tikkhapaññaṃ pana sandhāya – “pāto anusiṭṭho sāyaṃ visesaṃ adhigamissati,",
  "atk-s0201a:1448_3": "sāyaṃ anusiṭṭho pāto visesaṃ adhigamissatī”ti vuttaṃ.",
  "atk-s0201a:1449_0": "Iti bhagavā “evaṃniyyānikaṃ, bhikkhave, mama sāsana”nti dassetvā ekavīsatiyāpi ṭhānesu",
  "atk-s0201a:1449_1": "arahattanikūṭena desitaṃ desanaṃ niyyātento “ekāyano ayaṃ, bhikkhave, maggo…pe… iti",
  "atk-s0201a:1449_2": "yaṃ taṃ vuttaṃ, idametaṃ paṭicca vutta”nti āha. Sesaṃ uttānatthamevāti.",
  "atk-s0201a:1450": "Papañcasūdaniyā majjhimanikāyaṭṭhakathāya",
  "atk-s0201a:1451": "Satipaṭṭhānasuttavaṇṇanā niṭṭhitā.",
  "atk-s0201a:1452": "Paṭhamavaggavaṇṇanā niṭṭhitā.",
  "atk-s0201a:1455": "2. Sīhanādavaggo",
  "atk-s0201a:1456": "1. Cūḷasīhanādasuttavaṇṇanā",
  "atk-s0201a:1457_0": "139. Evaṃ me sutanti cūḷasīhanādasuttaṃ. Yasmā panassa atthuppattiko nikkhepo, tasmā",
  "atk-s0201a:1457_1": "taṃ dassetvā cassa anupubbapadavaṇṇanaṃ karissāma. Katarāya panidaṃ atthuppattiyā",
  "atk-s0201a:1457_2": "nikkhittanti? Lābhasakkārapaccayā titthiyaparidevite. Bhagavato kira dhammadāyādasutte",
  "atk-s0201a:1457_3": "vuttanayena mahālābhasakkāro uppajji. Catuppamāṇiko hi ayaṃ lokasannivāso, rūpappamāṇo",
  "atk-s0201a:1457_4": "rūpappasanno, ghosappamāṇo ghosappasanno, lūkhappamāṇo lūkhappasanno, dhammappamāṇo",
  "atk-s0201a:1457_5": "dhammappasannoti imesaṃ puggalānaṃ vasena catudhā ṭhito.",
  "atk-s0201a:1458_0": "Tesaṃ idaṃ nānākaraṇaṃ – katamo ca puggalo rūpappamāṇo rūpappasanno? Idhekacco puggalo",
  "atk-s0201a:1458_1": "ārohaṃ vā passitvā pariṇāhaṃ vā passitvā saṇṭhānaṃ vā passitvā pāripūriṃ vā passitvā",
  "atk-s0201a:1458_2": "tattha pamāṇaṃ gahetvā pasādaṃ janeti, ayaṃ vuccati puggalo rūpappamāṇo rūpappasanno.",
  "atk-s0201a:1459_0": "Katamo ca puggalo ghosappamāṇo ghosappasanno? Idhekacco puggalo paravaṇṇanāya parathomanāya",
  "atk-s0201a:1459_1": "parapasaṃsanāya paravaṇṇahārikāya, tattha pamāṇaṃ gahetvā pasādaṃ janeti, ayaṃ vuccati",
  "atk-s0201a:1459_2": "puggalo ghosappamāṇo ghosappasanno.",
  "atk-s0201a:1460_0": "Katamo ca puggalo lūkhappamāṇo lūkhappasanno? Idhekacco puggalo cīvaralūkhaṃ vā passitvā",
  "atk-s0201a:1460_1": "pattalūkhaṃ vā passitvā, senāsanalūkhaṃ vā passitvā vividhaṃ vā dukkarakārikaṃ passitvā",
  "atk-s0201a:1460_2": "tattha pamāṇaṃ gahetvā pasādaṃ janeti, ayaṃ vuccati puggalo lūkhappamāṇo lūkhappasanno.",
  "atk-s0201a:1461_0": "Katamo ca puggalo dhammappamāṇo dhammappasanno? Idhekacco puggalo sīlaṃ vā passitvā",
  "atk-s0201a:1461_1": "samādhiṃ vā passitvā paññaṃ vā passitvā tattha pamāṇaṃ gahetvā pasādaṃ janeti, ayaṃ",
  "atk-s0201a:1461_2": "vuccati puggalo dhammappamāṇo dhammappasannoti.",
  "atk-s0201a:1462_0": "Imesu catūsu puggalesu rūpappamāṇopi bhagavato ārohapariṇāhasaṇṭhānapāripūrivaṇṇapokkharataṃ,",
  "atk-s0201a:1462_1": "asītianubyañjanappaṭimaṇḍitattā nānāratanavicittamiva suvaṇṇamahāpaṭaṃ, dvattiṃsamahāpurisalakkhaṇasamākiṇṇatāya",
  "atk-s0201a:1462_2": "tārāgaṇasamujjalaṃ viya gaganatalaṃ sabbaphāliphullaṃ viya ca yojanasatubbedhaṃ pāricchattakaṃ",
  "atk-s0201a:1462_3": "aṭṭhārasaratanubbedhaṃ byāmappabhāparikkhepaṃ sassirikaṃ anopamasarīraṃ disvā sammāsambuddheyeva pasīdati.",
  "atk-s0201a:1463_0": "Ghosappamāṇopi, bhagavatā kappasatasahassādhikāni cattāri asaṅkhyeyyāni dasa pāramiyo",
  "atk-s0201a:1463_1": "dasa upapāramiyo dasa paramatthapāramiyo pūritā aṅgapariccāgo puttadārapariccāgo,",
  "atk-s0201a:1463_2": "rajjapariccāgo attapariccāgo nayanapariccāgo ca katotiādinā nayena pavattaṃ ghosaṃ",
  "atk-s0201a:1463_3": "sutvā sammāsambuddheyeva pasīdati.",
  "atk-s0201a:1464_0": "Lūkhappamāṇopi bhagavato cīvaralūkhaṃ disvā “sace bhagavā agāraṃ ajjhāvasissa, kāsikavatthameva",
  "atk-s0201a:1464_1": "adhārayissa. Pabbajitvā panānena sāṇapaṃsukūlacīvarena santussamānena bhāriyaṃ kata”nti",
  "atk-s0201a:1464_2": "sammāsambuddheyeva pasīdati. Pattalūkhampi disvā – “iminā agāraṃ ajjhāvasantena rattavarasuvaṇṇabhājanesu",
  "atk-s0201a:1464_3": "cakkavattibhojanārahaṃ sugandhasālibhojanaṃ paribhuttaṃ, pabbajitvā pana pāsāṇamayaṃ",
  "atk-s0201a:1464_4": "pattaṃ ādāya uccanīcakuladvāresu sapadānaṃ piṇḍāya caritvā laddhapiṇḍiyālopena santussamāno",
  "atk-s0201a:1464_5": "bhāriyaṃ karotī”ti sammāsambuddheyeva pasīdati. Senāsanalūkhaṃ disvāpi – “ayaṃ agāraṃ",
  "atk-s0201a:1464_6": "ajjhāvasanto tiṇṇaṃ utūnaṃ anucchavikesu tīsu pāsādesu tividhanāṭakaparivāro dibbasampattiṃ",
  "atk-s0201a:1464_7": "viya rajjasiriṃ anubhavitvā idāni pabbajjūpagato rukkhamūlasenāsanādīsu dāruphalakasilāpaṭṭapīṭhamañcakādīhi",
  "atk-s0201a:1464_8": "santussamāno bhāriyaṃ karotī”ti sammāsambuddheyeva pasīdati. Dukkarakārikamassa disvāpi",
  "atk-s0201a:1464_9": "– “chabbassāni nāma muggayūsakulatthayūsahareṇuyūsādīnaṃ pasaṭamattena yāpessati,",
  "atk-s0201a:1464_10": "appāṇakaṃ jhānaṃ jhāyissati, sarīre ca jīvite ca anapekkho viharissati, aho dukkarakārako",
  "atk-s0201a:1464_11": "bhagavā”ti sammāsambuddheyeva pasīdati.",
  "atk-s0201a:1465_0": "Dhammappamāṇopi bhagavato sīlaguṇaṃ samādhiguṇaṃ paññāguṇaṃ jhānavimokkhasamādhisamāpattisampadaṃ",
  "atk-s0201a:1465_1": "abhiññāpāripūriṃ yamakapāṭihāriyaṃ devorohaṇaṃ pāthikaputtadamanādīni ca anekāni",
  "atk-s0201a:1465_2": "acchariyāni disvā sammāsambuddheyeva pasīdati, te evaṃ pasannā bhagavato mahantaṃ",
  "atk-s0201a:1465_3": "lābhasakkāraṃ abhiharanti. Titthiyānaṃ pana bāverujātake kākassa viya lābhasakkāro",
  "atk-s0201a:1465_4": "parihāyittha. Yathāha –",
  "atk-s0201a:1466": "“Adassanena morassa, sikhino mañjubhāṇino;",
  "atk-s0201a:1467": "Kākaṃ tattha apūjesuṃ, maṃsena ca phalena ca.",
  "atk-s0201a:1468": "Yadā ca sarasampanno, moro bāverumāgamā;",
  "atk-s0201a:1469": "Atha lābho ca sakkāro, vāyasassa ahāyatha.",
  "atk-s0201a:1470": "Yāva nuppajjati buddho, dhammarājā pabhaṅkaro;",
  "atk-s0201a:1471": "Tāva aññe apūjesuṃ, puthū samaṇabrāhmaṇe.",
  "atk-s0201a:1472": "Yadā ca sarasampanno, buddho dhammamadesayi;",
  "atk-s0201a:1473": "Atha lābho ca sakkāro, titthiyānaṃ ahāyathā”ti. ;",
  "atk-s0201a:1474": "Te evaṃ pahīnalābhasakkārā rattiṃ ekadvaṅgulamattaṃ obhāsetvāpi sūriyuggamane khajjopanakā viya hatappabhā ahesuṃ.",
  "atk-s0201a:1475": "Yathā hi khajjopanakā, kāḷapakkhamhi rattiyā;",
  "atk-s0201a:1476": "Nidassayanti obhāsaṃ, etesaṃ visayo hi so.",
  "atk-s0201a:1477": "Yadā ca rasmisampanno, abbhudeti pabhaṅkaro;",
  "atk-s0201a:1478": "Atha khajjupasaṅghānaṃ, pabhā antaradhāyati.",
  "atk-s0201a:1479": "Evaṃ khajjupasadisā, titthiyāpi puthū idha;",
  "atk-s0201a:1480": "Kāḷapakkhūpame loke, dīpayanti sakaṃ guṇaṃ.",
  "atk-s0201a:1481": "Yadā ca buddho lokasmiṃ, udeti amitappabho;",
  "atk-s0201a:1482": "Nippabhā titthiyā honti, sūriye khajjupakā yathāti.",
  "atk-s0201a:1483_0": "Te evaṃ nippabhā hutvā kacchupiḷakādīhi kiṇṇasarīrā paramapārijuññapattā yena buddho",
  "atk-s0201a:1483_1": "yena dhammo yena saṅgho yena ca mahājanassa sannipāto, tena tena gantvā antaravīthiyampi",
  "atk-s0201a:1483_2": "siṅghāṭakepi catukkepi sabhāyampi ṭhatvā paridevanti –",
  "atk-s0201a:1484_0": "“Kiṃ bho samaṇoyeva gotamo samaṇo, mayaṃ assamaṇā; samaṇasseva gotamassa sāvakā samaṇā,",
  "atk-s0201a:1484_1": "amhākaṃ sāvakā assamaṇā? Samaṇasseva gotamassa sāvakānañcassa dinnaṃ mahapphalaṃ,",
  "atk-s0201a:1484_2": "na amhākaṃ, sāvakānañca no dinnaṃ mahapphalaṃ? Nanu samaṇopi gotamo samaṇo, mayampi",
  "atk-s0201a:1484_3": "samaṇā. Samaṇassapi gotamassa sāvakā samaṇā, amhākampi sāvakā samaṇā. Samaṇassapi",
  "atk-s0201a:1484_4": "gotamassa sāvakānañcassa dinnaṃ mahapphalaṃ, amhākampi sāvakānañca no dinnaṃ mahapphalañceva?",
  "atk-s0201a:1484_5": "Samaṇassapi gotamassa sāvakānañcassa detha karotha, amhākampi sāvakānañca no detha",
  "atk-s0201a:1484_6": "sakkarotha? Nanu samaṇo gotamo purimāni divasāni uppanno, mayaṃ pana loke uppajjamāneyeva uppannā”ti.",
  "atk-s0201a:1485_0": "Evaṃ nānappakāraṃ viravanti. Atha bhikkhū bhikkhuniyo upāsakā upāsikāyoti catasso",
  "atk-s0201a:1485_1": "parisā tesaṃ saddaṃ sutvā bhagavato ārocesuṃ “titthiyā bhante idañcidañca kathentī”ti.",
  "atk-s0201a:1485_2": "Taṃ sutvā bhagavā – “mā tumhe, bhikkhave, titthiyānaṃ vacanena ‘aññatra samaṇo atthī’ti",
  "atk-s0201a:1485_3": "saññino ahuvatthā”ti vatvā aññatitthiyesu samaṇabhāvaṃ paṭisedhento idheva ca anujānanto",
  "atk-s0201a:1485_4": "imissā atthuppattiyā idheva, bhikkhave, samaṇoti idaṃ suttaṃ abhāsi.",
  "atk-s0201a:1486_0": "Tattha idhevāti imasmiṃyeva sāsane. Ayaṃ pana niyamo sesapadesupi veditabbo. Dutiyādayopi",
  "atk-s0201a:1486_1": "hi samaṇā idheva, na aññattha. Samaṇoti sotāpanno. Tenevāha – “katamo ca, bhikkhave,",
  "atk-s0201a:1486_2": "paṭhamo samaṇo? Idha, bhikkhave, bhikkhu tiṇṇaṃ saṃyojanānaṃ parikkhayā sotāpanno",
  "atk-s0201a:1486_3": "hoti avinipātadhammo niyato sambodhiparāyaṇo, ayaṃ, bhikkhave, paṭhamo samaṇo”ti.",
  "atk-s0201a:1487_0": "Dutiyoti sakadāgāmī. Tenevāha – “katamo ca? Bhikkhave, dutiyo samaṇo. Idha, bhikkhave,",
  "atk-s0201a:1487_1": "bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī hoti, sakideva",
  "atk-s0201a:1487_2": "imaṃ lokaṃ āgantvā dukkhassantaṃ karoti. Ayaṃ, bhikkhave, dutiyo samaṇo”ti.",
  "atk-s0201a:1488_0": "Tatiyoti anāgāmī. Tenevāha – “katamo ca, bhikkhave, tatiyo samaṇo? Idha, bhikkhave,",
  "atk-s0201a:1488_1": "bhikkhu pañcannaṃ orambhāgiyānaṃ saṃyojanānaṃ parikkhayā opapātiko hoti tattha parinibbāyī",
  "atk-s0201a:1488_2": "anāvattidhammo tasmā lokā. Ayaṃ, bhikkhave, tatiyo samaṇo”ti.",
  "atk-s0201a:1489_0": "Catutthoti arahā. Tenevāha – “katamo ca, bhikkhave, catuttho samaṇo? Idha, bhikkhave,",
  "atk-s0201a:1489_1": "bhikkhu āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ",
  "atk-s0201a:1489_2": "abhiññā sacchikatvā upasampajja viharati. Ayaṃ, bhikkhave, catuttho samaṇo”ti. Iti",
  "atk-s0201a:1489_3": "imasmiṃ ṭhāne cattāro phalaṭṭhakasamaṇāva adhippetā.",
  "atk-s0201a:1490_0": "Suññāti rittā tucchā. Parappavādāti cattāro sassatavādā, cattāro ekaccasassatikā,",
  "atk-s0201a:1490_1": "cattāro antānantikā, cattāro amarāvikkhepikā, dve adhiccasamuppannikā, soḷasa saññīvādā,",
  "atk-s0201a:1490_2": "aṭṭha asaññīvādā, aṭṭha nevasaññīnāsaññīvādā, satta ucchedavādā, pañca diṭṭhadhammanibbānavādāti",
  "atk-s0201a:1490_3": "ime sabbepi brahmajāle āgatā dvāsaṭṭhi diṭṭhiyo. Ito bāhirānaṃ paresaṃ vādā parappavādā",
  "atk-s0201a:1490_4": "nāma. Te sabbepi imehi catūhi phalaṭṭhakasamaṇehi suññā, na hi te ettha santi. Na",
  "atk-s0201a:1490_5": "kevalañca eteheva suññā, catūhi pana maggaṭṭhakasamaṇehipi catunnaṃ maggānaṃ atthāya",
  "atk-s0201a:1490_6": "āraddhavipassakehipīti dvādasahipi samaṇehi suññā eva. Imameva atthaṃ sandhāya bhagavatā",
  "atk-s0201a:1490_7": "mahāparinibbāne vuttaṃ –",
  "atk-s0201a:1491": "“Ekūnatiṃso vayasā subhadda,",
  "atk-s0201a:1492": "Yaṃ pabbajiṃ kiṃ kusalānuesī;",
  "atk-s0201a:1493": "Vassāni paññāsa samādhikāni,",
  "atk-s0201a:1494": "Yato ahaṃ pabbajito subhadda;",
  "atk-s0201a:1495": "Ñāyassa dhammassa padesavattī,",
  "atk-s0201a:1496": "Ito bahiddhā samaṇopi natthi.",
  "atk-s0201a:1497": "“Dutiyopi samaṇo natthi, tatiyopi samaṇo natthi, catutthopi samaṇo natthi. Suññā parappavādā samaṇebhi aññehī”ti.",
  "atk-s0201a:1498_0": "Ettha hi padesavattīti āraddhavipassako adhippeto. Tasmā sotāpattimaggassa āraddhavipassakaṃ",
  "atk-s0201a:1498_1": "maggaṭṭhaṃ phalaṭṭhanti tayopi ekato katvā samaṇopi natthīti āha. Sakadāgāmimaggassa",
  "atk-s0201a:1498_2": "āraddhavipassakaṃ maggaṭṭhaṃ phalaṭṭhanti tayopi ekato katvā dutiyopi samaṇo natthīti",
  "atk-s0201a:1498_3": "āha. Itaresupi dvīsu eseva nayo.",
  "atk-s0201a:1499_0": "Kasmā panete aññattha natthīti? Akhettatāya. Yathā hi na āragge sāsapo tiṭṭhati,",
  "atk-s0201a:1499_1": "na udakapiṭṭhe aggi jalati, na piṭṭhipāsāṇe bījāni ruhanti, evameva bāhiresu titthāyatanesu",
  "atk-s0201a:1499_2": "na ime samaṇā uppajjanti, imasmiṃyeva pana sāsane uppajjanti. Kasmā? Khettatāya.",
  "atk-s0201a:1499_3": "Tesaṃ akhettatā ca khettatā ca ariyamaggassa abhāvato ca bhāvato ca veditabbā. Tenāha bhagavā –",
  "atk-s0201a:1500_0": "“Yasmiṃ kho, subhadda, dhammavinaye ariyo aṭṭhaṅgiko maggo na upalabbhati, samaṇopi",
  "atk-s0201a:1500_1": "tattha na upalabbhati, dutiyopi tattha samaṇo na upalabbhati, tatiyopi tattha samaṇo",
  "atk-s0201a:1500_2": "na upalabbhati, catutthopi tattha samaṇo na upalabbhati. Yasmiñca kho, subhadda,",
  "atk-s0201a:1500_3": "dhammavinaye ariyo aṭṭhaṅgiko maggo upalabbhati, samaṇopi tattha upalabbhati, dutiyopi",
  "atk-s0201a:1500_4": "tattha…pe…. Catutthopi tattha samaṇo upalabbhati. Imasmiṃ kho, subhadda, dhammavinaye",
  "atk-s0201a:1500_5": "ariyo aṭṭhaṅgiko maggo upalabbhati, idheva, subhadda, samaṇo, idha dutiyo samaṇo,",
  "atk-s0201a:1500_6": "idha tatiyo samaṇo, idha catuttho samaṇo, suññā parappavādā samaṇebhi aññehī”ti.",
  "atk-s0201a:1501_0": "Evaṃ yasmā titthāyatanaṃ akhettaṃ, sāsanaṃ khettaṃ, tasmā yathā surattahatthapādo",
  "atk-s0201a:1501_1": "sūrakesarako sīho migarājā na susāne vā saṅkārakūṭe vā paṭivasati, tiyojanasahassavitthataṃ",
  "atk-s0201a:1501_2": "pana himavantaṃ ajjhogāhetvā maṇiguhāyaṃyeva paṭivasati. Yathā ca chaddanto nāgarājā",
  "atk-s0201a:1501_3": "na gocariyahatthikulādīsu navasu nāgakulesu uppajjati, chaddantakuleyeva uppajjati.",
  "atk-s0201a:1501_4": "Yathā ca valāhako assarājā na gadrabhakule vā ghoṭakakule vā uppajjati, sindhuyā",
  "atk-s0201a:1501_5": "tīre pana sindhavakuleyeva uppajjati. Yathā ca sabbakāmadadaṃ manoharaṃ maṇiratanaṃ",
  "atk-s0201a:1501_6": "na saṅkārakūṭe vā paṃsupabbatādīsu vā uppajjati, vepullapabbatabbhantareyeva uppajjati.",
  "atk-s0201a:1501_7": "Yathā ca timirapiṅgalo maccharājā na khuddakapokkharaṇīsu uppajjati, caturāsītiyojanasahassagambhīre",
  "atk-s0201a:1501_8": "mahāsamuddeyeva uppajjati. Yathā ca diyaḍḍhayojanasatiko supaṇṇarājā na gāmadvāre",
  "atk-s0201a:1501_9": "eraṇḍavanādīsu paṭivasati, mahāsamuddaṃ pana ajjhogāhetvā simbalidahavaneyeva paṭivasati.",
  "atk-s0201a:1501_10": "Yathā ca dhataraṭṭho suvaṇṇahaṃso na gāmadvāre āvāṭakādīsu paṭivasati, navutihaṃsasahassaparivāro",
  "atk-s0201a:1501_11": "hutvā cittakūṭapabbateyeva paṭivasati. Yathā ca catuddīpissaro cakkavattirājā na",
  "atk-s0201a:1501_12": "nīcakule uppajjati, asambhinnajātikhattiyakuleyeva pana uppajjati. Evameva imesu",
  "atk-s0201a:1501_13": "samaṇesu ekasamaṇopi na aññatitthāyatane uppajjati, ariyamaggaparikkhitte pana buddhasāsaneyeva",
  "atk-s0201a:1501_14": "uppajjati. Tenāha bhagavā “idheva, bhikkhave, samaṇo…pe… suññā parappavādā samaṇehi",
  "atk-s0201a:1501_15": "samaṇebhi aññehī”ti.",
  "atk-s0201a:1502_0": "Sammā sīhanādaṃ nadathāti ettha sammāti hetunā nayena kāraṇena. Sīhanādanti seṭṭhanādaṃ",
  "atk-s0201a:1502_1": "abhītanādaṃ appaṭinādaṃ. Imesañhi catunnaṃ samaṇānaṃ idheva atthitāya ayaṃ nādo seṭṭhanādo",
  "atk-s0201a:1502_2": "nāma hoti uttamanādo. “Ime samaṇā idheva atthī”ti vadantassa aññato bhayaṃ vā āsaṅkā",
  "atk-s0201a:1502_3": "vā natthīti abhītanādo nāma hoti. “Amhākampi sāsane ime samaṇā atthī”ti pūraṇādīsu",
  "atk-s0201a:1502_4": "ekassāpi uṭṭhahitvā vattuṃ asamatthatāya ayaṃ nādo appaṭinādo nāma hoti. Tena vuttaṃ",
  "atk-s0201a:1502_5": "“sīhanādanti seṭṭhanādaṃ abhītanādaṃ appaṭināda”nti.",
  "atk-s0201a:1503_0": "140. Ṭhānaṃ kho panetaṃ vijjatīti idaṃ kho pana kāraṇaṃ vijjati. Yaṃ aññatitthiyāti",
  "atk-s0201a:1503_1": "yena kāraṇena aññatitthiyā. Ettha ca titthaṃ jānitabbaṃ, titthakaro jānitabbo titthiyā",
  "atk-s0201a:1503_2": "jānitabbā, titthiyasāvakā jānitabbā. Titthaṃnāma dvāsaṭṭhi diṭṭhiyo. Ettha hi sattā",
  "atk-s0201a:1503_3": "taranti uppalavanti ummujjanimujjaṃ karonti, tasmā titthanti vuccanti. Tāsaṃ diṭṭhīnaṃ",
  "atk-s0201a:1503_4": "uppādetā titthakaro nāma. Tassa laddhiṃ gahetvā pabbajitā titthiyā nāma. Tesaṃ paccayadāyakā",
  "atk-s0201a:1503_5": "titthiyasāvakāti veditabbā. Paribbājakāti gihibandhanaṃ pahāya pabbajjūpagatā. Assāsoti",
  "atk-s0201a:1503_6": "avassayo patiṭṭhā upatthambho. Balanti thāmo. Yena tumheti yena assāsena vā balena vā evaṃ vadetha.",
  "atk-s0201a:1504_0": "Atthi kho no, āvuso, tena bhagavatā jānatā passatā arahatā sammāsambuddhenāti ettha",
  "atk-s0201a:1504_1": "ayaṃ saṅkhepattho – yo so bhagavā samatiṃsa pāramiyo pūretvā sabbakilese bhañjitvā",
  "atk-s0201a:1504_2": "anuttaraṃ sammāsambodhiṃ abhisambuddho, tena bhagavatā tesaṃ tesaṃ sattānaṃ āsayānusayaṃ",
  "atk-s0201a:1504_3": "jānatā, hatthatale ṭhapitaṃ āmalakaṃ viya sabbaṃ ñeyyadhammaṃ passatā. Apica pubbenivāsādīhi",
  "atk-s0201a:1504_4": "jānatā, dibbena cakkhunā passatā. Tīhi vijjāhi chahi vā pana abhiññāhi jānatā, sabbattha",
  "atk-s0201a:1504_5": "appaṭihatena samantacakkhunā passatā. Sabbadhammajānanasamatthāya paññāya jānatā,",
  "atk-s0201a:1504_6": "sabbasattānaṃ cakkhuvisayātītāni tirokuṭṭādigatāni vāpi rūpāni ativisuddhena maṃsacakkhunā",
  "atk-s0201a:1504_7": "passatā. Attahitasādhikāya samādhipadaṭṭhānāya paṭivedhapaññāya jānatā, parahitasādhikāya",
  "atk-s0201a:1504_8": "karuṇāpadaṭṭhānāya desanāpaññāya passatā. Arīnaṃ hatattā paccayādīnaṃ arahattā ca",
  "atk-s0201a:1504_9": "arahatā, sammā sāmañca saccānaṃ buddhattā sammāsambuddhena. Antarāyikadhamme vā jānatā,",
  "atk-s0201a:1504_10": "niyyānikadhamme passatā. Kilesārīnaṃ hatattā arahatā, sammā sāmaṃ sabbadhammānaṃ",
  "atk-s0201a:1504_11": "buddhattā sammāsambuddhenāti, evaṃ catuvesārajjavasena catūhi ākārehi thomitena cattāro",
  "atk-s0201a:1504_12": "dhammā akkhātā, ye mayaṃ attani sampassamānā evaṃ vadema, na rājarājamahāmattādīnaṃ",
  "atk-s0201a:1504_13": "upatthambhaṃ kāyabalanti.",
  "atk-s0201a:1505_0": "Satthari pasādoti “itipi so bhagavā”tiādinā nayena buddhaguṇe anussarantānaṃ uppannappasādo.",
  "atk-s0201a:1505_1": "Dhamme pasādoti “svākkhāto bhagavatā dhammo”tiādinā nayena dhammaguṇe anussarantānaṃ",
  "atk-s0201a:1505_2": "uppannappasādo. Sīlesu paripūrakāritāti ariyakantesu sīlesu paripūrakāritā. Ariyakantasīlāni",
  "atk-s0201a:1505_3": "nāma pañcasīlāni. Tāni hi bhavantaragatopi ariyasāvako attano ariyasāvakabhāvaṃ ajānantopi",
  "atk-s0201a:1505_4": "na vītikkamati. Sacepi hi naṃ koci vadeyya – “imaṃ sakalaṃ cakkavattirajjaṃ sampaṭicchitvā",
  "atk-s0201a:1505_5": "khuddakamakkhikaṃ jīvitā voropehī”ti, aṭṭhānametaṃ, yaṃ so tassa vacanaṃ kareyya.",
  "atk-s0201a:1505_6": "Evaṃ ariyānaṃ sīlāni kantāni piyāni manāpāni. Tāni sandhāya vuttaṃ “sīlesu paripūrakāritā”ti.",
  "atk-s0201a:1506_0": "Sahadhammikā kho panāti bhikkhu bhikkhunī sikkhamānā sāmaṇero sāmaṇerī upāsako upāsikāti",
  "atk-s0201a:1506_1": "ete satta sahadhammacārino. Etesu hi bhikkhu bhikkhūhi saddhiṃ sahadhammaṃ carati",
  "atk-s0201a:1506_2": "samānasikkhatāya. Tathā bhikkhunī bhikkhunīhi…pe… upāsikā upāsikāhi, sotāpanno sotāpannehi,",
  "atk-s0201a:1506_3": "sakadāgāmī…pe… anāgāmīhi sahadhammaṃ carati. Tasmā sabbepete sahadhammikāti vuccanti.",
  "atk-s0201a:1506_4": "Apicettha ariyasāvakāyeva adhippetā. Tesañhi bhavantarepi maggadassanamhi vivādo",
  "atk-s0201a:1506_5": "natthi, tasmā te accantaṃ ekadhammacāritāya sahadhammikā. Iminā, “suppaṭipanno bhagavato",
  "atk-s0201a:1506_6": "sāvakasaṅgho”tiādinā nayena saṅghaṃ anussarantānaṃ uppannappasādo kathito. Ettāvatā",
  "atk-s0201a:1506_7": "cattāri sotāpannassa aṅgāni kathitāni honti.",
  "atk-s0201a:1507": "Ime kho no, āvusoti, āvuso, ime cattāro dhammā tena bhagavatā amhākaṃ assāso ceva balañcāti akkhātā, ye mayaṃ attani sampassamānā evaṃ vadema.",
  "atk-s0201a:1508_0": "141. Yo amhākaṃ satthāti iminā pūraṇakassapādike cha satthāro apadissanti. Yathā",
  "atk-s0201a:1508_1": "pana idāni sāsane ācariyupajjhāyādīsu “amhākaṃ ācariyo, amhākaṃ upajjhāyo”ti gehasitapemaṃ",
  "atk-s0201a:1508_2": "hoti. Evarūpaṃ pemaṃ sandhāya “satthari pasādo”ti vadanti. Thero panāha – “yasmā",
  "atk-s0201a:1508_3": "satthā nāma na ekassa, na dvinnaṃ hoti, sadevakassa lokassa ekova satthā, tasmā titthiyā",
  "atk-s0201a:1508_4": "‘amhākaṃ satthā’ ti ekapadeneva satthāraṃ visuṃ katvā imināva padena viruddhā parājitā”ti.",
  "atk-s0201a:1508_5": "Dhamme pasādoti idaṃ pana yathā idāni sāsane “amhākaṃ dīghanikāyo amhākaṃ majjhimanikāyo”ti",
  "atk-s0201a:1508_6": "mamāyanti, evaṃ attano attano pariyattidhamme gehasitapemaṃ sandhāya vadanti. Sīlesūti",
  "atk-s0201a:1508_7": "ajasīlagosīlameṇḍakasīlakukkurasīlādīsu. Idha no āvusoti ettha idhāti pasādaṃ sandhāya",
  "atk-s0201a:1508_8": "vadanti. Ko adhippayāsoti ko adhikappayogo. Yadidanti yamidaṃ tumhākañceva amhākañca",
  "atk-s0201a:1508_9": "nānākaraṇaṃ vadeyyātha. Taṃ kiṃ nāma? Tumhākampi hi catūsu ṭhānesu pasādo, amhākampi.",
  "atk-s0201a:1508_10": "Nanu etasmiṃ pasāde tumhe ca amhe ca dvedhā bhinnasuvaṇṇaṃ viya ekasadisāti vācāya",
  "atk-s0201a:1508_11": "samadhurā hutvā aṭṭhaṃsu.",
  "atk-s0201a:1509_0": "Atha nesaṃ taṃ samadhurataṃ bhindanto bhagavā evaṃ vādinotiādimāha. Tattha ekā niṭṭhāti",
  "atk-s0201a:1509_1": "yā tassa pasādassa pariyosānabhūtā niṭṭhā, kiṃ sā ekā, udāhu puthūti evaṃ pucchathāti",
  "atk-s0201a:1509_2": "vadati. Yasmā pana tasmiṃ tasmiṃ samaye niṭṭhaṃ apaññapento nāma natthi, brāhmaṇānañhi",
  "atk-s0201a:1509_3": "brahmaloko niṭṭhā, mahātāpasānaṃ ābhassarā, paribbājakānaṃ subhakiṇhā, ājīvakānaṃ",
  "atk-s0201a:1509_4": "“anantamānaso”ti evaṃ parikappito asaññībhavo. Imasmiṃ sāsane pana arahattaṃ niṭṭhā.",
  "atk-s0201a:1509_5": "Sabbeva cete arahattameva niṭṭhāti vadanti. Diṭṭhivasena pana brahmalokādīni paññapenti.",
  "atk-s0201a:1509_6": "Tasmā attano attano laddhivasena ekameva niṭṭhaṃ paññapenti, taṃ dassetuṃ bhagavā",
  "atk-s0201a:1509_7": "sammā byākaramānātiādimāha.",
  "atk-s0201a:1510_0": "Idāni bhikkhūnampi ekā niṭṭhā, titthiyānampi ekā niṭṭhāti dvīsu aṭṭakārakesu viya",
  "atk-s0201a:1510_1": "ṭhitesu bhagavā anuyogavattaṃ dassento sā panāvuso, niṭṭhā sarāgassa, udāhu vītarāgassātiādimāha.",
  "atk-s0201a:1510_2": "Tattha yasmā rāgarattādīnaṃ niṭṭhā nāma natthi. Yadi siyā, soṇasiṅgālādīnampi siyāti",
  "atk-s0201a:1510_3": "imaṃ dosaṃ passantānaṃ titthiyānaṃ “vītarāgassa āvuso sā niṭṭhā”tiādinā nayena byākaraṇaṃ dassitaṃ.",
  "atk-s0201a:1511_0": "Tattha viddasunoti paṇḍitassa. Anuruddhapaṭiviruddhassāti rāgena anuruddhassa kodhena",
  "atk-s0201a:1511_1": "paṭiviruddhassa. Papañcārāmassa papañcaratinoti ettha āramanti etthāti ārāmo. Papañco",
  "atk-s0201a:1511_2": "ārāmo assāti papañcārāmo. Papañce rati assāti papañcarati. Papañcoti ca mattapamattākārabhāvena",
  "atk-s0201a:1511_3": "pavattānaṃ taṇhādiṭṭhimānānametaṃ adhivacanaṃ. Idha pana taṇhādiṭṭhiyova adhippetā.",
  "atk-s0201a:1511_4": "Sarāgassātiādīsu pañcasu ṭhānesu ekova kileso āgato. Tassa ākārato nānattaṃ veditabbaṃ.",
  "atk-s0201a:1511_5": "Sarāgassāti hi vuttaṭṭhāne pañcakāmaguṇikarāgavasena gahito. Sataṇhassāti bhavataṇhāvasena.",
  "atk-s0201a:1511_6": "Saupādānassāti gahaṇavasena. Anuruddhapaṭiviruddhassāti yugaḷavasena. Papañcārāmassāti",
  "atk-s0201a:1511_7": "papañcuppattidassanavasena. Sarāgassāti vā ettha akusalamūlavasena gahito. Sataṇhassāti",
  "atk-s0201a:1511_8": "ettha taṇhāpaccayā upādānadassanavasena. Sesaṃ purimasadisameva. Thero panāha “kasmā",
  "atk-s0201a:1511_9": "evaṃ viddhaṃsetha? Ekoyeva hi ayaṃ lobho rajjanavasena rāgoti vutto. Taṇhākaraṇavasena",
  "atk-s0201a:1511_10": "taṇhā. Gahaṇaṭṭhena upādānaṃ. Yugaḷavasena anurodhapaṭivirodho. Papañcuppattidassanaṭṭhena papañco”ti.",
  "atk-s0201a:1512": "142. Idāni imesaṃ kilesānaṃ mūlabhūtaṃ diṭṭhivādaṃ dassento dvemā, bhikkhave, diṭṭhiyotiādimāha.",
  "atk-s0201a:1513_0": "Tattha bhavadiṭṭhīti sassatadiṭṭhi. Vibhavadiṭṭhīti ucchedadiṭṭhi. Bhavadiṭṭhiṃ allīnāti",
  "atk-s0201a:1513_1": "taṇhādiṭṭhivasena sassatadiṭṭhiṃ allīnā. Upagatāti taṇhādiṭṭhivaseneva upagatā. Ajjhositāti",
  "atk-s0201a:1513_2": "taṇhādiṭṭhivaseneva anupaviṭṭhā. Vibhavadiṭṭhiyā te paṭiviruddhāti te sabbe ucchedavādīhi",
  "atk-s0201a:1513_3": "saddhiṃ – “tumhe andhabālā na jānātha, sassato ayaṃ loko, nāyaṃ loko ucchijjatī”ti",
  "atk-s0201a:1513_4": "paṭiviruddhā niccaṃ kalahabhaṇḍanapasutā viharanti. Dutiyavārepi eseva nayo.",
  "atk-s0201a:1514_0": "Samudayañcātiādīsu dve diṭṭhīnaṃ samudayā khaṇikasamudayo paccayasamudayo ca. Khaṇikasamudayo",
  "atk-s0201a:1514_1": "diṭṭhīnaṃ nibbatti. Paccayasamudayo aṭṭha ṭhānāni. Seyyathidaṃ, khandhāpi diṭṭhiṭṭhānaṃ,",
  "atk-s0201a:1514_2": "avijjāpi, phassopi, saññāpi, vitakkopi, ayonisomanasikāropi, pāpamittopi, paratoghosopi",
  "atk-s0201a:1514_3": "diṭṭhiṭṭhānaṃ. “Khandhā hetu khandhā paccayo diṭṭhīnaṃ upādāya samuṭṭhānaṭṭhena.",
  "atk-s0201a:1514_4": "Evaṃ khandhāpi diṭṭhiṭṭhānaṃ. Avijjā… phasso… saññā… vitakko… ayonisomanasikāro…",
  "atk-s0201a:1514_5": "pāpamitto… paratoghoso hetu, paratoghoso paccayo diṭṭhīnaṃ upādāya samuṭṭhānaṭṭhena.",
  "atk-s0201a:1514_6": "Evaṃ paratoghosopi diṭṭhiṭṭhānaṃ”. Atthaṅgamāpi dveyeva khaṇikatthaṅgamo paccayatthaṅgamo",
  "atk-s0201a:1514_7": "ca. Khaṇikatthaṅgamo nāma khayo vayo bhedo paribhedo aniccatā antaradhānaṃ. Paccayatthaṅgamo",
  "atk-s0201a:1514_8": "nāma sotāpattimaggo. Sotāpattimaggo hi diṭṭhiṭṭhānasamugghātoti vutto.",
  "atk-s0201a:1515_0": "Assādanti diṭṭhimūlakaṃ ānisaṃsaṃ. Yaṃ sandhāya vuttaṃ – “yaṃdiṭṭhiko satthā hoti,",
  "atk-s0201a:1515_1": "taṃdiṭṭhikā sāvakā honti. Yaṃdiṭṭhikā satthāraṃ sāvakā sakkaronti, garuṃ karonti,",
  "atk-s0201a:1515_2": "mānenti, pūjenti, labhanti tatonidānaṃ cīvarapiṇḍapātasenāsanagilānapaccayabhesajjaparikkhāraṃ.",
  "atk-s0201a:1515_3": "Ayaṃ, bhikkhave, diṭṭhiyā diṭṭhadhammiko ānisaṃso”ti. Ādīnavanti diṭṭhiggahaṇamūlakaṃ",
  "atk-s0201a:1515_4": "upaddavaṃ. So vaggulivataṃ ukkuṭikappadhānaṃ kaṇṭakāpassayatā pañcātapatappanaṃ sānupapātapatanaṃ",
  "atk-s0201a:1515_5": "kesamassuluñcanaṃ appoṇakaṃ jhānantiādīnaṃ vasenaṃ veditabbo. Nissaraṇanti diṭṭhīnaṃ",
  "atk-s0201a:1515_6": "nissaraṇaṃ nāma nibbānaṃ. Yathābhūtaṃ nappajānantīti ye etaṃ sabbaṃ yathāsabhāvaṃ",
  "atk-s0201a:1515_7": "na jānanti. Na parimuccanti dukkhasmāti sakalavaṭṭadukkhato na parimuccanti. Iminā",
  "atk-s0201a:1515_8": "etesaṃ niṭṭhā nāma natthīti dasseti. Parimuccanti dukkhasmāti sakalavaṭṭadukkhato",
  "atk-s0201a:1515_9": "parimuccanti. Iminā etesaṃ niṭṭhā nāma atthīti dvinnaṃ aṭṭakārakānaṃ aṭṭaṃ chindanto",
  "atk-s0201a:1515_10": "viya sāsanasmiṃyeva niṭṭhāya atthitaṃ patiṭṭhapeti.",
  "atk-s0201a:1516": "143. Idāni diṭṭhicchedanaṃ dassento cattārimāni, bhikkhave, upādānānītiādimāha. Tesaṃ vitthārakathā visuddhimagge vuttāyeva.",
  "atk-s0201a:1517_0": "Sabbupādānapariññāvādā paṭijānamānāti mayaṃ sabbesaṃ upādānānaṃ pariññaṃ samatikkamaṃ",
  "atk-s0201a:1517_1": "vadāmāti evaṃ paṭijānamānā. Na sammā sabbupādānapariññanti sabbesaṃ upādānānaṃ samatikkamaṃ",
  "atk-s0201a:1517_2": "sammā na paññapenti. Keci kāmupādānamattassa pariññaṃ paññapenti. Keci diṭṭhupādānamattassa",
  "atk-s0201a:1517_3": "paññapenti, keci sīlabbatupādānassāpi. Attavādupādānassa pana pariññaṃ paññapento",
  "atk-s0201a:1517_4": "nāma natthi. Tesaṃ pana bhedaṃ dassento kāmupādānassa pariññaṃ paññapentītiādimāha.",
  "atk-s0201a:1517_5": "Tattha sabbepi kāmupādānassa pariññaṃ paññapentiyeva, channavuti pāsaṇḍāpi hi “kāmā",
  "atk-s0201a:1517_6": "kho pabbajitena na sevitabbā”ti vatthupaṭisevanaṃ kāmaṃ kappatīti na paññapenti,",
  "atk-s0201a:1517_7": "akappiyameva katvā paññapenti. Ye pana sevanti, te theyyena sevanti. Tena vuttaṃ",
  "atk-s0201a:1517_8": "“kāmupādānassa pariññaṃ paññapentī”ti.",
  "atk-s0201a:1518_0": "Yasmā “natthi dinna”ntiādīni gahetvā caranti. “Sīlena suddhi vatena suddhi, bhāvanāya",
  "atk-s0201a:1518_1": "suddhī”ti gaṇhanti, attupaladdhiṃ na pajahanti, tasmā na diṭṭhupādānassa, na sīlabbatupādānassa,",
  "atk-s0201a:1518_2": "na attavādupādānassa pariññaṃ paññapenti. Taṃ kissa hetūti taṃ apaññāpanaṃ etesaṃ",
  "atk-s0201a:1518_3": "kissa hetu, kiṃ kāraṇā? Imāni hi te bhontoti yasmā te bhonto imāni tīṇi kāraṇāni",
  "atk-s0201a:1518_4": "yathāsabhāvato na jānantīti attho. Ye panettha dvinnaṃ pariññānaṃ paññāpanakāraṇaṃ",
  "atk-s0201a:1518_5": "diṭṭhiñceva sīlabbatañca “etaṃ pahātabba”nti yathāsabhāvato jānanti. Te sandhāya",
  "atk-s0201a:1518_6": "parato dve vārā vuttā. Tattha ye “atthi dinna”ntiādīni gaṇhanti, te diṭṭhupādānassa",
  "atk-s0201a:1518_7": "pariññaṃ paññapenti. Ye pana “na sīlena suddhi, na vatena suddhi, na bhāvanāya suddhī”ti",
  "atk-s0201a:1518_8": "gaṇhanti, te sīlabbatupādānassa pariññaṃ paññapenti. Attavādupādānassa pariññaṃ pana",
  "atk-s0201a:1518_9": "ekopi paññapetuṃ na sakkoti. Aṭṭhasamāpattilābhinopi hi candimasūriye pāṇinā parimajjitvā",
  "atk-s0201a:1518_10": "caramānāpi ca titthiyā tisso pariññā paññapenti. Attavādaṃ muñcituṃ na sakkonti.",
  "atk-s0201a:1518_11": "Tasmā punappunaṃ vaṭṭasmiṃyeva patanti. Pathavijigucchanasasako viya hi ete.",
  "atk-s0201a:1519_0": "Tatthāyaṃ atthasallāpikā upamā – pathavī kira sasakaṃ āha – “bho sasakā”ti. Sasako",
  "atk-s0201a:1519_1": "āha – “ko eso”ti. “Kasmā mameva upari sabbairiyāpathe kappento uccārapassāvaṃ karonto",
  "atk-s0201a:1519_2": "maṃ na jānāsī”ti. “Suṭṭhu tayā ahaṃ diṭṭho, mayā akkantaṭṭhānampi aṅgulaggehi phuṭṭhaṭṭhānaṃ",
  "atk-s0201a:1519_3": "viya hoti, vissaṭṭhaudakaṃ appamattakaṃ, karīsaṃ katakaphalamattaṃ. Hatthiassādīhi",
  "atk-s0201a:1519_4": "pana akkantaṭṭhānampi mahantaṃ, passāvopi nesaṃ ghaṭamatto hoti, uccāropi pacchimatto",
  "atk-s0201a:1519_5": "hoti, alaṃ mayhaṃ tayā”ti uppatitvā aññasmiṃ ṭhāne patito. Tato naṃ pathavī āha –",
  "atk-s0201a:1519_6": "“are dūraṃ gatopi nanu mayhaṃ upariyeva patitosī”ti. So puna taṃ jigucchanto uppatitvā",
  "atk-s0201a:1519_7": "aññattha patito, evaṃ vassasahassampi uppatitvā patamāno sasako pathaviṃ muñcituṃ",
  "atk-s0201a:1519_8": "na sakkoti. Evamevaṃ titthiyā sabbūpādānapariññaṃ paññapentopi kāmupādānādīnaṃ tiṇṇaṃyeva",
  "atk-s0201a:1519_9": "samatikkamaṃ paññapenti. Attavādaṃ pana muñcituṃ na sakkonti, asakkontā punappunaṃ",
  "atk-s0201a:1519_10": "vaṭṭasmiṃyeva patantīti.",
  "atk-s0201a:1520_0": "Evaṃ yaṃ titthiyā samatikkamituṃ na sakkonti, tassa vasena diṭṭhicchedavādaṃ vatvā",
  "atk-s0201a:1520_1": "idāni pasādapacchedavādaṃ dassento evarūpe kho, bhikkhave, dhammavinayetiādimāha.",
  "atk-s0201a:1520_2": "Tattha dhammavinayeti dhamme ceva vinaye ca, ubhayenapi aniyyānikasāsanaṃ dasseti.",
  "atk-s0201a:1520_3": "“Yo satthari pasādo so na sammaggato”ti aniyyānikasāsanamhi hi satthā kālaṃ katvā",
  "atk-s0201a:1520_4": "sīhopi hoti, byagghopi hoti, dīpipi acchopi taracchopi. Sāvakā panassa migāpi sūkarāpi",
  "atk-s0201a:1520_5": "pasadāpi honti, so “ime mayhaṃ pubbe upaṭṭhākā paccayadāyakā”ti khantiṃ vā mettaṃ",
  "atk-s0201a:1520_6": "vā anuddayaṃ vā akatvā tesaṃ upari patitvā lohitaṃ pivati, thūlathūlamaṃsānipi khādati.",
  "atk-s0201a:1520_7": "Satthā vā pana biḷāro hoti, sāvakā kukkuṭā vā mūsikā vā. Atha ne vuttanayeneva anukampaṃ",
  "atk-s0201a:1520_8": "akatvā khādati. Atha vā satthā nirayapālo hoti, sāvakā nerayikasattā. So “ime mayhaṃ",
  "atk-s0201a:1520_9": "pubbe upaṭṭhākā paccayadāyakā”ti anukampaṃ akatvā vividhā kammakāraṇā karoti, ādittepi",
  "atk-s0201a:1520_10": "rathe yojeti, aṅgārapabbatampi āropeti, lohakumbhiyampi khipati, anekehipi dukkhadhammehi",
  "atk-s0201a:1520_11": "sampayojeti. Sāvakā vā pana kālaṃ katvā sīhādayo honti, satthā migādīsu aññataro.",
  "atk-s0201a:1520_12": "Te “imaṃ mayaṃ pubbe catūhi paccayehi upaṭṭhahimhā, satthā no aya”nti tasmiṃ khantiṃ",
  "atk-s0201a:1520_13": "vā mettaṃ vā anuddayaṃ vā akatvā vuttanayeneva anayabyasanaṃ pāpenti. Evaṃ aniyyānikasāsane",
  "atk-s0201a:1520_14": "yo satthari pasādo, so na sammaggato hoti, kañci kālaṃ gantvāpi pacchā vinassatiyeva.",
  "atk-s0201a:1521_0": "Yo dhamme pasādoti aniyyānikasāsanasmiñhi dhamme pasādo nāma, uggahitapariyāpuṭa",
  "atk-s0201a:1521_1": "– dhāritavācittamattake tantidhamme pasādo hoti, vaṭṭamokkho panettha natthi. Tasmā",
  "atk-s0201a:1521_2": "yo ettha pasādo, so punappunaṃ vaṭṭameva gambhīraṃ karotīti sāsanasmiṃ asammaggato",
  "atk-s0201a:1521_3": "asabhāvato akkhāyati.",
  "atk-s0201a:1522_0": "Yā sīlesu paripūrakāritāti yāpi ca aniyyānikasāsane ajasīlādīnaṃ vasena paripūrakāritā,",
  "atk-s0201a:1522_1": "sāpi yasmā vaṭṭamokkhaṃ bhavanissaraṇaṃ na sampāpeti, sampajjamānā pana tiracchānayoniṃ",
  "atk-s0201a:1522_2": "āvahati, vipaccamānā nirayaṃ, tasmā sā na sammaggatā akkhāyati. Yā sahadhammikesūti",
  "atk-s0201a:1522_3": "aniyyānikasāsanasmiñhi ye sahadhammikā, tesu yasmā ekacce kālaṃ katvā sīhādayopi",
  "atk-s0201a:1522_4": "honti, ekacce migādayo, tattha sīhādibhūtā “ime amhākaṃ sahadhammikā ahesu”nti migādibhūtesu",
  "atk-s0201a:1522_5": "khantiādīni akatvā pubbe vuttanayeneva nesaṃ mahādukkhaṃ uppādenti. Tasmā ettha sahadhammikesu",
  "atk-s0201a:1522_6": "piyamanāpatāpi asammaggatā akkhāyati.",
  "atk-s0201a:1523_0": "Idaṃ pana sabbampi kāraṇabhedaṃ ekato katvā dassento bhagavā taṃ kissa hetu? Evañhetaṃ,",
  "atk-s0201a:1523_1": "bhikkhave, hotītiādimāha. Tatrāyaṃ saṃkhepattho – evañhetaṃ, bhikkhave, hoti, yaṃ",
  "atk-s0201a:1523_2": "mayā vuttaṃ “yo satthari pasādo so na sammaggato akkhāyatī”tiādi, taṃ evameva hoti.",
  "atk-s0201a:1523_3": "Kasmā? Yasmā te pasādādayo durakkhāte dhammavinaye …pe… asammāsambuddhappavediteti,",
  "atk-s0201a:1523_4": "ettha hi yathā tanti kāraṇatthe nipāto. Tattha durakkhāteti dukkathite, dukkhathitattāyeva",
  "atk-s0201a:1523_5": "duppavedite. So panesa yasmā maggaphalatthāya na niyyāti, tasmā aniyyāniko. Rāgādīnaṃ",
  "atk-s0201a:1523_6": "upasamāya asaṃvattanato anupasamasaṃvattaniko. Na sammāsambuddhena sabbaññunā paveditoti",
  "atk-s0201a:1523_7": "asammāsambuddhappavedito. Tasmiṃ aniyyānike anupasamasaṃvattanike asammāsambuddhappavedite.",
  "atk-s0201a:1523_8": "Ettāvatā bhagavā titthiyesu pasādo surāpītasiṅgāle pasādo viya niratthakoti dasseti.",
  "atk-s0201a:1524_0": "Eko kira kāḷasiṅgālo rattiṃ nagaraṃ paviṭṭho surājallikaṃ khāditvā punnāgavane nipajjitvā",
  "atk-s0201a:1524_1": "niddāyanto sūriyuggamane pabujjhitvā cintesi “imasmiṃ kāle na sakkā gantuṃ, bahū",
  "atk-s0201a:1524_2": "amhākaṃ verino, ekaṃ vañcetuṃ vaṭṭatī”ti. So ekaṃ brāhmaṇaṃ gacchantaṃ disvā imaṃ",
  "atk-s0201a:1524_3": "vañcessāmīti “ayya brāhmaṇā”ti āha. Ko eso brāhmaṇaṃ pakkosatīti. “Ahaṃ, sāmī, ito",
  "atk-s0201a:1524_4": "tāva ehīti. Kiṃ bhoti? Maṃ bahigāmaṃ nehi, ahaṃ te dve kahāpaṇasatāni dassāmīti.",
  "atk-s0201a:1524_5": "Sopi nayissāmīti taṃ pādesu gaṇhi. Are bāla brāhmaṇa, na mayhaṃ kahāpaṇā chaḍḍitakā",
  "atk-s0201a:1524_6": "atthi, dullabhā kahāpaṇā, sādhukaṃ maṃ gaṇhāhīti. Kathaṃ bho gaṇhāmīti? Uttarāsaṅgena",
  "atk-s0201a:1524_7": "gaṇṭhikaṃ katvā aṃse laggetvā gaṇhāhīti. Brāhmaṇo taṃ tathā gahetvā dakkhiṇadvārasamīpaṭṭhānaṃ",
  "atk-s0201a:1524_8": "gantvā ettha otāremīti pucchi. Kataraṭṭhānaṃ nāma etanti? Mahādvāraṃ etanti. Are",
  "atk-s0201a:1524_9": "bāla, brāhmaṇa, kiṃ tava ñātakā antaradvāre kahāpaṇaṃ ṭhapenti, parato maṃ harā”ti.",
  "atk-s0201a:1524_10": "So punappunaṃ thokaṃ thokaṃ gantvā “ettha otāremi ettha otāremī”ti pucchitvā tena",
  "atk-s0201a:1524_11": "tajjito khemaṭṭhānaṃ gantvā tattha otārehīti vutto otāretvā sāṭakaṃ gaṇhi. Kāḷasiṅgālo",
  "atk-s0201a:1524_12": "āha “ahaṃ te dve kahāpaṇasatāni dassāmīti avocaṃ. Mayhaṃ pana kahāpaṇā bahū, na dve",
  "atk-s0201a:1524_13": "kahāpaṇasatāneva, yāva ahaṃ kahāpaṇe āharāmi, tāva tvaṃ sūriyaṃ olokento tiṭṭhā”ti",
  "atk-s0201a:1524_14": "vatvā thokaṃ gantvā nivattetvā puna brāhmaṇaṃ āha “ayya brāhmaṇa mā ito olokehi,",
  "atk-s0201a:1524_15": "sūriyameva olokento tiṭṭhā”ti. Evañca pana vatvā ketakavanaṃ pavisitvā yathāruciṃ",
  "atk-s0201a:1524_16": "pakkanto. Brāhmaṇassapi sūriyaṃ olokentasseva nalāṭato ceva kacchehi ca sedā mucciṃsu.",
  "atk-s0201a:1524_17": "Atha naṃ rukkhadevatā āha –",
  "atk-s0201a:1525": "“Saddahāsi siṅgālassa, surāpītassa brāhmaṇa;",
  "atk-s0201a:1526": "Sippikānaṃ sataṃ natthi, kuto kaṃsasatā duve”ti. ;",
  "atk-s0201a:1527": "Evaṃ yathā kāḷasiṅgāle pasādo niratthako, evaṃ titthiyesupīti.",
  "atk-s0201a:1528_0": "144. Aniyyānikasāsane pasādassa niratthakabhāvaṃ dassetvā niyyānikasāsane tassa sātthakataṃ",
  "atk-s0201a:1528_1": "dassetuṃ tathāgato ca kho, bhikkhavetiādimāha. Tattha kāmupādānassa pariññaṃ paññapetīti",
  "atk-s0201a:1528_2": "arahattamaggena kāmupādānassa pahānapariññaṃ samatikkamaṃ paññapeti, itaresaṃ tiṇṇaṃ",
  "atk-s0201a:1528_3": "upādānānaṃ sotāpattimaggena pariññaṃ paññapeti. Evarūpe kho, bhikkhave, dhammavinayeti,",
  "atk-s0201a:1528_4": "bhikkhave, evarūpe dhamme ca vinaye ca. Ubhayenapi niyyānikasāsanaṃ dasseti. Satthari",
  "atk-s0201a:1528_5": "pasādoti evarūpe sāsane yo satthari pasādo, so sammaggato akkhāyati, bhavadukkhanissaraṇāya saṃvattati.",
  "atk-s0201a:1529_0": "Tatrimāni vatthūni – bhagavā kira vediyakapabbate indasālaguhāyaṃ paṭivasati. Atheko",
  "atk-s0201a:1529_1": "ulūkasakuṇo bhagavati gāmaṃ piṇḍāya pavisante upaḍḍhamaggaṃ anugacchati, nikkhamante",
  "atk-s0201a:1529_2": "upaḍḍhamaggaṃ paccuggamanaṃ karoti. So ekadivasaṃ sammāsambuddhaṃ sāyanhasamaye bhikkhusaṅghaparivutaṃ",
  "atk-s0201a:1529_3": "nisinnaṃ pabbatā oruyha vanditvā pakkhe paṇāmetvā añjaliṃ paggayha sīsaṃ heṭṭhā katvā",
  "atk-s0201a:1529_4": "dasabalaṃ namassamāno aṭṭhāsi. Bhagavā taṃ oloketvā sitaṃ pātvākāsi. Ānandatthero",
  "atk-s0201a:1529_5": "“ko nu kho, bhante, hetu ko paccayo sitassa pātukammāyā”ti pucchi. “Passānanda, imaṃ",
  "atk-s0201a:1529_6": "ulūkasakuṇaṃ, ayaṃ mayi ca bhikkhusaṅghe ca cittaṃ pasādetvā satasahassakappe devesu",
  "atk-s0201a:1529_7": "ca manussesu ca saṃsaritvā somanasso nāma paccekabuddho bhavissatī”ti āha –",
  "atk-s0201a:1530": "Ulūkamaṇḍalakkhika, vediyake ciradīghavāsika;",
  "atk-s0201a:1531": "Sukhitosi tvaṃ ayya kosiya, kāluṭṭhitaṃ passasi buddhavaraṃ.",
  "atk-s0201a:1532": "Mayi cittaṃ pasādetvā, bhikkhusaṅghe anuttare;",
  "atk-s0201a:1533": "Kappānaṃ satasahassāni, duggateso na gacchati.",
  "atk-s0201a:1534": "Devalokā cavitvāna, kusalamūlena codito;",
  "atk-s0201a:1535": "Bhavissati anantañāṇo, somanassoti vissutoti.",
  "atk-s0201a:1536_0": "Aññānipi cettha rājagahanagare sumanamālākāravatthu mahābherivādakavatthu morajikavatthu",
  "atk-s0201a:1536_1": "vīṇāvādakavatthu saṅkhadhamakavatthūti evamādīni vatthūni vitthāretabbāni. Evaṃ niyyānikasāsane",
  "atk-s0201a:1536_2": "satthari pasādo sammaggato hoti.",
  "atk-s0201a:1537_0": "Dhamme pasādoti niyyānikasāsanamhi dhamme pasādo sammaggato hoti. Saramatte nimittaṃ",
  "atk-s0201a:1537_1": "gahetvā suṇantānaṃ tiracchānagatānampi sampattidāyako hoti, paramatthe kiṃ pana vattabbaṃ.",
  "atk-s0201a:1537_2": "Ayamattho maṇḍūkadevaputtādīnaṃ vatthuvasena veditabbo.",
  "atk-s0201a:1538": "Sīlesu paripūrakāritāti niyyānikasāsanamhi sīlesu paripūrakāritāpi sammaggatā hoti, saggamokkhasampattiṃ āvahati. Tattha chattamāṇavakavatthusāmaṇeravatthuādīni dīpetabbāni.",
  "atk-s0201a:1539": "Sahadhammikesūti niyyānikasāsane sahadhammikesu piyamanāpatāpi sammaggatā hoti, mahāsampattiṃ āvahati. Ayamattho vimānapetavatthūhi dīpetabbo. Vuttañhetaṃ –",
  "atk-s0201a:1540": "“Khīrodanamahamadāsiṃ, bhikkhuno piṇḍāya carantassa…pe…",
  "atk-s0201a:1541": "Phāṇitaṃ…pe… ucchukhaṇḍikaṃ… timbarusakaṃ… kakkārikaṃ…",
  "atk-s0201a:1542": "Eḷālukaṃ… vallipakkaṃ… phārusakaṃ… hatthapatākaṃ…",
  "atk-s0201a:1543": "Sākamuṭṭhiṃ … pupphakamuṭṭhiṃ… mūlakaṃ… nimbamuṭṭhiṃ…",
  "atk-s0201a:1544": "Ambikañjikaṃ… doṇinimmajjaniṃ… kāyabandhanaṃ…",
  "atk-s0201a:1545": "Aṃsabaddhakaṃ… āyogapaṭṭaṃ… vidhūpanaṃ… tālavaṇṭaṃ…",
  "atk-s0201a:1546": "Morahatthaṃ… chattaṃ… upāhanaṃ… pūvaṃ modakaṃ…",
  "atk-s0201a:1547": "Sakkhalikaṃ ahamadāsiṃ, bhikkhuno piṇḍāya carantassa…pe…",
  "atk-s0201a:1548": "Tassā me passa vimānaṃ, accharā kāmavaṇṇinīhamasmī”ti.",
  "atk-s0201a:1549": "Taṃ kissa hetūtiādi vuttanayānusāreneva yojetvā veditabbaṃ.",
  "atk-s0201a:1550_0": "145. Idāni yesaṃ upādānānaṃ titthiyā na sammā pariññaṃ paññapenti, tathāgato paññapeti,",
  "atk-s0201a:1550_1": "tesaṃ paccayaṃ dassetuṃ ime ca, bhikkhavetiādimāha. Tattha kiṃnidānātiādīsu nidānādīni",
  "atk-s0201a:1550_2": "sabbāneva kāraṇavevacanāni. Kāraṇañhi yasmā phalaṃ nideti handa, naṃ gaṇhathāti appeti",
  "atk-s0201a:1550_3": "viya, tasmā nidānanti vuccati. Yasmā taṃ tato jāyati samudeti pabhavati, tasmā samudayo,",
  "atk-s0201a:1550_4": "jāti, pabhavoti vuccati. Ayaṃ panettha padattho – kiṃ nidānaṃ etesanti kiṃnidānā.",
  "atk-s0201a:1550_5": "Ko samudayo etesanti kiṃsamudayā. Kā jāti etesanti kiṃjātikā. Ko pabhavo etesanti",
  "atk-s0201a:1550_6": "kiṃpabhavā. Yasmā pana tesaṃ taṇhā yathāvuttena atthena nidānañceva samudayo ca jāti",
  "atk-s0201a:1550_7": "ca pabhavo ca, tasmā “taṇhānidānā”tiādimāha. Evaṃ sabbapadesu attho veditabbo. Yasmā",
  "atk-s0201a:1550_8": "pana bhagavā na kevalaṃ upādānasseva paccayaṃ jānāti, upādānassa paccayabhūtāya taṇhāyapi,",
  "atk-s0201a:1550_9": "taṇhādipaccayānaṃ vedanādīnampi paccayaṃ jānātiyeva, tasmā taṇhā cāyaṃ, bhikkhavetiādimāha.",
  "atk-s0201a:1551_0": "Yato ca khoti yasmiṃ kāle. Avijjā pahīnā hotīti vaṭṭamūlikā avijjā anuppādanirodhena",
  "atk-s0201a:1551_1": "pahīnā hoti. Vijjā uppannāti arahattamaggavijjā uppannā. So avijjāvirāgā vijjuppādāti.",
  "atk-s0201a:1551_2": "So bhikkhu avijjāya ca pahīnattā vijjāya ca uppannattā. Neva kāmupādānaṃ upādiyatīti",
  "atk-s0201a:1551_3": "neva kāmupādānaṃ gaṇhāti na upeti, na sesāni upādānāni. Anupādiyaṃ na paritassatīti",
  "atk-s0201a:1551_4": "evaṃ kiñci upādānaṃ aggaṇhanto taṇhāparitassanāya na paritassati. Aparitassanti aparitassanto",
  "atk-s0201a:1551_5": "taṇhaṃ anuppādento. Paccattaṃyeva parinibbāyatīti sayameva kilesaparinibbānena parinibbāyati.",
  "atk-s0201a:1551_6": "Evamassa āsavakkhayaṃ dassetvā idāni khīṇāsavassa bhikkhuno paccavekkhaṇaṃ dassento",
  "atk-s0201a:1551_7": "khīṇā jātītiādimāha. Taṃ vuttatthamevāti.",
  "atk-s0201a:1552": "Papañcasūdaniyā majjhimanikāyaṭṭhakathāya",
  "atk-s0201a:1553": "Cūḷasīhanādasuttavaṇṇanā niṭṭhitā.",
  "atk-s0201a:1554": "2. Mahāsīhanādasuttavaṇṇanā",
  "atk-s0201a:1555": "Vesālinagaravaṇṇanā",
  "atk-s0201a:1556_0": "146. Evaṃ me sutanti mahāsīhanādasuttaṃ. Tattha vesāliyanti evaṃnāmake nagare. Taṃ",
  "atk-s0201a:1556_1": "kira aparāparaṃ visālībhūtatāya “vesālī”ti saṅkhaṃ gataṃ. Tatrāyaṃ anupubbakathā",
  "atk-s0201a:1556_2": "– bārāṇasirañño kira aggamahesiyā kucchimhi gabbho saṇṭhāsi. Sā ñatvā rañño nivedesi.",
  "atk-s0201a:1556_3": "Rājā gabbhaparihāraṃ adāsi. Sā sammā pariharīyamānā gabbhaparipākakāle vijāyanagharaṃ",
  "atk-s0201a:1556_4": "pāvisi. Puññavantīnaṃ paccūsasamaye gabbhavuṭṭhānaṃ hoti, sā ca tāsaṃ aññatarā, tena",
  "atk-s0201a:1556_5": "paccūsasamaye alattakapaṭalabandhujīvakapupphasadisaṃ maṃsapesiṃ vijāyi. Tato “aññā",
  "atk-s0201a:1556_6": "deviyo suvaṇṇabimbasadise putte vijāyanti, aggamahesī maṃsapesinti rañño purato mama",
  "atk-s0201a:1556_7": "avaṇṇo uppajjeyyā”ti cintetvā tena avaṇṇabhayena taṃ maṃsapesiṃ ekasmiṃ bhājane pakkhipitvā",
  "atk-s0201a:1556_8": "paṭikujjitvā rājamuddikāya lañchetvā gaṅgāya sote pakkhipāpesi. Manussehi chaḍḍitamatte",
  "atk-s0201a:1556_9": "devatā ārakkhaṃ saṃvidahiṃsu. Suvaṇṇapaṭṭakañcettha jātihiṅgulakena “bārāṇasirañño",
  "atk-s0201a:1556_10": "aggamahesiyā pajā”ti likhitvā bandhiṃsu. Tato taṃ bhājanaṃ ūmibhayādīhi anupaddutaṃ gaṅgāsotena pāyāsi.",
  "atk-s0201a:1557_0": "Tena ca samayena aññataro tāpaso gopālakakulaṃ nissāya gaṅgātīre viharati. So pātova",
  "atk-s0201a:1557_1": "gaṅgaṃ otiṇṇo taṃ bhājanaṃ āgacchantaṃ disvā paṃsukūlasaññāya aggahesi. Athettha",
  "atk-s0201a:1557_2": "taṃ akkharapaṭṭikaṃ rājamuddikālañchanaṃ ca disvā muñcitvā taṃ maṃsapesiṃ addasa,",
  "atk-s0201a:1557_3": "disvānassa etadahosi “siyā gabbho, tathā hissa duggandhapūtikabhāvo natthī”ti. Assamaṃ",
  "atk-s0201a:1557_4": "netvā suddhe okāse ṭhapesi. Atha aḍḍhamāsaccayena dve maṃsapesiyo ahesuṃ. Tāpaso",
  "atk-s0201a:1557_5": "disvā sādhutaraṃ ṭhapesi. Tato puna aḍḍhamāsaccayena ekamekissā maṃsapesiyā hatthapādasīsānamatthāya",
  "atk-s0201a:1557_6": "pañca pañca piḷakā uṭṭhahiṃsu. Atha tato aḍḍhamāsaccayena ekā maṃsapesi suvaṇṇabimbasadiso",
  "atk-s0201a:1557_7": "dārako, ekā dārikā ahosi.",
  "atk-s0201a:1558_0": "Tesu tāpasassa puttasineho uppajji, aṅguṭṭhakato cassa khīraṃ nibbatti. Tato pabhuti",
  "atk-s0201a:1558_1": "ca khīrabhattaṃ alabhittha, so bhattaṃ bhuñjitvā khīraṃ dārakānaṃ mukhe āsiñcati.",
  "atk-s0201a:1558_2": "Tesaṃ udaraṃ yaṃ yaṃ pavisati, taṃ taṃ sabbaṃ maṇibhājanagataṃ viya dissati, evaṃ",
  "atk-s0201a:1558_3": "nicchavī ahesuṃ. Apare āhu “sibbetvā ṭhapitā viya nesaṃ aññamaññaṃ līnā chavi ahosī”ti.",
  "atk-s0201a:1558_4": "Evaṃ te nicchavitāya vā līnacchavitāya vā licchavīti paññāyiṃsu.",
  "atk-s0201a:1559_0": "Tāpaso dārake posento ussūre gāmaṃ sikkhāya pavisati, atidivā paṭikkamati. Tassa",
  "atk-s0201a:1559_1": "taṃ byāpāraṃ ñatvā gopālakā āhaṃsu – “bhante, pabbajitānaṃ dārakaposanaṃ palibodho,",
  "atk-s0201a:1559_2": "amhākaṃ dārake detha, mayaṃ posessāma, tumhe attano kammaṃ karothā”ti. Tāpaso sādhūti",
  "atk-s0201a:1559_3": "paṭissuṇi. Gopālakā dutiyadivase maggaṃ samaṃ katvā pupphehi okiritvā dhajapaṭākā",
  "atk-s0201a:1559_4": "ussāpetvā tūriyehi vajjamānehi assamaṃ āgatā. Tāpaso – “mahāpuññā dārakā appamādena",
  "atk-s0201a:1559_5": "vaḍḍhetha, vaḍḍhetvā ca aññamaññaṃ āvāhavivāhaṃ karotha, pañcagorasena rājānaṃ tosetvā",
  "atk-s0201a:1559_6": "bhūmibhāgaṃ gahetvā nagaraṃ māpetha, tattha kumāraṃ abhisiñcathā”ti vatvā dārake",
  "atk-s0201a:1559_7": "adāsi. Te sādhūti paṭissuṇitvā dārake netvā posesuṃ.",
  "atk-s0201a:1560_0": "Dārakā vuddhimanvāya kīḷantā vivādaṭṭhānesu aññe gopālakadārake hatthenapi pādenapi",
  "atk-s0201a:1560_1": "paharanti. Te rodanti. “Kissa rodathā”ti ca mātāpitūhi vuttā “ime nimmātāpitikā tāpasapositā",
  "atk-s0201a:1560_2": "amhe atipaharantī”ti vadanti. Tato tesaṃ mātāpitaro “ime dārakā aññe dārake vināsenti",
  "atk-s0201a:1560_3": "dukkhāpenti, na ime saṅgahetabbā, vajjetabbā ime”ti āhaṃsu. Tato pabhuti kira so",
  "atk-s0201a:1560_4": "padeso vajjīti vuccati yojanasatiko parimāṇena. Atha taṃ padesaṃ gopālakā rājānaṃ",
  "atk-s0201a:1560_5": "tosetvā aggahesuṃ. Tattha ca nagaraṃ māpetvā soḷasavassuddesikaṃ kumāraṃ abhisiñcitvā",
  "atk-s0201a:1560_6": "rājānaṃ akaṃsu. Tāya cassa dārikāya saddhiṃ vivāhaṃ katvā katikaṃ akaṃsu “bāhirakadārikā",
  "atk-s0201a:1560_7": "na ānetabbā, ito dārikā na kassaci dātabbā”ti. Tesaṃ paṭhamasaṃvāsena dve dārakā",
  "atk-s0201a:1560_8": "jātā dhītā ca putto ca. Evaṃ soḷasakkhattuṃ dve dve jātā. Tato tesaṃ dārakānaṃ yathākkamaṃ",
  "atk-s0201a:1560_9": "vaḍḍhantānaṃ ārāmuyyānanivāsaṭṭhānaparivārasampattiṃ gahetuṃ appahontā nagaraṃ tikkhattuṃ",
  "atk-s0201a:1560_10": "gāvutantarena gāvutantarena parikkhipiṃsu. Tassa punappunaṃ visālīkatattā vesālītveva",
  "atk-s0201a:1560_11": "nāmaṃ jātaṃ. Tena vuttaṃ “vesāliyanti evaṃ nāmake nagare”ti.",
  "atk-s0201a:1561_0": "01 Bahinagareti nagarassa bahi, na ambapālivanaṃ viya antonagarasmiṃ. Ayaṃ pana jīvakambavanaṃ",
  "atk-s0201a:1561_1": "viya nagarassa bahiddhā vanasaṇḍo. Tena vuttaṃ “bahinagare”ti. Aparapureti purassa",
  "atk-s0201a:1561_2": "apare, pacchimadisāyanti attho. Vanasaṇḍeti so kira vanasaṇḍo nagarassa pacchimadisāyaṃ",
  "atk-s0201a:1561_3": "gāvutamatte ṭhāne. Tattha manussā bhagavato gandhakuṭiṃ katvā taṃ parivāretvā bhikkhūnaṃ",
  "atk-s0201a:1561_4": "rattiṭṭhānadivāṭṭhānacaṅkamaleṇakuṭimaṇḍapādīni patiṭṭhapesuṃ, bhagavā tattha viharati.",
  "atk-s0201a:1561_5": "Tena vuttaṃ “aparapure vanasaṇḍe”ti. Sunakkhattoti tassa nāmaṃ. Licchavīnaṃ pana",
  "atk-s0201a:1561_6": "puttattā licchaviputtoti vutto. Acirapakkantoti vibbhamitvā gihibhāvūpagamanena adhunāpakkanto.",
  "atk-s0201a:1561_7": "Parisatīti parisamajjhe. Uttarimanussadhammāti ettha manussadhammā nāma dasakusalakammapathā.",
  "atk-s0201a:1561_8": "Te paṭisedhetuṃ na sakkoti. Kasmā? Upārambhabhayā. Vesāliyañhi bahū manussā ratanattaye",
  "atk-s0201a:1561_9": "pasannā buddhamāmakā dhammamāmakā saṅghamāmakā. Te dasakusalakammapathamattampi natthi",
  "atk-s0201a:1561_10": "samaṇassa gotamassāti vutte tvaṃ kattha bhagavantaṃ pāṇaṃ hanantaṃ addasa, kattha",
  "atk-s0201a:1561_11": "adinnaṃ ādiyantantiādīni vatvā attano pamāṇaṃ na jānāsi? Kiṃ dantā me atthīti pāsāṇasakkharā",
  "atk-s0201a:1561_12": "khādasi, ahinaṅguṭṭhe gaṇhituṃ vāyamasi, kakacadantesu pupphāvaḷikaṃ kīḷituṃ icchasi?",
  "atk-s0201a:1561_13": "Mukhato te dante pātessāmāti vadeyyuṃ. So tesaṃ upārambhabhayā evaṃ vattuṃ na sakkoti.",
  "atk-s0201a:1562": "Vesālinagaravaṇṇanā niṭṭhitā.",
  "atk-s0201a:1563": "Uttarimanussadhammādivaṇṇanā",
  "atk-s0201a:1564": "Tato uttariṃ pana visesādhigamaṃ paṭisedhento uttari manussadhammā alamariyañāṇadassanavisesoti āha.",
  "atk-s0201a:1565_0": "Tattha alamariyaṃ ñātunti alamariyo, ariyabhāvāya samatthoti vuttaṃ hoti. Ñāṇadassanameva",
  "atk-s0201a:1565_1": "ñāṇadassanaviseso. Alamariyo ca so ñāṇadassanaviseso cāti alamariyañāṇadassanaviseso.",
  "atk-s0201a:1565_2": "Ñāṇadassananti dibbacakkhupi vipassanāpi maggopi phalampi paccavekkhaṇañāṇampi sabbaññutaññāṇampi",
  "atk-s0201a:1565_3": "vuccati. “Appamatto samāno ñāṇadassanaṃ ārādhetī”ti hi ettha dibbacakkhu ñāṇadassanaṃ",
  "atk-s0201a:1565_4": "nāma. “Ñāṇadassanāya cittaṃ abhinīharati abhininnāmetī”ti ettha vipassanāñāṇaṃ. “Abhabbā",
  "atk-s0201a:1565_5": "te ñāṇadassanāya anuttarāya sambodhāyā”ti ettha maggo. “Ayamañño uttari manussadhammā",
  "atk-s0201a:1565_6": "alamariyañāṇadassanaviseso adhigato phāsu vihāro”ti ettha phalaṃ. “Ñāṇañca pana me",
  "atk-s0201a:1565_7": "dassanaṃ udapādi, akuppā me cetovimutti, ayamantimā jāti, natthi dāni punabbhavo”ti",
  "atk-s0201a:1565_8": "ettha paccavekkhaṇañāṇaṃ. “Ñāṇañca pana me dassanaṃ udapādi sattāhakālaṅkato āḷāro",
  "atk-s0201a:1565_9": "kāḷāmo”ti ettha sabbaññutaññāṇaṃ. Idha pana lokuttaramaggo adhippeto. Tañhi so bhagavato paṭisedheti.",
  "atk-s0201a:1566_0": "Takkapariyāhatanti iminā ācariyaṃ paṭibāhati. Evaṃ kirassa ahosi – samaṇena gotamena",
  "atk-s0201a:1566_1": "ācariye upasaṅkamitvā sukhumaṃ dhammantaraṃ gahitaṃ nāma natthi, takkapariyāhataṃ",
  "atk-s0201a:1566_2": "pana takketvā evaṃ bhavissati evaṃ bhavissatīti takkapariyāhataṃ dhammaṃ desetīti.",
  "atk-s0201a:1566_3": "Vīmaṃsānucaritanti iminā cassa lokiyapaññaṃ anujānāti. Samaṇo gotamo paññavā, so",
  "atk-s0201a:1566_4": "taṃ paññāsaṅkhātaṃ indavajirūpamaṃ vīmaṃsaṃ evaṃ vaṭṭissati, evaṃ vaṭṭissatīti ito",
  "atk-s0201a:1566_5": "cito ca anucarāpetvā vīmaṃsāya anucaritaṃ dhammaṃ deseti. Sayaṃpaṭibhānanti imināssa",
  "atk-s0201a:1566_6": "dhammesu paccakkhabhāvaṃ paṭibāhati. Evaṃ hissa ahosi – samaṇassa gotamassa sukhumaṃ",
  "atk-s0201a:1566_7": "dhammantaraṃ vipassanā vā maggo vā phalaṃ vā paccavekkhaṇā vā natthi, ayaṃ pana laddhapariso,",
  "atk-s0201a:1566_8": "rājānaṃ cakkavattiṃ viya naṃ cattāro vaṇṇā parivārenti, suphusitaṃ panassa dantāvaraṇaṃ,",
  "atk-s0201a:1566_9": "mudukā jivhā, madhuro saro, anelagaḷā vācā, so yaṃ yadevassa upaṭṭhāti, taṃ taṃ gahetvā",
  "atk-s0201a:1566_10": "sayaṃpaṭibhānaṃ kathento mahājanaṃ rañjetīti.",
  "atk-s0201a:1567_0": "Yassa ca khvāssa atthāya dhammo desitoti yassa ca kho atthāya assa dhammo desito.",
  "atk-s0201a:1567_1": "Seyyathidaṃ, rāgapaṭighātatthāya asubhakammaṭṭhānaṃ, dosappaṭighātatthāya mettābhāvanā,",
  "atk-s0201a:1567_2": "mohapaṭighātatthāya pañca dhammā, vitakkūpacchedāya ānāpānassati.",
  "atk-s0201a:1568_0": "So niyyāti takkarassa sammā dukkhakkhayāyāti so dhammo yo taṃ yathādesitaṃ karoti,",
  "atk-s0201a:1568_1": "tassa takkarassa sammā hetunā nayena kāraṇena vaṭṭadukkhakkhayāya niyyāti gacchati",
  "atk-s0201a:1568_2": "tamatthaṃ sādhetīti dīpeti. Idaṃ panesa na attano ajjhāsayena vadati. Buddhānañhi",
  "atk-s0201a:1568_3": "dhammo aniyyānikoti evamevaṃ pavedeyya, na pana sakkoti vattuṃ. Kasmā? Upārambhabhayā.",
  "atk-s0201a:1568_4": "Vesāliyañhi bahū sotāpanna-sakadāgāmi-anāgāmiupāsakā. Te evaṃ vadeyyuṃ “sunakkhatta",
  "atk-s0201a:1568_5": "tvaṃ bhagavatā desitadhammo aniyyānikoti vadasi, yadi ayaṃ dhammo aniyyāniko, imasmiṃ",
  "atk-s0201a:1568_6": "nagare ime kasmā ettakā sotāpannā jātā, ettakā sakadāgāmī, ettakā anāgāmīti pubbe",
  "atk-s0201a:1568_7": "vuttanayena upārambhaṃ kareyyu”nti. So iminā upārambhabhayena aniyyānikoti vattuṃ",
  "atk-s0201a:1568_8": "asakkonto ajjunena vissaṭṭhakaṇḍaṃ viya assa dhammo amogho niyyāti, abbhantare panassa",
  "atk-s0201a:1568_9": "kiñci natthīti vadati.",
  "atk-s0201a:1569_0": "Assosi khoti vesāliyaṃ brāhmaṇakulaseṭṭhikulādīsu tattha tattha parisamajjhe evaṃ",
  "atk-s0201a:1569_1": "bhāsamānassa taṃ vacanaṃ suṇi, na pana paṭisedhesi. Kasmā? Kāruññatāya. Evaṃ kirassa",
  "atk-s0201a:1569_2": "ahosi ayaṃ kuddho jhāyamānaṃ veḷuvanaṃ viya pakkhittaloṇaṃ uddhanaṃ viya ca kodhavasena",
  "atk-s0201a:1569_3": "paṭapaṭāyati, mayā paṭibāhito pana mayipi āghātaṃ bandhissati, evamassa tathāgate",
  "atk-s0201a:1569_4": "ca mayi cāti dvīsu janesu āghāto atibhāriyo bhavissatīti kāruññatāya na paṭisedhesi.",
  "atk-s0201a:1569_5": "Api cassa evaṃ ahosi, buddhānaṃ avaṇṇakathanaṃ nāma puṇṇacande dosāropanasadisaṃ,",
  "atk-s0201a:1569_6": "ko imassa kathaṃ gaṇhissati? Sayameva kheḷe pacchinne mukhe sukkhe oramissatīti iminā",
  "atk-s0201a:1569_7": "kāraṇena na paṭisedhesi. Piṇḍapātapaṭikkantoti piṇḍapātapariyesanato apagato.",
  "atk-s0201a:1570_0": "147. Kodhanoti caṇḍo pharuso. Moghapurisoti tucchapuriso. Yassa hi tasmiṃ attabhāve",
  "atk-s0201a:1570_1": "maggaphalānaṃ upanissayo natthi, taṃ buddhā “moghapuriso”ti vadanti. Upanissaye satipi",
  "atk-s0201a:1570_2": "tasmiṃ khaṇe magge vā phale vā asati “moghapuriso”ti vadantiyeva. Imassa pana tasmiṃ",
  "atk-s0201a:1570_3": "attabhāve maggaphalānaṃ upanissayo samucchinnoyeva, tena taṃ “moghapuriso”ti āha.",
  "atk-s0201a:1570_4": "Kodhā ca panassa esā vācā bhāsitāti esā ca panassa vācā kodhena bhāsitā.",
  "atk-s0201a:1571_0": "Kasmā panesa bhagavato kuddhoti? Ayañhi pubbe bhagavantaṃ upasaṅkamitvā dibbacakkhuparikammaṃ",
  "atk-s0201a:1571_1": "pucchi. Athassa bhagavā kathesi. So dibbacakkhuṃ nibbattetvā ālokaṃ vaḍḍhetvā devaloke",
  "atk-s0201a:1571_2": "olokento nandanavanacittalatāvanaphārusakavanamissakavanesu dibbasampattiṃ anubhavamāne",
  "atk-s0201a:1571_3": "devaputte ca devadhītaro ca disvā etesaṃ evarūpāya attabhāvasampattiyā ṭhitānaṃ kīvamadhuro",
  "atk-s0201a:1571_4": "nu kho saddo bhavissatīti saddaṃ sotukāmo hutvā dasabalaṃ upasaṅkamitvā dibbasotadhātuparikammaṃ",
  "atk-s0201a:1571_5": "pucchi. Bhagavā panassa dibbasotadhātuyā upanissayo natthīti ñatvā parikammaṃ na",
  "atk-s0201a:1571_6": "kathesi. Na hi buddhā upanissayavirahita tassa parikammaṃ kathenti. So bhagavati",
  "atk-s0201a:1571_7": "āghātaṃ bandhitvā cintesi “ahaṃ samaṇaṃ gotamaṃ paṭhamaṃ dibbacakkhuparikammaṃ pucchiṃ,",
  "atk-s0201a:1571_8": "so ‘mayhaṃ taṃ sampajjatu vā mā vā sampajjatū’ti kathesi. Ahaṃ pana paccattapurisakārena",
  "atk-s0201a:1571_9": "taṃ nibbattetvā dibbasotadhātuparikammaṃ pucchiṃ, taṃ me na kathesi. Addhāssa evaṃ",
  "atk-s0201a:1571_10": "hoti ‘ayaṃ rājapabbajito dibbacakkhuñāṇaṃ nibbattetvā dibbasotadhātuñāṇaṃ nibbattetvā",
  "atk-s0201a:1571_11": "cetopariyañāṇaṃ nibbattetvā āsavānaṃ khayañāṇaṃ nibbattetvā mayā samasamo bhavissatī’ti",
  "atk-s0201a:1571_12": "issāmacchariyavasena mayhaṃ na kathetī”ti. Bhiyyoso āghātaṃ bandhitvā kāsāyāni chaḍḍetvā",
  "atk-s0201a:1571_13": "gihibhāvaṃ patvāpi na tuṇhībhūto vicarati. Dasabalaṃ pana asatā tucchena abbhācikkhanto",
  "atk-s0201a:1571_14": "vicarati. Tenāha bhagavā “kodhā ca panassa esā vācā bhāsitā”ti.",
  "atk-s0201a:1572_0": "Vaṇṇo heso, sāriputtāti, sāriputta, tathāgatena satasahassakappādhikāni cattāri asaṅkhyeyyāni",
  "atk-s0201a:1572_1": "pāramiyo pūrentena etadatthameva vāyāmo kato “desanādhammo me niyyāniko bhavissatī”ti.",
  "atk-s0201a:1572_2": "Tasmā yo evaṃ vadeyya, so vaṇṇaṃyeva tathāgatassa bhāsati. Vaṇṇo heso, sāriputta,",
  "atk-s0201a:1572_3": "tathāgatassa guṇo eso tathāgatassa, na aguṇoti dasseti.",
  "atk-s0201a:1573_0": "Ayampi hi nāma sāriputtātiādinā kiṃ dasseti? Sunakkhattena paṭisiddhassa uttarimanussadhammassa",
  "atk-s0201a:1573_1": "attani atthitaṃ dasseti. Bhagavā kira ayaṃ, sāriputta, sunakkhatto moghapuriso natthi",
  "atk-s0201a:1573_2": "tathāgatassa uttarimanussadhammoti vadati. Mayhañca sabbaññutaññāṇaṃ nāma atthi,",
  "atk-s0201a:1573_3": "iddhividhañāṇaṃ nāma atthi, dibbasotadhātuñāṇaṃ nāma atthi, cetopariyañāṇaṃ nāma",
  "atk-s0201a:1573_4": "atthi, dasabalañāṇaṃ nāma atthi, catuvesārajjañāṇaṃ nāma atthi, aṭṭhasu parisāsu",
  "atk-s0201a:1573_5": "akampanañāṇaṃ nāma atthi, catuyoniparicchedakañāṇaṃ nāma atthi, pañcagatiparicchedakañāṇaṃ",
  "atk-s0201a:1573_6": "nāma atthi, sabbepi cete uttarimanussadhammāyeva. Evarūpesu uttarimanussadhammesu",
  "atk-s0201a:1573_7": "ekassāpi vijānanasamatthaṃ dhammanvayamattampi nāma etassa moghapurisassa na bhavissatīti",
  "atk-s0201a:1573_8": "etamatthaṃ dassetuṃ ayampi hi nāma sāriputtātiādinā nayena imaṃ desanaṃ ārabhi. Tattha",
  "atk-s0201a:1573_9": "anvetīti anvayo, jānāti, anubujjhatīti attho. Dhammassa anvayo dhammanvayo, taṃ taṃ",
  "atk-s0201a:1573_10": "sabbaññutaññāṇādidhammaṃ jānanapaññāyetaṃ adhivacanaṃ. “Itipi so bhagavā”tiādīhi",
  "atk-s0201a:1573_11": "evarūpampi nāma mayhaṃ sabbaññutaññāṇasaṅkhātaṃ uttarimanussadhammaṃ vijjamānameva",
  "atk-s0201a:1573_12": "atthīti jānituṃ tassa moghapurisassa dhammanvayopi na bhavissatīti dasseti. Iddhividhañāṇādīsupi",
  "atk-s0201a:1573_13": "evaṃ yojanā veditabbā.",
  "atk-s0201a:1574": "Uttarimanussadhammādivaṇṇanā niṭṭhitā.",
  "atk-s0201a:1575": "Dasabalañāṇādivaṇṇanā",
  "atk-s0201a:1576_0": "148. Ettha ca kiñcāpi cetopariyañāṇānantaraṃ tisso vijjā vattabbā siyuṃ, yasmā pana",
  "atk-s0201a:1576_1": "tāsu vuttāsu upari dasabalañāṇaṃ na paripūrati, tasmā tā avatvā tathāgatassa dasabalañāṇaṃ",
  "atk-s0201a:1576_2": "paripūraṃ katvā dassento dasa kho panimāni sāriputtātiādimāha. Tattha tathāgatabalānīti",
  "atk-s0201a:1576_3": "aññehi asādhāraṇāni tathāgatasseva balāni. Yathā vā pubbabuddhānaṃ balāni puññussayasampattiyā",
  "atk-s0201a:1576_4": "āgatāni, tathā āgatabalānītipi attho. Tattha duvidhaṃ tathāgatabalaṃ kāyabalañca",
  "atk-s0201a:1576_5": "ñāṇabalañca. Tesu kāyabalaṃ hatthikulānusārena veditabbaṃ. Vuttañhetaṃ porāṇehi –",
  "atk-s0201a:1577": "“Kālāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0201a:1578": "Gandhamaṅgalahemañca, uposathachaddantime dasā”ti.",
  "atk-s0201a:1579_0": "Imāni hi dasa hatthikulāni. Tattha kālāvakanti pakatihatthikulaṃ daṭṭhabbaṃ. Yaṃ",
  "atk-s0201a:1579_1": "dasannaṃ purisānaṃ kāyabalaṃ, taṃ ekassa kālāvakahatthino. Yaṃ dasannaṃ kālāvakānaṃ",
  "atk-s0201a:1579_2": "balaṃ, taṃ ekassa gaṅgeyyassa. Yaṃ dasannaṃ gaṅgeyyānaṃ, taṃ ekassa paṇḍarassa. Yaṃ",
  "atk-s0201a:1579_3": "dasannaṃ paṇḍarānaṃ, taṃ ekassa tambassa. Yaṃ dasannaṃ tambānaṃ, taṃ ekassa piṅgalassa.",
  "atk-s0201a:1579_4": "Yaṃ dasannaṃ piṅgalānaṃ, taṃ ekassa gandhahatthino. Yaṃ dasannaṃ gandhahatthīnaṃ,",
  "atk-s0201a:1579_5": "taṃ ekassa maṅgalassa. Yaṃ dasannaṃ maṅgalānaṃ, taṃ ekassa hemavatassa. Yaṃ dasannaṃ",
  "atk-s0201a:1579_6": "hemavatānaṃ, taṃ ekassa uposathassa. Yaṃ dasannaṃ uposathānaṃ, taṃ ekassa chaddantassa.",
  "atk-s0201a:1579_7": "Yaṃ dasannaṃ chaddantānaṃ taṃ ekassa tathāgatassa. Nārāyanasaṅghātabalantipi idameva",
  "atk-s0201a:1579_8": "vuccati. Tadetaṃ pakatihatthigaṇanāya hatthīnaṃ koṭisahassānaṃ purisagaṇanāya dasannaṃ",
  "atk-s0201a:1579_9": "purisakoṭisahassānaṃ balaṃ hoti. Idaṃ tāva tathāgatassa kāyabalaṃ.",
  "atk-s0201a:1580_0": "Ñāṇabalaṃ pana pāḷiyaṃ tāva āgatameva. Dasabalañāṇaṃ, catuvesārajjañāṇaṃ, aṭṭhasu",
  "atk-s0201a:1580_1": "parisāsu akampanañāṇaṃ, catuyoniparicchedakañāṇaṃ, pañcagatiparicchedakañāṇaṃ. Saṃyuttake",
  "atk-s0201a:1580_2": "āgatāni tesattati ñāṇāni sattasattati ñāṇānīti evaṃ aññānipi anekāni ñāṇasahassāni,",
  "atk-s0201a:1580_3": "etaṃ ñāṇabalaṃ nāma. Idhāpi ñāṇabalameva adhippetaṃ. Ñāṇañhi akampiyaṭṭhena upatthambhanaṭṭhena ca balanti vuttaṃ.",
  "atk-s0201a:1581_0": "Yehi balehi samannāgatoti yehi dasahi ñāṇabalehi upeto samupeto. Āsabhaṃ ṭhānanti",
  "atk-s0201a:1581_1": "seṭṭhaṭṭhānaṃ uttamaṭṭhānaṃ. Āsabhā vā pubbabuddhā, tesaṃ ṭhānanti attho. Apica gavasatajeṭṭhako",
  "atk-s0201a:1581_2": "usabho, gavasahassajeṭṭhako vasabho. Vajasatajeṭṭhako vā usabho, vajasahassajeṭṭhako",
  "atk-s0201a:1581_3": "vasabho. Sabbagavaseṭṭho sabbaparissayasaho seto pāsādiko mahābhāravaho asanisatasaddehipi",
  "atk-s0201a:1581_4": "akampaniyo nisabho, so idha usabhoti adhippeto. Idampi hi tassa pariyāyavacanaṃ.",
  "atk-s0201a:1581_5": "Usabhassa idanti āsabhaṃ. Ṭhānanti catūhi pādehi pathaviṃ uppīḷetvā acalaṭṭhānaṃ.",
  "atk-s0201a:1581_6": "Idaṃ pana āsabhaṃ viyāti āsabhaṃ. Yatheva hi nisabhasaṅkhāto usabho usabhabalena",
  "atk-s0201a:1581_7": "samannāgato catūhi pādehi pathaviṃ uppīḷetvā acalaṭṭhānena tiṭṭhati, evaṃ tathāgatopi",
  "atk-s0201a:1581_8": "dasahi tathāgatabalehi samannāgato catūhi vesārajjapādehi aṭṭhaparisapathaviṃ uppīḷetvā",
  "atk-s0201a:1581_9": "sadevake loke kenaci paccatthikena paccāmittena akampiyo acalaṭṭhānena tiṭṭhati.",
  "atk-s0201a:1581_10": "Evaṃ tiṭṭhamānova taṃ āsabhaṃ ṭhānaṃ paṭijānāti, upagacchati na paccakkhāti attani",
  "atk-s0201a:1581_11": "āropeti. Tena vuttaṃ “āsabhaṃ ṭhānaṃ paṭijānātī”ti.",
  "atk-s0201a:1582_0": "Parisāsūti aṭṭhasu parisāsu. Sīhanādaṃ nadatīti seṭṭhanādaṃ abhītanādaṃ nadati, sīhanādasadisaṃ",
  "atk-s0201a:1582_1": "vā nādaṃ nadati. Ayamattho sīhanādasuttena dīpetabbo. Yathā vā sīho sahanato hananato",
  "atk-s0201a:1582_2": "ca sīhoti vuccati, evaṃ tathāgato lokadhammānaṃ sahanato parappavādānañca hananato",
  "atk-s0201a:1582_3": "sīhoti vuccati. Evaṃ vuttassa sīhassa nādaṃ sīhanādaṃ. Tattha yathā sīho sīhabalena",
  "atk-s0201a:1582_4": "samannāgato sabbattha visārado vigatalomahaṃso sīhanādaṃ nadati, evaṃ tathāgatasīhopi",
  "atk-s0201a:1582_5": "tathāgatabalehi samannāgato aṭṭhasu parisāsu visārado vigatalomahaṃso iti rūpantiādinā",
  "atk-s0201a:1582_6": "nayena nānāvidhadesanāvilāsasampannaṃ sīhanādaṃ nadati. Tena vuttaṃ “parisāsu sīhanādaṃ",
  "atk-s0201a:1582_7": "nadatī”ti. Brahmacakkaṃ pavattetīti ettha brahmanti seṭṭhaṃ uttamaṃ visiṭṭhaṃ. Cakka-saddo panāyaṃ –",
  "atk-s0201a:1583": "Sampattiyaṃ lakkhaṇe ca, rathaṅge iriyāpathe;",
  "atk-s0201a:1584": "Dāne ratanadhammūra-cakkādīsu ca dissati;",
  "atk-s0201a:1585": "Dhammacakke idha mato, tañca dvedhā vibhāvaye.",
  "atk-s0201a:1586_0": "“Cattārimāni, bhikkhave, cakkāni, yehi samannāgatānaṃ devamanussāna”ntiādīsu hi ayaṃ",
  "atk-s0201a:1586_1": "sampattiyaṃ dissati. “Pādatalesu cakkāni jātānī”ti ettha lakkhaṇe. “Cakkaṃva vahato",
  "atk-s0201a:1586_2": "pada”nti ettha rathaṅge. “Catucakkaṃ navadvāra”nti ettha iriyāpathe. “Dadaṃ bhuñja",
  "atk-s0201a:1586_3": "mā ca pamādo, cakkaṃ pavattaya sabbapāṇina”nti ettha dāne. “Dibbaṃ cakkaratanaṃ pāturahosī”ti",
  "atk-s0201a:1586_4": "ettha ratanacakke. “Mayā pavattitaṃ cakka”nti ettha dhammacakke. “Icchāhatassa posassa,",
  "atk-s0201a:1586_5": "cakkaṃ bhamati matthake”ti ettha uracakke. “Khurapariyantena cepi cakkenā”ti ettha",
  "atk-s0201a:1586_6": "paharaṇacakke. “Asanivicakka”nti ettha asanimaṇḍale. Idha panāyaṃ dhammacakke adhippeto.",
  "atk-s0201a:1587_0": "Taṃ pana dhammacakkaṃ duvidhaṃ hoti paṭivedhañāṇañceva desanāñāṇañca. Tattha paññāpabhāvitaṃ",
  "atk-s0201a:1587_1": "attano ariyabalāvahaṃ paṭivedhañāṇaṃ. Karuṇāpabhāvitaṃ sāvakānaṃ ariyabalāvahaṃ desanāñāṇaṃ.",
  "atk-s0201a:1587_2": "Tattha paṭivedhañāṇaṃ uppajjamānaṃ uppannanti duvidhaṃ. Tañhi abhinikkhamanato yāva",
  "atk-s0201a:1587_3": "arahattamaggā uppajjamānaṃ, phalakkhaṇe uppannaṃ nāma. Tusitabhavanato vā yāva mahābodhipallaṅke",
  "atk-s0201a:1587_4": "arahattamaggā uppajjamānaṃ, phalakkhaṇe uppannaṃ nāma. Dīpaṅkaradasabalato paṭṭhāya",
  "atk-s0201a:1587_5": "vā yāva arahattamaggā uppajjamānaṃ, phalakkhaṇe uppannaṃ nāma. Desanāñāṇampi pavattamānaṃ",
  "atk-s0201a:1587_6": "pavattanti duvidhaṃ. Tañhi yāva aññātakoṇḍaññassa sotāpattimaggā pavattamānaṃ, phalakkhaṇe",
  "atk-s0201a:1587_7": "pavattaṃ nāma. Tesu paṭivedhañāṇaṃ lokuttaraṃ, desanāñāṇaṃ lokiyaṃ. Ubhayampi panetaṃ",
  "atk-s0201a:1587_8": "aññehi asādhāraṇaṃ, buddhānaṃyeva orasañāṇaṃ.",
  "atk-s0201a:1588_0": "Idāni yehi balehi samannāgato tathāgato āsabhaṃ ṭhānaṃ paṭijānāti, yāni āditova “dasa",
  "atk-s0201a:1588_1": "kho panimāni, sāriputta, tathāgatassa tathāgatabalānī”ti nikkhittāni, tāni vitthārato",
  "atk-s0201a:1588_2": "dassetuṃ katamāni dasa? Idha, sāriputta, tathāgato ṭhānañca ṭhānatotiādimāha. Tattha",
  "atk-s0201a:1588_3": "ṭhānañca ṭhānatoti kāraṇañca kāraṇato. Kāraṇañhi yasmā tattha phalaṃ tiṭṭhati tadāyattavuttiyāya",
  "atk-s0201a:1588_4": "uppajjati ceva pavattati ca, tasmā ṭhānanti vuccati. Taṃ bhagavā “ye ye dhammā yesaṃ",
  "atk-s0201a:1588_5": "yesaṃ dhammānaṃ hetū paccayā uppādāya, taṃ taṃ ṭhānaṃ. Ye ye dhammā yesaṃ yesaṃ dhammānaṃ",
  "atk-s0201a:1588_6": "na hetū na paccayā uppādāya, taṃ taṃ aṭṭhāna”nti pajānanto ṭhānañca ṭhānato aṭṭhānañca",
  "atk-s0201a:1588_7": "aṭṭhānato yathābhūtaṃ pajānāti. Abhidhamme panetaṃ, “tattha katamaṃ tathāgatassa",
  "atk-s0201a:1588_8": "ṭhānañca ṭhānato aṭṭhānañca aṭṭhānato yathābhūtaṃ ñāṇa”ntiādinā nayena vitthāritameva.",
  "atk-s0201a:1588_9": "Yampīti yena ñāṇena. Idampi, sāriputta, tathāgatassāti idampi ṭhānāṭṭhānañāṇaṃ tathāgatassa",
  "atk-s0201a:1588_10": "tathāgatabalaṃ nāma hotīti attho. Evaṃ sabbapadesu yojanā veditabbā.",
  "atk-s0201a:1589_0": "Kammasamādānānanti samādiyitvā katānaṃ kusalākusalakammānaṃ, kammameva vā kammasamādānaṃ.",
  "atk-s0201a:1589_1": "Ṭhānaso hetusoti paccayato ceva hetuto ca. Tattha gatiupadhikālapayogā vipākassa",
  "atk-s0201a:1589_2": "ṭhānaṃ. Kammaṃ hetu. Imassa pana ñāṇassa vitthārakathā “atthekaccāni pāpakāni kammasamādānāni",
  "atk-s0201a:1589_3": "gatisampattipaṭibāḷhāni na vipaccantī”tiādinā nayena abhidhamme āgatāyeva.",
  "atk-s0201a:1590_0": "Sabbatthagāmininti sabbagatigāminiṃ agatigāminiñca. Paṭipadanti maggaṃ. Yathābhūtaṃ",
  "atk-s0201a:1590_1": "pajānātīti bahūsupi manussesu ekameva pāṇaṃ ghātentesu imassa cetanā nirayagāminī",
  "atk-s0201a:1590_2": "bhavissati, imassa cetanā tiracchānayonigāminīti iminā nayena ekavatthusmimpi kusalākusalacetanāsaṅkhātānaṃ",
  "atk-s0201a:1590_3": "paṭipattīnaṃ aviparītato sabhāvaṃ jānāti. Imassa ca ñāṇassa vitthārakathā “tattha",
  "atk-s0201a:1590_4": "katamaṃ tathāgatassa sabbatthagāminiṃ paṭipadaṃ yathābhūtaṃ ñāṇaṃ? Idha tathāgato",
  "atk-s0201a:1590_5": "ayaṃ maggo ayaṃ paṭipadā nirayagāmīti pajānātī”tiādinā nayena abhidhamme āgatāyeva.",
  "atk-s0201a:1591_0": "Anekadhātunti cakkhudhātuādīhi kāmadhātuādīhi vā dhātūhi bahudhātuṃ. Nānādhātunti",
  "atk-s0201a:1591_1": "tāsaṃyeva dhātūnaṃ vilakkhaṇatāya nānappakāradhātuṃ. Lokanti khandhāyatanadhātulokaṃ.",
  "atk-s0201a:1591_2": "Yathābhūtaṃ pajānātīti tāsaṃ tāsaṃ dhātūnaṃ aviparītato sabhāvaṃ paṭivijjhati. Idampi",
  "atk-s0201a:1591_3": "ñāṇaṃ “tattha katamaṃ tathāgatassa anekadhātunānādhātulokaṃ yathābhūtaṃ ñāṇaṃ, idha",
  "atk-s0201a:1591_4": "tathāgato khandhanānattaṃ pajānātī”tiādinā nayena abhidhamme vitthāritameva.",
  "atk-s0201a:1592_0": "Nānādhimuttikatanti hīnādīhi adhimuttīhi nānādhimuttikabhāvaṃ. Idampi ñāṇaṃ, “tattha",
  "atk-s0201a:1592_1": "katamaṃ tathāgatassa sattānaṃ nānādhimuttikataṃ yathābhūtaṃ ñāṇaṃ, idha tathāgato",
  "atk-s0201a:1592_2": "pajānāti santi sattā hīnādhimuttikā”ti ādinā nayena abhidhamme vitthāritameva.",
  "atk-s0201a:1593_0": "Parasattānanti padhānasattānaṃ. Parapuggalānanti tato paresaṃ hīnasattānaṃ. Ekatthameva",
  "atk-s0201a:1593_1": "vā etaṃ padadvayaṃ. Veneyyavasena pana dvedhā vuttaṃ. Indriyaparopariyattanti saddhādīnaṃ",
  "atk-s0201a:1593_2": "indriyānaṃ parabhāvaṃ aparabhāvañca, vuddhiñca hāniñcāti attho. Imassapi ñāṇassa",
  "atk-s0201a:1593_3": "vitthārakathā – “tattha katamaṃ tathāgatassa parasattānaṃ parapuggalānaṃ indriyaparopariyattaṃ",
  "atk-s0201a:1593_4": "yathābhūtaṃ ñāṇaṃ, idha tathāgato sattānaṃ āsayaṃ pajānāti anusayaṃ pajānātī”tiādinā",
  "atk-s0201a:1593_5": "nayena abhidhamme āgatāyeva.",
  "atk-s0201a:1594_0": "Jhānavimokkhasamādhisamāpattīnanti paṭhamādīnaṃ catunnaṃ jhānānaṃ rūpī rūpāni passatītiādīnaṃ",
  "atk-s0201a:1594_1": "aṭṭhannaṃ vimokkhānaṃ savitakkasavicārādīnaṃ tiṇṇaṃ samādhīnaṃ paṭhamajjhānasamāpattiādīnañca",
  "atk-s0201a:1594_2": "navannaṃ anupubbasamāpattīnaṃ. Saṃkilesanti hānabhāgiyadhammaṃ. Vodānanti visesabhāgiyadhammaṃ.",
  "atk-s0201a:1594_3": "Vuṭṭhānanti “vodānampi vuṭṭhānaṃ. Tamhā tamhā samādhimhā vuṭṭhānampi vuṭṭhāna”nti",
  "atk-s0201a:1594_4": "evaṃ vuttapaguṇajjhānañceva bhavaṅgaphalasamāpattiyo ca. Heṭṭhimaṃ heṭṭhimañhi paguṇajjhānaṃ",
  "atk-s0201a:1594_5": "uparimassa uparimassa padaṭṭhānaṃ hoti. Tasmā “vodānampi vuṭṭhāna”nti vuttaṃ. Bhavaṅgena",
  "atk-s0201a:1594_6": "pana sabbajjhānehi vuṭṭhānaṃ hoti. Phalasamāpattiyā nirodhasamāpattito vuṭṭhānaṃ",
  "atk-s0201a:1594_7": "hoti. Taṃ sandhāya “tamhā tamhā samādhimhā vuṭṭhānampi vuṭṭhāna”nti vuttaṃ. Idampi",
  "atk-s0201a:1594_8": "ñāṇaṃ “tattha katamaṃ tathāgatassa jhānavimokkhasamādhisamāpattīnaṃ saṃkilesaṃ vodānaṃ",
  "atk-s0201a:1594_9": "vuṭṭhānaṃ yathābhūtaṃ ñāṇaṃ, jhāyīti cattāro jhāyī, atthekacco jhāyī sampattiṃyeva",
  "atk-s0201a:1594_10": "samānaṃ vipattīti paccetī”tiādinā nayena abhidhamme vitthāritaṃ. Sattannaṃ ñāṇānaṃ",
  "atk-s0201a:1594_11": "vitthārakathāvinicchayo sammohavinodaniyaṃ vibhaṅgaṭṭhakathāyaṃ vutto. Pubbenivāsānussatidibbacakkhuñāṇakathā",
  "atk-s0201a:1594_12": "visuddhimagge vitthāritā. Āsavakkhayakathā bhayabherave.",
  "atk-s0201a:1595_0": "149. Imāni kho sāriputtāti yāni pubbe “dasa kho panimāni, sāriputta, tathāgatassa",
  "atk-s0201a:1595_1": "tathāgatabalānī”ti avocaṃ, imāni tānīti appanaṃ karoti. Tattha paravādīkathā hoti",
  "atk-s0201a:1595_2": "– dasabalañāṇaṃ nāma pāṭiyekkaṃ natthi, sabbaññutaññāṇassevāyaṃ pabhedoti. Taṃ na",
  "atk-s0201a:1595_3": "tathā daṭṭhabbaṃ. Aññameva hi dasabalañāṇaṃ, aññaṃ sabbaññutaññāṇaṃ. Dasabalañāṇañhi",
  "atk-s0201a:1595_4": "sakasakakiccameva jānāti. Sabbaññutañāṇaṃ tampi tato avasesampi pajānāti. Dasabalañāṇesu",
  "atk-s0201a:1595_5": "hi paṭhamaṃ kāraṇākāraṇameva jānāti. Dutiyaṃ kammantaravipākantarameva. Tatiyaṃ kammaparicchedameva.",
  "atk-s0201a:1595_6": "Catutthaṃ dhātunānattakāraṇameva. Pañcamaṃ sattānaṃ ajjhāsayādhimuttimeva. Chaṭṭhaṃ",
  "atk-s0201a:1595_7": "indriyānaṃ tikkhamudubhāvameva. Sattamaṃ jhānādīhi saddhiṃ tesaṃ saṃkilesādimeva.",
  "atk-s0201a:1595_8": "Aṭṭhamaṃ pubbenivutthakhandhasantatimeva. Navamaṃ sattānaṃ cutipaṭisandhimeva. Dasamaṃ",
  "atk-s0201a:1595_9": "saccaparicchedameva. Sabbaññutaññāṇaṃ pana etehi jānitabbañca tato uttariñca pajānāti.",
  "atk-s0201a:1595_10": "Etesaṃ pana kiccaṃ na sabbaṃ karoti. Tañhi jhānaṃ hutvā appetuṃ na sakkoti, iddhi",
  "atk-s0201a:1595_11": "hutvā vikubbituṃ na sakkoti, maggo hutvā kilese khepetuṃ na sakkoti. Apica paravādī",
  "atk-s0201a:1595_12": "evaṃ pucchitabbo – “dasabalañāṇaṃ nāma etaṃ savitakkasavicāraṃ avitakkavicāramattaṃ",
  "atk-s0201a:1595_13": "avitakkaavicāraṃ kāmāvacaraṃ rūpāvacaraṃ arūpāvacaraṃ lokiyaṃ lokuttara”nti? Jānanto",
  "atk-s0201a:1595_14": "paṭipāṭiyā satta ñāṇāni savitakkasavicārānīti vakkhati. Tato parāni dve avitakkaavicārānīti",
  "atk-s0201a:1595_15": "vakkhati. Āsavakkhayañāṇaṃ siyā savitakkasavicāraṃ, siyā avitakkavicāramattaṃ, siyā",
  "atk-s0201a:1595_16": "avitakkaavicāranti vakkhati. Tathā paṭipāṭiyā satta kāmāvacarāni, tato parāni dve",
  "atk-s0201a:1595_17": "rūpāvacarāni, avasāne ekaṃ lokuttaranti vakkhati, sabbaññutaññāṇaṃ pana savitakkasavicārameva",
  "atk-s0201a:1595_18": "kāmāvacarameva lokiyamevāti vakkhati.",
  "atk-s0201a:1596_0": "Evamettha anupadavaṇṇanaṃ katvā idāni yasmā tathāgato paṭhamaṃyeva ṭhānāṭṭhānañāṇena",
  "atk-s0201a:1596_1": "veneyyasattānaṃ āsavakkhayādhigamassa ceva anadhigamassa ca ṭhānāṭṭhānabhūtaṃ kilesāvaraṇābhāvaṃ",
  "atk-s0201a:1596_2": "passati, lokiyasammādiṭṭhiṭṭhānadassanato niyatamicchādiṭṭhiṭṭhānābhāvadassanato",
  "atk-s0201a:1596_3": "ca. Atha nesaṃ kammavipākañāṇena vipākāvaraṇābhāvaṃ passati, tihetukapaṭisandhidassanato.",
  "atk-s0201a:1596_4": "Sabbatthagāminīpaṭipadāñāṇena kammāvaraṇābhāvaṃ passati, anantariyakammābhāvadassanato.",
  "atk-s0201a:1596_5": "Evaṃ anāvaraṇānaṃ anekadhātunānādhātuñāṇena anukūladhammadesanatthaṃ cariyavisesaṃ",
  "atk-s0201a:1596_6": "passati, dhātuvemattadassanato. Atha nesaṃ nānādhimuttikatāñāṇena adhimuttiṃ passati,",
  "atk-s0201a:1596_7": "payogaṃ anādiyitvāpi adhimuttivasena dhammadesanatthaṃ. Athevaṃ diṭṭhādhimuttīnaṃ",
  "atk-s0201a:1596_8": "yathāsatti yathābalaṃ dhammaṃ desetuṃ indriyaparopariyattañāṇena indriyaparopariyattaṃ",
  "atk-s0201a:1596_9": "passati, saddhādīnaṃ tikkhamudubhāvadassanato. Evaṃ pariññātindriyaparopariyattā",
  "atk-s0201a:1596_10": "pana te sace dūre honti, paṭhamajjhānādīsu vasībhūtattā iddhivisesena te khippaṃ",
  "atk-s0201a:1596_11": "upagacchati. Upagantvā ca nesaṃ pubbenivāsānussatiñāṇena pubbajātibhāvanaṃ, dibbacakkhuñāṇānubhāvato",
  "atk-s0201a:1596_12": "pattabbena cetopariyañāṇena sampati cittavisesaṃ passanto āsavakkhayañāṇānubhāvena",
  "atk-s0201a:1596_13": "āsavakkhayagāminiyā paṭipadāya vigatasammohattā āsavakkhayāya dhammaṃ deseti. Tasmā",
  "atk-s0201a:1596_14": "iminā anukkamena imāni dasabalāni vuttānīti veditabbāni.",
  "atk-s0201a:1597_0": "Taṃ, sāriputta, vācaṃ appahāyātiādīsu puna evarūpiṃ vācaṃ na vakkhāmīti vadanto taṃ",
  "atk-s0201a:1597_1": "vācaṃ pajahati nāma. Puna evarūpaṃ cittaṃ na uppādessāmīti cintento cittaṃ pajahati",
  "atk-s0201a:1597_2": "nāma. Puna evarūpaṃ diṭṭhiṃ na gaṇhissāmīti pajahanto diṭṭhiṃ paṭinissajjati nāma,",
  "atk-s0201a:1597_3": "tathā akaronto neva pajahati, na paṭinissajjati. So yathābhataṃ nikkhitto evaṃ nirayeti",
  "atk-s0201a:1597_4": "yathā nirayapālehi āharitvā niraye ṭhapito, evaṃ niraye ṭhapitoyevāti veditabbo.",
  "atk-s0201a:1598_0": "Idānissa atthasādhakaṃ upamaṃ dassento seyyathāpītiādimāha. Tattha sīlasampannotiādīsu",
  "atk-s0201a:1598_1": "lokiyalokuttarā sīlasamādhipaññā veditabbā. Lokuttaravaseneva vinivattetumpi vaṭṭati.",
  "atk-s0201a:1598_2": "Ayañhi sammāvācākammantājīvehi sīlasampanno, sammāvāyāmasatisamādhīhi samādhisampanno,",
  "atk-s0201a:1598_3": "sammādiṭṭhisaṅkappehi paññāsampanno, so evaṃ sīlādisampanno bhikkhu yathā diṭṭheva",
  "atk-s0201a:1598_4": "dhamme imasmiṃyeva attabhāve aññaṃ ārādheti arahattaṃ pāpuṇāti, evaṃsampadamidaṃ,",
  "atk-s0201a:1598_5": "sāriputta, vadāmi imampi kāraṇaṃ evarūpameva. Yathā hi maggānantaraṃ avirajjhitvāva",
  "atk-s0201a:1598_6": "phalaṃ nibbattati, evameva imassāpi puggalassa cutianantaraṃ avirajjhitvāva niraye",
  "atk-s0201a:1598_7": "paṭisandhi hotīti dasseti. Sakalasmiñhi buddhavacane imāya upamāya gāḷhataraṃ katvā",
  "atk-s0201a:1598_8": "vuttaupamā nāma natthi.",
  "atk-s0201a:1599_0": "150. Vesārajjānīti ettha sārajjapaṭipakkho vesārajjaṃ, catūsu ṭhānesu sārajjābhāvaṃ",
  "atk-s0201a:1599_1": "paccavekkhantassa uppannasomanassamayañāṇassetaṃ nāmaṃ. Sammāsambuddhassa te paṭijānatoti",
  "atk-s0201a:1599_2": "ahaṃ sammāsambuddho, sabbe dhammā mayā abhisambuddhāti evaṃ paṭijānato tava. Anabhisambuddhāti",
  "atk-s0201a:1599_3": "ime nāma dhammā tayā anabhisambuddhā. Tatra vatāti tesu vata anabhisambuddhāti evaṃ",
  "atk-s0201a:1599_4": "dassitadhammesu. Sahadhammenāti sahetunā sakāraṇena vacanena sunakkhatto viya vippalapanto",
  "atk-s0201a:1599_5": "appamāṇaṃ. Nimittametanti ettha puggalopi dhammopi nimittanti adhippeto. Taṃ puggalaṃ",
  "atk-s0201a:1599_6": "na passāmi, yo maṃ paṭicodessati, taṃ dhammaṃ na passāmi, yaṃ dassetvā ayaṃ nāma",
  "atk-s0201a:1599_7": "dhammo tayā anabhisambuddhoti maṃ paṭicodessatīti ayamettha attho. Khemappattoti",
  "atk-s0201a:1599_8": "khemaṃ patto, sesapadadvayaṃ imasseva vevacanaṃ. Sabbañhetaṃ vesārajjañāṇameva sandhāya",
  "atk-s0201a:1599_9": "vuttaṃ. Dasabalassa hi ayaṃ nāma dhammo tayā anabhisambuddhoti codakaṃ puggalaṃ vā",
  "atk-s0201a:1599_10": "codanākāraṇaṃ anabhisambuddhadhammaṃ vā apassato sabhāvabuddhoyeva vā samāno ahaṃ",
  "atk-s0201a:1599_11": "buddhosmīti vadāmīti paccavekkhantassa balavataraṃ somanassaṃ uppajjati. Tena sampayuttaṃ",
  "atk-s0201a:1599_12": "ñāṇaṃ vesārajjaṃ nāma. Taṃ sandhāya “khemappatto”tiādimāha. Evaṃ sabbattha attho veditabbo.",
  "atk-s0201a:1600_0": "Antarāyikā dhammāti ettha pana antarāyaṃ karontīti antarāyikā, te atthato sañcicca",
  "atk-s0201a:1600_1": "vītikkantā satta āpattikkhandhā. Sañcicca vītikkantañhi antamaso dukkaṭa-dubbhāsitampi",
  "atk-s0201a:1600_2": "maggaphalānaṃ antarāyaṃ karoti. Idha pana methunadhammo adhippeto. Methunaṃ sevato",
  "atk-s0201a:1600_3": "hi yassa kassaci nissaṃsayameva maggaphalānaṃ antarāyo hoti. Yassa kho pana tesu",
  "atk-s0201a:1600_4": "atthāyāti rāgakkhayādīsu yassa atthāya. Dhammo desitoti asubhabhāvanādidhammo kathito.",
  "atk-s0201a:1600_5": "Tatra vata manti tasmiṃ aniyyānikadhamme maṃ. Sesaṃ vuttanayeneva veditabbaṃ.",
  "atk-s0201a:1601": "Dasabalañāṇādivaṇṇanā niṭṭhitā.",
  "atk-s0201a:1602": "Aṭṭhaparisavaṇṇanā",
  "atk-s0201a:1603_0": "151. “Aṭṭha kho imā sāriputtā”ti idaṃ kasmā āraddhaṃ? Vesārajjañāṇassa baladassanatthaṃ.",
  "atk-s0201a:1603_1": "Yathā hi byattaṃ parisaṃ ajjhogāhetvā viññūnaṃ cittaṃ ārādhanasamatthāya kathāya",
  "atk-s0201a:1603_2": "dhammakathikassa chekabhāvo paññāyati, evaṃ imā aṭṭha parisā patvā vesārajjañāṇassa",
  "atk-s0201a:1603_3": "vesārajjabhāvo sakkā ñātunti vesārajjañāṇassa balaṃ dassento, aṭṭha kho imā sāriputtātiādimāha.",
  "atk-s0201a:1604_0": "Tattha khattiyaparisāti khattiyānaṃ sannipatitvā nisinnaṭṭhānaṃ, esa nayo sabbattha.",
  "atk-s0201a:1604_1": "Mārakāyikānaṃ pana sannipatitvā nisinnaṭṭhānaṃ māraparisā veditabbā, na mārānaṃ.",
  "atk-s0201a:1604_2": "Sabbāpi cetā parisā uggaṭṭhānadassanavasena gahitā. Manussā hi “ettha rājā nisinno”ti",
  "atk-s0201a:1604_3": "pakativacanampi vattuṃ na sakkonti, kacchehi sedā muccanti. Evaṃ uggā khattiyaparisā.",
  "atk-s0201a:1604_4": "Brāhmaṇā tīsu vedesu kusalā honti, gahapatayo nānāvohāresu ceva akkharacintāya ca.",
  "atk-s0201a:1604_5": "Samaṇā sakavādaparavādesu kusalā honti. Tesaṃ majjhe dhammakathākathanaṃ nāma ativiya",
  "atk-s0201a:1604_6": "bhāro. Amanussāpi uggā honti. Amanussoti hi vuttamattepi manussānaṃ sakalasarīraṃ",
  "atk-s0201a:1604_7": "saṅkampati, tesaṃ rūpaṃ vā disvā saddaṃ vā sutvā sattā visaññino honti. Evaṃ amanussaparisā",
  "atk-s0201a:1604_8": "uggā. Tāsupi dhammakathākathanaṃ nāma ativiya bhāro. Iti uggaṭṭhānadassanavasena",
  "atk-s0201a:1604_9": "tā gahitāti veditabbā.",
  "atk-s0201a:1605_0": "Ajjhogāhatīti anupavisati. Anekasataṃ khattiyaparisanti bimbisārasamāgama ñātisamāgama",
  "atk-s0201a:1605_1": "licchavīsamāgamasadisaṃ. Aññesupi cakkavāḷesu labbhatiyeva. Kiṃ pana bhagavā aññāni",
  "atk-s0201a:1605_2": "cakkavāḷānipi gacchatīti? Āma gacchati. Kīdiso hutvā? Yādisā te, tādisoyeva. Tenevāha",
  "atk-s0201a:1605_3": "“abhijānāmi kho panāhaṃ, ānanda, anekasataṃ khattiyaparisaṃ upasaṅkamitā, tattha",
  "atk-s0201a:1605_4": "yādisako tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti,",
  "atk-s0201a:1605_5": "tādisako mayhaṃ saro hoti. Dhammiyā kathāya sandassemi samādapemi samuttejemi sampahaṃsemi.",
  "atk-s0201a:1605_6": "Bhāsamānañca maṃ na jānanti ‘ko nu kho ayaṃ bhāsati devo vā manusso vā’ti. Dhammiyā",
  "atk-s0201a:1605_7": "kathāya sandassetvā samādapetvā samuttejetvā sampahaṃsetvā antaradhāyāmi. Antarahitañca",
  "atk-s0201a:1605_8": "maṃ na jānanti ‘ko nu kho ayaṃ antarahito devo vā manusso vā”’ti.",
  "atk-s0201a:1606_0": "Khattiyā keyūraṅgadamālāgandhādivibhūsitā nānāvirāgavasanā āmukkamaṇikuṇḍalā moḷidharā",
  "atk-s0201a:1606_1": "honti. Kiṃ bhagavāpi evaṃ attānaṃ maṇḍeti? Te ca odātāpi honti kāḷāpi maṃgulacchavīpi.",
  "atk-s0201a:1606_2": "Kiṃ satthāpi evarūpo hotīti? Satthā attano pabbajitavaseneva gacchati, tesaṃ pana",
  "atk-s0201a:1606_3": "tādiso hutvā upaṭṭhāti, gantvā rājāsane nisinnaṃ attānaṃ dasseti, tesaṃ “ajja amhākaṃ",
  "atk-s0201a:1606_4": "rājā ativiya virocatī”ti hoti. Te ca bhinnassarāpi honti gaggassarāpi kākassarāpi.",
  "atk-s0201a:1606_5": "Satthā brahmassareneva dhammaṃ katheti. Tādisako mayhaṃ saro hotīti idaṃ pana bhāsantaraṃ",
  "atk-s0201a:1606_6": "sandhāya kathitaṃ. Manussānaṃ pana taṃ sutvā “ajja rājā madhurena sarena kathetī”ti",
  "atk-s0201a:1606_7": "hoti. Kathetvā pakkante ca bhagavati puna rājānaṃ āgataṃ disvā “ko nu kho aya”nti vīmaṃsā uppajjati.",
  "atk-s0201a:1607_0": "Idaṃ vuttaṃ hoti – ko nu kho ayaṃ imasmiṃ ṭhāne idāneva māgadhabhāsāya sīhaḷabhāsāya",
  "atk-s0201a:1607_1": "madhurena sarena kathento antarahito, kiṃ devo, udāhu manussoti? Kimatthaṃ panevaṃ",
  "atk-s0201a:1607_2": "ajānantānaṃ dhammaṃ desetīti? Vāsanatthāya. Evaṃ sutopi hi dhammo anāgate paccayo",
  "atk-s0201a:1607_3": "hotiyevāti anāgataṃ paṭicca desetīti.",
  "atk-s0201a:1608_0": "Sannisinnapubbanti saṅgamma nisinnapubbaṃ. Sallapitapubbanti ālāpasallāpo katapubbo.",
  "atk-s0201a:1608_1": "Sākacchāti dhammasākacchāpi samāpajjitapubbā. Anekasataṃ brāhmaṇaparisantiādīnampi",
  "atk-s0201a:1608_2": "soṇadaṇḍasamāgamādivasena ceva aññacakkavāḷavasena ca sambhavo veditabbo.",
  "atk-s0201a:1609": "Aṭṭhaparisavaṇṇanā niṭṭhitā.",
  "atk-s0201a:1610": "Catuyonivaṇṇanā",
  "atk-s0201a:1611_0": "152. Catasso kho imā, sāriputta, yoniyoti ettha yonīti khandhakoṭṭhāsassapi kāraṇassapi",
  "atk-s0201a:1611_1": "passāvamaggassapi nāmaṃ. “Catasso nāgayoniyo catasso supaṇṇayoniyo”ti ettha hi khandhakoṭṭhāso",
  "atk-s0201a:1611_2": "yoni nāma. “Yoni hesā bhūmija phalassa adhigamāyā”ti ettha kāraṇaṃ. “Na cāhaṃ brāhmaṇaṃ",
  "atk-s0201a:1611_3": "brūmi, yonijaṃ mattisambhava”nti ettha passāvamaggo. Idha pana khandhakoṭṭhāso yonīti",
  "atk-s0201a:1611_4": "adhippeto. Tattha aṇḍe jātā aṇḍajā. Jalābumhi jātā jalābujā. Saṃsede jātā saṃsedajā.",
  "atk-s0201a:1611_5": "Vinā etehi kāraṇehi uppatitvā viya nibbattā abhinibbattāti opapātikā. Abhinibbhijja",
  "atk-s0201a:1611_6": "jāyantīti bhinditvā nikkhamanavasena jāyanti. Pūtikuṇape vātiādīhi aniṭṭhaṭṭhānāneva",
  "atk-s0201a:1611_7": "dassitāni. Iṭṭhesupi sappitelamadhuphāṇitādīsu sattā jāyanti eva. Devātiādīsu cātumahārājikato",
  "atk-s0201a:1611_8": "paṭṭhāya uparidevā opapātikāva honti. Bhūmadevā pana catuyonikā. Ekacce ca manussāti",
  "atk-s0201a:1611_9": "manussesu keci devā viya opapātikā ca honti. Yebhuyyena panete jalābujāva, aṇḍajāpi",
  "atk-s0201a:1611_10": "ettha kontaputtā dvebhātiyattherā viya, saṃsedajāpi padumagabbhe nibbattapokkharasātibrāhmaṇapadumavatidevīādayo",
  "atk-s0201a:1611_11": "viya, evaṃ vinipātikesu nijjhāmataṇhikapetā nerayikā viya opapātikāyeva, avasesā",
  "atk-s0201a:1611_12": "catuyonikāpi honti. Yathā te evaṃ yakkhāpi sabbacatuppadapakkhijātidīghajātiādayopi",
  "atk-s0201a:1611_13": "sabbe catuyonikāyeva.",
  "atk-s0201a:1612": "Catuyonivaṇṇanā niṭṭhitā.",
  "atk-s0201a:1613": "Pañcagativaṇṇanā",
  "atk-s0201a:1614_0": "153. Pañca kho imā, sāriputta, gatiyoti ettha sukatadukkaṭakammavasena gantabbāti",
  "atk-s0201a:1614_1": "gatiyo. Apica gatigati nibbattigati ajjhāsayagati vibhavagati nipphattigatīti bahuvidhā",
  "atk-s0201a:1614_2": "gati nāma. Tattha “taṃ gatiṃ pecca gacchāmī”ti ca, “yassa gatiṃ na jānanti, devā",
  "atk-s0201a:1614_3": "gandhabbamānusā”ti ca ayaṃ gatigati nāma. “Imesaṃ kho ahaṃ bhikkhūnaṃ sīlavantānaṃ",
  "atk-s0201a:1614_4": "neva jānāmi gatiṃ vā agatiṃ vā”ti ayaṃ nibbattigati nāma. “Evampi kho te ahaṃ brahme",
  "atk-s0201a:1614_5": "gatiṃ ca pajānāmi jutiñca pajānāmī”ti ayaṃ ajjhāsayagati nāma. “Vibhavo gati dhammānaṃ,",
  "atk-s0201a:1614_6": "nibbānaṃ arahato gatī”ti ayaṃ vibhavagati nāma. “Dveyeva gatiyo bhavanti anaññā”ti",
  "atk-s0201a:1614_7": "ayaṃ nipphattigati nāma. Tāsu idha gatigati adhippetā.",
  "atk-s0201a:1615_0": "Nirayotiādīsu niratiatthena nirassādaṭṭhena nirayo. Tiriyaṃ añchitāti tiracchānā.",
  "atk-s0201a:1615_1": "Tesaṃ yoni tiracchānayoni. Peccabhāvaṃ pattānaṃ visayoti pettivisayo. Manaso ussannattā",
  "atk-s0201a:1615_2": "manussā. Pañcahi kāmaguṇehi attano attano ānubhāvehi ca dibbantīti devā. Nirayañcāhaṃ,",
  "atk-s0201a:1615_3": "sāriputtātiādīsu nirayoti saddhiṃ okāsena khandhā. Tiracchānayoniṃ cātiādīsupi eseva",
  "atk-s0201a:1615_4": "nayo. Maggaṃ paṭipadanti ubhayenāpi vuttagatisaṃvattanika kammameva dasseti. Yathā",
  "atk-s0201a:1615_5": "ca paṭipannoti yena maggena yāya paṭipadāya paṭipannoti ubhayampi ekato katvā niddisati.",
  "atk-s0201a:1615_6": "Apāyantiādīsu vaḍḍhisaṅkhātā sukhasaṅkhātā vā ayā apetattā apāyo. Dukkhassa gati",
  "atk-s0201a:1615_7": "paṭisaraṇanti duggati. Dukkaṭakārino ettha vinipatantīti vinipāto. Nibbānañcāhanti",
  "atk-s0201a:1615_8": "idaṃ pana na kevalaṃ gatigatimeva, gatinissaraṇaṃ nibbānampi jānāmīti dassanatthamāha.",
  "atk-s0201a:1615_9": "Idha maggo paṭipadāti ubhayenāpi ariyamaggova vutto.",
  "atk-s0201a:1616": "Pañcagativaṇṇanā niṭṭhitā.",
  "atk-s0201a:1617": "Ñāṇappavattākāravaṇṇanā",
  "atk-s0201a:1618": "154. Idāni yathāvuttesu sattasu ṭhānesu aṭṭhasu ṭhānesu attano ñāṇappavattākāraṃ dassento idhāhaṃ, sāriputtātiādimāha.",
  "atk-s0201a:1619": "Tattha ekantadukkhāti niccadukkhā nirantaradukkhā. Tibbāti bahalā. Kaṭukāti kharā. Seyyathāpītiādīni opammadassanatthaṃ vuttāni. Tattha kāsūti āvāṭopi vuccati rāsipi.",
  "atk-s0201a:1620": "“Kinnu santaramānova, kāsuṃ khaṇasi sārathi;",
  "atk-s0201a:1621": "Puṭṭho me samma akkhāhi, kiṃ kāsuyā karissasī”ti. –",
  "atk-s0201a:1622": "Ettha hi āvāṭo kāsu nāma.",
  "atk-s0201a:1623": "“Aṅgārakāsuṃ apare phunanti, narā rudantā paridaḍḍhagattā”ti. –",
  "atk-s0201a:1624_0": "Ettha rāsi. Idha pana āvāṭo adhippeto. Tenevāha “sādhikaporisā”ti. Tattha sādhikaṃ",
  "atk-s0201a:1624_1": "porisaṃ pamāṇaṃ assāti sādhikaporisā, atirekapañcaratanāti attho. Vītaccikānaṃ vītadhūmānanti",
  "atk-s0201a:1624_2": "etaṃ pariḷāhassa balavabhāvadīpanatthaṃ vuttaṃ, acciyā vā sati dhūme vā sati, vāto",
  "atk-s0201a:1624_3": "samuṭṭhāti, tena pariḷāho na balavā hoti. Ghammaparetoti ghammānugato. Tasitoti jātataṇho.",
  "atk-s0201a:1624_4": "Pipāsitoti udakaṃ pātukāmo. Ekāyanena maggenāti ekapatheneva maggena, anukkamaniyena",
  "atk-s0201a:1624_5": "ubhosu passesu nirantarakaṇṭakarukkhagahanena. Paṇidhāyāti aṅgārakāsuyaṃ patthanā",
  "atk-s0201a:1624_6": "nāma natthi, aṅgārakāsuṃ ārabbha pana iriyāpathassa ṭhapitattā evaṃ vuttaṃ.",
  "atk-s0201a:1625_0": "Evameva khoti ettha idaṃ opammasaṃsandanaṃ – aṅgārakāsu viya hi nirayo daṭṭhabbo.",
  "atk-s0201a:1625_1": "Aṅgārakāsumaggo viya nirayūpagaṃ kammaṃ. Maggāruḷho viya kammasamaṅgī puggalo. Cakkhumā",
  "atk-s0201a:1625_2": "puriso viya dibbacakkhuko bhagavā. Yathā so puriso maggāruḷhaṃ disvā vijānāti “ayaṃ",
  "atk-s0201a:1625_3": "iminā maggena gantvā aṅgārakāsuyaṃ patissatī”ti, evamevaṃ bhagavā pāṇātipātādīsu",
  "atk-s0201a:1625_4": "yaṃkiñci kammaṃ āyūhantaṃ evaṃ jānāti “ayaṃ imaṃ kammaṃ katvā niraye nibbattissattī”ti.",
  "atk-s0201a:1625_5": "Yathā so puriso aparabhāge taṃ aṅgārakāsuyā patitaṃ passati, evameva bhagavā aparabhāge",
  "atk-s0201a:1625_6": "“so puriso taṃ kammaṃ katvā kuhiṃ nibbatto”ti ālokaṃ vaḍḍhetvā dibbacakkhunā olokento",
  "atk-s0201a:1625_7": "niraye nibbattaṃ passati pañcavidhabandhanādimahādukkhaṃ anubhavantaṃ. Tattha kiñcāpi",
  "atk-s0201a:1625_8": "tassa kammāyūhanakāle añño vaṇṇo, niraye nibbattassa añño. Athāpi “so satto taṃ kammaṃ",
  "atk-s0201a:1625_9": "katvā kattha nibbatto”ti olokentassa anekasahassānaṃ sattānaṃ majjhe ṭhitopi “ayaṃ",
  "atk-s0201a:1625_10": "so”ti soyeva satto āpāthaṃ āgacchati, “dibbacakkhubalaṃ nāma eta”nti vadanti.",
  "atk-s0201a:1626_0": "Dutiyaupamāyaṃ yasmā aṅgārakāsuyaṃ viya gūthakūpe pariḷāho natthi, tasmā “ekantadukkhā”ti",
  "atk-s0201a:1626_1": "avatvā “dukkhā”tiādimāha. Etthāpi purimanayeneva opammasaṃsandanaṃ veditabbaṃ. Imampi",
  "atk-s0201a:1626_2": "hi puggalaṃ bhagavā hatthiyoniādīsu yattha katthaci nibbattaṃ vadhabandhanaākaḍḍhanavikaḍḍhanādīhi",
  "atk-s0201a:1626_3": "mahādukkhaṃ anubhavamānaṃ passatiyeva.",
  "atk-s0201a:1627_0": "Tatiyaupamāyaṃ tanupattapalāsoti na abbhapaṭalaṃ viya tanupaṇṇo, viraḷapaṇṇattaṃ",
  "atk-s0201a:1627_1": "panassa sandhāya idaṃ vuttaṃ. Kabaracchāyoti viraḷacchāyo. Dukkhabahulāti pettivisayasmiñhi",
  "atk-s0201a:1627_2": "dukkhameva bahulaṃ, sukhaṃ parittaṃ kadāci anubhavitabbaṃ hoti, tasmā evamāha. Etthāpi",
  "atk-s0201a:1627_3": "purimanayeneva opammasaṃsandanaṃ veditabbaṃ.",
  "atk-s0201a:1628_0": "Catutthaupamāyaṃ bahalapattapalāsoti nirantarapaṇṇo pattasañchanno. Santacchāyoti",
  "atk-s0201a:1628_1": "pāsāṇacchattaṃ viya ghanacchāyo. Sukhabahulā vedanāti manussaloke khattiyakulādīsu",
  "atk-s0201a:1628_2": "sukhabahulā vedanā vedayitabbā hoti, tā vedayamānaṃ nipannaṃ vā nisinnaṃ vā passāmīti",
  "atk-s0201a:1628_3": "dasseti. Idhāpi opammasaṃsandanaṃ purimanayeneva veditabbaṃ.",
  "atk-s0201a:1629_0": "Pañcamaupamāyaṃ pāsādoti dīghapāsādo. Ullittāvalittanti anto ceva ullittaṃ bahi ca",
  "atk-s0201a:1629_1": "avalittaṃ. Phusitaggaḷanti dvārabāhāhi saddhiṃ supihitakavāṭaṃ. Gonakatthatoti caturaṅgulādhikalomena",
  "atk-s0201a:1629_2": "kāḷakojavena atthato. Paṭikatthatoti uṇṇāmayena setaattharaṇena atthato. Paṭalikatthatoti",
  "atk-s0201a:1629_3": "ghanapupphakena uṇṇāmayaattharaṇena atthato. Kadalimigapavarapaccattharaṇoti kadalimigacammamayena",
  "atk-s0201a:1629_4": "uttamapaccattharaṇena atthato. Taṃ kira paccattharaṇaṃ setavatthassa upari kadalimigacammaṃ",
  "atk-s0201a:1629_5": "attharitvā sibbetvā karonti. Sauttaracchadoti saha uttaracchadena, uttaribaddhena",
  "atk-s0201a:1629_6": "rattavitānena saddhinti attho. Ubhatolohitakūpadhānoti sīsūpadhānañca pādūpadhānañcāti",
  "atk-s0201a:1629_7": "pallaṅkassa ubhato ṭhapitalohitakūpadhāno. Idhāpi upamāsaṃsandanaṃ purimanayeneva veditabbaṃ.",
  "atk-s0201a:1630_0": "Ayaṃ panettha aparabhāgayojanā, yathā so puriso maggāruḷhameva jānāti “ayaṃ etena",
  "atk-s0201a:1630_1": "maggena gantvā pāsādaṃ āruyha kūṭāgāraṃ pavisitvā pallaṅke nisīdissati vā nipajjissati",
  "atk-s0201a:1630_2": "vā”ti, evamevaṃ bhagavā dānādīsu puññakiriyavatthūsu yaṃkiñci kusalakammaṃ āyūhantaṃyeva",
  "atk-s0201a:1630_3": "puggalaṃ disvā “ayaṃ imaṃ katvā devaloke nibbattissatī”ti jānāti. Yathā so puriso",
  "atk-s0201a:1630_4": "aparabhāge taṃ pāsādaṃ āruyha kūṭāgāraṃ pavisitvā pallaṅke nisinnaṃ vā nipannaṃ vā",
  "atk-s0201a:1630_5": "ekantasukhaṃ nirantarasukhaṃ vedanaṃ vedayamānaṃ passati, evamevaṃ bhagavā aparabhāge",
  "atk-s0201a:1630_6": "“so taṃ kalyāṇaṃ katvā kuhiṃ nibbatto”ti ālokaṃ vaḍḍhetvā dibbacakkhunā olokento",
  "atk-s0201a:1630_7": "devaloke nibbattaṃ passati, nandanavanādīsu accharāsaṅghaparivutaṃ dibbasampattiṃ anubhavamānaṃ.",
  "atk-s0201a:1631": "Ñāṇappavattākāravaṇṇanā niṭṭhitā.",
  "atk-s0201a:1632": "Āsavakkhayavāravaṇṇanā",
  "atk-s0201a:1633_0": "Āsavakkhayavāre “dibbena cakkhunā”ti avatvā “tamenaṃ passāmī”ti vuttaṃ. Taṃ kasmāti",
  "atk-s0201a:1633_1": "ce? Niyamābhāvā. Imañhi puggalaṃ dibbacakkhunāpi passissati, cetopariyañāṇenāpi jānissati,",
  "atk-s0201a:1633_2": "sabbaññutaññāṇenapi jānissatiyeva. Ekantasukhā vedanāti idaṃ kiñcāpi devalokasukhena",
  "atk-s0201a:1633_3": "saddhiṃ byañjanato ekaṃ, atthato pana nānā hoti. Devalokasukhañhi rāgapariḷāhādīnaṃ",
  "atk-s0201a:1633_4": "atthitāya na ekanteneva sukhaṃ. Nibbānasukhaṃ pana sabbapariḷāhānaṃ vūpasamāya sabbākārena",
  "atk-s0201a:1633_5": "ekantasukhaṃ. Upamāyampi “yathā pāsāde ekantasukhā”ti vuttaṃ. Taṃ maggapariḷāhassa",
  "atk-s0201a:1633_6": "avūpasantatāya chātajjhattatāya pipāsābhibhūtatāya ca na ekantameva sukhaṃ. Vanasaṇḍe",
  "atk-s0201a:1633_7": "pana pokkharaṇiyaṃ oruyha rajojallassa pavāhitattā maggadarathassa vūpasantatāya",
  "atk-s0201a:1633_8": "bhisamūlakhādanena ceva madhurodakapānena ca khuppipāsānaṃ vinītatāya udakasāṭakaṃ",
  "atk-s0201a:1633_9": "parivattetvā maṭṭhadukūlaṃ nivāsetvā taṇḍulatthavikaṃ ussīsake katvā udakasāṭakaṃ",
  "atk-s0201a:1633_10": "pīḷetvā hadaye ṭhapetvā mandamandena ca vātena bījayamānassa nipannattā sabbākārena ekantasukhaṃ hoti.",
  "atk-s0201a:1634_0": "Evameva khoti ettha idaṃ opammasaṃsandanaṃ – pokkharaṇī viya hi ariyamaggo daṭṭhabbo.",
  "atk-s0201a:1634_1": "Pokkharaṇimaggo viya pubbabhāgapaṭipadā. Maggāruḷho viya paṭipadāsamaṅgīpuggalo.",
  "atk-s0201a:1634_2": "Cakkhumā puriso viya dibbacakkhu bhagavā. Vanasaṇḍo viya nibbānaṃ. Yathā so puriso",
  "atk-s0201a:1634_3": "maggāruḷhaṃ disvāva jānāti “ayaṃ iminā maggena gantvā pokkharaṇiyaṃ nhatvā ramaṇīye",
  "atk-s0201a:1634_4": "vanasaṇḍe rukkhamūle nisīdissati vā nipajjissati vā”ti, evamevaṃ bhagavā paṭipadaṃ",
  "atk-s0201a:1634_5": "pūrentameva nāmarūpaṃ paricchindantameva paccayapariggahaṃ karontameva lakkhaṇārammaṇāya",
  "atk-s0201a:1634_6": "vipassanāya kammaṃ karontameva jānāti “ayaṃ imaṃ paṭipadaṃ pūretvā sabbaāsave khepetvā",
  "atk-s0201a:1634_7": "anāsavaṃ cetovimuttiṃ paññāvimuttinti evaṃ vuttaṃ phalasamāpattiṃ upasampajja viharissatī”ti.",
  "atk-s0201a:1634_8": "Yathā so puriso aparabhāge tāyaṃ pokkharaṇiyaṃ nhatvā vanasaṇḍaṃ pavisitvā nisinnaṃ",
  "atk-s0201a:1634_9": "vā nipannaṃ vā ekantasukhaṃ vedanaṃ vedayamānaṃ passati, evameva bhagavā aparabhāge",
  "atk-s0201a:1634_10": "taṃ puggalaṃ paṭipadaṃ pūretvā maggaṃ bhāvetvā phalaṃ sacchikatvā nirodhasayanavaragataṃ",
  "atk-s0201a:1634_11": "nibbānārammaṇaṃ phalasamāpattiṃ appetvā ekantasukhaṃ vedanaṃ vedayamānaṃ passati.",
  "atk-s0201a:1635": "Āsavakkhayavāravaṇṇanā niṭṭhitā.",
  "atk-s0201a:1636": "Dukkarakārikādisuddhivaṇṇanā",
  "atk-s0201a:1637_0": "155. “Abhijānāmi kho panāhaṃ, sāriputta, caturaṅgasamannāgata”nti idaṃ kasmā āraddhaṃ?",
  "atk-s0201a:1637_1": "Pāṭiyekkaṃ anusandhivasena āraddhaṃ. Ayaṃ kira sunakkhatto dukkarakārikāya suddhi",
  "atk-s0201a:1637_2": "hotīti evaṃ laddhiko. Athassa bhagavā mayā ekasmiṃ attabhāve ṭhatvā caturaṅgasamannāgataṃ",
  "atk-s0201a:1637_3": "dukkaraṃ kataṃ, dukkarakārako nāma mayā sadiso natthi. Dukkarakārena suddhiyā sati",
  "atk-s0201a:1637_4": "ahameva suddho bhaveyyanti dassetuṃ imaṃ desanaṃ ārabhi. Apica ayaṃ sunakkhatto dukkarakārikāya",
  "atk-s0201a:1637_5": "pasanno, so cassa pasannabhāvo, “addasā kho, bhaggava, sunakkhatto licchaviputto",
  "atk-s0201a:1637_6": "acelaṃ korakkhattiyaṃ catukkuṇḍikaṃ chamānikiṇṇaṃ bhakkhasaṃ mukhena khādantaṃ mukhena",
  "atk-s0201a:1637_7": "bhuñjantaṃ. Disvānassa etadahosi ‘sādhu rūpo vata, bho, ayaṃ samaṇo catukkuṇḍiko",
  "atk-s0201a:1637_8": "chamānikiṇṇaṃ bhakkhasaṃ mukheneva khādati, mukheneva bhuñjatī”’ti evamādinā pāthikasutte",
  "atk-s0201a:1637_9": "āgatanayena veditabbo.",
  "atk-s0201a:1638_0": "Atha bhagavā ayaṃ dukkarakārikāya pasanno, mayā ca etasmiṃ attabhāve ṭhatvā caturaṅgasamannāgataṃ",
  "atk-s0201a:1638_1": "dukkaraṃ kataṃ, dukkarakāre pasīdantenāpi anena mayi pasīditabbaṃ siyā, sopissa pasādo",
  "atk-s0201a:1638_2": "mayi natthīti dassento imaṃ desanaṃ ārabhi.",
  "atk-s0201a:1639_0": "Tatra brahmacariyanti dānampi veyyāvaccampi sikkhāpadampi brahmavihārāpi dhammadesanāpi",
  "atk-s0201a:1639_1": "methunaviratipi sadārasantosopi uposathopi ariyamaggopi sakalasāsanampi ajjhāsayopi vīriyampi vuccati.",
  "atk-s0201a:1640": "“Kiṃ te vataṃ kiṃ pana brahmacariyaṃ,",
  "atk-s0201a:1641": "Kissa suciṇṇassa ayaṃ vipāko;",
  "atk-s0201a:1642": "Iddhī jutī balavīriyūpapatti,",
  "atk-s0201a:1643": "Idañca te nāga mahāvimānaṃ.",
  "atk-s0201a:1644": "Ahañca bhariyā ca manussaloke,",
  "atk-s0201a:1645": "Saddhā ubho dānapatī ahumhā;",
  "atk-s0201a:1646": "Opānabhūtaṃ me gharaṃ tadāsi,",
  "atk-s0201a:1647": "Santappitā samaṇabrāhmaṇā ca.",
  "atk-s0201a:1648": "Taṃ me vataṃ taṃ pana brahmacariyaṃ,",
  "atk-s0201a:1649": "Tassa suciṇṇassa ayaṃ vipāko;",
  "atk-s0201a:1650": "Iddhī jutī balavīriyūpapatti,",
  "atk-s0201a:1651": "Idañca me dhīra mahāvimāna”nti. –",
  "atk-s0201a:1652": "Imasmiñhi puṇṇakajātake dānaṃ brahmacariyanti vuttaṃ.",
  "atk-s0201a:1653": "“Kena pāṇi kāmadado, kena pāṇi madhussavo;",
  "atk-s0201a:1654": "Kena te brahmacariyena, puññaṃ pāṇimhi ijjhati.",
  "atk-s0201a:1655": "Tena pāṇi kāmadado, tena pāṇi madhussavo;",
  "atk-s0201a:1656": "Tena me brahmacariyena, puññaṃ pāṇimhi ijjhatī”ti. –",
  "atk-s0201a:1657_0": "Imasmiṃ aṅkurapetavatthusmiṃ veyyāvaccaṃ brahmacariyanti vuttaṃ. “Evaṃ kho taṃ, bhikkhave,",
  "atk-s0201a:1657_1": "tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadaṃ brahmacariyanti",
  "atk-s0201a:1657_2": "vuttaṃ. “Taṃ kho pana me pañcasikha brahmacariyaṃ neva nibbidāya na virāgāya na nirodhāya,",
  "atk-s0201a:1657_3": "yāvadeva brahmalokūpapattiyā”ti imasmiṃ mahāgovindasutte brahmavihārā brahmacariyanti",
  "atk-s0201a:1657_4": "vuttaṃ. “Ekasmiṃ brahmacariyasmiṃ, sahassaṃ maccuhāyina”nti ettha dhammadesanā brahmacariyanti",
  "atk-s0201a:1657_5": "vuttā. “Pare abrahmacārī bhavissanti, mayamettha brahmacārī bhavissāmā”ti sallekhasutte",
  "atk-s0201a:1657_6": "methunavirati brahmacariyanti vuttā.",
  "atk-s0201a:1658": "“Mayañca bhariyā nātikkamāma,",
  "atk-s0201a:1659": "Amhe ca bhariyā nātikkamanti;",
  "atk-s0201a:1660": "Aññatra tāhi brahmacariyaṃ carāma,",
  "atk-s0201a:1661": "Tasmā hi amhaṃ daharā na mīyare”ti. –",
  "atk-s0201a:1662": "Mahādhammapālajātake sadārasantoso brahmacariyanti vutto.",
  "atk-s0201a:1663": "“Hīnena brahmacariyena, khattiye upapajjati;",
  "atk-s0201a:1664": "Majjhimena ca devattaṃ, uttamena visujjhatī”ti. –",
  "atk-s0201a:1665_0": "Evaṃ nimijātake attadamanavasena kato aṭṭhaṅgiko uposatho brahmacariyanti vutto.",
  "atk-s0201a:1665_1": "“Idaṃ kho pana me, pañcasikha, brahmacariyaṃ ekantanibbidāya virāgāya…pe… ayameva",
  "atk-s0201a:1665_2": "ariyo aṭṭhaṅgiko maggo”ti mahāgovindasuttasmiññeva ariyamaggo brahmacariyanti vutto.",
  "atk-s0201a:1665_3": "“Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva",
  "atk-s0201a:1665_4": "devamanussehi suppakāsita”nti pāsādikasutte sikkhattayasaṅgahaṃ sāsanaṃ brahmacariyanti vuttaṃ.",
  "atk-s0201a:1666": "“Api ataramānānaṃ, phalāsāva samijjhati;",
  "atk-s0201a:1667": "Vipakkabrahmacariyosmi, evaṃ jānāhi gāmaṇī”ti. –",
  "atk-s0201a:1668_0": "Ettha ajjhāsayo brahmacariyanti vutto. Idha pana vīriyaṃ brahmacariyanti adhippetaṃ.",
  "atk-s0201a:1668_1": "Vīriyabrahmacariyassa hi idameva suttaṃ. Tadetaṃ ekasmiṃ attabhāve catubbidhassa",
  "atk-s0201a:1668_2": "dukkarassa katattā caturaṅgasamannāgatanti vuttaṃ.",
  "atk-s0201a:1669_0": "Tapassī sudaṃ homīti sudanti nipātamattaṃ, tapanissitako homīti attho. Paramatapassīti",
  "atk-s0201a:1669_1": "paramo tapassī, tapanissitakānaṃ uttamo. Lūkho sudaṃ homīti lūkho homi. Jegucchīti",
  "atk-s0201a:1669_2": "pāpajegucchiko. Pavivitto sudaṃ homīti pavivitto ahaṃ homi. Tatrāssu me idaṃ, sāriputtāti",
  "atk-s0201a:1669_3": "tatra caturaṅge brahmacariye idaṃ mama tapassitāya hoti, tapanissitakabhāve mayhaṃ",
  "atk-s0201a:1669_4": "idaṃ acelakāditapassitakattaṃ hotīti dasseti.",
  "atk-s0201a:1670_0": "Tattha acelakoti niccelo naggo. Muttācāroti visaṭṭhācāro, uccārakammādīsu lokiyakulaputtācārena",
  "atk-s0201a:1670_1": "virahito, ṭhitakova uccāraṃ karomi, passāvaṃ karomi, khādāmi bhuñjāmi ca. Hatthāpalekhanoti",
  "atk-s0201a:1670_2": "hatthe piṇḍamhi ṭhite jivhāya hatthaṃ apalikhāmi, uccāraṃ vā katvā hatthasmiññeva",
  "atk-s0201a:1670_3": "daṇḍakasaññī hutvā hatthena apalikhāmīti dasseti. Te kira daṇḍakaṃ sattoti paññapenti,",
  "atk-s0201a:1670_4": "tasmā tesaṃ paṭipadaṃ pūrento evamakāsi. Bhikkhāgahaṇatthaṃ ehi bhaddanteti vutto",
  "atk-s0201a:1670_5": "na etīti na ehibhaddantiko. Tena hi tiṭṭha bhaddanteti vuttopi na tiṭṭhatīti na tiṭṭhabhaddantiko.",
  "atk-s0201a:1670_6": "Tadubhayampi titthiyā evaṃ etassa vacanaṃ kataṃ bhavissatīti na karonti. Ahampi evaṃ",
  "atk-s0201a:1670_7": "akāsinti dasseti. Abhihaṭanti puretaraṃ gahetvā āhaṭaṃ bhikkhaṃ. Uddissakatanti idaṃ",
  "atk-s0201a:1670_8": "tumhe uddissa katanti evaṃ ārocitabhikkhaṃ. Na nimantananti asukaṃ nāma kulaṃ vā",
  "atk-s0201a:1670_9": "vīthiṃ vā gāmaṃ vā paviseyyāthāti evaṃ nimantitabhikkhampi na sādiyāmi na gaṇhāmi.",
  "atk-s0201a:1671_0": "Na kumbhimukhāti kumbhito uddharitvā diyyamānaṃ bhikkhaṃ na gaṇhāmi. Na kaḷopimukhāti",
  "atk-s0201a:1671_1": "kaḷopīti ukkhali vā pacchi vā. Tatopi na gaṇhāmi. Kasmā? Kumbhikaḷopiyo maṃ nissāya",
  "atk-s0201a:1671_2": "kaṭacchunā pahāraṃ labhantīti. Na eḷakamantaranti ummāraṃ antaraṃ katvā diyyamānaṃ",
  "atk-s0201a:1671_3": "na gaṇhāmi. Kasmā? Ayaṃ maṃ nissāya antarakaraṇaṃ labhatīti. Daṇḍamusalesupi eseva",
  "atk-s0201a:1671_4": "nayo. Na dvinnanti dvīsu bhuñjamānesu ekasmiṃ uṭṭhāya dente na gaṇhāmi. Kasmā? Kabaḷantarāyo",
  "atk-s0201a:1671_5": "hotīti. Na gabbhiniyātiādīsu pana gabbhiniyā kucchiyaṃ dārako kilamati, pāyantiyā",
  "atk-s0201a:1671_6": "dārakassa khīrantarāyo hoti, purisantaragatāya ratiantarāyo hotīti na gaṇhāmi. Na",
  "atk-s0201a:1671_7": "saṃkittīsūti saṃkittetvā katabhattesu. Dubbhikkhasamaye kira acelakasāvakā acelakānaṃ",
  "atk-s0201a:1671_8": "atthāya tato tato taṇḍulādīni samādapetvā bhattaṃ pacanti. Ukkaṭṭhācelako tatopi na paṭiggaṇhāti.",
  "atk-s0201a:1672_0": "Na yattha sāti yattha sunakho piṇḍaṃ labhissāmīti upaṭṭhito hoti, tattha tassa adatvā",
  "atk-s0201a:1672_1": "āhaṭaṃ na gaṇhāmi. Kasmā? Etassa piṇḍantarāyo hotīti. Saṇḍasaṇḍacārinīti samūhasamūhacārinī,",
  "atk-s0201a:1672_2": "sace hi acelakaṃ disvā imassa bhikkhaṃ dassāmāti mānusakā bhattagehaṃ pavisanti.",
  "atk-s0201a:1672_3": "Tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti.",
  "atk-s0201a:1672_4": "Tato āhaṭaṃ bhikkhaṃ na gaṇhāmi. Kasmā? Maṃ nissāya makkhikānaṃ gocarantarāyo jātoti,",
  "atk-s0201a:1672_5": "ahampi tathā akāsiṃ. Na thusodakanti sabbasassasambhārehi kataṃ loṇasovīrakaṃ. Ettha",
  "atk-s0201a:1672_6": "ca surāpānameva sāvajjaṃ, ayaṃ pana sabbesupi sāvajjasaññī.",
  "atk-s0201a:1673_0": "Ekāgārikoti yo ekasmiññeva gehe bhikkhaṃ labhitvā nivattati. Ekālopikoti yo ekeneva",
  "atk-s0201a:1673_1": "ālopena yāpeti. Dvāgārikādīsupi eseva nayo. Ekissāpi dattiyāti ekāya dattiyā. Datti",
  "atk-s0201a:1673_2": "nāma ekā khuddakapāti hoti, yattha aggabhikkhaṃ pakkhipitvā ṭhapenti. Ekāhikanti",
  "atk-s0201a:1673_3": "ekadivasantarikaṃ. Addhamāsikanti addhamāsantarikaṃ. Pariyāyabhattabhojananti vārabhattabhojanaṃ.",
  "atk-s0201a:1673_4": "Ekāhavārena dvīhavārena sattāhavārena aḍḍhamāsavārenāti evaṃ divasavārena ābhataṃ bhattabhojanaṃ.",
  "atk-s0201a:1674_0": "Sākabhakkhoti allasākabhakkho. Sāmākabhakkhoti sāmākataṇḍulabhakkho. Nīvārādīsu nīvārā",
  "atk-s0201a:1674_1": "nāma tāva araññe sayaṃjātavīhijāti. Daddulanti cammakārehi cammaṃ likhitvā chaḍḍitakasaṭaṃ.",
  "atk-s0201a:1674_2": "Haṭaṃ vuccati silesopi sevālopi kaṇikārādirukkhaniyyāsopi. Kaṇanti kuṇḍakaṃ. Ācāmoti",
  "atk-s0201a:1674_3": "bhattaukkhalikāya laggo jhāmaodano, taṃ chaḍḍitaṭṭhāne gahetvā khādati. “Odanakañjiya”ntipi",
  "atk-s0201a:1674_4": "vadanti. Piññākādayo pākaṭā eva. Pavattaphalabhojīti patitaphalabhojī.",
  "atk-s0201a:1675_0": "Sāṇānīti sāṇavākacoḷāni. Masāṇānīti missakacoḷāni. Chavadussānīti matasarīrato chaḍḍitavatthāni.",
  "atk-s0201a:1675_1": "Erakatiṇādīni vā ganthetvā katanivāsanāni. Paṃsukūlānīti pathaviyaṃ chaḍḍitanantakāni.",
  "atk-s0201a:1675_2": "Tiritānīti rukkhattacavatthāni. Ajinanti ajinamigacammaṃ. Ajinakkhipanti tadeva majjhe",
  "atk-s0201a:1675_3": "phālitaṃ. Sakhurakantipi vadanti. Kusacīranti kusatiṇaṃ ganthetvā katacīraṃ. Vākacīraphalakacīresupi",
  "atk-s0201a:1675_4": "eseva nayo. Kesakambalanti manussakesehi katakambalaṃ. Yaṃ sandhāya vuttaṃ “yāni",
  "atk-s0201a:1675_5": "kānici, bhikkhave, tantāvutānaṃ vatthānaṃ, kesakambalo tesaṃ paṭikuṭṭho akkhāyati.",
  "atk-s0201a:1675_6": "Kesakambalo, bhikkhave, sīte sīto, uṇhe uṇho, dubbaṇṇo duggandho dukkhasamphaso”ti.",
  "atk-s0201a:1675_7": "Vālakambalanti assavālādīhi katakambalaṃ. Ulūkapakkhakanti ulūkapattāni ganthetvā",
  "atk-s0201a:1675_8": "katanivāsanaṃ. Ubbhaṭṭhakoti uddhaṃ ṭhitako. Ukkuṭikappadhānamanuyuttoti ukkuṭikavīriyaṃ",
  "atk-s0201a:1675_9": "anuyutto, gacchantopi ukkuṭikova hutvā uppatitvā uppatitvā gacchati. Kaṇṭakāpassayikoti",
  "atk-s0201a:1675_10": "ayakaṇṭake vā pakatikaṇṭake vā bhūmiyaṃ koṭṭetvā tattha cammaṃ attharitvā ṭhānacaṅkamādīni",
  "atk-s0201a:1675_11": "karomīti dasseti. Seyyanti sayantopi tattheva seyyaṃ kappemi. Sāyaṃ tatiyamassāti",
  "atk-s0201a:1675_12": "sāyatatiyakaṃ. Pāto majjhanhike sāyanti divasassa tikkhattuṃ pāpaṃ pavāhessāmīti",
  "atk-s0201a:1675_13": "udakorohanānuyogaṃ anuyutto viharāmīti dasseti.",
  "atk-s0201a:1676_0": "156. Nekavassagaṇikanti nekavassagaṇasañjātaṃ. Rajojallanti rajamalaṃ, idaṃ attano",
  "atk-s0201a:1676_1": "rajojallakavatasamādānakālaṃ sandhāya vadati. Jegucchisminti pāpajigucchanabhāve.",
  "atk-s0201a:1676_2": "Yāva udakabindumhipīti yāva udakathevakepi mama dayā paccupaṭṭhitā hoti, ko pana",
  "atk-s0201a:1676_3": "vādo aññesu sakkharakaṭhaladaṇḍakavālikādīsu. Te kira udakabinduṃ ca ete ca sakkharakaṭhalādayo",
  "atk-s0201a:1676_4": "khuddakapāṇāti paññapenti. Tenāha “yāva udakabindumhipi me dayā paccupaṭṭhitā hotī”ti.",
  "atk-s0201a:1676_5": "Udakabindumpi na hanāmi na vināsemi, kiṃ kāraṇā. Māhaṃ khuddake pāṇe visamagate saṅghātaṃ",
  "atk-s0201a:1676_6": "āpādesinti. Ninnathalatiṇaggarukkhasākhādīsu visamaṭṭhāne gate udakabindusaṅkhāte",
  "atk-s0201a:1676_7": "khuddakapāṇe saṅghātaṃ vadhaṃ mā āpādesinti. Etamatthaṃ “satova abhikkamāmī”ti dasseti.",
  "atk-s0201a:1676_8": "Acelakesu kira bhūmiṃ akkantakālato pabhuti sīlavā nāma natthi. Bhikkhācāraṃ gacchantāpi",
  "atk-s0201a:1676_9": "dussīlāva hutvā gacchanti, upaṭṭhākānaṃ gehe bhuñjantāpi dussīlāva hutvā bhuñjanti.",
  "atk-s0201a:1676_10": "Āgacchantāpi dussīlāva hutvā āgacchanti. Yadā pana morapiñchena phalakaṃ sammajjitvā",
  "atk-s0201a:1676_11": "sīlaṃ adhiṭṭhāya nisīdanti, tadā sīlavantā nāma honti.",
  "atk-s0201a:1677_0": "Vanakammikanti kandamūlaphalāphalādīnaṃ atthāya vane vicarantaṃ. Vanena vananti vanato",
  "atk-s0201a:1677_1": "vanaṃ, esa nayo sabbattha. Saṃpatāmīti gacchāmi. Āraññakoti araññe jātavuddho, idaṃ",
  "atk-s0201a:1677_2": "attano ājīvakakālaṃ sandhāya vadati. Bodhisatto kira pāsaṇḍapariggaṇhaṇatthāya taṃ",
  "atk-s0201a:1677_3": "pabbajjaṃ pabbaji, niratthakabhāvaṃ pana ñatvāpi na uppabbajjito, bodhisattā hi yaṃ",
  "atk-s0201a:1677_4": "yaṃ ṭhānaṃ upenti, tato anivattitadhammā honti, pabbajitvā pana mā maṃ koci addasāti",
  "atk-s0201a:1677_5": "tatova araññaṃ paviṭṭho. Tenevāha “mā maṃ te addasaṃsu ahañca mā te addasa”nti.",
  "atk-s0201a:1678_0": "Goṭṭhāti govajā. Paṭṭhitagāvoti nikkhantagāvo. Tattha catukkuṇḍikoti vananteyeva",
  "atk-s0201a:1678_1": "ṭhito gopālakānaṃ gāvīhi saddhiṃ apagatabhāvaṃ disvā dve hatthe dve ca jaṇṇukāni",
  "atk-s0201a:1678_2": "bhūmiyaṃ ṭhapetvā evaṃ catukkuṇḍiko upasaṅkamitvāti attho. Tāni sudaṃ āhāremīti mahallakavacchakānaṃ",
  "atk-s0201a:1678_3": "gomayāni kasaṭāni nirojāni honti, tasmā tāni vajjetvā yāni taruṇavacchakānaṃ khīrapāneneva",
  "atk-s0201a:1678_4": "vaḍḍhantānaṃ saojāni gomayāni tāni kucchipūraṃ khāditvā puna vanasaṇḍameva pavisati.",
  "atk-s0201a:1678_5": "Taṃ sandhāyāha “tāni sudaṃ āhāremī”ti. Yāvakīvañca meti yattakaṃ kālaṃ mama sakaṃ",
  "atk-s0201a:1678_6": "muttakarīsaṃ aparikkhīṇaṃ hoti. Yāva me dvāravaḷañjo pavattittha, tāva tadeva āhāremīti",
  "atk-s0201a:1678_7": "attho. Kāle pana gacchante gacchante parikkhīṇamaṃsalohito upacchinnadvāravaḷañjo",
  "atk-s0201a:1678_8": "vacchakānaṃ gomayāni āhāremi. Mahāvikaṭabhojanasminti mahante vikaṭabhojane, apakatibhojaneti attho.",
  "atk-s0201a:1679_0": "157. Tatrāssudaṃ, sāriputta, bhiṃsanakassa vanasaṇḍassa bhiṃsanakatasmiṃ hotīti.",
  "atk-s0201a:1679_1": "Tatrāti purimavacanāpekkhanaṃ. Sudanti padapūraṇamatte nipāto. Sāriputtāti ālapanaṃ.",
  "atk-s0201a:1679_2": "Ayaṃ panettha atthayojanā – tatrāti yaṃ vuttaṃ aññataraṃ bhiṃsanakaṃ vanasaṇḍanti,",
  "atk-s0201a:1679_3": "tatra yo so bhiṃsanako vanasaṇḍo vutto, tassa bhiṃsanakassa vanasaṇḍassa bhiṃsanakatasmiṃ",
  "atk-s0201a:1679_4": "hoti, bhiṃsanakakiriyāya hotīti attho. Kiṃ hoti? Idaṃ hoti, yo koci avītarāgo…pe… lomāni haṃsantīti.",
  "atk-s0201a:1680_0": "Atha vā tatrāti sāmiatthe bhummaṃ. Su iti nipāto. Kiṃ su nāma te bhonto samaṇabrāhmaṇātiādīsu",
  "atk-s0201a:1680_1": "viya. Idanti adhippetamatthaṃ paccakkhaṃ viya katvā dassanavacanaṃ. Sudanti su idaṃ,",
  "atk-s0201a:1680_2": "sandhivasena ikāralopo veditabbo. Cakkhundriyaṃ itthindriyaṃ anaññātaññassāmītindriyaṃ",
  "atk-s0201a:1680_3": "kiṃ sūdhavittantiādīsu viya. Ayaṃ panettha atthayojanā, tassa, sāriputta, bhiṃsanakassa",
  "atk-s0201a:1680_4": "vanasaṇḍassa bhiṃsanakatasmiṃ idaṃsu hotīti. Bhiṃsanakatasminti bhiṃsanakabhāveti",
  "atk-s0201a:1680_5": "attho. Ekassa takārassa lopo daṭṭhabbo. “Bhiṃsanakattasmi”ntiyeva vā pāṭho, bhiṃsanakatāya",
  "atk-s0201a:1680_6": "iti vā vattabbe liṅgavipallāso kato, nimittatthe cetaṃ bhummavacanaṃ. Tasmā evaṃ",
  "atk-s0201a:1680_7": "sambandho veditabbo, bhiṃsanakabhāve idaṃsu hoti, bhiṃsanakabhāvanimittaṃ bhiṃsanakabhāvahetu,",
  "atk-s0201a:1680_8": "bhiṃsanakabhāvapaccayā idaṃsu hoti. Yo koci avītarāgo taṃ vanasaṇḍaṃ pavisati. Yebhuyyena",
  "atk-s0201a:1680_9": "lomāni haṃsanti bahutarāni lomāni haṃsanti, uddhaṃ mukhāni sūcisadisāni kaṇṭakasadisāni",
  "atk-s0201a:1680_10": "ca hutvā tiṭṭhanti, appāni na haṃsanti, bahutarānaṃ vā sattānaṃ haṃsanti, appakānaṃ",
  "atk-s0201a:1680_11": "atisūrapurisānaṃ na haṃsantīti.",
  "atk-s0201a:1681_0": "Antaraṭṭhakāti māghamāsassa avasāne catasso, phagguṇamāsassa ādimhi catassoti evaṃ",
  "atk-s0201a:1681_1": "ubhinnaṃ antare aṭṭharatti. Abbhokāseti mahāsatto himapātasamaye rattiṃ abbhokāse",
  "atk-s0201a:1681_2": "viharati, athassa lomakūpesu āvutamuttā viya himabindūni tiṭṭhanti, sarīraṃ setadukūlapārutaṃ",
  "atk-s0201a:1681_3": "viya hoti. Divā vanasaṇḍeti divā himabindūsu sūriyātapasamphassena vigatesu assāsopi",
  "atk-s0201a:1681_4": "bhaveyya, ayaṃ pana sūriye uggacchanteyeva vanasaṇḍaṃ pavisati, tatrāpissa sūriyātapena",
  "atk-s0201a:1681_5": "paggharantaṃ himaṃ sarīreyeva patati. Divā abbhokāse viharāmi rattiṃ vanasaṇḍeti",
  "atk-s0201a:1681_6": "gimhakāle kiresa divā abbhokāse vihāsi, tenassa kacchehi sedadhārā mucciṃsu, rattiṃ",
  "atk-s0201a:1681_7": "assāso bhaveyya, ayaṃ pana sūriye atthaṃ gacchanteyeva vanasaṇḍaṃ pavisati. Athassa",
  "atk-s0201a:1681_8": "divā gahitausme vanasaṇḍe aṅgārakāsuyaṃ pakkhitto viya attabhāvo paridayhittha. Anacchariyāti",
  "atk-s0201a:1681_9": "anuacchariyā. Paṭibhāsīti upaṭṭhāsi.",
  "atk-s0201a:1682_0": "Sotattoti divā ātapena rattiṃ vanausmāya sutatto. Sosinnoti rattiṃ himena divā himodakena",
  "atk-s0201a:1682_1": "suṭṭhu tinto. Bhiṃsanaketi bhayajanake. Naggoti niccelo. Nivāsanapārupane hi sati",
  "atk-s0201a:1682_2": "sītaṃ vā uṇhaṃ vā na atibādheyya, tampi me natthīti dasseti. Na caggimāsinoti aggimpi",
  "atk-s0201a:1682_3": "na upagato. Esanāpasutoti suddhiesanatthāya pasuto, payutto. Munīti, tadā attānaṃ",
  "atk-s0201a:1682_4": "munīti katvā katheti.",
  "atk-s0201a:1683_0": "Chavaṭṭhikānīti upaḍḍhadaḍḍhāni aṭṭhīni. Upadhāyāti yathā sīsūpadhānañca pādūpadhānañca",
  "atk-s0201a:1683_1": "paññāyati, evaṃ santharitvā tattha seyyaṃ kappemīti dasseti. Gāmaṇḍalāti gopāladārakā.",
  "atk-s0201a:1683_2": "Te kira bodhisattassa santikaṃ gantvā, sumedha, tvaṃ imasmiṃ ṭhāne kasmā nisinno,",
  "atk-s0201a:1683_3": "kathehīti vadanti. Bodhisatto adhomukho nisīdati, na katheti. Atha naṃ te akathetuṃ",
  "atk-s0201a:1683_4": "na dassāmāti parivāretvā oṭṭhubhanti sarīre kheḷaṃ pātenti. Bodhisatto evampi na",
  "atk-s0201a:1683_5": "katheti. Atha naṃ tvaṃ na kathesīti omuttenti passāvamassa upari vissajjenti. Bodhisatto",
  "atk-s0201a:1683_6": "evampi na kathetiyeva. Tato naṃ kathehi kathehīti paṃsukena okiranti. Bodhisatto",
  "atk-s0201a:1683_7": "evampi na kathetiyeva. Athassa na kathesīti daṇḍakasalākā gahetvā kaṇṇasotesu pavesenti.",
  "atk-s0201a:1683_8": "Bodhisatto dukkhā tibbā kaṭukā vedanā adhivāsento kassaci kiñci na karissāmīti matako",
  "atk-s0201a:1683_9": "viya acchati. Tenāha “na kho panāhaṃ, sāriputta, abhijānāmi tesu pāpakaṃ cittaṃ uppādetā”ti.",
  "atk-s0201a:1683_10": "Na mayā tesu pāpakaṃ cittampi uppāditanti attho. Upekkhāvihārasmiṃ hotīti upekkhāvihāro",
  "atk-s0201a:1683_11": "hoti. Vihāro eva hi vihārasminti vutto. Teneva ca “idaṃsu me”ti etthāpi ayaṃsu meti",
  "atk-s0201a:1683_12": "evaṃ attho veditabbo. Iminā nayena aññānipi evarūpāni padāni veditabbāni. Iminā ito",
  "atk-s0201a:1683_13": "ekanavutikappe pūritaṃ upekkhāvihāraṃ dasseti. Yaṃ sandhāyāha –",
  "atk-s0201a:1684": "“Sukhapatto na rajjāmi, dukkhe na homi dummano;",
  "atk-s0201a:1685": "Sabbattha tulito homi, esā me upekkhāpāramī”ti.",
  "atk-s0201a:1686": "Dukkarakārikādisuddhivaṇṇanā niṭṭhitā.",
  "atk-s0201a:1687": "Āhārasuddhivaṇṇanā",
  "atk-s0201a:1688_0": "158. Āhārena suddhīti kolādinā ekaccena parittakaāhārena sakkā sujjhitunti evaṃdiṭṭhino",
  "atk-s0201a:1688_1": "honti. Evamāhaṃsūti evaṃ vadanti. Kolehīti padarehi. Kolodakanti kolāni madditvā",
  "atk-s0201a:1688_2": "katapānakaṃ. Kolavikatinti kolasāḷavakolapūvakolaguḷādikolavikāraṃ. Etaparamoti etaṃ",
  "atk-s0201a:1688_3": "pamāṇaṃ paramaṃ assāti etaparamo. Tadā ekanavutikappamatthake pana na beluvapakkatālapakkapamāṇo",
  "atk-s0201a:1688_4": "kolo hoti, yaṃ etarahi kolassa pamāṇaṃ, ettakova hotīti attho.",
  "atk-s0201a:1689_0": "159. Adhimattakasimānanti ativiya kisabhāvaṃ. Āsītikapabbāni vā kāḷapabbāni vāti",
  "atk-s0201a:1689_1": "yathā āsītikavalliyā vā kāḷavalliyā vā sandhiṭṭhānesu milāyitvā majjhe unnatunnatāni",
  "atk-s0201a:1689_2": "honti, evaṃ mayhaṃ aṅgapaccaṅgāni hontīti dasseti. Oṭṭhapadanti yathā oṭṭhassa padaṃ",
  "atk-s0201a:1689_3": "majjhe gambhīraṃ hoti, evamevaṃ bodhisattassa milāte maṃsalohite vaccadvārassa antopaviṭṭhattā",
  "atk-s0201a:1689_4": "ānisadaṃ majjhe gambhīraṃ hoti. Athassa bhūmiyaṃ nisinnaṭṭhānaṃ sarapoṅkhena akkantaṃ",
  "atk-s0201a:1689_5": "viya majjhe unnataṃ hoti. Vaṭṭanāvaḷīti yathā rajjuyā āvunitvā katā vaṭṭanāvaḷī vaṭṭanānaṃ",
  "atk-s0201a:1689_6": "antarantarā ninnā hoti, vaṭṭanaṭṭhānesu unnatā, evaṃ piṭṭhikaṇṭako unnatāvanato hoti,",
  "atk-s0201a:1689_7": "jarasālāya gopānasiyoti jiṇṇasālāya gopānasiyo, tā vaṃsato muccitvā maṇḍale patiṭṭhahanti,",
  "atk-s0201a:1689_8": "maṇḍalato muccitvā bhūmiyanti; evaṃ ekā upari hoti, ekā heṭṭhāti oluggaviluggā bhavanti.",
  "atk-s0201a:1689_9": "Bodhisattassa pana na evaṃ phāsuḷiyo, tassa hi lohite chinne maṃse milāte phāsuḷantarehi",
  "atk-s0201a:1689_10": "cammāni heṭṭhā otiṇṇāni, taṃ sandhāyetaṃ vuttaṃ.",
  "atk-s0201a:1690_0": "Okkhāyikāti heṭṭhā anupaviṭṭhā. Tassa kira lohite chinne maṃse milāte akkhiāvāṭakā",
  "atk-s0201a:1690_1": "matthaluṅgaṃ āhacca aṭṭhaṃsu, tenassa evarūpā akkhitārakā ahesuṃ. Āmakacchinnoti",
  "atk-s0201a:1690_2": "atitaruṇakāle chinno, so hi vātātapena saṃphusati ceva milāyati ca. Yāvassu me, sāriputtāti,",
  "atk-s0201a:1690_3": "sāriputta, mayhaṃ udaracchavi yāva piṭṭhikaṇṭakaṃ allīnā hoti. Atha vā yāvassu me,",
  "atk-s0201a:1690_4": "sāriputta, bhāriyabhāriyā ahosi dukkarakārikā, mayhaṃ udaracchavi yāva piṭṭhikaṇṭakaṃ",
  "atk-s0201a:1690_5": "allīnā ahosīti evamettha sambandho veditabbo. Piṭṭhikaṇṭakaṃyeva pariggaṇhāmīti sahaudaracchaviṃ",
  "atk-s0201a:1690_6": "gaṇhāmi. Udaracchaviṃyeva pariggaṇhāmīti sahapiṭṭhikaṇṭakaṃ gaṇhāmi. Avakujjo papatāmīti",
  "atk-s0201a:1690_7": "tassa hi uccārapassāvatthāya nisinnassa passāvo neva nikkhamati, vaccaṃ pana ekaṃ",
  "atk-s0201a:1690_8": "dve kaṭakaṭṭhimattaṃ nikkhamati. Balavadukkhaṃ uppādeti. Sarīrato sedā muccanti,",
  "atk-s0201a:1690_9": "tattheva avakujjo bhūmiyaṃ patati. Tenāha “avakujjo papatāmī”ti. Tameva kāyanti taṃ",
  "atk-s0201a:1690_10": "ekanavutikappamatthake kāyaṃ. Mahāsaccakasutte pana pacchimabhavikakāyaṃ sandhāya",
  "atk-s0201a:1690_11": "imameva kāyanti āha. Pūtimūlānīti maṃse vā lohite vā sati tiṭṭhanti. Tassa pana abhāve",
  "atk-s0201a:1690_12": "cammakhaṇḍe lomāni viya hattheyeva lagganti, taṃ sandhāyāha “pūtimūlāni lomāni kāyasmā patantī”ti.",
  "atk-s0201a:1691_0": "Alamariyañāṇadassanavisesanti ariyabhāvaṃ kātuṃ samatthaṃ lokuttaramaggaṃ. Imissāyeva",
  "atk-s0201a:1691_1": "ariyāya paññāyāti vipassanāpaññāya anadhigamā. Yāyaṃ ariyāti yā ayaṃ maggapaññā adhigatā.",
  "atk-s0201a:1691_2": "Idaṃ vuttaṃ hoti – yathā etarahi vipassanāpaññāya adhigatattā maggapaññā adhigatā,",
  "atk-s0201a:1691_3": "evaṃ ekanavutikappamatthake vipassanāpaññāya anadhigatattā lokuttaramaggapaññaṃ nādhigatosmīti,",
  "atk-s0201a:1691_4": "majjhimabhāṇakattherā panāhu, imissāyevāti vuttapaññāpi yāyaṃ ariyāti vuttapaññāpi",
  "atk-s0201a:1691_5": "maggapaññāyeva. Atha ne bhikkhū āhaṃsu “evaṃ sante maggassa anadhigatattā maggaṃ",
  "atk-s0201a:1691_6": "nādhigatosmīti idaṃ vuttaṃ hoti, bhante”ti. Āvuso, kiñcāpi dīpetuṃ na sakkomi, dvepi",
  "atk-s0201a:1691_7": "pana maggapaññāyevāti, etadeva cettha yuttaṃ. Itarathā hi yā ayanti niddeso ananurūpo siyā.",
  "atk-s0201a:1692": "Āhārasuddhivaṇṇanā niṭṭhitā.",
  "atk-s0201a:1693": "Saṃsārasuddhiādivaṇṇanā",
  "atk-s0201a:1694_0": "160. Saṃsārena suddhīti bahukaṃ saṃsaritvā sujjhantīti vadanti. Upapattiyā suddhīti",
  "atk-s0201a:1694_1": "bahukaṃ upapajjitvā sujjhantīti vadanti. Āvāsena suddhīti bahūsu ṭhānesu vasitvā",
  "atk-s0201a:1694_2": "sujjhantīti vadanti. Tīsupi ṭhānesu saṃsaraṇakavasena saṃsāro. Upapajjanakavasena",
  "atk-s0201a:1694_3": "upapatti. Vasanakavasena āvāsoti khandhāyeva vuttā. Yaññenāti bahuyāge yajitvā sujjhantīti",
  "atk-s0201a:1694_4": "vadanti. Muddhāvasittenāti tīhi saṅkhehi khattiyābhisekena muddhani abhisittena.",
  "atk-s0201a:1694_5": "Aggipāricariyāyāti bahuaggiparicaraṇena sujjhantīti vadanti.",
  "atk-s0201a:1695_0": "161. Daharoti taruṇo. Yuvāti yobbanena samannāgato. Susukāḷakesoti suṭṭhu kāḷakeso.",
  "atk-s0201a:1695_1": "Bhadrena yobbanena samannāgatoti imināssa yena yobbanena samannāgato yuvā, taṃ yobbanaṃ",
  "atk-s0201a:1695_2": "bhaddaṃ laddhakanti dasseti. Paṭhamena vayasāti paṭhamavayo nāma tettiṃsa vassāni,",
  "atk-s0201a:1695_3": "tena samannāgatoti attho, paññāveyyattiyenāti paññāveyyattibhāvena. Jiṇṇoti jarājiṇṇo.",
  "atk-s0201a:1695_4": "Vuddhoti vaḍḍhitvā ṭhitaaṅgapaccaṅgo. Mahallakoti jātimahallako. Addhagatoti bahuaddhānaṃ",
  "atk-s0201a:1695_5": "gato cirakālātikkanto. Vayo anuppattoti vassasatassa tatiyakoṭṭhāsaṃ pacchimavayaṃ",
  "atk-s0201a:1695_6": "anuppatto. Āsītiko me vayo vattatīti imaṃ kira suttaṃ bhagavā parinibbānasaṃvacchare",
  "atk-s0201a:1695_7": "kathesi. Tasmā evamāha. Paramāyāti uttamāya. Satiyātiādīsu padasatampi padasahassampi",
  "atk-s0201a:1695_8": "vadantasseva gahaṇasamatthatā sati nāma. Tadeva ādhāraṇaupanibandhanasamatthatā gati",
  "atk-s0201a:1695_9": "nāma. Evaṃ gahitaṃ dhāritaṃ sajjhāyaṃ kātuṃ samatthavīriyaṃ dhiti nāma. Tassa atthañca",
  "atk-s0201a:1695_10": "kāraṇañca dassanasamatthatā paññāveyyattiyaṃ nāma.",
  "atk-s0201a:1696_0": "Daḷhadhammā dhanuggahoti daḷhaṃ dhanuṃ gahetvā ṭhito issāso. Daḷhadhanu nāma dvisahassathāmaṃ",
  "atk-s0201a:1696_1": "vuccati, dvisahassathāmaṃ nāma yassa āropitassa jiyābaddho lohasīsādīnaṃ bhāro daṇḍe",
  "atk-s0201a:1696_2": "gahetvā yāva kaṇḍappamāṇā ukkhittassa pathavito muccati. Sikkhitoti dasa dvādasa",
  "atk-s0201a:1696_3": "vassāni ācariyakule uggahitasippo. Katahatthoti koci sippameva uggaṇhāti. Katahattho",
  "atk-s0201a:1696_4": "na hoti, ayaṃ pana katahattho ciṇṇavasībhāvo. Katūpāsanoti rājakulādīsu dassitasippo.",
  "atk-s0201a:1696_5": "Lahukena asanenāti anto susiraṃ katvā tūlādīni pūretvā katalākhāparikammena sallahukakaṇḍena.",
  "atk-s0201a:1696_6": "Evaṃ katañhi ekausabhagāmī dve usabhāni gacchati, aṭṭhausabhagāmī soḷasausabhāni",
  "atk-s0201a:1696_7": "gacchati. Appakasirenāti nidukkhena. Atipāteyyāti atikkameyya. Evaṃ adhimattasatimantoti",
  "atk-s0201a:1696_8": "yathā so dhanuggaho taṃ vidatthicaturaṅgulachāyaṃ sīghaṃ eva atikkameti, evaṃ padasatampi",
  "atk-s0201a:1696_9": "padasahassampi uggahetuṃ upadhāretuṃ sajjhāyituṃ atthakāraṇāni ca upaparikkhituṃ",
  "atk-s0201a:1696_10": "samatthāti attho. Aññatra asitapītakhāyitasāyitāti asitapītādīni hi bhagavatāpi kātabbāni",
  "atk-s0201a:1696_11": "honti, bhikkhūhipi. Tasmā tesaṃ karaṇamattakālaṃ ṭhapetvāti dasseti.",
  "atk-s0201a:1697_0": "Apariyādinnāyevāti aparikkhīṇāyeva. Sace hi eko bhikkhu kāyānupassanaṃ pucchati,",
  "atk-s0201a:1697_1": "añño vedanānupassanaṃ, añño cittānupassanaṃ, ayyo dhammānupassanaṃ. Iminā puṭṭhaṃ",
  "atk-s0201a:1697_2": "ahaṃ pucchissāmīti eko ekaṃ na oloketi. Evaṃ santepi tesaṃ vāro paññāyati. Evaṃ buddhānaṃ",
  "atk-s0201a:1697_3": "pana vāro na paññāyati, vidatthicaturaṅgulachāyaṃ atikkamato puretaraṃyeva bhagavā",
  "atk-s0201a:1697_4": "cuddasavidhena kāyānupassanaṃ, navavidhena vedanānupassanaṃ, soḷasavidhena cittānupassanaṃ,",
  "atk-s0201a:1697_5": "pañcavidhena dhammānupassanaṃ katheti. Tiṭṭhantu vā tāva ete cattāro. Sace hi aññe",
  "atk-s0201a:1697_6": "cattāro sammappadhānesu, aññe iddhipādesu, aññe pañca indriyesu, aññe pañca balesu,",
  "atk-s0201a:1697_7": "aññe satta bojjhaṅgesu, aññe aṭṭha maggaṅgesu pañhaṃ puccheyyuṃ, tampi bhagavā katheyya.",
  "atk-s0201a:1697_8": "Tiṭṭhantu vā ete aṭṭha. Sace aññe sattatiṃsa janā bodhipakkhiyesu pañhaṃ puccheyyuṃ,",
  "atk-s0201a:1697_9": "tampi bhagavā tāvadeva katheyya. Kasmā? Yāvatā hi lokiyamahājanā ekaṃ padaṃ kathenti.",
  "atk-s0201a:1697_10": "Tāva ānandatthero aṭṭha padāni katheti. Ānandatthere pana ekaṃ padaṃ kathenteyeva",
  "atk-s0201a:1697_11": "bhagavā soḷasapadāni katheti. Kasmā? Bhagavato hi jivhā mudukā dantāvaraṇaṃ suphusitaṃ",
  "atk-s0201a:1697_12": "vacanaṃ agalitaṃ bhavaṅgaparivāso lahuko. Tenāha “apariyādinnāyevassa, sāriputta,",
  "atk-s0201a:1697_13": "tathāgatassa dhammadesanā”ti.",
  "atk-s0201a:1698_0": "Tattha dhammadasenāti tantiṭhapanā. Dhammapadabyañjananti pāḷiyā padabyañjanaṃ, tassa",
  "atk-s0201a:1698_1": "tassa atthassa byañjanakaṃ akkharaṃ. Pañhapaṭibhānanti pañhabyākaraṇaṃ. Iminā kiṃ",
  "atk-s0201a:1698_2": "dasseti? Tathāgato pubbe daharakāle akkharāni sampiṇḍetvā padaṃ vattuṃ sakkoti, padāni",
  "atk-s0201a:1698_3": "sampiṇḍetvā gāthaṃ vattuṃ sakkoti, catuakkharehi vā aṭṭhaakkharehi vā soḷasaakkharehi",
  "atk-s0201a:1698_4": "vā padehi yuttāya gāthāya atthaṃ vattuṃ sakkoti. Idāni pana mahallakakāle akkharāni",
  "atk-s0201a:1698_5": "sampiṇḍetvā padaṃ vā, padāni sampiṇḍetvā gāthaṃ vā, gāthāya atthaṃ vā vattuṃ na sakkotīti",
  "atk-s0201a:1698_6": "evaṃ natthi. Daharakāle ca mahallakakāle ca sabbametaṃ tathāgatassa apariyādinnamevāti",
  "atk-s0201a:1698_7": "imaṃ dasseti. Mañcakena cepi manti idaṃ buddhabaladīpanatthameva parikappetvā āha.",
  "atk-s0201a:1698_8": "Dasabalaṃ pana mañcake āropetvā gāmanigamarājadhāniyo pariharaṇakālo nāma natthi.",
  "atk-s0201a:1698_9": "Tathāgatā hi pañcame āyukoṭṭhāse khaṇḍiccādīhi anabhibhūtā suvaṇṇavaṇṇasarīrassa",
  "atk-s0201a:1698_10": "vevaṇṇiye ananuppatte devamanussānaṃ piyamanāpakāleyeva parinibbāyanti.",
  "atk-s0201a:1699_0": "162. Nāgasamāloti tassa therassa nāmaṃ. Paṭhamabodhiyañhi vīsativassabbhantare upavānanāgitameghiyattherā",
  "atk-s0201a:1699_1": "viya ayampi bhagavato upaṭṭhāko ahosi. Bījayamānoti mandamandena tālavaṇṭavātena",
  "atk-s0201a:1699_2": "bhagavato utusukhaṃ samuṭṭhāpayamāno. Etadavocāti sakalasuttantaṃ sutvā bhagavato",
  "atk-s0201a:1699_3": "pubbacaritaṃ dukkarakārakaṃ āgamma pasanno etaṃ “acchariyaṃ bhante”tiādivacanaṃ avoca.",
  "atk-s0201a:1699_4": "Tattha accharaṃ paharituṃ yuttanti acchariyaṃ. Abhūtapubbaṃ bhūtanti abbhutaṃ. Ubhayenapi",
  "atk-s0201a:1699_5": "attano vimhayameva dīpeti. Ko nāmo ayaṃ bhanteti idaṃ bhaddako vatāyaṃ dhammapariyāyo,",
  "atk-s0201a:1699_6": "handassa bhagavantaṃ āyācitvā nāmaṃ gaṇhāpemīti adhippāyena āha. Athassa bhagavā",
  "atk-s0201a:1699_7": "nāmaṃ gaṇhanto tasmā tiha tvantiādimāha. Tassattho, yasmā idaṃ suttaṃ sutvā tava",
  "atk-s0201a:1699_8": "lomāni haṭṭhāni, tasmā tiha tvaṃ, nāgasamāla, imaṃ dhammapariyāyaṃ “lomahaṃsana pariyāyo”tveva naṃ dhārehīti.",
  "atk-s0201a:1700": "Saṃsārasuddhiādivaṇṇanā niṭṭhitā.",
  "atk-s0201a:1701": "Papañcasūdaniyā majjhimanikāyaṭṭhakathāya",
  "atk-s0201a:1702": "Mahāsīhanādasuttavaṇṇanā niṭṭhitā.",
  "atk-s0201a:1703": "3. Mahādukkhakkhandhasuttavaṇṇanā",
  "atk-s0201a:1704_0": "163. Evaṃ me sutanti mahādukkhakkhandhasuttaṃ. Tattha vinayapariyāyena tayo janā",
  "atk-s0201a:1704_1": "sambahulāti vuccanti, tato paraṃ saṅgho. Suttantapariyāyena tayo tayo eva, tato uddhaṃ",
  "atk-s0201a:1704_2": "sambahulāti vuccanti. Idha suttantapariyāyena sambahulāti veditabbā. Piṇḍāya pāvisiṃsūti",
  "atk-s0201a:1704_3": "paviṭṭhā, te pana na tāva paviṭṭhā, pavisissāmāti nikkhantattā pana pavisiṃsūti vuttā.",
  "atk-s0201a:1704_4": "Yathā gāmaṃ gamissāmīti nikkhantapuriso taṃ gāmaṃ appattopi “kuhiṃ itthannāmo”ti",
  "atk-s0201a:1704_5": "vutte “gāmaṃ gato”ti vuccati, evaṃ. Paribbājakānaṃ ārāmoti jetavanato avidūre aññatitthiyānaṃ",
  "atk-s0201a:1704_6": "paribbājakānaṃ ārāmo atthi, taṃ sandhāya evamāhaṃsu. Samaṇo, āvusoti, āvuso, tumhākaṃ",
  "atk-s0201a:1704_7": "satthā samaṇo gotamo. Kāmānaṃ pariññanti kāmānaṃ pahānaṃ samatikkamaṃ paññapeti.",
  "atk-s0201a:1704_8": "Rūpavedanāsupi eseva nayo.",
  "atk-s0201a:1705_0": "Tattha titthiyā sakasamayaṃ jānantā kāmānaṃ pariññaṃ paññapeyyuṃ paṭhamajjhānaṃ vadamānā,",
  "atk-s0201a:1705_1": "rūpānaṃ pariññaṃ paññapeyyuṃ arūpabhavaṃ vadamānā, vedanānaṃ pariññaṃ paññapeyyuṃ",
  "atk-s0201a:1705_2": "asaññabhavaṃ vadamānā. Te pana “idaṃ nāma paṭhamajjhānaṃ ayaṃ rūpabhavo ayaṃ arūpabhavo”tipi",
  "atk-s0201a:1705_3": "na jānanti. Te paññapetuṃ asakkontāpi kevalaṃ “paññapema paññapemā”ti vadanti. Tathāgato",
  "atk-s0201a:1705_4": "kāmānaṃ pariññaṃ anāgāmimaggena paññapeti, rūpavedanānaṃ arahattamaggena. Te evaṃ",
  "atk-s0201a:1705_5": "mahante visese vijjamānepi idha no, āvuso, ko vivesotiādimāhaṃsu.",
  "atk-s0201a:1706_0": "Tattha idhāti imasmiṃ paññāpane. Dhammadesanāya vā dhammadesananti yadidaṃ samaṇassa",
  "atk-s0201a:1706_1": "vā gotamassa dhammadesanāya saddhiṃ amhākaṃ dhammadesanaṃ, amhākaṃ vā dhammadesanāya",
  "atk-s0201a:1706_2": "saddhiṃ samaṇassa gotamassa dhammadesanaṃ ārabbha nānākaraṇaṃ vuccetha, taṃ kinnāmāti",
  "atk-s0201a:1706_3": "vadanti. Dutiyapadepi eseva nayo. Iti vemajjhe bhinnasuvaṇṇaṃ viya sāsanena saddhiṃ",
  "atk-s0201a:1706_4": "attano laddhivacanamattena samadhuraṃ ṭhapayiṃsu. Neva abhinandiṃsūti evametanti",
  "atk-s0201a:1706_5": "na sampaṭicchiṃsu. Nappaṭikkosiṃsūti nayidaṃ evanti nappaṭisedhesuṃ. Kasmā? Te kira",
  "atk-s0201a:1706_6": "titthiyā nāma andhasadisā, jānitvā vā ajānitvā vā katheyyunti nābhinandiṃsu, pariññanti",
  "atk-s0201a:1706_7": "vacanena īsakaṃ sāsanagandho atthīti nappaṭikkosiṃsu. Janapadavāsino vā te sakasamayaparasamayesu",
  "atk-s0201a:1706_8": "na suṭṭhu kusalātipi ubhayaṃ nākaṃsu.",
  "atk-s0201a:1707_0": "165. Na ceva sampāyissantīti sampādetvā kathetuṃ na sakkhissanti. Uttariñca vighātanti",
  "atk-s0201a:1707_1": "asampāyanato uttarimpi dukkhaṃ āpajjissanti. Sampādetvā kathetuṃ asakkontānaṃ nāma",
  "atk-s0201a:1707_2": "hi dukkhaṃ uppajjati. Yathā taṃ, bhikkhave, avisayasminti ettha yathāti kāraṇavacanaṃ,",
  "atk-s0201a:1707_3": "tanti nipātamattaṃ. Yasmā avisaye pañho pucchito hotīti attho. Sadevaketi saha devehi",
  "atk-s0201a:1707_4": "sadevake. Samārakādīsupi eseva nayo. Evaṃ tīṇi ṭhānāni loke pakkhipitvā dve pajāyāti",
  "atk-s0201a:1707_5": "pañcahipi sattalokameva pariyādiyitvā etasmiṃ sadevakādibhede loke taṃ devaṃ vā manussaṃ",
  "atk-s0201a:1707_6": "vā na passāmīti dīpeti. Ito vā pana sutvāti ito vā pana mama sāsanato sutvā atathāgatopi",
  "atk-s0201a:1707_7": "atathāgatasāvakopi ārādheyya paritoseyya. Aññathā ārādhanaṃ nāma natthīti dasseti.",
  "atk-s0201a:1708_0": "166. Idāni attano tesaṃ pañhānaṃ veyyākaraṇena cittārādhanaṃ dassento ko ca, bhikkhavetiādimāha.",
  "atk-s0201a:1708_1": "Kāmaguṇāti kāmayitabbaṭṭhena kāmā. Bandhanaṭṭhena guṇā. “Anujānāmi, bhikkhave, ahatānaṃ",
  "atk-s0201a:1708_2": "vatthānaṃ dviguṇaṃ saṅghāṭi”nti ettha hi paṭalaṭṭho guṇaṭṭho. “Accenti kālā tarayanti",
  "atk-s0201a:1708_3": "rattiyo, vayoguṇā anupubbaṃ jahantī”ti ettha rāsaṭṭho guṇaṭṭho. “Sataguṇā dakkhiṇā",
  "atk-s0201a:1708_4": "pāṭikaṅkhitabbā”ti ettha ānisaṃsaṭṭho guṇaṭṭho. “Antaṃ antaguṇaṃ kayirā mālāguṇe",
  "atk-s0201a:1708_5": "bahū”ti ettha bandhanaṭṭho guṇaṭṭho. Idhāpi eseva adhippeto, tena vuttaṃ “bandhanaṭṭhena",
  "atk-s0201a:1708_6": "guṇā”ti. Cakkhuviññeyyāti cakkhuviññāṇena passitabbā. Etenupāyena sotaviññeyyādīsupi",
  "atk-s0201a:1708_7": "attho veditabbo. Iṭṭhāti pariyiṭṭhā vā hontu mā vā, iṭṭhārammaṇabhūtāti attho. Kantāti",
  "atk-s0201a:1708_8": "kamanīyā. Manāpāti manavaḍḍhanakā. Piyarūpāti piyajātikā. Kāmūpasaṃhitāti ārammaṇaṃ",
  "atk-s0201a:1708_9": "katvā uppajjamānena kāmena upasaṃhitā. Rajanīyāti rajjaniyā, rāguppattikāraṇabhūtāti attho.",
  "atk-s0201a:1709_0": "167. Yadi muddāyātiādīsu muddāti aṅgulipabbesu saññaṃ ṭhapetvā hatthamuddā. Gaṇanāti",
  "atk-s0201a:1709_1": "acchiddagaṇanā. Saṅkhānanti piṇḍagaṇanā. Yāya khettaṃ oloketvā idha ettakā vīhī bhavissanti,",
  "atk-s0201a:1709_2": "rukkhaṃ oloketvā idha ettakāni phalāni bhavissanti, ākāsaṃ oloketvā ime ākāse sakuṇā",
  "atk-s0201a:1709_3": "ettakā nāma bhavissantīti jānanti.",
  "atk-s0201a:1710_0": "Kasīti kasikammaṃ. Vaṇijjāti jaṅghavaṇijjathalavaṇijjādivaṇippatho. Gorakkhanti attano",
  "atk-s0201a:1710_1": "vā paresaṃ vā gāvo rakkhitvā pañcagorasavikkayena jīvanakammaṃ. Issattho vuccati",
  "atk-s0201a:1710_2": "āvudhaṃ gahetvā upaṭṭhānakammaṃ. Rājaporisanti āvudhena rājakammaṃ katvā upaṭṭhānaṃ.",
  "atk-s0201a:1710_3": "Sippaññataranti gahitāvasesaṃ hatthiassasippādi. Sītassa purakkhatoti lakkhaṃ viya",
  "atk-s0201a:1710_4": "sarassa sītassa purato, sītena bādhīyamānoti attho. Uṇhepi eseva nayo. Ḍaṃsādīsu",
  "atk-s0201a:1710_5": "ḍaṃsāti piṅgalamakkhikā. Makasāti sabbamakkhikā, sarīsapāti ye keci saritvā gacchanti.",
  "atk-s0201a:1710_6": "Rissamānoti ruppamāno, ghaṭṭiyamāno. Mīyamānoti maramāno. Ayaṃ, bhikkhaveti, bhikkhave,",
  "atk-s0201a:1710_7": "ayaṃ muddādīhi jīvikakappanaṃ āgamma sītādipaccayo ābādho. Kāmānaṃ ādīnavoti kāmesu",
  "atk-s0201a:1710_8": "upaddavo, upassaggoti attho. Sandiṭṭhikoti paccakkho sāmaṃ passitabbo. Dukkhakkhandhoti",
  "atk-s0201a:1710_9": "dukkharāsi. Kāmahetūtiādīsu paccayaṭṭhena kāmā assa hetūti kāmahetu. Mūlaṭṭhena kāmā",
  "atk-s0201a:1710_10": "nidānamassāti kāmanidāno. Liṅgavipallāsena pana kāmanidānanti vutto. Kāraṇaṭṭhena",
  "atk-s0201a:1710_11": "kāmā adhikaraṇaṃ assāti kāmādhikaraṇo. Liṅgavipallāseneva pana kāmādhikaraṇanti vutto.",
  "atk-s0201a:1710_12": "Kāmānameva hetūti idaṃ niyamavacanaṃ, kāmapaccayā uppajjatiyevāti attho.",
  "atk-s0201a:1711_0": "Uṭṭhahatoti ājīvasamuṭṭhāpakavīriyena uṭṭhahantassa. Ghaṭatoti taṃ vīriyaṃ pubbenāparaṃ",
  "atk-s0201a:1711_1": "ghaṭentassa. Vāyamatoti vāyāmaṃ parakkamaṃ payogaṃ karontassa. Nābhinipphajjantīti",
  "atk-s0201a:1711_2": "na nipphajjanti, hatthaṃ nābhiruhanti. Socatīti citte uppannabalavasokena socati.",
  "atk-s0201a:1711_3": "Kilamatīti kāye uppannadukkhena kilamati. Paridevatīti vācāya paridevati. Urattāḷinti",
  "atk-s0201a:1711_4": "uraṃ tāḷetvā. Kandatīti rodati. Sammohaṃ āpajjatīti visaññī viya sammūḷho hoti. Moghanti",
  "atk-s0201a:1711_5": "tucchaṃ. Aphaloti nipphalo. Ārakkhādhikaraṇanti ārakkhakāraṇā. Kintīti kena nu kho",
  "atk-s0201a:1711_6": "upāyena. Yampi meti yampi mayhaṃ kasikammādīni katvā uppāditaṃ dhanaṃ ahosi. Tampi",
  "atk-s0201a:1711_7": "no natthīti tampi amhākaṃ idāni natthi.",
  "atk-s0201a:1712_0": "168. Puna caparaṃ, bhikkhave, kāmahetūtiādināpi kāraṇaṃ dassetvāva ādīnavaṃ dīpeti.",
  "atk-s0201a:1712_1": "Tattha kāmahetūti kāmapaccayā rājānopi rājūhi vivadanti. Kāmanidānanti bhāvanapuṃsakaṃ,",
  "atk-s0201a:1712_2": "kāme nidānaṃ katvā vivadantīti attho. Kāmādhikaraṇantipi bhāvanapuṃsakameva, kāme",
  "atk-s0201a:1712_3": "adhikaraṇaṃ katvā vivadantīti attho. Kāmānameva hetūti gāmanigamanagarasenāpatipurohitaṭṭhānantarādīnaṃ",
  "atk-s0201a:1712_4": "kāmānameva hetu vivadantīti attho. Upakkamantīti paharanti. Asicammanti asiñceva",
  "atk-s0201a:1712_5": "kheṭakaphalakādīni ca. Dhanukalāpaṃ sannayhitvāti dhanuṃ gahetvā sarakalāpaṃ sannayhitvā.",
  "atk-s0201a:1712_6": "Ubhatobyūḷanti ubhato rāsibhūtaṃ. Pakkhandantīti pavisanti. Usūsūti kaṇḍesu. Vijjotalantesūti",
  "atk-s0201a:1712_7": "viparivattantesu. Te tatthāti te tasmiṃ saṅgāme.",
  "atk-s0201a:1713_0": "Addāvalepanā upakāriyoti cettha manussā pākārapādaṃ assakhurasaṇṭhānena iṭṭhakāhi",
  "atk-s0201a:1713_1": "cinitvā upari sudhāya limpanti. Evaṃ katā pākārapādā upakāriyoti vuccanti. Tā tintena",
  "atk-s0201a:1713_2": "kalalena sittā addāvalepanā nāma honti. Pakkhandantīti tāsaṃ heṭṭhā tikhiṇaayasūlādīhi",
  "atk-s0201a:1713_3": "vijjhīyamānāpi pākārassa picchilabhāvena ārohituṃ asakkontāpi upadhāvantiyeva. Chakaṇakāyāti",
  "atk-s0201a:1713_4": "kuthitagomayena. Abhivaggenāti satadantena. Taṃ aṭṭhadantākārena katvā “nagaradvāraṃ",
  "atk-s0201a:1713_5": "bhinditvā pavisissāmā”ti āgate uparidvāre ṭhitā tassa bandhanayottāni chinditvā tena",
  "atk-s0201a:1713_6": "abhivaggena omaddanti.",
  "atk-s0201a:1714_0": "169. Sandhimpi chindantīti gharasandhimpi chindanti. Nillopanti gāme paharitvā mahāvilopaṃ",
  "atk-s0201a:1714_1": "karonti. Ekāgārikanti paṇṇāsamattāpi saṭṭhimattāpi parivāretvā jīvaggāhaṃ gahetvā",
  "atk-s0201a:1714_2": "āharāpenti. Paripanthepi tiṭṭhantīti panthadūhanakammaṃ karonti. Aḍḍhadaṇḍakehīti",
  "atk-s0201a:1714_3": "muggarehi pahārasādhanatthaṃ vā catuhatthadaṇḍaṃ dvedhā chetvā gahitadaṇḍakehi. Bilaṅgathālikanti",
  "atk-s0201a:1714_4": "kañjiyaukkhalikammakāraṇaṃ, taṃ karontā sīsakapālaṃ uppāṭetvā tattaṃ ayoguḷaṃ saṇḍāsena",
  "atk-s0201a:1714_5": "gahetvā tattha pakkhipanti, tena matthaluṅgaṃ pakkuthitvā upari uttarati. Saṅkhamuṇḍikanti",
  "atk-s0201a:1714_6": "saṅkhamuṇḍakammakāraṇaṃ, taṃ karontā uttaroṭṭhaubhatokaṇṇacūḷikagaḷavāṭaparicchedena",
  "atk-s0201a:1714_7": "cammaṃ chinditvā sabbakese ekato gaṇṭhiṃ katvā daṇḍakena vallitvā uppāṭenti, saha",
  "atk-s0201a:1714_8": "kesehi cammaṃ uṭṭhahati. Tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti.",
  "atk-s0201a:1715_0": "Rāhumukhanti rāhumukhakammakāraṇaṃ, taṃ karontā saṅkunā mukhaṃ vivaritvā antomukhe",
  "atk-s0201a:1715_1": "dīpaṃ jālenti. Kaṇṇacūḷikāhi vā paṭṭhāya mukhaṃ nikhādanena khaṇanti. Lohitaṃ paggharitvā",
  "atk-s0201a:1715_2": "mukhaṃ pūreti. Jotimālikanti sakalasarīraṃ telapilotikāya veṭhetvā ālimpanti. Hatthapajjotikanti",
  "atk-s0201a:1715_3": "hatthe telapilotikāya veṭhetvā dīpaṃ viya jālenti. Erakavattikanti erakavattakammakāraṇaṃ,",
  "atk-s0201a:1715_4": "taṃ karontā gīvato paṭṭhāya cammabaddhe kantitvā gopphake ṭhapenti. Atha naṃ yottehi",
  "atk-s0201a:1715_5": "bandhitvā kaḍḍhanti. So attano cammabaddhe akkamitvā akkamitvā patati. Cīrakavāsikanti",
  "atk-s0201a:1715_6": "cīrakavāsikakammakāraṇaṃ, taṃ karontā tatheva cammabaddhe kantitvā kaṭiyaṃ ṭhapenti.",
  "atk-s0201a:1715_7": "Kaṭito paṭṭhāya kantitvā gopphakesu ṭhapenti. Uparimehi heṭṭhimasarīraṃ cīrakanivāsananivatthaṃ",
  "atk-s0201a:1715_8": "viya hoti. Eṇeyyakanti eṇeyyakakammakāraṇaṃ. Taṃ karontā ubhosu kapparesu ca jāṇūsu",
  "atk-s0201a:1715_9": "ca ayavalayāni datvā ayasūlāni koṭṭenti. So catūhi ayasūlehi bhūmiyaṃ patiṭṭhahati.",
  "atk-s0201a:1715_10": "Atha naṃ parivāretvā aggiṃ karonti. “Eṇeyyako jotipariggaho yathā”ti āgataṭṭhānepi",
  "atk-s0201a:1715_11": "idameva vuttaṃ. Taṃ kālena kālaṃ sūlāni apanetvā catūhi aṭṭhikoṭīhiyeva ṭhapenti.",
  "atk-s0201a:1715_12": "Evarūpā kāraṇā nāma natthi.",
  "atk-s0201a:1716_0": "Baḷisamaṃsikanti ubhatomukhehi baḷisehi paharitvā cammamaṃsanhārūni uppāṭenti. Kahāpaṇikanti",
  "atk-s0201a:1716_1": "sakalasarīraṃ tiṇhāhi vāsīhi koṭito paṭṭhāya kahāpaṇamattaṃ kahāpaṇamattaṃ pātentā",
  "atk-s0201a:1716_2": "koṭṭenti. Khārāpatacchikanti sarīraṃ tattha tattha āvudhehi paharitvā kocchehi khāraṃ",
  "atk-s0201a:1716_3": "ghaṃsanti. Cammasaṃsanhārūni paggharitvā savanti. Aṭṭhikasaṅkhalikāva tiṭṭhati. Palighaparivattikanti",
  "atk-s0201a:1716_4": "ekena passena nipajjāpetvā kaṇṇacchidde ayasūlaṃ koṭṭetvā pathaviyā ekābaddhaṃ karonti.",
  "atk-s0201a:1716_5": "Atha naṃ pāde gahetvā āvijjhanti. Palālapīṭhakanti cheko kāraṇiko chavicammaṃ acchinditvā",
  "atk-s0201a:1716_6": "nisadapotehi aṭṭhīni bhinditvā kesesu gahetvā ukkhipanti. Maṃsarāsiyeva hoti, atha",
  "atk-s0201a:1716_7": "naṃ keseheva pariyonandhitvā gaṇhanti. Palālavaṭṭiṃ viya katvā pana veṭhenti. Sunakhehipīti",
  "atk-s0201a:1716_8": "katipayāni divasāni āhāraṃ adatvā chātakehi sunakhehi khādāpenti. Te muhuttena aṭṭhisaṅkhalikameva",
  "atk-s0201a:1716_9": "karonti. Samparāyikoti samparāye dutiyattabhāve vipākoti attho.",
  "atk-s0201a:1717_0": "170. Chandarāgavinayo chandarāgappahānanti nibbānaṃ. Nibbānañhi āgamma kāmesu chandarāgo",
  "atk-s0201a:1717_1": "vinīyati ceva pahīyati ca, tasmā nibbānaṃ chandarāgavinayo chandarāgappahānanti ca",
  "atk-s0201a:1717_2": "vuttaṃ. Sāmaṃ vā kāme parijānissantīti sayaṃ vā te kāme tīhi pariññāhi parijānissanti.",
  "atk-s0201a:1717_3": "Tathattāyāti tathabhāvāya. Yathāpaṭipannoti yāya paṭipadāya paṭipanno.",
  "atk-s0201a:1718_0": "171. Khattiyakaññā vātiādi aparittena vipulena kusalena gahitapaṭisandhikaṃ vatthālaṅkārādīni",
  "atk-s0201a:1718_1": "labhanaṭṭhāne nibbattaṃ dassetuṃ vuttaṃ. Pannarasavassuddesikāti pannarasavassavayā.",
  "atk-s0201a:1718_2": "Dutiyapadepi eseva nayo. Vayapadesaṃ kasmā gaṇhāti? Vaṇṇasampattidassanatthaṃ. Mātugāmassa",
  "atk-s0201a:1718_3": "hi duggatakule nibbattassāpi etasmiṃ kāle thokaṃ thokaṃ vaṇṇāyatanaṃ pasīdati. Purisānaṃ",
  "atk-s0201a:1718_4": "pana vīsativassakāle pañcavīsativassakāle pasannaṃ hoti. Nātidīghātiādīhi chadosavirahitaṃ",
  "atk-s0201a:1718_5": "sarīrasampattiṃ dīpeti. Vaṇṇanibhāti vaṇṇoyeva.",
  "atk-s0201a:1719_0": "Jiṇṇanti jarājiṇṇaṃ. Gopānasivaṅkanti gopānasī viya vaṅkaṃ. Bhogganti bhaggaṃ, imināpissa",
  "atk-s0201a:1719_1": "vaṅkabhāvameva dīpeti. Daṇḍaparāyaṇanti daṇḍapaṭisaraṇaṃ daṇḍadutiyaṃ. Pavedhamānanti",
  "atk-s0201a:1719_2": "kampamānaṃ. Āturanti jarāturaṃ. Khaṇḍadantanti jiṇṇabhāvena khaṇḍitadantaṃ. Palitakesanti",
  "atk-s0201a:1719_3": "paṇḍarakesaṃ. Vilūnanti luñcitvā gahitakesaṃ viya khallāṭaṃ. Khalitasiranti mahākhallāṭasīsaṃ.",
  "atk-s0201a:1719_4": "Valinanti sañjātavaliṃ. Tilakāhatagattanti setakāḷatilakehi vikiṇṇasarīraṃ. Ābādhikanti",
  "atk-s0201a:1719_5": "byādhikaṃ. Dukkhitanti dukkhapattaṃ.",
  "atk-s0201a:1720": "Bāḷhagilānanti adhimattagilānaṃ. Sivathikāya chaḍḍitanti āmakasusāne pātitaṃ. Sesamettha satipaṭṭhāne vuttameva. Idhāpi nibbānaṃyeva chandarāgavinayo.",
  "atk-s0201a:1721": "173. Neva tasmiṃ samaye attabyābādhāyāti tasmiṃ samaye attanopi dukkhatthāya na ceteti. Abyābajjhaṃyevāti niddukkhameva.",
  "atk-s0201a:1722": "174. Yaṃ, bhikkhave, vedanā aniccāti, bhikkhave, yasmā vedanā aniccā, tasmā ayaṃ aniccādiākārova vedanāya ādīnavoti attho, nissaraṇaṃ vuttappakāramevāti.",
  "atk-s0201a:1723": "Papañcasūdaniyā majjhimanikāyaṭṭhakathāya",
  "atk-s0201a:1724": "Mahādukkhakkhandhasuttavaṇṇanā niṭṭhitā.",
  "atk-s0201a:1725": "4. Cūḷadukkhakkhandhasuttavaṇṇanā",
  "atk-s0201a:1726_0": "175. Evaṃ me sutanti cūḷadukkhakkhandhasuttaṃ. Tattha sakkesūti evaṃnāmake janapade.",
  "atk-s0201a:1726_1": "So hi janapado sakyānaṃ rājakumārānaṃ vasanaṭṭhānattā sakyātveva saṅkhyaṃ gato. Sakyānaṃ",
  "atk-s0201a:1726_2": "pana uppatti ambaṭṭhasutte āgatāva. Kapilavatthusminti evaṃnāmake nagare. Tañhi kapilassa",
  "atk-s0201a:1726_3": "isino nivāsaṭṭhāne katattā kapilavatthūti vuttaṃ, taṃ gocaragāmaṃ katvā. Nigrodhārāmeti",
  "atk-s0201a:1726_4": "nigrodho nāma sakko, so ñātisamāgamakāle kapilavatthuṃ āgate bhagavati attano ārāme",
  "atk-s0201a:1726_5": "vihāraṃ kāretvā bhagavato niyyātesi, tasmiṃ viharatīti attho. Mahānāmoti anuruddhattherassa",
  "atk-s0201a:1726_6": "bhātā bhagavato cuḷapituputto. Suddhodano sukkodano sakkodano dhotodano amitodanoti",
  "atk-s0201a:1726_7": "ime pañca janā bhātaro. Amitā nāma devī tesaṃ bhaginī. Tissatthero tassā putto. Tathāgato",
  "atk-s0201a:1726_8": "ca nandatthero ca suddhodanassa puttā, mahānāmo ca anuruddhatthero ca sukkodanassa.",
  "atk-s0201a:1726_9": "Ānandatthero amitodanassa, so bhagavato kaniṭṭho. Mahānāmo mahallakataro sakadāgāmī ariyasāvako.",
  "atk-s0201a:1727_0": "Dīgharattanti mayhaṃ sakadāgāmiphaluppattito paṭṭhāya cirarattaṃ jānāmīti dasseti.",
  "atk-s0201a:1727_1": "Lobhadhammāti lobhasaṅkhātā dhammā, nānappakārakaṃ lobhaṃyeva sandhāya vadati. Itaresupi",
  "atk-s0201a:1727_2": "dvīsu eseva nayo. Pariyādāya tiṭṭhantīti khepetvā tiṭṭhanti. Idañhi pariyādānaṃ nāma",
  "atk-s0201a:1727_3": "“sabbaṃ hatthikāyaṃ pariyādiyitvā sabbaṃ assakāyaṃ sabbaṃ rathakāyaṃ sabbaṃ pattikāyaṃ",
  "atk-s0201a:1727_4": "pariyādiyitvā jīvantaṃyeva naṃ osajjeyya”nti ettha gahaṇe āgataṃ. “Aniccasaññā, bhikkhave,",
  "atk-s0201a:1727_5": "bhāvitā bahulīkatā sabbaṃ kāmarāgaṃ pariyādiyatī”ti ettha khepane. Idhāpi khepane",
  "atk-s0201a:1727_6": "adhippetaṃ. Tena vuttaṃ “pariyādiyitvāti khepetvā”ti.",
  "atk-s0201a:1728_0": "Yena me ekadā lobhadhammāpīti yena mayhaṃ ekekasmiṃ kāle lobhadhammāpi cittaṃ pariyādāya",
  "atk-s0201a:1728_1": "tiṭṭhantīti pucchati. Ayaṃ kira rājā “sakadāgāmimaggena lobhadosamohā niravasesā",
  "atk-s0201a:1728_2": "pahīyantī”ti saññī ahosi, ayaṃ “appahīnaṃ me atthī”tipi jānāti, appahīnakaṃ upādāya",
  "atk-s0201a:1728_3": "pahīnakampi puna pacchatovāvattatīti saññī hoti. Ariyasāvakassa evaṃ sandeho uppajjatīti?",
  "atk-s0201a:1728_4": "Āma uppajjati. Kasmā? Paṇṇattiyā akovidattā. “Ayaṃ kileso asukamaggavajjho”ti imissā",
  "atk-s0201a:1728_5": "paṇṇattiyā akovidassa hi ariyasāvakassapi evaṃ hoti. Kiṃ tassa paccavekkhaṇā natthīti?",
  "atk-s0201a:1728_6": "Atthi. Sā pana na sabbesaṃ paripuṇṇā hoti. Eko hi pahīnakilesameva paccavekkhati.",
  "atk-s0201a:1728_7": "Eko avasiṭṭhakilesameva, eko maggameva, eko phalameva, eko nibbānameva. Imāsu pana",
  "atk-s0201a:1728_8": "pañcasu paccavekkhaṇāsu ekaṃ vā dve vā no laddhuṃ na vaṭṭati. Iti yassa paccavekkhaṇā",
  "atk-s0201a:1728_9": "na paripuṇṇā, tassa maggavajjhakilesapaṇṇattiyaṃ akovidattā evaṃ hoti.",
  "atk-s0201a:1729_0": "176. So eva kho teti soyeva lobho doso moho ca tava santāne appahīno, tvaṃ pana pahīnasaññī",
  "atk-s0201a:1729_1": "ahosīti dasseti. So ca hi teti so tuyhaṃ lobhadosamohadhammo. Kāmeti duvidhe kāme.",
  "atk-s0201a:1729_2": "Na paribhuñjeyyāsīti mayaṃ viya pabbajeyyāsīti dasseti.",
  "atk-s0201a:1730_0": "177. Appassādāti parittasukhā. Bahudukkhāti diṭṭhadhammikasamparāyikadukkhamevettha",
  "atk-s0201a:1730_1": "bahukaṃ. Bahupāyāsāti diṭṭhadhammikasamparāyiko upāyāsakilesoyevettha bahu. Ādīnavoti",
  "atk-s0201a:1730_2": "diṭṭhadhammikasamparāyiko upaddavo. Ettha bhiyyoti etesu kāmesu ayaṃ ādīnavoyeva",
  "atk-s0201a:1730_3": "bahu. Assādo pana himavantaṃ upanidhāya sāsapo viya appo, parittako. Iti cepi mahānāmāti",
  "atk-s0201a:1730_4": "mahānāma evaṃ cepi ariyasāvakassa. Yathābhūtanti yathāsabhāvaṃ. Sammā nayena kāraṇena",
  "atk-s0201a:1730_5": "paññāya suṭṭhu diṭṭhaṃ hotīti dasseti. Tattha paññāyāti vipassanāpaññāya, heṭṭhāmaggadvayañāṇenāti",
  "atk-s0201a:1730_6": "attho. So cāti so eva maggadvayena diṭṭhakāmādīnavo ariyasāvako. Pītisukhanti iminā",
  "atk-s0201a:1730_7": "sappītikāni dve jhānāni dasseti. Aññaṃ vā tato santataranti tato jhānadvayato santataraṃ",
  "atk-s0201a:1730_8": "aññaṃ uparijhānadvayañceva maggadvayañca. Neva tāva anāvaṭṭī kāmesu hotīti atha kho",
  "atk-s0201a:1730_9": "so dve magge paṭivijjhitvā ṭhitopi ariyasāvako upari jhānānaṃ vā maggānaṃ vā anadhigatattā",
  "atk-s0201a:1730_10": "neva tāva kāmesu anāvaṭṭī hoti, anāvaṭṭino anābhogo na hoti. Āvaṭṭino sābhogoyeva",
  "atk-s0201a:1730_11": "hoti. Kasmā? Catūhi jhānehi vikkhambhanappahānassa, dvīhi maggehi samucchedappahānassa abhāvā.",
  "atk-s0201a:1731_0": "Mayhampi khoti na kevalaṃ tuyheva, atha kho mayhampi. Pubbeva sambodhāti maggasambodhito",
  "atk-s0201a:1731_1": "paṭhamatarameva. Paññāya sudiṭṭhaṃ hotīti ettha orodhanāṭakā pajahanapaññā adhippetā.",
  "atk-s0201a:1731_2": "Pītisukhaṃ nājjhagamanti sappītikāni dve jhānāni na paṭilabhiṃ. Aññaṃ vā tato santataranti",
  "atk-s0201a:1731_3": "idha upari jhānadvayaṃ ceva cattāro ca maggā adhippetā. Paccaññāsinti paṭiaññāsiṃ.",
  "atk-s0201a:1732_0": "179. Ekamidāhaṃ mahānāma samayanti kasmā āraddhaṃ? Ayaṃ pāṭiyekko anusandhi. Heṭṭhā",
  "atk-s0201a:1732_1": "kāmānaṃ assādopi ādīnavopi kathito, nissaraṇaṃ na kathitaṃ, taṃ kathetuṃ ayaṃ desanā",
  "atk-s0201a:1732_2": "āraddhā. Kāmasukhallikānuyogo hi eko anto attakilamathānuyogo ekoti imehi antehi",
  "atk-s0201a:1732_3": "muttaṃ mama sāsananti upari phalasamāpattisīsena sakalasāsanaṃ dassetumpi ayaṃ desanā āraddhā.",
  "atk-s0201a:1733_0": "Gijjhakūṭe pabbateti tassa pabbatassa gijjhasadisaṃ kūṭaṃ atthi, tasmā gijjhakūṭoti",
  "atk-s0201a:1733_1": "vuccati. Gijjhā vā tassa kūṭesu nivasantītipi gijjhakūṭoti vuccati. Isigilipasseti",
  "atk-s0201a:1733_2": "isigilipabbatassa passe. Kāḷasilāyanti kāḷavaṇṇe piṭṭhipāsāṇe. Ubbhaṭṭhakā hontīti",
  "atk-s0201a:1733_3": "uddhaṃyeva ṭhitakā honti anisinnā. Opakkamikāti ubbhaṭṭhakādinā attano upakkamena",
  "atk-s0201a:1733_4": "nibbattitā. Nigaṇṭho, āvusoti aññaṃ kāraṇaṃ vattuṃ asakkontā nigaṇṭhassa upari pakkhipiṃsu.",
  "atk-s0201a:1733_5": "Sabbaññū sabbadassāvīti so amhākaṃ satthā atītānāgatapaccuppannaṃ sabbaṃ jānāti passatīti",
  "atk-s0201a:1733_6": "dasseti. Aparisesaṃ ñāṇadassanaṃ paṭijānātīti so amhākaṃ satthā aparisesaṃ dhammaṃ",
  "atk-s0201a:1733_7": "jānanto aparisesasaṅkhātaṃ ñāṇadassanaṃ paṭijānāti, paṭijānanto ca evaṃ paṭijānāti",
  "atk-s0201a:1733_8": "“carato ca me tiṭṭhato ca…pe… paccupaṭṭhita”nti. Tattha satatanti niccaṃ. Samitanti tasseva vevacanaṃ.",
  "atk-s0201a:1734_0": "180. Kiṃ pana tumhe, āvuso, nigaṇṭhā jānātha ettakaṃ vā dukkhaṃ nijjiṇṇanti idaṃ",
  "atk-s0201a:1734_1": "bhagavā puriso nāma yaṃ karoti, taṃ jānāti. Vīsatikahāpaṇe iṇaṃ gahetvā dasa datvā",
  "atk-s0201a:1734_2": "“dasa me dinnā dasa avasiṭṭhā”ti jānāti, tepi datvā “sabbaṃ dinna”nti jānāti. Khettassa",
  "atk-s0201a:1734_3": "tatiyabhāgaṃ lāyitvā “eko bhāgo lāyito, dve avasiṭṭhā”ti jānāti. Puna ekaṃ lāyitvā",
  "atk-s0201a:1734_4": "“dve lāyitā, eko avasiṭṭho”ti jānāti. Tasmimpi lāyite “sabbaṃ niṭṭhita”nti jānāti,",
  "atk-s0201a:1734_5": "evaṃ sabbakiccesu katañca akatañca jānāti, tumhehipi tathā ñātabbaṃ siyāti dasseti.",
  "atk-s0201a:1734_6": "Akusalānaṃ dhammānaṃ pahānanti iminā akusalaṃ pahāya kusalaṃ bhāvetvā suddhantaṃ",
  "atk-s0201a:1734_7": "patto nigaṇṭho nāma tumhākaṃ sāsane atthīti pucchati.",
  "atk-s0201a:1735_0": "Evaṃ santeti tumhākaṃ evaṃ ajānanabhāve sati. Luddāti luddācārā. Lohitapāṇinoti pāṇe",
  "atk-s0201a:1735_1": "jīvitā voropentā lohitena makkhitapāṇino. Pāṇaṃ hi hanantassapi yassa lohitena pāṇi",
  "atk-s0201a:1735_2": "na makkhiyati, sopi lohitapāṇītveva vuccati. Kurūrakammantāti dāruṇakammā. Mātari",
  "atk-s0201a:1735_3": "pitari dhammikasamaṇabrāhmaṇādīsu ca katāparādhā. Māgavikādayo vā kakkhaḷakammā.",
  "atk-s0201a:1736_0": "Na kho, āvuso, gotamāti idaṃ nigaṇṭhā “ayaṃ amhākaṃ vāde dosaṃ deti, mayampissa dosaṃ",
  "atk-s0201a:1736_1": "āropemā”ti maññamānā ārabhiṃsu. Tassattho, “āvuso, gotama yathā tumhe paṇītacīvarāni",
  "atk-s0201a:1736_2": "dhārentā sālimaṃsodanaṃ bhuñjantā devavimānavaṇṇāya gandhakuṭiyā vasamānā sukhena",
  "atk-s0201a:1736_3": "sukhaṃ adhigacchatha, na evaṃ sukhena sukhaṃ adhigantabbaṃ. Yathā pana mayaṃ ukkuṭikappadhānādīhi",
  "atk-s0201a:1736_4": "nānappakāraṇaṃ dukkhaṃ anubhavāma, evaṃ dukkhena sukhaṃ adhigantabba”nti. Sukhena",
  "atk-s0201a:1736_5": "ca hāvusoti idaṃ sace sukhena ca sukhaṃ adhigantabbaṃ siyā. Rājā adhigaccheyyāti",
  "atk-s0201a:1736_6": "dassanatthaṃ vuttaṃ. Tattha māgadhoti magadharaṭṭhassa issaro. Seniyoti tassa nāmaṃ.",
  "atk-s0201a:1736_7": "Bimbīti attabhāvassa nāmaṃ. So tassa sārabhūto dassanīyo pāsādiko attabhāvasamiddhiyā",
  "atk-s0201a:1736_8": "bimbisāroti vuccati. Sukhavihāritaroti idaṃ te nigaṇṭhā rañño tīsu pāsādesu tividhavayehi",
  "atk-s0201a:1736_9": "nāṭakehi saddhiṃ sampattianubhavanaṃ sandhāya vadanti. Addhāti ekaṃsena. Sahasā appaṭisaṅkhāti",
  "atk-s0201a:1736_10": "sāhasaṃ katvā, appaccavekkhitvāva yathā ratto rāgavasena duṭṭho dosavasena mūḷho",
  "atk-s0201a:1736_11": "mohavasena bhāsati, evamevaṃ vācā bhāsitāti dasseti.",
  "atk-s0201a:1737": "Tattha paṭipucchissāmīti tasmiṃ atthe pucchissāmi. Yathā vo khameyyāti yathā tumhākaṃ rucceyya. Pahotīti sakkoti.",
  "atk-s0201a:1738_0": "Aniñjamānoti acalamāno. Ekantasukhaṃ paṭisaṃvedīti nirantarasukhaṃ paṭisaṃvedī. “Ahaṃ",
  "atk-s0201a:1738_1": "kho, āvuso, nigaṇṭhā pahomi…pe… ekantasukhaṃ paṭisaṃvedī”ti idaṃ attano phalasamāpattisukhaṃ",
  "atk-s0201a:1738_2": "dassento āha. Ettha ca kathāpatiṭṭhāpanatthaṃ rājavāre satta ādiṃ katvā pucchā katā.",
  "atk-s0201a:1738_3": "Satta rattindivāni nappahotīti hi vutte cha pañca cattārīti sukhaṃ pucchituṃ hoti.",
  "atk-s0201a:1738_4": "Suddhavāre pana sattāti vutte puna cha pañca cattārīti vuccamānaṃ anacchariyaṃ hoti,",
  "atk-s0201a:1738_5": "tasmā ekaṃ ādiṃ katvā desanā katā. Sesaṃ sabbattha uttānatthamevāti.",
  "atk-s0201a:1739": "Papañcasūdaniyā majjhimanikāyaṭṭhakathāya",
  "atk-s0201a:1740": "Cūḷadukkhakkhandhasuttavaṇṇanā niṭṭhitā.",
  "atk-s0201a:1741": "5. Anumānasuttavaṇṇanā",
  "atk-s0201a:1742_0": "181. Evaṃ me sutanti anumānasuttaṃ. Tattha bhaggesūti evaṃnāmake janapade, vacanattho",
  "atk-s0201a:1742_1": "panettha vuttānusāreneva veditabbo. Susumāragireti evaṃnāmake nagare. Tassa kira",
  "atk-s0201a:1742_2": "nagarassa vatthupariggahadivase avidūre udakarahade suṃsumāro saddamakāsi, giraṃ",
  "atk-s0201a:1742_3": "nicchāresi. Atha nagare niṭṭhite suṃsumāragiraṃ tvevassa nāmaṃ akaṃsu. Bhesakaḷāvaneti",
  "atk-s0201a:1742_4": "bhesakaḷānāmake vane. “Bhesagaḷāvane”tipi pāṭho. Migadāyeti taṃ vanaṃ migapakkhīnaṃ",
  "atk-s0201a:1742_5": "abhayadinnaṭṭhāne jātaṃ, tasmā migadāyoti vuccati.",
  "atk-s0201a:1743_0": "Pavāretīti icchāpeti. Vadantūti ovādānusāsanivasena vadantu, anusāsantūti attho.",
  "atk-s0201a:1743_1": "Vacanīyomhīti ahaṃ tumhehi vattabbo, anusāsitabbo ovaditabboti attho. So ca hoti",
  "atk-s0201a:1743_2": "dubbacoti so ca dukkhena vattabbo hoti, vutto na sahati. Dovacassakaraṇehīti dubbacabhāvakārakehi",
  "atk-s0201a:1743_3": "upari āgatehi soḷasahi dhammehi. Appadakkhiṇaggāhī anusāsaninti yo hi vuccamāno tumhe",
  "atk-s0201a:1743_4": "maṃ kasmā vadatha, ahaṃ attano kappiyākappiyaṃ sāvajjānavajjaṃ atthānatthaṃ jānāmīti",
  "atk-s0201a:1743_5": "vadati. Ayaṃ anusāsaniṃ padakkhiṇato na gaṇhāti, vāmato gaṇhāti, tasmā appadakkhiṇaggāhīti vuccati.",
  "atk-s0201a:1744_0": "Pāpikānaṃ icchānanti lāmakānaṃ asantasambhavanapatthanānaṃ. Paṭippharatīti paṭiviruddho,",
  "atk-s0201a:1744_1": "paccanīko hutvā tiṭṭhati, apasādetīti kiṃ nu kho tuyhaṃ bālassa abyattassa bhaṇitena,",
  "atk-s0201a:1744_2": "tvampi nāma bhaṇitabbaṃ maññissasīti evaṃ ghaṭṭeti. Paccāropetīti, tvampi khosi itthannāmaṃ",
  "atk-s0201a:1744_3": "āpattiṃ āpanno, taṃ tāva paṭikarohīti evaṃ paṭiāropeti.",
  "atk-s0201a:1745_0": "Aññenaññaṃ paṭicaratīti aññena kāraṇena vacanena vā aññaṃ kāraṇaṃ vacanaṃ vā paṭicchādeti.",
  "atk-s0201a:1745_1": "“Āpattiṃ āpannosī”ti vutte “ko āpanno, kiṃ āpanno, kismiṃ āpanno, kaṃ bhaṇatha, kiṃ",
  "atk-s0201a:1745_2": "bhaṇathā”ti vā vadati. “Evarūpaṃ kiñci tayā diṭṭha”nti vutte “na suṇāmī”ti sotaṃ",
  "atk-s0201a:1745_3": "vā upaneti. Bahiddhā kathaṃ apanāmetīti “itthannāmaṃ āpattiṃ āpannosī”ti puṭṭho “pāṭaliputtaṃ",
  "atk-s0201a:1745_4": "gatomhī”ti vatvā puna “na tava pāṭaliputtagamanaṃ pucchāma, āpattiṃ pucchāmā”ti vutte",
  "atk-s0201a:1745_5": "“tato rājagehaṃ gatomhī”ti, rājagehaṃ vā yāhi brāhmaṇagehaṃ vā, āpattiṃ āpannosīti.",
  "atk-s0201a:1745_6": "Tattha me sūkaramaṃsaṃ laddhantiādīni vadanto kathaṃ bahiddhā vikkhipati.",
  "atk-s0201a:1746_0": "Apadāneti attano cariyāya. Na sampāyatīti, āvuso, tvaṃ kuhiṃ vasasi, kaṃ nissāya",
  "atk-s0201a:1746_1": "vasasīti vā, yaṃ tvaṃ vadesi “mayā esa āpattiṃ āpajjanno diṭṭho”ti. Tvaṃ tasmiṃ samaye",
  "atk-s0201a:1746_2": "kiṃ karosi, ayaṃ kiṃ karoti, kattha vā tvaṃ acchasi kattha vā ayantiādinā nayena",
  "atk-s0201a:1746_3": "cariyaṃ puṭṭho sampādetvā kathetuṃ na sakkoti.",
  "atk-s0201a:1747": "183. Tatrāvusoti, āvuso, tesu soḷasasu dhammesu. Attanāva attānaṃ evaṃ anuminitabbanti evaṃ attanāva attā anumetabbo tuletabbo tīretabbo.",
  "atk-s0201a:1748": "184. Paccavekkhitabbanti paccavekkhitabbo. Ahorattānusikkhināti divāpi rattimpi sikkhantena, ratiñca divā ca kusalesu dhammesu sikkhantena pītipāmojjameva uppādetabbanti attho.",
  "atk-s0201a:1749_0": "Acche vā udakapatteti pasanne vā udakabhājane. Mukhanimittanti mukhapaṭibimbaṃ. Rajanti",
  "atk-s0201a:1749_1": "āgantukarajaṃ. Aṅgaṇanti tattha jātakaṃ tilakaṃ vā piḷakaṃ vā. Sabbepime pāpake akusale",
  "atk-s0201a:1749_2": "dhamme pahīneti iminā sabbappahānaṃ kathesi. Kathaṃ? Ettakā akusalā dhammā pabbajitassa",
  "atk-s0201a:1749_3": "nānucchavikāti paṭisaṅkhānaṃ uppādayato hi paṭisaṅkhānappahānaṃkathitaṃ hoti. Sīlaṃ",
  "atk-s0201a:1749_4": "padaṭṭhānaṃ katvā kasiṇaparikammaṃ ārabhitvā aṭṭha samāpattiyo nibbattentassa vikkhambhanappahānaṃ",
  "atk-s0201a:1749_5": "kathitaṃ. Samāpattiṃ padaṭṭhānaṃ katvā vipassanaṃ vaḍḍhentassa tadaṅgappahānaṃ kathitaṃ.",
  "atk-s0201a:1749_6": "Vipassanaṃ vaḍḍhetvā maggaṃ bhāventassa samucchedappahānaṃ kathitaṃ. Phale āgate",
  "atk-s0201a:1749_7": "paṭippassaddhippahānaṃ, nibbāne āgate nissaraṇappahānanti evaṃ imasmiṃ sutte sabbappahānaṃ kathitaṃva hoti.",
  "atk-s0201a:1750_0": "Idañhi suttaṃ bhikkhupātimokkhaṃ nāmāti porāṇā vadanti. Idaṃ divasassa tikkhattuṃ",
  "atk-s0201a:1750_1": "paccavekkhitabbaṃ. Pāto eva vasanaṭṭhānaṃ pavisitvā nisinnena “ime ettakā kilesā",
  "atk-s0201a:1750_2": "atthi nu kho mayhaṃ natthī”ti paccavekkhitabbā. Sace atthīti passati, tesaṃ pahānāya",
  "atk-s0201a:1750_3": "vāyamitabbaṃ. No ce passati, supabbajitosmīti attamanena bhavitabbaṃ. Bhattakiccaṃ",
  "atk-s0201a:1750_4": "katvā rattiṭṭhāne vā divāṭṭhāne vā nisīditvāpi paccavekkhitabbaṃ. Sāyaṃ vasanaṭṭhāne",
  "atk-s0201a:1750_5": "nisīditvāpi paccavekkhitabbaṃ. Tikkhattuṃ asakkontena dve vāre paccavekkhitabbaṃ.",
  "atk-s0201a:1750_6": "Dve vāre asakkontena pana avassaṃ ekavāraṃ paccavekkhitabbaṃ, appaccavekkhituṃ na",
  "atk-s0201a:1750_7": "vaṭṭatīti vadanti. Sesaṃ sabbattha uttānatthamevāti.",
  "atk-s0201a:1751": "Papañcasūdaniyā majjhimanikāyaṭṭhakathāya",
  "atk-s0201a:1752": "Anumānasuttavaṇṇanā niṭṭhitā.",
  "atk-s0201a:1753": "6. Cetokhilasuttavaṇṇanā",
  "atk-s0201a:1754_0": "185. Evaṃ me sutanti cetokhilasuttaṃ. Tattha cetokhilāti cittassa thaddhabhāvā kacavarabhāvā",
  "atk-s0201a:1754_1": "khāṇukabhāvā. Cetaso vinibandhāti cittaṃ bandhitvā muṭṭhiyaṃ katvā viya gaṇhantīti",
  "atk-s0201a:1754_2": "cetaso vinibandhā. Vuddhintiādīsu sīlena vuddhiṃ, maggena viruḷhiṃ, nibbānena vepullaṃ.",
  "atk-s0201a:1754_3": "Sīlasamādhīhi vā vuddhiṃ, vipassanāmaggehi viruḷhiṃ, phalanibbānehi vepullaṃ. Satthari",
  "atk-s0201a:1754_4": "kaṅkhatīti satthu sarīre vā guṇe vā kaṅkhati. Sarīre kaṅkhamāno dvattiṃsavaralakkhaṇappaṭimaṇḍitaṃ",
  "atk-s0201a:1754_5": "nāma sarīraṃ atthi nu kho natthīti kaṅkhati, guṇe kaṅkhamāno atītānāgatapaccuppannajānanasamatthaṃ",
  "atk-s0201a:1754_6": "sabbaññutaññāṇaṃ atthi nu kho natthīti kaṅkhati. Vicikicchatīti vicinanto kicchati,",
  "atk-s0201a:1754_7": "dukkhaṃ āpajjati, vinicchetuṃ na sakkoti. Nādhimuccatīti evametanti adhimokkhaṃ na",
  "atk-s0201a:1754_8": "paṭilabhati. Na sampasīdatīti guṇesu otaritvā nibbicikicchabhāvena pasīdituṃ, anāvilo",
  "atk-s0201a:1754_9": "bhavituṃ na sakkoti. Ātappāyāti kilesasantāpakavīriyakaraṇatthāya. Anuyogāyāti punappunaṃ",
  "atk-s0201a:1754_10": "yogāya. Sātaccāyāti satatakiriyāya padhānāyāti padahanatthāya. Ayaṃ paṭhamo cetokhiloti",
  "atk-s0201a:1754_11": "ayaṃ satthari vicikicchāsaṅkhāto paṭhamo cittassa thaddhabhāvo, evametassa bhikkhuno",
  "atk-s0201a:1754_12": "appahīno hoti. Dhammeti pariyattidhamme ca paṭivedhadhamme ca. Pariyattidhamme kaṅkhamāno,",
  "atk-s0201a:1754_13": "tepiṭakaṃ buddhavacanaṃ caturāsīti dhammakkhandhasahassānīti vadanti, atthi nu kho",
  "atk-s0201a:1754_14": "etaṃ natthīti kaṅkhati. Paṭivedhadhamme kaṅkhamāno vipassanānissando maggo nāma,",
  "atk-s0201a:1754_15": "magganissando phalaṃ nāma, sabbasaṅkhārapaṭinissaggo nibbānaṃ nāmāti vadanti. Taṃ",
  "atk-s0201a:1754_16": "atthi nu kho natthīti kaṅkhati. Saṅghe kaṅkhatīti suppaṭipannotiādīnaṃ padānaṃ vasena",
  "atk-s0201a:1754_17": "evarūpaṃ paṭipadaṃ paṭipannā cattāro maggaṭṭhā cattāro phalaṭṭhāti aṭṭhannaṃ puggalānaṃ",
  "atk-s0201a:1754_18": "samūhabhūto saṅgho nāma, so atthi nu kho natthīti kaṅkhati. Sikkhāya kaṅkhamāno adhisīlasikkhā",
  "atk-s0201a:1754_19": "nāma adhicittasikkhā nāma adhipaññāsikkhā nāmāti vadanti. Sā atthi nu kho natthīti",
  "atk-s0201a:1754_20": "kaṅkhati. Ayaṃ pañcamoti ayaṃ sabrahmacārīsu kopasaṅkhāto pañcamo cittassa thaddhabhāvo",
  "atk-s0201a:1754_21": "kacavarabhāvo khāṇukabhāvo.",
  "atk-s0201a:1755_0": "186. Vinibandhesu kāmeti vatthukāmepi kilesakāmepi. Kāyeti attano kāye. Rūpeti bahiddhā",
  "atk-s0201a:1755_1": "rūpe. Yāvadatthanti yattakaṃ icchati, tattakaṃ. Udarāvadehakanti udarapūraṃ. Tañhi",
  "atk-s0201a:1755_2": "udaraṃ avadehanato udarāvadehakanti vuccati. Seyyasukhanti mañcapīṭhasukhaṃ, utusukhaṃ",
  "atk-s0201a:1755_3": "vā. Passasukhanti yathā samparivattakaṃ sayantassa dakkhiṇapassavāmapassānaṃ sukhaṃ",
  "atk-s0201a:1755_4": "hoti, evaṃ uppannasukhaṃ. Middhasukhanti niddāsukhaṃ. Anuyuttoti yuttapayutto viharati.",
  "atk-s0201a:1756_0": "Paṇidhāyāti patthayitvā. Sīlenātiādīsu sīlanti catupārisuddhisīlaṃ. Vatanti vatasamādānaṃ.",
  "atk-s0201a:1756_1": "Tapoti tapacaraṇaṃ. Brahmacariyanti methunavirati. Devo vā bhavissāmīti mahesakkhadevo",
  "atk-s0201a:1756_2": "vā bhavissāmi. Devaññataro vāpi appesakkhadevesu vā aññataro.",
  "atk-s0201a:1757_0": "189. Iddhipādesu chandaṃ nissāya pavatto samādhi chandasamādhi. Padhānabhūtā saṅkhārā",
  "atk-s0201a:1757_1": "padhānasaṅkhārā. Samannāgatanti tehi dhammehi upetaṃ. Iddhiyā pādaṃ, iddhibhūtaṃ",
  "atk-s0201a:1757_2": "vā pādanti iddhipādaṃ. Sesesupi eseva nayo, ayamettha saṅkhepo. Vitthāro pana iddhipādavibhaṅge",
  "atk-s0201a:1757_3": "āgato yeva. Visuddhimaggepissa attho dīpito. Iti imehi catūhi iddhipādehi vikkhambhanappahānaṃ",
  "atk-s0201a:1757_4": "kathitaṃ. Ussoḷhīyeva pañcamīti ettha ussoḷhīti sabbattha kattabbavīriyaṃ dasseti.",
  "atk-s0201a:1757_5": "Ussoḷhīpannarasaṅgasamannāgatoti pañca cetokhilappahānāni pañca vinibandhappahānāni",
  "atk-s0201a:1757_6": "cattāro iddhipādā ussoḷhīti evaṃ ussoḷhiyā saddhiṃ pannarasahi aṅgehi samannāgato.",
  "atk-s0201a:1757_7": "Bhabboti anurūpo, anucchaviko. Abhinibbhidāyāti ñāṇena kilesabhedāya. Sambodhāyāti",
  "atk-s0201a:1757_8": "catumaggasambodhāya. Anuttarassāti seṭṭhassa. Yogakkhemassāti catūhi yogehi khemassa",
  "atk-s0201a:1757_9": "arahattassa. Adhigamāyāti paṭilābhāya. Seyyathāti opammatthe nipāto. Pīti sambhāvanatthe.",
  "atk-s0201a:1757_10": "Ubhayenapi seyyathāpi nāma, bhikkhaveti dasseti.",
  "atk-s0201a:1758_0": "Kukkuṭiyā aṇḍāni aṭṭha vā dasa vā dvādasa vāti ettha pana kiñcāpi kukkuṭiyā vuttappakārato",
  "atk-s0201a:1758_1": "ūnādhikānipi aṇḍāni honti, vacanasiliṭṭhatāya pana evaṃ vuttaṃ. Evañhi loke siliṭṭhaṃ",
  "atk-s0201a:1758_2": "vacanaṃ hoti. Tānassūti tāni assu, bhaveyyunti attho. Kukkuṭiyā sammā adhisayitānīti",
  "atk-s0201a:1758_3": "tāya janettiyā kukkuṭiyā pakkhe pasāretvā tesaṃ upari sayantiyā sammā adhisayitāni.",
  "atk-s0201a:1758_4": "Sammā pariseditānīti kālena kālaṃ utuṃ gāhāpentiyā suṭṭhu samantato seditāni usmīkatāni.",
  "atk-s0201a:1758_5": "Sammā paribhāvitānīti kālena kālaṃ suṭṭhu samantato bhāvitāni, kukkuṭagandhaṃ gāhāpitānīti",
  "atk-s0201a:1758_6": "attho. Kiñcāpi tassā kukkuṭiyāti tassā kukkuṭiyā imaṃ tividhakiriyākaraṇena appamādaṃ",
  "atk-s0201a:1758_7": "katvā kiñcāpi na evaṃ icchā uppajjeyya. Atha kho bhabbāva teti atha kho te kukkuṭapotakā",
  "atk-s0201a:1758_8": "vuttanayena sotthinā abhinibbhijjituṃ bhabbāva. Te hi yasmā tāya kukkuṭiyā evaṃ tīhākārehi",
  "atk-s0201a:1758_9": "tāni aṇḍāni paripālīyamānāni na pūtīni honti. Yopi nesaṃ allasineho, sopi pariyādānaṃ",
  "atk-s0201a:1758_10": "gacchati, kapālaṃ tanukaṃ hoti, pādanakhasikhā ca mukhatuṇḍakañca kharaṃ hoti, sayaṃ",
  "atk-s0201a:1758_11": "paripākaṃ gacchati, kapālassa tanuttā bahi āloko anto paññāyati, tasmā “ciraṃ vata",
  "atk-s0201a:1758_12": "mayaṃ saṅkuṭitahatthapādā sambādhe sayimhā, ayañca bahi āloko dissati, ettha dāni",
  "atk-s0201a:1758_13": "no sukhavihāro bhavissatī”ti nikkhamitukāmā hutvā kapālaṃ pādena paharanti, gīvaṃ",
  "atk-s0201a:1758_14": "pasārenti, tato taṃ kapālaṃ dvedhā bhijjati. Atha te pakkhe vidhunantā taṅkhaṇānurūpaṃ",
  "atk-s0201a:1758_15": "viravantā nikkhamantiyeva, nikkhamitvā ca gāmakkhettaṃ upasobhayamānā vicaranti.",
  "atk-s0201a:1759_0": "Evameva khoti idaṃ opammasampaṭipādanaṃ. Taṃ evaṃ atthena saṃsandetvā veditabbaṃ",
  "atk-s0201a:1759_1": "– tassā kukkuṭiyā aṇḍesu tividhakiriyākaraṇaṃ viya hi imassa bhikkhuno ussoḷhīpannarasehi",
  "atk-s0201a:1759_2": "aṅgehi samannāgatabhāvo. Kukkuṭiyā tividhakiriyāsampādanena aṇḍānaṃ apūtibhāvo viya",
  "atk-s0201a:1759_3": "pannarasaṅgasamannāgatassa bhikkhuno tividhānupassanāsampādanena vipassanāñāṇassa",
  "atk-s0201a:1759_4": "aparihāni. Tassā tividhakiriyākaraṇena aṇḍānaṃ allasinehapariyādānaṃ viya tassa bhikkhuno",
  "atk-s0201a:1759_5": "tividhānupassanāsampādanena bhavattayānugatanikantisinehapariyādānaṃ. Aṇḍakalāpānaṃ",
  "atk-s0201a:1759_6": "tanubhāvo viya bhikkhuno avijjaṇḍakosassa tanubhāvo. Kukkuṭapotakānaṃ pādanakhamutuṇḍakānaṃ",
  "atk-s0201a:1759_7": "thaddhakharabhāvo viya bhikkhuno vipassanāñāṇassa tikkhakharavippasannasūrabhāvo.",
  "atk-s0201a:1759_8": "Kukkuṭapotakānaṃ pariṇāmakālo viya bhikkhuno vipassanāñāṇassa pariṇāmakālo vaḍḍhitakālo",
  "atk-s0201a:1759_9": "gabbhaggahaṇakālo. Kukkuṭapotakānaṃ pādanakhasikhāya vā mukhatuṇḍakena vā aṇḍakosaṃ",
  "atk-s0201a:1759_10": "padāletvā pakkhe papphoṭetvā sotthinā abhinikkhamanakālo viya tassa bhikkhuno vipassanāñāṇagabbhaṃ",
  "atk-s0201a:1759_11": "gaṇhāpetvā vicarantassa tajjātikaṃ utusappāyaṃ vā bhojanasappāyaṃ vā puggalasappāyaṃ",
  "atk-s0201a:1759_12": "vā dhammassavanasappāyaṃ vā labhitvā ekāsane nisinnasseva vipassanaṃ vaḍḍhentassa",
  "atk-s0201a:1759_13": "anupubbādhigatena arahattamaggena avijjaṇḍakosaṃ padāletvā abhiññāpakkhe papphoṭetvā",
  "atk-s0201a:1759_14": "sotthinā arahattappattakālo veditabbo. Yathā pana kukkuṭapotakānaṃ pariṇatabhāvaṃ",
  "atk-s0201a:1759_15": "ñatvā mātāpi aṇḍakosaṃ bhindati, evaṃ tathārūpassa bhikkhuno ñāṇaparipākaṃ ñatvā satthāpi –",
  "atk-s0201a:1760": "“Ucchinda sinehamattano, kumudaṃ sāradikaṃva pāṇinā;",
  "atk-s0201a:1761": "Santimaggameva brūhaya, nibbānaṃ sugatena desita”nti. –",
  "atk-s0201a:1762_0": "Ādinā nayena obhāsaṃ pharitvā gāthāya avijjaṇḍakosaṃ paharati, so gāthāpariyosāne",
  "atk-s0201a:1762_1": "avijjāṇḍakosaṃ bhinditvā arahattaṃ pāpuṇāti. Tato paṭṭhāya yathā te kukkuṭapotakā",
  "atk-s0201a:1762_2": "gāmakkhettaṃ upasobhayamānā tattha tattha vicaranti, evaṃ ayampi mahākhīṇāsavo nibbānarammaṇaṃ",
  "atk-s0201a:1762_3": "phalasamāpattiṃ appetvā saṅghārāmaṃ upasobhayamāno vicarati.",
  "atk-s0201a:1763_0": "Iti imasmiṃ sutte cattāri pahānāni kathitāni. Kathaṃ? Cetokhilānañhi cetovinibandhānaṃ",
  "atk-s0201a:1763_1": "pahānena paṭisaṅkhānappapahānaṃ kathitaṃ, iddhipādehi vikkhambhanappahānaṃ kathita,",
  "atk-s0201a:1763_2": "magge āgate samucchedappahānaṃ kathitaṃ, phale āgate paṭippassaddhippahānaṃ kathitaṃ.",
  "atk-s0201a:1763_3": "Sesaṃ sabbattha uttānatthamevāti.",
  "atk-s0201a:1764": "Papañcasūdaniyā majjhimanikāyaṭṭhakathāya",
  "atk-s0201a:1765": "Cetokhilasuttavaṇṇanā niṭṭhitā.",
  "atk-s0201a:1766": "7. Vanapatthapariyāyasuttavaṇṇanā",
  "atk-s0201a:1767": "190. Evaṃ me sutanti vanapatthapariyāyaṃ. Tattha vanapatthapariyāyanti vanapatthakāraṇaṃ, vanapatthadesanaṃ vā.",
  "atk-s0201a:1768_0": "191. Vanapatthaṃ upanissāya viharatīti manussūpacārātikkantaṃ vanasaṇḍasenāsanaṃ",
  "atk-s0201a:1768_1": "nissāya samaṇadhammaṃ karonto viharati. Anupaṭṭhitātiādīsu pubbe anupaṭṭhitā sati",
  "atk-s0201a:1768_2": "taṃ upanissāya viharatopi na upaṭṭhāti, pubbe asamāhitaṃ cittaṃ na samādhiyati, pubbe",
  "atk-s0201a:1768_3": "aparikkhīṇā āsavā na parikkhayaṃ gacchanti, pubbe ananuppattaṃ anuttaraṃ yogakkhemasaṅkhātaṃ",
  "atk-s0201a:1768_4": "arahattañca na pāpuṇātīti attho. Jīvitaparikkhārāti jīvitasambhārā. Samudānetabbāti",
  "atk-s0201a:1768_5": "samāharitabbā. Kasirena samudāgacchantīti dukkhena uppajjanti. Rattibhāgaṃ vā divasabhāgaṃ",
  "atk-s0201a:1768_6": "vāti rattikoṭṭhāse vā divasakoṭṭhāse vā. Ettha ca rattibhāge paṭisañcikkhamānena",
  "atk-s0201a:1768_7": "ñatvā rattiṃyeva pakkamitabbaṃ, rattiṃ caṇḍavāḷādīnaṃ paribandhe sati aruṇuggamanaṃ",
  "atk-s0201a:1768_8": "āgametabbaṃ. Divasabhāge ñatvā divāva pakkamitabbaṃ, divā paribandhe sati sūriyatthaṅgamanaṃ āgametabbaṃ.",
  "atk-s0201a:1769": "192. Saṅkhāpīti evaṃ samaṇadhammassa anipphajjanabhāvaṃ jānitvā. Anantaravāre pana saṅkhāpīti evaṃ samaṇadhammassa nipphajjanabhāvaṃ jānitvā.",
  "atk-s0201a:1770": "194. Yāvajīvanti yāva jīvitaṃ pavattati, tāva vatthabbameva.",
  "atk-s0201a:1771": "195. So puggaloti padassa nānubandhitabboti iminā sambandho. Anāpucchāti idha pana taṃ puggalaṃ anāpucchā pakkamitabbanti attho.",
  "atk-s0201a:1772": "197. Saṅkhāpīti evaṃ samaṇadhammassa anipphajjanabhāvaṃ ñatvā so puggalo nānubandhitabbo, taṃ āpucchā pakkamitabbaṃ.",
  "atk-s0201a:1773_0": "198. Api panujjamānenāpīti api nikkaḍḍhīyamānenāpi. Evarūpo hi puggalo sacepi dārukalāpasataṃ",
  "atk-s0201a:1773_1": "vā udakaghaṭasataṃ vā vālikambaṇasataṃ vā daṇḍaṃ āharāpeti, mā idha vasīti nikkaḍḍhāpeti",
  "atk-s0201a:1773_2": "vā, taṃ taṃ khamāpetvā yāvajīvaṃ vatthabbamevāti.",
  "atk-s0201a:1774": "Papañcasūdaniyā majjhimanikāyaṭṭhakathāya",
  "atk-s0201a:1775": "Vanapatthapariyāyasuttavaṇṇanā niṭṭhitā.",
  "atk-s0201a:1776": "8. Madhupiṇḍikasuttavaṇṇanā",
  "atk-s0201a:1777_0": "199. Evaṃ me sutanti madhupiṇḍikasuttaṃ. Tattha mahāvananti himavantena saddhiṃ ekābaddhaṃ",
  "atk-s0201a:1777_1": "aropimaṃ jātivanaṃ, na yathā vesāliyaṃ ropitāropitamissakaṃ. Divāvihārāyāti divā",
  "atk-s0201a:1777_2": "paṭisallānatthāya. Beluvalaṭṭhikāyāti taruṇabeluvarukkhassa. Daṇḍapāṇīti na jarādubbalatāya",
  "atk-s0201a:1777_3": "daṇḍahattho. Ayañhi taruṇo paṭhamavaye ṭhito, daṇḍacittatāya pana suvaṇṇadaṇḍaṃ gahetvā",
  "atk-s0201a:1777_4": "vicarati, tasmā daṇḍapāṇīti vutto. Jaṅghāvihāranti jaṅghākilamathavinodanatthaṃ jaṅghācāraṃ.",
  "atk-s0201a:1777_5": "Anucaṅkamamāno anuvicaramānoti ārāmadassana-vanadassana-pabbatadassanādīnaṃ atthāya",
  "atk-s0201a:1777_6": "ito cito ca vicaramāno. Adhiccanikkhamano kiresa kadāci deva nikkhamitvā evaṃ vicarati.",
  "atk-s0201a:1777_7": "Daṇḍamolubbhāti daṇḍaṃ olumbhitvā gopālakadārako viya daṇḍaṃ purato ṭhapetvā daṇḍamatthake",
  "atk-s0201a:1777_8": "dve hatthe patiṭṭhāpetvā piṭṭhipāṇiṃ hanukena uppīḷetvā ekamantaṃ aṭṭhāsi.",
  "atk-s0201a:1778_0": "200. Kiṃvādīti kiṃdiṭṭhiko. Kimakkhāyīti kiṃ katheti. Ayaṃ rājā bhagavantaṃ avanditvā",
  "atk-s0201a:1778_1": "paṭisanthāramattakameva katvā pañhaṃ pucchati. Tampi na aññātukāmatāya, acittīkārena",
  "atk-s0201a:1778_2": "pucchati. Kasmā? Devadattassa pakkhiko kiresa. Devadatto attano santikaṃ āgacchamāne",
  "atk-s0201a:1778_3": "tathāgate bhindati. So kira evaṃ vadeti “samaṇo gotamo amhākaṃ kulena saddhiṃ verī,",
  "atk-s0201a:1778_4": "na no kulassa vuddhiṃ icchati. Bhaginīpi me cakkavattiparibhogā, taṃ pahāya ‘nassatesā’ti",
  "atk-s0201a:1778_5": "nikkhamitvā pabbaji. Bhāgineyyopi me cakkavattibījanti ñatvā amhākaṃ kulassa vaḍḍhiyā",
  "atk-s0201a:1778_6": "atussanto ‘nassateta’nti tampi daharakāleyeva pabbājesi. Ahaṃ pana tena vinā vattituṃ",
  "atk-s0201a:1778_7": "asakkonto anupabbajito. Evaṃ pabbajitampi maṃ pabbajitadivasato paṭṭhāya na ujukehi",
  "atk-s0201a:1778_8": "akkhīhi oloketi. Parisamajjhe bhāsantopi mahāpharasunā paharanto viya āpāyiko devadattotiādīni",
  "atk-s0201a:1778_9": "bhāsatī”ti. Evaṃ ayampi rājā devadattena bhinno, tasmā evamakāsi.",
  "atk-s0201a:1779_0": "Atha bhagavā yathā ayaṃ rājā mayā pañhe pucchite na kathetīti vattuṃ na labhati,",
  "atk-s0201a:1779_1": "yathā ca bhāsitassa atthaṃ na jānāti, evamassa kathessāmīti tassānucchavikaṃ kathento",
  "atk-s0201a:1779_2": "yathāvādī khotiādimāha.",
  "atk-s0201a:1780_0": "Tattha na kenaci loke viggayha tiṭṭhatīti loke kenaci saddhiṃ viggāhikakathaṃ na",
  "atk-s0201a:1780_1": "karoti na vivadati. Tathāgato hi lokena saddhiṃ na vivadati; loko pana tathāgatena",
  "atk-s0201a:1780_2": "saddhiṃ aniccanti vutte niccanti vadamāno, dukkhaṃ, anattā, asubhanti vutte subhanti",
  "atk-s0201a:1780_3": "vadamāno vivadati. Tenevāha “nāhaṃ, bhikkhave, lokena vivadāmi, lokova kho, bhikkhave,",
  "atk-s0201a:1780_4": "mayā vivadati, tathā na, bhikkhave, dhammavādī kenaci lokasmiṃ vivadati, adhammavādīva",
  "atk-s0201a:1780_5": "kho, bhikkhave, vivadatī”ti. Yathāti yena kāraṇena. Kāmehīti vatthukāmehipi kilesakāmehipi.",
  "atk-s0201a:1780_6": "Taṃ brāhmaṇanti taṃ khīṇāsavaṃ brāhmaṇaṃ. Akathaṃkathinti nibbicikicchaṃ. Chinnakukkuccanti",
  "atk-s0201a:1780_7": "vippaṭisārakukkuccassa ceva hatthapādakukkuccassa ca chinnattā chinnakukkuccaṃ. Bhavābhaveti",
  "atk-s0201a:1780_8": "punappunabbhave, hīnapaṇīte vā bhave, paṇīto hi bhavo vuddhippatto abhavoti vuccati.",
  "atk-s0201a:1780_9": "Saññāti kilesasaññā. Kilesāyeva vā idha saññānāmena vuttā, tasmā yena kāraṇena kāmehi",
  "atk-s0201a:1780_10": "visaṃyuttaṃ viharantaṃ taṃ loke ninnāvādiṃ khīṇāsavabrāhmaṇaṃ kilesasaññā nānusenti,",
  "atk-s0201a:1780_11": "tañca kāraṇaṃ ahaṃ vadāmīti ayamettha attho. Iti bhagavā attano khīṇāsavabhāvaṃ dīpeti.",
  "atk-s0201a:1780_12": "Nillāḷetvāti nīharitvā kīḷāpetvā. Tivisākhanti tisākhaṃ. Nalāṭikanti valibhaṅgaṃ",
  "atk-s0201a:1780_13": "nalāṭe tisso rājiyo dassento valibhaṅgaṃ vuṭṭhāpetvāti attho. Daṇḍamolubbhāti daṇḍaṃ",
  "atk-s0201a:1780_14": "uppīḷetvā. “Daṇḍamālubbhā”tipi pāṭho, gahetvā pakkāmīti attho.",
  "atk-s0201a:1781_0": "201. Aññataroti nāmena apākaṭo eko bhikkhu. So kira anusandhikusalo, bhagavatā yathā",
  "atk-s0201a:1781_1": "daṇḍapāṇī na jānāti, tathā mayā kathitanti vutte kinti nu kho bhagavatā aviññeyyaṃ",
  "atk-s0201a:1781_2": "katvā pañho kathitoti anusandhiṃ gahetvā dasabalaṃ yācitvā imaṃ pañhaṃ bhikkhusaṅghassa",
  "atk-s0201a:1781_3": "pākaṭaṃ karissāmīti uṭṭhāyāsanā ekaṃsaṃ uttarāsaṅgaṃ karitvā dasanakhasamujjalaṃ",
  "atk-s0201a:1781_4": "añjaliṃ paggayha kiṃvādī pana, bhante bhagavātiādimāha.",
  "atk-s0201a:1782_0": "Yatonidānanti bhāvanapuṃsakaṃ etaṃ, yena kāraṇena yasmiṃ kāraṇe satīti attho. Papañcasaññāsaṅkhāti",
  "atk-s0201a:1782_1": "ettha saṅkhāti koṭṭhāso. Papañcasaññāti taṇhāmānadiṭṭhipapañcasampayuttā saññā, saññānāmena",
  "atk-s0201a:1782_2": "vā papañcāyeva vuttā. Tasmā papañcakoṭṭhāsāti ayamettha attho. Samudācarantīti pavattanti.",
  "atk-s0201a:1782_3": "Ettha ce natthi abhinanditabbanti yasmiṃ dvādasāyatanasaṅkhāte kāraṇe sati papañcasaññāsaṅkhā",
  "atk-s0201a:1782_4": "samudācaranti, ettha ekāyatanampi ce abhinanditabbaṃ abhivaditabbaṃ ajjhositabbaṃ",
  "atk-s0201a:1782_5": "natthīti attho. Tattha abhininditabbanti ahaṃ mamanti abhinanditabbaṃ. Abhivaditabbanti",
  "atk-s0201a:1782_6": "ahaṃ mamāti vattabbaṃ. Ajjhositabbanti ajjhositvā gilitvā pariniṭṭhapetvā gahetabbayuttaṃ.",
  "atk-s0201a:1782_7": "Etenettha taṇhādīnaṃyeva appavattiṃ katheti. Esevantoti ayaṃ abhinandanādīnaṃ natthibhāvova",
  "atk-s0201a:1782_8": "rāgānusayādīnaṃ anto. Eseva nayo sabbattha.",
  "atk-s0201a:1783_0": "Daṇḍādānādīsu pana yāya cetanāya daṇḍaṃ ādiyati, sā daṇḍādānaṃ. Yāya satthaṃ ādiyati",
  "atk-s0201a:1783_1": "parāmasati, sā satthādānaṃ. Matthakappattaṃ kalahaṃ. Nānāgāhamattaṃ viggahaṃ. Nānāvādamattaṃ",
  "atk-s0201a:1783_2": "vivādaṃ. Tuvaṃ tuvanti evaṃ pavattaṃ tuvaṃ tuvaṃ. Piyasuññakaraṇaṃ pesuññaṃ. Ayathāsabhāvaṃ",
  "atk-s0201a:1783_3": "musāvādaṃ karoti, sā musāvādoti veditabbā. Ettheteti ettha dvādasasu āyatanesu ete",
  "atk-s0201a:1783_4": "kilesā. Kilesā hi uppajjamānāpi dvādasāyatanāni nissāya uppajjanti, nirujjhamānāpi",
  "atk-s0201a:1783_5": "dvādasasu āyatanesuyeva nirujjhanti. Evaṃ yatthuppannā, tattheva niruddhā honti.",
  "atk-s0201a:1783_6": "Svāyamattho samudayasaccapañhena dīpetabbo –",
  "atk-s0201a:1784_0": "“Sā kho panesā taṇhā kattha uppajjamānā uppajjati, kattha nivisamānā nivisatī”ti",
  "atk-s0201a:1784_1": "vatvā – “yaṃ loke piyarūpaṃ sātarūpaṃ, etthesā taṇhā uppajjamānā uppajjati, ettha",
  "atk-s0201a:1784_2": "nivisamānā nivisati. Kiñca loke piyarūpaṃ sātarūpaṃ? Cakkhu loke piyarūpaṃ sātarūpa”ntiādinā",
  "atk-s0201a:1784_3": "nayena dvādasasuyeva āyatanesu tassā uppatti ca nirodho ca vutto. Yatheva ca taṇhā",
  "atk-s0201a:1784_4": "dvādasasu āyatanesu uppajjitvā nibbānaṃ āgamma niruddhāpi āyatanesu puna samudācārassa",
  "atk-s0201a:1784_5": "abhāvato āyatanesuyeva niruddhāti vuttā, evamimepi pāpakā akusalā dhammā āyatanesu",
  "atk-s0201a:1784_6": "nirujjhantīti veditabbā. Atha vā yvāyaṃ abhinandanādīnaṃ abhāvova rāgānusayādīnaṃ",
  "atk-s0201a:1784_7": "antoti vutto. Etthete rāgānusayādīnaṃ antoti laddhavohāre nibbāne pāpakā akusalā",
  "atk-s0201a:1784_8": "dhammā aparisesā nirujjhanti. Yañhi yattha natthi, taṃ tattha niruddhaṃ nāma hoti,",
  "atk-s0201a:1784_9": "svāyamattho nirodhapañhena dīpetabbo. Vuttañhetaṃ “dutiyaṃ jhānaṃ samāpannassa vitakkavicārā",
  "atk-s0201a:1784_10": "vacīsaṅkhārā paṭippassaddhā hontī”tiādi.",
  "atk-s0201a:1785": "202. Satthu ceva saṃvaṇṇitoti satthārā ca pasaṃsito. Viññūnanti idampi karaṇatthe sāmivacanaṃ, paṇḍitehi sabrahmacārīhi ca sambhāvitoti attho. Pahotīti sakkoti.",
  "atk-s0201a:1786_0": "203. Atikkammeva mūlaṃ atikkamma khandhanti sāro nāma mūle vā khandhe vā bhaveyya,",
  "atk-s0201a:1786_1": "tampi atikkamitvāti attho. Evaṃsampadanti evaṃsampattikaṃ, īdisanti attho. Atisitvāti",
  "atk-s0201a:1786_2": "atikkamitvā. Jānaṃ jānātīti jānitabbameva jānāti. Passaṃ passatīti passitabbameva",
  "atk-s0201a:1786_3": "passati. Yathā vā ekacco viparītaṃ gaṇhanto jānantopi na jānāti, passantopi na passati,",
  "atk-s0201a:1786_4": "na evaṃ bhagavā. Bhagavā pana jānanto jānātiyeva, passanto passatiyeva. Svāyaṃ dassanapariṇāyakaṭṭhena",
  "atk-s0201a:1786_5": "cakkhubhūto. Viditakaraṇaṭṭhena ñāṇabhūto. Aviparītasabhāvaṭṭhena pariyattidhammappavattanato",
  "atk-s0201a:1786_6": "vā hadayena cintetvā vācāya nicchāritadhammamayoti dhammabhūto. Seṭṭhaṭṭhena brahmabhūto.",
  "atk-s0201a:1786_7": "Atha vā cakkhu viya bhūtoti cakkhubhūtoti evametesu padesu attho veditabbo. Svāyaṃ",
  "atk-s0201a:1786_8": "dhammassa vattanato vattā. Pavattāpanato pavattā. Atthaṃ nīharitvā dassanasamatthatāya",
  "atk-s0201a:1786_9": "atthassa ninnetā. Amatādhigamāya paṭipattiṃ dadātīti amatassa dātā. Agaruṃ katvāti",
  "atk-s0201a:1786_10": "punappunaṃ āyācāpentopi hi garuṃ karoti nāma, attano sāvakapāramīñāṇe ṭhatvā sinerūpādato",
  "atk-s0201a:1786_11": "vālukaṃ uddharamāno viya dubbiññeyyaṃ katvā kathentopi garuṃ karotiyeva nāma. Evaṃ",
  "atk-s0201a:1786_12": "akatvā amhe punappunaṃ ayācāpetvā suviññeyyampi no katvā kathehīti vuttaṃ hoti.",
  "atk-s0201a:1787_0": "204. Yaṃ kho no āvusoti ettha kiñcāpi “yaṃ kho vo”ti vattabbaṃ siyā, te pana bhikkhū",
  "atk-s0201a:1787_1": "attanā saddhiṃ saṅgaṇhanto “yaṃ kho no”ti āha. Yasmā vā uddesova tesaṃ uddiṭṭhova.",
  "atk-s0201a:1787_2": "Bhagavā pana therassāpi tesampi bhagavāva. Tasmā bhagavāti padaṃ sandhāyapi evamāha,",
  "atk-s0201a:1787_3": "yaṃ kho amhākaṃ bhagavā tumhākaṃ saṃkhittena uddesaṃ uddisitvāti attho.",
  "atk-s0201a:1788_0": "Cakkhuñcāvusotiādīsu ayamattho, āvuso, nissayabhāvena cakkhupasādañca ārammaṇabhāvena",
  "atk-s0201a:1788_1": "catusamuṭṭhānikarūpe ca paṭicca cakkhuviññāṇaṃ nāma uppajjati. Tiṇṇaṃ saṅgati phassoti",
  "atk-s0201a:1788_2": "tesaṃ tiṇṇaṃ saṅgatiyā phasso nāma uppajjati. Taṃ phassaṃ paṭicca sahajātādivasena",
  "atk-s0201a:1788_3": "phassapaccayā vedanā uppajjati. Tāya vedanāya yaṃ ārammaṇaṃ vedeti, tadeva saññā",
  "atk-s0201a:1788_4": "sañjānāti, yaṃ saññā sañjānāti, tadeva ārammaṇaṃ vitakko vitakketi. Yaṃ vitakko vitakketi,",
  "atk-s0201a:1788_5": "tadevārammaṇaṃ papañco papañceti. Tatonidānanti etehi cakkhurūpādīhi kāraṇehi. Purisaṃ",
  "atk-s0201a:1788_6": "papañcasaññāsaṅkhā samudācarantīti taṃ apariññātakāraṇaṃ purisaṃ papañcakoṭṭhāsā",
  "atk-s0201a:1788_7": "abhibhavanti, tassa pavattantīti attho. Tattha phassavedanāsaññā cakkhuviññāṇena",
  "atk-s0201a:1788_8": "sahajātā honti. Vitakko cakkhuviññāṇānantarādīsu savitakkacittesu daṭṭhabbo. Papañcasaṅkhā",
  "atk-s0201a:1788_9": "javanena sahajātā honti. Yadi evaṃ kasmā atītānāgataggahaṇaṃ katanti? Tathā uppajjanato.",
  "atk-s0201a:1788_10": "Yatheva hi etarahi cakkhudvāriko papañco cakkhuñca rūpe ca phassavedanāsaññāvitakke",
  "atk-s0201a:1788_11": "ca paṭicca uppanno, evamevaṃ atītānāgatesupi cakkhuviññeyyesu rūpesu tassuppattiṃ dassento evamāha.",
  "atk-s0201a:1789_0": "Sotañcāvusotiādīsupi eseva nayo. Chaṭṭhadvāre pana mananti bhavaṅgacittaṃ. Dhammeti",
  "atk-s0201a:1789_1": "tebhūmakadhammārammaṇaṃ. Manoviññāṇanti āvajjanaṃ vā javanaṃ vā. Āvajjane gahite",
  "atk-s0201a:1789_2": "phassavedanāsaññāvitakkā āvajjanasahajātā honti. Papañco javanasahajāto. Javane gahite",
  "atk-s0201a:1789_3": "sahāvajjanakaṃ bhavaṅga mano nāma hoti, tato phassādayo sabbepi javanena sahajātāva.",
  "atk-s0201a:1789_4": "Manodvāre pana yasmā atītādibhedaṃ sabbampi ārammaṇaṃ hoti, tasmā atītānāgatapaccuppannesūti idaṃ yuttameva.",
  "atk-s0201a:1790_0": "Idāni vaṭṭaṃ dassento so vatāvusoti desanaṃ ārabhi. Phassapaññattiṃ paññapessatīti",
  "atk-s0201a:1790_1": "phasso nāma eko dhammo uppajjatīti evaṃ phassapaññattiṃ paññapessati, dassessatīti",
  "atk-s0201a:1790_2": "attho. Esa nayo sabbattha. Evaṃ imasmiṃ sati idaṃ hotīti dvādasāyatanavasena sakalaṃ",
  "atk-s0201a:1790_3": "vaṭṭaṃ dassetvā idāni dvādasāyatanapaṭikkhepavasena vivaṭṭaṃ dassento so vatāvuso",
  "atk-s0201a:1790_4": "cakkhusmiṃ asatīti desanaṃ ārabhi. Tattha vuttanayeneva attho veditabbo.",
  "atk-s0201a:1791_0": "Evaṃ pañhaṃ vissajjetvā idāni sāvakena pañho kathitoti mā nikkaṅkhā ahuvattha, ayaṃ",
  "atk-s0201a:1791_1": "bhagavā sabbaññutañāṇatulaṃ gahetvā nisinno, icchamānā tameva upasaṅkamitvā nikkaṅkhā",
  "atk-s0201a:1791_2": "hothāti uyyojento ākaṅkhamānā ca panātiādimāha.",
  "atk-s0201a:1792_0": "205. Imehi ākārehīti imehi kāraṇehi papañcuppattiyā pāṭiyekkakāraṇehi ceva vaṭṭavivaṭṭakāraṇehi",
  "atk-s0201a:1792_1": "ca. Imehi padehīti imehi akkharasampiṇḍanehi. Byañjanehīti pāṭiyekkaakkharehi. Paṇḍitoti",
  "atk-s0201a:1792_2": "paṇḍiccena samannāgato. Catūhi vā kāraṇehi paṇḍito dhātukusalo āyatanakusalo paccayākārakusalo",
  "atk-s0201a:1792_3": "kāraṇākāraṇakusaloti. Mahāpaññoti mahante atthe mahante dhamme mahantā niruttiyo",
  "atk-s0201a:1792_4": "mahantāni paṭibhānāni pariggahaṇasamatthāya mahāpaññāya samannāgato. Yathā taṃ mahākaccānenāti",
  "atk-s0201a:1792_5": "yathā mahākaccānena byākataṃ, taṃ sandhāya tanti vuttaṃ. Yathā mahākaccānena byākataṃ,",
  "atk-s0201a:1792_6": "ahampi taṃ evamevaṃ byākareyyenti attho.",
  "atk-s0201a:1793_0": "Madhupiṇḍikanti mahantaṃ guḷapūvaṃ baddhasattuguḷakaṃ vā. Asecanakanti asecitabbakaṃ.",
  "atk-s0201a:1793_1": "Sappiphāṇitamadhusakkarādīsu idaṃ nāmettha mandaṃ idaṃ bahukanti na vattabbaṃ samayojitarasaṃ.",
  "atk-s0201a:1793_2": "Cetasoti cintakajātiko. Dabbajātikoti paṇḍitasabhāvo. Ko nāmo ayanti idaṃ thero atibhaddako",
  "atk-s0201a:1793_3": "ayaṃ dhammapariyāyo, dasabalassa sabbaññutaññāṇenevassa nāmaṃ gaṇhāpessāmīti cintetvā",
  "atk-s0201a:1793_4": "āha. Tasmāti yasmā madhupiṇḍiko viya madhuro, tasmā madhupiṇḍikapariyāyotveva naṃ",
  "atk-s0201a:1793_5": "dhārehīti vadati. Sesaṃ sabbattha uttānatthamevāti.",
  "atk-s0201a:1794": "Papañcasūdaniyā majjhimanikāyaṭṭhakathāya",
  "atk-s0201a:1795": "Madhupiṇḍikasuttavaṇṇanā niṭṭhitā.",
  "atk-s0201a:1796": "9. Dvedhāvitakkasuttavaṇṇanā",
  "atk-s0201a:1797_0": "206. Me sutanti dvedhāvitakkasuttaṃ. Tattha dvidhā katvā dvidhā katvāti dve dve bhāge",
  "atk-s0201a:1797_1": "katvā. Kāmavitakkoti kāmapaṭisaṃyutto vitakko. Byāpādavitakkoti byāpādapaṭisaṃyutto",
  "atk-s0201a:1797_2": "vitakko. Vihiṃsāvitakkoti vihiṃsāpaṭisaṃyutto vitakko. Ekaṃ bhāganti ajjhattaṃ vā",
  "atk-s0201a:1797_3": "bahiddhā vā oḷāriko vā sukhumo vā sabbo pāyaṃ vitakko akusalapakkhikoyevāti tayopi",
  "atk-s0201a:1797_4": "kāmabyāpādavihiṃsāvitakke ekaṃ koṭṭhāsamakāsiṃ. Kāmehi nissaṭo nekkhammapaṭisaṃyutto",
  "atk-s0201a:1797_5": "vitakko nekkhammavitakko nāma, so yāva paṭhamajjhānā vaṭṭati. Abyāpādapaṭisaṃyutto",
  "atk-s0201a:1797_6": "vitakko abyāpādavitakko, so mettāpubbabhāgato paṭṭhāya yāva paṭhamajjhānā vaṭṭati.",
  "atk-s0201a:1797_7": "Avihiṃsāpaṭisaṃyutto vitakko avihiṃsāvitakko, so karuṇāpubbabhāgato paṭṭhāya yāva",
  "atk-s0201a:1797_8": "paṭhamajjhānā vaṭṭati. Dutiyaṃ bhāganti sabbopāyaṃ kusalapakkhikoyevāti dutiyaṃ koṭṭhāsamakāsiṃ.",
  "atk-s0201a:1797_9": "Iminā bodhisattassa vitakkaniggahaṇakālo kathito.",
  "atk-s0201a:1798_0": "Bodhisattassa hi chabbassāni padhānaṃ padahantassa nekkhammavitakkādayo puñjapuñjā",
  "atk-s0201a:1798_1": "mahānadiyaṃ oghā viya pavattiṃsu. Satisammosena pana sahasā kāmavitakkādayo uppajjitvā",
  "atk-s0201a:1798_2": "kusalavāraṃ pacchinditvā sayaṃ akusalajavanavārā hutvā tiṭṭhanti. Tato bodhisatto",
  "atk-s0201a:1798_3": "cintesi – “mayhaṃ ime kāmavitakkādayo kusalavāraṃ pacchinditvā tiṭṭhanti, handāhaṃ",
  "atk-s0201a:1798_4": "ime vitakke dve bhāge katvā viharāmī”ti kāmavitakkādayo akusalapakkhikāti ekaṃ bhāgaṃ",
  "atk-s0201a:1798_5": "karoti nekkhammavitakkādayo kusalapakkhikāti ekaṃ. Atha puna cintesi – “akusalapakkhato",
  "atk-s0201a:1798_6": "āgataṃ vitakkaṃ mantena kaṇhasappaṃ uppīḷetvā gaṇhanto viya amittaṃ gīvāya akkamanto",
  "atk-s0201a:1798_7": "viya ca niggahessāmi, nāssa vaḍḍhituṃ dassāmi. Kusalapakkhato āgataṃ vitakkaṃ meghasamaye",
  "atk-s0201a:1798_8": "meghaṃ viya sukhette sālakalyāṇipotakaṃ viya ca sīghaṃ vaḍḍhessāmī”ti. So tathā katvā",
  "atk-s0201a:1798_9": "akusalavitakke niggaṇhi, kusalavitakke vaḍḍhesi. Evaṃ iminā bodhisattassa vitakkaniggahaṇanakālo",
  "atk-s0201a:1798_10": "kathitoti veditabbo.",
  "atk-s0201a:1799_0": "207. Idāni yathāssa te vitakkā uppajjiṃsu, yathā ca ne niggahesi, taṃ dassento tassa",
  "atk-s0201a:1799_1": "mayhaṃ, bhikkhavetiādimāha. Tattha appamattassāti satiyā avippavāse ṭhitassa. Ātāpinoti",
  "atk-s0201a:1799_2": "ātāpavīriyavantassa. Pahitattassāti pesitacittassa. Uppajjati kāmavitakkoti bodhisattassa",
  "atk-s0201a:1799_3": "chabbassāni padhānaṃ padahato rajjasukhaṃ vā ārabbha, pāsāde vā nāṭakāni vā orodhe",
  "atk-s0201a:1799_4": "vā kiñcideva vā sampattiṃ ārabbha kāmavitakko nāma na uppannapubbo. Dukkarakārikāya",
  "atk-s0201a:1799_5": "panassa āhārūpacchedena adhimattakasimānaṃ pattassa etadahosi – “na sakkā āhārūpacchedena",
  "atk-s0201a:1799_6": "visesaṃ nibbattetuṃ, yaṃnūnāhaṃ oḷārikaṃ āhāraṃ āhāreyya”nti. So uruvelaṃ piṇḍāya",
  "atk-s0201a:1799_7": "pāvisi. Manussā – “mahāpuriso pubbe āharitvā dinnampi na gaṇhi, addhāssa idāni manoratho",
  "atk-s0201a:1799_8": "matthakaṃ patto, tasmā sayameva āgato”ti paṇītapaṇītaṃ āhāraṃ upahariṃsu. Bodhisattassa",
  "atk-s0201a:1799_9": "attabhāvo nacirasseva pākatiko ahosi. Jarājiṇṇattabhāvo hi sappāyabhojanaṃ labhitvāpi",
  "atk-s0201a:1799_10": "pākatiko na hoti. Bodhisatto pana daharo. Tenassa sappāyabhojanaṃ bhuñjato attabhāvo",
  "atk-s0201a:1799_11": "na cirasseva pākatiko jāto, vippasannāni indriyāni, parisuddho chavivaṇṇo, samuggatatārāgaṇaṃ",
  "atk-s0201a:1799_12": "viya nabhaṃ paripuṇṇadvattiṃsamahāpurisalakkhaṇappaṭimaṇḍitasarīraṃ ahosi. So taṃ",
  "atk-s0201a:1799_13": "oloketvā “tāva kilanto nāma attabhāvo evaṃ paṭipākatiko jāto”ti cintetvā attano paññāmahantatāya",
  "atk-s0201a:1799_14": "evaṃ parittakampi vitakkaṃ gahetvā kāmavitakkoti akāsi.",
  "atk-s0201a:1800_0": "Paṇṇasālāya purato nisinno camarapasadagavayarohitamigādike magagaṇe manuññasaddaravane",
  "atk-s0201a:1800_1": "moravanakukkuṭādike pakkhigaṇe nīluppalakumudakamalādisañchannāni pallalāni nānākusumasañchannaviṭapā",
  "atk-s0201a:1800_2": "vanarājiyo maṇikkhandhanimmalajalapavāhañca nadiṃ nerañjaraṃ passati. Tassa evaṃ",
  "atk-s0201a:1800_3": "hoti “sobhanā vatime migajātā pakkhigaṇā pallalāni vanarājiyo nadī nerañjarā”ti.",
  "atk-s0201a:1800_4": "So tampi evaṃ parittakaṃ vitakkaṃ gahetvā kāmavitakkamakāsi, tenāha “uppajjati kāmavitakko”ti.",
  "atk-s0201a:1801_0": "Attabyābādhāyapīti attadukkhāyapi. Esevanayo sabbattha. Kiṃ pana mahāsattassa ubhayadukkhāya",
  "atk-s0201a:1801_1": "saṃvattanakavitakko nāma atthīti? Natthi. Apariññāyaṃ ṭhitassa pana vitakko yāva",
  "atk-s0201a:1801_2": "ubhayabyābādhāya saṃvattatīti etāni tīṇi nāmāni labhati, tasmā evamāha. Paññānirodhikoti",
  "atk-s0201a:1801_3": "anuppannāya lokiyalokuttarāya paññāya uppajjituṃ na deti, lokiyapaññaṃ pana aṭṭhasamāpattipañcābhiññāvasena",
  "atk-s0201a:1801_4": "uppannampi samucchinditvā khipatīti paññānirodhiko. Vighātapakkhikoti dukkhakoṭṭhāsiko.",
  "atk-s0201a:1801_5": "Asaṅkhataṃ nibbānaṃ nāma, taṃ paccakkhaṃ kātuṃ na detīti anibbānasaṃvattaniko. Abbhatthaṃ",
  "atk-s0201a:1801_6": "gacchatīti khayaṃ natthibhāvaṃ gacchati. Udakapupphuḷako viya nirujjhati. Pajahamevāti",
  "atk-s0201a:1801_7": "pajahimeva. Vinodamevāti nīharimeva. Byantameva naṃ akāsinti vigatantaṃ nissesaṃ",
  "atk-s0201a:1801_8": "parivaṭumaṃ paricchinnameva naṃ akāsiṃ.",
  "atk-s0201a:1802_0": "208. Byāpādavitakkoti na bodhisattassa parūpaghātappaṭisaṃyutto nāma vitakko citte",
  "atk-s0201a:1802_1": "uppajjati, athassa ativassaaccuṇhaatisītādīni pana paṭicca cittavipariṇāmabhāvo hoti,",
  "atk-s0201a:1802_2": "taṃ sandhāya “byāpādavitakko”ti āha. Vihiṃsāvitakkoti na mahāsattassa paresaṃ dukkhuppādanappaṭisaṃyutto",
  "atk-s0201a:1802_3": "vitakko uppajjati, citte pana uddhatākāro anekaggatākāro hoti, taṃ gahetvā vihiṃsāvitakkamakāsi.",
  "atk-s0201a:1802_4": "Paṇṇasālādvāre nisinno hi sīhabyagghādike vāḷamige sūkarādayo khuddamige vihiṃsante",
  "atk-s0201a:1802_5": "passati. Atha bodhisatto imasmimpi nāma akutobhaye araññe imesaṃ tiracchānagatānaṃ",
  "atk-s0201a:1802_6": "paccatthikā uppajjanti, balavanto dubbale khādanti, balavantakhāditā vattantīti kāruññaṃ",
  "atk-s0201a:1802_7": "uppādeti. Aññepi biḷārādayo kukkuṭamūsikādīni khādante passati, gāmaṃ piṇḍāya paviṭṭho",
  "atk-s0201a:1802_8": "manusse rājakammikehi upaddute vadhabandhādīni anubhavante attano kasivaṇijjādīni",
  "atk-s0201a:1802_9": "kammāni katvā jīvituṃ na labhantīti kāruññaṃ uppādeti, taṃ sandhāya “uppajjati vihiṃsāvitakko”ti",
  "atk-s0201a:1802_10": "āha. Tathā tathāti tena tena ākārena. Idaṃ vuttaṃ hoti – kāmavitakkādīsu yaṃ yaṃ",
  "atk-s0201a:1802_11": "vitakketi, yaṃ yaṃ vitakkaṃ pavatteti, tena tene cassākārena kāmavitakkādibhāvo cetaso",
  "atk-s0201a:1802_12": "na hi hotīti. Pahāsi nekkhammavitakkanti nekkhammavitakkaṃ pajahati. Bahulamakāsīti",
  "atk-s0201a:1802_13": "bahulaṃ karoti. Tassa taṃ kāmavitakkāya cittanti tassa taṃ cittaṃ kāmavitakkatthāya.",
  "atk-s0201a:1802_14": "Yathā kāmavitakkasampayuttaṃ hoti, evamevaṃ namatīti attho. Sesapadesupi eseva nayo.",
  "atk-s0201a:1803_0": "Idāni atthadīpikaṃ upamaṃ dassento seyyathāpī tiādimāha. Tattha kiṭṭhasambādheti",
  "atk-s0201a:1803_1": "sassasambādhe. Ākoṭeyyāti ujukaṃ piṭṭhiyaṃ pahareyya. Paṭikoṭeyyāti tiriyaṃ phāsukāsu",
  "atk-s0201a:1803_2": "pahareyya. Sannirundheyyāti āvaritvā tiṭṭheyya. Sannivāreyyāti ito cito ca gantuṃ",
  "atk-s0201a:1803_3": "na dadeyya. Tatonidānanti tena kāraṇena, evaṃ arakkhitānaṃ gunnaṃ paresaṃ sassakhādanakāraṇenāti",
  "atk-s0201a:1803_4": "attho. Bālo hi gopāloko evaṃ gāvo arakkhamāno “ayaṃ amhākaṃ bhattavetanaṃ khādati,",
  "atk-s0201a:1803_5": "ujuṃ gāvo rakkhitumpi na sakkoti, kulehi saddhiṃ veraṃ gaṇhāpetī”ti gosāmikānampi",
  "atk-s0201a:1803_6": "santikā vadhādīni pāpuṇāti, kiṭṭhasāmikānampi. Paṇḍito pana imāni cattāri bhayāni",
  "atk-s0201a:1803_7": "sampassanto gāvo sādhukaṃ rakkhati, taṃ sandhāyetaṃ vuttaṃ. Ādīnavanti upaddavaṃ.",
  "atk-s0201a:1803_8": "Okāranti lāmakaṃ, khandhesu vā otāraṃ. Saṃkilesanti kiliṭṭhabhāvaṃ. Nekkhammeti nekkhammamhi.",
  "atk-s0201a:1803_9": "Ānisaṃsanti visuddhipakkhaṃ. Vodānapakkhanti idaṃ tasseva vevacanaṃ, kusalānaṃ dhammānaṃ",
  "atk-s0201a:1803_10": "nekkhammamhi visuddhipakkhaṃ addasanti attho.",
  "atk-s0201a:1804_0": "209. Nekkhammanti ca kāmehi nissaṭaṃ sabbakusalaṃ, ekadhamme saṅgayhamāne nibbānameva.",
  "atk-s0201a:1804_1": "Tatridaṃ opammasaṃsandanaṃ – kiṭṭhasambādhaṃ viya hi rūpādiārammaṇaṃ, kūṭagāvo viya",
  "atk-s0201a:1804_2": "kūṭacittaṃ, paṇḍitagopālako viya bodhisatto, catubbidhabhayaṃ viya attaparūbhayabyābādhāya",
  "atk-s0201a:1804_3": "saṃvattanavitakko, paṇḍitagopālakassa catubbidhaṃ bhayaṃ disvā kiṭṭhasambādhe appamādena",
  "atk-s0201a:1804_4": "gorakkhaṇaṃ viya bodhisattassa chabbassāni padhānaṃ padahato attabyābādhādibhayaṃ",
  "atk-s0201a:1804_5": "disvā rūpādīsu ārammaṇesu yathā kāmavitakkādayo na uppajjanti, evaṃ cittarakkhaṇaṃ.",
  "atk-s0201a:1804_6": "Paññāvuddhikotiādīsu anuppannāya lokiyalokuttarapaññāya uppādāya, uppannāya ca vuddhiyā",
  "atk-s0201a:1804_7": "saṃvattatīti paññāvuddhiko. Na dukkhakoṭṭhāsāya saṃvattatīti avighātapakkhiko. Nibbānadhātusacchikiriyāya",
  "atk-s0201a:1804_8": "saṃvattatīti nibbānasaṃvattaniko. Rattiṃ cepi naṃ, bhikkhave, anuvitakkeyyanti sakalarattiṃ",
  "atk-s0201a:1804_9": "cepi taṃ vitakkaṃ pavatteyyaṃ. Tatonidānanti taṃmūlakaṃ. Ohaññeyyāti ugghātīyeyya,",
  "atk-s0201a:1804_10": "uddhaccāya saṃvatteyyāti attho. Ārāti dūre. Samādhimhāti upacārasamādhitopi appanāsamādhitopi.",
  "atk-s0201a:1804_11": "So kho ahaṃ, bhikkhave, ajjhattameva cittanti so ahaṃ, bhikkhave, mā me cittaṃ samādhimhā",
  "atk-s0201a:1804_12": "dūre hotūti ajjhattameva cittaṃ saṇṭhapemi, gocarajjhatte ṭhapemīti attho. Sannisādemīti",
  "atk-s0201a:1804_13": "tattheva ca naṃ sannisīdāpemi. Ekodiṃ karomīti ekaggaṃ karomi. Samādahāmīti sammā",
  "atk-s0201a:1804_14": "ādahāmi, suṭṭhu āropemīti attho. Mā me cittaṃ ūhaññīti mā mayhaṃ cittaṃ ugghātīyittha,",
  "atk-s0201a:1804_15": "mā uddhaccāya saṃvattatūti attho.",
  "atk-s0201a:1805_0": "210. Uppajjati abyāpādavitakko…pe… avihiṃsāvitakkoti ettha yo so imāya heṭṭhā vuttataruṇavipassanāya",
  "atk-s0201a:1805_1": "saddhiṃ uppannavitakko kāmapaccanīkaṭṭhena nekkhammavitakkoti vutto. Soyeva byāpādapaccanīkaṭṭhena",
  "atk-s0201a:1805_2": "abyāpādavitakkoti ca vihiṃsāpaccanīkaṭṭhena avihiṃsāvitakkoti ca vutto.",
  "atk-s0201a:1806_0": "Ettāvatā bodhisattassa samāpattiṃ nissāya vipassanāpaṭṭhapanakālo kathito. Yassa",
  "atk-s0201a:1806_1": "hi samādhipi taruṇo, vipassanāpi. Tassa vipassanaṃ paṭṭhapetvā aticiraṃ nisinnassa",
  "atk-s0201a:1806_2": "kāyo kilamati, anto aggi viya uṭṭhahati, kacchehi sedā muccanti, matthakato usumavaṭṭi",
  "atk-s0201a:1806_3": "viya uṭṭhahati, cittaṃ haññati vihaññati vipphandati. So puna samāpattiṃ samāpajjitvā",
  "atk-s0201a:1806_4": "taṃ paridametvā mudukaṃ katvā samassāsetvā puna vipassanaṃ paṭṭhapeti. Tassa puna",
  "atk-s0201a:1806_5": "aticiraṃ nisinnassa tatheva hoti. So puna samāpattiṃ samāpajjitvā tatheva karoti.",
  "atk-s0201a:1806_6": "Vipassanāya hi bahūpakārā samāpatti.",
  "atk-s0201a:1807_0": "Yathā yodhassa phalakakoṭṭhako nāma bahūpakāro hoti, so taṃ nissāya saṅgāmaṃ pavisati,",
  "atk-s0201a:1807_1": "tattha hatthīhipi assehipi yodhehipi saddhiṃ kammaṃ katvā āvudhesu vā khīṇesu bhuñjitukāmatādibhāve",
  "atk-s0201a:1807_2": "vā sati nivattitvā phalakakoṭṭhakaṃ pavisitvā āvudhānipi gaṇhāti, vissamatipi, bhuñjatipi,",
  "atk-s0201a:1807_3": "pānīyampi pivati, sannāhampi paṭisannayhati, taṃ taṃ katvā puna saṅgāmaṃ pavisati,",
  "atk-s0201a:1807_4": "tattha kammaṃ katvā puna uccārādipīḷito vā kenacideva vā karaṇīyena phalakakoṭṭhakaṃ",
  "atk-s0201a:1807_5": "pavisati. Tattha santhambhitvā puna saṅgāmaṃ pavisati, evaṃ yodhassa phalakakoṭṭhako",
  "atk-s0201a:1807_6": "viya vipassanāya bahūpakārā samāpatti.",
  "atk-s0201a:1808_0": "Samāpattiyā pana saṅgāmanittharaṇakayodhassa phalakakoṭṭhakatopi vipassanā bahūpakāratarā.",
  "atk-s0201a:1808_1": "Kiñcāpi hi samāpattiṃ nissāya vipassanaṃ paṭṭhapeti, vipassanā pana thāmajātā samāpattimpi",
  "atk-s0201a:1808_2": "rakkhati. Thāmajātaṃ karoti.",
  "atk-s0201a:1809_0": "Yathā hi thale nāvampi nāvāya bhaṇḍampi sakaṭabhāraṃ karonti. Udakaṃ patvā pana sakaṭampi",
  "atk-s0201a:1809_1": "sakaṭabhaṇḍampi yuttagoṇepi nāvābhāraṃ karonti. Nāvā tiriyaṃ sotaṃ chinditvā sotthinā",
  "atk-s0201a:1809_2": "supaṭṭanaṃ gacchati, evamevaṃ kiñcāpi samāpattiṃ nissāya vipassanaṃ paṭṭhapeti, vipassanā",
  "atk-s0201a:1809_3": "pana thāmajātā samāpattimpi rakkhati, thāmajātaṃ karoti. Thalaṃ patvā sakaṭaṃ viya",
  "atk-s0201a:1809_4": "hi samāpatti. Udakaṃ patvā nāvā viya vipassanā. Iti bodhisattassa ettāvatā samāpattiṃ",
  "atk-s0201a:1809_5": "nissāya vipassanāpaṭṭhapanakālo kathitoti veditabbo.",
  "atk-s0201a:1810_0": "Yaññadevātiādi kaṇhapakkhe vuttānusāreneva veditabbaṃ, idhāpi atthadīpikaṃ upamaṃ",
  "atk-s0201a:1810_1": "dassetuṃ seyyathāpītiādimāha. Tattha gāmantasambhatesūti gāmantaṃ āhaṭesu. Satikaraṇīyameva",
  "atk-s0201a:1810_2": "hotīti etā gāvoti satiuppādanamattameva kātabbaṃ hoti. Ito cito ca gantvā ākoṭanādikiccaṃ",
  "atk-s0201a:1810_3": "natthi. Ete dhammāti ete samathavipassanā dhammāti satuppādanamattameva kātabbaṃ",
  "atk-s0201a:1810_4": "hoti. Iminā bodhisattassa samathavipassanānaṃ thāmajātakālo kathito. Tadā kirassa",
  "atk-s0201a:1810_5": "samāpattiṃ appanatthāya nisinnassa aṭṭha samāpattiyo ekāvajjanena āpāthaṃ āgacchanti,",
  "atk-s0201a:1810_6": "vipassanaṃ paṭṭhapetvā nisinno satta anupassanā ekappahāreneva āruḷho hoti.",
  "atk-s0201a:1811_0": "215. Seyyathāpīti idha kiṃ dasseti? Ayaṃ pāṭiyekko anusandhi, sattānañhi hitūpacāraṃ",
  "atk-s0201a:1811_1": "attano satthubhāvasampadañca dassento bhagavā imaṃ desanaṃ ārabhi. Tattha araññeti",
  "atk-s0201a:1811_2": "aṭaviyaṃ. Pavaneti vanasaṇḍe. Atthato hi idaṃ dvayaṃ ekameva, paṭhamassa pana dutiyaṃ",
  "atk-s0201a:1811_3": "vevacanaṃ. Ayogakkhemakāmoti catūhi yogehi khemaṃ nibbhayaṭṭhānaṃ anicchanto bhayameva",
  "atk-s0201a:1811_4": "icchanto. Sovatthikoti suvatthibhāvāvaho. Pītigamanīyoti tuṭṭhiṃ gamanīyo. “Pītagamanīyo”ti",
  "atk-s0201a:1811_5": "vā pāṭho. Pidaheyyāti sākhādīhi thakeyya. Vivareyyāti visadamukhaṃ katvā vivaṭaṃ",
  "atk-s0201a:1811_6": "kareyya. Kummagganti udakavanapabbatādīhi sanniruddhaṃ amaggaṃ. Odaheyya okacaranti",
  "atk-s0201a:1811_7": "tesaṃ oke caramānaṃ viya ekaṃ dīpakamigaṃ ekasmiṃ ṭhāne ṭhapeyya. Okacārikanti dīgharajjuyā",
  "atk-s0201a:1811_8": "bandhitaṃyeva migiṃ.",
  "atk-s0201a:1812_0": "Migaluddako hi araññaṃ migānaṃ vasanaṭṭhānaṃ gantvā “idha vasanti, iminā maggena",
  "atk-s0201a:1812_1": "nikkhamanti, ettha caranti, ettha pivanti, iminā maggena pavisantī”ti sallakkhetvā",
  "atk-s0201a:1812_2": "maggaṃ pidhāya kummaggaṃ vivaritvā okacarañca okacārikañca ṭhapetvā sayaṃ paṭicchannaṭṭhāne",
  "atk-s0201a:1812_3": "sattiṃ gahetvā tiṭṭhati. Atha sāyanhasamaye migā akutobhaye araññe caritvā pānīyaṃ",
  "atk-s0201a:1812_4": "pivitvā migapotakehi saddhiṃ kīḷamānā vasanaṭṭhānasantikaṃ āgantvā okacarañca okacārikañca",
  "atk-s0201a:1812_5": "disvā “sahāyakā no āgatā bhavissantī”ti nirāsaṅkā pavisanti, te maggaṃ pihitaṃ disvā",
  "atk-s0201a:1812_6": "“nāyaṃ maggo, ayaṃ maggo bhavissatī”ti kummaggaṃ paṭipajjanti. Migaluddako na tāva",
  "atk-s0201a:1812_7": "kiñci karoti, paviṭṭhesu pana sabbapacchimaṃ saṇikaṃ paharati. So uttasati, tato",
  "atk-s0201a:1812_8": "sabbe uttasitvā “bhayaṃ uppanna”nti purato olokentā udakena vā vanena vā pabbatena",
  "atk-s0201a:1812_9": "vā sanniruddhaṃ maggaṃ disvā ubhohi passehi aṅgulisaṅkhalikaṃ viya gahanavanaṃ pavisituṃ",
  "atk-s0201a:1812_10": "asakkontā paviṭṭhamaggeneva nikkhamituṃ ārabhanti. Luddako tesaṃ nivattanabhāvaṃ",
  "atk-s0201a:1812_11": "ñatvā ādito paṭṭhāya tiṃsampi cattālīsampi mige ghāteti. Idaṃ sandhāya evañhi so,",
  "atk-s0201a:1812_12": "bhikkhave, mahāmigasaṅgho aparena samayena anayabyasanaṃ āpajjeyyāti vuttaṃ.",
  "atk-s0201a:1813_0": "“Nandīrāgassetaṃ adhivacanaṃ, avijjāyetaṃ adhivacana”nti ettha yasmā ime sattā avijjāya",
  "atk-s0201a:1813_1": "aññāṇā hutvā nandīrāgena ābandhitvā rūpārammaṇādīni upanītā vaṭṭadukkhasattiyā ghātaṃ",
  "atk-s0201a:1813_2": "labhanti. Tasmā bhagavā okacaraṃ nandīrāgoti, okacārikaṃ avijjāti katvā dassesi.",
  "atk-s0201a:1814_0": "Migaluddako hi ekadāpi tesaṃ sākhābhaṅgena sarīraṃ puñchitvā manussagandhaṃ apanetvā",
  "atk-s0201a:1814_1": "okacaraṃ ekasmiṃ ṭhāne ṭhapetvā okacārikaṃ saha rajjuyā vissajjetvā attānaṃ paṭicchādetvā",
  "atk-s0201a:1814_2": "sattiṃ ādāya okacarassa santike tiṭṭhati, okacārikā migagaṇassa caraṇaṭṭhānābhimukhī",
  "atk-s0201a:1814_3": "gacchati. Taṃ disvā migā sīsāni ukkhipitvā tiṭṭhanti, sāpi sīsaṃ ukkhipitvā tiṭṭhati,",
  "atk-s0201a:1814_4": "te “amhākaṃ samajātikā aya”nti gocaraṃ gaṇhanti. Sāpi tiṇāni khādantī viya saṇikaṃ",
  "atk-s0201a:1814_5": "upagacchati. Āraññiko yūthapatimigo tassā vātaṃ labhitvā sakabhariyaṃ vissajjetvā tadabhimukho hoti.",
  "atk-s0201a:1815_0": "Sattānañhi navanavameva piyaṃ hoti. Okacārikā āraññikassa migassa accāsannabhāvaṃ",
  "atk-s0201a:1815_1": "adatvā tadabhimukhīva pacchato paṭikkamitvā okacarassa santikaṃ gacchati, yattha",
  "atk-s0201a:1815_2": "yatthassā rajju laggati, tattha tattha khurena paharitvā moceti, āraññiko migo okacaraṃ",
  "atk-s0201a:1815_3": "disvā okacārikāya sammatto hutvā okacare usūyaṃ katvā piṭṭhiṃ nāmetvā sīsaṃ kampento",
  "atk-s0201a:1815_4": "tiṭṭhati, tasmiṃ khaṇe sattiṃ jivhāya lehantopi “kiṃ eta”nti na jānāti, okacaropi",
  "atk-s0201a:1815_5": "sacassa uparibhāgena taṃ migaṃ paharituṃ sukhaṃ hoti, piṭṭhiṃ nāmeti. Sacassa heṭṭhābhāgena",
  "atk-s0201a:1815_6": "paharituṃ sukhaṃ hoti, hadayaṃ unnāmeti. Atha luddako āraññikaṃ migaṃ sattiyā paharitvā",
  "atk-s0201a:1815_7": "tattheva ghātetvā maṃsaṃ ādāya gacchati. Evameva yathā so migo okacārikāya sammatto",
  "atk-s0201a:1815_8": "okacare usūyaṃ katvā sattiṃ jivhāya lehantopi kiñci na jānāti, tathā ime sattā avijjāya",
  "atk-s0201a:1815_9": "sammattā andhabhūtā kiñci ajānantā rūpādīsu nandīrāgaṃ upagamma vaṭṭadukkhasattiyā",
  "atk-s0201a:1815_10": "vadhaṃ labhantīti bhagavā okacaraṃ nandīrāgoti, okacārikaṃ avijjāti katvā dassesi.",
  "atk-s0201a:1816_0": "Iti kho, bhikkhave, vivaṭo mayā khemo maggoti iti kho, bhikkhave, mayā imesaṃ sattānaṃ",
  "atk-s0201a:1816_1": "hitacaraṇena sammāsambodhiṃ patvā ahaṃ buddhosmīti tuṇhībhūtena anisīditvā dhammacakkappavattanato",
  "atk-s0201a:1816_2": "paṭṭhāya dhammaṃ desentena vivaṭo khemo ariyo aṭṭhaṅgiko maggo, pihito kummaggo,",
  "atk-s0201a:1816_3": "aññātakoṇḍaññādīnaṃ bhabbapuggalānaṃ ūhato okacaro nandīrāgo dvedhā chetvā pātito,",
  "atk-s0201a:1816_4": "nāsitā okacārikā avijjā sabbena sabbaṃ samugghātitāti attano hitūpacāraṃ dassesi.",
  "atk-s0201a:1816_5": "Sesaṃ sabbattha uttānatthamevāti.",
  "atk-s0201a:1817": "Papañcasūdaniyā majjhimanikāyaṭṭhakathāya",
  "atk-s0201a:1818": "Dvedhāvitakkasuttavaṇṇanā niṭṭhitā.",
  "atk-s0201a:1819": "10. Vitakkasaṇṭhānasuttavaṇṇanā",
  "atk-s0201a:1820_0": "216. Evaṃ me sutanti vitakkasaṇṭhānasuttaṃ. Tattha adhicittamanuyuttenāti dasakusalakammapathavasena",
  "atk-s0201a:1820_1": "uppannaṃ cittaṃ cittameva, vipassanāpādakaaṭṭhasamāpatticittaṃ tato cittato adhikaṃ",
  "atk-s0201a:1820_2": "cittanti adhicittaṃ. Anuyuttenāti taṃ adhicittaṃ anuyuttena, tattha yuttappayuttenāti attho.",
  "atk-s0201a:1821_0": "Tatrāyaṃ bhikkhu purebhattaṃ piṇḍāya caritvā pacchābhattaṃ piṇḍapātappaṭikkanto nisīdanaṃ",
  "atk-s0201a:1821_1": "ādāya asukasmiṃ rukkhamūle vā vanasaṇḍe vā pabbatapāde vā pabbhāre vā samaṇadhammaṃ",
  "atk-s0201a:1821_2": "karissāmīti nikkhamantopi, tattha gantvā hatthehi vā pādehi vā nisajjaṭṭhānato tiṇapaṇṇāni",
  "atk-s0201a:1821_3": "apanentopi adhicittaṃ anuyuttoyeva. Nisīditvā pana hatthapāde dhovitvā pallaṅkaṃ",
  "atk-s0201a:1821_4": "ābhujitvā mūlakammaṭṭhānaṃ gahetvā viharantopi adhicittaṃ anuyuttoyeva.",
  "atk-s0201a:1822_0": "Nimittānīti kāraṇāni. Kālena kālanti samaye samaye. Na nu ca kammaṭṭhānaṃ nāma muhuttampi",
  "atk-s0201a:1822_1": "achaḍḍetvā nirantaraṃ manasikātabbaṃ, kasmā bhagavā “kālena kāla”nti āhāti. Pāḷiyañhi",
  "atk-s0201a:1822_2": "aṭṭhatiṃsa kammaṭṭhānāni vibhattāni, tesu bhikkhunā attano cittarucitaṃ kammaṭṭhānaṃ",
  "atk-s0201a:1822_3": "gahetvā nisinnena yāva kocideva upakkileso nuppajjati, tāva imesaṃ nimittānaṃ manasikārakiccaṃ",
  "atk-s0201a:1822_4": "natthi. Yadā pana uppajjati, tadā imāni gahetvā citte uppannaṃ abbudaṃ nīharitabbanti dassento evamāha.",
  "atk-s0201a:1823_0": "Chandūpasaṃhitāti chandasahagatā rāgasampayuttā. Imesaṃ pana tiṇṇaṃ vitakkānaṃ khettañca",
  "atk-s0201a:1823_1": "ārammaṇañca jānitabbaṃ. Tattha chandūpasañhitānaṃ aṭṭha lobhasahagatacittāni khettaṃ,",
  "atk-s0201a:1823_2": "dosūpasañhitānaṃ dve domanassasahagatāni, mohūpasañhitānaṃ dvādasapi akusalacittāni.",
  "atk-s0201a:1823_3": "Vicikicchāuddhaccasampayuttacittāni pana dve etesaṃ pāṭipuggalikaṃ khettaṃ. Sabbesampi",
  "atk-s0201a:1823_4": "sattā ceva saṅkhārā ca ārammaṇaṃ, iṭṭhāniṭṭhaasamapekkhitesu hi sattesu ca saṅkhāresu",
  "atk-s0201a:1823_5": "ca te uppajjanti. Aññampi nimittaṃ manasikātabbaṃ kusalūpasaṃhitanti tato nimittato",
  "atk-s0201a:1823_6": "aññaṃ kusalanissitaṃ nimittaṃ manasikātabbaṃ. Tattha aññaṃ nimittaṃ nāma chandūpasañhite",
  "atk-s0201a:1823_7": "vitakke sattesu uppanne asubhabhāvanā aññaṃ nimittaṃ nāma. Saṅkhāresu uppanne aniccamanasikāro",
  "atk-s0201a:1823_8": "aññaṃ nimittaṃ nāma. Dosūpasañhite sattesu uppanne mettābhāvanā aññaṃ nimittaṃ nāma.",
  "atk-s0201a:1823_9": "Saṅkhāresu uppanne dhātumanasikāro aññaṃ nimittaṃ nāma. Mohūpasañhite yattha katthaci",
  "atk-s0201a:1823_10": "uppanne pañcadhammūpanissayo aññaṃ nimittaṃ nāma.",
  "atk-s0201a:1824_0": "Imassa hatthā vā sobhanā pādā vātiādinā nayena hi sattesu lobhe uppanne asubhato",
  "atk-s0201a:1824_1": "upasaṃharitabbaṃ. Kimhi sārattosi? Kesesu sārattosi. Lomesu…pe… muttesu sārattosi.",
  "atk-s0201a:1824_2": "Ayaṃ attabhāvo nāma tīhi aṭṭhisatehi ussāpito, navahi nhārusatehi ābaddho, navahi",
  "atk-s0201a:1824_3": "maṃsapesisatehi anulitto, allacammena pariyonaddho, chavirāgena paṭicchanno, navahi",
  "atk-s0201a:1824_4": "vaṇamukhehi navanavutilomakūpasahassehi ca asuci paggharati, kuṇapapūrito, duggandho,",
  "atk-s0201a:1824_5": "jeguccho, paṭikūlo, dvattiṃsakuṇapasañcayo, natthettha sāraṃ vā varaṃ vāti evaṃ asubhato",
  "atk-s0201a:1824_6": "upasaṃharantassa sattesu uppanno lobho pahīyati, tenassa asubhato upasaṃharaṇaṃ aññaṃ nimittaṃ nāma hoti.",
  "atk-s0201a:1825_0": "Pattacīvarādīsu saṅkhāresu lobhe uppanne dvīhākārehi saṅkhāramajjhattataṃ samuṭṭhāpetīti",
  "atk-s0201a:1825_1": "satipaṭṭhānavaṇṇanāyaṃ vuttanayena assāmikatāvakālikabhāvavasena manasikaroto so",
  "atk-s0201a:1825_2": "pahīyati. Tenassa aniccato manasikāro aññaṃ nimittaṃ nāma hoti. Sattesu dose uppanne",
  "atk-s0201a:1825_3": "pana āghātavinayakakacopamovādādīnaṃ vasena mettā bhāvetabbā, taṃ bhāvayato doso",
  "atk-s0201a:1825_4": "pahīyati, tenassa mettābhāvanā aññaṃ nimittaṃ nāma hoti. Khāṇukaṇṭakatiṇapaṇṇādīsu",
  "atk-s0201a:1825_5": "pana dose uppanne tvaṃ kassa kuppasi, kiṃ pathavīdhātuyā, udāhu āpodhātuyā, ko vā",
  "atk-s0201a:1825_6": "panāyaṃ kuppati nāma, kiṃ pathavīdhātu udāhu āpodhātūtiādinā nayena dhātumanasikāraṃ",
  "atk-s0201a:1825_7": "karontassa doso pahīyati. Tenassa dhātumanasikāro aññaṃ nimittaṃ nāma hoti.",
  "atk-s0201a:1826": "Mohe pana yattha katthaci uppanne –",
  "atk-s0201a:1827": "“Garūsaṃvāso uddeso, uddiṭṭhaparipucchanaṃ;",
  "atk-s0201a:1828": "Kālena dhammassavanaṃ, ṭhānāṭṭhānavinicchayo;",
  "atk-s0201a:1829": "Pañca dhammūpanissāya, mohadhātu pahīyatī”ti. –",
  "atk-s0201a:1830_0": "Ime pañca dhammā upanissitabbā. Garuṃ upanissāya viharanto hi bhikkhu – “ācariyo",
  "atk-s0201a:1830_1": "gāmappavesanaṃ anāpucchantassa pattakāle vattaṃ akarontassa ghaṭasataudakāharaṇādidaṇḍakammaṃ",
  "atk-s0201a:1830_2": "karotī”ti yattappaṭiyatto hoti, athassa moho pahīyati. Uddesaṃ gaṇhantopi – “ācariyo",
  "atk-s0201a:1830_3": "uddesakāle uddesaṃ aggaṇhantassa asādhukaṃ sajjhāyantassa ca daṇḍakammaṃ karotī”ti",
  "atk-s0201a:1830_4": "yattappaṭiyatto hoti, evampissa moho pahīyati. Garubhāvanīye bhikkhū upasaṃkamitvā",
  "atk-s0201a:1830_5": "“idaṃ bhante kathaṃ imassa ko attho”ti paripucchanto kaṃkhaṃ vinodeti, evampissa",
  "atk-s0201a:1830_6": "moho pahīyati. Kālena dhammasavanaṭṭhānaṃ gantvā sakkaccaṃ dhammaṃ suṇantassāpi tesu",
  "atk-s0201a:1830_7": "tesu ṭhānesu attho pākaṭo hoti. Evampissa moho pahīyati. Idamassa kāraṇaṃ, idaṃ na",
  "atk-s0201a:1830_8": "kāraṇanti ṭhānāṭṭhānavinicchaye cheko hoti, evampissa moho pahīyati. Tenassa pañcadhammūpanissayo",
  "atk-s0201a:1830_9": "aññaṃ nimittaṃ nāma hoti.",
  "atk-s0201a:1831_0": "Apica aṭṭhatiṃsāya ārammaṇesu yaṃkiñci bhāventassāpi ime vitakkā pahīyanti eva. Imāni",
  "atk-s0201a:1831_1": "pana nimittāni ujuvipaccanīkāni paṭipakkhabhūtāni. Imehi pahīnā rāgādayo suppahīnā",
  "atk-s0201a:1831_2": "honti. Yathā hi aggiṃ allakaṭṭhehipi paṃsūhipi sākhādīhipi pothetvā nibbāpentiyeva,",
  "atk-s0201a:1831_3": "udakaṃ pana aggissa ujuvipaccanīkaṃ, tena nibbuto sunibbuto hoti, evamimehi nimittehi",
  "atk-s0201a:1831_4": "pahīnā rāgādayo suppahīnā honti. Tasmā etāni kathitānīti veditabbāni.",
  "atk-s0201a:1832_0": "Kusalūpasaṃhitanti kusalanissitaṃ kusalassa paccayabhūtaṃ. Ajjhattamevāti gocarajjhattaṃyeva.",
  "atk-s0201a:1832_1": "Palagaṇḍoti vaḍḍhakī. Sukhumāya āṇiyāti yaṃ āṇiṃ nīharitukāmo hoti, tato sukhumatarāya",
  "atk-s0201a:1832_2": "sāradāruāṇiyā. Oḷārikaṃ āṇinti candaphalake vā sāraphalake vā ākoṭitaṃ visamāṇiṃ.",
  "atk-s0201a:1832_3": "Abhinihaneyyāti muggarena ākoṭento haneyya. Abhinīhareyyāti evaṃ abhinihananto phalakato",
  "atk-s0201a:1832_4": "nīhareyya. Abhinivaseyyāti idāni bahu nikkhantāti ñatvā hatthena cāletvā nikkaḍḍheyya.",
  "atk-s0201a:1832_5": "Tattha phalakaṃ viya cittaṃ, phalake visamāṇī viya akusalavitakkā, sukhumāṇī viya",
  "atk-s0201a:1832_6": "aññaṃ asubhabhāvanādikusalanimittaṃ, sukhumāṇiyā oḷārikāṇinīharaṇaṃ viya asubhabhāvanādīhi",
  "atk-s0201a:1832_7": "kusalanimittehi tesaṃ vitakkānaṃ nīharaṇaṃ.",
  "atk-s0201a:1833_0": "217. Ahikuṇapenātiādi atijegucchapaṭikūlakuṇapadassanatthaṃ vuttaṃ. Kaṇṭhe āsattenāti",
  "atk-s0201a:1833_1": "kenacideva paccatthikena ānetvā kaṇṭhe baddhena paṭimukkena. Aṭṭiyeyyāti aṭṭo dukkhito",
  "atk-s0201a:1833_2": "bhaveyya. Harāyeyyāti lajjeyya. Jiguccheyyāti sañjātajiguccho bhaveyya.",
  "atk-s0201a:1834_0": "Pahīyantīti evaṃ imināpi kāraṇena ete akusalā dhammā sāvajjā dukkhavipākāti attano",
  "atk-s0201a:1834_1": "paññābalena upaparikkhato ahikuṇapādīni viya jigucchantassa pahīyanti. Yo pana attano",
  "atk-s0201a:1834_2": "paññābalena upaparikkhituṃ na sakkoti, tena ācariyaṃ vā upajjhāyaṃ vā aññataraṃ vā",
  "atk-s0201a:1834_3": "garuṭṭhāniyaṃ sabrahmacāriṃ saṅghattheraṃ vā upasaṅkamitvā ghaṇḍiṃ paharitvā bhikkhusaṅghameva",
  "atk-s0201a:1834_4": "vā sannipātetvā ārocetabbaṃ, bahunañhi sannipāte bhavissateva eko paṇḍitamanusso,",
  "atk-s0201a:1834_5": "svāyaṃ evaṃ etesu ādīnavo daṭṭhabboti kathessati, kāyavicchindanīyakathādīhi vā pana",
  "atk-s0201a:1834_6": "te vitakke niggaṇhissatīti.",
  "atk-s0201a:1835_0": "218. Asatiamanasikāro āpajjitabboti neva so vitakko saritabbo na manasikātabbo, aññavihitakena",
  "atk-s0201a:1835_1": "bhavitabbaṃ. Yathā hi rūpaṃ apassitukāmo puriso akkhīni nimīleyya, evameva mūlakammaṭṭhānaṃ",
  "atk-s0201a:1835_2": "gahetvā nisinnena bhikkhunā cittamhi vitakke uppanne aññavihitakena bhavitabbaṃ.",
  "atk-s0201a:1835_3": "Evamassa so vitakko pahīyati, tasmiṃ pahīne puna kammaṭṭhānaṃ gahetvā nisīditabbaṃ.",
  "atk-s0201a:1836_0": "Sace na pahīyati, uggahito dhammakathāpabandho hoti, so mahāsaddena sajjhāyitabbo.",
  "atk-s0201a:1836_1": "Evampi ce aññavihitakassa sato so na pahīyati. Thavikāya muṭṭhipotthako hoti, yattha",
  "atk-s0201a:1836_2": "ca buddhavaṇṇāpi dhammavaṇṇāpi likhitā honti, taṃ nīharitvā vācentena aññavihitakena",
  "atk-s0201a:1836_3": "bhavitabbaṃ. Evampi ce na pahīyati, thavikato araṇisahitāni nīharitvā “ayaṃ uttarāraṇī",
  "atk-s0201a:1836_4": "ayaṃ adharāraṇī”ti āvajjentena aññavihitakena bhavitabbaṃ. Evampi ce na pahīyati,",
  "atk-s0201a:1836_5": "sipāṭikaṃ nīharitvā “idaṃ ārakaṇṭakaṃ nāma, ayaṃ pipphalako nāma, idaṃ nakhacchedanaṃ",
  "atk-s0201a:1836_6": "nāma, ayaṃ sūci nāmā”ti parikkhāraṃ samannānentena aññavihitakena bhavitabbaṃ. Evampi",
  "atk-s0201a:1836_7": "ce na pahīyati, sūciṃ gahetvā cīvare jiṇṇaṭṭhānaṃ sibbantena aññavihitakena bhavitabbaṃ.",
  "atk-s0201a:1836_8": "Evaṃ yāva na pahīyati, tāva taṃ taṃ kusalakammaṃ karontena aññavihitakena bhavitabbaṃ.",
  "atk-s0201a:1836_9": "Pahīne puna mūlakammaṭṭhānaṃ gahetvā nisīditabbaṃ, navakammaṃ pana na paṭṭhapetabbaṃ.",
  "atk-s0201a:1836_10": "Kasmā? Vitakke pacchinne kammaṭṭhānamanasikārassa okāso na hoti.",
  "atk-s0201a:1837_0": "Porāṇakapaṇḍitā pana navakammaṃ katvāpi vitakkaṃ pacchindiṃsu. Tatridaṃ vatthu –",
  "atk-s0201a:1837_1": "tissasāmaṇerassa kira upajjhāyo tissamahāvihāre vasati. Tissasāmaṇero “bhante ukkaṇṭhitomhī”ti",
  "atk-s0201a:1837_2": "āha. Atha naṃ thero “imasmiṃ vihāre nhānaudakaṃ dullabhaṃ, maṃ gahetvā cittalapabbataṃ",
  "atk-s0201a:1837_3": "gacchāhī”ti āha. So tathā akāsi. Tattha naṃ thero āha “ayaṃ vihāro accantasaṅghiko,",
  "atk-s0201a:1837_4": "ekaṃ puggalikaṭṭhānaṃ karohī”ti. So sādhu bhanteti ādito paṭṭhāya saṃyuttanikāyaṃ",
  "atk-s0201a:1837_5": "pabbhārasodhanaṃ tejodhātukasiṇaparikammanti tīṇīpi ekato ārabhitvā kammaṭṭhānaṃ",
  "atk-s0201a:1837_6": "appanaṃ pāpesi, saṃyuttanikāyaṃ pariyosāpesi, leṇakammaṃ niṭṭhāpesi, sabbaṃ katvā",
  "atk-s0201a:1837_7": "upajjhāyassa saññaṃ adāsi. Upajjhāyo “dukkhena te sāmaṇera kataṃ, ajja tāva tvaṃyeva",
  "atk-s0201a:1837_8": "vasāhī”ti āha. So taṃ rattiṃ leṇe vasanto utusappāyaṃ labhitvā vipassanaṃ vaḍḍhetvā",
  "atk-s0201a:1837_9": "arahattaṃ patvā tattheva parinibbāyi. Tassa dhātuyo gahetvā cetiyaṃ akaṃsu. Ajjāpi",
  "atk-s0201a:1837_10": "tissattheracetiyanti paññāyati. Idaṃ pabbaṃ asatipabbaṃ nāma.",
  "atk-s0201a:1838_0": "219. Imasmiṃ ṭhatvā vitakke niggaṇhituṃ asakkonto idha ṭhatvā niggaṇhissatīti vitakkamūlabhedaṃ",
  "atk-s0201a:1838_1": "pabbaṃ dassento puna tassa ce bhikkhavetiādimāha. Tattha vitakkasaṅkhārasaṇṭhānaṃ",
  "atk-s0201a:1838_2": "manasikātabbanti saṅkharotīti saṅkhāro, paccayo, kāraṇaṃ mūlanti attho. Santiṭṭhati",
  "atk-s0201a:1838_3": "etthāti saṇṭhānaṃ, vitakkasaṅkhārassa saṇṭhānaṃ vitakkasaṅkhārasaṇṭhānaṃ, taṃ manasikātabbanti.",
  "atk-s0201a:1838_4": "Idaṃ vuttaṃ hoti, ayaṃ vitakko kiṃ hetu kiṃ paccayā kiṃ kāraṇā uppannoti vitakkānaṃ",
  "atk-s0201a:1838_5": "mūlañca mūlamūlañca manasikātabbanti. Kiṃ nu kho ahaṃ sīghaṃ gacchāmīti kena nu kho",
  "atk-s0201a:1838_6": "kāraṇena ahaṃ sīghaṃ gacchāmi? Yaṃnūnāhaṃ saṇikaṃ gaccheyyanti kiṃ me iminā sīghagamanena,",
  "atk-s0201a:1838_7": "saṇikaṃ gacchissāmīti cintesi. So saṇikaṃ gaccheyyāti so evaṃ cintetvā saṇikaṃ gaccheyya. Esa nayo sabbattha.",
  "atk-s0201a:1839_0": "Tattha tassa purisassa sīghagamanakālo viya imassa bhikkhuno vitakkasamāruḷhakālo.",
  "atk-s0201a:1839_1": "Tassa saṇikagamanakālo viya imassa vitakkacārapacchedanakālo. Tassa ṭhitakālo viya",
  "atk-s0201a:1839_2": "imassa vitakkacāre pacchinne mūlakammaṭṭhānaṃ cittotaraṇakālo. Tassa nisinnakālo",
  "atk-s0201a:1839_3": "viya imassa vipassanaṃ vaḍḍhetvā arahattappattakālo. Tassa nipannakālo viya imassa",
  "atk-s0201a:1839_4": "nibbānārammaṇāya phalasamāpattiyā divasaṃ vītivattanakālo. Tattha ime vitakkā kiṃ",
  "atk-s0201a:1839_5": "hetukā kiṃ paccayāti vitakkānaṃ mūlamūlaṃ gacchantassa vitakkacāro sithilo hoti.",
  "atk-s0201a:1839_6": "Tasmiṃ sithilībhūte matthakaṃ gacchante vitakkā sabbaso nirujjhanti. Ayamattho duddubhajātakenapi dīpetabbo –",
  "atk-s0201a:1840_0": "Sasakassa kira beluvarukkhamūle niddāyantassa beluvapakkaṃ vaṇṭato chijjitvā kaṇṇamūle",
  "atk-s0201a:1840_1": "patitaṃ. So tassa saddena “pathavī bhijjatī”ti saññāya uṭṭhahitvā vegena palāyi.",
  "atk-s0201a:1840_2": "Taṃ disvā purato aññepi catuppadā palāyiṃsu. Tadā bodhisatto sīho hoti. So cintesi",
  "atk-s0201a:1840_3": "– “ayaṃ pathavī nāma kappavināse bhijjati, antarā pathavībhedo nāma natthi, yaṃnūnāhaṃ",
  "atk-s0201a:1840_4": "mūlamūlaṃ gantvā anuvijjeyya”nti. So hatthināgato paṭṭhāya yāva sasakaṃ pucchi “tayā,",
  "atk-s0201a:1840_5": "tāta, pathavī bhijjamānā diṭṭhā”ti. Saso “āma devā”ti āha. Sīho “ehi, bho, dassehī”ti.",
  "atk-s0201a:1840_6": "Saso “na sakkomi sāmī”ti. “Ehi, re, mā bhāyī”ti saṇhamudukena gahetvā gato saso rukkhassa avidūre ṭhatvā –",
  "atk-s0201a:1841": "“Duddubhāyati bhaddante, yasmiṃ dese vasāmahaṃ;",
  "atk-s0201a:1842": "Ahampetaṃ na jānāmi, kimetaṃ duddubhāyatī”ti. –",
  "atk-s0201a:1843_0": "Gāthamāha. Bodhisatto “tvaṃ ettheva tiṭṭhā”ti rukkhamūlaṃ gantvā sasakassa nipannaṭṭhānaṃ",
  "atk-s0201a:1843_1": "addasa, beluvapakkaṃ addasa, uddhaṃ oleketvā vaṇṭaṃ addasa, disvā “ayaṃ saso ettha",
  "atk-s0201a:1843_2": "nipanno, niddāyamāno imassa kaṇṇamūle patitassa saddena ‘pathavī bhijjatī’ti evaṃsaññī",
  "atk-s0201a:1843_3": "hutvā palāyī”ti ñatvā taṃ kāraṇaṃ sasaṃ pucchi. Saso “āma, devā”ti āha. Bodhisatto imaṃ gāthamāha –",
  "atk-s0201a:1844": "“Beluva patitaṃ sutvā, duddubhanti saso javi;",
  "atk-s0201a:1845": "Sasassa vacanaṃ sutvā, santattā migavāhinī”ti. ;",
  "atk-s0201a:1846": "Tato bodhisatto “mā bhāyathā”ti migagaṇe assāsesi. Evaṃ vitakkānaṃ mūlamūlaṃ gacchantassa vitakkā pahīyanti.",
  "atk-s0201a:1847": "220. Imasmiṃ vitakkamūlabhedapabbe ṭhatvā vitakke niggaṇhituṃ asakkontena pana evaṃ niggaṇhitabbāti aparampi kāraṇaṃ dassento puna tassa ce, bhikkhavetiādimāha.",
  "atk-s0201a:1848_0": "Dantebhidantamādhāyāti heṭṭhādante uparidantaṃ ṭhapetvā. Cetasā cittanti kusalacittena",
  "atk-s0201a:1848_1": "akusalacittaṃ abhiniggaṇhitabbaṃ. Balavā purisoti yathā thāmasampanno mahābalo puriso",
  "atk-s0201a:1848_2": "dubbalaṃ purisaṃ sīse vā gale vā khandhe vā gahetvā abhiniggaṇheyya abhinippīḷeyya",
  "atk-s0201a:1848_3": "abhisantāpeyya santattaṃ kilantaṃ mucchāparetaṃ viya kareyya, evameva bhikkhunā vitakkehi",
  "atk-s0201a:1848_4": "saddhiṃ paṭimallena hutvā “ke ca tumhe ko cāha”nti abhibhavitvā – “kāmaṃ taco ca",
  "atk-s0201a:1848_5": "nhāru ca aṭṭhi ca avasissatu sarīre upasussatu maṃsalohita”nti evaṃ mahāvīriyaṃ paggayha",
  "atk-s0201a:1848_6": "vitakkā niggaṇhitabbāti dassento ima atthadīpikaṃ upamaṃ āhari.",
  "atk-s0201a:1849_0": "221. Yato kho, bhikkhaveti idaṃ pariyādānabhājaniyaṃ nāma, taṃ uttānatthameva. Yathā",
  "atk-s0201a:1849_1": "pana satthācariyo tiroraṭṭhā āgataṃ rājaputtaṃ pañcāvudhasippaṃ uggaṇhāpetvā “gaccha,",
  "atk-s0201a:1849_2": "attano raṭṭhe rajjaṃ gaṇha. Sace te antarāmagge corā uṭṭhahanti, dhanunā kammaṃ katvā",
  "atk-s0201a:1849_3": "gaccha. Sace te dhanu nassati vā bhijjati vā sattiyā asinā”ti evaṃ pañcahipi āvudhehi",
  "atk-s0201a:1849_4": "kattabbaṃ dassetvā uyyojeti. So tathā katvā sakaraṭṭhaṃ gantvā rajjaṃ gahetvā rajjasiriṃ",
  "atk-s0201a:1849_5": "anubhoti. Evamevaṃ bhagavā adhicittamanuyuttaṃ bhikkhuṃ arahattagahaṇatthāya uyyojento",
  "atk-s0201a:1849_6": "– “sacassa antarā akusalavitakkā uppajjanti, aññanimittapabbe ṭhatvā te niggaṇhitvā",
  "atk-s0201a:1849_7": "vipassanaṃ vaḍḍhetvā arahattaṃ pāpuṇissati. Tattha asakkonto ādīnavapabbe ṭhatvā,",
  "atk-s0201a:1849_8": "tatrāpi asakkonto asatipabbe ṭhatvā, tatrāpi asakkonto vitakkamūlabhedapabbe ṭhatvā,",
  "atk-s0201a:1849_9": "tatrāpi asakkonto abhiniggaṇhanapabbe ṭhatvā vitakke niggaṇhitvā vipassanaṃ vaḍḍhetvā",
  "atk-s0201a:1849_10": "arahattaṃ pāpuṇissatī”ti imāni pañca pabbāni desesi.",
  "atk-s0201a:1850_0": "Vasī vitakkapariyāyapathesūti vitakkacārapathesu ciṇṇavasī paguṇavasīti vuccati.",
  "atk-s0201a:1850_1": "Yaṃ vitakkaṃ ākaṅkhissatīti idaṃ assa vasībhāvākāradassanatthaṃ vuttaṃ. Ayañhi pubbe",
  "atk-s0201a:1850_2": "yaṃ vitakkaṃ vitakketukāmo hoti, taṃ na vitakketi. Yaṃ na vitakketukāmo hoti, taṃ",
  "atk-s0201a:1850_3": "vitakketi. Idāni pana vasībhūtattā yaṃ vitakkaṃ vitakketukāmo hoti, taṃyeva vitakketi.",
  "atk-s0201a:1850_4": "Yaṃ na vitakketukāmo, na taṃ vitakketi. Tena vuttaṃ “yaṃ vitakkaṃ ākaṅkhissati, taṃ",
  "atk-s0201a:1850_5": "vitakkaṃ vitakkessati. Yaṃ vitakkaṃ nākaṅkhissati, na taṃ vitakkaṃ vitakkhessatī”ti.",
  "atk-s0201a:1850_6": "Acchecchi taṇhantiādi sabbāsavasutte vuttamevāti.",
  "atk-s0201a:1851": "Papañcasūdaniyā majjhimanikāyaṭṭhakathāya",
  "atk-s0201a:1852": "Vitakkasaṇṭhānasuttavaṇṇanā niṭṭhitā.",
  "atk-s0201a:1853": "Dutiyavaggavaṇṇanā niṭṭhitā.",
  "atk-s0201a:1854": "Mūlapaṇṇāsaṭṭhakathāya paṭhamo bhāgo niṭṭhito.",
  "atk-s0201a:1856": "Namo tassa bhagavato arahato sammāsambuddhassa",
  "atk-s0201a:1857": "Majjhimanikāye",
  "atk-s0201a:1858": "Mūlapaṇṇāsa-aṭṭhakathā",
  "atk-s0201a:1859": "(Dutiyo bhāgo)",
  "atk-s0201a:1861": "3. Opammavaggo",
  "atk-s0201a:1862": "1. Kakacūpamasuttavaṇṇanā",
  "atk-s0201a:1863": "222. Evaṃ me sutanti kakacūpamasuttaṃ. Tattha moḷiyaphaggunoti moḷīti cūḷā vuccati. Yathāha –",
  "atk-s0201a:1864": "“Chetvāna moḷiṃ varagandhavāsitaṃ,",
  "atk-s0201a:1865": "Vehāyasaṃ ukkhipi sakyapuṅgavo;",
  "atk-s0201a:1866": "Ratanacaṅkoṭavarena vāsavo,",
  "atk-s0201a:1867": "Sahassanetto sirasā paṭiggahī”ti.",
  "atk-s0201a:1868_0": "Sā tassa gihikāle mahatī ahosi, tenassa moḷiyaphaggunoti saṅkhā udapādi. Pabbajitampi",
  "atk-s0201a:1868_1": "naṃ teneva nāmena sañjānanti. Ativelanti velaṃ atikkamitvā. Tattha kālavelā, sīmavelā,",
  "atk-s0201a:1868_2": "sīlavelāti tividhā velā. “Tāyaṃ velāyaṃ imaṃ udānaṃ udānesī”ti (dhammapade vaggānamuddānaṃ,",
  "atk-s0201a:1868_3": "gāthānamuddānaṃ; mahāva. 1-3) ayaṃ kālavelā nāma. “Ṭhitadhammo velaṃ nātivattatī”ti",
  "atk-s0201a:1868_4": "ayaṃ sīmavelā nāma. “Velāanatikkamo setughāto”ti ca, “velā cesā avītikkamanaṭṭhenā”ti",
  "atk-s0201a:1868_5": "ca, ayaṃ sīlavelā nāma. Taṃ tividhampi so atikkamiyeva. Bhikkhuniyo hi ovadituṃ kālo",
  "atk-s0201a:1868_6": "nāma atthi, so atthaṅgatepi sūriye ovadanto taṃ kālavelampi atikkami. Bhikkhunīnaṃ",
  "atk-s0201a:1868_7": "ovāde pamāṇaṃ nāma atthi sīmā mariyādā. So uttarichappañcavācāhi ovadanto taṃ sīmavelampi",
  "atk-s0201a:1868_8": "atikkami. Kathento pana davasahagataṃ katvā duṭṭhullāpattipahonakaṃ katheti, evaṃ",
  "atk-s0201a:1868_9": "sīlavelampi atikkami.",
  "atk-s0201a:1869_0": "Saṃsaṭṭhoti missībhūto samānasukhadukkho hutvā. Sammukhāti purato. Avaṇṇaṃ bhāsatīti",
  "atk-s0201a:1869_1": "tā pana pacanakoṭṭanādīni karontiyo disvā natthi imāsaṃ anāpatti nāma, imā bhikkhuniyo",
  "atk-s0201a:1869_2": "anācārā dubbacā pagabbhāti aguṇaṃ katheti. Adhikaraṇampi karotīti imesaṃ bhikkhūnaṃ",
  "atk-s0201a:1869_3": "imā bhikkhuniyo diṭṭhakālato paṭṭhāya akkhīni dayhanti, imasmiṃ vihāre pupphapūjā",
  "atk-s0201a:1869_4": "vā āsanadhovanaparibhaṇḍakaraṇādīni vā imāsaṃ vasena vattanti. Kuladhītaro etā lajjiniyo,",
  "atk-s0201a:1869_5": "tumhe imā idañcidañca vadatha, ayaṃ nāma tumhākaṃ āpatti hoti, vinayadharānaṃ santikaṃ",
  "atk-s0201a:1869_6": "āgantvā vinicchayaṃ me dethāti adhikaraṇaṃ ākaḍḍhati.",
  "atk-s0201a:1870_0": "Moḷiyaphaggunassa avaṇṇaṃ bhāsatīti natthi imassa bhikkhuno anāpatti nāma. Niccakālaṃ",
  "atk-s0201a:1870_1": "imassa pariveṇadvāraṃ asuññaṃ bhikkhunīhīti aguṇaṃ katheti. Adhikaraṇampi karontīti",
  "atk-s0201a:1870_2": "imesaṃ bhikkhūnaṃ moḷiyaphaggunattherassa diṭṭhakālato paṭṭhāya akkhīni dayhanti.",
  "atk-s0201a:1870_3": "Imasmiṃ vihāre aññesaṃ vasanaṭṭhānaṃ oloketumpi na sakkā. Vihāraṃ āgatabhikkhuniyo",
  "atk-s0201a:1870_4": "ovādaṃ vā paṭisanthāraṃ vā uddesapadaṃ vā therameva nissāya labhanti, kulaputtako",
  "atk-s0201a:1870_5": "lajjī kukkuccako, evarūpaṃ nāma tumhe idañcidañca vadatha, etha vinayadharānaṃ santike",
  "atk-s0201a:1870_6": "vinicchayaṃ dethāti adhikaraṇaṃ ākaḍḍhanti.",
  "atk-s0201a:1871_0": "So bhikkhu bhagavantaṃ etadavocāti neva piyakamyatāya na bhedādhippāyena, atthakāmatāya",
  "atk-s0201a:1871_1": "avoca. Ekaṃ kirassa ahosi – “imassa bhikkhussa evaṃ saṃsaṭṭhassa viharato ayaso uppajjissati.",
  "atk-s0201a:1871_2": "So sāsanassāpi avaṇṇoyeva. Aññena pana kathito ayaṃ na oramissati, bhagavatā dhammaṃ",
  "atk-s0201a:1871_3": "desetvā ovadito oramissatī”ti tassa atthakāmatāya bhagavantaṃ etaṃ, “āyasmā, bhante”tiādivacanaṃ avoca.",
  "atk-s0201a:1872": "223. Āmantehīti jānāpehi. Āmantetīti pakkosati.",
  "atk-s0201a:1873_0": "224. Saddhāti saddhāya. Tasmāti yasmā tvaṃ kulaputto ceva saddhāpabbajito ca, yasmā",
  "atk-s0201a:1873_1": "vā te etāhi saddhiṃ saṃsaṭṭhassa viharato ye tā akkosissanti vā, paharissanti vā,",
  "atk-s0201a:1873_2": "tesu domanassaṃ uppajjissati, saṃsagge pahīne nuppajjissati, tasmā. Tatrāti tasmiṃ",
  "atk-s0201a:1873_3": "avaṇṇabhāsane. Gehasitāti pañcakāmaguṇanissitā. Chandāti taṇhāchandāpi paṭighachandāpi.",
  "atk-s0201a:1873_4": "Vipariṇatanti rattampi cittaṃ vipariṇataṃ. Duṭṭhampi, mūḷhampi cittaṃ vipariṇataṃ.",
  "atk-s0201a:1873_5": "Idha pana taṇhāchandavasena rattampi vaṭṭati, paṭighachandavasena duṭṭhampi vaṭṭati.",
  "atk-s0201a:1873_6": "Hitānukampīti hitena anukampamāno hitena pharamāno. Na dosantaroti na dosacitto bhavissāmi.",
  "atk-s0201a:1874_0": "225. Atha kho bhagavāti kasmā ārabhi? Phaggunassa kira ettakaṃ ovādaṃ sutvāpi, “bhikkhunisaṃsaggato",
  "atk-s0201a:1874_1": "oramissāmi viramissāmī”ti cittampi na uppannaṃ, bhagavatā pana saddhiṃ paṭāṇī viya",
  "atk-s0201a:1874_2": "paṭiviruddho aṭṭhāsi, athassa bhagavato yathā nāma jighacchitassa bhojane, pipāsitassa",
  "atk-s0201a:1874_3": "pānīye, sītena phuṭṭhassa uṇhe dukkhitassa sukhe patthanā uppajjati. Evameva imaṃ",
  "atk-s0201a:1874_4": "dubbacaṃ bhikkhuṃ disvā paṭhamabodhiyaṃ subbacā bhikkhū āpāthaṃ āgamiṃsu. Atha tesaṃ",
  "atk-s0201a:1874_5": "vaṇṇaṃ kathetukāmo hutvā imaṃ desanaṃ ārabhi.",
  "atk-s0201a:1875_0": "Tattha ārādhayiṃsūti gaṇhiṃsu pūrayiṃsu. Ekaṃ samayanti ekasmiṃ samaye. Ekāsanabhojananti",
  "atk-s0201a:1875_1": "ekaṃ purebhattabhojanaṃ. Sūriyuggamanato hi yāva majjhanhikā sattakkhattuṃ bhuttabhojanampi",
  "atk-s0201a:1875_2": "idha ekāsanabhojananteva adhippetaṃ. Appābādhatanti nirābādhataṃ. Appātaṅkatanti",
  "atk-s0201a:1875_3": "niddukkhataṃ. Lahuṭṭhānanti sarīrassa sallahukaṃ uṭṭhānaṃ. Balanti kāyabalaṃ. Phāsuvihāranti",
  "atk-s0201a:1875_4": "kāyassa sukhavihāraṃ. Iminā kiṃ kathitaṃ? Divā vikālabhojanaṃ pajahāpitakālo kathito.",
  "atk-s0201a:1875_5": "Bhaddālisutte pana rattiṃ vikālabhojanaṃ pajahāpitakālo kathito. Imāni hi dve bhojanāni",
  "atk-s0201a:1875_6": "bhagavā na ekappahārena pajahāpesi. Kasmā? Imāneva hi dve bhojanāni vaṭṭe sattānaṃ",
  "atk-s0201a:1875_7": "āciṇṇāni. Santi kulaputtā sukhumālā, te ekato dvepi bhojanāni pajahantā kilamanti.",
  "atk-s0201a:1875_8": "Tasmā ekato apajahāpetvā ekasmiṃ kāle divā vikālabhojanaṃ, ekasmiṃ rattiṃ vikālabhojananti",
  "atk-s0201a:1875_9": "visuṃ pajahāpesi. Tesu idha divā vikālabhojanaṃ pajahāpitakālo kathito. Tattha yasmā",
  "atk-s0201a:1875_10": "buddhā na bhayaṃ dassetvā tajjetvā pajahāpenti, ānisaṃsaṃ pana dassetvā pajahāpenti,",
  "atk-s0201a:1875_11": "evañhi sattā sukhena pajahanti. Tasmā ānisaṃsaṃ dassento ime pañca guṇe dassesi.",
  "atk-s0201a:1875_12": "Anusāsanī karaṇīyāti punappunaṃ sāsane kattabbaṃ nāhosi. “Idaṃ karotha, idaṃ mā karothā”ti",
  "atk-s0201a:1875_13": "satuppādakaraṇīyamattameva ahosi. Tāvattakeneva te kattabbaṃ akaṃsu, pahātabbaṃ pajahiṃsu,",
  "atk-s0201a:1875_14": "paṭhamabodhiyaṃ, bhikkhave, subbacā bhikkhū ahesuṃ assavā ovādapaṭikarāti.",
  "atk-s0201a:1876_0": "Idāni nesaṃ subbacabhāvadīpikaṃ upamaṃ āharanto seyyathāpītiādimāha. Tattha subhūmiyanti",
  "atk-s0201a:1876_1": "samabhūmiyaṃ. “Subhūmyaṃ sukhette vihatakhāṇuke bījāni patiṭṭhapeyyā”ti ettha pana",
  "atk-s0201a:1876_2": "maṇḍabhūmi subhūmīti āgatā. Catumahāpatheti dvinnaṃ mahāmaggānaṃ vinivijjhitvā gataṭṭhāne.",
  "atk-s0201a:1876_3": "Ājaññarathoti vinītaassaratho. Odhastapatodoti yathā rathaṃ abhiruhitvā ṭhitena sakkā",
  "atk-s0201a:1876_4": "hoti gaṇhituṃ, evaṃ ālambanaṃ nissāya tiriyato ṭhapitapatodo. Yoggācariyoti assācariyo.",
  "atk-s0201a:1876_5": "Sveva assadamme sāretīti assadammasārathi. Yenicchakanti yena yena maggena icchati.",
  "atk-s0201a:1876_6": "Yadicchakanti yaṃ yaṃ gatiṃ icchati. Sāreyyāti ujukaṃ purato peseyya. Paccāsāreyyāti paṭinivatteyya.",
  "atk-s0201a:1877_0": "Evameva khoti yathā hi so yoggācariyo yena yena maggena gamanaṃ icchati, taṃ taṃ",
  "atk-s0201a:1877_1": "assā āruḷhāva honti. Yāya yāya ca gatiyā icchati, sā sā gati gahitāva hoti. Rathaṃ",
  "atk-s0201a:1877_2": "pesetvā assā neva vāretabbā na vijjhitabbā honti. Kevalaṃ tesaṃ same bhūmibhāge khuresu",
  "atk-s0201a:1877_3": "nimittaṃ ṭhapetvā gamanameva passitabbaṃ hoti. Evaṃ mayhampi tesu bhikkhūsu punappunaṃ",
  "atk-s0201a:1877_4": "vattabbaṃ nāhosi. Idaṃ karotha idaṃ mā karothāti satuppādanamattameva kattabbaṃ hoti.",
  "atk-s0201a:1877_5": "Tehipi tāvadeva kattabbaṃ katameva hoti, akattabbaṃ jahitameva. Tasmāti yasmā subbacā",
  "atk-s0201a:1877_6": "yuttayānapaṭibhāgā hutvā satuppādanamatteneva pajahiṃsu, tasmā tumhepi pajahathāti",
  "atk-s0201a:1877_7": "attho. Elaṇḍehīti elaṇḍā kira sāladūsanā honti, tasmā evamāha. Visodheyyāti elaṇḍe",
  "atk-s0201a:1877_8": "ceva aññā ca valliyo chinditvā bahi nīharaṇena sodheyya. Sujātāti susaṇṭhitā. Sammā",
  "atk-s0201a:1877_9": "parihareyyāti mariyādaṃ bandhitvā udakāsiñcanenapi kālenakālaṃ mūlamūle khaṇanenapi",
  "atk-s0201a:1877_10": "valligumbādicchedanenapi kipillapūṭakaharaṇenapi makkaṭakajālasukkhadaṇḍakaharaṇenapi",
  "atk-s0201a:1877_11": "sammā vaḍḍhetvā poseyya. Vuddhiādīni vuttatthāneva.",
  "atk-s0201a:1878_0": "226. Idāni akkhantiyā dosaṃ dassento bhūtapubbantiādimāha. Tattha vedehikāti videharaṭṭhavāsikassa",
  "atk-s0201a:1878_1": "dhītā. Atha vā vedoti paññā vuccati, vedena īhati iriyatīti vedehikā, paṇḍitāti attho.",
  "atk-s0201a:1878_2": "Gahapatānīti gharasāminī. Kittisaddoti kittighoso. Soratāti soraccena samannāgatā.",
  "atk-s0201a:1878_3": "Nivātāti nivātavutti. Upasantāti nibbutā. Dakkhāti bhattapacanasayanattharaṇadīpujjalanādikammesu",
  "atk-s0201a:1878_4": "chekā. Analasāti uṭṭhāhikā, susaṃvihitakammantāti suṭṭhu saṃvihitakammantā. Ekā analasā",
  "atk-s0201a:1878_5": "hoti, yaṃ yaṃ pana bhājanaṃ gaṇhāti, taṃ taṃ bhindati vā chiddaṃ vā karoti, ayaṃ",
  "atk-s0201a:1878_6": "na tādisāti dasseti.",
  "atk-s0201a:1879_0": "Divā uṭṭhāsīti pātova kattabbāni dhenuduhanādikammāni akatvā ussūre uṭṭhitā. He je",
  "atk-s0201a:1879_1": "kāḷīti are kāḷi. Kiṃ je divā uṭṭhāsīti kiṃ te kiñci aphāsukaṃ atthi, kiṃ divā uṭṭhāsīti?",
  "atk-s0201a:1879_2": "No vata re kiñcīti are yadi te na kiñci aphāsukaṃ atthi, neva sīsaṃ rujjhati, na",
  "atk-s0201a:1879_3": "piṭṭhi, atha kasmā pāpi dāsi divā uṭṭhāsīti kupitā anattamanā bhākuṭimakāsi. Divātaraṃ",
  "atk-s0201a:1879_4": "uṭṭhāsīti punadivase ussūrataraṃ uṭṭhāsi. Anattamanavācanti are pāpi dāsi attano",
  "atk-s0201a:1879_5": "pamāṇaṃ na jānāsi; kiṃ aggiṃ sītoti maññasi, idāni taṃ sikkhāpessāmītiādīni vadamānā",
  "atk-s0201a:1879_6": "kupitavacanaṃ nicchāresi.",
  "atk-s0201a:1880_0": "Paṭivisakānanti sāmantagehavāsīnaṃ. Ujjhāpesīti avajānāpesi. Caṇḍīti asoratā kibbisā.",
  "atk-s0201a:1880_1": "Iti yattakā guṇā, tato diguṇā dosā uppajjiṃsu. Guṇā nāma saṇikaṃ saṇikaṃ āgacchanti;",
  "atk-s0201a:1880_2": "dosā ekadivaseneva patthaṭā honti. Soratasoratoti ativiya sorato, sotāpanno nu kho,",
  "atk-s0201a:1880_3": "sakadāgāmī anāgāmī arahā nu khoti vattabbataṃ āpajjati. Phusantīti phusantā ghaṭṭentā āpāthaṃ āgacchanti.",
  "atk-s0201a:1881_0": "Atha bhikkhu soratoti veditabboti atha adhivāsanakkhantiyaṃ ṭhito bhikkhu soratoti",
  "atk-s0201a:1881_1": "veditabbo. Yo cīvara…pe… parikkhārahetūti yo etāni cīvarādīni paṇītapaṇītāni labhanto",
  "atk-s0201a:1881_2": "pādaparikammapiṭṭhiparikammādīni ekavacaneneva karoti. Alabhamānoti yathā pubbe labhati,",
  "atk-s0201a:1881_3": "evaṃ alabhanto. Dhammaññeva sakkarontoti dhammaṃyeva sakkāraṃ sukatakāraṃ karonto.",
  "atk-s0201a:1881_4": "Garuṃ karontoti garubhāriyaṃ karonto. Mānentoti manena piyaṃ karonto. Pūjentoti paccayapūjāya",
  "atk-s0201a:1881_5": "pūjento. Apacāyamānoti dhammaṃyeva apacāyamāno apacitiṃ nīcavuttiṃ dassento.",
  "atk-s0201a:1882_0": "227. Evaṃ akkhantiyā dosaṃ dassetvā idāni ye adhivāsenti, te evaṃ adhivāsentīti pañca",
  "atk-s0201a:1882_1": "vacanapathe dassento pañcime, bhikkhavetiādimāha. Tattha kālenāti yuttapattakālena.",
  "atk-s0201a:1882_2": "Bhūtenāti satā vijjamānena. Saṇhenāti sammaṭṭhena. Atthasañhitenāti atthanissitena",
  "atk-s0201a:1882_3": "kāraṇanissitena. Akālenātiādīni tesaṃyeva paṭipakkhavasena veditabbāni. Mettacittāti",
  "atk-s0201a:1882_4": "uppannamettacittā hutvā. Dosantarāti duṭṭhacittā, abbhantare uppannadosā hutvā. Tatrāti",
  "atk-s0201a:1882_5": "tesu vacanapathesu. Pharitvāti adhimuccitvā. Tadārammaṇañcāti kathaṃ tadārammaṇaṃ",
  "atk-s0201a:1882_6": "sabbāvantaṃ lokaṃ karoti? Pañca vacanapathe gahetvā āgataṃ puggalaṃ mettacittassa",
  "atk-s0201a:1882_7": "ārammaṇaṃ katvā puna tasseva mettacittassa avasesasatte ārammaṇaṃ karonto sabbāvantaṃ",
  "atk-s0201a:1882_8": "lokaṃ tadārammaṇaṃ karoti nāma. Tatrāyaṃ vacanattho. Tadārammaṇañcāti tasseva mettacittassa",
  "atk-s0201a:1882_9": "ārammaṇaṃ katvā. Sabbāvantanti sabbasattavantaṃ. Lokanti sattalokaṃ. Vipulenāti anekasattārammaṇena.",
  "atk-s0201a:1882_10": "Mahaggatenāti mahaggatabhūmikena. Appamāṇenāti subhāvitena. Averenāti niddosena.",
  "atk-s0201a:1882_11": "Abyābajjhenāti niddukkhena. Pharitvā viharissāmāti evarūpena mettāsahagatena cetasā",
  "atk-s0201a:1882_12": "tañca puggalaṃ sabbañca lokaṃ tassa cittassa ārammaṇaṃ katvā adhimuccitvā viharissāma.",
  "atk-s0201a:1883_0": "228. Idāni tadatthadīpikaṃ upamaṃ āharanto seyyathāpītiādimāha. Tattha apathavinti",
  "atk-s0201a:1883_1": "nippathaviṃ karissāmīti attho. Tatra tatrāti tasmiṃ tasmiṃ ṭhāne. Vikireyyāti pacchiyā",
  "atk-s0201a:1883_2": "paṃsuṃ uddharitvā bījāni viya vikireyya. Oṭṭhubheyyāti kheḷaṃ pāteyya. Apathaviṃ",
  "atk-s0201a:1883_3": "kareyyāti evaṃ kāyena ca vācāya ca payogaṃ katvāpi sakkuṇeyya apathaviṃ kātunti?",
  "atk-s0201a:1883_4": "Gambhīrāti bahalattena dviyojanasatasahassāni cattāri ca nahutāni gambhīrā. Appameyyāti",
  "atk-s0201a:1883_5": "tiriyaṃ pana aparicchinnā. Evameva khoti ettha idaṃ opammasaṃsandanaṃ – pathavī viya",
  "atk-s0201a:1883_6": "hi mettacittaṃ daṭṭhabbaṃ. Kudālapiṭakaṃ gahetvā āgatapuriso viya pañca vacanapathe",
  "atk-s0201a:1883_7": "gahetvā āgatapuggalo. Yathā so kudālapiṭakena mahāpathaviṃ apathaviṃ kātuṃ na sakkoti,",
  "atk-s0201a:1883_8": "evaṃ vo pañca vacanapathe gahetvā āgatapuggalo mettacittassa aññathattaṃ kātuṃ na sakkhissatīti.",
  "atk-s0201a:1884_0": "229. Dutiyaupamāyaṃ haliddinti yaṃkiñci pītakavaṇṇaṃ. Nīlanti kaṃsanīlaṃ vā palāsanīlaṃ",
  "atk-s0201a:1884_1": "vā. Arūpīti arūpo. Nanu ca, dvinnaṃ kaṭṭhānaṃ vā dvinnaṃ rukkhānaṃ vā dvinnaṃ seyyānaṃ",
  "atk-s0201a:1884_2": "vā dvinnaṃ selānaṃ vā antaraṃ paricchinnākāsarūpanti āgataṃ, kasmā idha arūpīti vuttoti?",
  "atk-s0201a:1884_3": "Sanidassanabhāvapaṭikkhepato. Tenevāha “anidassano”ti. Tasmiñhi rūpaṃ likhituṃ, rūpapātubhāvaṃ",
  "atk-s0201a:1884_4": "dassetuṃ na sakkā, tasmā “arūpī”ti vutto. Anidassanoti dassanassa cakkhuviññāṇassa",
  "atk-s0201a:1884_5": "anāpātho. Upamāsaṃsandane panettha ākāso viya mettacittaṃ. Tulikapañcamā cattāro",
  "atk-s0201a:1884_6": "raṅgajātā viya pañca vacanapathā, tulikapañcame raṅge gahetvā āgatapuriso viya pañca",
  "atk-s0201a:1884_7": "vacanapathe gahetvā āgatapuggalo. Yathā so tulikapañcamehi raṅgehi ākāse rūpapātubhāvaṃ",
  "atk-s0201a:1884_8": "kātuṃ na sakkoti, evaṃ vo pañca vacanapathe gahetvā āgatapuggalo mettacittassa aññathattaṃ",
  "atk-s0201a:1884_9": "katvā dosuppattiṃ dassetuṃ na sakkhissatīti.",
  "atk-s0201a:1885_0": "230. Tatiyaupamāyaṃ ādittanti pajjalitaṃ. Gambhīrā appameyyāti imissā gaṅgāya gambhīraṭṭhānaṃ",
  "atk-s0201a:1885_1": "gāvutampi atthi, aḍḍhayojanampi, yojanampi. Puthulaṃ panassā evarūpaṃyeva, dīghato",
  "atk-s0201a:1885_2": "pana pañcayojanasatāni. Sā kathaṃ gambhīrā appameyyāti? Etena payogena parivattetvā",
  "atk-s0201a:1885_3": "uddhane udakaṃ viya tāpetuṃ asakkuṇeyyato. Ṭhitodakaṃ pana kenaci upāyena aṅgulamattaṃ",
  "atk-s0201a:1885_4": "vā aḍḍhaṅgulamattaṃ vā evaṃ tāpetuṃ sakkā bhaveyya, ayaṃ pana na sakkā, tasmā evaṃ",
  "atk-s0201a:1885_5": "vuttaṃ. Upamāsaṃsandane panettha gaṅgā viya mettacittaṃ, tiṇukkaṃ ādāya āgatapuriso",
  "atk-s0201a:1885_6": "viya pañca vacanapathe gahetvā āgatapuggalo. Yathā so ādittāya tiṇukkāya gaṅgaṃ tāpetuṃ",
  "atk-s0201a:1885_7": "na sakkoti, evaṃ vo pañca vacanapathe gahetvā āgatapuggalo mettacittassa aññathattaṃ",
  "atk-s0201a:1885_8": "kātuṃ na sakkhissatīti.",
  "atk-s0201a:1886_0": "231. Catutthaupamāyaṃ biḷārabhastāti biḷāracammapasibbakā. Sumadditāti suṭṭhu madditā.",
  "atk-s0201a:1886_1": "Suparimadditāti anto ca bahi ca samantato suparimadditā. Tūlinīti simbalitūlalatātūlasamānā.",
  "atk-s0201a:1886_2": "Chinnasassarāti chinnasassarasaddā. Chinnabhabbharāti chinnabhabbharasaddā. Upamāsaṃsandane",
  "atk-s0201a:1886_3": "panettha biḷārabhastā viya mettacittaṃ, kaṭṭhakaṭhalaṃ ādāya āgatapuriso viya pañca",
  "atk-s0201a:1886_4": "vacanapathe gahetvā āgatapuggalo. Yathā so kaṭṭhena vā kaṭhalena vā biḷārabhastaṃ",
  "atk-s0201a:1886_5": "sarasaraṃ bharabharaṃ saddaṃ kātuṃ na sakkoti, evaṃ vo pañca vacanapathe gahetvā",
  "atk-s0201a:1886_6": "āgatapuggalo mettacittassa aññathattaṃ katvā dosānugatabhāvaṃ kātuṃ na sakkhissatīti.",
  "atk-s0201a:1887_0": "232. Ocarakāti avacarakā heṭṭhācarakā, nīcakammakārakāti attho. Yo mano padūseyyāti",
  "atk-s0201a:1887_1": "yo bhikkhu vā bhikkhunī vā mano padūseyya, taṃ kakacena okantanaṃ nādhivāseyya. Na",
  "atk-s0201a:1887_2": "me so tena sāsanakaroti so tena anadhivāsanena mayhaṃ ovādakaro na hoti. Āpatti panettha natthi.",
  "atk-s0201a:1888_0": "233. Aṇuṃ vā thūlaṃ vāti appasāvajjaṃ vā mahāsāvajjaṃ vā. Yaṃ tumhe nādhivāseyyāthāti",
  "atk-s0201a:1888_1": "yo tumhehi adhivāsetabbo na bhaveyyāti attho. No hetaṃ, bhanteti, bhante, anadhivāsetabbaṃ",
  "atk-s0201a:1888_2": "nāma vacanapathaṃ na passāmāti adhippāyo. Dīgharattaṃ hitāya sukhāyāti iti bhagavā",
  "atk-s0201a:1888_3": "arahattena kūṭaṃ gaṇhanto yathānusandhinā desanaṃ niṭṭhapesīti.",
  "atk-s0201a:1889": "Papañcasūdaniyā majjhimanikāyaṭṭhakathāya",
  "atk-s0201a:1890": "Kakacūpamasuttavaṇṇanā niṭṭhitā.",
  "atk-s0201a:1891": "2. Alagaddūpamasuttavaṇṇanā",
  "atk-s0201a:1892_0": "234. Evaṃ me sutanti alagaddūpamasuttaṃ. Tattha gaddhe bādhayiṃsūti gaddhabādhino,",
  "atk-s0201a:1892_1": "gaddhabādhino pubbapurisā assāti gaddhabādhipubbo, tassa gaddhabādhipubbassa, gijjhaghātakakulappasutassāti",
  "atk-s0201a:1892_2": "attho. Saggamokkhānaṃ antarāyaṃ karontīti antarāyikā. Te kammakilesavipākaupavādaāṇāvītikkamavasena",
  "atk-s0201a:1892_3": "pañcavidhā. Tattha pañcānantariyadhammā kammantarāyikā nāma. Tathā bhikkhunīdūsakakammaṃ,",
  "atk-s0201a:1892_4": "taṃ pana mokkhasseva antarāyaṃ karoti, na saggassa. Niyatamicchādiṭṭhidhammā kilesantarāyikā",
  "atk-s0201a:1892_5": "nāma. Paṇḍakatiracchānagataubhatobyañjanakānaṃ paṭisandhidhammā vipākantarāyikā nāma.",
  "atk-s0201a:1892_6": "Ariyūpavādadhammā upavādantarāyikā nāma, te pana yāva ariye na khamāpenti, tāvadeva,",
  "atk-s0201a:1892_7": "na tato paraṃ. Sañcicca vītikkantā satta āpattikkhandhā āṇāvītikkamantarāyikā nāma.",
  "atk-s0201a:1892_8": "Tepi yāva bhikkhubhāvaṃ vā paṭijānāti, na vuṭṭhāti vā, na deseti vā, tāvadeva, na tato paraṃ.",
  "atk-s0201a:1893_0": "Tatrāyaṃ bhikkhu bahussuto dhammakathiko sesantarāyike jānāti, vinaye pana akovidattā",
  "atk-s0201a:1893_1": "paṇṇattivītikkamantarāyike na jānāti, tasmā rahogato evaṃ cintesi – ime āgārikā pañca",
  "atk-s0201a:1893_2": "kāmaguṇe paribhuñjantā sotāpannāpi sakadāgāminopi anāgāminopi honti. Bhikkhūpi manāpikāni",
  "atk-s0201a:1893_3": "cakkhuviññeyyāni rūpāni passanti…pe… kāyaviññeyye phoṭṭhabbe phusanti, mudukāni attharaṇapāvuraṇādīni",
  "atk-s0201a:1893_4": "paribhuñjanti, etaṃ sabbaṃ vaṭṭati. Kasmā itthīnaṃyeva rūpasaddagandharasaphoṭṭhabbā",
  "atk-s0201a:1893_5": "na vaṭṭanti? Etepi vaṭṭantīti. Evaṃ rasena rasaṃ saṃsandetvā sacchandarāgaparibhogañca",
  "atk-s0201a:1893_6": "nicchandarāgaparibhogañca ekaṃ katvā thūlavākehi saddhiṃ atisukhumasuttaṃ upanento",
  "atk-s0201a:1893_7": "viya, sāsapena saddhiṃ sineruṃ upasaṃharanto viya, pāpakaṃ diṭṭhigataṃ uppādetvā,",
  "atk-s0201a:1893_8": "“kiṃ bhagavatā mahāsamuddaṃ bandhantena viya mahatā ussāhena paṭhamapārājikaṃ paññattaṃ,",
  "atk-s0201a:1893_9": "natthi ettha doso”ti sabbaññutaññāṇena saddhiṃ paṭivirujjhanto vesārajjañāṇaṃ paṭibāhanto",
  "atk-s0201a:1893_10": "ariyamagge khāṇukaṇṭakādīni pakkhipanto methunadhamme doso natthīti jinassa āṇācakke",
  "atk-s0201a:1893_11": "pahāraṃ adāsi. Tenāha – “tathāhaṃ bhagavatā dhammaṃ desitaṃ ājānāmī”tiādi.",
  "atk-s0201a:1894_0": "Evaṃ byā khoti evaṃ viya kho. Samanuyuñjantītiādīsu kiṃ laddhiko tvaṃ, laddhiṃ vadehīti",
  "atk-s0201a:1894_1": "pucchamānā samanuyuñjanti nāma. Diṭṭhiṃ patiṭṭhāpentā samanuggāhanti nāma. Kena kāraṇena",
  "atk-s0201a:1894_2": "evaṃ vadasīti kāraṇaṃ pucchantā samanubhāsanti nāma. Aṭṭhikaṅkalūpamātiādīsu aṭṭhikaṅkalūpamā",
  "atk-s0201a:1894_3": "appassādaṭṭhena. Maṃsapesūpamā bahusādhāraṇaṭṭhena. Tiṇukkūpamā anudahanaṭṭhena.",
  "atk-s0201a:1894_4": "Aṅgārakāsūpamā mahābhitāpanaṭṭhena. Supinakūpamā ittarapaccupaṭṭhānaṭṭhena. Yācitakūpamā",
  "atk-s0201a:1894_5": "tāvakālikaṭṭhena. Rukkhaphalūpamā sabbaṅgapaccaṅgapalibhañjanaṭṭhena. Asisūnūpamā",
  "atk-s0201a:1894_6": "adhikuṭṭanaṭṭhena. Sattisūlūpamā vinivijjhanaṭṭhena. Sappasirūpamā sāsaṅkasappaṭibhayaṭṭhena.",
  "atk-s0201a:1894_7": "Thāmasāti diṭṭhithāmena. Parāmāsāti diṭṭhiparāmāsena. Abhinivissa voharatīti adhiṭṭhahitvā voharati dīpeti vā.",
  "atk-s0201a:1895_0": "235. Yato kho te bhikkhūti yadā te bhikkhū. Evaṃ byā kho ahaṃ, bhante, bhagavatāti",
  "atk-s0201a:1895_1": "idaṃ esa attano ajjhāsayena natthīti vattukāmopi bhagavato ānubhāvena sampaṭicchati,",
  "atk-s0201a:1895_2": "buddhānaṃ kira sammukhā dve kathā kathetuṃ samattho nāma natthi.",
  "atk-s0201a:1896_0": "236. Kassa kho nāma tvaṃ moghapurisāti tvaṃ moghapurisa kassa khattiyassa vā brāhmaṇassa",
  "atk-s0201a:1896_1": "vā vessassa vā suddassa vā gahaṭṭhassa vā pabbajitassa vā devassa vā manussassa vā",
  "atk-s0201a:1896_2": "mayā evaṃ dhammaṃ desitaṃ ājānāsi. Atha kho bhagavā bhikkhū āmantesīti ayaṃ pāṭiyekko",
  "atk-s0201a:1896_3": "anusandhi. Ariṭṭho kira cintesi – “bhagavā maṃ moghapurisoti vadati, na kho pana",
  "atk-s0201a:1896_4": "moghapurisāti vuttamattakena maggaphalānaṃ upanissayo na hoti. Upasenampi hi vaṅgantaputtaṃ,",
  "atk-s0201a:1896_5": "‘atilahuṃ kho tvaṃ, moghapurisa, bāhullāya āvatto’ti bhagavā moghapurisavādena ovadi.",
  "atk-s0201a:1896_6": "Thero aparabhāge ghaṭento vāyamanto cha abhiññā sacchākāsi. Ahampi tathārūpaṃ vīriyaṃ",
  "atk-s0201a:1896_7": "paggaṇhitvā maggaphalāni nibbattessāmī”ti. Athassa bhagavā bandhanā pavuttassa paṇḍupalāsassa",
  "atk-s0201a:1896_8": "viya aviruḷhibhāvaṃ dassento imaṃ desanaṃ ārabhi.",
  "atk-s0201a:1897_0": "Usmīkatopīti, bhikkhave, tumhe kinti maññatha, ayaṃ ariṭṭho evaṃladdhiko sabbaññutaññāṇena",
  "atk-s0201a:1897_1": "paṭivirujjhitvā vesārajjañāṇaṃ paṭibāhitvā tathāgatassa āṇācakke pahāraṃ dadamāno",
  "atk-s0201a:1897_2": "api nu imasmiṃ dhammavinaye usmīkatopi? Yathā nibbutepi mahante aggikkhandhe khajjupanakamattāpi",
  "atk-s0201a:1897_3": "aggipapaṭikā hotiyeva, yaṃ nissāya puna mahāaggikkhandho bhaveyya. Kiṃ nu kho evaṃ",
  "atk-s0201a:1897_4": "imassa appamattikāpi ñāṇusmā atthi, yaṃ nissāya vāyamanto maggaphalāni nibbatteyyāti?",
  "atk-s0201a:1897_5": "No hetaṃ, bhanteti, bhante, evaṃladdhikassa kuto evarūpā ñāṇusmāti? Maggaphalānaṃ",
  "atk-s0201a:1897_6": "paccayasamatthāya ñāṇusmāya usmīkatabhāvaṃ paṭikkhipantā vadanti. Maṅkubhūtoti nittejabhūto.",
  "atk-s0201a:1897_7": "Pattakkhandhoti patitakkhandho. Appaṭibhānoti kiñci paṭibhānaṃ apassanto bhinnapaṭibhāno",
  "atk-s0201a:1897_8": "evarūpampi nāma niyyānikasāsanaṃ labhitvā aviruḷhidhammo kiramhi samugghātitapaccayo",
  "atk-s0201a:1897_9": "jātoti attano abhabbataṃ paccavekkhanto pādaṅguṭṭhakena bhūmiṃ khaṇamāno nisīdi.",
  "atk-s0201a:1898_0": "Paññāyissasi khoti ayampi pāṭiyekko anusandhi. Ariṭṭho kira cintesi – “bhagavā mayhaṃ",
  "atk-s0201a:1898_1": "maggaphalānaṃ upanissayo pacchinnoti vadati, na kho pana buddhā saupanissayānaṃyeva",
  "atk-s0201a:1898_2": "dhammaṃ desenti, anupanissayānampi desenti, ahaṃ satthu santikā sugatovādaṃ labhitvā",
  "atk-s0201a:1898_3": "attano sampattūpagaṃ kusalaṃ karissāmī”ti. Athassa bhagavā ovādaṃ paṭipassambhento",
  "atk-s0201a:1898_4": "“paññāyissasī”tiādimāha. Tassattho, tvaṃyeva, moghapurisa, iminā pāpakena diṭṭhigatena",
  "atk-s0201a:1898_5": "nirayādīsu paññāyissasi, mama santikā tuyhaṃ sugatovādo nāma natthi, na me tayā attho,",
  "atk-s0201a:1898_6": "idhāhaṃ bhikkhū paṭipucchissāmīti.",
  "atk-s0201a:1899_0": "237. Atha kho bhagavāti ayampi pāṭiyekko anusandhi. Imasmiñhi ṭhāne bhagavā parisaṃ",
  "atk-s0201a:1899_1": "sodheti, ariṭṭhaṃ gaṇato nissāreti. Sace hi parisagatānaṃ kassaci evaṃ bhaveyya –",
  "atk-s0201a:1899_2": "“ayaṃ ariṭṭho bhagavatā akathitaṃ kathetuṃ kiṃ sakkhissati, kacci nu kho parisamajjhe",
  "atk-s0201a:1899_3": "bhagavatā kathāya samāraddhāya sahasā kathita”nti. Evaṃ kathitaṃ pana na ariṭṭhova",
  "atk-s0201a:1899_4": "suṇāti, aññenapi sutaṃ bhavissati. Athāpissa siyā “yathā satthā ariṭṭhaṃ niggaṇhāti,",
  "atk-s0201a:1899_5": "mampi evaṃ niggaṇheyyāti sutvāpi tuṇhībhāvaṃ āpajjeyyā”ti. “Taṃ sabbaṃ na karissantī”ti.",
  "atk-s0201a:1899_6": "Mayāpi na kathitaṃ, aññena sutampi natthīti “tumhepime, bhikkhave”tiādinā parisāya",
  "atk-s0201a:1899_7": "laddhiṃ sodheti. Parisāya pana laddhisodhaneneva ariṭṭho gaṇato nissārito nāma hoti.",
  "atk-s0201a:1900_0": "Idāni ariṭṭhassa laddhiṃ pakāsento so vata, bhikkhavetiādimāha. Tattha aññatreva",
  "atk-s0201a:1900_1": "kāmehītiādīsu yo so, bhikkhave, bhikkhu “te paṭisevato nālaṃ antarāyāyā”ti evaṃladdhiko,",
  "atk-s0201a:1900_2": "so vata kilesakāmehi ceva kilesakāmasampayuttehi saññāvitakkehi ca aññatra, ete dhamme",
  "atk-s0201a:1900_3": "pahāya, vinā etehi dhammehi, vatthukāme paṭisevissati, methunasamācāraṃ samācarissatīti",
  "atk-s0201a:1900_4": "netaṃ ṭhānaṃ vijjati. Idaṃ kāraṇaṃ nāma natthi, aṭṭhānametaṃ anavakāsoti.",
  "atk-s0201a:1901_0": "238. Evaṃ bhagavā ayaṃ ariṭṭho yathā nāma rajako sugandhānipi duggandhānipi jiṇṇānipi",
  "atk-s0201a:1901_1": "navānipi suddhānipi asuddhānipi vatthāni ekato bhaṇḍikaṃ karoti, evameva bhikkhūnaṃ",
  "atk-s0201a:1901_2": "nicchandarāgapaṇītacīvarādiparibhogañca anibaddhasīlānaṃ gahaṭṭhānaṃ antarāyakaraṃ",
  "atk-s0201a:1901_3": "sacchandarāgaparibhogañca nibaddhasīlānaṃ bhikkhūnaṃ āvaraṇakaraṃ sacchandarāgaparibhogañca",
  "atk-s0201a:1901_4": "sabbaṃ ekasadisaṃ karotīti ariṭṭhassa laddhiṃ pakāsetvā idāni duggahitāya pariyattiyā",
  "atk-s0201a:1901_5": "dosaṃ dassento idha, bhikkhave, ekaccetiādimāha. Tattha pariyāpuṇantīti uggaṇhanti.",
  "atk-s0201a:1901_6": "Suttantiādīsu ubhatovibhaṅganiddesakhandhakaparivārā, suttanipāte maṅgalasuttaratanasuttanālakasuātuvaṭṭakasuttāni,",
  "atk-s0201a:1901_7": "aññampi ca suttanāmakaṃ tathāgatavacanaṃ suttanti veditabbaṃ. Sabbampi sagāthakaṃ",
  "atk-s0201a:1901_8": "suttaṃ geyyanti veditabbaṃ, visesena saṃyuttake sakalopi sagāthāvaggo. Sakalaṃ abhidhammapiṭakaṃ,",
  "atk-s0201a:1901_9": "niggāthakaṃ suttaṃ, yañca aññampi aṭṭhahi aṅgehi asaṅgahitaṃ buddhavacanaṃ, taṃ veyyākaraṇanti",
  "atk-s0201a:1901_10": "veditabbaṃ. Dhammapadaṃ, theragāthā, therigāthā, suttanipāte nosuttanāmikā suddhikagāthā",
  "atk-s0201a:1901_11": "ca gāthāti veditabbā. Somanassañāṇamayikagāthāpaṭisaṃyuttā dveasītisuttantā udānanti",
  "atk-s0201a:1901_12": "veditabbā. “Vuttañhetaṃ bhagavatā”tiādinayappavattā dasuttarasatasuttantā itivuttakanti",
  "atk-s0201a:1901_13": "veditabbā. Apaṇṇakajātakādīni paṇṇāsādhikāni pañcajātakasatāni jātakanti veditabbāni.",
  "atk-s0201a:1901_14": "“Cattārome, bhikkhave, acchariyā abbhutā dhammā ānande”tiādinayappavattā sabbepi",
  "atk-s0201a:1901_15": "acchariyaabbhutadhammappaṭisaṃyuttā suttantā abbhutadhammanti veditabbā. Cūḷavedallamahāvedallasammādiṭṭhisakkapañhasaṅkhārabhājaniyamahāpuṇṇamasuttādayo",
  "atk-s0201a:1901_16": "sabbepi vedañca tuṭṭhiñca laddhā laddhā pucchitasuttantā vedallanti veditabbā.",
  "atk-s0201a:1902_0": "Atthaṃ na upaparikkhantīti atthatthaṃ kāraṇatthaṃ na passanti na pariggaṇhanti. Anupaparikkhatanti",
  "atk-s0201a:1902_1": "anupaparikkhantānaṃ. Na nijjhānaṃ khamantīti na upaṭṭhahanti na āpāthaṃ āgacchanti,",
  "atk-s0201a:1902_2": "imasmiṃ ṭhāne sīlaṃ samādhi vipassanā maggo phalaṃ vaṭṭaṃ vivaṭṭaṃ kathitanti evaṃ",
  "atk-s0201a:1902_3": "jānituṃ na sakkā hontīti attho. Te upārambhānisaṃsā cevāti te paresaṃ vāde dosāropanānisaṃsā",
  "atk-s0201a:1902_4": "hutvā pariyāpuṇantīti attho. Itivādappamokkhānisaṃsā cāti evaṃ vādapamokkhānisaṃsā,",
  "atk-s0201a:1902_5": "parehi sakavāde dose āropite taṃ dosaṃ evaṃ mocessāmāti imināva kāraṇena pariyāpuṇantīti",
  "atk-s0201a:1902_6": "attho. Tañcassa atthaṃ nānubhontīti yassa ca maggassa vā phalassa vā atthāya kulaputtā",
  "atk-s0201a:1902_7": "dhammaṃ pariyāpuṇanti, tañcassa dhammassa atthaṃ ete duggahitaggāhino nānubhonti.",
  "atk-s0201a:1902_8": "Apica parassa vāde upārambhaṃ āropetuṃ attano vādaṃ mocetuṃ asakkontāpi tañca atthaṃ nānubhontiyeva.",
  "atk-s0201a:1903_0": "239. Alagaddatthikoti āsivisaatthiko. Gadoti hi visassa nāmaṃ, taṃ tassa alaṃ paripuṇṇaṃ",
  "atk-s0201a:1903_1": "atthīti alagaddo. Bhogeti sarīre. Idha pana, bhikkhave, ekacce kulaputtā dhammaṃ",
  "atk-s0201a:1903_2": "pariyāpuṇantīti nittharaṇapariyattivasena uggaṇhanti. Tisso hi pariyattiyo alagaddapariyatti",
  "atk-s0201a:1903_3": "nittharaṇapariyatti bhaṇḍāgārikapariyattīti.",
  "atk-s0201a:1904_0": "Tattha yo buddhavacanaṃ uggahetvā evaṃ cīvarādīni vā labhissāmi, catuparisamajjhe",
  "atk-s0201a:1904_1": "vā maṃ jānissantīti lābhasakkārahetu pariyāpuṇāti, tassa sā pariyatti alagaddapariyatti",
  "atk-s0201a:1904_2": "nāma. Evaṃ pariyāpuṇato hi buddhavacanaṃ apariyāpuṇitvā niddokkamanaṃ varataraṃ.",
  "atk-s0201a:1905_0": "Yo pana buddhavacanaṃ uggaṇhitvā sīlassa āgataṭṭhāne sīlaṃ pūretvā samādhissa āgataṭṭhāne",
  "atk-s0201a:1905_1": "samādhigabbhaṃ gaṇhāpetvā vipassanāya āgataṭṭhāne vipassanaṃ paṭṭhapetvā maggaphalānaṃ",
  "atk-s0201a:1905_2": "āgataṭṭhāne maggaṃ bhāvessāmi phalaṃ sacchikarissāmīti uggaṇhāti, tassa sā pariyatti",
  "atk-s0201a:1905_3": "nittharaṇapariyatti nāma hoti.",
  "atk-s0201a:1906_0": "Khīṇāsavassa pana pariyatti bhaṇḍāgārikapariyatti nāma. Tassa hi apariññātaṃ appahīnaṃ",
  "atk-s0201a:1906_1": "abhāvitaṃ asacchikataṃ vā natthi. So hi pariññātakkhandho pahīnakileso bhāvitamaggo",
  "atk-s0201a:1906_2": "sacchikataphalo, tasmā buddhavacanaṃ pariyāpuṇanto tantidhārako paveṇipālako vaṃsānurakkhakova",
  "atk-s0201a:1906_3": "hutvā uggaṇhāti. Itissa sā pariyatti bhaṇḍāgārikapariyatti nāma hoti.",
  "atk-s0201a:1907_0": "Yo pana puthujjano chātabhayādīsu ganthadharesu ekasmiṃ ṭhāne vasituṃ asakkontesu",
  "atk-s0201a:1907_1": "sayaṃ bhikkhācārena akilamamāno atimadhuraṃ buddhavacanaṃ mā nassatu, tantiṃ dhāressāmi,",
  "atk-s0201a:1907_2": "vaṃsaṃ ṭhapessāmi, paveṇiṃ pālessāmīti pariyāpuṇāti, tassa pariyatti bhaṇḍāgārikapariyatti",
  "atk-s0201a:1907_3": "hoti, na hotīti? Na hoti. Kasmā? Na attano ṭhāne ṭhatvā pariyāputattā. Puthujjanassa",
  "atk-s0201a:1907_4": "hi pariyatti nāma alagaddā vā hoti nittharaṇā vā, sattannaṃ sekkhānaṃ nittharaṇāva,",
  "atk-s0201a:1907_5": "khīṇāsavassa bhaṇḍāgārikapariyattiyeva. Imasmiṃ pana ṭhāne nittharaṇapariyatti adhippetā.",
  "atk-s0201a:1908_0": "Nijjhānaṃ khamantīti sīlādīnaṃ āgataṭṭhānesu idha sīlaṃ kathitaṃ, idha samādhi, idha",
  "atk-s0201a:1908_1": "vipassanā, idha maggo, idha phalaṃ, idha vaṭṭaṃ, idha vivaṭṭanti āpāthaṃ āgacchanti.",
  "atk-s0201a:1908_2": "Tañcassa atthaṃ anubhontīti yesaṃ maggaphalānaṃ atthāya pariyāpuṇanti. Suggahitapariyattiṃ",
  "atk-s0201a:1908_3": "nissāya maggaṃ bhāvetvā phalaṃ sacchikarontā tañcassa dhammassa atthaṃ anubhavanti.",
  "atk-s0201a:1908_4": "Paravāde upārambhaṃ āropetuṃ sakkontāpi sakavāde āropitaṃ dosaṃ icchiticchitaṭṭhānaṃ",
  "atk-s0201a:1908_5": "gahetvā mocetuṃ sakkontāpi anubhontiyeva. Dīgharattaṃ hitāya sukhāya saṃvattantīti",
  "atk-s0201a:1908_6": "sīlādīnaṃ āgataṭṭhāne sīlādīni pūrentānampi, paresaṃ vāde sahadhammena upārambhaṃ",
  "atk-s0201a:1908_7": "āropentānampi, sakavādato dosaṃ harantānampi, arahattaṃ patvā parisamajjhe dhammaṃ",
  "atk-s0201a:1908_8": "desetvā dhammadesanāya pasannehi upanīte cattāro paccaye paribhuñjantānampi dīgharattaṃ",
  "atk-s0201a:1908_9": "hitāya sukhāya saṃvattanti.",
  "atk-s0201a:1909_0": "Evaṃ suggahite buddhavacane ānisaṃsaṃ dassetvā idāni tattheva niyojento tasmā tiha,",
  "atk-s0201a:1909_1": "bhikkhavetiādimāha. Tattha tasmāti yasmā duggahitapariyatti duggahitaalagaddo viya",
  "atk-s0201a:1909_2": "dīgharattaṃ ahitāya dukkhāya saṃvattati, suggahitapariyatti suggahitaalagaddo viya",
  "atk-s0201a:1909_3": "dīgharattaṃ hitāya sukhāya saṃvattati, tasmāti attho. Tathā naṃ dhāreyyāthāti tatheva",
  "atk-s0201a:1909_4": "naṃ dhāreyyātha, teneva atthena gaṇheyyātha. Ye vā panāssu viyattā bhikkhūti ye vā",
  "atk-s0201a:1909_5": "pana aññe sāriputtamoggallānamahākassapamahākaccānādikā byattā paṇḍitā bhikkhū assu,",
  "atk-s0201a:1909_6": "te pucchitabbā. Ariṭṭhena viya pana mama sāsane na kalalaṃ vā kacavaraṃ vā pakkhipitabbaṃ.",
  "atk-s0201a:1910_0": "240. Kullūpamanti kullasadisaṃ. Nittharaṇatthāyāti caturoghanittharaṇatthāya. Udakaṇṇavanti",
  "atk-s0201a:1910_1": "yañhi udakaṃ gambhīraṃ na puthulaṃ. Puthulaṃ vā pana na gambhīraṃ, na taṃ aṇṇavoti",
  "atk-s0201a:1910_2": "vuccati. Yaṃ pana gambhīrañceva puthulañca, taṃ aṇṇavoti vuccati. Tasmā mahantaṃ",
  "atk-s0201a:1910_3": "udakaṇṇavanti mahantaṃ puthulaṃ gambhīraṃ udakanti ayamettha attho. Sāsaṅkaṃ nāma",
  "atk-s0201a:1910_4": "yattha corānaṃ nivutthokāso dissati. Ṭhitokāso, nisinnokāso, nipannokāso dissati.",
  "atk-s0201a:1910_5": "Sappaṭibhayaṃ nāma yattha corehi manussā hatā dissanti, viluttā dissanti, ākoṭitā",
  "atk-s0201a:1910_6": "dissanti. Uttarasetūti udakaṇṇavassa upari baddho setu. Kullaṃ bandhitvāti kullo",
  "atk-s0201a:1910_7": "nāma taraṇatthāya kalāpaṃ katvā baddho. Pattharitvā baddhā pana padaracāṭiādayo uḷumpoti",
  "atk-s0201a:1910_8": "vuccanti. Uccāretvāti ṭhapetvā. Kiccakārīti pattakārī yuttakārī, patirūpakārīti attho.",
  "atk-s0201a:1910_9": "Dhammāpi vo pahātabbāti ettha dhammāti samathavipassanā. Bhagavā hi samathepi chandarāgaṃ",
  "atk-s0201a:1910_10": "pajahāpesi, vipassanāyapi. Samathe chandarāgaṃ kattha pajahāpesi? “Iti kho, udāyi,",
  "atk-s0201a:1910_11": "nevasaññānāsaññāyatanassapi pahānaṃ vadāmi, passasi no tvaṃ, udāyi, taṃ saṃyojanaṃ",
  "atk-s0201a:1910_12": "aṇuṃ vā thūlaṃ vā, yassāhaṃ no pahānaṃ vadāmī”ti ettha samathe chandarāgaṃ pajahāpesi.",
  "atk-s0201a:1910_13": "“Imaṃ ce tumhe, bhikkhave, diṭṭhiṃ evaṃ parisuddhaṃ evaṃ pariyodātaṃ na allīyetha",
  "atk-s0201a:1910_14": "na kelāyetha na dhanāyethā”ti ettha vipassanāya chandarāgaṃ pajahāpesi. Idha pana",
  "atk-s0201a:1910_15": "ubhayattha pajahāpento “dhammāpi vo pahātabbā, pageva adhammā”ti āha.",
  "atk-s0201a:1911_0": "Tatrāyaṃ adhippāyo – bhikkhave, ahaṃ evarūpesu santappaṇītesu dhammesu chandarāgappahānaṃ",
  "atk-s0201a:1911_1": "vadāmi, kiṃ pana imasmiṃ asaddhamme gāmadhamme vasaladhamme duṭṭhulle odakantike,",
  "atk-s0201a:1911_2": "yattha ayaṃ ariṭṭho moghapuriso niddosasaññī pañcasu kāmaguṇesu chandarāgaṃ nālaṃ",
  "atk-s0201a:1911_3": "antarāyāyāti vadati. Ariṭṭhena viya na tumhehi mayhaṃ sāsane kalalaṃ vā kacavaraṃ",
  "atk-s0201a:1911_4": "vā pakkhipitabbanti evaṃ bhagavā imināpi ovādena ariṭṭhaṃyeva niggaṇhāti.",
  "atk-s0201a:1912_0": "241. Idāni yo pañcasu khandhesu tividhaggāhavasena ahaṃ mamanti gaṇhāti, so mayhaṃ",
  "atk-s0201a:1912_1": "sāsane ayaṃ ariṭṭho viya kalalaṃ kacavaraṃ pakkhipatīti dassento chayimāni, bhikkhavetiādimāha.",
  "atk-s0201a:1912_2": "Tattha diṭṭhiṭṭhānānīti diṭṭhipi diṭṭhiṭṭhānaṃ, diṭṭhiyā ārammaṇampi diṭṭhiṭṭhānaṃ,",
  "atk-s0201a:1912_3": "diṭṭhiyā paccayopi. Rūpaṃ etaṃ mamātiādīsu etaṃ mamāti taṇhāggāho. Esohamasmīti mānaggāho.",
  "atk-s0201a:1912_4": "Eso me attāti diṭṭhiggāho. Evaṃ rūpārammaṇā taṇhāmānadiṭṭhiyo kathitā honti. Rūpaṃ",
  "atk-s0201a:1912_5": "pana attāti na vattabbaṃ. Vedanādīsupi eseva nayo. Diṭṭhaṃ rūpāyatanaṃ, sutaṃ saddāyatanaṃ,",
  "atk-s0201a:1912_6": "mutaṃ gandhāyatanaṃ rasāyatanaṃ phoṭṭhabbāyatanaṃ, tañhi patvā gahetabbato mutanti",
  "atk-s0201a:1912_7": "vuttaṃ. Avasesāni sattāyatanāni viññātaṃ nāma. Pattanti pariyesitvā vā apariyesitvā",
  "atk-s0201a:1912_8": "vā pattaṃ. Pariyesitanti pattaṃ vā appattaṃ vā pariyesitaṃ. Anuvicaritaṃ manasāti",
  "atk-s0201a:1912_9": "cittena anusañcaritaṃ. Lokasmiñhi pariyesitvā pattampi atthi, pariyesitvā nopattampi.",
  "atk-s0201a:1912_10": "Apariyesitvā pattampi atthi, apariyesitvā nopattampi. Tattha pariyesitvā pattaṃ pattaṃ",
  "atk-s0201a:1912_11": "nāma. Pariyesitvā nopattaṃ pariyesitaṃ nāma. Apariyesitvā pattañca, apariyesitvā",
  "atk-s0201a:1912_12": "nopattañca manasānuvicaritaṃ nāma.",
  "atk-s0201a:1913_0": "Atha vā pariyesitvā pattampi apariyesitvā pattampi pattaṭṭhena pattaṃ nāma. Pariyesitvā",
  "atk-s0201a:1913_1": "nopattaṃ pariyesitaṃ nāma. Apariyesitvā nopattaṃ manasānuvicaritaṃ nāma. Sabbaṃ vā",
  "atk-s0201a:1913_2": "etaṃ manasā anuvicaritattā manasānuvicaritaṃ nāma. Iminā viññāṇārammaṇā taṇhāmānadiṭṭhiyo",
  "atk-s0201a:1913_3": "kathitā, desanāvilāsena heṭṭhā diṭṭhādiārammaṇavasena viññāṇaṃ dassitaṃ. Yampi taṃ",
  "atk-s0201a:1913_4": "diṭṭhiṭṭhānanti yampi etaṃ so lokotiādinā nayena pavattaṃ diṭṭhiṭṭhānaṃ.",
  "atk-s0201a:1914_0": "So loko so attāti yā esā “rūpaṃ attato samanupassatī”tiādinā nayena pavattā diṭṭhi",
  "atk-s0201a:1914_1": "loko ca attā cāti gaṇhāti, taṃ sandhāya vuttaṃ. So pecca bhavissāmīti so ahaṃ paralokaṃ",
  "atk-s0201a:1914_2": "gantvā nicco bhavissāmi, dhuvo sassato avipariṇāmadhammo bhavissāmi, sinerumahāpathavīmahāsamuddādīhi",
  "atk-s0201a:1914_3": "sassatīhi samaṃ tatheva ṭhassāmi. Tampi etaṃ mamāti tampi dassanaṃ etaṃ mama, esohamasmi,",
  "atk-s0201a:1914_4": "eso me attāti samanupassati. Iminā diṭṭhārammaṇā taṇhāmānadiṭṭhiyo kathitā. Vipassanāya",
  "atk-s0201a:1914_5": "paṭivipassanākāle viya pacchimadiṭṭhiyā purimadiṭṭhiggahaṇakāle evaṃ hoti.",
  "atk-s0201a:1915_0": "Sukkapakkhe rūpaṃ netaṃ mamāti rūpe taṇhāmānadiṭṭhiggāhā paṭikkhittā. Vedanādīsupi",
  "atk-s0201a:1915_1": "eseva nayo. Samanupassatīti imassa pana padassa taṇhāsamanupassanā mānasamanupassanā",
  "atk-s0201a:1915_2": "diṭṭhisamanupassanā ñāṇasamanupassanāti catasso samanupassanāti attho. Tā kaṇhapakkhe",
  "atk-s0201a:1915_3": "tissannaṃ samanupassanānaṃ, sukkapakkhe ñāṇasamanupassanāya vasena veditabbā. Asati",
  "atk-s0201a:1915_4": "na paritassatīti avijjamāne bhayaparitassanāya taṇhāparitassanāya vā na paritassati.",
  "atk-s0201a:1915_5": "Iminā bhagavā ajjhattakkhandhavināse aparitassamānaṃ khīṇāsavaṃ dassento desanaṃ matthakaṃ pāpesi.",
  "atk-s0201a:1916_0": "242. Evaṃ vutte aññataro bhikkhūti evaṃ bhagavatā vutte aññataro anusandhikusalo",
  "atk-s0201a:1916_1": "bhikkhu – “bhagavatā ajjhattakkhandhavināse aparitassantaṃ khīṇāsavaṃ dassetvā desanā",
  "atk-s0201a:1916_2": "niṭṭhāpitā, ajjhattaṃ aparitassante kho pana sati ajjhattaṃ paritassakena bahiddhā",
  "atk-s0201a:1916_3": "parikkhāravināse paritassakena aparitassakena cāpi bhavitabbaṃ. Iti imehi catūhi",
  "atk-s0201a:1916_4": "kāraṇehi ayaṃ pañho pucchitabbo”ti cintetvā ekaṃsaṃ cīvaraṃ katvā añjaliṃ paggayha",
  "atk-s0201a:1916_5": "bhagavantaṃ etadavoca. Bahiddhā asatīti bahiddhā parikkhāravināse. Ahu vata meti",
  "atk-s0201a:1916_6": "ahosi vata me bhaddakaṃ yānaṃ vāhanaṃ hiraññaṃ suvaṇṇanti attho. Taṃ vata me natthīti",
  "atk-s0201a:1916_7": "taṃ vata idāni mayhaṃ natthi, rājūhi vā corehi vā haṭaṃ, agginā vā daḍḍhaṃ, udakena",
  "atk-s0201a:1916_8": "vā vuḷhaṃ, paribhogena vā jiṇṇaṃ. Siyā vata meti bhaveyya vata mayhaṃ yānaṃ vāhanaṃ",
  "atk-s0201a:1916_9": "hiraññaṃ suvaṇṇaṃ sāli vīhi yavo godhumo. Taṃ vatāhaṃ na labhāmīti tamahaṃ alabhamāno",
  "atk-s0201a:1916_10": "tadanucchavikaṃ kammaṃ akatvā nisinnattā idāni na labhāmīti socati, ayaṃ agāriyasocanā,",
  "atk-s0201a:1916_11": "anagāriyassa pattacīvarādīnaṃ vasena veditabbā.",
  "atk-s0201a:1917_0": "Aparitassanāvāre na evaṃ hotīti yehi kilesehi evaṃ bhaveyya, tesaṃ pahīnattā na evaṃ",
  "atk-s0201a:1917_1": "hoti. Diṭṭhiṭṭhānādhiṭṭhānapariyuṭṭhānābhinivesānusayānanti diṭṭhīnañca diṭṭhiṭṭhānānañca",
  "atk-s0201a:1917_2": "diṭṭhādhiṭṭhānānañca diṭṭhipariyuṭṭhānānañca abhinivesānusayānañca. Sabbasaṅkhārasamathāyāti",
  "atk-s0201a:1917_3": "nibbānatthāya. Nibbānañhi āgamma sabbasaṅkhārāiñjitāni, sabbasaṅkhāracalanāni sabbasaṅkhāravipphanditāni",
  "atk-s0201a:1917_4": "sammanti vūpasammanti, tasmā taṃ, “sabbasaṅkhārasamatho”ti vuccati. Tadeva ca āgamma",
  "atk-s0201a:1917_5": "khandhūpadhi kilesūpadhi abhisaṅkhārūpadhi, pañcakāmaguṇūpadhīti ime upadhayo paṭinissajjiyanti,",
  "atk-s0201a:1917_6": "taṇhā khīyati virajjati nirujjhati, tasmā taṃ, “sabbūpadhipaṭinissaggo taṇhākkhayo",
  "atk-s0201a:1917_7": "virāgo nirodho”ti vuccati. Nibbānāyāti ayaṃ panassa sarūpaniddeso, iti sabbeheva",
  "atk-s0201a:1917_8": "imehi padehi nibbānassa sacchikiriyatthāya dhammaṃ desentassāti ayamattho dīpito.",
  "atk-s0201a:1917_9": "Tassevaṃ hotīti tassa diṭṭhigatikassa ucchijjissāmi nāmassu, vinassissāmi nāmassu,",
  "atk-s0201a:1917_10": "nāssu nāma bhavissāmīti evaṃ hoti. Diṭṭhigatikassa hi tilakkhaṇaṃ āropetvā suññatāpaṭisaṃyuttaṃ",
  "atk-s0201a:1917_11": "katvā desiyamānaṃ dhammaṃ suṇantassa tāso uppajjati. Vuttañhetaṃ – “tāso heso, bhikkhave,",
  "atk-s0201a:1917_12": "asutavato puthujjanassa no cassaṃ, no ca me siyā”ti.",
  "atk-s0201a:1918_0": "243. Ettāvatā bahiddhāparikkhāravināse tassanakassa ca notassanakassa ca ajjhattakkhandhavināse",
  "atk-s0201a:1918_1": "tassanakassa ca notassanakassa cāti imesaṃ vasena catukkoṭikā suññatā kathitā. Idāni",
  "atk-s0201a:1918_2": "bahiddhā parikkhāraṃ pariggahaṃ nāma katvā, vīsativatthukaṃ sakkāyadiṭṭhiṃ attavādupādānaṃ",
  "atk-s0201a:1918_3": "nāma katvā, sakkāyadiṭṭhipamukhā dvāsaṭṭhi diṭṭhiyo diṭṭhinissayaṃ nāma katvā tikoṭikaṃ",
  "atk-s0201a:1918_4": "suññataṃ dassetuṃ taṃ, bhikkhave, pariggahantiādimāha. Tattha pariggahanti bahiddhā",
  "atk-s0201a:1918_5": "parikkhāraṃ. Pariggaṇheyyāthāti yathā viññū manusso pariggaṇheyya. Ahampi kho taṃ,",
  "atk-s0201a:1918_6": "bhikkhaveti, bhikkhave, tumhepi na passatha, ahampi na passāmi, iti evarūpo pariggaho",
  "atk-s0201a:1918_7": "natthīti dasseti. Evaṃ sabbattha attho veditabbo.",
  "atk-s0201a:1919_0": "244. Evaṃ tikoṭikaṃ suññataṃ dassetvā idāni ajjhattakkhandhe attāti bahiddhā parikkhāre",
  "atk-s0201a:1919_1": "attaniyanti katvā dvikoṭikaṃ dassento attani vā, bhikkhave, satītiādimāha. Tattha",
  "atk-s0201a:1919_2": "ayaṃ saṅkhepattho, bhikkhave, attani vā sati idaṃ me parikkhārajātaṃ attaniyanti",
  "atk-s0201a:1919_3": "assa, attaniyeva vā parikkhāre sati ayaṃ me attā imassa parikkhārassa sāmīti, evaṃ",
  "atk-s0201a:1919_4": "ahanti. Sati mamāti, mamāti sati ahanti yuttaṃ bhaveyya. Saccatoti bhūtato, thetatoti tathato thirato vā.",
  "atk-s0201a:1920_0": "Idāni ime pañcakkhandhe aniccaṃ dukkhaṃ anattāti evaṃ tiparivaṭṭavasena aggaṇhanto",
  "atk-s0201a:1920_1": "ayaṃ ariṭṭho viya mayhaṃ sāsane kalalaṃ kacavaraṃ pakkhipatīti dassento taṃ kiṃ maññatha,",
  "atk-s0201a:1920_2": "bhikkhave, rūpaṃ niccaṃ vātiādimāha. Tattha aniccaṃ, bhanteti, bhante, yasmā hutvā",
  "atk-s0201a:1920_3": "na hoti, tasmā aniccaṃ. Uppādavayavattito vipariṇāmatāvakālikaniccapaṭikkhepaṭṭhena",
  "atk-s0201a:1920_4": "vāti catūhi kāraṇehi aniccaṃ. Dukkhaṃ, bhanteti, bhante, paṭipīḷanākārena dukkhaṃ,",
  "atk-s0201a:1920_5": "santāpadukkhamadukkhavatthukasukhapaṭikkhepaṭṭhena vāti catūhi kāraṇehi dukkhaṃ.",
  "atk-s0201a:1920_6": "Vipariṇāmadhammanti bhavasaṅkantiupagamanasabhāvaṃ pakatibhāvavijahanasabhāvaṃ. Kallaṃ",
  "atk-s0201a:1920_7": "nu taṃ samanupassituṃ etaṃ mama, esohamasmi, eso me attāti yuttaṃ nu kho taṃ imesaṃ",
  "atk-s0201a:1920_8": "tiṇṇaṃ taṇhāmānadiṭṭhiggāhānaṃ vasena ahaṃ mamāti evaṃ gahetuṃ. No hetaṃ, bhanteti",
  "atk-s0201a:1920_9": "iminā te bhikkhū avasavattanākārena rūpaṃ, bhante, anattāti paṭijānanti. Suññaassāmikaanissaraattapaṭikkhepaṭṭhena",
  "atk-s0201a:1920_10": "vāti catūhi kāraṇehi anattā.",
  "atk-s0201a:1921_0": "Bhagavā hi katthaci aniccavasena anattattaṃ dasseti, katthaci dukkhavasena, katthaci",
  "atk-s0201a:1921_1": "ubhayavasena. “Cakkhu attāti yo vadeyya, taṃ na upapajjati, cakkhussa uppādopi vayopi",
  "atk-s0201a:1921_2": "paññāyati. Yassa kho pana uppādopi vayopi paññāyati, attā me uppajjati ca veti cāti",
  "atk-s0201a:1921_3": "iccassa evamāgataṃ hoti, tasmā taṃ na upapajjati cakkhu attāti yo vadeyya, iti cakkhu",
  "atk-s0201a:1921_4": "anattā”ti imasmiñhi chachakkasutte aniccavasena anattataṃ dasseti. “Rūpañca hidaṃ,",
  "atk-s0201a:1921_5": "bhikkhave, attā abhavissa, nayidaṃ rūpaṃ ābādhāya saṃvatteyya, labbhetha ca rūpe",
  "atk-s0201a:1921_6": "‘evaṃ me rūpaṃ hotu, evaṃ me rūpaṃ mā ahosī’ti. Yasmā ca kho, bhikkhave, rūpaṃ anattā,",
  "atk-s0201a:1921_7": "tasmā rūpaṃ ābādhāya saṃvattati, na ca labbhati rūpe ‘evaṃ me rūpaṃ hotu, evaṃ me",
  "atk-s0201a:1921_8": "rūpaṃ mā ahosī”’ti imasmiṃ anattalakkhaṇasutte dukkhavasena anattataṃ dasseti. “Rūpaṃ,",
  "atk-s0201a:1921_9": "bhikkhave, aniccaṃ, yadaniccaṃ taṃ dukkhaṃ, yaṃ dukkhaṃ tadanattā, yadanattā taṃ",
  "atk-s0201a:1921_10": "‘netaṃ mama, nesohamasmi, na meso attā’ti evametaṃ yathābhūtaṃ sammappaññāya daṭṭhabba”nti",
  "atk-s0201a:1921_11": "imasmiṃ arahattasutte ubhayavasena anattataṃ dasseti. Kasmā? Aniccaṃ dukkhañca pākaṭaṃ.",
  "atk-s0201a:1921_12": "Anattāti na pākaṭaṃ.",
  "atk-s0201a:1922_0": "Paribhogabhājanādīsu hi bhinnesu aho aniccanti vadanti, aho anattāti vattā nāma natthi.",
  "atk-s0201a:1922_1": "Sarīre gaṇḍapiḷakādīsu vā uṭṭhitāsu kaṇṭakena vā viddhā aho dukkhanti vadanti, aho",
  "atk-s0201a:1922_2": "anattāti pana vattā nāma natthi. Kasmā? Idañhi anattalakkhaṇaṃ nāma avibhūtaṃ duddasaṃ",
  "atk-s0201a:1922_3": "duppaññāpanaṃ. Tena taṃ bhagavā aniccavasena vā dukkhavasena vā ubhayavasena vā dasseti.",
  "atk-s0201a:1922_4": "Tayidaṃ imasmimpi teparivaṭṭe aniccadukkhavaseneva dassitaṃ. Vedanādīsupi eseva nayo.",
  "atk-s0201a:1923": "Tasmā tiha, bhikkhaveti, bhikkhave, yasmā etarahi aññadāpi rūpaṃ aniccaṃ dukkhaṃ anattā, tasmāti attho. Yaṃkiñci rūpantiādīni visuddhimagge khandhaniddese vitthāritāneva.",
  "atk-s0201a:1924_0": "245. Nibbindatīti ukkaṇṭhati. Ettha ca nibbidāti vuṭṭhānagāminīvipassanā adhippetā.",
  "atk-s0201a:1924_1": "Vuṭṭhānagāminīvipassanāya hi bahūni nāmāni. Esā hi katthaci saññagganti vuttā. Katthaci",
  "atk-s0201a:1924_2": "dhammaṭṭhitiñāṇanti. Katthaci pārisuddhipadhāniyaṅganti. Katthaci paṭipadāñāṇadassanavisuddhīti.",
  "atk-s0201a:1924_3": "Katthaci tammayatāpariyādānanti. Katthaci tīhi nāmehi. Katthaci dvīhīti.",
  "atk-s0201a:1925_0": "Tattha poṭṭhapādasutte tāva “saññā kho, poṭṭhapāda, paṭhamaṃ uppajjati, pacchā ñāṇa”nti",
  "atk-s0201a:1925_1": "evaṃ saññagganti vuttā. Susimasutte “pubbe kho, susima, dhammaṭṭhitiñāṇaṃ, pacchā",
  "atk-s0201a:1925_2": "nibbāne ñāṇa”nti evaṃ dhammaṭṭhitiñāṇanti vuttā. Dasuttarasutte “paṭipadāñāṇadassanavisuddhipadhāniyaṅga”nti",
  "atk-s0201a:1925_3": "evaṃ pārisuddhipadāniyaṅganti vuttā. Rathavinīte “kiṃ nu kho, āvuso, paṭipadāñāṇadassanavisuddhatthaṃ",
  "atk-s0201a:1925_4": "bhagavati brahmacariyaṃ vussatī”ti evaṃ paṭipadāñāṇadassanavisuddhīti vuttā. Saḷāyatanavibhaṅge",
  "atk-s0201a:1925_5": "“atammayataṃ, bhikkhave, nissāya atammayataṃ āgamma yāyaṃ upekkhā nānattā nānattasitā,",
  "atk-s0201a:1925_6": "taṃ abhinivajjetvā yāyaṃ upekkhā ekattā ekattasitā, taṃ nissāya taṃ āgamma evametissā",
  "atk-s0201a:1925_7": "pahānaṃ hoti, evametissā samatikkamo hotī”ti evaṃ tammayatāpariyādānanti vuttā. Paṭisambhidāmagge",
  "atk-s0201a:1925_8": "“yā ca muñcitukamyatā, yā ca paṭisaṅkhānupassanā, yā ca saṅkhārupekkhā, ime dhammā",
  "atk-s0201a:1925_9": "ekatthā byañjanameva nāna”nti evaṃ tīhi nāmehi vuttā. Paṭṭhāne “anulomaṃ gotrabhussa",
  "atk-s0201a:1925_10": "anantarapaccayena paccayo, anulomaṃ vodānassa anantarapaccayena paccayo”ti evaṃ dvīhi",
  "atk-s0201a:1925_11": "nāmehi vuttā. Imasmiṃ pana alagaddasutte nibbindatīti nibbidānāmena āgatā.",
  "atk-s0201a:1926": "Nibbidā virajjatīti ettha virāgoti maggo virāgā vimuccatīti ettha virāgena maggena vimuccatīti phalaṃ kathitaṃ. Vimuttasmiṃ vimuttamiti ñāṇaṃ hotīti idha paccavekkhaṇā kathitā.",
  "atk-s0201a:1927_0": "Evaṃ vimuttacittaṃ mahākhīṇāsavaṃ dassetvā idāni tassa yathābhūtehi pañcahi kāraṇehi",
  "atk-s0201a:1927_1": "nāmaṃ gaṇhanto ayaṃ vuccati, bhikkhavetiādimāha. Avijjāti vaṭṭamūlikā avijjā. Ayañhi",
  "atk-s0201a:1927_2": "durukkhipanaṭṭhena palighoti vuccati. Tenesa tassa ukkhittattā ukkhittapalighoti",
  "atk-s0201a:1927_3": "vutto. Tālāvatthukatāti sīsacchinnatālo viya katā, samūlaṃ vā tālaṃ uddharitvā tālassa",
  "atk-s0201a:1927_4": "vatthu viya katā, yathā tasmiṃ vatthusmiṃ puna so tālo na paññāyati, evaṃ puna apaññattibhāvaṃ",
  "atk-s0201a:1927_5": "nītāti attho. Ponobbhavikoti punabbhavadāyako. Jātisaṃsārotiādīsu jāyanavasena ceva",
  "atk-s0201a:1927_6": "saṃsaraṇavasena ca evaṃ laddhanāmānaṃ punabbhavakhandhānaṃ paccayo kammābhisaṅkhāro.",
  "atk-s0201a:1927_7": "So hi punappunaṃ uppattikaraṇavasena parikkhipitvā ṭhitattā parikkhāti vuccati, tenesa",
  "atk-s0201a:1927_8": "tassā saṃkiṇṇattā vikiṇṇattā saṃkiṇṇaparikkhoti vutto. Taṇhāti vaṭṭamūlikā taṇhā.",
  "atk-s0201a:1927_9": "Ayañhi gambhīrānugataṭṭhena esikāti vuccati. Tenesa tassā abbūḷhattā luñcitvā chaḍḍitattā",
  "atk-s0201a:1927_10": "abbūḷhesikoti vutto. Orambhāgiyānīti oraṃ bhajanakāni kāmabhave upapattipaccayāni.",
  "atk-s0201a:1927_11": "Etāni hi kavāṭaṃ viya nagaradvāraṃ cittaṃ pidahitvā ṭhitattā aggaḷāti vuccanti. Tenesa",
  "atk-s0201a:1927_12": "tesaṃ nirākatattā bhinnattā niraggaḷoti vutto. Ariyoti nikkileso parisuddho. Pannaddhajoti",
  "atk-s0201a:1927_13": "patitamānaddhajo. Pannabhāroti khandhabhārakilesabhāraabhisaṅkhārabhārapañcakāmaguṇabhārā",
  "atk-s0201a:1927_14": "pannā orohitā assāti pannabhāro. Apica idha mānabhārasseva oropitattā pannabhāroti",
  "atk-s0201a:1927_15": "adhippeto. Visaṃyuttoti catūhi yogehi sabbakilesehi ca visaṃyutto. Idha pana mānasaṃyogeneva",
  "atk-s0201a:1927_16": "visaṃyuttattā visaṃyuttoti adhippeto. Asmimānoti rūpe asmīti māno, vedanāya… saññāya…",
  "atk-s0201a:1927_17": "saṅkhāresu… viññāṇe asmīti māno.",
  "atk-s0201a:1928_0": "Ettāvatā bhagavatā maggena kilese khepetvā nirodhasayanavaragatassa nibbānārammaṇaṃ",
  "atk-s0201a:1928_1": "phalasamāpattiṃ appetvā viharato khīṇāsavassa kālo dassito. Yathā hi dve nagarāni",
  "atk-s0201a:1928_2": "ekaṃ coranagaraṃ, ekaṃ khemanagaraṃ. Atha ekassa mahāyodhassa evaṃ bhaveyya – “yāvimaṃ",
  "atk-s0201a:1928_3": "coranagaraṃ tiṭṭhati, tāva khemanagaraṃ bhayato na muccati, coranagaraṃ anagaraṃ",
  "atk-s0201a:1928_4": "karissāmī”ti sannāhaṃ katvā khaggaṃ gahetvā coranagaraṃ upasaṅkamitvā nagaradvāre",
  "atk-s0201a:1928_5": "ussāpite esikatthambhe khaggena chinditvā sadvārabāhakaṃ kavāṭaṃ chinditvā palighaṃ",
  "atk-s0201a:1928_6": "ukkhipitvā pākāraṃ bhindanto parikkhaṃ saṃkiritvā nagarasobhanatthāya ussite dhaje",
  "atk-s0201a:1928_7": "pātetvā nagaraṃ agginā jhāpetvā khemanagaraṃ pavisitvā pāsādaṃ abhiruyha ñātigaṇaparivuto",
  "atk-s0201a:1928_8": "surasabhojanaṃ bhuñjeyya, evaṃ coranagaraṃ viya sakkāyo, khemanagaraṃ viya nibbānaṃ,",
  "atk-s0201a:1928_9": "mahāyodho viya yogāvacaro. Tassevaṃ hoti, “yāva sakkāyavaṭṭaṃ vattati, tāva dvattiṃsakammakāraṇaaṭṭhanavutirogapañcavīsatimahābhayehi",
  "atk-s0201a:1928_10": "parimuccanaṃ natthī”ti. So mahāyodho viya sannāhaṃ sīlasannāhaṃ katvā, paññākhaggaṃ",
  "atk-s0201a:1928_11": "gahetvā khaggena esikatthambhe viya arahattamaggena taṇhesikaṃ luñcitvā, so yodho",
  "atk-s0201a:1928_12": "sadvārabāhakaṃ nagarakavāṭaṃ viya pañcorambhāgiyasaṃyojanaggaḷaṃ ugghāṭetvā, so yodho",
  "atk-s0201a:1928_13": "palighaṃ viya, avijjāpalighaṃ ukkhipitvā, so yodho pākāraṃ bhindanto parikkhaṃ viya",
  "atk-s0201a:1928_14": "kammābhisaṅkhāraṃ bhindanto jātisaṃsāraparikkhaṃ saṃkiritvā, so yodho nagarasobhanatthāya",
  "atk-s0201a:1928_15": "ussāpite dhaje viya mānaddhaje pātetvā sakkāyanagaraṃ jhāpetvā, so yodho khemanagare",
  "atk-s0201a:1928_16": "uparipāsāde surasabhojanaṃ viya kilesanibbānaṃ nagaraṃ pavisitvā amatanirodhārammaṇaṃ",
  "atk-s0201a:1928_17": "phalasamāpattisukhaṃ anubhavamāno kālaṃ vītināmeti.",
  "atk-s0201a:1929_0": "246. Idāni evaṃ vimuttacittassa khīṇāsavassa parehi anadhigamanīyaviññāṇataṃ dassento",
  "atk-s0201a:1929_1": "evaṃ vimuttacittaṃ khotiādimāha. Tattha anvesanti anvesantā gavesantā. Idaṃ nissitanti",
  "atk-s0201a:1929_2": "idaṃ nāma nissitaṃ. Tathāgatassāti ettha sattopi tathāgatoti adhippeto, uttamapuggalo",
  "atk-s0201a:1929_3": "khīṇāsavopi. Ananuvijjoti asaṃvijjamāno vā avindeyyo vā. Tathāgatoti hi satte gahite",
  "atk-s0201a:1929_4": "asaṃvijjamānoti attho vaṭṭati, khīṇāsave gahite avindeyyoti attho vaṭṭati.",
  "atk-s0201a:1930_0": "Tattha purimanaye ayamadhippāyo – bhikkhave, ahaṃ diṭṭheva dhamme dharamānakaṃyeva",
  "atk-s0201a:1930_1": "khīṇāsavaṃ tathāgato satto puggaloti na paññapemi. Appaṭisandhikaṃ pana parinibbutaṃ",
  "atk-s0201a:1930_2": "khīṇāsavaṃ sattoti vā puggaloti vā kiṃ paññapessāmi? Ananuvijjo tathāgato. Na hi",
  "atk-s0201a:1930_3": "paramatthato satto nāma koci atthi, tassa avijjamānassa idaṃ nissitaṃ viññāṇanti",
  "atk-s0201a:1930_4": "anvesantāpi kiṃ adhigacchissanti? Kathaṃ paṭilabhissantīti attho. Dutiyanaye ayamadhippāyo",
  "atk-s0201a:1930_5": "– bhikkhave, ahaṃ diṭṭheva dhamme dharamānakaṃyeva khīṇāsavaṃ viññāṇavasena indādīhi",
  "atk-s0201a:1930_6": "avindiyaṃ vadāmi. Na hi saindā devā sabrahmakā sapajāpatikā anvesantāpi khīṇāsavassa",
  "atk-s0201a:1930_7": "vipassanācittaṃ vā maggacittaṃ vā phalacittaṃ vā, idaṃ nāma ārammaṇaṃ nissāya vattatīti",
  "atk-s0201a:1930_8": "jānituṃ sakkonti. Te appaṭisandhikassa parinibbutassa kiṃ jānissantīti?",
  "atk-s0201a:1931_0": "Asatāti asantena. Tucchāti tucchakena. Musāti musāvādena. Abhūtenāti yaṃ natthi,",
  "atk-s0201a:1931_1": "tena. Abbhācikkhantīti abhiācikkhanti, abhibhavitvā vadanti. Venayikoti vinayati",
  "atk-s0201a:1931_2": "vināsetīti vinayo, so eva venayiko, sattavināsakoti adhippāyo. Yathā cāhaṃ na, bhikkhaveti,",
  "atk-s0201a:1931_3": "bhikkhave, yena vākārena ahaṃ na sattavināsako. Yathā cāhaṃ na vadāmīti yena vā kāraṇena",
  "atk-s0201a:1931_4": "ahaṃ sattavināsaṃ na paññapemi. Idaṃ vuttaṃ hoti – yathāhaṃ na sattavināsako, yathā",
  "atk-s0201a:1931_5": "ca na sattavināsaṃ paññapemi, tathā maṃ te bhonto samaṇabrāhmaṇā “venayiko samaṇo",
  "atk-s0201a:1931_6": "gotamo”ti vadantā sattavināsako samaṇo gotamoti ca, “sato sattassa ucchedaṃ vināsaṃ",
  "atk-s0201a:1931_7": "vibhavaṃ paññapetī”ti vadantā sattavināsaṃ paññapetīti ca asatā tucchā musā abhūtena abbhācikkhantīti.",
  "atk-s0201a:1932_0": "Pubbe cāti pubbe mahābodhimaṇḍamhiyeva ca. Etarahi cāti etarahi dhammadesanāyañca.",
  "atk-s0201a:1932_1": "Dukkhañceva paññapemi, dukkhassa ca nirodhanti dhammacakkaṃ appavattetvā bodhimaṇḍe",
  "atk-s0201a:1932_2": "viharantopi dhammacakkappavattanato paṭṭhāya dhammaṃ desentopi catusaccameva paññapemīti",
  "atk-s0201a:1932_3": "attho. Ettha hi dukkhaggahaṇena tassa mūlabhūto samudayo, nirodhaggahaṇena taṃsampāpako",
  "atk-s0201a:1932_4": "maggo gahitova hotīti veditabbo. Tatra ceti tasmiṃ catusaccappakāsane. Pareti saccāni",
  "atk-s0201a:1932_5": "ājānituṃ paṭivijjhituṃ asamatthapuggalā. Akkosantīti dasahi akkosavatthūhi akkosanti.",
  "atk-s0201a:1932_6": "Paribhāsantīti vācāya paribhāsanti. Rosenti vihesentīti rosessāma vihesessāmāti adhippāyena",
  "atk-s0201a:1932_7": "ghaṭṭenti dukkhāpenti. Tatrāti tesu akkosādīsu, tesu vā parapuggalesu. Āghātoti kopo.",
  "atk-s0201a:1932_8": "Appaccayoti domanassaṃ. Anabhiraddhīti atuṭṭhi.",
  "atk-s0201a:1933_0": "Tatra ceti catusaccappakāsaneyeva. Pareti catusaccappakāsanaṃ ājānituṃ paṭivijjhituṃ",
  "atk-s0201a:1933_1": "samatthapuggalā. Ānandoti ānandapīti. Uppilāvitattanti uppilāpanapīti. Tatra ceti",
  "atk-s0201a:1933_2": "catusaccappakāsanamhiyeva. Tatrāti sakkārādīsu. Yaṃ kho idaṃ pubbe pariññātanti idaṃ",
  "atk-s0201a:1933_3": "khandhapañcakaṃ pubbe bodhimaṇḍe tīhi pariññāhi pariññātaṃ. Tatthameti tasmiṃ khandhapañcake",
  "atk-s0201a:1933_4": "ime. Kiṃ vuttaṃ hoti? Tatrāpi tathāgatassa ime sakkārā mayi karīyantīti vā ahaṃ ete",
  "atk-s0201a:1933_5": "anubhavāmīti vā na hoti. Pubbe pariññātakkhandhapañcakaṃyeva ete sakkāre anubhotīti",
  "atk-s0201a:1933_6": "ettakameva hotīti. Tasmāti yasmā saccāni paṭivijjhituṃ asamatthā tathāgatampi akkosanti,",
  "atk-s0201a:1933_7": "tasmā. Sesaṃ vuttanayeneva veditabbaṃ.",
  "atk-s0201a:1934_0": "247. Tasmā tiha, bhikkhave, yaṃ na tumhākanti yasmā attaniyepi chandarāgappahānaṃ",
  "atk-s0201a:1934_1": "dīgharattaṃ hitāya sukhāya saṃvattati, tasmā yaṃ na tumhākaṃ, taṃ pajahathāti attho.",
  "atk-s0201a:1934_2": "Yathāpaccayaṃ vā kareyyāti yathā yathā iccheyya tathā tathā kareyya. Na hi no etaṃ,",
  "atk-s0201a:1934_3": "bhante, attā vāti, bhante, etaṃ tiṇakaṭṭhasākhāpalāsaṃ amhākaṃ neva attā na amhākaṃ",
  "atk-s0201a:1934_4": "rūpaṃ na viññāṇanti vadanti. Attaniyaṃ vāti amhākaṃ cīvarādiparikkhāropi na hotīti",
  "atk-s0201a:1934_5": "attho. Evameva kho, bhikkhave, yaṃ na tumhākaṃ taṃ pajahathāti bhagavā, khandhapañcakaṃyeva",
  "atk-s0201a:1934_6": "na tumhākanti dassetvā pajahāpeti, tañca kho na uppāṭetvā, luñcitvā vā. Chandarāgavinayena panetaṃ pajahāpeti.",
  "atk-s0201a:1935_0": "248. Evaṃ svākkhātoti ettha tiparivaṭṭato paṭṭhāya yāva imaṃ ṭhānaṃ āharitumpi vaṭṭati,",
  "atk-s0201a:1935_1": "paṭilomena pemamattakena saggaparāyaṇato paṭṭhāya yāva imaṃ ṭhānaṃ āharitumpi vaṭṭati.",
  "atk-s0201a:1935_2": "Svākkhātoti sukathito. Sukathitattā eva uttāno vivaṭo pakāsito. Chinnapilotikoti",
  "atk-s0201a:1935_3": "pilotikā vuccati chinnaṃ bhinnaṃ tattha tattha sibbitaṃ gaṇṭhikataṃ jiṇṇaṃ vatthaṃ,",
  "atk-s0201a:1935_4": "taṃ yassa natthi, aṭṭhahatthaṃ vā navahatthaṃ vā ahatasāṭakaṃ nivattho, so chinnapilotiko",
  "atk-s0201a:1935_5": "nāma. Ayampi dhammo tādiso, na hettha kohaññādivasena chinnabhinnasibbitagaṇṭhikatabhāvo",
  "atk-s0201a:1935_6": "atthi. Apica kacavaro pilotikoti vuccati. Imasmiñca sāsane samaṇakacavaraṃ nāma patiṭṭhātuṃ",
  "atk-s0201a:1935_7": "na labhati. Tenevāha –",
  "atk-s0201a:1936": "“Kāraṇḍavaṃ niddhamatha, kasambuñcāpakassatha;",
  "atk-s0201a:1937": "Tato palāpe vāhetha, assamaṇe samaṇamānine.",
  "atk-s0201a:1938": "Niddhamitvāna pāpicche, pāpaācāragocare;",
  "atk-s0201a:1939": "Suddhā suddhehi saṃvāsaṃ, kappayavho patissatā;",
  "atk-s0201a:1940": "Tato samaggā nipakā, dukkhassantaṃ karissathā”ti. ;",
  "atk-s0201a:1941_0": "Iti samaṇakacavarassa chinnattāpi ayaṃ dhammo chinnapilotiko nāma hoti. Vaṭṭaṃ tesaṃ",
  "atk-s0201a:1941_1": "natthi paññāpanāyāti tesaṃ vaṭṭaṃ apaññattibhāvaṃ gataṃ nippaññattikaṃ jātaṃ. Evarūpo",
  "atk-s0201a:1941_2": "mahākhīṇāsavo evaṃ svākkhāte sāsaneyeva uppajjati. Yathā ca khīṇāsavo, evaṃ anāgāmiādayopi.",
  "atk-s0201a:1942_0": "Tattha dhammānusārino saddhānusārinoti ime dve sotāpattimaggaṭṭhā honti. Yathāha",
  "atk-s0201a:1942_1": "– “katamo ca puggalo dhammānusārī? Yassa puggalassa sotāpattiphalasacchikiriyāya",
  "atk-s0201a:1942_2": "paṭipannassa paññindriyaṃ adhimattaṃ hoti, paññāvāhiṃ paññāpubbaṅgamaṃ ariyamaggaṃ",
  "atk-s0201a:1942_3": "bhāveti. Ayaṃ vuccati puggalo dhammānusārī. Sotāpattiphalasacchikiriyāya paṭipanno",
  "atk-s0201a:1942_4": "puggalo dhammānusārī, phale ṭhito diṭṭhippatto. Katamo ca puggalo saddhānusārī? Yassa",
  "atk-s0201a:1942_5": "puggalassa sotāpattiphalasacchikiriyāya paṭipannassa saddhindriyaṃ adhimattaṃ hoti,",
  "atk-s0201a:1942_6": "saddhāvāhiṃ saddhāpubbaṅgamaṃ ariyamaggaṃ bhāveti. Ayaṃ vuccati puggalo saddhānusārī.",
  "atk-s0201a:1942_7": "Sotāpattiphalasacchikiriyāya paṭipanno puggalo saddhānusārī, phale ṭhito saddhāvimutto”ti.",
  "atk-s0201a:1942_8": "Yesaṃ mayi saddhāmattaṃ pemamattanti iminā yesaṃ añño ariyadhammo natthi, tathāgate",
  "atk-s0201a:1942_9": "pana saddhāmattaṃ pemamattameva hoti. Te vipassakapuggalā adhippetā. Vipassakabhikkhūnañhi",
  "atk-s0201a:1942_10": "evaṃ vipassanaṃ paṭṭhapetvā nisinnānaṃ dasabale ekā saddhā ekaṃ pemaṃ uppajjati.",
  "atk-s0201a:1942_11": "Tāya saddhāya tena pemena hatthe gahetvā sagge ṭhapitā viya honti, niyatagatikā kira",
  "atk-s0201a:1942_12": "ete. Porāṇakattherā pana evarūpaṃ bhikkhuṃ cūḷasotāpannoti vadanti. Sesaṃ sabbattha uttānatthamevāti.",
  "atk-s0201a:1943": "Papañcasūdaniyā majjhimanikāyaṭṭhakathāya",
  "atk-s0201a:1944": "Alagaddūpamasuttavaṇṇanā niṭṭhitā.",
  "atk-s0201a:1945": "3. Vammikasuttavaṇṇanā",
  "atk-s0201a:1946_0": "249. Evaṃ me sutanti vammikasuttaṃ. Tattha āyasmāti piyavacanametaṃ. Kumārakassapoti",
  "atk-s0201a:1946_1": "tassa nāmaṃ. Kumārakāle pabbajitattā pana bhagavatā, “kassapaṃ pakkosatha, idaṃ phalaṃ",
  "atk-s0201a:1946_2": "vā khādanīyaṃ vā kassapassa dethā”ti vutte, katarassa kassapassāti kumārakassapassāti",
  "atk-s0201a:1946_3": "evaṃ gahitanāmattā tato paṭṭhāya vuḍḍhakālepi “kumārakassapo” tveva vuccati. Apica",
  "atk-s0201a:1946_4": "raññā posāvanikaputtattāpi taṃ “kumārakassapo”ti sañjāniṃsu. Ayaṃ panassa pubbayogato",
  "atk-s0201a:1946_5": "paṭṭhāya āvibhāvakathā –",
  "atk-s0201a:1947_0": "Thero kira padumuttarassa bhagavato kāle seṭṭhiputto ahosi. Athekadivasaṃ bhagavantaṃ",
  "atk-s0201a:1947_1": "citrakathiṃ ekaṃ attano sāvakaṃ ṭhānantare ṭhapentaṃ disvā bhagavato sattāhaṃ dānaṃ",
  "atk-s0201a:1947_2": "datvā, “ahampi bhagavā anāgate ekassa buddhassa ayaṃ thero viya citrakathī sāvako",
  "atk-s0201a:1947_3": "bhaveyya”nti patthanaṃ katvā puññāni karonto kassapassa bhagavato sāsane pabbajitvā",
  "atk-s0201a:1947_4": "visesaṃ nibbattetuṃ nāsakkhi.",
  "atk-s0201a:1948_0": "Tadā kira parinibbutassa bhagavato sāsane osakkante pañca bhikkhū nisseṇiṃ bandhitvā",
  "atk-s0201a:1948_1": "pabbataṃ abhiruyha samaṇadhammaṃ akaṃsu. Saṅghatthero tatiyadivase arahattaṃ patto.",
  "atk-s0201a:1948_2": "Anuthero catutthadivase anāgāmī ahosi. Itare tayo visesaṃ nibbattetuṃ asakkontā devaloke",
  "atk-s0201a:1948_3": "nibbattiṃsu. Tesaṃ ekaṃ buddhantaraṃ devesu ca manussesu ca sampattiṃ anubhontānaṃ",
  "atk-s0201a:1948_4": "eko takkasilāyaṃ rājakule nibbattitvā pukkusāti nāma rājā hutvā bhagavantaṃ uddissa",
  "atk-s0201a:1948_5": "pabbajitvā rājagahaṃ gacchanto kumbhakārasālāyaṃ bhagavato dhammadesanaṃ sutvā anāgāmiphalaṃ",
  "atk-s0201a:1948_6": "patto. Eko ekasmiṃ samuddapaṭṭane kulaghare nibbattitvā nāvaṃ āruyha bhinnanāvo dārucīrāni",
  "atk-s0201a:1948_7": "nivāsetvā lābhasampattiṃ patto, “ahaṃ arahā”ti cittaṃ uppādetvā, “na tvaṃ arahā,",
  "atk-s0201a:1948_8": "gaccha satthāraṃ pañhaṃ pucchā”ti atthakāmāya devatāya codito tathā katvā arahattaphalaṃ patto.",
  "atk-s0201a:1949_0": "Eko rājagahe ekissā kuladārikāya kucchimhi uppanno. Sā ca paṭhamaṃ mātāpitaro yācitvā",
  "atk-s0201a:1949_1": "pabbajjaṃ alabhamānā kulagharaṃ gatā gabbhasaṇṭhitampi ajānantī sāmikaṃ ārādhetvā",
  "atk-s0201a:1949_2": "tena anuññātā bhikkhunīsu pabbajitā. Tassā gabbhininimittaṃ disvā bhikkhuniyo devadattaṃ",
  "atk-s0201a:1949_3": "pucchiṃsu, so “assamaṇī”ti āha. Dasabalaṃ pucchiṃsu, satthā upālittheraṃ paṭicchāpesi.",
  "atk-s0201a:1949_4": "Thero sāvatthinagaravāsīni kulāni visākhañca upāsikaṃ pakkosāpetvā sodhento, – “pure",
  "atk-s0201a:1949_5": "laddho gabbho, pabbajjā arogā”ti āha. Satthā “suvinicchitaṃ adhikaraṇa”nti therassa",
  "atk-s0201a:1949_6": "sādhukāraṃ adāsi. Sā bhikkhunī suvaṇṇabimbasadisaṃ puttaṃ vijāyi, taṃ gahetvā rājā",
  "atk-s0201a:1949_7": "pasenadi kosalo posāpesi. “Kassapo”ti cassa nāmaṃ katvā aparabhāge alaṅkaritvā satthu",
  "atk-s0201a:1949_8": "santikaṃ netvā pabbājesi. Iti rañño posāvanikaputtattāpi taṃ “kumārakassapo”ti sañjāniṃsūti.",
  "atk-s0201a:1950_0": "Andhavaneti evaṃnāmake vane. Taṃ kira vanaṃ dvinnaṃ buddhānaṃ kāle avijahitanāmaṃ",
  "atk-s0201a:1950_1": "andhavanaṃtveva paññāyati. Tatrāyaṃ paññattivibhāvanā – appāyukabuddhānañhi sarīradhātu",
  "atk-s0201a:1950_2": "na ekagghanā hoti. Adhiṭṭhānānubhāvena vippakiriyati. Teneva amhākampi bhagavā, –",
  "atk-s0201a:1950_3": "“ahaṃ na ciraṭṭhitiko, appakehi sattehi ahaṃ diṭṭho, yehi na diṭṭho, teva bahutarā,",
  "atk-s0201a:1950_4": "te me dhātuyo ādāya tattha tattha pūjentā saggaparāyaṇā bhavissantī”ti parinibbānakāle,",
  "atk-s0201a:1950_5": "“attano sarīraṃ vippakiriyatū”ti adhiṭṭhāsi. Dīghāyukabuddhānaṃ pana suvaṇṇakkhandho",
  "atk-s0201a:1950_6": "viya ekagghanaṃ dhātusarīraṃ tiṭṭhati.",
  "atk-s0201a:1951_0": "Kassapassāpi bhagavato tatheva aṭṭhāsi. Tato mahājanā sannipatitvā, “dhātuyo ekagghanā",
  "atk-s0201a:1951_1": "na sakkā viyojetuṃ, kiṃ karissāmā”ti sammantayitvā ekagghanameva cetiyaṃ karissāma,",
  "atk-s0201a:1951_2": "kittakaṃ pana hotu tanti āhaṃsu. Eke sattayojaniyanti āhaṃsu. Etaṃ atimahantaṃ, anāgate",
  "atk-s0201a:1951_3": "jaggituṃ na sakkā, chayojanaṃ hotu, pañcayojanaṃ… catuyojanaṃ… tiyojanaṃ… dviyojanaṃ…",
  "atk-s0201a:1951_4": "ekayojanaṃ hotūti sanniṭṭhānaṃ katvā iṭṭhakā kīdisā hontūti bāhirante iṭṭhakā rattasuvaṇṇamayā",
  "atk-s0201a:1951_5": "ekagghanā satasahassagghanikā hontu, abbhantarimante paññāsasahassagghanikā. Haritālamanosilāhi",
  "atk-s0201a:1951_6": "mattikākiccaṃ kayiratu, telena udakakiccanti niṭṭhaṃ gantvā cattāri mukhāni catudhā",
  "atk-s0201a:1951_7": "vibhajiṃsu. Rājā ekaṃ mukhaṃ gaṇhi, rājaputto pathavindarakumāro ekaṃ, amaccānaṃ",
  "atk-s0201a:1951_8": "jeṭṭhako hutvā senāpati ekaṃ, janapadānaṃ jeṭṭhako hutvā seṭṭhi ekaṃ.",
  "atk-s0201a:1952_0": "Tattha dhanasampannatāya rājāpi suvaṇṇaṃ nīharāpetvā attanā gahitamukhe kammaṃ ārabhi,",
  "atk-s0201a:1952_1": "uparājāpi, senāpatipi. Seṭṭhinā gahitamukhe pana kammaṃ olīyati. Tato yasorato nāma",
  "atk-s0201a:1952_2": "eko upāsako tepiṭako bhāṇako anāgāmī ariyasāvako, so kammaṃ olīyatīti ñatvā pañca",
  "atk-s0201a:1952_3": "sakaṭasatāni yojāpetvā janapadaṃ gantvā “kassapasammāsambuddho vīsativassasahassāni",
  "atk-s0201a:1952_4": "ṭhatvā parinibbuto. Tassa yojanikaṃ ratanacetiyaṃ kayirati, yo yaṃ dātuṃ ussahati",
  "atk-s0201a:1952_5": "suvaṇṇaṃ vā hiraññaṃ vā sattaratanaṃ vā haritālaṃ vā manosilaṃ vā, so taṃ detū”ti",
  "atk-s0201a:1952_6": "samādapesi. Manussā attano attano thāmena hiraññasuvaṇṇādīni adaṃsu. Asakkontā telataṇḍulādīni",
  "atk-s0201a:1952_7": "dentiyeva. Upāsako telataṇḍulādīni kammakārānaṃ bhattavetanatthaṃ pahiṇāti, avasesehi",
  "atk-s0201a:1952_8": "suvaṇṇaṃ cetāpetvā pahiṇāti, evaṃ sakalajambudīpaṃ acari.",
  "atk-s0201a:1953_0": "Cetiye kammaṃ niṭṭhitanti cetiyaṭṭhānato paṇṇaṃ pahiṇiṃsu – “niṭṭhitaṃ kammaṃ ācariyo",
  "atk-s0201a:1953_1": "āgantvā cetiyaṃ vandatū”ti. Sopi paṇṇaṃ pahiṇi – “mayā sakalajambudīpo samādapito,",
  "atk-s0201a:1953_2": "yaṃ atthi, taṃ gahetvā kammaṃ niṭṭhāpentū”ti. Dvepi paṇṇāni antarāmagge samāgamiṃsu.",
  "atk-s0201a:1953_3": "Ācariyassa paṇṇato pana cetiyaṭṭhānato paṇṇaṃ paṭhamataraṃ ācariyassa hatthaṃ agamāsi.",
  "atk-s0201a:1953_4": "So paṇṇaṃ vācetvā cetiyaṃ vandissāmīti ekakova nikkhami. Antarāmagge aṭaviyaṃ pañca",
  "atk-s0201a:1953_5": "corasatāni uṭṭhahiṃsu. Tatrekacce taṃ disvā iminā sakalajambudīpato hiraññasuvaṇṇaṃ",
  "atk-s0201a:1953_6": "sampiṇḍitaṃ, nidhikumbhī no pavaṭṭamānā āgatāti avasesānaṃ ārocetvā taṃ aggahesuṃ.",
  "atk-s0201a:1953_7": "Kasmā tātā, maṃ gaṇhathāti? Tayā sakalajambudīpato sabbaṃ hiraññasuvaṇṇaṃ sampiṇḍitaṃ,",
  "atk-s0201a:1953_8": "amhākampi thokaṃ thokaṃ dehīti. Kiṃ tumhe na jānātha, kassapo bhagavā parinibbuto,",
  "atk-s0201a:1953_9": "tassa yojanikaṃ ratanacetiyaṃ kayirati, tadatthāya mayā samādapitaṃ, no attano atthāya.",
  "atk-s0201a:1953_10": "Taṃ taṃ laddhaladdhaṭṭhānato tattheva pesitaṃ, mayhaṃ pana nivatthasāṭakamattaṃ ṭhapetvā",
  "atk-s0201a:1953_11": "aññaṃ vittaṃ kākaṇikampi natthīti.",
  "atk-s0201a:1954_0": "Eke, “evametaṃ vissajetha ācariya”nti āhaṃsu. Eke, “ayaṃ rājapūjito amaccapūjito,",
  "atk-s0201a:1954_1": "amhesu kañcideva nagaravīthiyaṃ disvā rājarājamahāmattādīnaṃ ārocetvā anayavyasanaṃ",
  "atk-s0201a:1954_2": "pāpuṇāpeyyā”ti āhaṃsu. Upāsako, “tātā, nāhaṃ evaṃ karissāmī”ti āha. Tañca kho tesu",
  "atk-s0201a:1954_3": "kāruññena, na attano jīvitanikantiyā. Atha tesu gahetabbo vissajjetabboti vivadantesu",
  "atk-s0201a:1954_4": "gahetabboti laddhikā eva bahutarā hutvā jīvitā voropayiṃsu.",
  "atk-s0201a:1955_0": "Tesaṃ balavaguṇe ariyasāvake aparādhena nibbutadīpasikhā viya akkhīni antaradhāyiṃsu.",
  "atk-s0201a:1955_1": "Te, “kahaṃ bho cakkhu, kahaṃ bho cakkhū”ti vippalapantā ekacce ñātakehi gehaṃ nītā.",
  "atk-s0201a:1955_2": "Ekacce noñātakā anāthāti tattheva aṭaviyaṃ rukkhamūle paṇṇasālāyaṃ vasiṃsu. Aṭaviṃ",
  "atk-s0201a:1955_3": "āgatamanussā kāruññena tesaṃ taṇḍulaṃ vā puṭabhattaṃ vā paribbayaṃ vā denti. Dārupaṇṇādīnaṃ",
  "atk-s0201a:1955_4": "atthāya gantvā āgatā manussā kuhiṃ gatatthāti vutte andhavanaṃ gatamhāti vadanti.",
  "atk-s0201a:1955_5": "Evaṃ dvinnampi buddhānaṃ kāle taṃ vanaṃ andhavanaṃtveva paññāyati. Kassapabuddhakāle",
  "atk-s0201a:1955_6": "panetaṃ chaḍḍitajanapade aṭavi ahosi. Amhākaṃ bhagavato kāle sāvatthiyā avidūre jetavanassa",
  "atk-s0201a:1955_7": "piṭṭhibhāge pavivekakāmānaṃ kulaputtānaṃ vasanaṭṭhānaṃ padhānagharaṃ ahosi, tattha",
  "atk-s0201a:1955_8": "āyasmā kumārakassapo tena samayena sekhapaṭipadaṃ pūrayamāno viharati. Tena vuttaṃ",
  "atk-s0201a:1955_9": "“andhavane viharatī”ti.",
  "atk-s0201a:1956_0": "Aññatarā devatāti nāmagottavasena apākaṭā ekā devatāti attho. “Abhijānāti no, bhante,",
  "atk-s0201a:1956_1": "bhagavā ahuñātaññatarassa mahesakkhassa saṃkhittena taṇhāsaṅkhayavimuttiṃ bhāsitā”ti",
  "atk-s0201a:1956_2": "ettha pana abhiññāto sakkopi devarājā aññataroti vutto. Devatāti ca idaṃ devānampi",
  "atk-s0201a:1956_3": "devadhītānampi sādhāraṇavacanaṃ. Imasmiṃ panatthe devo adhippeto. Abhikkantāya rattiyāti",
  "atk-s0201a:1956_4": "ettha abhikkantasaddo khayasundarābhirūpaabbhanumodanādīsu dissati. Tattha – “abhikkantā,",
  "atk-s0201a:1956_5": "bhante, ratti, nikkhanto paṭhamo yāmo, ciranisinno bhikkhusaṅgho, uddisatu, bhante,",
  "atk-s0201a:1956_6": "bhagavā bhikkhūnaṃ pātimokkha”nti evamādīsu khaye dissati. “Ayaṃ imesaṃ catunnaṃ",
  "atk-s0201a:1956_7": "puggalānaṃ abhikkantataro ca paṇītataro cā”ti evamādīsu sundare.",
  "atk-s0201a:1957": "“Ko me vandati pādāni, iddhiyā yasasā jalaṃ;",
  "atk-s0201a:1958": "Abhikkantena vaṇṇena, sabbā obhāsayaṃ disā”ti. –",
  "atk-s0201a:1959_0": "Evamādīsu abhirūpe. “Abhikkantaṃ, bho gotamā”ti evamādīsu abbhanumodane. Idha pana",
  "atk-s0201a:1959_1": "khaye. Tena abhikkantāya rattiyāti parikkhīṇāya rattiyāti vuttaṃ hoti. Tatthāyaṃ",
  "atk-s0201a:1959_2": "devaputto majjhimayāmasamanantare āgatoti veditabbo. Abhikkantavaṇṇāti idha abhikkantasaddo",
  "atk-s0201a:1959_3": "abhirūpe. Vaṇṇasaddo pana chavi-thuti-kulavaggakāraṇa-saṇṭhānapamāṇarūpāyatanādīsu",
  "atk-s0201a:1959_4": "dissati. Tattha, “suvaṇṇavaṇṇosi bhagavā”ti evamādīsu chaviyā. “Kadā saññūḷhā pana",
  "atk-s0201a:1959_5": "te gahapati samaṇassa gotamassa vaṇṇā”ti evamādīsu thutiyaṃ. “Cattārome, bho gotama,",
  "atk-s0201a:1959_6": "vaṇṇā”ti evamādīsu kulavagge. “Atha kena nu vaṇṇena, gandhathenoti vuccatī”ti evamādīsu",
  "atk-s0201a:1959_7": "kāraṇe. “Mahantaṃ hatthirājavaṇṇaṃ abhinimminitvā”ti evamādīsu saṇṭhāne. “Tayo pattassa",
  "atk-s0201a:1959_8": "vaṇṇā”ti evamādīsu pamāṇe. “Vaṇṇo gandho raso ojā”ti evamādīsu rūpāyatane. So idha",
  "atk-s0201a:1959_9": "chaviyaṃ daṭṭhabbo. Tena abhikkantavaṇṇāti abhirūpachaviiṭṭhavaṇṇā, manāpavaṇṇāti",
  "atk-s0201a:1959_10": "vuttaṃ hoti. Devatā hi manussalokaṃ āgacchamānā pakativaṇṇaṃ pakatiiddhiṃ pajahitvā",
  "atk-s0201a:1959_11": "oḷārikaṃ attabhāvaṃ katvā atirekavaṇṇaṃ atirekaiddhiṃ māpetvā naṭasamajjādīni gacchantā",
  "atk-s0201a:1959_12": "manussā viya abhisaṅkhatena kāyena āgacchanti. Ayampi devaputto tatheva āgato. Tena",
  "atk-s0201a:1959_13": "vuttaṃ “abhikkantavaṇṇā”ti.",
  "atk-s0201a:1960_0": "Kevalakappanti ettha kevalasaddo anavasesa-yebhūyya-abyāmissānatirekadaḷhattha-visaṃyogādianekattho.",
  "atk-s0201a:1960_1": "Tathā hissa, “kevalaparipuṇṇaṃ parisuddhaṃ brahmacariya”nti evamādīsu anavasesattamattho.",
  "atk-s0201a:1960_2": "“Kevalakappā ca aṅgamagadhā pahūtaṃ khādanīyaṃ bhojanīyaṃ ādāya upasaṅkamissantī”ti",
  "atk-s0201a:1960_3": "evamādīsu yebhuyyatā. “Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0201a:1960_4": "“Kevalaṃ saddhāmattakaṃ nūna ayamāyasmā”ti evamādīsu anatirekatā. “Āyasmato anuruddhassa",
  "atk-s0201a:1960_5": "bāhiyo nāma saddhivihāriko kevalakappaṃ saṅghabhedāya ṭhito”ti evamādīsu daḷhatthatā.",
  "atk-s0201a:1960_6": "“Kevalī vusitavā uttamapurisoti vuccatī”ti evamādīsu visaṃyogo. Idha panassa anavasesattamatthoti adhippeto.",
  "atk-s0201a:1961_0": "Kappasaddo panāyaṃ abhisaddahana-vohāra-kāla-paññatti- chedana-vikappa-lesa-samantabhāvādi-anekattho.",
  "atk-s0201a:1961_1": "Tathā hissa, “okappaniyametaṃ bhoto gotamassa, yathā taṃ arahato sammāsambuddhassā”ti",
  "atk-s0201a:1961_2": "evamādīsu abhisaddahanamattho. “Anujānāmi, bhikkhave, pañcahi samaṇakappehi phalaṃ",
  "atk-s0201a:1961_3": "paribhuñjitu”nti evamādīsu vohāro. “Yena sudaṃ niccakappaṃ viharāmī”ti evamādīsu",
  "atk-s0201a:1961_4": "kālo. “Iccāyasmā kappo”ti evamādīsu paññatti. “Alaṅkatā kappitakesamassū”ti evamādīsu",
  "atk-s0201a:1961_5": "chedanaṃ. “Kappati dvaṅgulakappo”ti evamādīsu vikappo. “Atthi kappo nipajjitu”nti",
  "atk-s0201a:1961_6": "evamādīsu leso. “Kevalakappaṃ veḷuvanaṃ obhāsetvā”ti evamādīsu samantabhāvo. Idha",
  "atk-s0201a:1961_7": "panassa samantabhāvo attho adhippeto. Tasmā kevalakappaṃ andhavananti ettha anavasesaṃ",
  "atk-s0201a:1961_8": "samantato andhavananti evamattho daṭṭhabbo.",
  "atk-s0201a:1962_0": "Obhāsetvāti vatthālaṅkārasarīrasamuṭṭhitāya ābhāya pharitvā, candimā viya ca sūriyo",
  "atk-s0201a:1962_1": "viya ca ekobhāsaṃ ekapajjotaṃ karitvāti attho. Ekamantaṃ aṭṭhāsīti ekasmiṃ ante,",
  "atk-s0201a:1962_2": "ekasmiṃ okāse aṭṭhāsi. Etadavocāti etaṃ “bhikkhu bhikkhū”tiādivacanamavoca. Kasmā",
  "atk-s0201a:1962_3": "panāyaṃ avanditvā samaṇavohāreneva kathetīti? Samaṇasaññāsamudācāreneva. Evaṃ kirassa",
  "atk-s0201a:1962_4": "ahosi – “ayaṃ antarā kāmāvacare vasi. Ahaṃ pana asmi tato kālato paṭṭhāya brahmacārī”ti",
  "atk-s0201a:1962_5": "samaṇasaññāvassa samudācarati, tasmā avanditvā samaṇavohāreneva katheti. Pubbasahāyo",
  "atk-s0201a:1962_6": "kireso devaputto therassa. Kuto paṭṭhāyāti? Kassapasammāsambuddhakālato paṭṭhāya.",
  "atk-s0201a:1962_7": "Yo hi pubbayoge āgatesu pañcasu sahāyesu anuthero catutthadivase anāgāmī ahosīti",
  "atk-s0201a:1962_8": "vutto, ayaṃ so. Tadā kira tesu saṅghattherassa arahatteneva saddhiṃ abhiññā āgamiṃsu.",
  "atk-s0201a:1962_9": "So, “mayhaṃ kiccaṃ matthakaṃ patta”nti vehāsaṃ uppatitvā anotattadahe mukhaṃ dhovitvā",
  "atk-s0201a:1962_10": "uttarakuruto piṇḍapātaṃ ādāya āgantvā, “imaṃ, āvuso, piṇḍapātaṃ bhuñjitvā appamattā",
  "atk-s0201a:1962_11": "samaṇadhammaṃ karothā”ti āha. Itare āhaṃsu – “na, āvuso, amhākaṃ evaṃ katikā atthi",
  "atk-s0201a:1962_12": "– ‘yo paṭhamaṃ visesaṃ nibbattetvā piṇḍapātaṃ āharati, tenābhataṃ bhuñjitvā sesehi",
  "atk-s0201a:1962_13": "samaṇadhammo kātabbo’ti. Tumhe attano upanissayena kiccaṃ matthakaṃ pāpayittha. Mayampi",
  "atk-s0201a:1962_14": "sace no upanissayo bhavissati, kiccaṃ matthakaṃ pāpessāma. Papañco esa amhākaṃ, gacchatha",
  "atk-s0201a:1962_15": "tumhe”ti. So yathāphāsukaṃ gantvā āyupariyosāne parinibbāyi.",
  "atk-s0201a:1963_0": "Punadivase anuthero anāgāmiphalaṃ sacchakāsi, tassa abhiññāyo āgamiṃsu. Sopi tatheva",
  "atk-s0201a:1963_1": "piṇḍapātaṃ āharitvā tehi paṭikkhitto yathāphāsukaṃ gantvā āyupariyosāne suddhāvāse",
  "atk-s0201a:1963_2": "nibbatti. So suddhāvāse ṭhatvā te sahāye olokento, eko tadāva parinibbuto, eko adhunā",
  "atk-s0201a:1963_3": "bhagavato santike ariyabhūmiṃ patto, eko lābhasakkāraṃ nissāya, “ahaṃ arahā”ti cittaṃ",
  "atk-s0201a:1963_4": "uppādetvā suppārakapaṭṭane vasatīti disvā taṃ upasaṅkamitvā, “na tvaṃ arahā, na arahattamaggaṃ",
  "atk-s0201a:1963_5": "paṭipanno, gaccha bhagavantaṃ upasaṅkamitvā dhammaṃ suṇāhī”ti uyyojesi. Sopi antaraghare",
  "atk-s0201a:1963_6": "bhagavantaṃ ovādaṃ yācitvā, “tasmā tiha te bāhiya evaṃ sikkhitabbaṃ diṭṭhe diṭṭhamattaṃ",
  "atk-s0201a:1963_7": "hotū”ti bhagavatā saṃkhittena ovadito ariyabhūmiṃ sampāpuṇi.",
  "atk-s0201a:1964_0": "Tato añño eko atthi, so kuhinti olokento andhavane sekkhapaṭipadaṃ pūrayamāno viharatīti",
  "atk-s0201a:1964_1": "disvā cintesi – “sahāyakassa santike gamissāmīti, gacchantena pana tucchahatthena",
  "atk-s0201a:1964_2": "agantvā kiñci paṇṇākāraṃ gahetvā gantuṃ vaṭṭati, sahāyo kho pana me nirāmiso pabbatamatthake",
  "atk-s0201a:1964_3": "vasanto mayā ākāse ṭhatvā dinnaṃ piṇḍapātampi aparibhuñjitvā samaṇadhammaṃ akāsi,",
  "atk-s0201a:1964_4": "idāni āmisapaṇṇākāraṃ kiṃ gaṇhissati? Dhammapaṇṇākāraṃ gahetvā gamissāmī”ti brahmaloke",
  "atk-s0201a:1964_5": "ṭhitova ratanāvaḷiṃ ganthento viya pannarasa pañhe vibhajitvā taṃ dhammapaṇṇākāraṃ",
  "atk-s0201a:1964_6": "ādāya āgantvā sahāyassa avidūre ṭhatvā attano samaṇasaññāsamudācāravasena taṃ anabhivādetvāva,",
  "atk-s0201a:1964_7": "“bhikkhu bhikkhū”ti ālapitvā ayaṃ vammikotiādimāha. Tattha turitālapanavasena bhikkhu",
  "atk-s0201a:1964_8": "bhikkhūti āmeḍitaṃ veditabbaṃ. Yathā vā ekaneva tilakena nalāṭaṃ na sobhati, taṃ",
  "atk-s0201a:1964_9": "parivāretvā aññesupi dinnesu phullitamaṇḍitaṃ viya sobhati, evaṃ ekeneva padena vacanaṃ",
  "atk-s0201a:1964_10": "na sobhati, parivārikapadena saddhiṃ phullitamaṇḍitaṃ viya sobhatīti taṃ parivārikapadavasena",
  "atk-s0201a:1964_11": "vacanaṃ phullitamaṇḍitaṃ viya karontopi evamāha.",
  "atk-s0201a:1965_0": "Ayaṃ vammikoti purato ṭhito vammiko nāma natthi, desanāvasena pana purato ṭhitaṃ",
  "atk-s0201a:1965_1": "dassento viya ayanti āha. Laṅginti satthaṃ ādāya khaṇanto palighaṃ addasa. Ukkhipa",
  "atk-s0201a:1965_2": "laṅgiṃ abhikkhaṇa sumedhāti tāta, paṇḍita, laṅgī nāma rattiṃ dhūmāyati divā pajjalati.",
  "atk-s0201a:1965_3": "Ukkhipeta paraṃ parato khaṇāti. Evaṃ sabbapadesu attho daṭṭhabbo. Uddhumāyikanti",
  "atk-s0201a:1965_4": "maṇḍūkaṃ. Caṅkavāranti khāraparissāvanaṃ. Kummanti kacchapaṃ. Asisūnanti maṃsacchedakaṃ",
  "atk-s0201a:1965_5": "asiñceva adhikuṭṭanañca. Maṃsapesinti nisadapotappamāṇaṃ allamaṃsapiṇḍaṃ. Nāganti",
  "atk-s0201a:1965_6": "sumanapupphakalāpasadisaṃ mahāphaṇaṃ tividhasovatthikaparikkhittaṃ ahināgaṃ addasa.",
  "atk-s0201a:1965_7": "Mā nāgaṃ ghaṭṭesīti daṇḍakakoṭiyā vā vallikoṭiyā vā paṃsucuṇṇaṃ vā pana khipamāno",
  "atk-s0201a:1965_8": "mā nāgaṃ ghaṭṭayi. Namo karohi nāgassāti uparivātato apagamma suddhavatthaṃ nivāsetvā",
  "atk-s0201a:1965_9": "nāgassa namakkāraṃ karohi. Nāgena adhisayitaṃ dhanaṃ nāma yāva sattamā kulaparivaṭṭā",
  "atk-s0201a:1965_10": "khādato na khīyati, nāgo te adhisayitaṃ dhanaṃ dassati, tasmā namo karohi nāgassāti.",
  "atk-s0201a:1965_11": "Ito vā pana sutvāti yathā dukkhakkhandhe itoti sāsane nissakaṃ, na tathā idha. Idha",
  "atk-s0201a:1965_12": "pana devaputte nissakkaṃ, tasmā ito vā panāti mama vā pana santikā sutvāti ayamettha attho.",
  "atk-s0201a:1966_0": "251. Cātummahābhūtikassāti catumahābhūtamayassa. Kāyassetaṃ adhivacananti sarīrassa",
  "atk-s0201a:1966_1": "nāmaṃ. Yatheva hi bāhirako vammiko, vamatīti vantakoti vantussayoti vantasinehasambandhoti",
  "atk-s0201a:1966_2": "catūhi kāraṇehi vammikoti vuccati. So hi ahimaṅgusaundūragharagoḷikādayo nānappakāre",
  "atk-s0201a:1966_3": "pāṇake vamatīti vammiko. Upacikāhi vantakoti vammiko. Upacikāhi vamitvā mukhatuṇḍakena",
  "atk-s0201a:1966_4": "ukkhittapaṃsucuṇṇena kaṭippamāṇenapi porisappamāṇenapi ussitoti vammiko. Upacikāhi",
  "atk-s0201a:1966_5": "vantakheḷasinehena ābaddhatāya sattasattāhaṃ deve vassantepi na vippakiriyati, nidāghepi",
  "atk-s0201a:1966_6": "tato paṃsumuṭṭhiṃ gahetvā tasmiṃ muṭṭhinā pīḷiyamāne sineho nikkhamati, evaṃ vantasinehena",
  "atk-s0201a:1966_7": "sambaddhoti vammiko. Evamayaṃ kāyopi, “akkhimhā akkhigūthako”tiādinā nayena nānappakārakaṃ",
  "atk-s0201a:1966_8": "asucikalimalaṃ vamatīti vammiko. Buddhapaccekabuddhakhīṇāsavā imasmiṃ attabhāve nikantipariyādānena",
  "atk-s0201a:1966_9": "attabhāvaṃ chaḍḍetvā gatāti ariyehi vantakotipi vammiko. Yehi cāyaṃ tīhi aṭṭhisatehi",
  "atk-s0201a:1966_10": "ussito nhārusambaddho maṃsāvalepano allacammapariyonaddho chavirañjito satte vañceti,",
  "atk-s0201a:1966_11": "taṃ sabbaṃ ariyehi vantamevāti vantussayotipi vammiko. “Taṇhā janeti purisaṃ, cittamassa",
  "atk-s0201a:1966_12": "vidhāvatī”ti evaṃ taṇhāya janitattā ariyehi vanteneva taṇhāsinehena sambaddho ayanti",
  "atk-s0201a:1966_13": "vantasinehena sambaddhotipi vammiko. Yathā ca vammikassa anto nānappakārā pāṇakā",
  "atk-s0201a:1966_14": "tattheva jāyanti, uccārapassāvaṃ karonti, gilānā sayanti, matā patanti. Iti so tesaṃ",
  "atk-s0201a:1966_15": "sūtigharaṃ vaccakuṭi gilānasālā susānañca hoti. Evaṃ khattiyamahāsālādīnampi kāyo",
  "atk-s0201a:1966_16": "ayaṃ gopitarakkhito maṇḍitappasādhito mahānubhāvānaṃ kāyoti acintetvā chavinissitā",
  "atk-s0201a:1966_17": "pāṇā cammanissitā pāṇā maṃsanissitā pāṇā nhārunissitā pāṇā aṭṭhinissitā pāṇā aṭṭhimiñjanissitā",
  "atk-s0201a:1966_18": "pāṇāti evaṃ kulagaṇanāya asītimattāni kimikulasahassāni antokāyasmiṃyeva jāyanti,",
  "atk-s0201a:1966_19": "uccārapassāvaṃ karonti, gelaññena āturitāni sayanti, matāni patanti, iti ayampi tesaṃ",
  "atk-s0201a:1966_20": "pāṇānaṃ sūtigharaṃ vaccakuṭi gilānasālā susānañca hotīti “vammiko” tveva saṅkhaṃ",
  "atk-s0201a:1966_21": "gato. Tenāha bhagavā – “vammikoti kho, bhikkhu, imassa cātumahābhūtikassa kāyassetaṃ adhivacana”nti.",
  "atk-s0201a:1967_0": "Mātāpettikasambhavassāti mātito ca pitito ca nibbattena mātāpettikena sukkasoṇitena",
  "atk-s0201a:1967_1": "sambhūtassa. Odanakummāsūpacayassāti odanena ceva kummāsena ca upacitassa vaḍḍhitassa.",
  "atk-s0201a:1967_2": "Aniccucchādanaparimaddanabhedanaviddhaṃsanadhammassāti ettha ayaṃ kāyo hutvā abhāvaṭṭhena",
  "atk-s0201a:1967_3": "aniccadhammo. Duggandhavighātatthāya tanuvilepanena ucchādanadhammo. Aṅgapaccaṅgābādhavinodanatthāya",
  "atk-s0201a:1967_4": "khuddakasambāhanena parimaddanadhammo. Daharakāle vā ūrūsu sayāpetvā gabbhavāsena",
  "atk-s0201a:1967_5": "dussaṇṭhitānaṃ tesaṃ tesaṃ aṅgānaṃ saṇṭhānasampādanatthaṃ añchanapīḷanādivasena parimaddanadhammo.",
  "atk-s0201a:1967_6": "Evaṃ pariharatopi ca bhedanaviddhaṃsanadhammo bhijjati ceva vikirati ca, evaṃ sabhāvoti",
  "atk-s0201a:1967_7": "attho. Tattha mātāpettikasambhavaodanakummāsūpacayaucchādanaparimaddanapadehi samudayo",
  "atk-s0201a:1967_8": "kathito, aniccabhedaviddhaṃsanapadehi atthaṅgamo. Evaṃ sattahipi padehi cātumahābhūtikassa",
  "atk-s0201a:1967_9": "kāyassa uccāvacabhāvo vaḍḍhiparihāni samudayatthaṅgamo kathitoti veditabbo.",
  "atk-s0201a:1968_0": "Divā kammanteti divā kattabbakammante. Dhūmāyanāti ettha ayaṃ dhūmasaddo kodhe taṇhāya",
  "atk-s0201a:1968_1": "vitakke pañcasu kāmaguṇesu dhammadesanāya pakatidhūmeti imesu atthesu vattati. “Kodho",
  "atk-s0201a:1968_2": "dhūmo bhasmanimosavajja”nti ettha hi kodhe vattati. “Icchādhūmāyitā sattā”ti ettha",
  "atk-s0201a:1968_3": "taṇhāya. “Tena kho pana samayena aññataro bhikkhu bhagavato avidūre dhūmāyanto nisinno",
  "atk-s0201a:1968_4": "hotī”ti ettha vitakke.",
  "atk-s0201a:1969": "“Paṅko ca kāmā palipo ca kāmā,",
  "atk-s0201a:1970": "Bhayañca metaṃ timūlaṃ pavuttaṃ;",
  "atk-s0201a:1971": "Rajo ca dhūmo ca mayā pakāsitā;",
  "atk-s0201a:1972": "Hitvā tuvaṃ pabbaja brahmadattā”ti. –",
  "atk-s0201a:1973_0": "Ettha pañcakāmaguṇesu. “Dhūmaṃ kattā hotī”ti ettha dhammadesanāya. “Dhajo rathassa",
  "atk-s0201a:1973_1": "paññāṇaṃ, dhūmo paññāṇamaggino”ti ettha pakatidhūme. Idha panāyaṃ vitakke adhippeto.",
  "atk-s0201a:1973_2": "Tenāha “ayaṃ rattiṃ dhūmāyanā”ti.",
  "atk-s0201a:1974_0": "Tathāgatassetaṃ adhivacananti tathāgato hi sattannaṃ dhammānaṃ bāhitattā brāhmaṇo",
  "atk-s0201a:1974_1": "nāma. Yathāha – “sattannaṃ kho, bhikkhu, dhammānaṃ bāhitattā brāhmaṇo. Katamesaṃ",
  "atk-s0201a:1974_2": "sattannaṃ? Rāgo bāhito hoti, doso… moho… māno… sakkāyadiṭṭhi… vicikicchā… sīlabbataparāmāso",
  "atk-s0201a:1974_3": "bāhito hoti. Imesaṃ bhikkhu sattannaṃ dhammānaṃ bāhitattā brāhmaṇo”ti. Sumedhoti",
  "atk-s0201a:1974_4": "sundarapañño. Sekkhassāti ettha sikkhatīti sekkho. Yathāha – “sikkhatīti kho, bhikkhu,",
  "atk-s0201a:1974_5": "tasmā sekkhoti vuccati. Kiñca sikkhati? Adhisīlampi sikkhati, adhicittampi sikkhati,",
  "atk-s0201a:1974_6": "adhipaññampi sikkhatī”ti.",
  "atk-s0201a:1975_0": "Paññāya adhivacananti lokiyalokuttarāya paññāya etaṃ adhivacanaṃ, na āvudhasatthassa.",
  "atk-s0201a:1975_1": "Vīriyārambhassāti kāyikacetasikavīriyassa. Taṃ paññāgatikameva hoti. Lokiyāya paññāya",
  "atk-s0201a:1975_2": "lokiyaṃ, lokuttarāya paññāya lokuttaraṃ. Ettha panāyaṃ atthadīpanā –",
  "atk-s0201a:1976_0": "Eko kira jānapado brāhmaṇo pātova māṇavakehi saddhiṃ gāmato nikkhamma divasaṃ araññe",
  "atk-s0201a:1976_1": "mante vācetvā sāyaṃ gāmaṃ āgacchati. Antarāmagge ca eko vammiko atthi. So rattiṃ",
  "atk-s0201a:1976_2": "dhūmāyati, divā pajjalati. Brāhmaṇo antevāsiṃ sumedhaṃ māṇavaṃ āha – “tāta, ayaṃ",
  "atk-s0201a:1976_3": "vammiko rattiṃ dhūmāyati, divā pajjalati, vikāramassa passissāma, bhinditvā naṃ cattāro",
  "atk-s0201a:1976_4": "koṭṭhāse katvā khipāhī”ti. So sādhūti kudālaṃ gahetvā samehi pādehi pathaviyaṃ patiṭṭhāya",
  "atk-s0201a:1976_5": "tathā akāsi. Tatra ācariyabrāhmaṇo viya bhagavā. Sumedhamāṇavako viya sekkho bhikkhu.",
  "atk-s0201a:1976_6": "Vammiko viya kāyo. “Tāta, ayaṃ vammiko rattiṃ dhūmāyati, divā pajjalati, vikāramassa",
  "atk-s0201a:1976_7": "passissāma, bhinditvā naṃ cattāro koṭṭhāse katvā khipāhī”ti brāhmaṇena vuttakālo",
  "atk-s0201a:1976_8": "viya, “bhikkhu cātumahābhūtikaṃ kāyaṃ cattāro koṭṭhāse katvā pariggaṇhāhī”ti bhagavatā",
  "atk-s0201a:1976_9": "vuttakālo. Tassa sādhūti kudālaṃ gahetvā tathākaraṇaṃ viya sekkhassa bhikkhuno, “yo",
  "atk-s0201a:1976_10": "vīsatiyā koṭṭhāsesu thaddhabhāvo, ayaṃ pathavīdhātu. Yo dvādasasu koṭṭhāsesu ābandhanabhāvo,",
  "atk-s0201a:1976_11": "ayaṃ āpodhātu. Yo catūsu koṭṭhāsesu paripācanabhāvo, ayaṃ tejodhātu. Yo chasu koṭṭhāsesu",
  "atk-s0201a:1976_12": "vitthambhanabhāvo, ayaṃ vāyodhātū”ti evaṃ catudhātuvavatthānavasena kāyapariggaho veditabbo.",
  "atk-s0201a:1977_0": "Laṅgīti kho, bhikkhūti kasmā bhagavā avijjaṃ laṅgīti katvā dassesīti? Yathā hi nagarassa",
  "atk-s0201a:1977_1": "dvāraṃ pidhāya palighe yojite mahājanassa gamanaṃ pacchijjati, ye nagarassa anto,",
  "atk-s0201a:1977_2": "te antoyeva honti. Ye bahi, te bahiyeva. Evameva yassa ñāṇamukhe avijjālaṅgī patati,",
  "atk-s0201a:1977_3": "tassa nibbānasampāpakaṃ ñāṇagamanaṃ pacchijjati, tasmā avijjaṃ laṅgīti katvā dassesi.",
  "atk-s0201a:1977_4": "Pajaha avijjanti ettha kammaṭṭhānauggahaparipucchāvasena avijjāpahānaṃ kathitaṃ.",
  "atk-s0201a:1978_0": "Uddhumāyikāti kho, bhikkhūti ettha uddhumāyikamaṇḍūko nāma no mahanto, nakhapiṭṭhippamāṇo",
  "atk-s0201a:1978_1": "hoti, purāṇapaṇṇantare vā gacchantare vā valliantare vā vasati. So daṇḍakoṭiyā vā",
  "atk-s0201a:1978_2": "vallikoṭiyā vā paṃsucuṇṇakena vā ghaṭṭito āyamitvā mahanto parimaṇḍalo beluvapakkappamāṇo",
  "atk-s0201a:1978_3": "hutvā cattāro pāde ākāsagate katvā pacchinnagamano hutvā amittavasaṃ yāti, kākakulalādibhattameva",
  "atk-s0201a:1978_4": "hoti. Evameva ayaṃ kodho paṭhamaṃ uppajjanto cittāvilamattakova hoti. Tasmiṃ khaṇe",
  "atk-s0201a:1978_5": "aniggahito vaḍḍhitvā mukhavikulanaṃ pāpeti. Tadā aniggahito hanusañcopanaṃ pāpeti.",
  "atk-s0201a:1978_6": "Tadā aniggahito pharusavācānicchāraṇaṃ pāpeti. Tadā aniggahito disāvilokanaṃ pāpeti.",
  "atk-s0201a:1978_7": "Tadā aniggahito ākaḍḍhanaparikaḍḍhanaṃ pāpeti. Tadā aniggahito pāṇinā leḍḍudaṇḍasatthaparāmasanaṃ",
  "atk-s0201a:1978_8": "pāpeti. Tadā aniggahito daṇḍasatthābhinipātaṃ pāpeti. Tadā aniggahito paraghātanampi",
  "atk-s0201a:1978_9": "attaghātanampi pāpeti. Vuttampi hetaṃ – “yato ayaṃ kodho paraṃ ghātetvā attānaṃ ghāteti,",
  "atk-s0201a:1978_10": "ettāvatāyaṃ kodho paramussadagato hoti paramavepullappatto”ti. Tattha yathā uddhumāyikāya",
  "atk-s0201a:1978_11": "catūsu pādesu ākāsagatesu gamanaṃ pacchijjati, uddhumāyikā amittavasaṃ gantvā kākādibhattaṃ",
  "atk-s0201a:1978_12": "hoti, evameva kodhasamaṅgīpuggalo kammaṭṭhānaṃ gahetvā vaḍḍhetuṃ na sakkoti, amittavasaṃ",
  "atk-s0201a:1978_13": "yāti, sabbesaṃ mārānaṃ yathākāmakaraṇīyo hoti. Tenāha bhagavā – “uddhumāyikāti kho,",
  "atk-s0201a:1978_14": "bhikkhu, kodhūpāyāsassetaṃ adhivacana”nti. Tattha balavappatto kodhova kodhūpāyāso.",
  "atk-s0201a:1978_15": "Pajaha kodhūpāyāsanti ettha paṭisaṅkhānappahānaṃ kathitaṃ.",
  "atk-s0201a:1979_0": "Dvidhāpathoti ettha, yathā puriso sadhano sabhogo kantāraddhānamaggappaṭipanno dvedhāpathaṃ",
  "atk-s0201a:1979_1": "patvā, “iminā nu kho gantabbaṃ, iminā gantabba”nti nicchetuṃ asakkonto tattheva tiṭṭhati,",
  "atk-s0201a:1979_2": "atha naṃ corā uṭṭhahitvā anayabyasanaṃ pāpenti, evameva kho mūlakammaṭṭhānaṃ gahetvā",
  "atk-s0201a:1979_3": "nisinno bhikkhu buddhādīsu kaṅkhāya uppannāya kammaṭṭhānaṃ vaḍḍhetuṃ na sakkoti,",
  "atk-s0201a:1979_4": "atha naṃ kilesamārādayo sabbe mārā anayabyasanaṃ pāpenti, iti vicikicchā dvedhāpathasamā",
  "atk-s0201a:1979_5": "hoti. Tenāha bhagavā – “dvidhāpathoti kho, bhikkhu, vicikicchāyetaṃ adhivacana”nti.",
  "atk-s0201a:1979_6": "Pajaha vicikicchanti ettha kammaṭṭhānauggahaparipucchāvasena vicikicchāpahānaṃ kathitaṃ.",
  "atk-s0201a:1980_0": "Caṅgavāranti ettha, yathā rajakehi khāraparissāvanamhi udake pakkhitte eko udakaghaṭo",
  "atk-s0201a:1980_1": "dvepi dasapi vīsatipi ghaṭasatampi paggharatiyeva, pasaṭamattampi udakaṃ na tiṭṭhati,",
  "atk-s0201a:1980_2": "evameva nīvaraṇasamaṅgino puggalassa abbhantare kusaladhammo na tiṭṭhati. Tenāha",
  "atk-s0201a:1980_3": "bhagavā – “caṅgavāranti kho, bhikkhu, pañcannetaṃ nīvaraṇānaṃ adhivacana”nti. Pajaha",
  "atk-s0201a:1980_4": "pañcanīvaraṇeti ettha vikkhambhanatadaṅgavasena nīvaraṇappahānaṃ kathitaṃ.",
  "atk-s0201a:1981_0": "Kummoti ettha, yathā kacchapassa cattāro pādā sīsanti pañceva aṅgāni honti, evameva",
  "atk-s0201a:1981_1": "sabbepi saṅkhatā dhammā gayhamānā pañceva khandhā bhavanti. Tenāha bhagavā – “kummoti",
  "atk-s0201a:1981_2": "kho, bhikkhu, pañcannetaṃ upādānakkhandhānaṃ adhivacana”nti. Pajaha pañcupādānakkhandheti",
  "atk-s0201a:1981_3": "ettha pañcasu khandhesu chandarāgappahānaṃ kathitaṃ.",
  "atk-s0201a:1982_0": "Asisūnāti ettha, yathā sūnāya upari maṃsaṃ ṭhapetvā asinā koṭṭenti, evamime sattā",
  "atk-s0201a:1982_1": "vatthukāmatthāya kilesakāmehi ghātayamānā vatthukāmānaṃ upari katvā kilesakāmehi",
  "atk-s0201a:1982_2": "kantitā koṭṭitā ca honti. Tenāha bhagavā – “asisūnāti kho, bhikkhu, pañcannetaṃ kāmaguṇānaṃ",
  "atk-s0201a:1982_3": "adhivacana”nti. Pajaha pañca kāmaguṇeti ettha pañcasu kāmaguṇesu chandarāgappahānaṃ kathitaṃ.",
  "atk-s0201a:1983_0": "Maṃsapesīti kho, bhikkhūti ettha ayaṃ maṃsapesi nāma bahujanapatthitā khattiyādayo",
  "atk-s0201a:1983_1": "manussāpi naṃ patthenti kākādayo tiracchānāpi. Ime hi sattā avijjāya sammattā nandirāgaṃ",
  "atk-s0201a:1983_2": "upagamma vaṭṭaṃ vaḍḍhenti. Yathā vā maṃsapesi ṭhapitaṭhapitaṭṭhāne laggati, evamime",
  "atk-s0201a:1983_3": "sattā nandirāgabaddhā vaṭṭe lagganti, dukkhaṃ patvāpi na ukkaṇṭhanti, iti nandirāgo",
  "atk-s0201a:1983_4": "maṃsapesisadiso hoti. Tenāha bhagavā – “maṃsapesīti kho, bhikkhu, nandirāgassetaṃ",
  "atk-s0201a:1983_5": "adhivacana”nti. Pajaha nandīrāganti ettha catutthamaggena nandīrāgappahānaṃ kathitaṃ.",
  "atk-s0201a:1984_0": "Nāgoti kho, bhikkhu, khīṇāsavassetaṃ bhikkhuno adhivacananti ettha yenatthena khīṇāsavo",
  "atk-s0201a:1984_1": "nāgoti vuccati, so anaṅgaṇasutte pakāsito eva. Namo karohi nāgassāti khīṇāsavassa",
  "atk-s0201a:1984_2": "buddhanāgassa, “buddho so bhagavā bodhāya dhammaṃ deseti, danto so bhagavā damathāya",
  "atk-s0201a:1984_3": "dhammaṃ deseti, santo so bhagavā samathāya dhammaṃ deseti, tiṇṇo so bhagavā taraṇāya",
  "atk-s0201a:1984_4": "dhammaṃ deseti, parinibbuto so bhagavā parinibbānāya dhammaṃ desetī”ti evaṃ namakkāraṃ",
  "atk-s0201a:1984_5": "karohīti ayamettha attho. Iti idaṃ suttaṃ therassa kammaṭṭhānaṃ ahosi. Theropi idameva",
  "atk-s0201a:1984_6": "suttaṃ kammaṭṭhānaṃ katvā vipassanaṃ vaḍḍhetvā arahattaṃ patto. Ayametassa atthoti",
  "atk-s0201a:1984_7": "ayaṃ etassa pañhassa attho. Iti bhagavā ratanarāsimhi maṇikūṭaṃ gaṇhanto viya yathānusandhināva",
  "atk-s0201a:1984_8": "desanaṃ niṭṭhapesīti.",
  "atk-s0201a:1985": "Papañcasūdaniyā majjhimanikāyaṭṭhakathāya",
  "atk-s0201a:1986": "Vammikasuttavaṇṇanā niṭṭhitā.",
  "atk-s0201a:1987": "4. Rathavinītasuttavaṇṇanā",
  "atk-s0201a:1988_0": "252. Evaṃ me sutanti rathavinītasuttaṃ. Tattha rājagaheti evaṃnāmake nagare, tañhi",
  "atk-s0201a:1988_1": "mandhātumahāgovindādīhi pariggahitattā rājagahanti vuccati. Aññepettha pakāre vaṇṇayanti.",
  "atk-s0201a:1988_2": "Kiṃ tehi? Nāmametaṃ tassa nagarassa. Taṃ panetaṃ buddhakāle ca cakkavattikāle ca",
  "atk-s0201a:1988_3": "nagaraṃ hoti, sesakāle suññaṃ hoti yakkhapariggahitaṃ, tesaṃ vasantavanaṃ hutvā tiṭṭhati.",
  "atk-s0201a:1988_4": "Veḷuvane kalandakanivāpeti veḷuvananti tassa uyyānassa nāmaṃ, taṃ kira veḷūhi parikkhittaṃ",
  "atk-s0201a:1988_5": "ahosi aṭṭhārasahatthena ca pākārena, gopuraṭṭālakayuttaṃ nīlobhāsaṃ manoramaṃ, tena",
  "atk-s0201a:1988_6": "veḷuvananti vuccati. Kalandakānañcettha nivāpaṃ adaṃsu, tena kalandakanivāpoti vuccati.",
  "atk-s0201a:1989_0": "Pubbe kira aññataro rājā tattha uyyānakīḷanatthaṃ āgato surāmadena matto divāseyyaṃ",
  "atk-s0201a:1989_1": "upagato supi. Parijanopissa, “sutto rājā”ti pupphaphalādīhi palobhiyamāno ito cito",
  "atk-s0201a:1989_2": "ca pakkāmi, atha surāgandhena aññatarasmā susirarukkhā kaṇhasappo nikkhamitvā raññābhimukho",
  "atk-s0201a:1989_3": "āgacchati. Taṃ disvā rukkhadevatā, “rañño jīvitaṃ dammī”ti kāḷakavesena āgantvā kaṇṇamūle",
  "atk-s0201a:1989_4": "saddamakāsi. Rājā paṭibujjhi, kaṇhasappo nivatto. So taṃ disvā, “imāya mama jīvitaṃ",
  "atk-s0201a:1989_5": "dinna”nti kāḷakānaṃ tattha nivāpaṃ paṭṭhapesi, abhayaghosanañca ghosāpesi. Tasmā",
  "atk-s0201a:1989_6": "taṃ tato pabhuti kalandakanivāpanti saṅkhyaṃ gataṃ. Kalandakāti kāḷakānaṃ nāmaṃ.",
  "atk-s0201a:1990_0": "Jātibhūmikāti jātibhūmivāsino. Tattha jātibhūmīti jātaṭṭhānaṃ. Taṃ kho panetaṃ neva",
  "atk-s0201a:1990_1": "kosalamahārājādīnaṃ na caṅkībrāhamaṇādīnaṃ na sakkasuyāmasantusitādīnaṃ na asītimahāsāvakādīnaṃ",
  "atk-s0201a:1990_2": "na aññesaṃ sattānaṃ jātaṭṭhānaṃ “jātibhūmī”ti vuccati. Yassa pana jātadivase dasasahassilokadhātu",
  "atk-s0201a:1990_3": "ekaddhajamālāvippakiṇṇakusumavāsacuṇṇagandhasugandhā sabbapāliphullamiva nandanavanaṃ",
  "atk-s0201a:1990_4": "virocamānā paduminipaṇṇe udakabindu viya akampittha, jaccandhādīnañca rūpadassanādīni",
  "atk-s0201a:1990_5": "anekāni pāṭihāriyāni pavattiṃsu, tassa sabbaññubodhisattassa jātaṭṭhānasākiyajanapado",
  "atk-s0201a:1990_6": "kapilavatthāhāro, sā “jātibhūmī”ti vuccati.",
  "atk-s0201a:1991": "Dhammagarubhāvavaṇṇanā",
  "atk-s0201a:1992_0": "Vassaṃvuṭṭhāti temāsaṃ vassaṃvuṭṭhā pavāritapavāraṇā hutvā. Bhagavā etadavocāti “kacci,",
  "atk-s0201a:1992_1": "bhikkhave, khamanīya”ntiādīhi vacanehi āgantukapaṭisanthāraṃ katvā etaṃ, “ko nu kho,",
  "atk-s0201a:1992_2": "bhikkhave”tiādivacanamavoca. Te kira bhikkhu, – “kacci, bhikkhave, khamanīyaṃ kacci",
  "atk-s0201a:1992_3": "yāpanīyaṃ, kaccittha appakilamathena addhānaṃ āgatā, na ca piṇḍakena kilamittha,",
  "atk-s0201a:1992_4": "kuto ca tumhe, bhikkhave, āgacchathā”ti paṭisanthāravasena pucchitā – “bhagavā sākiyajanapade",
  "atk-s0201a:1992_5": "kapilavatthāhārato jātibhūmito āgacchāmā”ti āhaṃsu. Atha bhagavā neva suddhodanamahārājassa,",
  "atk-s0201a:1992_6": "na sakkodanassa, na sukkodanassa, na dhotodanassa, na amitodanassa, na amittāya deviyā,",
  "atk-s0201a:1992_7": "na mahāpajāpatiyā, na sakalassa sākiyamaṇḍalassa ārogyaṃ pucchi. Atha kho attanā",
  "atk-s0201a:1992_8": "ca dasakathāvatthulābhiṃ parañca tattha samādapetāraṃ paṭipattisampannaṃ bhikkhuṃ",
  "atk-s0201a:1992_9": "pucchanto idaṃ – “ko nu kho, bhikkhave”tiādivacanaṃ avoca.",
  "atk-s0201a:1993_0": "Kasmā pana bhagavā suddhodanādīnaṃ ārogyaṃ apucchitvā evarūpaṃ bhikkhumeva pucchati?",
  "atk-s0201a:1993_1": "Piyatāya. Buddhānañhi paṭipannakā bhikkhū bhikkhuniyo upāsakā upāsikāyo ca piyā honti",
  "atk-s0201a:1993_2": "manāpā. Kiṃ kāraṇā? Dhammagarutāya. Dhammagaruno hi tathāgatā, so ca nesaṃ dhammagarubhāvo,",
  "atk-s0201a:1993_3": "“dukkhaṃ kho agāravo viharati, appatisso”ti iminā ajapālanigrodhamūle uppannajjhāsayena",
  "atk-s0201a:1993_4": "veditabbo. Dhammagarutāyeva hi bhagavā mahākassapattherassa abhinikkhamanadivase",
  "atk-s0201a:1993_5": "paccuggamanaṃ karonto tigāvutaṃ maggaṃ agamāsi. Atirekatiyojanasataṃ maggaṃ gantvā",
  "atk-s0201a:1993_6": "gaṅgātīre dhammaṃ desetvā mahākappinaṃ saparisaṃ arahatte patiṭṭhapesi. Ekasmiṃ pacchābhatte",
  "atk-s0201a:1993_7": "pañcacattālīsayojanaṃ maggaṃ gantvā kumbhakārassa nivesane tiyāmarattiṃ dhammakathaṃ",
  "atk-s0201a:1993_8": "katvā pukkusātikulaputtaṃ anāgāmiphale patiṭṭhapesi. Vīsayojanasataṃ gantvā vanavāsisāmaṇerassa",
  "atk-s0201a:1993_9": "anuggahaṃ akāsi. Saṭṭhiyojanamaggaṃ gantvā khadiravaniyattherassa dhammaṃ desesi.",
  "atk-s0201a:1993_10": "Anuruddhatthero pācīnavaṃsadāye nisinno mahāpurisavitakkaṃ vitakketīti ñatvā tattha",
  "atk-s0201a:1993_11": "ākāsena gantvā therassa purato oruyha sādhukāramadāsi. Koṭikaṇṇasoṇattherassa ekagandhakuṭiyaṃ",
  "atk-s0201a:1993_12": "senāsanaṃ paññapāpetvā paccūsakāle dhammadesanaṃ ajjhesitvā sarabhaññapariyosāne",
  "atk-s0201a:1993_13": "sādhukāramadāsi. Tigāvutaṃ maggaṃ gantvā tiṇṇaṃ kulaputtānaṃ vasanaṭṭhāne gosiṅgasālavane",
  "atk-s0201a:1993_14": "sāmaggirasānisaṃsaṃ kathesi. Kassapopi bhagavā – “anāgāmiphale patiṭṭhito ariyasāvako",
  "atk-s0201a:1993_15": "aya”nti vissāsaṃ uppādetvā ghaṭikārassa kumbhakārassa nivesanaṃ gantvā sahatthā āmisaṃ gahetvā paribhuñji.",
  "atk-s0201a:1994_0": "Amhākaṃyeva bhagavā upakaṭṭhāya vassūpanāyikāya jetavanato bhikkhusaṅghaparivuto",
  "atk-s0201a:1994_1": "cārikaṃ nikkhami. Kosalamahārājaanāthapiṇḍikādayo nivattetuṃ nāsakkhiṃsu. Anāthapiṇḍiko",
  "atk-s0201a:1994_2": "gharaṃ āgantvā domanassappatto nisīdi. Atha naṃ puṇṇā nāma dāsī domanassappattosi",
  "atk-s0201a:1994_3": "sāmīti āha. “Āma je, satthāraṃ nivattetuṃ nāsakkhiṃ, atha me imaṃ temāsaṃ dhammaṃ",
  "atk-s0201a:1994_4": "vā sotuṃ, yathādhippāyaṃ vā dānaṃ dātuṃ na labhissāmī”ti cintā uppannāti. Ahampi",
  "atk-s0201a:1994_5": "sāmi satthāraṃ nivattessāmīti. Sace nivattetuṃ sakkosi, bhujissāyeva tvanti. Sā gantvā",
  "atk-s0201a:1994_6": "dasabalassa pādamūle nipajjitvā “nivattatha bhagavā”ti āha. Puṇṇe tvaṃ parapaṭibaddhajīvikā",
  "atk-s0201a:1994_7": "kiṃ me karissasīti. Bhagavā mayhaṃ deyyadhammo natthīti tumhepi jānātha, tumhākaṃ",
  "atk-s0201a:1994_8": "nivattanapaccayā panāhaṃ tīsu saraṇesu pañcasu sīlesu patiṭṭhahissāmīti. Bhagavā",
  "atk-s0201a:1994_9": "sādhu sādhu puṇṇeti sādhukāraṃ katvā nivattetvā jetavanameva paviṭṭho. Ayaṃ kathā",
  "atk-s0201a:1994_10": "pākaṭā ahosi. Seṭṭhi sutvā puṇṇāya kira bhagavā nivattitoti taṃ bhujissaṃ katvā dhītuṭṭhāne",
  "atk-s0201a:1994_11": "ṭhapesi. Sā pabbajjaṃ yācitvā pabbaji, pabbajitvā vipassanaṃ ārabhi. Athassā satthā",
  "atk-s0201a:1994_12": "āraddhavipassakabhāvaṃ ñatvā imaṃ obhāsagāthaṃ vissajjesi –",
  "atk-s0201a:1995": "“Puṇṇe pūresi saddhammaṃ, cando pannaraso yathā;",
  "atk-s0201a:1996": "Paripuṇṇāya paññāya, dukkhassantaṃ karissasī”ti. ;",
  "atk-s0201a:1997": "Gāthāpariyosāne arahattaṃ patvā abhiññātā sāvikā ahosīti. Evaṃ dhammagaruno tathāgatā.",
  "atk-s0201a:1998_0": "Nandakatthere upaṭṭhānasālāyaṃ dhammaṃ desentepi bhagavā anahātova gantvā tiyāmarattiṃ",
  "atk-s0201a:1998_1": "ṭhitakova dhammakathaṃ sutvā desanāpariyosāne sādhukāramadāsi. Thero āgantvā vanditvā,",
  "atk-s0201a:1998_2": "“kāya velāya, bhante, āgatatthā”ti pucchi. Tayā suttante āraddhamatteti. Dukkaraṃ",
  "atk-s0201a:1998_3": "karittha, bhante, buddhasukhumālā tumheti. Sace tvaṃ, nanda, kappaṃ desetuṃ sakkuṇeyyāsi,",
  "atk-s0201a:1998_4": "kappamattampāhaṃ ṭhitakova suṇeyyanti bhagavā avoca. Evaṃ dhammagaruno tathāgatā.",
  "atk-s0201a:1998_5": "Tesaṃ dhammagarutāya paṭipannakā piyā honti, tasmā paṭipannake pucchi. Paṭipannako",
  "atk-s0201a:1998_6": "ca nāma attahitāya paṭipanno no parahitāya, parahitāya paṭipanno no attahitāya, no",
  "atk-s0201a:1998_7": "attahitāya ca paṭipanno no parahitāya ca, attahitāya ca paṭipanno parahitāya cāti catubbidho hoti.",
  "atk-s0201a:1999_0": "Tattha yo sayaṃ dasannaṃ kathāvatthūnaṃ lābhī hoti, paraṃ tattha na ovadati na anusāsati",
  "atk-s0201a:1999_1": "āyasmā bākulo viya. Ayaṃ attahitāya paṭipanno nāma no parahitāya paṭipanno, evarūpaṃ",
  "atk-s0201a:1999_2": "bhikkhuṃ bhagavā na pucchati. Kasmā? Na mayhaṃ sāsanassa vaḍḍhipakkhe ṭhitoti.",
  "atk-s0201a:2000_0": "Yo pana dasannaṃ kathāvatthūnaṃ alābhī, paraṃ tehi ovadati tena katavattasādiyanatthaṃ",
  "atk-s0201a:2000_1": "upanando sakyaputto viya, ayaṃ parahitāya paṭipanno nāma no attahitāya, evarūpampi",
  "atk-s0201a:2000_2": "na pucchati. Kasmā? Assa taṇhā mahāpacchi viya appahīnāti.",
  "atk-s0201a:2001_0": "Yo attanāpi dasannaṃ kathāvatthūnaṃ alābhī, parampi tehi na ovadati, lāḷudāyī viya,",
  "atk-s0201a:2001_1": "ayaṃ neva attahitāya paṭipanno na parahitāya, evarūpampi na pucchati. Kasmā? Assa",
  "atk-s0201a:2001_2": "anto kilesā pharasuchejjā viya mahantāti.",
  "atk-s0201a:2002_0": "Yo pana sayaṃ dasannaṃ kathāvatthūnaṃ lābhī, parampi tehi ovadati, ayaṃ attahitāya",
  "atk-s0201a:2002_1": "ceva parahitāya ca paṭipanno nāma sāriputtamoggallānamahākassapādayo asītimahātherā",
  "atk-s0201a:2002_2": "viya, evarūpaṃ bhikkhuṃ pucchati. Kasmā? Mayhaṃ sāsanassa vuḍḍhipakkhe ṭhitoti. Idhāpi",
  "atk-s0201a:2002_3": "evarūpameva pucchanto – “ko nu kho, bhikkhave”tiādimāha.",
  "atk-s0201a:2003_0": "Evaṃ bhagavatā puṭṭhānaṃ pana tesaṃ bhikkhūnaṃ bhagavā attano jātibhūmiyaṃ ubhayahitāya",
  "atk-s0201a:2003_1": "paṭipannaṃ dasakathāvatthulābhiṃ bhikkhuṃ pucchati, ko nu kho tattha evarūpoti na",
  "atk-s0201a:2003_2": "aññamaññaṃ cintanā vā samantanā vā ahosi. Kasmā? Āyasmā hi mantāṇiputto tasmiṃ janapade",
  "atk-s0201a:2003_3": "ākāsamajjhe ṭhito cando viya sūriyo viya ca pākaṭo paññāto. Tasmā te bhikkhū meghasaddaṃ",
  "atk-s0201a:2003_4": "sutvā ekajjhaṃ sannipatitamoraghaṭā viya ghanasajjhāyaṃ kātuṃ, āraddhabhikkhū viya",
  "atk-s0201a:2003_5": "ca attano ācariyaṃ puṇṇattheraṃ bhagavato ārocentā therassa ca guṇaṃ bhāsituṃ appahontehi",
  "atk-s0201a:2003_6": "mukhehi ekappahāreneva puṇṇo nāma, bhante, āyasmātiādimāhaṃsu. Tattha puṇṇoti tassa",
  "atk-s0201a:2003_7": "therassa nāmaṃ. Mantāṇiyā pana so putto, tasmā mantāṇiputtoti vuccati. Sambhāvitoti",
  "atk-s0201a:2003_8": "guṇasambhāvanāya sambhāvito.",
  "atk-s0201a:2004": "Appicchatādivaṇṇanā",
  "atk-s0201a:2005_0": "Appicchoti icchāvirahito niiccho nittaṇho. Ettha hi byañjanaṃ sāvasesaṃ viya, attho",
  "atk-s0201a:2005_1": "pana niravaseso. Na hi tassa anto aṇumattāpi pāpikā icchā nāma atthi. Khīṇāsavo hesa",
  "atk-s0201a:2005_2": "sabbaso pahīnataṇho. Apicettha atricchatā pāpicchatā mahicchatā appicchatāti ayaṃ bhedo veditabbo.",
  "atk-s0201a:2006_0": "Tattha sakalābhe atittassa paralābhe patthanā atricchatā nāma. Tāya samannāgatassa",
  "atk-s0201a:2006_1": "ekabhājena pakkapūvopi attano patte patito na supakko viya khuddako viya ca khāyati.",
  "atk-s0201a:2006_2": "Sveva parassa patte pakkhitto supakko viya mahanto viya ca khāyati. Asantaguṇasambhāvanatā",
  "atk-s0201a:2006_3": "pana paṭiggahaṇe ca amattaññutā pāpicchatā nāma, sā, “idhekacco assaddho samāno saddhoti",
  "atk-s0201a:2006_4": "maṃ jano jānātū”tiādinā nayena abhidhamme āgatāyeva, tāya samannāgato puggalo kohaññe",
  "atk-s0201a:2006_5": "patiṭṭhāti. Santaguṇasambhāvanā pana paṭiggahaṇe ca amattaññutā mahicchatā nāma.",
  "atk-s0201a:2006_6": "Sāpi, “idhekacco saddho samāno saddhoti maṃ jano jānātūti icchati, sīlavā samāno",
  "atk-s0201a:2006_7": "sīlavāti maṃ jano jānātū”ti iminā nayena āgatāyeva, tāya samannāgato puggalo dussantappayo",
  "atk-s0201a:2006_8": "hoti, vijātamātāpissa cittaṃ gahetuṃ na sakkoti. Tenetaṃ vuccati –",
  "atk-s0201a:2007": "“Aggikkhandho samuddo ca, mahiccho cāpi puggalo;",
  "atk-s0201a:2008": "Sakaṭena paccayaṃ detu, tayopete atappayā”ti.",
  "atk-s0201a:2009_0": "Santaguṇanigūhanatā pana paṭiggahaṇe ca mattaññutā appicchatā nāma, tāya samannāgato",
  "atk-s0201a:2009_1": "puggalo attani vijjamānampi guṇaṃ paṭicchādetukāmatāya, “saddho samāno saddhoti maṃ",
  "atk-s0201a:2009_2": "jano jānātūti na icchati. Sīlavā, pavivitto, bahussuto, āraddhavīriyo, samādhisampanno,",
  "atk-s0201a:2009_3": "paññavā, khīṇāsavo samāno khīṇāsavoti maṃ jano jānātū”ti na icchati, seyyathāpi majjhantikatthero.",
  "atk-s0201a:2010_0": "Thero kira mahākhīṇāsavo ahosi, pattacīvaraṃ panassa pādamattameva agghati, so asokassa",
  "atk-s0201a:2010_1": "dhammarañño vihāramahadivase saṅghatthero ahosi. Athassa atilūkhabhāvaṃ disvā manussā,",
  "atk-s0201a:2010_2": "“bhante, thokaṃ bahi hothā”ti āhaṃsu. Thero, “mādise khīṇāsave rañño saṅgahaṃ akaronte",
  "atk-s0201a:2010_3": "añño ko karissatī”ti pathaviyaṃ nimujjitvā saṅghattherassa ukkhittapiṇḍaṃ gaṇhantoyeva",
  "atk-s0201a:2010_4": "ummujji. Evaṃ khīṇāsavo samāno, “khīṇāsavoti maṃ jano jānātū”ti na icchati. Evaṃ",
  "atk-s0201a:2010_5": "appiccho pana bhikkhu anuppannaṃ lābhaṃ uppādeti, uppannaṃ lābhaṃ thāvaraṃ karoti,",
  "atk-s0201a:2010_6": "dāyakānaṃ cittaṃ ārādheti, yathā yathā hi so attano appicchatāya appaṃ gaṇhāti, tathā",
  "atk-s0201a:2010_7": "tathā tassa vatte pasannā manussā bahū denti.",
  "atk-s0201a:2011_0": "Aparopi catubbidho appiccho – paccayaappiccho dhutaṅgaappiccho pariyattiappiccho",
  "atk-s0201a:2011_1": "adhigamaappicchoti. Tattha catūsu paccayesu appiccho paccayaappiccho nāma, so dāyakassa",
  "atk-s0201a:2011_2": "vasaṃ jānāti, deyyadhammassa vasaṃ jānāti, attano thāmaṃ jānāti. Yadi hi deyyadhammo",
  "atk-s0201a:2011_3": "bahu hoti, dāyako appaṃ dātukāmo, dāyakassa vasena appaṃ gaṇhāti. Deyyadhammo appo,",
  "atk-s0201a:2011_4": "dāyako bahuṃ dātukāmo, deyyadhammassa vasena appaṃ gaṇhāti. Deyyadhammopi bahu, dāyakopi",
  "atk-s0201a:2011_5": "bahuṃ dātukāmo, attano thāmaṃ ñatvā pamāṇeneva gaṇhāti.",
  "atk-s0201a:2012_0": "Dhutaṅgasamādānassa attani atthibhāvaṃ najānāpetukāmo dhutaṅgaappiccho nāma. Tassa",
  "atk-s0201a:2012_1": "vibhāvanatthaṃ imāni vatthūni – sosānikamahāsumanatthero kira saṭṭhi vassāni susāne",
  "atk-s0201a:2012_2": "vasi, añño ekabhikkhupi na aññāsi, tenevāha –",
  "atk-s0201a:2013": "“Susāne saṭṭhi vassāni, abbokiṇṇaṃ vasāmahaṃ;",
  "atk-s0201a:2014": "Dutiyo maṃ na jāneyya, aho sosānikuttamo”ti.",
  "atk-s0201a:2015_0": "Cetiyapabbate dvebhātiyattherā vasiṃsu. Tesu kaniṭṭho upaṭṭhākena pesitā ucchukhaṇḍikā",
  "atk-s0201a:2015_1": "gahetvā jeṭṭhassa santikaṃ agamāsi. Paribhogaṃ, bhante, karothāti. Therassa ca bhattakiccaṃ",
  "atk-s0201a:2015_2": "katvā mukhaṃ vikkhālanakālo ahosi. So alaṃ, āvusoti āha. Kacci, bhante, ekāsanikatthāti.",
  "atk-s0201a:2015_3": "Āharāvuso, ucchukhaṇḍikāti paññāsa vassāni ekāsaniko samānopi dhutaṅgaṃ nigūhamāno",
  "atk-s0201a:2015_4": "paribhogaṃ katvā mukhaṃ vikkhāletvā puna dhutaṅgaṃ adhiṭṭhāya gato.",
  "atk-s0201a:2016_0": "Yo pana sāketakatissatthero viya bahussutabhāvaṃ jānāpetuṃ na icchati, ayaṃ pariyattiappiccho",
  "atk-s0201a:2016_1": "nāma. Thero kira khaṇo natthīti uddesaparipucchāsu okāsaṃ akaronto maraṇakkhayaṃ,",
  "atk-s0201a:2016_2": "bhante, labhissathāti codito gaṇaṃ vissajjetvā kaṇikāravālikasamuddavihāraṃ gato.",
  "atk-s0201a:2016_3": "Tattha antovassaṃ theranavamajjhimānaṃ upakāro hutvā mahāpavāraṇāya uposathadivase",
  "atk-s0201a:2016_4": "dhammakathāya janataṃ khobhetvā gato.",
  "atk-s0201a:2017": "Yo pana sotāpannādīsu aññataro hutvā sotāpannādibhāvaṃ jānāpetuṃ na icchati, ayaṃ adhigamaappiccho nāma, tayo kulaputtā viya ghaṭikārakumbhakāro viya ca.",
  "atk-s0201a:2018_0": "Āyasmā pana puṇṇo atricchataṃ pāpicchataṃ mahicchatañca pahāya sabbaso icchāpaṭipakkhabhūtāya",
  "atk-s0201a:2018_1": "alobhasaṅkhātāya parisuddhāya appicchatāya samannāgatattā appiccho nāma ahosi. Bhikkhūnampi,",
  "atk-s0201a:2018_2": "“āvuso, atricchatā pāpicchatā mahicchatāti ime dhammā pahātabbā”ti tesu ādīnavaṃ",
  "atk-s0201a:2018_3": "dassetvā evarūpaṃ appicchataṃ samādāya vattitabbanti appicchakathaṃ kathesi. Tena",
  "atk-s0201a:2018_4": "vuttaṃ “attanā ca appiccho appicchakathañca bhikkhūnaṃ kattā”ti.",
  "atk-s0201a:2019": "Dvādasavidhasantosavaṇṇanā",
  "atk-s0201a:2020_0": "Idāni attanā ca santuṭṭhotiādīsu visesatthameva dīpayissāma. Yojanā pana vuttanayeneva",
  "atk-s0201a:2020_1": "veditabbā. Santuṭṭhoti itarītarapaccayasantosena samannāgato. So panesa santoso dvādasavidho",
  "atk-s0201a:2020_2": "hoti. Seyyathidaṃ, cīvare yathālābhasantoso yathābalasantoso yathasāruppasantosoti",
  "atk-s0201a:2020_3": "tividho, evaṃ piṇḍapātādīsu. Tassāyaṃ pabhedasaṃvaṇṇanā.",
  "atk-s0201a:2021_0": "Idha bhikkhu cīvaraṃ labhati sundaraṃ vā asundaraṃ vā. So teneva yāpeti aññaṃ na",
  "atk-s0201a:2021_1": "pattheti, labhantopi na gaṇhāti, ayamassa cīvare yathālābhasantoso. Atha yo pakatidubbalo",
  "atk-s0201a:2021_2": "vā hoti ābādhajarābhibhūto vā, garucīvaraṃ pārupanto kilamati, so sabhāgena bhikkhunā",
  "atk-s0201a:2021_3": "saddhiṃ taṃ parivattetvā lahukena yāpentopi santuṭṭhova hoti, ayamassa cīvare yathābalasantoso.",
  "atk-s0201a:2021_4": "Aparo paṇītapaccayalābhī hoti, so paṭṭacīvarādīnaṃ aññataraṃ mahagghacīvaraṃ bahūni",
  "atk-s0201a:2021_5": "vā pana cīvarāni labhitvā idaṃ therānaṃ cirapabbajitānaṃ idaṃ bahussutānaṃ anurūpaṃ,",
  "atk-s0201a:2021_6": "idaṃ gilānānaṃ idaṃ appalābhānaṃ hotūti datvā tesaṃ purāṇacīvaraṃ vā saṅkārakūṭādito",
  "atk-s0201a:2021_7": "vā nantakāni uccinitvā tehi saṅghāṭiṃ katvā dhārentopi santuṭṭhova hoti, ayamassa",
  "atk-s0201a:2021_8": "cīvare yathāsāruppasantoso.",
  "atk-s0201a:2022_0": "Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ",
  "atk-s0201a:2022_1": "na pattheti, labhantopi na gaṇhāti, ayamassa piṇḍapāte yathālābhasantoso. Yo pana",
  "atk-s0201a:2022_2": "attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena",
  "atk-s0201a:2022_3": "aphāsu hoti, so sabhāgassa bhikkhuno taṃ datvā tassa hatthato sappāyabhojanaṃ bhuñjitvā",
  "atk-s0201a:2022_4": "samaṇadhammaṃ karontopi santuṭṭhova hoti, ayamassa piṇḍapāte yathābalasantoso. Aparo",
  "atk-s0201a:2022_5": "bahuṃ paṇītaṃ piṇḍapātaṃ labhati, so taṃ cīvaraṃ viya cirapabbajitabahussutaappalābhigilānānaṃ",
  "atk-s0201a:2022_6": "datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti,",
  "atk-s0201a:2022_7": "ayamassa piṇḍapāte yathāsāruppasantoso.",
  "atk-s0201a:2023_0": "Idha pana bhikkhu senāsanaṃ labhati manāpaṃ vā amanāpaṃ vā, so tena neva somanassaṃ",
  "atk-s0201a:2023_1": "na paṭighaṃ uppādeti, antamaso tiṇasanthārakenāpi yathāladdheneva tussati, ayamassa",
  "atk-s0201a:2023_2": "senāsane yathālābhasantoso. Yo pana attano pakativiruddhaṃ vā byādhiviruddhaṃ vā",
  "atk-s0201a:2023_3": "senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā",
  "atk-s0201a:2023_4": "tassa santake sappāyasenāsane vasantopi santuṭṭhova hoti, ayamassa senāsane yathābalasantoso.",
  "atk-s0201a:2023_5": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so tāni",
  "atk-s0201a:2023_6": "cīvarādīni viya cirapabbajitabahussutaappalābhigilānānaṃ datvā yattha katthaci vasantopi",
  "atk-s0201a:2023_7": "santuṭṭhova hoti, ayamassa senāsane yathāsāruppasantoso. Yopi, “uttamasenāsanaṃ nāma",
  "atk-s0201a:2023_8": "pamādaṭṭhānaṃ, tattha nisinnassa thinamiddhaṃ okkamati, niddābhibhūtassa puna paṭibujjhato",
  "atk-s0201a:2023_9": "pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,",
  "atk-s0201a:2023_10": "so taṃ paṭikkhipitvā abbhokāsarukkhamūlādīsu vasantopi santuṭṭhova hoti, ayampissa",
  "atk-s0201a:2023_11": "senāsane yathāsāruppasantoso.",
  "atk-s0201a:2024_0": "Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati, teneva",
  "atk-s0201a:2024_1": "santussati, aññaṃ na pattheti, labhantopi na gaṇhāti, ayamassa gilānapaccaye yathālābhasantoso.",
  "atk-s0201a:2024_2": "Yo pana telena atthiko phāṇitaṃ labhati, so taṃ sabhāgassa bhikkhuno datvā tassa",
  "atk-s0201a:2024_3": "hatthato telaṃ gahetvā aññadeva vā pariyesitvā tehi bhesajjaṃ karontopi santuṭṭhova",
  "atk-s0201a:2024_4": "hoti, ayamassa gilānapaccaye yathābalasantoso. Aparo mahāpuñño bahuṃ telamadhuphāṇitādipaṇītabhesajjaṃ",
  "atk-s0201a:2024_5": "labhati, so taṃ cīvaraṃ viya cirapabbajitabahussutaappalābhigilānānaṃ datvā tesaṃ",
  "atk-s0201a:2024_6": "ābhatakena yena kenaci yāpentopi santuṭṭhova hoti. Yo pana ekasmiṃ bhājane muttaharītakaṃ",
  "atk-s0201a:2024_7": "ṭhapetvā ekasmiṃ catumadhuraṃ, “gaṇha, bhante, yadicchasī”ti vuccamāno sacassa tesu",
  "atk-s0201a:2024_8": "aññatarenapi rogo vūpasammati, atha muttaharītakaṃ nāma buddhādīhi vaṇṇitanti catumadhuraṃ",
  "atk-s0201a:2024_9": "paṭikkhipitvā muttaharītakeneva bhesajjaṃ karonto paramasantuṭṭhova hoti, ayamassa",
  "atk-s0201a:2024_10": "gilānapaccaye yathāsāruppasantoso.",
  "atk-s0201a:2025_0": "Imesaṃ pana paccekaṃ paccayesu tiṇṇaṃ tiṇṇaṃ santosānaṃ yathāsāruppasantosova aggo.",
  "atk-s0201a:2025_1": "Āyasmā puṇṇo ekekasmiṃ paccaye imehi tīhi santosehi santuṭṭho ahosi. Santuṭṭhikathañcāti",
  "atk-s0201a:2025_2": "bhikkhūnampi ca imaṃ santuṭṭhikathaṃ kattāva ahosi.",
  "atk-s0201a:2026": "Tividhapavivekavaṇṇanā",
  "atk-s0201a:2027_0": "Pavivittoti kāyapaviveko cittapaviveko upadhipavivekoti imehi tīhi pavivekehi samannāgato.",
  "atk-s0201a:2027_1": "Tattha eko gacchati, eko tiṭṭhati, eko nisīdati, eko seyyaṃ kappeti, eko gāmaṃ piṇḍāya",
  "atk-s0201a:2027_2": "pavisati, eko paṭikkamati, eko caṅkamamadhiṭṭhāti, eko carati, eko viharatīti ayaṃ",
  "atk-s0201a:2027_3": "kāyapaviveko nāma. Aṭṭha samāpattiyo pana cittapaviveko nāma. Nibbānaṃ upadhipaviveko",
  "atk-s0201a:2027_4": "nāma. Vuttampi hetaṃ – “kāyapaviveko ca vivekaṭṭhakāyānaṃ nekkhammābhiratānaṃ. Cittapaviveko",
  "atk-s0201a:2027_5": "ca parisuddhacittānaṃ paramavodānappattānaṃ. Upadhiviveko ca nirupadhīnaṃ puggalānaṃ",
  "atk-s0201a:2027_6": "visaṅkhāragatāna”nti. Pavivekakathanti bhikkhūnampi ca imaṃ pavivekakathaṃ kattā.",
  "atk-s0201a:2028": "Pañcavidhasaṃsaggavaṇṇanā",
  "atk-s0201a:2029_0": "Asaṃsaṭṭhoti pañcavidhena saṃsaggena virahito. Savanasaṃsaggo dassanasaṃsaggo samullapanasaṃsaggo",
  "atk-s0201a:2029_1": "sambhogasaṃsaggo kāyasaṃsaggoti pañcavidho saṃsaggo. Tesu idha bhikkhu suṇāti, “asukasmiṃ",
  "atk-s0201a:2029_2": "gāme vā nigame vā itthī vā kumārikā vā abhirūpā dassanīyā pāsādikā paramāya vaṇṇapokkharatāya",
  "atk-s0201a:2029_3": "samannāgatā”ti. So taṃ sutvā saṃsīdati visīdati na sakkoti brahmacariyaṃ sandhāretuṃ,",
  "atk-s0201a:2029_4": "sikkhādubbalyaṃ anāvikatvā hīnāyāvattatīti evaṃ parehi vā kathīyamānaṃ rūpādisampattiṃ",
  "atk-s0201a:2029_5": "attanā vā hasitalapitagītasaddaṃ suṇantassa sotaviññāṇavīthivasena uppanno rāgo savanasaṃsaggo",
  "atk-s0201a:2029_6": "nāma. So anitthigandhapaccekabodhisattassa ca pañcaggaḷaleṇavāsītissadaharassa ca vasena veditabbo –",
  "atk-s0201a:2030_0": "Daharo kira ākāsena gacchanto girigāmavāsikammāradhītāya pañcahi kumārīhi saddhiṃ",
  "atk-s0201a:2030_1": "padumasaraṃ gantvā nhatvā padumāni ca pilandhitvā madhurassarena gāyantiyā saddaṃ",
  "atk-s0201a:2030_2": "sutvā kāmarāgena viddho visesā parihāyitvā anayabyasanaṃ pāpuṇi. Idha bhikkhu na",
  "atk-s0201a:2030_3": "heva kho suṇāti, apica kho sāmaṃ passati itthiṃ vā kumāriṃ vā abhirūpaṃ dassanīyaṃ",
  "atk-s0201a:2030_4": "pāsādikaṃ paramāya vaṇṇapokkharatāya samannāgataṃ. So taṃ disvā saṃsīdati visīdati",
  "atk-s0201a:2030_5": "na sakkoti brahmacariyaṃ sandhāretuṃ, sikkhādubbalyaṃ anāvikatvā hīnāyāvattatīti",
  "atk-s0201a:2030_6": "evaṃ visabhāgarūpaṃ olokentassa pana cakkhuviññāṇavīthivasena uppannarāgo dassanasaṃsaggo",
  "atk-s0201a:2030_7": "nāma. So evaṃ veditabbo –",
  "atk-s0201a:2031_0": "Eko kira daharo kāladīghavāpidvāravihāraṃ uddesatthāya gato. Ācariyo tassa antarāyaṃ",
  "atk-s0201a:2031_1": "disvā okāsaṃ na karoti. So punappunnaṃ anubandhati. Ācariyo sace antogāme na carissasi.",
  "atk-s0201a:2031_2": "Dassāmi te uddesanti āha. So sādhūti sampaṭicchitvā uddese niṭṭhite ācariyaṃ vanditvā",
  "atk-s0201a:2031_3": "gacchanto ācariyo me imasmiṃ gāme carituṃ na deti, kiṃ nu kho kāraṇanti cīvaraṃ pārupitvā",
  "atk-s0201a:2031_4": "gāmaṃ pāvisi, ekā kuladhītā pītakavatthaṃ nivāsetvā gehe ṭhitā daharaṃ disvā sañjātarāgā",
  "atk-s0201a:2031_5": "uḷuṅkena yāguṃ āharitvā tassa patte pakkhipitvā nivattitvā mañcake nipajji. Atha",
  "atk-s0201a:2031_6": "naṃ mātāpitaro kiṃ ammāti pucchiṃsu, dvārena gataṃ daharaṃ labhamānā jīvissāmi, alabhamānā",
  "atk-s0201a:2031_7": "marissāmīti. Mātāpitaro vegena gantvā gāmadvāre daharaṃ patvā vanditvā, “nivattatha,",
  "atk-s0201a:2031_8": "bhante, bhikkhaṃ gaṇhāhī”ti āhaṃsu. Daharo alaṃ gacchāmīti. Te, “idaṃ nāma, bhante,",
  "atk-s0201a:2031_9": "kāraṇa”nti yācitvā – “amhākaṃ, bhante, gehe ettakaṃ nāma dhanaṃ atthi, ekāyeva no",
  "atk-s0201a:2031_10": "dhītā, tvaṃ no jeṭṭhaputtaṭṭhāne ṭhassasi, sukhena sakkā jīvitu”nti āhaṃsu. Daharo,",
  "atk-s0201a:2031_11": "“na mayhaṃ iminā palibodhena attho”ti anādiyitvāva pakkanto.",
  "atk-s0201a:2032_0": "Mātāpitaro gantvā, “amma, nāsakkhimhā daharaṃ nivattetuṃ, yaṃ aññaṃ sāmikaṃ icchasi,",
  "atk-s0201a:2032_1": "taṃ labhissasi, uṭṭhehi khāda ca piva cā”ti āhaṃsu. Sā anicchantī sattāhaṃ nirāhārā",
  "atk-s0201a:2032_2": "hutvā kālamakāsi. Mātāpitaro tassā sarīrakiccaṃ katvā taṃ pītakavatthaṃ dhuravihāre",
  "atk-s0201a:2032_3": "bhikkhusaṅghassa adaṃsu, bhikkhū vatthaṃ khaṇḍākhaṇḍaṃ katvā bhājayiṃsu. Eko mahallako",
  "atk-s0201a:2032_4": "attano koṭṭhāsaṃ gahetvā kalyāṇīvihāraṃ āgato. Sopi daharo cetiyaṃ vandissāmīti tattheva",
  "atk-s0201a:2032_5": "gantvā divāṭṭhāne nisīdi. Mahallako taṃ vatthakhaṇḍaṃ gahetvā, “iminā me parissāvanaṃ",
  "atk-s0201a:2032_6": "vicārethā”ti daharaṃ avoca. Daharo mahāthera “kuhiṃ laddha”nti āha. So sabbaṃ pavattiṃ",
  "atk-s0201a:2032_7": "kathesi. So taṃ sutvāva, “evarūpāya nāma saddhiṃ saṃvāsaṃ nālattha”nti rāgagginā",
  "atk-s0201a:2032_8": "daḍḍho tattheva kālamakāsi.",
  "atk-s0201a:2033_0": "Aññamaññaṃ ālāpasallāpavasena uppannarāgo pana samullapanasaṃsaggo nāma. Bhikkhuno",
  "atk-s0201a:2033_1": "bhikkhuniyā santakaṃ, bhikkhuniyā vā bhikkhussa santakaṃ gahetvā paribhogakaraṇavasena",
  "atk-s0201a:2033_2": "uppannarāgo sambhogasaṃsaggo nāma. So evaṃ veditabbo – maricavaṭṭivihāramahe kira",
  "atk-s0201a:2033_3": "bhikkhūnaṃ satasahassaṃ bhikkhunīnaṃ navutisahassāni eva ahesuṃ. Eko sāmaṇero uṇhayāguṃ",
  "atk-s0201a:2033_4": "gahetvā gacchanto sakiṃ cīvarakaṇṇe ṭhapesi, sakiṃ bhūmiyaṃ. Ekā sāmaṇerī disvā ettha",
  "atk-s0201a:2033_5": "pattaṃ ṭhapetvā yāhīti thālakaṃ adāsi. Te aparabhāge ekasmiṃ bhaye uppanne parasamuddaṃ",
  "atk-s0201a:2033_6": "agamaṃsu. Tesu bhikkhunī puretaraṃ agamāsi. Sā, “eko kira sīhaḷabhikkhu āgato”ti",
  "atk-s0201a:2033_7": "sutvā therassa santikaṃ gantvā paṭisanthāraṃ katvā nisinnā, – “bhante, maricavaṭṭivihāramahakāle",
  "atk-s0201a:2033_8": "tumhe kativassā”ti pucchi. Tadāhaṃ sattavassikasāmaṇero. Tvaṃ pana kativassāti? Ahaṃ",
  "atk-s0201a:2033_9": "sattavassikasāmaṇerīyeva ekassa sāmaṇerassa uṇhayāguṃ gahetvā gacchantassa pattaṭhapanatthaṃ",
  "atk-s0201a:2033_10": "thālakamadāsinti. Thero, “ahaṃ so”ti vatvā thālakaṃ nīharitvā dassesi. Te ettakeneva",
  "atk-s0201a:2033_11": "saṃsaggena brahmacariyaṃ sandhāretuṃ asakkontā dvepi saṭṭhivassakāle vibbhamiṃsu.",
  "atk-s0201a:2034_0": "Hatthagāhādivasena pana uppannarāgo kāyasaṃsaggo nāma. Tatridaṃ vatthu – mahācetiyaṅgaṇe",
  "atk-s0201a:2034_1": "kira daharabhikkhū sajjhāyaṃ gaṇhanti. Tesaṃ piṭṭhipasse daharabhikkhuniyo dhammaṃ",
  "atk-s0201a:2034_2": "suṇanti. Tatreko daharo hatthaṃ pasārento ekissā daharabhikkhuniyā kāyaṃ chupi. Sā",
  "atk-s0201a:2034_3": "taṃ hatthaṃ gahetvā attano urasmiṃ ṭhapesi, ettakena saṃsaggena dvepi vibbhamitvā gihibhāvaṃ pattā.",
  "atk-s0201a:2035": "Gāhagāhakādivaṇṇanā",
  "atk-s0201a:2036_0": "Imesu pana pañcasu saṃsaggesu bhikkhuno bhikkhūhi saddhiṃ savanadassanasamullapanasambhogakāyaparāmāsā",
  "atk-s0201a:2036_1": "niccampi hontiyeva, bhikkhunīhi saddhiṃ ṭhapetvā kāyasaṃsaggaṃ sesā kālena kālaṃ",
  "atk-s0201a:2036_2": "honti; tathā upāsakaupāsikāhi saddhiṃ sabbepi kālena kālaṃ honti. Tesu hi kilesuppattito",
  "atk-s0201a:2036_3": "cittaṃ rakkhitabbaṃ. Eko hi bhikkhu gāhagāhako hoti, eko gāhamuttako, eko muttagāhako, eko muttamuttako.",
  "atk-s0201a:2037_0": "Tattha yaṃ bhikkhuṃ manussāpi āmisena upalāpetvā gahaṇavasena upasaṅkamanti, bhikkhupi",
  "atk-s0201a:2037_1": "pupphaphalādīhi upalāpetvā gahaṇavasena upasaṅkamati, ayaṃ gāhagāhako nāma. Yaṃ pana",
  "atk-s0201a:2037_2": "manussā vuttanayena upasaṅkamanti, bhikkhu dakkhiṇeyyavasena upasaṅkamati, ayaṃ gāhamuttako",
  "atk-s0201a:2037_3": "nāma. Yassa manussā dakkhiṇeyyavasena cattāro paccaye denti, bhikkhu pupphaphalādīhi",
  "atk-s0201a:2037_4": "upalāpetvā gahaṇavasena upasaṅkamati, ayaṃ muttagāhako nāma. Yassa manussāpi dakkhiṇeyyavasena",
  "atk-s0201a:2037_5": "cattāro paccaye denti, bhikkhupi cūḷapiṇḍapātiyatissatthero viya dakkhiṇeyyavasena",
  "atk-s0201a:2037_6": "paribhuñjati, ayaṃ muttamuttako nāma.",
  "atk-s0201a:2038_0": "Theraṃ kira ekā upāsikā dvādasa vassāni upaṭṭhahi. Ekadivasaṃ tasmiṃ gāme aggi uṭṭhahitvā",
  "atk-s0201a:2038_1": "gehāni jhāpesi. Aññesaṃ kulūpakabhikkhū āgantvā – “kiṃ upāsike, api kiñci bhaṇḍakaṃ",
  "atk-s0201a:2038_2": "arogaṃ kātuṃ asakkhitthā”ti paṭisanthāraṃ akaṃsu. Manussā, “amhākaṃ mātu kulūpakatthero",
  "atk-s0201a:2038_3": "bhuñjanavelāyameva āgamissatī”ti āhaṃsu. Theropi punadivase bhikkhācāravelaṃ sallakkhetvāva",
  "atk-s0201a:2038_4": "āgato. Upāsikā koṭṭhacchāyāya nisīdāpetvā bhikkhaṃ sampādetvā adāsi. There bhattakiccaṃ",
  "atk-s0201a:2038_5": "katvā pakkante manussā āhaṃsu – “amhākaṃ mātu kulūpakatthero bhuñjanavelāyameva āgato”ti.",
  "atk-s0201a:2038_6": "Upāsikā, “tumhākaṃ kulūpakā tumhākaṃyeva anucchavikā, mayhaṃ thero mayheva anucchaviko”ti",
  "atk-s0201a:2038_7": "āha. Āyasmā pana mantāṇiputto imehi pañcahi saṃsaggehi catūhipi parisāhi saddhiṃ",
  "atk-s0201a:2038_8": "asaṃsaṭṭho gāhamuttako ceva muttamuttako ca ahosi. Yathā ca sayaṃ asaṃsaṭṭho, evaṃ",
  "atk-s0201a:2038_9": "bhikkhūnampi taṃ asaṃsaggakathaṃ kattā ahosi.",
  "atk-s0201a:2039_0": "Āraddhavīriyoti paggahitavīriyo, paripuṇṇakāyikacetasikavīriyoti attho. Yo hi bhikkhu",
  "atk-s0201a:2039_1": "gamane uppannakilesaṃ ṭhānaṃ pāpuṇituṃ na deti, ṭhāne uppannakilesaṃ nisajjaṃ, nisajjāya",
  "atk-s0201a:2039_2": "uppannakilesaṃ sayanaṃ pāpuṇituṃ na deti, mantena kaṇhasappaṃ uppīḷetvā gaṇhanto",
  "atk-s0201a:2039_3": "viya, amittaṃ gīvāya akkamanto viya ca vicarati, ayaṃ āraddhavīriyo nāma. Thero ca",
  "atk-s0201a:2039_4": "tādiso ahosi. Bhikkhūnampi tatheva vīriyārambhakathaṃ kattā ahosi.",
  "atk-s0201a:2040_0": "Sīlasampannotiādīsu sīlanti catupārisuddhisīlaṃ. Samādhīti vipassanāpādakā aṭṭha",
  "atk-s0201a:2040_1": "samāpattiyo. Paññāti lokiyalokuttarañāṇaṃ. Vimuttīti ariyaphalaṃ. Vimuttiñāṇadassananti",
  "atk-s0201a:2040_2": "ekūnavīsatividhaṃ paccavekkhaṇañāṇaṃ. Thero sayampi sīlādīhi sampanno ahosi bhikkhūnampi",
  "atk-s0201a:2040_3": "sīlādikathaṃ kattā. Svāyaṃ dasahi kathāvatthūhi ovadatīti ovādako. Yathā pana eko",
  "atk-s0201a:2040_4": "ovadatiyeva, sukhumaṃ atthaṃ parivattetvā jānāpetuṃ na sakkoti. Na evaṃ thero. Thero",
  "atk-s0201a:2040_5": "pana tāni dasa kathāvatthūni viññāpetīti viññāpako. Eko viññāpetuṃ sakkoti, kāraṇaṃ",
  "atk-s0201a:2040_6": "dassetuṃ na sakkoti. Thero kāraṇampi sandassetīti sandassako. Eko vijjamānaṃ kāraṇaṃ",
  "atk-s0201a:2040_7": "dasseti, gāhetuṃ pana na sakkoti. Thero gāhetumpi sakkotīti samādapako. Evaṃ samādapetvā",
  "atk-s0201a:2040_8": "pana tesu kathāvatthūsu ussāhajananavasena bhikkhū samuttejetīti samuttejako. Ussāhajāte",
  "atk-s0201a:2040_9": "vaṇṇaṃ vatvā sampahaṃsetīti sampahaṃsako.",
  "atk-s0201a:2041": "Pañcalābhavaṇṇanā",
  "atk-s0201a:2042_0": "253. Suladdhalābhāti aññesampi manussattabhāvapabbajjādiguṇalābhā nāma honti. Āyasmato",
  "atk-s0201a:2042_1": "pana puṇṇassa suladdhalābhā ete, yassa satthu sammukhā evaṃ vaṇṇo abbhuggatoti attho.",
  "atk-s0201a:2042_2": "Apica apaṇḍitehi vaṇṇakathanaṃ nāma na tathā lābho, paṇḍitehi vaṇṇakathanaṃ pana",
  "atk-s0201a:2042_3": "lābho. Gihī hi vā vaṇṇakathanaṃ na tathā lābho, gihī hi “vaṇṇaṃ kathessāmī”ti, “amhākaṃ",
  "atk-s0201a:2042_4": "ayyo saṇho sakhilo sukhasambhāso, vihāraṃ āgatānaṃ yāgubhattaphāṇitādīhi saṅgahaṃ",
  "atk-s0201a:2042_5": "karotī”ti kathento avaṇṇameva katheti. “Avaṇṇaṃ kathessāmī”ti “ayaṃ thero mandamando",
  "atk-s0201a:2042_6": "viya abalabalo viya bhākuṭikabhākuṭiko viya natthi iminā saddhiṃ vissāso”ti kathento",
  "atk-s0201a:2042_7": "vaṇṇameva katheti. Sabrahmacārīhipi satthu parammukhā vaṇṇakathanaṃ na tathā lābho,",
  "atk-s0201a:2042_8": "satthu sammukhā pana atilābhoti imampi atthavasaṃ paṭicca “suladdhalābhā”ti āha.",
  "atk-s0201a:2042_9": "Anumassa anumassāti dasa kathāvatthūni anupavisitvā anupavisitvā. Tañca satthā abbhanumodatīti",
  "atk-s0201a:2042_10": "tañcassa vaṇṇaṃ evametaṃ appiccho ca so bhikkhu santuṭṭho ca so bhikkhūti anumodati.",
  "atk-s0201a:2042_11": "Iti viññūhi vaṇṇabhāsanaṃ eko lābho, sabrahmacārīhi eko, satthu sammukhā eko, anumassa",
  "atk-s0201a:2042_12": "anumassa eko, satthārā abbhanumodanaṃ ekoti ime pañca lābhe sandhāya “suladdhalābhā”ti",
  "atk-s0201a:2042_13": "āha. Kadācīti kismiñcideva kāle. Karahacīti tasseva vevacanaṃ. Appeva nāma siyā kocideva",
  "atk-s0201a:2042_14": "kathāsallāpoti api nāma koci kathāsamudācāropi bhaveyya. Therena kira āyasmā puṇṇo",
  "atk-s0201a:2042_15": "neva diṭṭhapubbo, nassa dhammakathā sutapubbā. Iti so tassa dassanampi dhammakathampi",
  "atk-s0201a:2042_16": "patthayamāno evamāha.",
  "atk-s0201a:2043": "Cārikādivaṇṇanā",
  "atk-s0201a:2044_0": "254. Yathābhirantanti yathāajjhāsayaṃ viharitvā. Buddhānañhi ekasmiṃ ṭhāne vasantānaṃ",
  "atk-s0201a:2044_1": "chāyūdakādivipattiṃ vā apphāsukasenāsanaṃ vā, manussānaṃ assaddhādibhāvaṃ vā āgamma",
  "atk-s0201a:2044_2": "anabhirati nāma natthi. Tesaṃ sampattiyā “idha phāsu viharāmā”ti abhiramitvā ciravihāropi",
  "atk-s0201a:2044_3": "natthi. Yattha pana tathāgate viharante sattā saraṇesu vā patiṭṭhahanti, sīlāni vā",
  "atk-s0201a:2044_4": "samādiyanti, pabbajanti vā, tato sotāpattimaggādīnaṃ vā pana tesaṃ upanissayo hoti.",
  "atk-s0201a:2044_5": "Tattha buddhā satte tāsu sampattīsu patiṭṭhāpanaajjhāsayena vasanti; tāsaṃ abhāve",
  "atk-s0201a:2044_6": "pakkamanti. Tena vuttaṃ – “yathāajjhāsayaṃ viharitvā”ti. Cārikaṃ caramānoti addhānagamanaṃ",
  "atk-s0201a:2044_7": "gacchanto. Cārikā ca nāmesā bhagavato duvidhā hoti turitacārikā ca, aturitacārikā ca.",
  "atk-s0201a:2045_0": "Tattha dūrepi bodhaneyyapuggalaṃ disvā tassa bodhanatthāya sahasā gamanaṃ turitacārikā",
  "atk-s0201a:2045_1": "nāma. Sā mahākassapapaccuggamanādīsu daṭṭhabbā. Bhagavā hi mahākassapaṃ paccuggacchanto",
  "atk-s0201a:2045_2": "muhuttena tigāvutaṃ maggaṃ agamāsi, āḷavakassatthāya tiṃsayojanaṃ, tathā aṅgulimālassa.",
  "atk-s0201a:2045_3": "Pukkusātissa pana pañcacattālīsayojanaṃ, mahākappinassa vīsayojanasataṃ, khadiravaniyassatthāya",
  "atk-s0201a:2045_4": "satta yojanasatāni agamāsi; dhammasenāpatino saddhivihārikassa vanavāsītissasāmaṇerassa",
  "atk-s0201a:2045_5": "tigāvutādhikaṃ vīsayojanasataṃ.",
  "atk-s0201a:2046_0": "Ekadivasaṃ kira thero, “tissasāmaṇerassa santikaṃ, bhante, gacchāmī”ti āha. Bhagavā,",
  "atk-s0201a:2046_1": "“ahampi gamissāmī”ti vatvā āyasmantaṃ ānandaṃ āmantesi – “ānanda, vīsatisahassānaṃ",
  "atk-s0201a:2046_2": "chaḷabhiññānaṃ ārocehi – ‘bhagavā vanavāsītissasāmaṇerassa santikaṃ gamissatī”’ti.",
  "atk-s0201a:2046_3": "Tato dutiyadivase vīsatisahassakhīṇāsavaparivuto ākāse uppatitvā vīsayojanasatamatthake",
  "atk-s0201a:2046_4": "tassa gocaragāmadvāre otaritvā cīvaraṃ pārupi. Kammantaṃ gacchamānā manussā disvā,",
  "atk-s0201a:2046_5": "“satthā, bho, āgato, mā kammantaṃ agamitthā”ti vatvā āsanāni paññapetvā yāguṃ datvā",
  "atk-s0201a:2046_6": "pānavattaṃ karontā, “kuhiṃ, bhante, bhagavā gacchatī”ti daharabhikkhū pucchiṃsu.",
  "atk-s0201a:2046_7": "Upāsakā, na bhagavā aññattha gacchati, idheva tissasāmaṇerassa dassanatthāya āgatoti.",
  "atk-s0201a:2046_8": "Te “amhākaṃ kira kulūpakattherassa dassanatthāya satthā āgato, no vata no thero oramattako”ti",
  "atk-s0201a:2046_9": "somanassajātā ahesuṃ.",
  "atk-s0201a:2047_0": "Atha bhagavato bhattakiccapariyosāne sāmaṇero gāmaṃ piṇḍāya caritvā “upāsakā mahā",
  "atk-s0201a:2047_1": "bhikkhusaṅgho”ti pucchi. Athassa te, “satthā, bhante, āgato”ti ārocesuṃ, so bhagavantaṃ",
  "atk-s0201a:2047_2": "upasaṅkamitvā piṇḍapātena āpucchi. Satthā tassa pattaṃ hatthena gahetvā, “alaṃ, tissa,",
  "atk-s0201a:2047_3": "niṭṭhitaṃ bhattakicca”nti āha. Tato upajjhāyaṃ āpucchitvā attano pattāsane nisīditvā",
  "atk-s0201a:2047_4": "bhattakiccamakāsi. Athassa bhattakiccapariyosāne satthā maṅgalaṃ vatvā nikkhamitvā",
  "atk-s0201a:2047_5": "gāmadvāre ṭhatvā, “kataro te, tissa, vasanaṭṭhānaṃ gamanamaggo”ti āha. “Ayaṃ bhagavā”ti.",
  "atk-s0201a:2047_6": "Maggaṃ desayamāno purato yāhi tissāti. Bhagavā kira sadevakassa lokassa maggadesako",
  "atk-s0201a:2047_7": "samānopi “sakalatigāvute magge sāmaṇeraṃ daṭṭhuṃ lacchāmī”ti taṃ maggadesakamakāsi.",
  "atk-s0201a:2048_0": "So attano vasanaṭṭhānaṃ gantvā bhagavato vattamakāsi. Atha naṃ bhagavā, “kataro te,",
  "atk-s0201a:2048_1": "tissa, caṅkamo”ti pucchitvā tattha gantvā sāmaṇerassa nisīdanapāsāṇe nisīditvā, “tissa,",
  "atk-s0201a:2048_2": "imasmiṃ ṭhāne sukhaṃ vasasī”ti pucchi. So āha – “āma, bhante, imasmiṃ me ṭhāne vasantassa",
  "atk-s0201a:2048_3": "sīhabyagghahatthimigamorādīnaṃ saddaṃ suṇato araññasaññā uppajjati, tāya sukhaṃ vasāmī”ti.",
  "atk-s0201a:2048_4": "Atha naṃ bhagavā, “tissa, bhikkhusaṅghaṃ sannipātehi, buddhadāyajjaṃ te dassāmī”ti",
  "atk-s0201a:2048_5": "vatvā sannipatite bhikkhusaṅghe upasampādetvā attano vasanaṭṭhānameva agamāsīti.",
  "atk-s0201a:2048_6": "Ayaṃ turitacārikā nāma.",
  "atk-s0201a:2049_0": "Yaṃ pana gāmanigamapaṭipāṭiyā devasikaṃ yojanaḍḍhayojanavasena piṇḍapātacariyādīhi",
  "atk-s0201a:2049_1": "lokaṃ anuggaṇhantassa gamanaṃ, ayaṃ aturitacārikā nāma. Imaṃ pana cārikaṃ caranto",
  "atk-s0201a:2049_2": "bhagavā mahāmaṇḍalaṃ majjhimamaṇḍalaṃ antimamaṇḍalanti imesaṃ tiṇṇaṃ maṇḍalānaṃ aññatarasmiṃ",
  "atk-s0201a:2049_3": "carati. Tattha mahāmaṇḍalaṃ navayojanasatikaṃ, majjhimamaṇḍalaṃ chayojanasatikaṃ,",
  "atk-s0201a:2049_4": "antimamaṇḍalaṃ tiyojanasatikaṃ. Yadā mahāmaṇḍale cārikaṃ caritukāmo hoti, mahāpavāraṇāya",
  "atk-s0201a:2049_5": "pavāretvā pāṭipadadivase mahābhikkhusaṅghaparivāro nikkhamati. Samantā yojanasataṃ",
  "atk-s0201a:2049_6": "ekakolāhalaṃ ahosi, purimaṃ purimaṃ āgatā nimantetuṃ labhanti; itaresu dvīsu maṇḍalesu",
  "atk-s0201a:2049_7": "sakkāro mahāmaṇḍale osarati. Tatra bhagavā tesu tesu gāmanigamesu ekāhaṃ dvīhaṃ vasanto",
  "atk-s0201a:2049_8": "mahājanaṃ āmisapaṭiggahena anuggaṇhanto dhammadānena cassa vivaṭṭūpanissitaṃ kusalaṃ",
  "atk-s0201a:2049_9": "vaḍḍhento navahi māsehi cārikaṃ pariyosāpeti.",
  "atk-s0201a:2050_0": "Sace pana antovasse bhikkhūnaṃ samathavipassanā taruṇā hoti, mahāpavāraṇāya apavāretvā",
  "atk-s0201a:2050_1": "pavāraṇāsaṅgahaṃ datvā kattikapuṇṇamāya pavāretvā migasirassa paṭhamadivase mahābhikkhusaṅghaparivāro",
  "atk-s0201a:2050_2": "nikkhamitvā majjhimamaṇḍalaṃ osarati. Aññenapi kāraṇena majjhimamaṇḍale cārikaṃ caritukāmo",
  "atk-s0201a:2050_3": "catumāsaṃ vasitvāva nikkhamati. Vuttanayeneva itaresu dvīsu maṇḍalesu sakkāro majjhimamaṇḍale",
  "atk-s0201a:2050_4": "osarati. Bhagavā purimanayeneva lokaṃ anuggaṇhanto aṭṭhahi māsehi cārikaṃ pariyosāpeti.",
  "atk-s0201a:2051_0": "Sace pana catumāsaṃ vuṭṭhavassassāpi bhagavato veneyyasattā aparipakkindriyā honti,",
  "atk-s0201a:2051_1": "tesaṃ indriyaparipākaṃ āgamayamāno aparampi ekaṃ māsaṃ vā dviticatumāsaṃ vā tattheva",
  "atk-s0201a:2051_2": "vasitvā mahābhikkhusaṅghaparivāro nikkhamati. Vuttanayeneva itaresu dvīsu maṇḍalesu",
  "atk-s0201a:2051_3": "sakkāro antomaṇḍale osarati. Bhagavā purimanayeneva lokaṃ anuggaṇhanto sattahi vā",
  "atk-s0201a:2051_4": "chahi vā pañcahi vā catūhi vā māsehi cārikaṃ pariyosāpeti. Iti imesu tīsu maṇḍalesu",
  "atk-s0201a:2051_5": "yattha katthaci cārikaṃ caranto na cīvarādihetu carati. Atha kho ye duggatā bālā",
  "atk-s0201a:2051_6": "jiṇṇā byādhitā, te kadā tathāgataṃ āgantvā passissanti? Mayi pana cārikaṃ carante",
  "atk-s0201a:2051_7": "mahājano tathāgatadassanaṃ labhissati, tattha keci cittāni pasādessanti, keci mālādīhi",
  "atk-s0201a:2051_8": "pūjessanti, keci kaṭacchubhikkhaṃ dassanti, keci micchādassanaṃ pahāya sammādiṭṭhikā",
  "atk-s0201a:2051_9": "bhavissanti, taṃ tesaṃ bhavissati dīgharattaṃ hitāya sukhāyāti evaṃ lokānukampāya cārikaṃ carati.",
  "atk-s0201a:2052_0": "Apica catūhi kāraṇehi buddhā bhagavanto cārikaṃ caranti – jaṅghāvihāravasena sarīraphāsukatthāya,",
  "atk-s0201a:2052_1": "atthuppattikālaṃ abhikaṅkhanatthāya, bhikhūnaṃ sikkhāpadaṃ paññāpanatthāya, tattha",
  "atk-s0201a:2052_2": "tattha paripākagatindriye bodhaneyyasatte bodhanatthāyāti. Aparehipi catūhi kāraṇehi",
  "atk-s0201a:2052_3": "buddhā bhagavanto cārikaṃ caranti – buddhaṃ saraṇaṃ gacchissantīti vā, dhammaṃ saraṇaṃ",
  "atk-s0201a:2052_4": "gacchissantīti vā, saṅghaṃ saraṇaṃ gacchissantīti vā, mahatā dhammavassena catasso",
  "atk-s0201a:2052_5": "parisā santappessāmīti vāti. Aparehi pañcahi kāraṇehi buddhā bhagavanto cārikaṃ caranti",
  "atk-s0201a:2052_6": "– pāṇātipātā viramissantīti vā, adinnādānā… kāmesumicchācārā… musāvādā… surāmerayamajjapamādaṭṭhānā",
  "atk-s0201a:2052_7": "viramissantīti vāti. Aparehi aṭṭhahi kāraṇehi buddhā bhagavanto cārikaṃ caranti –",
  "atk-s0201a:2052_8": "paṭhamajjhānaṃ paṭilabhissantīti vā, dutiyaṃ…pe… nevasaññānāsaññāyatanasamāpattiṃ",
  "atk-s0201a:2052_9": "paṭilabhissantīti vāti. Aparehi aṭṭhahi kāraṇehi buddhā bhagavanto cārikaṃ caranti",
  "atk-s0201a:2052_10": "– sotāpattimaggaṃ adhigamissantīti vā, sotāpattiphalaṃ…pe… arahattaphalaṃ sacchikarissantīti",
  "atk-s0201a:2052_11": "vāti. Ayaṃ aturitacārikā, sā idha adhippetā. Sā panesā duvidhā hoti nibaddhacārikā,",
  "atk-s0201a:2052_12": "anibaddhacārikā ca. Tattha yaṃ ekasseva bodhaneyyasattassa atthāya gacchati, ayaṃ",
  "atk-s0201a:2052_13": "nibaddhacārikā nāma. Yaṃ pana gāmanigamanagarapaṭipāṭivasena carati, ayaṃ anibaddhacārikā",
  "atk-s0201a:2052_14": "nāma. Esā idha adhippetā.",
  "atk-s0201a:2053_0": "Senāsanaṃ saṃsāmetvāti senāsanaṃ paṭisāmetvā. Taṃ pana paṭisāmento thero na cūḷapattamahāpatta-cūḷathālakamahāthālaka-paṭṭuṇṇacīvara-dukūlacīvarādīnaṃ",
  "atk-s0201a:2053_1": "bhaṇḍikaṃ katvā sappitelādīnaṃ vā pana ghaṭe pūrāpetvā gabbhe nidahitvā dvāraṃ pidhāya",
  "atk-s0201a:2053_2": "kuñcikamuddikādīni yojāpesi. “Sace na hoti bhikkhu vā sāmaṇero vā ārāmiko vā upāsako",
  "atk-s0201a:2053_3": "vā, catūsu pāsāṇesu mañce mañcaṃ āropetvā pīṭhe pīṭhaṃ āropetvā cīvaravaṃse vā cīvararajjuyā",
  "atk-s0201a:2053_4": "vā upari puñjaṃ katvā dvāravātapānaṃ thaketvā pakkamitabba”nti vacanato pana nevāsikaṃ",
  "atk-s0201a:2053_5": "bhikkhuṃ āpucchanamattakeneva paṭisāmesi.",
  "atk-s0201a:2054_0": "Yena sāvatthi tena cārikaṃ pakkāmīti satthu dassanakāmo hutvā yena disābhāgena sāvatthi",
  "atk-s0201a:2054_1": "tena pakkāmi. Pakkamanto ca na suddhodanamahārājassa ārocāpetvā sappitelamadhuphāṇitādīni",
  "atk-s0201a:2054_2": "gāhāpetvā pakkanto. Yūthaṃ pahāya nikkhanto pana mattahatthī viya, asahāyakicco sīho",
  "atk-s0201a:2054_3": "viya, pattacīvaramattaṃ ādāya ekakova pakkāmi. Kasmā panesa pañcasatehi attano antevāsikehi",
  "atk-s0201a:2054_4": "saddhiṃ rājagahaṃ agantvā idāni nikkhantoti? Rājagahaṃ kapilavatthuto dūraṃ saṭṭhiyojanāni,",
  "atk-s0201a:2054_5": "sāvatthi pana pañcadasa. Satthā rājagahato pañcacattālīsayojanaṃ āgantvā sāvatthiyaṃ",
  "atk-s0201a:2054_6": "viharati, idāni āsanno jātoti sutvā nikkhamīti akāraṇametaṃ. Buddhānaṃ santikaṃ gacchanto",
  "atk-s0201a:2054_7": "hi esa yojanasahassampi gaccheyya, tadā pana kāyaviveko na sakkā laddhunti. Bahūhi",
  "atk-s0201a:2054_8": "saddhiṃ gamanakāle hi ekasmiṃ gacchāmāti vadante eko idheva vasāmāti vadati. Ekasmiṃ",
  "atk-s0201a:2054_9": "vasāmāti vadante eko gacchāmāti vadati. Tasmā icchiticchitakkhaṇe samāpattiṃ appetvā",
  "atk-s0201a:2054_10": "nisīdituṃ vā phāsukasenāsane kāyavivekaṃ laddhuṃ vā na sakkā hoti, ekakassa pana",
  "atk-s0201a:2054_11": "taṃ sabbaṃ sulabhaṃ hotīti tadā agantvā idāni pakkāmi.",
  "atk-s0201a:2055_0": "Cārikaṃ caramānoti ettha kiñcāpi ayaṃ cārikā nāma mahājanasaṅgahatthaṃ buddhānaṃyeva",
  "atk-s0201a:2055_1": "labbhati, buddhe upādāya pana ruḷhīsaddena sāvakānampi vuccati kilañjādīhi kataṃ",
  "atk-s0201a:2055_2": "bījanampi tālavaṇṭaṃ viya. Yena bhagavāti sāvatthiyā avidūre ekasmiṃ gāmake piṇḍāya",
  "atk-s0201a:2055_3": "caritvā katabhattakicco jetavanaṃ pavisitvā sāriputtattherassa vā mahāmoggallānattherassa",
  "atk-s0201a:2055_4": "vā vasanaṭṭhānaṃ gantvā pāde dhovitvā makkhetvā pānīyaṃ vā pānakaṃ vā pivitvā thokaṃ",
  "atk-s0201a:2055_5": "vissamitvā satthāraṃ passissāmīti cittampi anuppādetvā ujukaṃ gandhakuṭipariveṇameva",
  "atk-s0201a:2055_6": "agamāsi. Therassa hi satthāraṃ daṭṭhukāmassa aññena bhikkhunā kiccaṃ natthi. Tasmā",
  "atk-s0201a:2055_7": "rāhulaṃ vā ānandaṃ vā gahetvā okāsaṃ kāretvā satthāraṃ passissāmīti evampi cittaṃ na uppādesi.",
  "atk-s0201a:2056_0": "Thero hi sayameva buddhasāsane vallabho rañño saṅgāmavijayamahāyodho viya. Yathā",
  "atk-s0201a:2056_1": "hi tādisassa yodhassa rājānaṃ daṭṭhukāmassa aññaṃ sevitvā dassanakammaṃ nāma natthi;",
  "atk-s0201a:2056_2": "vallabhatāya sayameva passati. Evaṃ theropi buddhasāsane vallabho, tassa aññaṃ sevitvā",
  "atk-s0201a:2056_3": "satthudassanakiccaṃ natthīti pāde dhovitvā pādapuñchanamhi puñchitvā yena bhagavā",
  "atk-s0201a:2056_4": "tenupasaṅkami. Bhagavāpi “paccūsakāleyeva mantāṇiputto āgamissatī”ti addasa. Tasmā",
  "atk-s0201a:2056_5": "gandhakuṭiṃ pavisitvā sūcighaṭikaṃ adatvāva darathaṃ paṭippassambhetvā uṭṭhāya nisīdi.",
  "atk-s0201a:2056_6": "Thero kavāṭaṃ paṇāmetvā gandhakuṭiṃ pavisitvā bhagavantaṃ abhivādetvā ekamantaṃ nisīdi.",
  "atk-s0201a:2056_7": "Dhammiyā kathāyāti bhagavā dhammiṃ kathaṃ kathento cūḷagosiṅgasutte tiṇṇaṃ kulaputtānaṃ",
  "atk-s0201a:2056_8": "sāmaggirasānisaṃsaṃ kathesi; sekkhasutte āvasathānisaṃsaṃ, ghaṭikārasutte satipaṭilābhikaṃ",
  "atk-s0201a:2056_9": "pubbenivāsappaṭisaṃyuttakathaṃ; raṭṭhapālasutte cattāro dhammuddese, selasutte pānakānisaṃsakathaṃ,",
  "atk-s0201a:2056_10": "upakkilesasutte bhaguttherassa dhammakathaṃ kathento ekībhāve ānisaṃsaṃ kathesi.",
  "atk-s0201a:2056_11": "Imasmiṃ pana rathavinīte āyasmato puṇṇassa kathento dasakathāvatthunissayaṃ anantanayaṃ",
  "atk-s0201a:2056_12": "nāma dassesi puṇṇa, ayampi appicchakathāyeva santosakathāyevāti. Paṭisambhidāpattassa",
  "atk-s0201a:2056_13": "sāvakassa velante ṭhatvā mahāsamudde hatthappasāraṇaṃ viya ahosi.",
  "atk-s0201a:2057_0": "Yena andhavananti tadā kira pacchābhatte jetavanaṃ ākiṇṇaṃ hoti, bahū khattiyabrāhmaṇādayo",
  "atk-s0201a:2057_1": "jetavanaṃ osaranti; rañño cakkavattissa khandhāvāraṭṭhānaṃ viya hoti, na sakkā pavivekaṃ",
  "atk-s0201a:2057_2": "labhituṃ. Andhavanaṃ pana padhānagharasadisaṃ pavivittaṃ, tasmā yenandhavanaṃ tenupasaṅkami.",
  "atk-s0201a:2057_3": "Kasmā pana mahāthere na addasa? Evaṃ kirassa ahosi – “sāyanhasamaye āgantvā mahāthere",
  "atk-s0201a:2057_4": "disvā puna dasabalaṃ passissāmi, evaṃ mahātherānaṃ ekaṃ upaṭṭhānaṃ bhavissati, satthu",
  "atk-s0201a:2057_5": "dve bhavissanti, tato satthāraṃ vanditvā mama vasanaṭṭhānameva gamissāmī”ti.",
  "atk-s0201a:2058": "Sattavisuddhipañhavaṇṇanā",
  "atk-s0201a:2059_0": "256. Abhiṇhaṃ kittayamāno ahosīti punappunaṃ vaṇṇaṃ kittayamāno vihāsi. Thero kira",
  "atk-s0201a:2059_1": "tato paṭṭhāya divase divase saṅghamajjhe “puṇṇo kira nāma mantāṇiputto catūhi parisāhi",
  "atk-s0201a:2059_2": "saddhiṃ asaṃsaṭṭho, so dasabalassa dassanatthāya āgamissati; kacci nu kho maṃ adisvāva",
  "atk-s0201a:2059_3": "gamissatī”ti theranavamajjhimānaṃ satikaraṇatthaṃ āyasmato puṇṇassa guṇaṃ bhāsati.",
  "atk-s0201a:2059_4": "Evaṃ kirassa ahosi – “mahallakabhikkhū nāma na sabbakālaṃ antovihāre honti; guṇakathāya",
  "atk-s0201a:2059_5": "panassa kathitāya yo ca naṃ bhikkhuṃ passissati; so āgantvā ārocessatī”ti. Athāyaṃ",
  "atk-s0201a:2059_6": "therasseva saddhivihāriko taṃ āyasmantaṃ mantāṇiputtaṃ pattacīvaramādāya gandhakuṭiṃ",
  "atk-s0201a:2059_7": "pavisantaṃ addasa. Kathaṃ pana naṃ esa aññāsīti? Puṇṇa, puṇṇāti vatvā kathentassa",
  "atk-s0201a:2059_8": "bhagavato dhammakathāya aññāsi – “ayaṃ so thero, yassa me upajjhāyo abhiṇhaṃ kittayamāno",
  "atk-s0201a:2059_9": "hotī”ti. Iti so āgantvā therassa ārocesi. Nisīdanaṃ ādāyāti nisīdanaṃ nāma sadasaṃ",
  "atk-s0201a:2059_10": "vuccati avāyimaṃ. Thero pana cammakhaṇḍaṃ gahetvā agamāsi. Piṭṭhito piṭṭhitoti pacchato",
  "atk-s0201a:2059_11": "pacchato. Sīsānulokīti yo unnataṭṭhāne piṭṭhiṃ passanto ninnaṭṭhāne sīsaṃ passanto",
  "atk-s0201a:2059_12": "gacchati, ayampi sīsānulokīti vuccati. Tādiso hutvā anubandhi. Thero hi kiñcāpi saṃyatapadasaddatāya",
  "atk-s0201a:2059_13": "accāsanno hutvā gacchantopi padasaddena na bādhati, “nāyaṃ sammodanakālo”ti ñatvā",
  "atk-s0201a:2059_14": "pana na accāsanno, andhavanaṃ nāma mahantaṃ, ekasmiṃ ṭhāne nilīnaṃ apassantena, āvuso",
  "atk-s0201a:2059_15": "puṇṇa, puṇṇāti aphāsukasaddo kātabbo hotīti nisinnaṭṭhānajānanatthaṃ nātidūre hutvā",
  "atk-s0201a:2059_16": "sīsānulokī agamāsi. Divāvihāraṃ nisīdīti divāvihāratthāya nisīdi.",
  "atk-s0201a:2060_0": "Tattha āyasmāpi puṇṇo udiccabrāhmaṇajacco, sāriputtattheropi. Puṇṇattheropi suvaṇṇavaṇṇo,",
  "atk-s0201a:2060_1": "sāriputtattheropi. Puṇṇattheropi arahattaphalasamāpattisamāpanno, sāriputtattheropi.",
  "atk-s0201a:2060_2": "Puṇṇattheropi kappasatasahassaṃ abhinīhārasampanno, sāriputtattheropi kappasatasahassādhikaṃ",
  "atk-s0201a:2060_3": "ekamasaṅkhyeyyaṃ. Puṇṇattheropi paṭisambhidāpatto mahākhīṇāsavo, sāriputtattheropi.",
  "atk-s0201a:2060_4": "Iti ekaṃ kanakaguhaṃ paviṭṭhā dve sīhā viya, ekaṃ vijambhanabhūmiṃ otiṇṇā dve byagghā",
  "atk-s0201a:2060_5": "viya, ekaṃ supupphitasālavanaṃ paviṭṭhā dve chaddantanāgarājāno viya, ekaṃ simbalivanaṃ",
  "atk-s0201a:2060_6": "paviṭṭhā dve supaṇṇarājāno viya, ekaṃ naravāhanayānaṃ abhiruḷhā dve vessavaṇā viya,",
  "atk-s0201a:2060_7": "ekaṃ paṇḍukambalasilaṃ abhinisinnā dve sakkā viya, ekavimānabbhantaragatā dve hāritamahābrahmāno",
  "atk-s0201a:2060_8": "viya ca te dvepi brāhmaṇajaccā dvepi suvaṇṇavaṇṇā dvepi samāpattilābhino dvepi abhinīhārasampannā",
  "atk-s0201a:2060_9": "dvepi paṭisambhidāpattā mahākhīṇāsavā ekaṃ vanasaṇḍaṃ anupaviṭṭhā taṃ vanaṭṭhānaṃ sobhayiṃsu.",
  "atk-s0201a:2061_0": "Bhagavati no, āvuso, brahmacariyaṃ vussatīti, āvuso, kiṃ amhākaṃ bhagavato santike",
  "atk-s0201a:2061_1": "āyasmatā brahmacariyaṃ vussatīti? Idaṃ āyasmā sāriputto tassa bhagavati brahmacariyavāsaṃ",
  "atk-s0201a:2061_2": "jānantopi kathāsamuṭṭhāpanatthaṃ pucchi. Purimakathāya hi appatiṭṭhitāya pacchimakathā",
  "atk-s0201a:2061_3": "na jāyati, tasmā evaṃ pucchi. Thero anujānanto “evamāvuso”ti āha. Athassa pañhavissajjanaṃ",
  "atk-s0201a:2061_4": "sotukāmo āyasmā sāriputto “kiṃ nu kho āvuso sīlavisuddhatthaṃ bhagavati brahmacariyaṃ",
  "atk-s0201a:2061_5": "vussatī”ti paṭipāṭiyā satta visuddhiyo pucchi. Tāsaṃ vitthārakathā visuddhimagge",
  "atk-s0201a:2061_6": "vuttā. Āyasmā pana puṇṇo yasmā catupārisuddhisīlādīsu ṭhitassāpi brahmacariyavāso",
  "atk-s0201a:2061_7": "matthakaṃ na pāpuṇāti, tasmā, “no hidaṃ, āvuso”ti sabbaṃ paṭikkhipi.",
  "atk-s0201a:2062_0": "Kimatthaṃ carahāvusoti yadi sīlavisuddhiādīnaṃ atthāya brahmacariyaṃ na vussati,",
  "atk-s0201a:2062_1": "atha kimatthaṃ vussatīti pucchi. Anupādāparinibbānatthaṃ kho, āvusoti ettha anupādāparinibbānaṃ",
  "atk-s0201a:2062_2": "nāma appaccayaparinibbānaṃ. Dvedhā upādānāni gahaṇūpādānañca paccayūpādānañca. Gahaṇūpādānaṃ",
  "atk-s0201a:2062_3": "nāma kāmupādānādikaṃ catubbidhaṃ, paccayūpādānaṃ nāma avijjāpaccayā saṅkhārāti evaṃ",
  "atk-s0201a:2062_4": "vuttapaccayā. Tattha gahaṇūpādānavādino ācariyā anupādāparinibbānanti catūsu upādānesu",
  "atk-s0201a:2062_5": "aññatarenāpi kañci dhammaṃ aggahetvā pavattaṃ arahattaphalaṃ anupādāparinibbānanti",
  "atk-s0201a:2062_6": "kathenti. Tañhi na ca upādānasampayuttaṃ hutvā kañci dhammaṃ upādiyati, kilesānañca",
  "atk-s0201a:2062_7": "parinibbutante jātattā parinibbānanti vuccati. Paccayūpādānavādino pana anupādāparinibbānanti",
  "atk-s0201a:2062_8": "appaccayaparinibbānaṃ. Paccayavasena anuppannaṃ asaṅkhataṃ amatadhātumeva anupādāparinibbānanti",
  "atk-s0201a:2062_9": "kathenti. Ayaṃ anto, ayaṃ koṭi, ayaṃ niṭṭhā. Appaccayaparinibbānaṃ pattassa hi brahmacariyavāso",
  "atk-s0201a:2062_10": "matthakaṃ patto nāma hoti, tasmā thero “anupādāparinibbānattha”nti āha. Atha naṃ",
  "atk-s0201a:2062_11": "anuyuñjanto āyasmā sāriputto “kiṃ nu kho, āvuso, sīlavisuddhi anupādāparinibbāna”nti",
  "atk-s0201a:2062_12": "puna pucchaṃ ārabhi.",
  "atk-s0201a:2063_0": "258. Theropi sabbaparivattesu tatheva paṭikkhipitvā pariyosāne dosaṃ dassento sīlavisuddhiṃ",
  "atk-s0201a:2063_1": "ce, āvusotiādimāha. Tattha paññapeyyāti yadi paññapeyya. Saupādānaṃyeva samānaṃ anupādāparinibbānaṃ",
  "atk-s0201a:2063_2": "paññapeyyāti saṅgahaṇadhammameva niggahaṇadhammaṃ sappaccayadhammameva appaccayadhammaṃ",
  "atk-s0201a:2063_3": "saṅkhatadhammameva asaṅkhatadhammanti paññapeyyāti attho. Ñāṇadassanavisuddhiyaṃ",
  "atk-s0201a:2063_4": "pana sappaccayadhammameva appaccayadhammaṃ saṅkhatadhammameva asaṅkhatadhammanti",
  "atk-s0201a:2063_5": "paññapeyyāti ayameva attho gahetabbo. Puthujjano hi, āvusoti ettha vaṭṭānugato lokiyabālaputhujjano",
  "atk-s0201a:2063_6": "daṭṭhabbo. So hi catupārisuddhisīlamattassāpi abhāvato sabbaso aññatra imehi dhammehi.",
  "atk-s0201a:2063_7": "Tena hīti yena kāraṇena ekacce paṇḍitā upamāya atthaṃ jānanti, tena kāraṇena upamaṃ",
  "atk-s0201a:2063_8": "te karissāmīti attho.",
  "atk-s0201a:2064": "Sattarathavinītavaṇṇanā",
  "atk-s0201a:2065_0": "259. Satta rathavinītānīti vinītaassājāniyayutte satta rathe. Yāvadeva, cittavisuddhatthāti,",
  "atk-s0201a:2065_1": "āvuso, ayaṃ sīlavisuddhi nāma, yāvadeva, cittavisuddhatthā. Cittavisuddhatthāti nissakkavacanametaṃ.",
  "atk-s0201a:2065_2": "Ayaṃ panettha attho, yāvadeva, cittavisuddhisaṅkhātā atthā, tāva ayaṃ sīlavisuddhi",
  "atk-s0201a:2065_3": "nāma icchitabbā. Yā pana ayaṃ cittavisuddhi, esā sīlavisuddhiyā attho, ayaṃ koṭi,",
  "atk-s0201a:2065_4": "idaṃ pariyosānaṃ, cittavisuddhiyaṃ ṭhitassa hi sīlavisuddhikiccaṃ kataṃ nāma hotīti.",
  "atk-s0201a:2065_5": "Esa nayo sabbapadesu.",
  "atk-s0201a:2066_0": "Idaṃ panettha opammasaṃsandanaṃ – rājā pasenadi kosalo viya hi jarāmaraṇabhīruko",
  "atk-s0201a:2066_1": "yogāvacaro daṭṭhabbo. Sāvatthinagaraṃ viya sakkāyanagaraṃ, sāketanagaraṃ viya nibbānanagaraṃ,",
  "atk-s0201a:2066_2": "rañño sākete vaḍḍhiāvahassa sīghaṃ gantvā pāpuṇitabbassa accāyikassa kiccassa uppādakālo",
  "atk-s0201a:2066_3": "viya yogino anabhisametānaṃ catunnaṃ ariyasaccānaṃ abhisamayakiccassa uppādakālo.",
  "atk-s0201a:2066_4": "Satta rathavinītāni viya satta visuddhiyo, paṭhamaṃ rathavinītaṃ āruḷhakālo viya",
  "atk-s0201a:2066_5": "sīlavisuddhiyaṃ ṭhitakālo, paṭhamarathavinītādīhi dutiyādīni āruḷhakālo viya sīlavisuddhiādīhi",
  "atk-s0201a:2066_6": "cittavisuddhiādīsu ṭhitakālo. Sattamena rathavinītena sākete antepuradvāre oruyha",
  "atk-s0201a:2066_7": "uparipāsāde ñātimittagaṇaparivutassa surasabhojanaparibhogakālo viya yogino ñāṇadassanavisuddhiyā",
  "atk-s0201a:2066_8": "sabbakilese khepetvā dhammavarapāsādaṃ āruyha paropaṇṇāsakusaladhammaparivārassa",
  "atk-s0201a:2066_9": "nibbānārammaṇaṃ phalasamāpattiṃ appetvā nirodhasayane nisinnassa lokuttarasukhānubhavanakālo daṭṭhabbo.",
  "atk-s0201a:2067_0": "Iti āyasmantaṃ puṇṇaṃ dasakathāvatthulābhiṃ dhammasenāpatisāriputtatthero satta visuddhiyo",
  "atk-s0201a:2067_1": "pucchi. Āyasmā puṇṇo dasa kathāvatthūni vissajjesi. Evaṃ pucchanto pana dhammasenāpati",
  "atk-s0201a:2067_2": "kiṃ jānitvā pucchi, udāhu ajānitvā? Titthakusalo vā pana hutvā visayasmiṃ pucchi,",
  "atk-s0201a:2067_3": "udāhu atitthakusalo hutvā avisayasmiṃ? Puṇṇattheropi ca kiṃ jānitvā vissajjesi, udāhu",
  "atk-s0201a:2067_4": "ajānitvā? Titthakusalo vā pana hutvā visayasmiṃ vissajjesi, udāhu atitthakusalo hutvā",
  "atk-s0201a:2067_5": "avisayeti? Jānitvā titthakusalo hutvā visaye pucchīti hi vadamāno dhammasenāpatiṃyeva",
  "atk-s0201a:2067_6": "vadeyya. Jānitvā titthakusalo hutvā visaye vissajjesīti vadamāno puṇṇattheraṃyeva",
  "atk-s0201a:2067_7": "vadeyya. Yañhi visuddhīsu saṃkhittaṃ, taṃ kathāvatthūsu vitthiṇṇaṃ. Yaṃ kathāvatthūsu",
  "atk-s0201a:2067_8": "saṃkhittaṃ, taṃ visuddhīsu vitthiṇṇaṃ. Tadaminā nayena veditabbaṃ.",
  "atk-s0201a:2068_0": "Visuddhīsu hi ekā sīlavisuddhi cattāri kathāvatthūni hutvā āgatā appicchakathā santuṭṭhikathā",
  "atk-s0201a:2068_1": "asaṃsaggakathā, sīlakathāti. Ekā cittavisuddhi tīṇi kathāvatthūni hutvā āgatā – pavivekakathā,",
  "atk-s0201a:2068_2": "vīriyārambhakathā, samādhikathāti, evaṃ tāva yaṃ visuddhīsu saṃkhittaṃ, taṃ kathāvatthūsu",
  "atk-s0201a:2068_3": "vitthiṇṇaṃ. Kathāvatthūsu pana ekā paññākathā pañca visuddhiyo hutvā āgatā – diṭṭhivisuddhi,",
  "atk-s0201a:2068_4": "kaṅkhāvitaraṇavisuddhi, maggāmaggañāṇadassanavisuddhi, paṭipadāñāṇadassanavisuddhi,",
  "atk-s0201a:2068_5": "ñāṇadassanavisuddhīti, evaṃ yaṃ kathāvatthūsu saṃkhittaṃ, taṃ visuddhīsu vitthiṇṇaṃ.",
  "atk-s0201a:2068_6": "Tasmā sāriputtatthero satta visuddhiyo pucchanto na aññaṃ pucchi, dasa kathāvatthūniyeva",
  "atk-s0201a:2068_7": "pucchi. Puṇṇattheropi satta visuddhiyo vissajjento na aññaṃ vissajjesi, dasa kathāvatthūniyeva",
  "atk-s0201a:2068_8": "vissajjesīti. Iti ubhopete jānitvā titthakusalā hutvā visayeva pañhaṃ pucchiṃsu ceva",
  "atk-s0201a:2068_9": "vissajjesuṃ cāti veditabbo.",
  "atk-s0201a:2069_0": "260. Ko nāmo āyasmāti na thero tassa nāmaṃ na jānāti. Jānantoyeva pana sammodituṃ",
  "atk-s0201a:2069_1": "labhissāmīti pucchi. Kathañca panāyasmantanti idaṃ pana thero sammodamāno āha. Mantāṇiputtoti",
  "atk-s0201a:2069_2": "mantāṇiyā brāhmaṇiyā putto. Yathā tanti ettha tanti nipātamattaṃ, yathā sutavatā",
  "atk-s0201a:2069_3": "sāvakena byākātabbā, evameva byākatāti ayamettha saṅkhepattho. Anumassa anumassāti",
  "atk-s0201a:2069_4": "dasa kathāvatthūni ogāhetvā anupavisitvā. Celaṇḍupakenāti ettha celaṃ vuccati vatthaṃ,",
  "atk-s0201a:2069_5": "aṇḍupakaṃ cumbaṭakaṃ. Vatthacumbaṭakaṃ sīse katvā āyasmantaṃ tattha nisīdāpetvā pariharantāpi",
  "atk-s0201a:2069_6": "sabrahmacārī dassanāya labheyyuṃ, evaṃ laddhadassanampi tesaṃ lābhāyevāti aṭṭhānaparikappena",
  "atk-s0201a:2069_7": "abhiṇhadassanassa upāyaṃ dassesi. Evaṃ apariharantena hi pañhaṃ vā pucchitukāmena",
  "atk-s0201a:2069_8": "dhammaṃ vā sotukāmena “thero kattha ṭhito kattha nisinno”ti pariyesantena caritabbaṃ",
  "atk-s0201a:2069_9": "hoti. Evaṃ pariharantā pana icchiticchitakkhaṇeyeva sīsato oropetvā mahārahe āsane",
  "atk-s0201a:2069_10": "nisīdāpetvā sakkā honti pañhaṃ vā pucchituṃ dhammaṃ vā sotuṃ. Iti aṭṭhānaparikappena",
  "atk-s0201a:2069_11": "abhiṇhadassanassa upāyaṃ dassesi.",
  "atk-s0201a:2070_0": "Sāriputtoti ca pana manti sāriyā brāhmaṇiyā puttoti ca pana evaṃ maṃ sabrahmacārī",
  "atk-s0201a:2070_1": "jānanti. Satthukappenāti satthusadisena. Iti ekapadeneva āyasmā puṇṇo sāriputtattheraṃ",
  "atk-s0201a:2070_2": "candamaṇḍalaṃ āhacca ṭhapento viya ukkhipi. Therassa hi imasmiṃ ṭhāne ekantadhammakathikabhāvo",
  "atk-s0201a:2070_3": "pākaṭo ahosi. Amaccañhi purohitaṃ mahantoti vadamāno rājasadisoti vadeyya, goṇaṃ",
  "atk-s0201a:2070_4": "hatthippamāṇoti, vāpiṃ samuddappamāṇoti, ālokaṃ candimasūriyālokappamāṇoti, ito paraṃ",
  "atk-s0201a:2070_5": "etesaṃ mahantabhāvakathā nāma natthi. Sāvakampi mahāti vadanto satthupaṭibhāgoti",
  "atk-s0201a:2070_6": "vadeyya, ito paraṃ tassa mahantabhāvakathā nāma natthi. Iccāyasmā puṇṇo ekapadeneva",
  "atk-s0201a:2070_7": "theraṃ candamaṇḍalaṃ āhacca ṭhapento viya ukkhipi.",
  "atk-s0201a:2071_0": "Ettakampi no nappaṭibhāseyyāti paṭisambhidāpattassa appaṭibhānaṃ nāma natthi. Yā",
  "atk-s0201a:2071_1": "panāyaṃ upamā āhaṭā, taṃ na āhareyyāma, atthameva katheyyāma. Upamā hi ajānantānaṃ",
  "atk-s0201a:2071_2": "āharīyatīti ayamettha adhippāyo. Aṭṭhakathāyaṃ pana idampi paṭikkhipitvā upamā nāma",
  "atk-s0201a:2071_3": "buddhānampi santike āharīyati, theraṃ panesa apacāyamāno evamāhāti.",
  "atk-s0201a:2072_0": "Anumassa anumassa pucchitāti dasa kathāvatthūni ogāhetvā ogāhetvā pucchitā. Kiṃ pana",
  "atk-s0201a:2072_1": "pañhassa pucchanaṃ bhāriyaṃ, udāhu vissajjananti? Uggahetvā pucchanaṃ no bhāriyaṃ,",
  "atk-s0201a:2072_2": "vissajjanaṃ pana bhāriyaṃ. Sahetukaṃ vā sakāraṇaṃ katvā pucchanampi vissajjanampi",
  "atk-s0201a:2072_3": "bhāriyameva. Samanumodiṃsūti samacittā hutvā anumodiṃsu. Iti yathānusandhināva desanā niṭṭhitāti.",
  "atk-s0201a:2073": "Papañcasūdaniyā majjhimanikāyaṭṭhakathāya",
  "atk-s0201a:2074": "Rathavinītasuttavaṇṇanā niṭṭhitā.",
  "atk-s0201a:2075": "5. Nivāpasuttavaṇṇanā",
  "atk-s0201a:2076_0": "261. Evaṃ me sutanti nivāpasuttaṃ. Tattha nevāpikoti yo migānaṃ gahaṇatthāya araññe",
  "atk-s0201a:2076_1": "tiṇabījāni vapati “idaṃ tiṇaṃ khādituṃ āgate mige sukhaṃ gaṇhissāmī”ti. Nivāpanti",
  "atk-s0201a:2076_2": "vappaṃ. Nivuttanti vapitaṃ. Migajātāti migaghaṭā. Anupakhajjāti anupavisitvā. Mucchitāti",
  "atk-s0201a:2076_3": "taṇhāmucchanāya mucchitā, taṇhāya hadayaṃ pavisitvā mucchanākāraṃ pāpitāti attho.",
  "atk-s0201a:2076_4": "Madaṃ āpajjissantīti mānamadaṃ āpajjissanti. Pamādanti vissaṭṭhasatibhāvaṃ. Yathākāmakaraṇīyā",
  "atk-s0201a:2076_5": "bhavissantīti yathā icchissāma, tathā kātabbā bhavissanti. Imasmiṃ nivāpeti imasmiṃ",
  "atk-s0201a:2076_6": "nivāpaṭṭhāne. Ekaṃ kira nivāpatiṇaṃ nāma atthi nidāghabhaddakaṃ, taṃ yathā yathā",
  "atk-s0201a:2076_7": "nidāgho hoti, tathā tathā nīvāravanaṃ viya meghamālā viya ca ekagghanaṃ hoti, taṃ",
  "atk-s0201a:2076_8": "luddakā ekasmiṃ udakaphāsukaṭṭhāne kasitvā vapitvā vatiṃ katvā dvāraṃ yojetvā rakkhanti.",
  "atk-s0201a:2076_9": "Atha yadā mahānidāghe sabbatiṇāni sukkhāni honti, jivhātemanamattampi udakaṃ dullabhaṃ",
  "atk-s0201a:2076_10": "hoti, tadā migajātā sukkhatiṇāni ceva purāṇapaṇṇāni ca khādantā kampamānā viya vicarantā",
  "atk-s0201a:2076_11": "nivāpatiṇassa gandhaṃ ghāyitvā vadhabandhanādīni agaṇayitvā vatiṃ ajjhottharantā",
  "atk-s0201a:2076_12": "pavisanti. Tesañhi nivāpatiṇaṃ ativiya piyaṃ hoti manāpaṃ. Nevāpiko te disvā dve",
  "atk-s0201a:2076_13": "tīṇi divasāni pamatto viya hoti, dvāraṃ vivaritvā tiṭṭhati. Antonivāpaṭṭhāne tahiṃ",
  "atk-s0201a:2076_14": "tahiṃ udakaāvāṭakāpi honti, migā vivaṭadvārena pavisitvā khāditamattakaṃ pivitamattakameva",
  "atk-s0201a:2076_15": "katvā pakkamanti, punadivase kiñci na karontīti kaṇṇe cālayamānā khāditvā pivitvā",
  "atk-s0201a:2076_16": "ataramānā gacchanti, punadivase koci kiñci kattā natthīti yāvadatthaṃ khāditvā pivitvā",
  "atk-s0201a:2076_17": "maṇḍalagumbaṃ pavisitvā nipajjanti. Luddakā tesaṃ pamattabhāvaṃ jānitvā dvāraṃ pidhāya",
  "atk-s0201a:2076_18": "samparivāretvā koṭito paṭṭhāya koṭṭetvā gacchanti, evaṃ te tasmiṃ nivāpe nevāpikassa",
  "atk-s0201a:2076_19": "yathākāmakaraṇīyā bhavanti.",
  "atk-s0201a:2077_0": "262. Tatra, bhikkhaveti, bhikkhave, tesu migajātesu. Paṭhamā migajātāti, migajātā",
  "atk-s0201a:2077_1": "paṭhamadutiyā nāma natthi. Bhagavā pana āgatapaṭipāṭivasena kappetvā paṭhamā, dutiyā,",
  "atk-s0201a:2077_2": "tatiyā, catutthāti nāmaṃ āropetvā dassesi. Iddhānubhāvāti yathākāmaṃ kattabbabhāvato;",
  "atk-s0201a:2077_3": "vasībhāvoyeva hi ettha iddhīti ca ānubhāvoti ca adhippeto.",
  "atk-s0201a:2078": "263. Bhayabhogāti bhayena bhogato. Balavīriyanti aparāparaṃ sañcaraṇavāyodhātu, sā parihāyīti attho.",
  "atk-s0201a:2079_0": "264. Upanissāya āsayaṃ kappeyyāmāti anto nipajjitvā khādantānampi bhayameva, bāhirato",
  "atk-s0201a:2079_1": "āgantvā khādantānampi bhayameva, mayaṃ pana amuṃ nivāpaṭṭhānaṃ nissāya ekamante āsayaṃ",
  "atk-s0201a:2079_2": "kappeyyāmāti cintayiṃsu. Upanissāya āsayaṃ kappayiṃsūti luddakā nāma na sabbakālaṃ",
  "atk-s0201a:2079_3": "appamattā honti. Mayaṃ tattha tattha maṇḍalagumbesu ceva vatipādesu ca nipajjitvā",
  "atk-s0201a:2079_4": "etesu mukhadhovanatthaṃ vā āhārakiccakaraṇatthaṃ vā pakkantesu nivāpavatthuṃ pavisitvā",
  "atk-s0201a:2079_5": "khāditamattaṃ katvā amhākaṃ vasanaṭṭhānaṃ pavisissāmāti nivāpavatthuṃ upanissāya",
  "atk-s0201a:2079_6": "gahanesu gumbavatipādādīsu āsayaṃ kappayiṃsu. Bhuñjiṃsūti vuttanayena luddakānaṃ",
  "atk-s0201a:2079_7": "pamādakālaṃ ñatvā sīghaṃ sīghaṃ pavisitvā bhuñjiṃsu. Ketabinoti sikkhitakerāṭikā.",
  "atk-s0201a:2079_8": "Iddhimantāti iddhimanto viya. Parajanāti yakkhā. Ime na migajātāti. Āgatiṃ vā gatiṃ",
  "atk-s0201a:2079_9": "vāti iminā nāma ṭhānena āgacchanti, amutra gacchantīti idaṃ nesaṃ na jānāma. Daṇḍavākarāhīti",
  "atk-s0201a:2079_10": "daṇḍavākarajālehi. Samantā sappadesaṃ anuparivāresunti atimāyāvino ete, na dūraṃ",
  "atk-s0201a:2079_11": "gamissanti, santikeyeva nipannā bhavissantīti nivāpakkhettassa samantā sappadesaṃ",
  "atk-s0201a:2079_12": "mahantaṃ okāsaṃ anuparivāresuṃ. Addasaṃsūti evaṃ parivāretvā vākarajālaṃ samantato",
  "atk-s0201a:2079_13": "cāletvā olokentā addasaṃsu. Yattha teti yasmiṃ ṭhāne te gāhaṃ agamaṃsu, taṃ ṭhānaṃ addasaṃsūti attho.",
  "atk-s0201a:2080_0": "265. Yaṃnūna mayaṃ yattha agatīti te kira evaṃ cintayiṃsu – “anto nipajjitvā anto",
  "atk-s0201a:2080_1": "khādantānampi bhayameva, bāhirato āgantvā khādantānampi santike vasitvā khādantānampi",
  "atk-s0201a:2080_2": "bhayameva, tepi hi vākarajālena parikkhipitvā gahitāyevā”ti, tena tesaṃ etadahosi",
  "atk-s0201a:2080_3": "– “yaṃnūna mayaṃ yattha nevāpikassa ca nevāpikaparisāya ca agati avisayo, tattha",
  "atk-s0201a:2080_4": "tattha seyyaṃ kappeyyāmā”ti. Aññe ghaṭṭessantīti tato tato dūrataravāsino aññe ghaṭṭessanti.",
  "atk-s0201a:2080_5": "Te ghaṭṭitā aññeti tepi ghaṭṭitā aññe tato dūrataravāsino ghaṭṭessanti. Evaṃ imaṃ",
  "atk-s0201a:2080_6": "nivāpaṃ nivuttaṃ sabbaso migajātā parimuccissantīti evaṃ imaṃ amhehi nivuttaṃ nivāpaṃ",
  "atk-s0201a:2080_7": "sabbe migaghaṭā migasaṅghā vissajjessanti pariccajissanti. Ajjhupekkheyyāmāti tesaṃ",
  "atk-s0201a:2080_8": "gahaṇe abyāvaṭā bhaveyyāmāti; yathā tathā āgacchantesu hi taruṇapotako vā mahallako",
  "atk-s0201a:2080_9": "vā dubbalo vā yūthaparihīno vā sakkā honti laddhuṃ, anāgacchantesu kiñci natthi.",
  "atk-s0201a:2080_10": "Ajjhupekkhiṃsu kho, bhikkhaveti evaṃ cintetvā abyāvaṭāva ahesuṃ.",
  "atk-s0201a:2081_0": "267. Amuṃ nivāpaṃ nivuttaṃ mārassa amūni ca lokāmisānīti ettha nivāpoti vā lokāmisānīti",
  "atk-s0201a:2081_1": "vā vaṭṭāmisabhūtānaṃ pañcannaṃ kāmaguṇānametaṃ adhivacanaṃ. Māro na ca bījāni viya",
  "atk-s0201a:2081_2": "kāmaguṇe vapento āhiṇḍati, kāmaguṇagiddhānaṃ pana upari vasaṃ vatteti, tasmā kāmaguṇā",
  "atk-s0201a:2081_3": "mārassa nivāpā nāma honti. Tena vuttaṃ – “amuṃ nivāpaṃ nivuttaṃ mārassā”ti. Na parimucciṃsu",
  "atk-s0201a:2081_4": "mārassa iddhānubhāvāti mārassa vasaṃ gatā ahesuṃ, yathākāmakaraṇīyā. Ayaṃ saputtabhariyapabbajjāya āgataupamā.",
  "atk-s0201a:2082_0": "268. Cetovimutti parihāyīti ettha cetovimutti nāma araññe vasissāmāti uppannaajjhāsayo;",
  "atk-s0201a:2082_1": "so parihāyīti attho. Tathūpame ahaṃ ime dutiyeti ayaṃ brāhmaṇadhammikapabbajjāya",
  "atk-s0201a:2082_2": "upamā. Brāhmaṇā hi aṭṭhacattālīsavassāni komārabrahmacariyaṃ caritvā vaṭṭupacchedabhayena",
  "atk-s0201a:2082_3": "paveṇiṃ ghaṭayissāmāti dhanaṃ pariyesitvā bhariyaṃ gahetvā agāramajjhe vasantā ekasmiṃ",
  "atk-s0201a:2082_4": "putte jāte “amhākaṃ putto jāto vaṭṭaṃ na ucchinnaṃ paveṇi ghaṭitā”ti puna nikkhamitvā",
  "atk-s0201a:2082_5": "pabbajanti vā tameva vā sa’kalattavāsaṃ vasanti.",
  "atk-s0201a:2083_0": "269. Evañhi te, bhikkhave, tatiyāpi samaṇabrāhmaṇā na parimucciṃsūti purimā viya",
  "atk-s0201a:2083_1": "tepi mārassa iddhānubhāvā na mucciṃsu; yathākāmakaraṇīyāva ahesuṃ. Kiṃ pana te akaṃsūti?",
  "atk-s0201a:2083_2": "Gāmanigamarājadhāniyo osaritvā tesu tesu ārāmauyyānaṭṭhānesu assamaṃ māpetvā nivasantā",
  "atk-s0201a:2083_3": "kuladārake hatthiassarathasippādīni nānappakārāni sippāni sikkhāpesuṃ. Iti te vākarajālena",
  "atk-s0201a:2083_4": "tatiyā migajātā viya mārassa pāpimato diṭṭhijālena parikkhipitvā yathākāmakaraṇīyā ahesuṃ.",
  "atk-s0201a:2084": "270. Tathūpame ahaṃ ime catuttheti ayaṃ imassa sāsanassa upamā āhaṭā.",
  "atk-s0201a:2085_0": "271. Andhamakāsi māranti na mārassa akkhīni bhindi. Vipassanāpādakajjhānaṃ samāpannassa",
  "atk-s0201a:2085_1": "pana bhikkhuno imaṃ nāma ārammaṇaṃ nissāya cittaṃ vattatīti māro passituṃ na sakkoti.",
  "atk-s0201a:2085_2": "Tena vuttaṃ – “andhamakāsi māra”nti. Apadaṃ vadhitvā māracakkhunti teneva pariyāyena",
  "atk-s0201a:2085_3": "yathā mārassa cakkhu apadaṃ hoti nippadaṃ, appatiṭṭhaṃ, nirārammaṇaṃ, evaṃ vadhitvāti",
  "atk-s0201a:2085_4": "attho. Adassanaṃ gato pāpimatoti teneva pariyāyena mārassa pāpimato adassanaṃ gato.",
  "atk-s0201a:2085_5": "Na hi so attano maṃsacakkhunā tassa vipassanāpādakajjhānaṃ samāpannassa bhikkhuno",
  "atk-s0201a:2085_6": "ñāṇasarīraṃ daṭṭhuṃ sakkoti. Paññāya cassa disvā āsavā parikkhīṇā hontīti maggapaññāya",
  "atk-s0201a:2085_7": "cattāri ariyasaccāni disvā cattāro āsavā parikkhīṇā honti. Tiṇṇo loke visattikanti",
  "atk-s0201a:2085_8": "loke sattavisattabhāvena visattikāti evaṃ saṅkhaṃ gataṃ. Atha vā “visattikāti kenaṭṭhena",
  "atk-s0201a:2085_9": "visattikā? Visatāti visattikā visaṭāti visattikā, vipulāti visattikā, visālāti visattikā,",
  "atk-s0201a:2085_10": "visamāti visattikā, visakkatīti visattikā, visaṃ haratīti visattikā, visaṃvādikāti",
  "atk-s0201a:2085_11": "visattikā, visamūlāti visattikā, visaphalāti visattikā, visaparibhogāti visattikā,",
  "atk-s0201a:2085_12": "visālā vā pana sā taṇhā rūpe sadde gandhe rase phoṭṭhabbe”ti visattikā. Evaṃ visattikāti",
  "atk-s0201a:2085_13": "saṅkhaṃ gataṃ taṇhaṃ tiṇṇo nittiṇṇo uttiṇṇo. Tena vuccati – “tiṇṇo loke visattika”nti.",
  "atk-s0201a:2086": "Papañcasūdaniyā majjhimanikāyaṭṭhakathāya",
  "atk-s0201a:2087": "Nivāpasuttavaṇṇanā niṭṭhitā.",
  "atk-s0201a:2088": "6. Pāsarāsisuttavaṇṇanā",
  "atk-s0201a:2089_0": "272. Evaṃ me sutanti pāsarāsisuttaṃ. Tattha sādhu mayaṃ, āvusoti āyācantā bhaṇanti.",
  "atk-s0201a:2089_1": "Ete kira pañcasatā bhikkhū janapadavāsino “dasabalaṃ passissāmā”ti sāvatthiṃ anuppattā.",
  "atk-s0201a:2089_2": "Satthudassanaṃ pana etehi laddhaṃ, dhammiṃ kathaṃ na tāva suṇanti. Te satthugāravena",
  "atk-s0201a:2089_3": "“amhākaṃ, bhante, dhammakathaṃ kathethā”ti vattuṃ na sakkonti. Buddhā hi garū honti,",
  "atk-s0201a:2089_4": "ekacāriko sīho migarājā viya, pabhinnakuñjaro viya, phaṇakataāsīviso viya, mahāaggikkhandho",
  "atk-s0201a:2089_5": "viya ca durāsadā vuttampi cetaṃ –",
  "atk-s0201a:2090": "“Āsīviso yathā ghoro, migarājāva kesarī;",
  "atk-s0201a:2091": "Nāgova kuñjaro dantī, evaṃ buddhā durāsadā”ti.",
  "atk-s0201a:2092": "Evaṃ durāsadaṃ satthāraṃ te bhikkhū sayaṃ yācituṃ asakkontā āyasmantaṃ ānandaṃ yācamānā “sādhu mayaṃ, āvuso”ti āhaṃsu.",
  "atk-s0201a:2093_0": "Appeva nāmāti api nāma labheyyātha. Kasmā pana thero te bhikkhū “rammakassa brāhmaṇassa",
  "atk-s0201a:2093_1": "assamaṃ upasaṅkameyyāthā”ti āha? Pākaṭakiriyatāya. Dasabalassa hi kiriyā therassa",
  "atk-s0201a:2093_2": "pākaṭā hoti; jānāti thero, “ajja satthā jetavane vasitvā pubbārāme divāvihāraṃ karissati;",
  "atk-s0201a:2093_3": "ajja pubbārāme vasitvā jetavane divāvihāraṃ karissati; ajja ekakova piṇḍāya pavisissati;",
  "atk-s0201a:2093_4": "ajja bhikkhusaṅghaparivuto imasmiṃ kāle janapadacārikaṃ nikkhamissatī”ti. Kiṃ panassa",
  "atk-s0201a:2093_5": "evaṃ jānanatthaṃ cetopariyañāṇaṃ atthīti? Natthi. Anumānabuddhiyā pana katakiriyāya",
  "atk-s0201a:2093_6": "nayaggāhena jānāti. Yañhi divasaṃ bhagavā jetavane vasitvā pubbārāme divāvihāraṃ",
  "atk-s0201a:2093_7": "kātukāmo hoti, tadā senāsanaparikkhārabhaṇḍānaṃ paṭisāmanākāraṃ dasseti, thero sammajjanisaṅkārachaḍḍanakādīni",
  "atk-s0201a:2093_8": "paṭisāmeti. Pubbārāme vasitvā jetavanaṃ divāvihārāya āgamanakālepi eseva nayo.",
  "atk-s0201a:2094_0": "Yadā pana ekako piṇḍāya pavisitukāmo hoti, tadā pātova sarīrapaṭijagganaṃ katvā gandhakuṭiṃ",
  "atk-s0201a:2094_1": "pavisitvā dvāraṃ pidhāya phalasamāpattiṃ appetvā nisīdati. Thero “ajja bhagavā bodhaneyyabandhavaṃ",
  "atk-s0201a:2094_2": "disvā nisinno”ti tāya saññāya ñatvā “ajja, āvuso, bhagavā ekako pavisitukāmo, tumhe",
  "atk-s0201a:2094_3": "bhikkhācārasajjā hothā”ti bhikkhūnaṃ saññaṃ deti. Yadā pana bhikkhusaṅghaparivāro",
  "atk-s0201a:2094_4": "pavisitukāmo hoti, tadā gandhakuṭidvāraṃ upaḍḍhapidahitaṃ katvā phalasamāpattiṃ appetvā",
  "atk-s0201a:2094_5": "nisīdati, thero tāya saññāya ñatvā pattacīvaraggahaṇatthāya bhikkhūnaṃ saññaṃ deti.",
  "atk-s0201a:2094_6": "Yadā janapadacārikaṃ nikkhamitukāmo hoti, tadā ekaṃ dve ālope atirekaṃ bhuñjati,",
  "atk-s0201a:2094_7": "sabbakālaṃ caṅkamanañcāruyha aparāparaṃ caṅkamati, thero tāya saññāya ñatvā “bhagavā,",
  "atk-s0201a:2094_8": "āvuso, janapadacārikaṃ caritukāmo, tumhākaṃ kattabbaṃ karothā”ti bhikkhūnaṃ saññaṃ deti.",
  "atk-s0201a:2095_0": "Bhagavā paṭhamabodhiyaṃ vīsati vassāni anibaddhavāso ahosi, pacchā pañcavīsati vassāni",
  "atk-s0201a:2095_1": "abbokiṇṇaṃ sāvatthiṃyeva upanissāya vasanto ekadivase dve ṭhānāni paribhuñjati. Jetavane",
  "atk-s0201a:2095_2": "rattiṃ vasitvā punadivase bhikkhusaṅghaparivuto dakkhiṇadvārena sāvatthiṃ piṇḍāya",
  "atk-s0201a:2095_3": "pavisitvā pācīnadvārena nikkhamitvā pubbārāme divāvihāraṃ karoti. Pubbārāme rattiṃ",
  "atk-s0201a:2095_4": "vasitvā punadivase pācīnadvārena sāvatthiṃ piṇḍāya pavisitvā dakkhiṇadvārena nikkhamitvā",
  "atk-s0201a:2095_5": "jetavane divāvihāraṃ karoti. Kasmā? Dvinnaṃ kulānaṃ anukampāya. Manussattabhāve ṭhitena",
  "atk-s0201a:2095_6": "hi anāthapiṇḍikena viya aññena kenaci, mātugāmattabhāve ṭhitāya ca visākhāya viya",
  "atk-s0201a:2095_7": "aññāya itthiyā tathāgataṃ uddissa dhanapariccāgo kato nāma natthi, tasmā bhagavā",
  "atk-s0201a:2095_8": "tesaṃ anukampāya ekadivase imāni dve ṭhānāni paribhuñjati. Tasmiṃ pana divase jetavane",
  "atk-s0201a:2095_9": "vasi, tasmā thero – “ajja bhagavā sāvatthiyaṃ piṇḍāya caritvā sāyanhakāle gattāni",
  "atk-s0201a:2095_10": "parisiñcanatthāya pubbakoṭṭhakaṃ gamissati; athāhaṃ gattāni parisiñcitvā ṭhitaṃ bhagavantaṃ",
  "atk-s0201a:2095_11": "yācitvā rammakassa brāhmaṇassa assamaṃ gahetvā gamissāmi. Evamime bhikkhū bhagavato",
  "atk-s0201a:2095_12": "sammukhā labhissanti dhammakathaṃ savanāyā”ti cintetvā te bhikkhū evamāha.",
  "atk-s0201a:2096_0": "Migāramātupāsādoti visākhāya pāsādo. Sā hi migārena seṭṭhinā mātuṭṭhāne ṭhapitattā",
  "atk-s0201a:2096_1": "migāramātāti vuccati. Paṭisallānā vuṭṭhitoti tasmiṃ kira pāsāde dvinnaṃ mahāsāvakānaṃ",
  "atk-s0201a:2096_2": "sirigabbhānaṃ majjhe bhagavato sirigabbho ahosi. Thero dvāraṃ vivaritvā antogabbhaṃ",
  "atk-s0201a:2096_3": "sammajjitvā mālākacavaraṃ nīharitvā mañcapīṭhaṃ paññapetvā satthu saññaṃ adāsi. Satthā",
  "atk-s0201a:2096_4": "sirigabbhaṃ pavisitvā dakkhiṇena passena sato sampajāno sīhaseyyaṃ upagamma darathaṃ",
  "atk-s0201a:2096_5": "paṭippassambhetvā uṭṭhāya phalasamāpattiṃ appetvā nisīditvā sāyanhasamaye tato vuṭṭhāsi.",
  "atk-s0201a:2096_6": "Taṃ sandhāya vuttaṃ “paṭisallānā vuṭṭhito”ti.",
  "atk-s0201a:2097_0": "Parisiñcitunti yo hi cuṇṇamattikādīhi gattāni ubbaṭṭento mallakamuṭṭhādīhi vā ghaṃsanto",
  "atk-s0201a:2097_1": "nhāyati, so nhāyatīti vuccati. Yo tathā akatvā pakatiyāva nhāyati, so parisiñcatīti",
  "atk-s0201a:2097_2": "vuccati. Bhagavatopi sarīre tathā haritabbaṃ rajojallaṃ nāma na upalimpati, utuggahaṇatthaṃ",
  "atk-s0201a:2097_3": "pana bhagavā kevalaṃ udakaṃ otarati. Tenāha – “gattāni parisiñcitu”nti. Pubbakoṭṭhakoti pācīnakoṭṭhako.",
  "atk-s0201a:2098_0": "Sāvatthiyaṃ kira vihāro kadāci mahā hoti kadāci khuddako. Tathā hi so vipassissa",
  "atk-s0201a:2098_1": "bhagavato kāle yojaniko ahosi, sikhissa tigāvuto, vessabhussa aḍḍhayojaniko, kakusandhassa",
  "atk-s0201a:2098_2": "gāvutappamāṇo, koṇāgamanassa aḍḍhagāvutappamāṇo, kassapassa vīsatiusabhappamāṇo,",
  "atk-s0201a:2098_3": "amhākaṃ bhagavato kāle aṭṭhakarīsappamāṇo jāto. Tampi nagaraṃ tassa vihārassa kadāci",
  "atk-s0201a:2098_4": "pācīnato hoti, kadāci dakkhiṇato, kadāci pacchimato, kadāci uttarato. Jetavane gandhakuṭiyaṃ",
  "atk-s0201a:2098_5": "pana catunnaṃ mañcapādānaṃ patiṭṭhitaṭṭhānaṃ acalameva.",
  "atk-s0201a:2099_0": "Cattāri hi acalacetiyaṭṭhānāni nāma mahābodhipallaṅkaṭṭhānaṃ isipatane dhammacakkappavattanaṭṭhānaṃ",
  "atk-s0201a:2099_1": "saṅkassanagaradvāre devorohaṇakāle sopānassa patiṭṭhaṭṭhānaṃ mañcapādaṭṭhānanti.",
  "atk-s0201a:2099_2": "Ayaṃ pana pubbakoṭṭhako kassapadasabalassa vīsatiusabhavihārakāle pācīnadvāre koṭṭhako",
  "atk-s0201a:2099_3": "ahosi. So idānipi pubbakoṭṭhakotveva paññāyati. Kassapadasabalassa kāle aciravatī",
  "atk-s0201a:2099_4": "nagaraṃ parikkhipitvā sandamānā pubbakoṭṭhakaṃ patvā udakena bhinditvā mahantaṃ udakarahadaṃ",
  "atk-s0201a:2099_5": "māpesi samatitthaṃ anupubbagambhīraṃ. Tattha ekaṃ rañño nhānatitthaṃ, ekaṃ nāgarānaṃ,",
  "atk-s0201a:2099_6": "ekaṃ bhikkhusaṅghassa, ekaṃ buddhānanti evaṃ pāṭiyekkāni nhānatitthāni honti ramaṇīyāni",
  "atk-s0201a:2099_7": "vippakiṇṇarajatapaṭṭasadisavālikāni. Iti bhagavā āyasmatā ānandena saddhiṃ yena ayaṃ",
  "atk-s0201a:2099_8": "evarūpo pubbakoṭṭhako tenupasaṅkami gattāni parisiñcituṃ. Athāyasmā ānando udakasāṭikaṃ",
  "atk-s0201a:2099_9": "upanesi. Bhagavā rattadupaṭṭaṃ apanetvā udakasāṭikaṃ nivāsesi. Thero dupaṭṭena saddhiṃ",
  "atk-s0201a:2099_10": "mahācīvaraṃ attano hatthagatamakāsi. Bhagavā udakaṃ otari. Sahotaraṇenevassa udake",
  "atk-s0201a:2099_11": "macchakacchapā sabbe suvaṇṇavaṇṇā ahesuṃ. Yantanālikāhi suvaṇṇarasadhārānisiñcamānakālo",
  "atk-s0201a:2099_12": "viya suvaṇṇapaṭapasāraṇakālo viya ca ahosi. Atha bhagavato nhānavattaṃ dassetvā nhatvā",
  "atk-s0201a:2099_13": "paccuttiṇṇassa thero rattadupaṭṭaṃ upanesi. Bhagavā taṃ nivāsetvā vijjulatāsadisaṃ",
  "atk-s0201a:2099_14": "kāyabandhanaṃ bandhitvā mahācīvaraṃ antantena saṃharitvā padumagabbhasadisaṃ katvā",
  "atk-s0201a:2099_15": "upanītaṃ dvīsu kaṇṇesu gahetvā aṭṭhāsi. Tena vuttaṃ – “pubbakoṭṭhake gattāni parisiñcitvā",
  "atk-s0201a:2099_16": "paccuttaritvā ekacīvaro aṭṭhāsī”ti.",
  "atk-s0201a:2100_0": "Evaṃ ṭhitassa pana bhagavato sarīraṃ vikasitakamaluppalasaraṃ sabbapāliphullaṃ pāricchattakaṃ",
  "atk-s0201a:2100_1": "tārāmarīcivikasitaṃ ca gaganatalaṃ siriyā avahasamānaṃ viya virocittha. Byāmappabhāparikkhepavilāsinī",
  "atk-s0201a:2100_2": "cassa dvattiṃsavaralakkhaṇamālā ganthetvā ṭhapitā dvattiṃsacandamālā viya, dvattiṃsasūriyamālā",
  "atk-s0201a:2100_3": "viya, paṭipāṭiyā ṭhapitā dvattiṃsacakkavatti dvattiṃsadevarājā dvattiṃsamahābrahmāno",
  "atk-s0201a:2100_4": "viya ca ativiya virocittha, vaṇṇabhūmināmesā. Evarūpesu ṭhānesu buddhānaṃ sarīravaṇṇaṃ",
  "atk-s0201a:2100_5": "vā guṇavaṇṇaṃ vā cuṇṇiyapadehi vā gāthāhi vā atthañca upamāyo ca kāraṇāni ca āharitvā",
  "atk-s0201a:2100_6": "paṭibalena dhammakathikena pūretvā kathetuṃ vaṭṭatīti evarūpesu ṭhānesu dhammakathikassa thāmo veditabbo.",
  "atk-s0201a:2101_0": "273. Gattāni pubbāpayamānoti pakatibhāvaṃ gamayamāno nirudakāni kurumāno, sukkhāpayamānoti",
  "atk-s0201a:2101_1": "attho. Sodakena gattena cīvaraṃ pārupantassa hi cīvare kaṇṇikā uṭṭhahanti, parikkhārabhaṇḍaṃ",
  "atk-s0201a:2101_2": "dussati. Buddhānaṃ pana sarīre rajojallaṃ na upalimpati; padumapatte pakkhittaudakabindu",
  "atk-s0201a:2101_3": "viya udakaṃ vinivattetvā gacchati, evaṃ santepi sikkhāgāravatāya bhagavā, “pabbajitavattaṃ",
  "atk-s0201a:2101_4": "nāmeta”nti mahācīvaraṃ ubhosu kaṇṇesu gahetvā purato kāyaṃ paṭicchādetvā aṭṭhāsi.",
  "atk-s0201a:2101_5": "Tasmiṃ khaṇe thero cintesi – “bhagavā mahācīvaraṃ pārupitvā migāramātupāsādaṃ ārabbha",
  "atk-s0201a:2101_6": "gamanābhihārato paṭṭhāya dunnivattiyo bhavissati; buddhānañhi adhippāyakopanaṃ nāma",
  "atk-s0201a:2101_7": "ekacārikasīhassa gahaṇatthaṃ hatthappasāraṇaṃ viya; pabhinnavaravāraṇassa soṇḍāya",
  "atk-s0201a:2101_8": "parāmasanaṃ viya; uggatejassa āsīvisassa gīvāya gahaṇaṃ viya ca bhāriyaṃ hoti. Idheva",
  "atk-s0201a:2101_9": "rammakassa brāhmaṇassa assamassa vaṇṇaṃ kathetvā tattha gamanatthāya bhagavantaṃ",
  "atk-s0201a:2101_10": "yācissāmī”ti. So tathā akāsi. Tena vuttaṃ – “atha kho āyasmā ānando…pe… anukampaṃ upādāyā”ti.",
  "atk-s0201a:2102_0": "Tattha anukampaṃ upādāyāti bhagavato sammukhā dhammiṃ kathaṃ sossāmāti taṃ assamaṃ",
  "atk-s0201a:2102_1": "gatānaṃ pañcannaṃ bhikkhusatānaṃ anukampaṃ paṭicca, tesu kāruññaṃ katvāti attho.",
  "atk-s0201a:2102_2": "Dhammiyā kathāyāti dasasu pāramitāsu aññatarāya pāramiyā ceva mahābhinikkhamanassa",
  "atk-s0201a:2102_3": "ca vaṇṇaṃ kathayamānā sannisinnā honti. Āgamayamānoti olokayamāno. Ahaṃ buddhoti",
  "atk-s0201a:2102_4": "sahasā appavisitvā yāva sā kathā niṭṭhāti, tāva aṭṭhāsīti attho. Aggaḷaṃ ākoṭesīti",
  "atk-s0201a:2102_5": "agganakhena kavāṭe saññaṃ adāsi. Vivariṃsūti sotaṃ odahitvāva nisinnattā taṅkhaṇaṃyeva āgantvā vivariṃsu.",
  "atk-s0201a:2103_0": "Paññatte āsaneti buddhakāle kira yattha yattha ekopi bhikkhu viharati, sabbattha",
  "atk-s0201a:2103_1": "buddhāsanaṃ paññattameva hoti. Kasmā? Bhagavā kira attano santike kammaṭṭhānaṃ gahetvā",
  "atk-s0201a:2103_2": "phāsukaṭṭhāne viharante manasi karoti “asuko mayhaṃ santike kammaṭṭhānaṃ gahetvā",
  "atk-s0201a:2103_3": "gato, sakkhissati nu kho visesaṃ nibbattetuṃ no vā”ti. Atha naṃ passati kammaṭṭhānaṃ",
  "atk-s0201a:2103_4": "vissajjetvā akusalavitakke vitakkayamānaṃ, tato “kathañhi nāma mādisassa satthu santike",
  "atk-s0201a:2103_5": "kammaṭṭhānaṃ gahetvā viharantaṃ imaṃ kulaputtaṃ akusalavitakkā abhibhavitvā anamatagge",
  "atk-s0201a:2103_6": "vaṭṭadukkhe saṃsāressantī”ti tassa anuggahatthaṃ tattheva attānaṃ dassetvā taṃ kulaputtaṃ",
  "atk-s0201a:2103_7": "ovaditvā ākāsaṃ uppatitvā puna attano vasanaṭṭhānameva gacchati. Athevaṃ ovadiyamānā",
  "atk-s0201a:2103_8": "te bhikkhū cintayiṃsu – “satthā amhākaṃ manaṃ jānitvā āgantvā amhākaṃ samīpe ṭhitaṃyeva",
  "atk-s0201a:2103_9": "attānaṃ dasseti; tasmiṃ khaṇe, ‘bhante, idha nisīdatha, idha nisīdathā’ti āsanapariyesanaṃ",
  "atk-s0201a:2103_10": "nāma bhāro”ti. Te āsanaṃ paññapetvāva viharanti. Yassa pīṭhaṃ atthi, so taṃ paññapeti.",
  "atk-s0201a:2103_11": "Yassa natthi, so mañcaṃ vā phalakaṃ vā kaṭṭhaṃ vā pāsāṇaṃ vā vālikapuñjaṃ vā paññapeti.",
  "atk-s0201a:2103_12": "Taṃ alabhamānā purāṇapaṇṇānipi saṅkaḍḍhitvā tattha paṃsukūlaṃ pattharitvā ṭhapenti.",
  "atk-s0201a:2103_13": "Idha pana pakatipaññattameva āsanaṃ ahosi, taṃ sandhāya vuttaṃ – “paññatte āsane nisīdī”ti.",
  "atk-s0201a:2104_0": "Kāya nutthāti katamāya nu kathāya sannisinnā bhavathāti attho. “Kāya netthā”tipi",
  "atk-s0201a:2104_1": "pāḷi, tassā katamāya nu etthāti attho. “Kāya notthā”tipi pāḷi, tassāpi purimoyeva",
  "atk-s0201a:2104_2": "attho. Antarā kathāti kammaṭṭhānamanasikārauddesaparipucchādīnaṃ antarā aññā ekā",
  "atk-s0201a:2104_3": "kathā. Vippakatāti mama āgamanapaccayā apariniṭṭhitā sikhaṃ appattā. Atha bhagavā",
  "atk-s0201a:2104_4": "anuppattoti atha etasmiṃ kāle bhagavā āgato. Dhammī vā kathāti dasakathāvatthunissitā",
  "atk-s0201a:2104_5": "vā dhammī kathā. Ariyo vā tuṇhībhāvoti ettha pana dutiyajjhānampi ariyo tuṇhībhāvo",
  "atk-s0201a:2104_6": "mūlakammaṭṭhānampi. Tasmā taṃ jhānaṃ appetvā nisinnopi, mūlakammaṭṭhānaṃ gahetvā",
  "atk-s0201a:2104_7": "nisinnopi bhikkhu ariyena tuṇhībhāvena nisinnoti veditabbo.",
  "atk-s0201a:2105_0": "274. Dvemā, bhikkhave, pariyesanāti ko anusandhi? Te bhikkhū sammukhā dhammiṃ kathaṃ",
  "atk-s0201a:2105_1": "sossāmāti therassa bhāraṃ akaṃsu, thero tesaṃ assamagamanamakāsi. Te tattha nisīditvā",
  "atk-s0201a:2105_2": "atiracchānakathikā hutvā dhammiyā kathāya nisīdiṃsu. Atha bhagavā “ayaṃ tumhākaṃ",
  "atk-s0201a:2105_3": "pariyesanā ariyapariyesanā nāmā”ti dassetuṃ imaṃ desanaṃ ārabhi. Tattha katamā ca,",
  "atk-s0201a:2105_4": "bhikkhave, anariyapariyesanāti ettha yathā maggakusalo puriso paṭhamaṃ vajjetabbaṃ",
  "atk-s0201a:2105_5": "apāyamaggaṃ dassento “vāmaṃ muñcitvā dakkhiṇaṃ gaṇhā”ti vadati. Evaṃ bhagavā desanākusalatāya",
  "atk-s0201a:2105_6": "paṭhamaṃ vajjetabbaṃ anariyapariyesanaṃ ācikkhitvā pacchā itaraṃ ācikkhissāmīti uddesānukkamaṃ",
  "atk-s0201a:2105_7": "bhinditvā evamāha. Jātidhammoti jāyanasabhāvo. Jarādhammoti jīraṇasabhāvo. Byādhidhammoti",
  "atk-s0201a:2105_8": "byādhisabhāvo. Maraṇadhammoti maraṇasabhāvo. Sokadhammoti socanakasabhāvo. Saṃkilesadhammoti",
  "atk-s0201a:2105_9": "saṃkilissanasabhāvo.",
  "atk-s0201a:2106_0": "Puttabhariyanti puttā ca bhariyā ca. Esa nayo sabbattha. Jātarūparajatanti ettha",
  "atk-s0201a:2106_1": "pana jātarūpanti suvaṇṇaṃ. Rajatanti yaṃkiñci vohārūpagaṃ lohamāsakādi. Jātidhammā",
  "atk-s0201a:2106_2": "hete, bhikkhave, upadhayoti ete pañcakāmaguṇūpadhayo nāma honti, te sabbepi jātidhammāti",
  "atk-s0201a:2106_3": "dasseti. Byādhidhammavārādīsu jātarūparajataṃ na gahitaṃ, na hetassa sīsarogādayo",
  "atk-s0201a:2106_4": "byādhayo nāma honti, na sattānaṃ viya cutisaṅkhātaṃ maraṇaṃ, na soko uppajjati. Ayādīhi",
  "atk-s0201a:2106_5": "pana saṃkilesehi saṃkilissatīti saṃkilesadhammavāre gahitaṃ. Tathā utusamuṭṭhānattā",
  "atk-s0201a:2106_6": "jātidhammavāre. Malaṃ gahetvā jīraṇato jarādhammavāre ca.",
  "atk-s0201a:2107": "275. Ayaṃ, bhikkhave, ariyā pariyesanāti, bhikkhave, ayaṃ niddosatāyapi ariyehi pariyesitabbatāyapi ariyapariyesanāti veditabbā.",
  "atk-s0201a:2108_0": "276. Ahampi sudaṃ, bhikkhaveti kasmā ārabhi? Mūlato paṭṭhāya mahābhinikkhamanaṃ dassetuṃ.",
  "atk-s0201a:2108_1": "Evaṃ kirassa ahosi – “bhikkhave, ahampi pubbe anariyapariyesanaṃ pariyesiṃ. Svāhaṃ",
  "atk-s0201a:2108_2": "taṃ pahāya ariyapariyesanaṃ pariyesitvā sabbaññutaṃ patto. Pañcavaggiyāpi anariyapariyesanaṃ",
  "atk-s0201a:2108_3": "pariyesiṃsu. Te taṃ pahāya ariyapariyesanaṃ pariyesitvā khīṇāsavabhūmiṃ pattā. Tumhepi",
  "atk-s0201a:2108_4": "mama ceva pañcavaggiyānañca maggaṃ āruḷhā. Ariyapariyesanā tumhākaṃ pariyesanā”ti",
  "atk-s0201a:2108_5": "mūlato paṭṭhāya attano mahābhinikkhamanaṃ dassetuṃ imaṃ desanaṃ ārabhi.",
  "atk-s0201a:2109_0": "277. Tattha daharova samānoti taruṇova samāno. Susukāḷakesoti suṭṭhu kāḷakeso, añjanavaṇṇakesova",
  "atk-s0201a:2109_1": "hutvāti attho. Bhadrenāti bhaddakena. Paṭhamena vayasāti tiṇṇaṃ vayānaṃ paṭhamavayena.",
  "atk-s0201a:2109_2": "Akāmakānanti anicchamānānaṃ, anādaratthe sāmivacanaṃ. Assūni mukhe etesanti assumukhā;",
  "atk-s0201a:2109_3": "tesaṃ assumukhānaṃ, assukilinnamukhānanti attho. Rudantānanti kanditvā rodamānānaṃ.",
  "atk-s0201a:2109_4": "Kiṃ kusalagavesīti kiṃ kusalanti gavesamāno. Anuttaraṃ santivarapadanti uttamaṃ santisaṅkhātaṃ",
  "atk-s0201a:2109_5": "varapadaṃ, nibbānaṃ pariyesamānoti attho. Yena āḷāro kālāmoti ettha āḷāroti tassa",
  "atk-s0201a:2109_6": "nāmaṃ, dīghapiṅgalo kireso. Tenassa āḷāroti nāmaṃ ahosi. Kālāmoti gottaṃ. Viharatāyasmāti",
  "atk-s0201a:2109_7": "viharatu āyasmā. Yattha viññū purisoti yasmiṃ dhamme paṇḍito puriso. Sakaṃ ācariyakanti",
  "atk-s0201a:2109_8": "attano ācariyasamayaṃ. Upasampajja vihareyyāti paṭilabhitvā vihareyya. Ettāvatā tena",
  "atk-s0201a:2109_9": "okāso kato hoti. Taṃ dhammanti taṃ tesaṃ samayaṃ tantiṃ. Pariyāpuṇinti sutvāva uggaṇhiṃ.",
  "atk-s0201a:2110_0": "Oṭṭhapahatamattenāti tena vuttassa paṭiggahaṇatthaṃ oṭṭhapaharaṇamattena; aparāparaṃ",
  "atk-s0201a:2110_1": "katvā oṭṭhasañcaraṇamattakenāti attho. Lapitalāpanamattenāti tena lapitassa paṭilāpanamattakena.",
  "atk-s0201a:2110_2": "Ñāṇavādanti jānāmīti vādaṃ. Theravādanti thirabhāvavādaṃ, thero ahametthāti etaṃ",
  "atk-s0201a:2110_3": "vacanaṃ. Ahañceva aññe cāti na kevalaṃ ahaṃ, aññepi bahū evaṃ vadanti. Kevalaṃ saddhāmattakenāti",
  "atk-s0201a:2110_4": "paññāya asacchikatvā suddhena saddhāmattakeneva. Bodhisatto kira vācāya dhammaṃ uggaṇhantoyeva,",
  "atk-s0201a:2110_5": "“na kālāmassa vācāya pariyattimattameva asmiṃ dhamme, addhā esa sattannaṃ samāpattīnaṃ",
  "atk-s0201a:2110_6": "lābhī”ti aññāsi, tenassa etadahosi.",
  "atk-s0201a:2111_0": "Ākiñcaññāyatanaṃ pavedesīti ākiñcaññāyatanapariyosānā satta samāpattiyo maṃ jānāpesi.",
  "atk-s0201a:2111_1": "Saddhāti imāsaṃ sattannaṃ samāpattīnaṃ nibbattanatthāya saddhā. Vīriyādīsupi eseva",
  "atk-s0201a:2111_2": "nayo. Padaheyyanti payogaṃ kareyyaṃ. Nacirasseva taṃ dhammaṃ sayaṃ abhiññā sacchikatvā",
  "atk-s0201a:2111_3": "upasampajja vihāsinti bodhisatto kira vīriyaṃ paggahetvā katipāhaññeva satta suvaṇṇanisseṇiyo",
  "atk-s0201a:2111_4": "pasārento viya satta samāpattiyo nibbattesi; tasmā evamāha.",
  "atk-s0201a:2112_0": "Lābhā no, āvusoti anusūyako kiresa kālāmo. Tasmā “ayaṃ adhunāgato, kinti katvā imaṃ",
  "atk-s0201a:2112_1": "dhammaṃ nibbattesī”ti usūyaṃ akatvā pasanno pasādaṃ pavedento evamāha. Ubhova santā",
  "atk-s0201a:2112_2": "imaṃ gaṇaṃ pariharāmāti “mahā ayaṃ gaṇo, dvepi janā pariharāmā”ti vatvā gaṇassa saññaṃ",
  "atk-s0201a:2112_3": "adāsi, “ahampi sattannaṃ samāpattīnaṃ lābhī, mahāpurisopi sattannameva, ettakā janā",
  "atk-s0201a:2112_4": "mahāpurisassa santike parikammaṃ uggaṇhatha, ettakā mayha”nti majjhe bhinditvā adāsi.",
  "atk-s0201a:2112_5": "Uḷārāyāti uttamāya. Pūjāyāti kālāmassa kira upaṭṭhākā itthiyopi purisāpi gandhamālādīni",
  "atk-s0201a:2112_6": "gahetvā āgacchanti. Kālāmo – “gacchatha, mahāpurisaṃ pūjethā”ti vadati. Te taṃ pūjetvā",
  "atk-s0201a:2112_7": "yaṃ avasiṭṭhaṃ hoti, tena kālāmaṃ pūjenti. Mahagghāni mañcapīṭhāni āharanti; tānipi",
  "atk-s0201a:2112_8": "mahāpurisassa dāpetvā yadi avasiṭṭhaṃ hoti, attanā gaṇhāti. Gatagataṭṭhāne varasenāsanaṃ",
  "atk-s0201a:2112_9": "bodhisattassa jaggāpetvā sesakaṃ attanā gaṇhāti. Evaṃ uḷārāya pūjāya pūjesi. Nāyaṃ",
  "atk-s0201a:2112_10": "dhammo nibbidāyātiādīsu ayaṃ sattasamāpattidhammo neva vaṭṭe nibbindanatthāya, na",
  "atk-s0201a:2112_11": "virajjanatthāya, na rāgādinirodhatthāya, na upasamatthāya, na abhiññeyyadhammaṃ abhijānanatthāya,",
  "atk-s0201a:2112_12": "na catumaggasambodhāya, na nibbānasacchikiriyāya saṃvattatīti attho.",
  "atk-s0201a:2113_0": "Yāvadeva ākiñcaññāyatanūpapattiyāti yāva saṭṭhikappasahassāyuparimāṇe ākiñcaññāyatanabhave",
  "atk-s0201a:2113_1": "upapatti, tāvadeva saṃvattati, na tato uddhaṃ. Evamayaṃ punarāvattanadhammoyeva;",
  "atk-s0201a:2113_2": "yañca ṭhānaṃ pāpeti, taṃ jātijarāmaraṇehi aparimuttameva maccupāsaparikkhittamevāti.",
  "atk-s0201a:2113_3": "Tato paṭṭhāya ca pana mahāsatto yathā nāma chātajjhattapuriso manuññabhojanaṃ labhitvā",
  "atk-s0201a:2113_4": "sampiyāyamānopi bhuñjitvā pittavasena vā semhavasena vā makkhikāvasena vā chaḍḍetvā",
  "atk-s0201a:2113_5": "puna ekaṃ piṇḍampi bhuñjissāmīti manaṃ na uppādeti; evameva imā satta samāpattiyo",
  "atk-s0201a:2113_6": "mahantena ussāhena nibbattetvāpi, tāsu imaṃ punarāvattikādibhedaṃ ādīnavaṃ disvā,",
  "atk-s0201a:2113_7": "puna imaṃ dhammaṃ āvajjissāmi vā samāpajjissāmi vā adhiṭṭhahissāmi vā vuṭṭhahissāmi",
  "atk-s0201a:2113_8": "vā paccavekkhissāmi vāti cittameva na uppādesi. Analaṅkaritvāti alaṃ iminā, alaṃ",
  "atk-s0201a:2113_9": "imināti punappunaṃ alaṅkaritvā. Nibbijjāti nibbinditvā. Apakkaminti agamāsiṃ.",
  "atk-s0201a:2114_0": "278. Na kho rāmo imaṃ dhammanti idhāpi bodhisatto taṃ dhammaṃ uggaṇhantoyeva aññāsi",
  "atk-s0201a:2114_1": "– “nāyaṃ aṭṭhasamāpattidhammo udakassa vācāya uggahitamattova, addhā panesa aṭṭhasamāpattilābhī”ti.",
  "atk-s0201a:2114_2": "Tenassa etadahosi – “na kho rāmo…pe… jānaṃ passaṃ vihāsī”ti. Sesamettha purimavāre",
  "atk-s0201a:2114_3": "vuttanayeneva veditabbaṃ.",
  "atk-s0201a:2115_0": "279. Yena uruvelā senānigamoti ettha uruvelāti mahāvelā, mahāvālikarāsīti attho.",
  "atk-s0201a:2115_1": "Atha vā urūti vālikā vuccati; velāti mariyādā, velātikkamanahetu āhaṭā uru uruvelāti",
  "atk-s0201a:2115_2": "evamettha attho daṭṭhabbo. Atīte kira anuppanne buddhe dasasahassā kulaputtā tāpasapabbajjaṃ",
  "atk-s0201a:2115_3": "pabbajitvā tasmiṃ padese viharantā ekadivasaṃ sannipatitvā katikavattaṃ akaṃsu –",
  "atk-s0201a:2115_4": "“kāyakammavacīkammāni nāma paresampi pākaṭāni honti, manokammaṃ pana apākaṭaṃ. Tasmā",
  "atk-s0201a:2115_5": "yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, tassa añño codako",
  "atk-s0201a:2115_6": "nāma natthi; so attanāva attānaṃ codetvā pattapuṭena vālikaṃ āharitvā imasmiṃ ṭhāne",
  "atk-s0201a:2115_7": "ākiratu, idamassa daṇḍakamma”nti. Tato paṭṭhāya yo tādisaṃ vitakkaṃ vitakketi, so",
  "atk-s0201a:2115_8": "tattha pattapuṭena vālikaṃ ākirati, evaṃ tattha anukkamena mahāvālikarāsi jāto. Tato",
  "atk-s0201a:2115_9": "taṃ pacchimā janatā parikkhipitvā cetiyaṭṭhānamakāsi; taṃ sandhāya vuttaṃ – “uruvelāti",
  "atk-s0201a:2115_10": "mahāvelā, mahāvālikarāsīti attho”ti. Tameva sandhāya vuttaṃ – “atha vā urūti vālikā",
  "atk-s0201a:2115_11": "vuccati, velāti mariyādā. Velātikkamanahetu āhaṭā uru uruvelāti evamettha attho daṭṭhabbo”ti.",
  "atk-s0201a:2116_0": "Senānigamoti senāya nigamo. Paṭhamakappikānaṃ kira tasmiṃ ṭhāne senāniveso ahosi;",
  "atk-s0201a:2116_1": "tasmā so padeso senānigamoti vuccati. “Senāni-gāmo”tipi pāṭho. Senānī nāma sujātāya",
  "atk-s0201a:2116_2": "pitā, tassa gāmoti attho. Tadavasarinti tattha osariṃ. Ramaṇīyaṃ bhūmibhāganti supupphitanānappakārajalajathalajapupphavicittaṃ",
  "atk-s0201a:2116_3": "manorammaṃ bhūmibhāgaṃ. Pāsādikañca vanasaṇḍanti morapiñchakalāpasadisaṃ pasādajananavanasaṇḍañca",
  "atk-s0201a:2116_4": "addasaṃ. Nadiñca sandantinti sandamānañca maṇikkhandhasadisaṃ vimalanīlasītalasalilaṃ",
  "atk-s0201a:2116_5": "nerañjaraṃ nadiṃ addasaṃ. Setakanti parisuddhaṃ nikkaddamaṃ. Supatitthanti anupubbagambhīrehi",
  "atk-s0201a:2116_6": "sundarehi titthehi upetaṃ. Ramaṇīyanti rajatapaṭṭasadisaṃ vippakiṇṇavālikaṃ pahūtamacchakacchapaṃ",
  "atk-s0201a:2116_7": "abhirāmadassanaṃ. Samantā ca gocaragāmanti tassa padesassa samantā avidūre gamanāgamanasampannaṃ",
  "atk-s0201a:2116_8": "sampattapabbajitānaṃ sulabhapiṇḍaṃ gocaragāmañca addasaṃ. Alaṃ vatāti samatthaṃ vata.",
  "atk-s0201a:2116_9": "Tattheva nisīdinti bodhipallaṅke nisajjaṃ sandhāyāha. Uparisuttasmiñhi tatthevāti",
  "atk-s0201a:2116_10": "dukkarakārikaṭṭhānaṃ adhippetaṃ, idha pana bodhipallaṅko. Tenāha – “tattheva nisīdi”nti.",
  "atk-s0201a:2116_11": "Alamidaṃ padhānāyāti idaṃ ṭhānaṃ padhānatthāya samatthanti evaṃ cintetvā nisīdinti attho.",
  "atk-s0201a:2117_0": "280. Ajjhagamanti adhigacchiṃ paṭilabhiṃ. Ñāṇañca pana me dassananti sabbadhammadassanasamatthañca",
  "atk-s0201a:2117_1": "me sabbaññutaññāṇaṃ udapādi. Akuppā me vimuttīti mayhaṃ arahattaphalavimutti akuppatāya",
  "atk-s0201a:2117_2": "ca akuppārammaṇatāya ca akuppā, sā hi rāgādīhi na kuppatīti akuppatāyapi akuppā,",
  "atk-s0201a:2117_3": "akuppaṃ nibbānamassārammaṇantipi akuppā. Ayamantimā jātīti ayaṃ sabbapacchimā jāti.",
  "atk-s0201a:2117_4": "Natthi dāni punabbhavoti idāni me puna paṭisandhi nāma natthīti evaṃ paccavekkhaṇañāṇampi",
  "atk-s0201a:2117_5": "me uppannanti dasseti.",
  "atk-s0201a:2118_0": "281. Adhigatoti paṭividdho. Dhammoti catusaccadhammo. Gambhīroti uttānabhāvapaṭikkhepavacanametaṃ.",
  "atk-s0201a:2118_1": "Duddasoti gambhīrattāva duddaso dukkhena daṭṭhabbo, na sakkā sukhena daṭṭhuṃ. Duddasattāva",
  "atk-s0201a:2118_2": "duranubodho, dukkhena avabujjhitabbo, na sakkā sukhena avabujjhituṃ. Santoti nibbuto.",
  "atk-s0201a:2118_3": "Paṇītoti atappako. Idaṃ dvayaṃ lokuttarameva sandhāya vuttaṃ. Atakkāvacaroti takkena",
  "atk-s0201a:2118_4": "avacaritabbo ogāhitabbo na hoti, ñāṇeneva avacaritabbo. Nipuṇoti saṇho. Paṇḍitavedanīyoti",
  "atk-s0201a:2118_5": "sammāpaṭipadaṃ paṭipannehi paṇḍitehi veditabbo. Ālayarāmāti sattā pañcasu kāmaguṇesu",
  "atk-s0201a:2118_6": "allīyanti. Tasmā te ālayāti vuccanti. Aṭṭhasatataṇhāvicaritāni ālayanti, tasmā ālayāti",
  "atk-s0201a:2118_7": "vuccanti. Tehi ālayehi ramantīti ālayarāmā. Ālayesu ratāti ālayaratā. Ālayesu suṭṭhu",
  "atk-s0201a:2118_8": "muditāti ālayasammuditā. Yatheva hi susajjitaṃ pupphaphalabharitarukkhādisampannaṃ",
  "atk-s0201a:2118_9": "uyyānaṃ paviṭṭho rājā tāya tāya sampattiyā ramati, sammudito āmoditapamodito hoti,",
  "atk-s0201a:2118_10": "na ukkaṇṭhati, sāyampi nikkhamituṃ na icchati; evamimehipi kāmālayataṇhālayehi sattā",
  "atk-s0201a:2118_11": "ramanti, saṃsāravaṭṭe sammuditā anukkaṇṭhitā vasanti. Tena nesaṃ bhagavā duvidhampi",
  "atk-s0201a:2118_12": "ālayaṃ uyyānabhūmiṃ viya dassento “ālayarāmā”tiādimāha.",
  "atk-s0201a:2119_0": "Yadidanti nipāto, tassa ṭhānaṃ sandhāya “yaṃ ida”nti, paṭiccasamuppādaṃ sandhāya",
  "atk-s0201a:2119_1": "“yo aya”nti evamattho daṭṭhabbo. Idappaccayatāpaṭiccasamuppādoti imesaṃ paccayā idappaccayā;",
  "atk-s0201a:2119_2": "idappaccayā eva idappaccayatā; idappaccayatā ca sā paṭiccasamuppādo cāti idappaccayatāpaṭiccasamuppādo.",
  "atk-s0201a:2119_3": "Saṅkhārādipaccayānametaṃ adhivacanaṃ. Sabbasaṅkhārasamathotiādi sabbaṃ nibbānameva.",
  "atk-s0201a:2119_4": "Yasmā hi taṃ āgamma sabbasaṅkhāravipphanditāni sammanti vūpasammanti, tasmā sabbasaṅkhārasamathoti",
  "atk-s0201a:2119_5": "vuccati. Yasmā ca taṃ āgamma sabbe upadhayo paṭinissaṭṭhā honti, sabbā taṇhā khīyanti,",
  "atk-s0201a:2119_6": "sabbe kilesarāgā virajjanti, sabbaṃ dukkhaṃ nirujjhati; tasmā sabbūpadhipaṭinissaggo",
  "atk-s0201a:2119_7": "taṇhākkhayo virāgo nirodhoti vuccati. Sā panesā taṇhā bhavena bhavaṃ, phalena vā",
  "atk-s0201a:2119_8": "saddhiṃ kammaṃ vinati saṃsibbatīti katvā vānanti vuccati, tato nikkhantaṃ vānatoti",
  "atk-s0201a:2119_9": "nibbānaṃ. So mamassa kilamathoti yā ajānantānaṃ desanā nāma, so mama kilamatho assa,",
  "atk-s0201a:2119_10": "sā mama vihesā assāti attho. Kāyakilamatho ceva kāyavihesā ca assāti vuttaṃ hoti.",
  "atk-s0201a:2119_11": "Citte pana ubhayampetaṃ buddhānaṃ natthi. Apissūti anubrūhanatthe nipāto, so “na",
  "atk-s0201a:2119_12": "kevalaṃ etadahosi, imāpi gāthā paṭibhaṃsū”ti dīpeti. Manti mama. Anacchariyāti anuacchariyā.",
  "atk-s0201a:2119_13": "Paṭibhaṃsūti paṭibhānasaṅkhātassa ñāṇassa gocarā ahesuṃ; parivitakkayitabbataṃ pāpuṇiṃsu.",
  "atk-s0201a:2120_0": "Kicchenāti dukkhena, na dukkhāya paṭipadāya. Buddhānañhi cattāropi maggā sukhappaṭipadāva",
  "atk-s0201a:2120_1": "honti. Pāramīpūraṇakāle pana sarāgasadosasamohasseva sato āgatāgatānaṃ yācakānaṃ,",
  "atk-s0201a:2120_2": "alaṅkatappaṭiyattaṃ sīsaṃ kantitvā, galalohitaṃ nīharitvā, suañjitāni akkhīni uppāṭetvā,",
  "atk-s0201a:2120_3": "kulavaṃsappadīpaṃ puttaṃ manāpacāriniṃ bhariyanti evamādīni dentassa, aññāni ca khantivādisadisesu",
  "atk-s0201a:2120_4": "attabhāvesu chejjabhejjādīni pāpuṇantassa āgamaniyapaṭipadaṃ sandhāyetaṃ vuttaṃ.",
  "atk-s0201a:2120_5": "Halanti ettha ha-kāro nipātamatto, alanti attho. Pakāsitunti desituṃ, evaṃ kicchena",
  "atk-s0201a:2120_6": "adhigatassa dhammassa alaṃ desituṃ, pariyattaṃ desituṃ, ko attho desitenāti vuttaṃ",
  "atk-s0201a:2120_7": "hoti. Rāgadosaparetehīti rāgadosapariphuṭṭhehi rāgadosānugatehi vā.",
  "atk-s0201a:2121_0": "Paṭisotagāminti niccādīnaṃ paṭisotaṃ aniccaṃ dukkhamanattā asubhanti evaṃ gataṃ catusaccadhammaṃ.",
  "atk-s0201a:2121_1": "Rāgarattāti kāmarāgena bhavarāgena diṭṭhirāgena ca rattā. Na dakkhantīti aniccaṃ",
  "atk-s0201a:2121_2": "dukkhamanattā asubhanti iminā sabhāvena na passissanti, te apassante ko sakkhissati",
  "atk-s0201a:2121_3": "evaṃ gāhāpetuṃ. Tamokhandhena āvuṭāti avijjārāsinā ajjhotthatā.",
  "atk-s0201a:2122": "282. Appossukkatāyāti nirussukkabhāvena, adesetukāmatāyāti attho. Kasmā panassa evaṃ cittaṃ nami, nanu esa mutto mocessāmi, tiṇṇo tāressāmi.",
  "atk-s0201a:2123": "“Kiṃ me aññātavesena, dhammaṃ sacchikatenidha;",
  "atk-s0201a:2124": "Sabbaññutaṃ pāpuṇitvā, tārayissaṃ sadevaka”nti. –",
  "atk-s0201a:2125_0": "Patthanaṃ katvā pāramiyo pūretvā sabbaññutaṃ pattoti. Saccametaṃ, tadevaṃ paccavekkhaṇānubhāvena",
  "atk-s0201a:2125_1": "panassa evaṃ cittaṃ nami. Tassa hi sabbaññutaṃ patvā sattānaṃ kilesagahanataṃ, dhammassa",
  "atk-s0201a:2125_2": "ca gambhīrataṃ paccavekkhantassa sattānaṃ kilesagahanatā ca dhammagambhīratā ca sabbākārena",
  "atk-s0201a:2125_3": "pākaṭā jātā. Athassa “ime sattā kañjikapuṇṇā lābu viya, takkabharitā cāṭi viya, vasātelapītapilotikā",
  "atk-s0201a:2125_4": "viya, añjanamakkhitahattho viya ca kilesabharitā atisaṃkiliṭṭhā rāgarattā dosaduṭṭhā",
  "atk-s0201a:2125_5": "mohamūḷhā, te kiṃ nāma paṭivijjhissantī”ti cintayato kilesagahanapaccavekkhaṇānubhāvenāpi evaṃ cittaṃ nami.",
  "atk-s0201a:2126_0": "“Ayañca dhammo pathavīsandhārakaudakakkhandho viya gambhīro, pabbatena paṭicchādetvā",
  "atk-s0201a:2126_1": "ṭhapito sāsapo viya duddaso, satadhā bhinnassa vālassa koṭiyā koṭipaṭipādanaṃ viya",
  "atk-s0201a:2126_2": "duranubodho. Nanu mayā hi imaṃ dhammaṃ paṭivijjhituṃ vāyamantena adinnaṃ dānaṃ nāma",
  "atk-s0201a:2126_3": "natthi, arakkhitaṃ sīlaṃ nāma natthi, aparipūritā kāci pāramī nāma natthi? Tassa",
  "atk-s0201a:2126_4": "me nirussāhaṃ viya mārabalaṃ vidhamantassāpi pathavī na kampittha, paṭhamayāme pubbenivāsaṃ",
  "atk-s0201a:2126_5": "anussarantassāpi na kampittha, majjhimayāme dibbacakkhuṃ sodhentassāpi na kampittha,",
  "atk-s0201a:2126_6": "pacchimayāme pana paṭiccasamuppādaṃ paṭivijjhantasseva me dasasahassilokadhātu kampittha.",
  "atk-s0201a:2126_7": "Iti mādisenāpi tikkhañāṇena kicchenevāyaṃ dhammo paṭividdho, taṃ lokiyamahājanā kathaṃ",
  "atk-s0201a:2126_8": "paṭivijjhissantī”ti dhammagambhīratāpaccavekkhaṇānubhāvenāpi evaṃ cittaṃ namīti veditabbaṃ.",
  "atk-s0201a:2127_0": "Apica brahmunā yācite desetukāmatāyapissa evaṃ cittaṃ nami. Jānāti hi bhagavā – “mama",
  "atk-s0201a:2127_1": "appossukkatāya citte namamāne maṃ mahābrahmā dhammadesanaṃ yācissati, ime ca sattā",
  "atk-s0201a:2127_2": "brahmagarukā, te ‘satthā kira dhammaṃ na desetukāmo ahosi, atha naṃ mahābrahmā yācitvā",
  "atk-s0201a:2127_3": "desāpesi, santo vata, bho, dhammo paṇīto vata, bho, dhammo’ti maññamānā sussūsissantī”ti.",
  "atk-s0201a:2127_4": "Idampissa kāraṇaṃ paṭicca appossukkatāya cittaṃ nami, no dhammadesanāyāti veditabbaṃ.",
  "atk-s0201a:2128_0": "Sahampatissāti so kira kassapassa bhagavato sāsane sahako nāma thero paṭhamajjhānaṃ",
  "atk-s0201a:2128_1": "nibbattetvā paṭhamajjhānabhūmiyaṃ kappāyukabrahmā hutvā nibbatto. Tatra naṃ sahampatibrahmāti",
  "atk-s0201a:2128_2": "paṭisañjānanti, taṃ sandhāyāha – “brahmuno sahampatissā”ti. Nassati vata, bhoti so",
  "atk-s0201a:2128_3": "kira imaṃ saddaṃ tathā nicchāresi, yathā dasasahassilokadhātubrahmāno sutvā sabbe",
  "atk-s0201a:2128_4": "sannipatiṃsu. Yatra hi nāmāti yasmiṃ nāma loke. Purato pāturahosīti tehi dasahi brahmasahassehi",
  "atk-s0201a:2128_5": "saddhiṃ pāturahosi. Apparajakkhajātikāti paññāmaye akkhimhi appaṃ parittaṃ rāgadosamoharajaṃ",
  "atk-s0201a:2128_6": "etesaṃ, evaṃsabhāvāti apparajakkhajātikā. Assavanatāti assavanatāya. Bhavissantīti",
  "atk-s0201a:2128_7": "purimabuddhesu dasapuññakiriyavasena katādhikārā paripākagatapadumāni viya sūriyarasmisamphassaṃ,",
  "atk-s0201a:2128_8": "dhammadesanaṃyeva ākaṅkhamānā catuppadikagāthāvasāne ariyabhūmiṃ okkamanārahā na",
  "atk-s0201a:2128_9": "eko, na dve, anekasatasahassā dhammassa aññātāro bhavissantīti dasseti.",
  "atk-s0201a:2129_0": "Pāturahosīti pātubhavi. Samalehi cintitoti samalehi chahi satthārehi cintito. Te",
  "atk-s0201a:2129_1": "hi puretaraṃ uppajjitvā sakalajambudīpe kaṇṭake pattharamānā viya, visaṃ siñcamānā",
  "atk-s0201a:2129_2": "viya ca samalaṃ micchādiṭṭhidhammaṃ desayiṃsu. Apāpuretanti vivara etaṃ. Amatassa",
  "atk-s0201a:2129_3": "dvāranti amatassa nibbānassa dvārabhūtaṃ ariyamaggaṃ. Suṇantu dhammaṃ vimalenānubuddhanti",
  "atk-s0201a:2129_4": "ime sattā rāgādimalānaṃ abhāvato vimalena sammāsambuddhena anubuddhaṃ catusaccadhammaṃ",
  "atk-s0201a:2129_5": "suṇantu tāva bhagavāti yācati.",
  "atk-s0201a:2130_0": "Sele yathā pabbatamuddhaniṭṭhitoti selamaye ekagghane pabbatamuddhani yathā ṭhitova.",
  "atk-s0201a:2130_1": "Na hi tassa ṭhitassa dassanatthaṃ gīvukkhipanapasāraṇādikiccaṃ atthi. Tathūpamanti",
  "atk-s0201a:2130_2": "tappaṭibhāgaṃ selapabbatūpamaṃ. Ayaṃ panettha saṅkhepattho – yathā selapabbatamuddhani",
  "atk-s0201a:2130_3": "ṭhitova cakkhumā puriso samantato janataṃ passeyya, tathā tvampi, sumedha, sundarapañña-sabbaññutaññāṇena",
  "atk-s0201a:2130_4": "samantacakkhu bhagavā dhammamayaṃ pāsādamāruyha sayaṃ apetasoko sokāvatiṇṇaṃ jātijarābhibhūtaṃ",
  "atk-s0201a:2130_5": "janataṃ avekkhassu upadhāraya upaparikkha. Ayaṃ panettha adhippāyo – yathā hi pabbatapāde",
  "atk-s0201a:2130_6": "samantā mahantaṃ khettaṃ katvā tattha kedārapāḷīsu kuṭikāyo katvā rattiṃ aggiṃ jāleyyuṃ.",
  "atk-s0201a:2130_7": "Caturaṅgasamannāgatañca andhakāraṃ assa, atha tassa pabbatassa matthake ṭhatvā cakkhumato",
  "atk-s0201a:2130_8": "purisassa bhūmiṃ olokayato neva khettaṃ, na kedārapāḷiyo, na kuṭiyo, na tattha sayitamanussā",
  "atk-s0201a:2130_9": "paññāyeyyuṃ. Kuṭikāsu pana aggijālāmattakameva paññāyeyya. Evaṃ dhammapāsādaṃ āruyha",
  "atk-s0201a:2130_10": "sattanikāyaṃ olokayato tathāgatassa, ye te akatakalyāṇā sattā, te ekavihāre dakkhiṇajāṇupasse",
  "atk-s0201a:2130_11": "nisinnāpi buddhacakkhussa āpāthaṃ nāgacchanti, rattiṃ khittā sarā viya honti. Ye",
  "atk-s0201a:2130_12": "pana katakalyāṇā veneyyapuggalā, te evassa dūrepi ṭhitā āpāthaṃ āgacchanti, so aggi",
  "atk-s0201a:2130_13": "viya himavantapabbato viya ca. Vuttampi cetaṃ –",
  "atk-s0201a:2131": "“Dūre santo pakāsenti, himavantova pabbato;",
  "atk-s0201a:2132": "Asantettha na dissanti, rattiṃ khittā yathā sarā”ti. ;",
  "atk-s0201a:2133_0": "Uṭṭhehīti bhagavato dhammadesanatthaṃ cārikacaraṇaṃ yācanto bhaṇati. Vīrātiādīsu",
  "atk-s0201a:2133_1": "bhagavā vīriyavantatāya vīro. Devaputtamaccukilesamārānaṃ vijitattā vijitasaṅgāmo.",
  "atk-s0201a:2133_2": "Jātikantārādinittharaṇatthāya veneyyasatthavāhanasamatthatāya satthavāho. Kāmacchandaiṇassa",
  "atk-s0201a:2133_3": "abhāvato aṇaṇoti veditabbo.",
  "atk-s0201a:2134_0": "283. Ajjhesananti yācanaṃ. Buddhacakkhunāti indriyaparopariyattañāṇena ca āsayānusayañāṇena",
  "atk-s0201a:2134_1": "ca. Imesañhi dvinnaṃ ñāṇānaṃ buddhacakkhūti nāmaṃ, sabbaññutaññāṇassa samantacakkhūti,",
  "atk-s0201a:2134_2": "tiṇṇaṃ maggañāṇānaṃ dhammacakkhūti. Apparajakkhetiādīsu yesaṃ vuttanayeneva paññācakkhumhi",
  "atk-s0201a:2134_3": "rāgādirajaṃ appaṃ, te apparajakkhā. Yesaṃ taṃ mahantaṃ, te mahārajakkhā. Yesaṃ saddhādīni",
  "atk-s0201a:2134_4": "indriyāni tikkhāni, te tikkhindriyā. Yesaṃ tāni mudūni, te mudindriyā. Yesaṃ teyeva",
  "atk-s0201a:2134_5": "saddhādayo ākārā sundarā, te svākārā. Ye kathitakāraṇaṃ sallakkhenti, sukhena sakkā",
  "atk-s0201a:2134_6": "honti viññāpetuṃ, te suviññāpayā. Ye paralokañceva vajjañca bhayato passanti, te",
  "atk-s0201a:2134_7": "paralokavajjabhayadassāvino nāma.",
  "atk-s0201a:2135_0": "Ayaṃ panettha pāḷi – “saddho puggalo apparajakkho, assaddho puggalo mahārajakkho.",
  "atk-s0201a:2135_1": "Āraddhavīriyo…, kusito…, upaṭṭhitassati…, muṭṭhassati…, samāhito…, asamāhito…, paññavā…,",
  "atk-s0201a:2135_2": "duppañño puggalo mahārajakkho. Tathā saddho puggalo tikkhindriyo…pe… paññavā puggalo",
  "atk-s0201a:2135_3": "paralokavajjabhayadassāvī, duppañño puggalo na paralokavajjabhayadassāvī. Lokoti",
  "atk-s0201a:2135_4": "khandhaloko, āyatanaloko, dhātuloko, sampattibhavaloko, sampattisambhavaloko, vipattibhavaloko,",
  "atk-s0201a:2135_5": "vipattisambhavaloko, eko loko sabbe sattā āhāraṭṭhitikā. Dve lokā – nāmañca rūpañca.",
  "atk-s0201a:2135_6": "Tayo lokā – tisso vedanā. Cattāro lokā – cattāro āhārā. Pañca lokā – pañcupādānakkhandhā.",
  "atk-s0201a:2135_7": "Cha lokā – cha ajjhattikāni āyatanāni. Satta lokā – satta viññāṇaṭṭhitiyo. Aṭṭha",
  "atk-s0201a:2135_8": "lokā – aṭṭha lokadhammā. Nava lokā – nava sattāvāsā. Dasa lokā – dasāyatanāni. Dvādasa",
  "atk-s0201a:2135_9": "lokā – dvādasāyatanāni. Aṭṭhārasa lokā – aṭṭhārassa dhātuyo. Vajjanti sabbe kilesā",
  "atk-s0201a:2135_10": "vajjā, sabbe duccaritā vajjā, sabbe abhisaṅkhārā vajjā, sabbe bhavagāmikammā vajjā.",
  "atk-s0201a:2135_11": "Iti imasmiñca loke imasmiñca vajje tibbā bhayasaññā paccupaṭṭhitā hoti, seyyathāpi",
  "atk-s0201a:2135_12": "ukkhittāsike vadhake. Imehi paññāsāya ākārehi imāni pañcindriyāni jānāti passati",
  "atk-s0201a:2135_13": "aññāsi paṭivijjhi. Idaṃ tathāgatassa indriyaparopariyatte ñāṇa”nti.",
  "atk-s0201a:2136_0": "Uppaliniyanti uppalavane. Itaresupi eseva nayo. Antonimuggaposīnīti yāni anto nimuggāneva",
  "atk-s0201a:2136_1": "posiyanti. Udakaṃ accuggamma ṭhitānīti udakaṃ atikkamitvā ṭhitāni. Tattha yāni accuggamma",
  "atk-s0201a:2136_2": "ṭhitāni, tāni sūriyarasmisamphassaṃ āgamayamānāni ṭhitāni ajja pupphanakāni. Yāni",
  "atk-s0201a:2136_3": "samodakaṃ ṭhitāni, tāni sve pupphanakāni. Yāni udakānuggatāni antonimuggaposīni,",
  "atk-s0201a:2136_4": "tāni tatiyadivase pupphanakāni. Udakā pana anuggatāni aññānipi sarogauppalādīni nāma",
  "atk-s0201a:2136_5": "atthi, yāni neva pupphissanti, macchakacchapabhakkhāneva bhavissanti. Tāni pāḷiṃ",
  "atk-s0201a:2136_6": "nāruḷhāni. Āharitvā pana dīpetabbānīti dīpitāni.",
  "atk-s0201a:2137_0": "Yatheva hi tāni catubbidhāni pupphāni, evameva ugghaṭitaññū vipañcitaññū neyyo padaparamoti",
  "atk-s0201a:2137_1": "cattāro puggalā. Tattha “yassa puggalassa saha udāhaṭavelāya dhammābhisamayo hoti,",
  "atk-s0201a:2137_2": "ayaṃ vuccati puggalo ugghaṭitaññū. Yassa puggalassa saṃkhittena bhāsitassa vitthārena",
  "atk-s0201a:2137_3": "atthe vibhajiyamāne dhammābhisamayo hoti, ayaṃ vuccati puggalo vipañcitaññū. Yassa",
  "atk-s0201a:2137_4": "puggalassa uddesato paripucchato yoniso manasikaroto kalyāṇamitte sevato bhajato",
  "atk-s0201a:2137_5": "payirupāsato anupubbena dhammābhisamayo hoti, ayaṃ vuccati puggalo neyyo. Yassa puggalassa",
  "atk-s0201a:2137_6": "bahumpi suṇato bahumpi bhaṇato bahumpi dhārayato bahumpi vācayato na tāya jātiyā",
  "atk-s0201a:2137_7": "dhammābhisamayo hoti, ayaṃ vuccati puggalo padaparamo”. Tattha bhagavā uppalavanādisadisaṃ",
  "atk-s0201a:2137_8": "dasasahassilokadhātuṃ olokento “ajja pupphanakāni viya ugghaṭitaññū, sve pupphanakāni",
  "atk-s0201a:2137_9": "viya vipañcitaññū, tatiyadivase pupphanakāni viya neyyo, macchakacchapabhakkhāni",
  "atk-s0201a:2137_10": "pupphāni viya padaparamo”ti addasa. Passanto ca “ettakā apparajakkhā, ettakā mahārajakkhā,",
  "atk-s0201a:2137_11": "tatrāpi ettakā ugghaṭitaññū”ti evaṃ sabbākāratova addasa.",
  "atk-s0201a:2138_0": "Tattha tiṇṇaṃ puggalānaṃ imasmiṃyeva attabhāve bhagavato dhammadesanā atthaṃ sādheti.",
  "atk-s0201a:2138_1": "Padaparamānaṃ anāgate vāsanatthāya hoti. Atha bhagavā imesaṃ catunnaṃ puggalānaṃ",
  "atk-s0201a:2138_2": "atthāvahaṃ dhammadesanaṃ viditvā desetukamyataṃ uppādetvā puna sabbepi tīsu bhavesu",
  "atk-s0201a:2138_3": "satte bhabbābhabbavasena dve koṭṭhāse akāsi. Ye sandhāya vuttaṃ – “katame te sattā",
  "atk-s0201a:2138_4": "abhabbā, ye te sattā kammāvaraṇena samannāgatā kilesāvaraṇena samannāgatā vipākāvaraṇena",
  "atk-s0201a:2138_5": "samannāgatā assaddhā acchandikā duppaññā abhabbā niyāmaṃ okkamituṃ kusalesu dhammesu",
  "atk-s0201a:2138_6": "sammattaṃ, ime te sattā abhabbā. Katame te sattā bhabbā? Ye te sattā na kammāvaraṇena…pe…",
  "atk-s0201a:2138_7": "ime te sattā bhabbā”ti. Tattha sabbepi abhabbapuggale pahāya bhabbapuggaleyeva ñāṇena",
  "atk-s0201a:2138_8": "pariggahetvā “ettakā rāgacaritā, ettakā dosamohacaritā vitakkasaddhābuddhicaritā”ti",
  "atk-s0201a:2138_9": "cha koṭṭhāse akāsi; evaṃ katvā dhammaṃ desissāmīti cintesi.",
  "atk-s0201a:2139_0": "Paccabhāsinti patiabhāsiṃ. Apārutāti vivaṭā. Amatassa dvārāti ariyamaggo. So hi amatasaṅkhātassa",
  "atk-s0201a:2139_1": "nibbānassa dvāraṃ, so mayā vivaritvā ṭhapitoti dasseti. Pamuñcantu saddhanti sabbe",
  "atk-s0201a:2139_2": "attano saddhaṃ pamuñcantu, vissajjentu. Pacchimapadadvaye ayamattho, ahañhi attano",
  "atk-s0201a:2139_3": "paguṇaṃ suppavattitampi imaṃ paṇītaṃ uttamaṃ dhammaṃ kāyavācākilamathasaññī hutvā",
  "atk-s0201a:2139_4": "na bhāsiṃ. Idāni pana sabbo jano saddhābhājanaṃ upanetu, pūressāmi nesaṃ saṅkappanti.",
  "atk-s0201a:2140_0": "284. Tassa mayhaṃ, bhikkhave, etadahosīti etaṃ ahosi – kassa nu kho ahaṃ paṭhamaṃ",
  "atk-s0201a:2140_1": "dhammaṃ deseyyanti ayaṃ dhammadesanāpaṭisaṃyutto vitakko udapādīti attho. Kadā panesa",
  "atk-s0201a:2140_2": "udapādīti? Buddhabhūtassa aṭṭhame sattāhe.",
  "atk-s0201a:2141_0": "Tatrāyaṃ anupubbikathā – bodhisatto kira mahābhinikkhamanadivase vivaṭaṃ itthāgāraṃ",
  "atk-s0201a:2141_1": "disvā saṃviggahadayo, “kaṇḍakaṃ āharā”ti channaṃ āmantetvā channasahāyo assarājapiṭṭhigato",
  "atk-s0201a:2141_2": "nagarato nikkhamitvā kaṇḍakanivattanacetiyaṭṭhānaṃ nāma dassetvā tīṇi rajjāni atikkamma",
  "atk-s0201a:2141_3": "anomānadītīre pabbajitvā anupubbena cārikaṃ caramāno rājagahe piṇḍāya caritvā paṇḍavapabbate",
  "atk-s0201a:2141_4": "nisinno magadhissarena raññā nāmagottaṃ pucchitvā, “imaṃ rajjaṃ sampaṭicchāhī”ti",
  "atk-s0201a:2141_5": "vutto, “alaṃ mahārāja, na mayhaṃ rajjena attho, ahaṃ rajjaṃ pahāya lokahitatthāya",
  "atk-s0201a:2141_6": "padhānaṃ anuyuñjitvā loke vivaṭacchado bhavissāmīti nikkhanto”ti vatvā, “tena hi",
  "atk-s0201a:2141_7": "buddho hutvā paṭhamaṃ mayhaṃ vijitaṃ osareyyāsī”ti paṭiññaṃ gahito kālāmañca udakañca",
  "atk-s0201a:2141_8": "upasaṅkamitvā tesaṃ dhammadesanāya sāraṃ avindanto tato pakkamitvā uruveḷāya chabbassāni",
  "atk-s0201a:2141_9": "dukkarakārikaṃ karontopi amataṃ paṭivijjhituṃ asakkonto oḷārikāhārapaṭisevanena kāyaṃ santappesi.",
  "atk-s0201a:2142_0": "Tadā ca uruvelagāme sujātā nāma kuṭumbiyadhītā ekasmiṃ nigrodharukkhe patthanamakāsi",
  "atk-s0201a:2142_1": "– “sacāhaṃ samānajātikaṃ kulagharaṃ gantvā paṭhamagabbhe puttaṃ labhissāmi, balikammaṃ",
  "atk-s0201a:2142_2": "karissāmī”ti. Tassā sā patthanā samijjhi. Sā visākhapuṇṇamadivase pātova balikammaṃ",
  "atk-s0201a:2142_3": "karissāmīti rattiyā paccūsasamaye eva pāyasaṃ paṭiyādesi. Tasmiṃ pāyase paccamāne",
  "atk-s0201a:2142_4": "mahantamahantā pupphuḷā uṭṭhahitvā dakkhiṇāvaṭṭā hutvā sañcaranti. Ekaphusitampi",
  "atk-s0201a:2142_5": "bahi na gacchati. Mahābrahmā chattaṃ dhāresi. Cattāro lokapālā khaggahatthā ārakkhaṃ",
  "atk-s0201a:2142_6": "gaṇhiṃsu. Sakko alātāni samānento aggiṃ jālesi. Devatā catūsu dīpesu ojaṃ saṃharitvā",
  "atk-s0201a:2142_7": "tattha pakkhipiṃsu. Bodhisatto bhikkhācārakālaṃ āgamayamāno pātova gantvā rukkhamūle",
  "atk-s0201a:2142_8": "nisīdi. Rukkhamūle sodhanatthāya gatā dhātī āgantvā sujātāya ārocesi – “devatā rukkhamūle",
  "atk-s0201a:2142_9": "nisinnā”ti. Sujātā, sabbaṃ pasādhanaṃ pasādhetvā satasahassagghanike suvaṇṇathāle",
  "atk-s0201a:2142_10": "pāyasaṃ vaḍḍhetvā aparāya suvaṇṇapātiyā pidahitvā ukkhipitvā gatā mahāpurisaṃ disvā",
  "atk-s0201a:2142_11": "saheva pātiyā hatthe ṭhapetvā vanditvā “yathā mayhaṃ manoratho nipphanno, evaṃ tumhākampi",
  "atk-s0201a:2142_12": "nipphajjatū”ti vatvā pakkāmi.",
  "atk-s0201a:2143_0": "Bodhisatto nerañjarāya tīraṃ gantvā suvaṇṇathālaṃ tīre ṭhapetvā nhatvā paccuttaritvā",
  "atk-s0201a:2143_1": "ekūnapaṇṇāsapiṇḍe karonto pāyasaṃ paribhuñjitvā “sacāhaṃ ajja buddho bhavāmi, thālaṃ",
  "atk-s0201a:2143_2": "paṭisotaṃ gacchatū”ti khipi. Thālaṃ paṭisotaṃ gantvā thokaṃ ṭhatvā kālanāgarājassa",
  "atk-s0201a:2143_3": "bhavanaṃ pavisitvā tiṇṇaṃ buddhānaṃ thālāni ukkhipitvā aṭṭhāsi.",
  "atk-s0201a:2144_0": "Mahāsatto vanasaṇḍe divāvihāraṃ katvā sāyanhasamaye sottiyena dinnā aṭṭha tiṇamuṭṭhiyo",
  "atk-s0201a:2144_1": "gahetvā bodhimaṇḍaṃ āruyha dakkhiṇadisābhāge aṭṭhāsi. So padeso paduminipatte udakabindu",
  "atk-s0201a:2144_2": "viya akampittha. Mahāsatto, “ayaṃ mama guṇaṃ dhāretuṃ na sakkotī”ti pacchimadisābhāgaṃ",
  "atk-s0201a:2144_3": "agamāsi, sopi tatheva akampittha. Uttaradisābhāgaṃ agamāsi, sopi tatheva akampittha.",
  "atk-s0201a:2144_4": "Puratthimadisābhāgaṃ agamāsi, tattha pallaṅkappamāṇaṃ ṭhānaṃ sunikhātaindakhilo viya",
  "atk-s0201a:2144_5": "niccalamahosi. Mahāsatto “idaṃ ṭhānaṃ sabbabuddhānaṃ kilesabhañjanaviddhaṃsanaṭṭhāna”nti",
  "atk-s0201a:2144_6": "tāni tiṇāni agge gahetvā cālesi. Tāni cittakārena tūlikaggena paricchinnāni viya",
  "atk-s0201a:2144_7": "ahesuṃ. Bodhisatto, “bodhiṃ appatvā imaṃ pallaṅkaṃ na bhindissāmī”ti caturaṅgavīriyaṃ",
  "atk-s0201a:2144_8": "adhiṭṭhahitvā pallaṅkaṃ ābhujitvā nisīdi.",
  "atk-s0201a:2145_0": "Taṅkhaṇaññeva māro bāhusahassaṃ māpetvā diyaḍḍhayojanasatikaṃ girimekhalaṃ nāma hatthiṃ",
  "atk-s0201a:2145_1": "āruyha navayojanaṃ mārabalaṃ gahetvā addhakkhikena olokayamāno pabbato viya ajjhottharanto",
  "atk-s0201a:2145_2": "upasaṅkami. Mahāsatto, “mayhaṃ dasa pāramiyo pūrentassa añño samaṇo vā brāhmaṇo vā",
  "atk-s0201a:2145_3": "devo vā māro vā brahmā vā sakkhi natthi, vessantarattabhāve pana mayhaṃ sattasu vāresu",
  "atk-s0201a:2145_4": "mahāpathavī sakkhi ahosi; idānipi me ayameva acetanā kaṭṭhakaliṅgarūpamā mahāpathavī",
  "atk-s0201a:2145_5": "sakkhī”ti hatthaṃ pasāreti. Mahāpathavī tāvadeva ayadaṇḍena pahataṃ kaṃsathālaṃ viya",
  "atk-s0201a:2145_6": "ravasataṃ ravasahassaṃ muñcamānā viravitvā parivattamānā mārabalaṃ cakkavāḷamukhavaṭṭiyaṃ",
  "atk-s0201a:2145_7": "muñcanamakāsi. Mahāsatto sūriye dharamāneyeva mārabalaṃ vidhamitvā paṭhamayāme pubbenivāsañāṇaṃ,",
  "atk-s0201a:2145_8": "majjhimayāme dibbacakkhuṃ visodhetvā pacchimayāme paṭiccasamuppāde ñāṇaṃ otāretvā",
  "atk-s0201a:2145_9": "vaṭṭavivaṭṭaṃ sammasitvā aruṇodaye buddho hutvā, “mayā anekakappakoṭisatasahassaṃ",
  "atk-s0201a:2145_10": "addhānaṃ imassa pallaṅkassa atthāya vāyāmo kato”ti sattāhaṃ ekapallaṅkena nisīdi.",
  "atk-s0201a:2145_11": "Athekaccānaṃ devatānaṃ, “kiṃ nu kho aññepi buddhattakarā dhammā atthī”ti kaṅkhā udapādi.",
  "atk-s0201a:2146_0": "Atha bhagavā aṭṭhame divase samāpattito vuṭṭhāya devatānaṃ kaṅkhaṃ ñatvā kaṅkhāvidhamanatthaṃ",
  "atk-s0201a:2146_1": "ākāse uppatitvā yamakapāṭihāriyaṃ dassetvā tāsaṃ kaṅkhaṃ vidhamitvā pallaṅkato īsakaṃ",
  "atk-s0201a:2146_2": "pācīnanissite uttaradisābhāge ṭhatvā cattāri asaṅkhyeyyāni kappasatasahassañca pūritānaṃ",
  "atk-s0201a:2146_3": "pāramīnaṃ phalādhigamaṭṭhānaṃ pallaṅkañceva bodhirukkhañca animisehi akkhīhi olokayamāno",
  "atk-s0201a:2146_4": "sattāhaṃ vītināmesi, taṃ ṭhānaṃ animisacetiyaṃ nāma jātaṃ.",
  "atk-s0201a:2147_0": "Atha pallaṅkassa ca ṭhitaṭṭhānassa ca antarā puratthimapacchimato āyate ratanacaṅkame",
  "atk-s0201a:2147_1": "caṅkamanto sattāhaṃ vītināmesi, taṃ ṭhānaṃ ratanacaṅkamacetiyaṃ nāma jātaṃ. Tato",
  "atk-s0201a:2147_2": "pacchimadisābhāge devatā ratanagharaṃ māpayiṃsu, tattha pallaṅkena nisīditvā abhidhammapiṭakaṃ",
  "atk-s0201a:2147_3": "visesato cettha anantanayasamantapaṭṭhānaṃ vicinanto sattāhaṃ vītināmesi, taṃ ṭhānaṃ",
  "atk-s0201a:2147_4": "ratanagharacetiyaṃ nāma jātaṃ. Evaṃ bodhisamīpeyeva cattāri sattāhāni vītināmetvā",
  "atk-s0201a:2147_5": "pañcame sattāhe bodhirukkhamūlā yena ajapālanigrodho tenupasaṅkami, tatrāpi dhammaṃ",
  "atk-s0201a:2147_6": "vicinantoyeva vimuttisukhañca paṭisaṃvedento nisīdi, dhammaṃ vicinanto cettha evaṃ",
  "atk-s0201a:2147_7": "abhidhamme nayamaggaṃ sammasi – paṭhamaṃ dhammasaṅgaṇīpakaraṇaṃ nāma, tato vibhaṅgapakaraṇaṃ,",
  "atk-s0201a:2147_8": "dhātukathāpakaraṇaṃ, puggalapaññattipakaraṇaṃ, kathāvatthu nāma pakaraṇaṃ, yamakaṃ",
  "atk-s0201a:2147_9": "nāma pakaraṇaṃ, tato mahāpakaraṇaṃ paṭṭhānaṃ nāmāti.",
  "atk-s0201a:2148_0": "Tatthassa saṇhasukhumapaṭṭhānamhi citte otiṇṇe pīti uppajji; pītiyā uppannāya lohitaṃ",
  "atk-s0201a:2148_1": "pasīdi, lohite pasanne chavi pasīdi. Chaviyā pasannāya puratthimakāyato kūṭāgārādippamāṇā",
  "atk-s0201a:2148_2": "rasmiyo uṭṭhahitvā ākāse pakkhandachaddantanāgakulaṃ viya pācīnadisāya anantāni cakkavāḷāni",
  "atk-s0201a:2148_3": "pakkhandā, pacchimakāyato uṭṭhahitvā pacchimadisāya, dakkhiṇaṃsakūṭato uṭṭhahitvā",
  "atk-s0201a:2148_4": "dakkhiṇadisāya, vāmaṃsakūṭato uṭṭhahitvā uttaradisāya anantāni cakkavāḷāni pakkhandā,",
  "atk-s0201a:2148_5": "pādatalehi pavāḷaṅkuravaṇṇā rasmiyo nikkhamitvā mahāpathaviṃ vinivijjhitvā udakaṃ",
  "atk-s0201a:2148_6": "dvidhā bhinditvā vātakkhandhaṃ padāletvā ajaṭākāsaṃ pakkhandā, sīsato samparivattiyamānaṃ",
  "atk-s0201a:2148_7": "maṇidāmaṃ viya nīlavaṇṇā rasmivaṭṭi uṭṭhahitvā cha devaloke vinivijjhitvā nava brahmaloke",
  "atk-s0201a:2148_8": "vehapphale pañca suddhāvāse ca vinivijjhitvā cattāro āruppe atikkamma ajaṭākāsaṃ",
  "atk-s0201a:2148_9": "pakkhandā. Tasmiṃ divase aparimāṇesu cakkavāḷesu aparimāṇā sattā sabbe suvaṇṇavaṇṇāva",
  "atk-s0201a:2148_10": "ahesuṃ. Taṃ divasañca pana bhagavato sarīrā nikkhantā yāvajjadivasāpi tā rasmiyo",
  "atk-s0201a:2148_11": "anantā lokadhātuyo gacchantiyeva.",
  "atk-s0201a:2149_0": "Evaṃ bhagavā ajapālanigrodhe sattāhaṃ vītināmetvā tato aparaṃ sattāhaṃ mucalinde",
  "atk-s0201a:2149_1": "nisīdi, nisinnamattasseva cassa sakalaṃ cakkavāḷagabbhaṃ pūrento mahāakālamegho udapādi.",
  "atk-s0201a:2149_2": "Evarūpo kira mahāmegho dvīsuyeva kālesu vassati cakkavattimhi vā uppanne buddhe vā.",
  "atk-s0201a:2149_3": "Idha buddhakāle udapādi. Tasmiṃ pana uppanne mucalindo nāgarājā cintesi – “ayaṃ megho",
  "atk-s0201a:2149_4": "satthari mayhaṃ bhavanaṃ paviṭṭhamatteva uppanno, vāsāgāramassa laddhuṃ vaṭṭatī”ti.",
  "atk-s0201a:2149_5": "So sattaratanamayaṃ pāsādaṃ nimminituṃ sakkontopi evaṃ kate mayhaṃ mahapphalaṃ na",
  "atk-s0201a:2149_6": "bhavissati, dasabalassa kāyaveyyāvaccaṃ karissāmīti mahantaṃ attabhāvaṃ katvā satthāraṃ",
  "atk-s0201a:2149_7": "sattakkhattuṃ bhogehi parikkhipitvā upari phaṇaṃ dhāresi. Parikkhepassa anto okāso",
  "atk-s0201a:2149_8": "heṭṭhā lohapāsādappamāṇo ahosi. Icchiticchitena iriyāpathena satthā viharissatīti",
  "atk-s0201a:2149_9": "nāgarājassa ajjhāsayo ahosi. Tasmā evaṃ mahantaṃ okāsaṃ parikkhipi. Majjhe ratanapallaṅko",
  "atk-s0201a:2149_10": "paññatto hoti, upari suvaṇṇatārakavicittaṃ samosaritagandhadāmakusumadāmacelavitānaṃ",
  "atk-s0201a:2149_11": "ahosi. Catūsu koṇesu gandhatelena dīpā jalitā, catūsu disāsu vivaritvā candanakaraṇḍakā",
  "atk-s0201a:2149_12": "ṭhapitā. Evaṃ bhagavā taṃ sattāhaṃ tattha vītināmetvā tato aparaṃ sattāhaṃ rājāyatane nisīdi.",
  "atk-s0201a:2150_0": "Aṭṭhame sattāhe sakkena devānamindena ābhataṃ dantakaṭṭhañca osadhaharītakañca khāditvā",
  "atk-s0201a:2150_1": "mukhaṃ dhovitvā catūhi lokapālehi upanīte paccagghe selamaye patte tapussabhallikānaṃ",
  "atk-s0201a:2150_2": "piṇḍapātaṃ paribhuñjitvā puna paccāgantvā ajapālanigrodhe nisinnassa sabbabuddhānaṃ",
  "atk-s0201a:2150_3": "āciṇṇo ayaṃ vitakko udapādi.",
  "atk-s0201a:2151_0": "Tattha paṇḍitoti paṇḍiccena samannāgato. Viyattoti veyyattiyena samannāgato. Medhāvīti",
  "atk-s0201a:2151_1": "ṭhānuppattiyā paññāya samannāgato. Apparajakkhajātikoti samāpattiyā vikkhambhitattā",
  "atk-s0201a:2151_2": "nikkilesajātiko visuddhasatto. Ājānissatīti sallakkhessati paṭivijjhissati. Ñāṇañca",
  "atk-s0201a:2151_3": "pana meti mayhampi sabbaññutaññāṇaṃ uppajji. Bhagavā kira devatāya kathiteneva niṭṭhaṃ",
  "atk-s0201a:2151_4": "agantvā sayampi sabbaññutaññāṇena olokento ito sattamadivasamatthake kālaṃ katvā",
  "atk-s0201a:2151_5": "ākiñcaññāyatane nibbattoti addasa. Taṃ sandhāyāha – “ñāṇañca pana me dassanaṃ udapādī”ti.",
  "atk-s0201a:2151_6": "Mahājāniyoti sattadivasabbhantare pattabbamaggaphalato parihīnattā mahatī jāni assāti",
  "atk-s0201a:2151_7": "mahājāniyo. Akkhaṇe nibbattattā gantvā desiyamānaṃ dhammampissa sotuṃ sotappasādo",
  "atk-s0201a:2151_8": "natthi, idha dhammadesanaṭṭhānaṃ āgamanapādāpi natthi, evaṃ mahājāniyo jātoti dasseti.",
  "atk-s0201a:2151_9": "Abhidosakālaṅkatoti aḍḍharatte kālaṅkato. Ñāṇañca pana meti mayhampi sabbaññutaññāṇaṃ",
  "atk-s0201a:2151_10": "udapādi. Idhāpi kira bhagavā devatāya vacanena sanniṭṭhānaṃ akatvā sabbaññutaññāṇena",
  "atk-s0201a:2151_11": "olokento “hiyyo aḍḍharatte kālaṅkatvā udako rāmaputto nevasaññānāsaññāyatane nibbatto”ti",
  "atk-s0201a:2151_12": "addasa. Tasmā evamāha. Sesaṃ purimanayasadisameva. Bahukārāti bahūpakārā. Padhānapahitattaṃ",
  "atk-s0201a:2151_13": "upaṭṭhahiṃsūti padhānatthāya pesitattabhāvaṃ vasanaṭṭhāne pariveṇasammajjanena pattacīvaraṃ",
  "atk-s0201a:2151_14": "gahetvā anubandhanena mukhodakadantakaṭṭhadānādinā ca upaṭṭhahiṃsu. Ke pana te pañcavaggiyā nāma? Yete –",
  "atk-s0201a:2152": "Rāmo dhajo lakkhaṇo jotimanti,",
  "atk-s0201a:2153": "Yañño subhojo suyāmo sudatto;",
  "atk-s0201a:2154": "Ete tadā aṭṭha ahesuṃ brāhmaṇā,",
  "atk-s0201a:2155": "Chaḷaṅgavā mantaṃ viyākariṃsūti.",
  "atk-s0201a:2156_0": "Bodhisattassa jātakāle supinapaṭiggāhakā ceva lakkhaṇapaṭiggāhakā ca aṭṭha brāhmaṇā.",
  "atk-s0201a:2156_1": "Tesu tayo dvedhā byākariṃsu – “imehi lakkhaṇehi samannāgato agāraṃ ajjhāvasamāno",
  "atk-s0201a:2156_2": "rājā hoti cakkavattī, pabbajamāno buddho”ti. Pañca brāhmaṇā ekaṃsabyākaraṇā ahesuṃ",
  "atk-s0201a:2156_3": "– “imehi lakkhaṇehi samannāgato agāre na tiṭṭhati, buddhova hotī”ti. Tesu purimā",
  "atk-s0201a:2156_4": "tayo yathāmantapadaṃ gatā, ime pana pañca mantapadaṃ atikkantā. Te attanā laddhaṃ",
  "atk-s0201a:2156_5": "puṇṇapattaṃ ñātakānaṃ vissajjetvā “ayaṃ mahāpuriso agāraṃ na ajjhāvasissati, ekantena",
  "atk-s0201a:2156_6": "buddho bhavissatī”ti nibbitakkā bodhisattaṃ uddissa samaṇapabbajjaṃ pabbajitā. Tesaṃ",
  "atk-s0201a:2156_7": "puttātipi vadanti. Taṃ aṭṭhakathāya paṭikkhittaṃ.",
  "atk-s0201a:2157_0": "Ete kira daharakāleyeva bahū mante jāniṃsu, tasmā te brāhmaṇā ācariyaṭṭhāne ṭhapayiṃsu.",
  "atk-s0201a:2157_1": "Te pacchā amhehi puttadārajaṭaṃ chaḍḍetvā na sakkā bhavissati pabbajitunti daharakāleyeva",
  "atk-s0201a:2157_2": "pabbajitvā ramaṇīyāni senāsanāni paribhuñjantā vicariṃsu. Kālena kālaṃ pana “kiṃ,",
  "atk-s0201a:2157_3": "bho, mahāpuriso mahābhinikkhamanaṃ nikkhanto”ti pucchanti. Manussā, “kuhiṃ tumhe",
  "atk-s0201a:2157_4": "mahāpurisaṃ passissatha, tīsu pāsādesu tividhanāṭakamajjhe devo viya sampattiṃ anubhotī”ti",
  "atk-s0201a:2157_5": "vadanti. Te sutvā, “na tāva mahāpurisassa ñāṇaṃ paripākaṃ gacchatī”ti appossukkā",
  "atk-s0201a:2157_6": "vihariṃsuyeva. Kasmā panettha bhagavā, “bahukārā kho ime pañcavaggiyā”ti āha? Kiṃ",
  "atk-s0201a:2157_7": "upakārakānaṃyeva esa dhammaṃ deseti, anupakārakānaṃ na desetīti? No na deseti. Paricayavasena",
  "atk-s0201a:2157_8": "hesa āḷārañceva kālāmaṃ udakañca rāmaputtaṃ olokesi. Etasmiṃ pana buddhakkhette ṭhapetvā",
  "atk-s0201a:2157_9": "aññāsikoṇḍaññaṃ paṭhamaṃ dhammaṃ sacchikātuṃ samattho nāma natthi. Kasmā? Tathāvidhaupanissayattā.",
  "atk-s0201a:2158_0": "Pubbe kira puññakaraṇakāle dve bhātaro ahesuṃ. Te ekatova sassaṃ akaṃsu. Tattha jeṭṭhakassa",
  "atk-s0201a:2158_1": "“ekasmiṃ sasse navavāre aggasassadānaṃ mayā dātabba”nti ahosi. So vappakāle bījaggaṃ",
  "atk-s0201a:2158_2": "nāma datvā gabbhakāle kaniṭṭhena saddhiṃ mantesi – “gabbhakāle gabbhaṃ phāletvā dassāmā”ti.",
  "atk-s0201a:2158_3": "Kaniṭṭho “taruṇasassaṃ nāsetukāmosī”ti āha. Jeṭṭho kaniṭṭhassa ananuvattanabhāvaṃ",
  "atk-s0201a:2158_4": "ñatvā khettaṃ vibhajitvā attano koṭṭhāsato gabbhaṃ phāletvā khīraṃ nīharitvā sappiphāṇitehi",
  "atk-s0201a:2158_5": "yojetvā adāsi, puthukakāle puthukaṃ kāretvā adāsi, lāyane lāyanaggaṃ veṇikaraṇe veṇaggaṃ",
  "atk-s0201a:2158_6": "kalāpādīsu kalāpaggaṃ khaḷaggaṃ bhaṇḍaggaṃ koṭṭhagganti evaṃ ekasasse navavāre aggadānaṃ",
  "atk-s0201a:2158_7": "adāsi. Kaniṭṭho panassa uddharitvā adāsi, tesu jeṭṭho aññāsikoṇḍaññatthero jāto,",
  "atk-s0201a:2158_8": "kaniṭṭho subhaddaparibbājako. Iti ekasmiṃ sasse navannaṃ aggadānānaṃ dinnattā ṭhapetvā",
  "atk-s0201a:2158_9": "theraṃ añño paṭhamaṃ dhammaṃ sacchikātuṃ samattho nāma natthi. “Bahukārā kho ime",
  "atk-s0201a:2158_10": "pañcavaggiyā”ti idaṃ pana upakārānussaraṇamattakeneva vuttaṃ.",
  "atk-s0201a:2159_0": "Isipatane migadāyeti tasmiṃ kira padese anuppanne buddhe paccekasambuddhā gandhamādanapabbate",
  "atk-s0201a:2159_1": "sattāhaṃ nirodhasamāpattiyā vītināmetvā nirodhā vuṭṭhāya nāgalatādantakaṭṭhaṃ khāditvā",
  "atk-s0201a:2159_2": "anotattadahe mukhaṃ dhovitvā pattacīvaramādāya ākāsena āgantvā nipatanti. Tattha",
  "atk-s0201a:2159_3": "cīvaraṃ pārupitvā nagare piṇḍāya caritvā katabhattakiccā gamanakālepi tatoyeva uppatitvā",
  "atk-s0201a:2159_4": "gacchanti. Iti isayo ettha nipatanti uppatanti cāti taṃ ṭhānaṃ isipatananti saṅkhaṃ",
  "atk-s0201a:2159_5": "gataṃ. Migānaṃ pana abhayatthāya dinnattā migadāyoti vuccati. Tena vuttaṃ “isipatane migadāye”ti.",
  "atk-s0201a:2160_0": "285. Antarā ca gayaṃ antarā ca bodhinti gayāya ca bodhissa ca vivare tigāvutantare",
  "atk-s0201a:2160_1": "ṭhāne. Bodhimaṇḍato hi gayā tīṇi gāvutāni. Bārāṇasī aṭṭhārasa yojanāni. Upako bodhimaṇḍassa",
  "atk-s0201a:2160_2": "ca gayāya ca antare bhagavantaṃ addasa. Antarāsaddena pana yuttattā upayogavacanaṃ",
  "atk-s0201a:2160_3": "kataṃ. Īdisesu ca ṭhānesu akkharacintakā “antarā gāmañca nadiñca yātī”ti evaṃ ekameva",
  "atk-s0201a:2160_4": "antarāsaddaṃ payujjanti. So dutiyapadenapi yojetabbo hoti. Ayojiyamāne upayogavacanaṃ",
  "atk-s0201a:2160_5": "na pāpuṇāti. Idha pana yojetvā eva vuttoti. Addhānamaggapaṭipannanti addhānasaṅkhātaṃ",
  "atk-s0201a:2160_6": "maggaṃ paṭipannaṃ, dīghamaggapaṭipannanti attho. Addhānamaggagamanasamayassa hi vibhaṅge",
  "atk-s0201a:2160_7": "“addhayojanaṃ gacchissāmīti bhuñjitabba”ntiādivacanato addhayojanampi addhānamaggo",
  "atk-s0201a:2160_8": "hoti. Bodhimaṇḍato pana gayā tigāvutaṃ.",
  "atk-s0201a:2161_0": "Sabbābhibhūti sabbaṃ tebhūmakadhammaṃ abhibhavitvā ṭhito. Sabbavidūti sabbaṃ catubhūmakadhammaṃ",
  "atk-s0201a:2161_1": "avediṃ aññāsiṃ. Sabbesu dhammesu anupalittoti sabbesu tebhūmakadhammesu kilesalepanena",
  "atk-s0201a:2161_2": "anupalitto. Sabbaṃ jahoti sabbaṃ tebhūmakadhammaṃ jahitvā ṭhito. Taṇhākkhaye vimuttoti",
  "atk-s0201a:2161_3": "taṇhākkhaye nibbāne ārammaṇato vimutto. Sayaṃ abhiññāyāti sabbaṃ catubhūmakadhammaṃ",
  "atk-s0201a:2161_4": "attanāva jānitvā. Kamuddiseyyanti kaṃ aññaṃ “ayaṃ me ācariyo”ti uddiseyyaṃ.",
  "atk-s0201a:2162_0": "Na me ācariyo atthīti lokuttaradhamme mayhaṃ ācariyo nāma natthi. Natthi me paṭipuggaloti",
  "atk-s0201a:2162_1": "mayhaṃ paṭibhāgapuggalo nāma natthi. Sammāsambuddhoti sahetunā nayena cattāri saccāni",
  "atk-s0201a:2162_2": "sayaṃ buddho. Sītibhūtoti sabbakilesagginibbāpanena sītibhūto. Kilesānaṃyeva nibbutattā",
  "atk-s0201a:2162_3": "nibbuto. Kāsinaṃ puranti kāsiraṭṭhe nagaraṃ. Āhañchaṃ amatadundubhinti dhammacakkapaṭilābhāya",
  "atk-s0201a:2162_4": "amatabheriṃ paharissāmīti gacchāmi. Arahasi anantajinoti anantajinoti bhavituṃ yutto.",
  "atk-s0201a:2162_5": "Hupeyya pāvusoti, āvuso, evampi nāma bhaveyya. Pakkāmīti vaṅkahārajanapadaṃ nāma agamāsi.",
  "atk-s0201a:2163_0": "Tatthekaṃ migaluddakagāmakaṃ nissāya vāsaṃ kappesi. Jeṭṭhakaluddako taṃ upaṭṭhāsi.",
  "atk-s0201a:2163_1": "Tasmiñca janapade caṇḍā makkhikā honti. Atha naṃ ekāya cāṭiyā vasāpesuṃ, migaluddako",
  "atk-s0201a:2163_2": "dūre migavaṃ gacchanto “amhākaṃ arahante mā pamajjī”ti chāvaṃ nāma dhītaraṃ āṇāpetvā",
  "atk-s0201a:2163_3": "agamāsi saddhiṃ puttabhātukehi. Sā cassa dhītā dassanīyā hoti koṭṭhāsasampannā. Dutiyadivase",
  "atk-s0201a:2163_4": "upako gharaṃ āgato taṃ dārikaṃ sabbaṃ upacāraṃ katvā parivisituṃ upagataṃ disvā rāgena",
  "atk-s0201a:2163_5": "abhibhūto bhuñjitumpi asakkonto bhājanena bhattaṃ ādāya vasanaṭṭhānaṃ gantvā bhattaṃ",
  "atk-s0201a:2163_6": "ekamante nikkhipitvā sace chāvaṃ labhāmi, jīvāmi, no ce, marāmīti nirāhāro sayi.",
  "atk-s0201a:2163_7": "Sattame divase māgaviko āgantvā dhītaraṃ upakassa pavattiṃ pucchi. Sā “ekadivasameva",
  "atk-s0201a:2163_8": "āgantvā puna nāgatapubbo”ti āha. Māgaviko āgataveseneva naṃ upasaṅkamitvā pucchissāmīti",
  "atk-s0201a:2163_9": "taṃkhaṇaṃyeva gantvā “kiṃ, bhante, apphāsuka”nti pāde parāmasanto pucchi. Upako nitthunanto",
  "atk-s0201a:2163_10": "parivattatiyeva. So “vadatha bhante, yaṃ mayā sakkā kātuṃ, taṃ sabbaṃ karissāmī”ti",
  "atk-s0201a:2163_11": "āha. Upako, “sace chāvaṃ labhāmi, jīvāmi, no ce, idheva maraṇaṃ seyyo”ti āha. Jānāsi",
  "atk-s0201a:2163_12": "pana, bhante, kiñci sippanti. Na jānāmīti. Na, bhante, kiñci sippaṃ ajānantena sakkā",
  "atk-s0201a:2163_13": "gharāvāsaṃ adhiṭṭhātunti.",
  "atk-s0201a:2164_0": "So āha – “nāhaṃ kiñci sippaṃ jānāmi, apica tumhākaṃ maṃsahārako bhavissāmi, maṃsañca",
  "atk-s0201a:2164_1": "vikkīṇissāmī”ti. Māgaviko, “amhākampi etadeva ruccatī”ti uttarasāṭakaṃ datvā gharaṃ",
  "atk-s0201a:2164_2": "ānetvā dhītaraṃ adāsi. Tesaṃ saṃvāsamanvāya putto vijāyi. Subhaddotissa nāmaṃ akaṃsu.",
  "atk-s0201a:2164_3": "Chāvā tassa rodanakāle “maṃsahārakassa putta, migaluddakassa putta mā rodī”tiādīni",
  "atk-s0201a:2164_4": "vadamānā puttatosanagītena upakaṃ uppaṇḍesi. Bhadde tvaṃ maṃ anāthoti maññasi. Atthi",
  "atk-s0201a:2164_5": "me anantajino nāma sahāyo. Tassāhaṃ santike gamissāmīti āha. Chāvā evamayaṃ aṭṭīyatīti",
  "atk-s0201a:2164_6": "ñatvā punappunaṃ katheti. So ekadivasaṃ anārocetvāva majjhimadesābhimukho pakkāmi.",
  "atk-s0201a:2165_0": "Bhagavā ca tena samayena sāvatthiyaṃ viharati jetavane mahāvihāre. Atha kho bhagavā",
  "atk-s0201a:2165_1": "paṭikacceva bhikkhū āṇāpesi – “yo, bhikkhave, ‘anantajino’ti pucchamāno āgacchati,",
  "atk-s0201a:2165_2": "tassa maṃ dasseyyāthā”ti. Upakopi kho “kuhiṃ anantajino vasatī”ti pucchanto anupubbena",
  "atk-s0201a:2165_3": "sāvatthiṃ āgantvā vihāramajjhe ṭhatvā kuhiṃ anantajinoti pucchi. Taṃ bhikkhū bhagavato",
  "atk-s0201a:2165_4": "santikaṃ nayiṃsu. So bhagavantaṃ disvā – “sañjānātha maṃ bhagavā”ti āha. Āma, upaka,",
  "atk-s0201a:2165_5": "sañjānāmi, kuhiṃ pana tvaṃ vasitthāti. Vaṅkahārajanapade, bhanteti. Upaka, mahallakosi",
  "atk-s0201a:2165_6": "jāto pabbajituṃ sakkhissasīti. Pabbajissāmi, bhanteti. Bhagavā pabbājetvā tassa kammaṭṭhānaṃ",
  "atk-s0201a:2165_7": "adāsi. So kammaṭṭhāne kammaṃ karonto anāgāmiphale patiṭṭhāya kālaṃ katvā avihesu",
  "atk-s0201a:2165_8": "nibbatto. Nibbattakkhaṇeyeva arahattaṃ pāpuṇīti. Avihesu nibbattamattā hi satta janā",
  "atk-s0201a:2165_9": "arahattaṃ pāpuṇiṃsu, tesaṃ so aññataro.",
  "atk-s0201a:2166": "Vuttañhetaṃ –",
  "atk-s0201a:2167": "“Avihaṃ upapannāse, vimuttā satta bhikkhavo;",
  "atk-s0201a:2168": "Rāgadosaparikkhīṇā, tiṇṇā loke visattikaṃ.",
  "atk-s0201a:2169": "Upako palagaṇḍo ca, pukkusāti ca te tayo;",
  "atk-s0201a:2170": "Bhaddiyo khaṇḍadevo ca, bahuraggi ca saṅgiyo;",
  "atk-s0201a:2171": "Te hitvā mānusaṃ dehaṃ, dibbayogaṃ upajjhagu”nti. ;",
  "atk-s0201a:2172_0": "286. Saṇṭhapesunti katikaṃ akaṃsu. Bāhullikoti cīvarabāhullādīnaṃ atthāya paṭipanno.",
  "atk-s0201a:2172_1": "Padhānavibbhantoti padhānato vibbhanto bhaṭṭho parihīno. Āvatto bāhullāyāti cīvarādīnaṃ",
  "atk-s0201a:2172_2": "bahulabhāvatthāya āvatto. Apica kho āsanaṃ ṭhapetabbanti apica kho panassa uccakule",
  "atk-s0201a:2172_3": "nibbattassa āsanamattaṃ ṭhapetabbanti vadiṃsu. Nāsakkhiṃsūti buddhānubhāvena buddhatejasā",
  "atk-s0201a:2172_4": "abhibhūtā attano katikāya ṭhātuṃ nāsakkhiṃsu. Nāmena ca āvusovādena ca samudācarantīti",
  "atk-s0201a:2172_5": "gotamāti, āvusoti ca vadanti. Āvuso gotama, mayaṃ uruvelāyaṃ padhānakāle tuyhaṃ pattacīvaraṃ",
  "atk-s0201a:2172_6": "gahetvā vicarimhā, mukhodakaṃ dantakaṭṭhaṃ adamhā, vutthapariveṇaṃ sammajjimhā, pacchā",
  "atk-s0201a:2172_7": "ko te vattappaṭipattimakāsi, kacci amhesu pakkantesu na cintayitthāti evarūpiṃ kathaṃ",
  "atk-s0201a:2172_8": "kathentīti attho. Iriyāyāti dukkarairiyāya. Paṭipadāyāti dukkarapaṭipattiyā. Dukkarakārikāyāti",
  "atk-s0201a:2172_9": "pasatapasata-muggayūsādiāharakaraṇādinā dukkarakaraṇena. Abhijānātha me noti abhijānātha",
  "atk-s0201a:2172_10": "nu mama. Evarūpaṃ pabhāvitametanti etaṃ evarūpaṃ vākyabhedanti attho. Api nu ahaṃ",
  "atk-s0201a:2172_11": "uruvelāya padhāne tumhākaṃ saṅgaṇhanatthaṃ anukkaṇṭhanatthaṃ rattiṃ vā divā vā āgantvā,",
  "atk-s0201a:2172_12": "– “āvuso, mā vitakkayittha, mayhaṃ obhāso vā nimittaṃ vā paññāyatī”ti evarūpaṃ kañci",
  "atk-s0201a:2172_13": "vacanabhedaṃ akāsinti adhippāyo. Te ekapadeneva satiṃ labhitvā uppannagāravā, “handa",
  "atk-s0201a:2172_14": "addhā esa buddho jāto”ti saddahitvā no hetaṃ, bhanteti āhaṃsu. Asakkhiṃ kho ahaṃ,",
  "atk-s0201a:2172_15": "bhikkhave, pañcavaggiye bhikkhū saññāpetunti ahaṃ, bhikkhave, pañcavaggiye bhikkhū",
  "atk-s0201a:2172_16": "buddho ahanti jānāpetuṃ asakkhiṃ. Tadā pana bhagavā uposathadivaseyeva āgacchi. Attano",
  "atk-s0201a:2172_17": "buddhabhāvaṃ jānāpetvā koṇḍaññattheraṃ kāyasakkhiṃ katvā dhammacakkappavattanasuttaṃ",
  "atk-s0201a:2172_18": "kathesi. Suttapariyosāne thero aṭṭhārasahi brahmakoṭīhi saddhiṃ sotāpattiphale patiṭṭhāsi.",
  "atk-s0201a:2172_19": "Sūriye dharamāneyeva desanā niṭṭhāsi. Bhagavā tattheva vassaṃ upagacchi.",
  "atk-s0201a:2173_0": "Dvepi sudaṃ, bhikkhave, bhikkhū ovadāmītiādi pāṭipadadivasato paṭṭhāya piṇḍapātatthāyapi",
  "atk-s0201a:2173_1": "gāmaṃ appavisanadīpanatthaṃ vuttaṃ. Tesañhi bhikkhūnaṃ kammaṭṭhānesu uppannamalavisodhanatthaṃ",
  "atk-s0201a:2173_2": "bhagavā antovihāreyeva ahosi. Uppanne uppanne kammaṭṭhānamale tepi bhikkhū bhagavato",
  "atk-s0201a:2173_3": "santikaṃ gantvā pucchanti. Bhagavāpi tesaṃ nisinnaṭṭhānaṃ gantvā malaṃ vinodeti.",
  "atk-s0201a:2173_4": "Atha nesaṃ bhagavatā evaṃ nīhaṭabhattena ovadiyamānānaṃ vappatthero pāṭipadadivase",
  "atk-s0201a:2173_5": "sotāpanno ahosi. Bhaddiyatthero dutiyāyaṃ, mahānāmatthero tatiyāyaṃ, assajitthero",
  "atk-s0201a:2173_6": "catutthiyaṃ. Pakkhassa pana pañcamiyaṃ sabbeva te ekato sannipātetvā anattalakkhaṇasuttaṃ",
  "atk-s0201a:2173_7": "kathesi, suttapariyosāne sabbepi arahattaphale patiṭṭhahiṃsu. Tenāha – “atha kho,",
  "atk-s0201a:2173_8": "bhikkhave, pañcavaggiyā bhikkhū mayā evaṃ ovadiyamānā…pe… anuttaraṃ yogakkhemaṃ nibbānaṃ",
  "atk-s0201a:2173_9": "ajjhagamaṃsu…pe… natthi dāni punabbhavo”ti. Ettakaṃ kathāmaggaṃ bhagavā yaṃ pubbe",
  "atk-s0201a:2173_10": "avaca – “tumhepi mamañceva pañcavaggiyānañca maggaṃ āruḷhā, ariyapariyesanā tumhākaṃ",
  "atk-s0201a:2173_11": "pariyesanā”ti imaṃ ekameva anusandhiṃ dassento āhari.",
  "atk-s0201a:2174_0": "287. Idāni yasmā na agāriyānaṃyeva pañcakāmaguṇapariyesanā hoti, anagāriyānampi cattāro",
  "atk-s0201a:2174_1": "paccaye appaccavekkhitvā paribhuñjantānaṃ pañcakāmaguṇavasena anariyapariyesanā hoti,",
  "atk-s0201a:2174_2": "tasmā taṃ dassetuṃ pañcime, bhikkhave, kāmaguṇātiādimāha. Tattha navarattesu pattacīvarādīsu",
  "atk-s0201a:2174_3": "cakkhuviññeyyā rūpātiādayo cattāro kāmaguṇā labbhanti. Raso panettha paribhogaraso",
  "atk-s0201a:2174_4": "hoti. Manuññe piṇḍapāte bhesajje ca pañcapi labbhanti. Senāsanamhi cīvare viya cattāro.",
  "atk-s0201a:2174_5": "Raso pana etthāpi paribhogarasova. Ye hi keci, bhikkhaveti kasmā ārabhi? Evaṃ pañca",
  "atk-s0201a:2174_6": "kāmaguṇe dassetvā idāni ye evaṃ vadeyyuṃ, “pabbajitakālato paṭṭhāya anariyapariyesanā",
  "atk-s0201a:2174_7": "nāma kuto, ariyapariyesanāva pabbajitāna”nti, tesaṃ paṭisedhanatthāya “pabbajitānampi",
  "atk-s0201a:2174_8": "catūsu paccayesu appaccavekkhaṇaparibhogo anariyapariyesanā evā”ti dassetuṃ imaṃ",
  "atk-s0201a:2174_9": "desanaṃ ārabhi. Tattha gadhitāti taṇhāgedhena gadhitā. Mucchitāti taṇhāmucchāya mucchitā.",
  "atk-s0201a:2174_10": "Ajjhopannāti taṇhāya ajjhogāḷhā. Anādīnavadassāvinoti ādīnavaṃ apassantā. Anissaraṇapaññāti",
  "atk-s0201a:2174_11": "nissaraṇaṃ vuccati paccavekkhaṇañāṇaṃ. Te tena virahitā.",
  "atk-s0201a:2175_0": "Idāni tassatthassa sādhakaṃ upamaṃ dassento seyyathāpi, bhikkhavetiādimāha. Tatrevaṃ",
  "atk-s0201a:2175_1": "opammasaṃsandanaṃ veditabbaṃ – āraññakamago viya hi samaṇabrāhmaṇā, luddakena araññe",
  "atk-s0201a:2175_2": "ṭhapitapāso viya cattāro paccayā, tassa luddassa pāsarāsiṃ ajjhottharitvā sayanakālo",
  "atk-s0201a:2175_3": "viya tesaṃ cattāro paccaye appaccavekkhitvā paribhogakālo. Luddake āgacchante magassa",
  "atk-s0201a:2175_4": "yena kāmaṃ agamanakālo viya samaṇabrāhmaṇānaṃ mārassa yathākāmakaraṇīyakālo, māravasaṃ",
  "atk-s0201a:2175_5": "upagatabhāvoti attho. Magassa pana abaddhassa pāsarāsiṃ adhisayitakālo viya samaṇabrāhmaṇānaṃ",
  "atk-s0201a:2175_6": "catūsu paccayesu paccavekkhaṇaparibhogo, luddake āgacchante magassa yena kāmaṃ gamanaṃ",
  "atk-s0201a:2175_7": "viya samaṇabrāhmaṇānaṃ māravasaṃ anupagamanaṃ veditabbaṃ. Vissatthoti nibbhayo nirāsaṅko.",
  "atk-s0201a:2175_8": "Sesaṃ sabbattha uttānatthamevāti.",
  "atk-s0201a:2176": "Papañcasūdaniyā majjhimanikāyaṭṭhakathāya",
  "atk-s0201a:2177": "Pāsarāsisuttavaṇṇanā niṭṭhitā.",
  "atk-s0201a:2178": "Ariyapariyesanātipi etasseva nāmaṃ.",
  "atk-s0201a:2179": "7. Cūḷahatthipadopamasuttavaṇṇanā",
  "atk-s0201a:2180_0": "288. Evaṃ me sutanti cūḷahatthipadopamasuttaṃ. Tattha sabbasetena vaḷavābhirathenāti,",
  "atk-s0201a:2180_1": "“setā sudaṃ assā yuttā honti setālaṅkārā. Seto ratho setālaṅkāro setaparivāro, setā",
  "atk-s0201a:2180_2": "rasmiyo, setā patodalaṭṭhi, setaṃ chattaṃ, setaṃ uṇhīsaṃ, setāni vatthāni, setā upāhanā,",
  "atk-s0201a:2180_3": "setāya sudaṃ vālabījaniyā bījiyatī”ti evaṃ vuttena sakalasetena catūhi vaḷavāhi yuttarathena.",
  "atk-s0201a:2181_0": "Ratho ca nāmeso duvidho hoti – yodharatho, alaṅkārarathoti. Tattha yodharatho caturassasaṇṭhāno",
  "atk-s0201a:2181_1": "hoti nātimahā, dvinnaṃ tiṇṇaṃ vā janānaṃ gahaṇasamattho. Alaṅkāraratho mahā hoti,",
  "atk-s0201a:2181_2": "dīghato dīgho, puthulato puthulo. Tattha chattaggāhako vālabījaniggāhako tālavaṇṭaggāhakoti",
  "atk-s0201a:2181_3": "evaṃ aṭṭha vā dasa vā sukhena ṭhātuṃ vā nisīdituṃ vā nipajjituṃ vā sakkonti, ayampi",
  "atk-s0201a:2181_4": "alaṅkārarathoyeva. So sabbo sacakkapañjarakubbaro rajataparikkhitto ahosi. Vaḷavā",
  "atk-s0201a:2181_5": "pakatiyā setavaṇṇāva. Pasādhanampi tādisaṃ rajatamayaṃ ahosi. Rasmiyopi rajatapanāḷi",
  "atk-s0201a:2181_6": "suparikkhittā. Patodalaṭṭhipi rajataparikkhittā. Brāhmaṇopi setavatthaṃ nivāsetvā",
  "atk-s0201a:2181_7": "setaṃyeva uttarāsaṅgamakāsi, setavilepanaṃ vilimpi, setamālaṃ pilandhi, dasasu aṅgulīsu",
  "atk-s0201a:2181_8": "aṅgulimuddikā, kaṇṇesu kuṇḍalānīti evamādialaṅkāropissa rajatamayova ahosi. Parivārabrāhmaṇāpissa",
  "atk-s0201a:2181_9": "dasasahassamattā tatheva setavatthavilepanamālālaṅkārā ahesuṃ. Tena vuttaṃ “sabbasetena",
  "atk-s0201a:2181_10": "vaḷavābhirathenā”ti.",
  "atk-s0201a:2182_0": "Sāvatthiyā niyyātīti so kira channaṃ channaṃ māsānaṃ ekavāraṃ nagaraṃ padakkhiṇaṃ",
  "atk-s0201a:2182_1": "karoti. Ito ettakehi divasehi nagaraṃ padakkhiṇaṃ karissatīti puretarameva ghosanā",
  "atk-s0201a:2182_2": "karīyati; taṃ sutvā ye nagarato na pakkantā, te na pakkamanti. Ye pakkantā, tepi,",
  "atk-s0201a:2182_3": "“puññavato sirisampattiṃ passissāmā”ti āgacchanti. Yaṃ divasaṃ brāhmaṇo nagaraṃ anuvicarati,",
  "atk-s0201a:2182_4": "tadā pātova nagaravīthiyo sammajjitvā vālikaṃ okiritvā lājapañcamehi pupphehi abhippakiritvā",
  "atk-s0201a:2182_5": "puṇṇaghaṭe ṭhapetvā kadaliyo ca dhaje ca ussāpetvā sakalanagaraṃ dhūpitavāsitaṃ karonti.",
  "atk-s0201a:2182_6": "Brāhmaṇo pātova sīsaṃ nhāyitvā purebhattaṃ bhuñjitvā vuttanayeneva setavatthādīhi",
  "atk-s0201a:2182_7": "attānaṃ alaṅkaritvā pāsādā oruyha rathaṃ abhiruhati. Atha naṃ te brāhmaṇā sabbasetavatthavilepanamālālaṅkārā",
  "atk-s0201a:2182_8": "setacchattāni gahetvā parivārenti; tato mahājanassa sannipātanatthaṃ paṭhamaṃyeva",
  "atk-s0201a:2182_9": "taruṇadārakānaṃ phalāphalāni vikiritvā tadanantaraṃ māsakarūpāni; tadanantaraṃ kahāpaṇe",
  "atk-s0201a:2182_10": "vikiranti; mahājanā sannipatanti. Ukkuṭṭhiyo ceva celukkhepā ca pavattanti. Atha",
  "atk-s0201a:2182_11": "brāhmaṇo maṅgalikasovatthikādīsu maṅgalāni ceva suvatthiyo ca karontesu mahāsampattiyā",
  "atk-s0201a:2182_12": "nagaraṃ anuvicarati. Puññavantā manussā ekabhūmakādipāsāde āruyha sukapattasadisāni",
  "atk-s0201a:2182_13": "vātapānakavāṭāni vivaritvā olokenti. Brāhmaṇopi attano yasasirisampattiyā nagaraṃ",
  "atk-s0201a:2182_14": "ajjhottharanto viya dakkhiṇadvārābhimukho hoti. Tena vuttaṃ “sāvatthiyā niyyātī”ti.",
  "atk-s0201a:2183_0": "Divā divassāti divasassa divā, majjhanhakāleti attho. Pilotikaṃ paribbājakanti pilotikāti",
  "atk-s0201a:2183_1": "evaṃ itthiliṅgavohāravasena laddhanāmaṃ paribbājakaṃ. So kira paribbājako daharo",
  "atk-s0201a:2183_2": "paṭhamavaye ṭhito suvaṇṇavaṇṇo buddhupaṭṭhāko, pātova tathāgatassa ceva mahātherānañca",
  "atk-s0201a:2183_3": "upaṭṭhānaṃ katvā tidaṇḍakuṇḍikādiparikkhāraṃ ādāya jetavanā nikkhamitvā nagarābhimukho",
  "atk-s0201a:2183_4": "pāyāsi. Taṃ esa dūratova āgacchantaṃ addasa. Etadavocāti anukkamena santikaṃ āgataṃ",
  "atk-s0201a:2183_5": "sañjānitvā etaṃ, “handa kuto nu bhavaṃ vacchāyano āgacchatī”ti gottaṃ kittento vacanaṃ",
  "atk-s0201a:2183_6": "avoca. Paṇḍito maññeti bhavaṃ vacchāyano samaṇaṃ gotamaṃ paṇḍitoti maññati, udāhu",
  "atk-s0201a:2183_7": "noti ayamettha attho.",
  "atk-s0201a:2184_0": "Ko cāhaṃ, bhoti, bho, samaṇassa gotamassa paññāveyyattiyaṃ jānane ahaṃ ko nāma? Ko",
  "atk-s0201a:2184_1": "ca samaṇassa gotamassa paññāveyyattiyaṃ jānissāmīti kuto cāhaṃ samaṇassa gotamassa",
  "atk-s0201a:2184_2": "paññāveyyattiyaṃ jānissāmi, kena kāraṇena jānissāmīti? Evaṃ sabbathāpi attano ajānanabhāvaṃ",
  "atk-s0201a:2184_3": "dīpeti. Sopi nūnassa tādisovāti yo samaṇassa gotamassa paññāveyyattiyaṃ jāneyya,",
  "atk-s0201a:2184_4": "sopi nūna dasa pāramiyo pūretvā sabbaññutaṃ patto tādiso buddhoyeva bhaveyya. Sineruṃ",
  "atk-s0201a:2184_5": "vā himavantaṃ vā pathaviṃ vā ākāsaṃ vā pametukāmena tappamāṇova daṇḍo vā rajju vā",
  "atk-s0201a:2184_6": "laddhuṃ vaṭṭati. Samaṇassa gotamassa paññaṃ jānantenapi tassa ñāṇasadisameva sabbaññutaññāṇaṃ",
  "atk-s0201a:2184_7": "laddhuṃ vaṭṭatīti dīpeti. Ādaravasena panettha āmeḍitaṃ kataṃ. Uḷārāyāti uttarāya",
  "atk-s0201a:2184_8": "seṭṭhāya. Ko cāhaṃ, bhoti, bho, ahaṃ samaṇassa gotamassa pasaṃsane ko nāma? Ko ca",
  "atk-s0201a:2184_9": "samaṇaṃ gotamaṃ pasaṃsissāmīti kena kāraṇena pasaṃsissāmi? Pasatthapasatthoti sabbaguṇānaṃ",
  "atk-s0201a:2184_10": "uttaritarehi sabbalokapasatthehi attano guṇeheva pasattho, na tassa aññehi pasaṃsanakiccaṃ",
  "atk-s0201a:2184_11": "atthi. Yathā hi campakapupphaṃ vā nīluppalaṃ vā padumaṃ vā lohitacandanaṃ vā attano",
  "atk-s0201a:2184_12": "vaṇṇagandhasiriyāva pāsādikañceva sugandhañca, na tassa āgantukehi vaṇṇagandhehi",
  "atk-s0201a:2184_13": "thomanakiccaṃ atthi. Yathā ca maṇiratanaṃ vā candamaṇḍalaṃ vā attano ālokeneva obhāsati,",
  "atk-s0201a:2184_14": "na tassa aññena obhāsanakiccaṃ atthi. Evaṃ samaṇo gotamo sabbalokapasatthehi attano",
  "atk-s0201a:2184_15": "guṇeheva pasattho thomito sabbalokassa seṭṭhataṃ pāpito, na tassa aññena pasaṃsanakiccaṃ",
  "atk-s0201a:2184_16": "atthi. Pasatthehi vā pasatthotipi pasatthapasattho.",
  "atk-s0201a:2185_0": "Ke pasatthā nāma? Rājā pasenadi kosalo kāsikosalavāsikehi pasattho, bimbisāro aṅgamagadhavāsīhi.",
  "atk-s0201a:2185_1": "Vesālikā licchavī vajjiraṭṭhavāsīhi pasatthā. Pāveyyakā mallā, kosinārakā mallā,",
  "atk-s0201a:2185_2": "aññepi te te khattiyā tehi tehi jānapadehi pasatthā. Caṅkīādayo brāhmaṇā brāhmaṇagaṇehi,",
  "atk-s0201a:2185_3": "anāthapiṇḍikādayo upāsakā anekasatehi upāsakagaṇehi, visākhādayo upāsikā anekasatāhi",
  "atk-s0201a:2185_4": "upāsikāhi, sakuludāyiādayo paribbājakā anekehi paribbājakasatehi, uppalavaṇṇātheriādikā",
  "atk-s0201a:2185_5": "mahāsāvikā anekehi bhikkhunisatehi, sāriputtattherādayo mahāsāvakā anekasatehi bhikkhūhi,",
  "atk-s0201a:2185_6": "sakkādayo devā anekasahassehi devehi, mahābrahmādayo brahmāno anekasahassehi brahmehi",
  "atk-s0201a:2185_7": "pasatthā. Te sabbepi dasabalaṃ thomenti vaṇṇenti, pasaṃsantīti bhagavā “pasatthapasattho”ti vuccati.",
  "atk-s0201a:2186_0": "Atthavasanti atthānisaṃsaṃ. Athassa paribbājako attano pasādakāraṇaṃ ācikkhanto seyyathāpi,",
  "atk-s0201a:2186_1": "bho, kusalo nāgavanikotiādimāha. Tattha nāgavanikoti nāgavanavāsiko anuggahitasippo",
  "atk-s0201a:2186_2": "puriso. Parato pana uggahitasippo puriso nāgavanikoti āgato. Cattāri padānīti cattāri",
  "atk-s0201a:2186_3": "ñāṇapadāni ñāṇavalañjāni, ñāṇena akkantaṭṭhānānīti attho.",
  "atk-s0201a:2187_0": "289. Khattiyapaṇḍitetiādīsu paṇḍiteti paṇḍiccena samannāgate. Nipuṇeti saṇhe sukhumabuddhino,",
  "atk-s0201a:2187_1": "sukhumaatthantarapaṭivijjhanasamatthe. Kataparappavādeti viññātaparappavāde ceva",
  "atk-s0201a:2187_2": "parehi saddhiṃ katavādaparicaye ca. Vālavedhirūpeti vālavedhidhanuggahasadise. Te",
  "atk-s0201a:2187_3": "bhindantā maññe carantīti vālavedhi viya vālaṃ sukhumānipi paresaṃ diṭṭhigatāni attano",
  "atk-s0201a:2187_4": "paññāgatena bhindantā viya carantīti attho. Pañhaṃ abhisaṅkharontīti dupadampi tipadampi",
  "atk-s0201a:2187_5": "catuppadampi pañhaṃ karonti. Vādaṃ āropessāmāti dosaṃ āropessāma. Na ceva samaṇaṃ",
  "atk-s0201a:2187_6": "gotamaṃ pañhaṃ pucchantīti; kasmā na pucchanti? Bhagavā kira parisamajjhe dhammaṃ",
  "atk-s0201a:2187_7": "desento parisāya ajjhāsayaṃ oloketi, tato passati – “ime khattiyapaṇḍitā guḷhaṃ rahassaṃ",
  "atk-s0201a:2187_8": "pañhaṃ ovaṭṭikasāraṃ katvā āgatā”ti. So tehi apuṭṭhoyeva evarūpe pañhe pucchāya ettakā",
  "atk-s0201a:2187_9": "dosā, vissajjane ettakā, atthe pade akkhare ettakāti ime pañhe pucchanto evaṃ puccheyya,",
  "atk-s0201a:2187_10": "vissajjento evaṃ vissajjeyyāti, iti ovaṭṭikasāraṃ katvā ānīte pañhe dhammakathāya",
  "atk-s0201a:2187_11": "antare pakkhipitvā viddhaṃseti. Khattiyapaṇḍitā “seyyo vata no, ye mayaṃ ime pañhe",
  "atk-s0201a:2187_12": "na pucchimhā, sace hi mayaṃ puccheyyāma, appatiṭṭheva no katvā samaṇo gotamo khipeyyā”ti attamanā bhavanti.",
  "atk-s0201a:2188_0": "Apica buddhā nāma dhammaṃ desentā parisaṃ mettāya pharanti, mettāpharaṇena dasabale",
  "atk-s0201a:2188_1": "mahājanassa cittaṃ pasīdati, buddhā ca nāma rūpaggappattā honti dassanasampannā madhurassarā",
  "atk-s0201a:2188_2": "mudujivhā suphusitadantāvaraṇā amatena hadayaṃ siñcantā viya dhammaṃ kathenti. Tatra",
  "atk-s0201a:2188_3": "nesaṃ mettāpharaṇena pasannacittānaṃ evaṃ hoti – “evarūpaṃ advejjhakathaṃ amoghakathaṃ",
  "atk-s0201a:2188_4": "niyyānikakathaṃ kathentena bhagavatā saddhiṃ na sakkhissāma paccanīkaggāhaṃ gaṇhitu”nti",
  "atk-s0201a:2188_5": "attano pasannabhāveneva na pucchanti.",
  "atk-s0201a:2189_0": "Aññadatthūti ekaṃsena. Sāvakā sampajjantīti saraṇagamanavasena sāvakā honti. Tadanuttaranti",
  "atk-s0201a:2189_1": "taṃ anuttaraṃ. Brahmacariyapariyosānanti maggabrahmacariyassa pariyosānabhūtaṃ arahattaphalaṃ,",
  "atk-s0201a:2189_2": "tadatthāya hi te pabbajanti. Manaṃ vata, bho, anassāmāti, bho, sace mayaṃ na upasaṅkameyyāma,",
  "atk-s0201a:2189_3": "iminā thokena anupasaṅkamanamattena apayirupāsanamatteneva naṭṭhā bhaveyyāma. Upasaṅkamanamattakena",
  "atk-s0201a:2189_4": "panamhā na naṭṭhāti attho. Dutiyapadaṃ purimasseva vevacanaṃ. Assamaṇāva samānātiādīsu",
  "atk-s0201a:2189_5": "pāpānaṃ asamitattā assamaṇāva. Abāhitattā ca pana abrāhmaṇāva. Kilesārīnaṃ ahatattā",
  "atk-s0201a:2189_6": "anarahantoyeva samānāti attho.",
  "atk-s0201a:2190_0": "290. Udānaṃ udānesīti udāhāraṃ udāhari. Yathā hi yaṃ telaṃ mānaṃ gahetuṃ na sakkoti,",
  "atk-s0201a:2190_1": "vissanditvā gacchati, taṃ avasekoti vuccati, yañca jalaṃ taḷākaṃ gahetuṃ na sakkoti,",
  "atk-s0201a:2190_2": "ajjhottharitvā gacchati, taṃ oghoti vuccati. Evameva yaṃ pītimayaṃ vacanaṃ hadayaṃ",
  "atk-s0201a:2190_3": "gahetuṃ na sakkoti, adhikaṃ hutvā anto asaṇṭhahitvā bahi nikkhamati, taṃ udānanti",
  "atk-s0201a:2190_4": "vuccati. Evarūpaṃ pītimayaṃ vacanaṃ nicchāresīti attho. Hatthipadopamoti hatthipadaṃ",
  "atk-s0201a:2190_5": "upamā assa dhammassāti hatthipadopamo. So na ettāvatā vitthārena paripūro hotīti",
  "atk-s0201a:2190_6": "dasseti. Nāgavanikoti uggahitahatthisippo hatthivanacāriko. Atha kasmā idha kusaloti",
  "atk-s0201a:2190_7": "na vuttoti? Parato “yo hoti kusalo”ti vibhāgadassanato. Yo hi koci pavisati, yo pana",
  "atk-s0201a:2190_8": "kusalo hoti, so neva tāva niṭṭhaṃ gacchati. Tasmā idha kusaloti avatvā parato vutto.",
  "atk-s0201a:2191_0": "291. Vāmanikāti rassā āyāmatopi na dīghā mahākucchihatthiniyo. Uccā ca nisevitanti",
  "atk-s0201a:2191_1": "sattaṭṭharatanubbedhe vaṭarukkhādīnaṃ khandhappadese ghaṃsitaṭṭhānaṃ. Uccā kāḷārikāti",
  "atk-s0201a:2191_2": "uccā ca yaṭṭhisadisapādā hutvā, kāḷārikā ca dantānaṃ kaḷāratāya. Tāsaṃ kira eko danto",
  "atk-s0201a:2191_3": "unnato hoti, eko onato. Ubhopi ca viraḷā honti, na āsannā. Uccā ca dantehi ārañjitānīti",
  "atk-s0201a:2191_4": "sattaṭṭharatanubbedhe vaṭarukkhādīnaṃ khandhappadese pharasunā pahataṭṭhānaṃ viya",
  "atk-s0201a:2191_5": "dāṭṭhāhi chinnaṭṭhānaṃ. Uccā kaṇerukā nāmāti uccā ca yaṭṭhisadisadīghapādā hutvā,",
  "atk-s0201a:2191_6": "kaṇerukā ca dantānaṃ kaṇerutāya, tā kira makuḷadāṭhā honti. Tasmā kaṇerukāti vuccanti.",
  "atk-s0201a:2191_7": "So niṭṭhaṃ gacchatīti so nāgavaniko yassa vatāhaṃ nāgassa anupadaṃ āgato, ayameva",
  "atk-s0201a:2191_8": "so, na añño. Yañhi ahaṃ paṭhamaṃ padaṃ disvā vāmanikānaṃ padaṃ idaṃ bhavissatīti",
  "atk-s0201a:2191_9": "niṭṭhaṃ na gato, yampi tato orabhāge disvā kāḷārikānaṃ bhavissati, kaṇerukānaṃ bhavissatīti",
  "atk-s0201a:2191_10": "niṭṭhaṃ na gato, sabbaṃ taṃ imasseva mahāhatthino padanti mahāhatthiṃ disvāva niṭṭhaṃ gacchati.",
  "atk-s0201a:2192_0": "Evameva khoti ettha idaṃ opammasaṃsandanaṃ – nāgavanaṃ viya hi ādito paṭṭhāya yāva",
  "atk-s0201a:2192_1": "nīvaraṇappahānā dhammadesanā veditabbā. Kusalo nāgavaniko viya yogāvacaro; mahānāgo",
  "atk-s0201a:2192_2": "viya sammāsambuddho; mahantaṃ hatthipadaṃ viya jhānābhiññā. Nāgavanikassa tattha",
  "atk-s0201a:2192_3": "tattha hatthipadaṃ disvāpi vāmanikānaṃ padaṃ bhavissati, kāḷārikānaṃ kaṇerukānaṃ",
  "atk-s0201a:2192_4": "padaṃ bhavissatīti aniṭṭhaṅgatabhāvo viya yogino, imā jhānābhiññā nāma bāhirakaparibbājakānampi",
  "atk-s0201a:2192_5": "santīti aniṭṭhaṅgatabhāvo. Nāgavanikassa, tattha tattha mayā diṭṭhaṃ padaṃ imasseva",
  "atk-s0201a:2192_6": "mahāhatthino, na aññassāti mahāhatthiṃ disvā niṭṭhaṅgamanaṃ viya ariyasāvakassa arahattaṃ",
  "atk-s0201a:2192_7": "patvāva niṭṭhaṅgamanaṃ. Idañca pana opammasaṃsandanaṃ matthake ṭhatvāpi kātuṃ vaṭṭati.",
  "atk-s0201a:2192_8": "Imasmimpi ṭhāne vaṭṭatiyeva. Anukkamāgataṃ pana pāḷipadaṃ gahetvā idheva kataṃ. Tattha",
  "atk-s0201a:2192_9": "idhāti desāpadese nipāto. Svāyaṃ katthaci lokaṃ upādāya vuccati. Yathāha – “idha",
  "atk-s0201a:2192_10": "tathāgato loke uppajjatī”ti. Katthaci sāsanaṃ. Yathāha – “idheva, bhikkhave, samaṇo,",
  "atk-s0201a:2192_11": "idha dutiyo samaṇo”ti. Katthaci okāsaṃ. Yathāha –",
  "atk-s0201a:2193": "“Idheva tiṭṭhamānassa, devabhūtassa me sato;",
  "atk-s0201a:2194": "Punarāyu ca me laddho, evaṃ jānāhi mārisā”ti. ;",
  "atk-s0201a:2195_0": "Katthaci padapūraṇamattameva. Yathāha – “idhāhaṃ, bhikkhave, bhuttāvī assaṃ pavārito”ti.",
  "atk-s0201a:2195_1": "Idha pana lokaṃ upādāya vuttoti veditabbo. Idaṃ vuttaṃ hoti “brāhmaṇa imasmiṃ loke",
  "atk-s0201a:2195_2": "tathāgato uppajjati arahaṃ…pe… buddho bhagavā”ti.",
  "atk-s0201a:2196_0": "Tattha tathāgatasaddo mūlapariyāye, arahantiādayo visuddhimagge vitthāritā. Loke",
  "atk-s0201a:2196_1": "uppajjatīti ettha pana lokoti okāsaloko sattaloko saṅkhāralokoti tividho. Idha pana",
  "atk-s0201a:2196_2": "sattaloko adhippeto. Sattaloke uppajjamānopi ca tathāgato na devaloke, na brahmaloke,",
  "atk-s0201a:2196_3": "manussalokeyeva uppajjati. Manussalokepi na aññasmiṃ cakkavāḷe, imasmiṃyeva cakkavāḷe.",
  "atk-s0201a:2196_4": "Tatrāpi na sabbaṭṭhānesu, “puratthimāya disāya gajaṅgalaṃ nāma nigamo. Tassāparena",
  "atk-s0201a:2196_5": "mahāsālo, tato parā paccantimā janapadā, orato majjhe. Puratthimadakkhiṇāya disāya",
  "atk-s0201a:2196_6": "sallavatī nāma nadī, tato parā paccantimā janapadā, orato majjhe. Dakkhiṇāya disāya",
  "atk-s0201a:2196_7": "setakaṇṇikaṃ nāma nigamo, tato parā paccantimā janapadā, orato majjhe. Pacchimāya",
  "atk-s0201a:2196_8": "disāya thūṇaṃ nāma brāhmaṇagāmo, tato parā paccantimā janapadā, orato majjhe. Uttarāya",
  "atk-s0201a:2196_9": "disāya usiraddhajo nāma pabbato, tato parā paccantimā janapadā, orato majjhe”ti evaṃ",
  "atk-s0201a:2196_10": "paricchinne āyāmato tiyojanasate vitthārato aḍḍhateyyayojanasate parikkhepato navayojanasate",
  "atk-s0201a:2196_11": "majjhimapadese uppajjati. Na kevalañca tathāgatova, paccekabuddhā aggasāvakā asīti",
  "atk-s0201a:2196_12": "mahātherā buddhamātā buddhapitā cakkavattī rājā aññe ca sārappattā brāhmaṇagahapatikā",
  "atk-s0201a:2196_13": "ettheva uppajjanti. Tattha tathāgato sujātāya dinnamadhupāyasabhojanato paṭṭhāya",
  "atk-s0201a:2196_14": "yāva arahattamaggo, tāva uppajjati nāma. Arahattaphale uppanno nāma. Mahābhinikkhamanato",
  "atk-s0201a:2196_15": "vā yāva arahattamaggo. Tusitabhavanato vā yāva arahattamaggo. Dīpaṅkarapādamūlato",
  "atk-s0201a:2196_16": "vā yāva arahattamaggo, tāva uppajjati nāma. Arahattaphale uppanno nāma. Idha sabbapaṭhamaṃ",
  "atk-s0201a:2196_17": "uppannabhāvaṃ sandhāya uppajjatīti vuttaṃ, tathāgato loke uppanno hotīti ayañhettha attho.",
  "atk-s0201a:2197_0": "So imaṃ lokanti so bhagavā imaṃ lokaṃ, idāni vattabbaṃ nidasseti. Sadevakanti saha",
  "atk-s0201a:2197_1": "devehi sadevakaṃ. Evaṃ saha mārena samārakaṃ. Saha brahmunā sabrahmakaṃ. Saha samaṇabrāhmaṇehi",
  "atk-s0201a:2197_2": "sassamaṇabrāhmaṇiṃ. Pajātattā pajā, taṃ pajaṃ. Saha devamanussehi sadevamanussaṃ.",
  "atk-s0201a:2197_3": "Tattha sadevakavacanena pañcakāmāvacaradevaggahaṇaṃ veditabbaṃ. Samārakavacanena",
  "atk-s0201a:2197_4": "chaṭṭhakāmāvacaradevaggahaṇaṃ. Sabrahmakavacanena brahmakāyikādibrahmaggahaṇaṃ. Sassamaṇabrāhmaṇivacanena",
  "atk-s0201a:2197_5": "sāsanassa paccatthipaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca.",
  "atk-s0201a:2197_6": "Pajāvacanena sattalokaggahaṇaṃ. Sadevamanussavacanena sammutidevaavasesamanussaggahaṇaṃ.",
  "atk-s0201a:2197_7": "Evamettha tīhi padehi okāsalokena saddhiṃ sattaloko, dvīhi pajāvasena sattalokova gahitoti veditabbo.",
  "atk-s0201a:2198_0": "Aparo nayo – sadevakaggahaṇena arūpāvacaradevaloko gahito. Samārakaggahaṇena chakāmāvacaradevaloko.",
  "atk-s0201a:2198_1": "Sabrahmakaggahaṇena rūpī brahmaloko. Sassamaṇabrāhmaṇādiggahaṇena catuparisavasena",
  "atk-s0201a:2198_2": "sammutidevehi vā saha manussaloko avasesasabbasattaloko vā.",
  "atk-s0201a:2199_0": "Apicettha sadevakavacanena ukkaṭṭhaparicchedato sabbassa lokassa sacchikatabhāvamāha.",
  "atk-s0201a:2199_1": "Tato yesaṃ ahosi – “māro mahānubhāvo chakāmāvacarissaro vasavattī. Kiṃ sopi etena",
  "atk-s0201a:2199_2": "sacchikato”ti? Tesaṃ vimatiṃ vidhamanto samārakanti āha. Yesaṃ pana ahosi – “brahmā",
  "atk-s0201a:2199_3": "mahānubhāvo, ekaṅguliyā ekasmiṃ cakkavāḷasahasse ālokaṃ pharati, dvīhi…pe… dasahi",
  "atk-s0201a:2199_4": "aṅgulīhi dasasu cakkavāḷasahassesu ālokaṃ pharati, anuttarañca jhānasamāpattisukhaṃ",
  "atk-s0201a:2199_5": "paṭisaṃvedeti. Kiṃ sopi sacchikato”ti? Tesaṃ vimatiṃ vidhamanto sabrahmakanti āha.",
  "atk-s0201a:2199_6": "Tato ye cintesuṃ – “puthū samaṇabrāhmaṇā sāsanassa paccatthikā, kiṃ tepi sacchikatā”ti?",
  "atk-s0201a:2199_7": "Tesaṃ vimatiṃ vidhamanto sassamaṇabrāhmaṇiṃ pajanti āha. Evaṃ ukkaṭṭhukkaṭṭhānaṃ",
  "atk-s0201a:2199_8": "sacchikatabhāvaṃ pakāsetvā atha sammutideve avasesamanusse ca upādāya ukkaṭṭhaparicchedavasena",
  "atk-s0201a:2199_9": "sesasattalokassa sacchikatabhāvaṃ pakāsento sadevamanussanti āha. Ayamettha bhāvānukkamo.",
  "atk-s0201a:2199_10": "Porāṇā panāhu – sadevakanti devatāhi saddhiṃ avasesalokaṃ. Samārakanti mārena saddhiṃ",
  "atk-s0201a:2199_11": "avasesalokaṃ. Sabrahmakanti brahmehi saddhiṃ avasesalokaṃ. Evaṃ sabbepi tibhavūpage",
  "atk-s0201a:2199_12": "satte tīhākārehi tīsu padesu pakkhipetvā puna dvīhi padehi pariyādiyanto “sassamaṇabrāhmaṇiṃ",
  "atk-s0201a:2199_13": "pajaṃ sadevamanussa”nti āha. Evaṃ pañcahi padehi tena tenākārena tedhātukameva pariyādinnanti.",
  "atk-s0201a:2200_0": "Sayaṃ abhiññā sacchikatvā pavedetīti sayanti sāmaṃ aparaneyyo hutvā. Abhiññāti abhiññāya,",
  "atk-s0201a:2200_1": "adhikena ñāṇena ñatvāti attho. Sacchikatvāti paccakkhaṃ katvā. Etena anumānādipaṭikkhepo",
  "atk-s0201a:2200_2": "kato hoti. Pavedetīti bodheti viññāpeti pakāseti. So dhammaṃ deseti ādikalyāṇaṃ…pe…",
  "atk-s0201a:2200_3": "pariyosānakalyāṇanti so bhagavā sattesu kāruññataṃ paṭicca hitvāpi anuttaraṃ vivekasukhaṃ",
  "atk-s0201a:2200_4": "dhammaṃ deseti. Tañca kho appaṃ vā bahuṃ vā desento ādikalyāṇādippakārameva deseti.",
  "atk-s0201a:2200_5": "Ādimhipi kalyāṇaṃ bhaddakaṃ anavajjameva katvā deseti. Majjhepi… pariyosānepi kalyāṇaṃ",
  "atk-s0201a:2200_6": "bhaddakaṃ anavajjameva katvā desetīti vuttaṃ hoti.",
  "atk-s0201a:2201_0": "Tattha atthi desanāya ādimajjhapariyosānaṃ, atthi sāsanassa. Desanāya tāva catuppadikāyapi",
  "atk-s0201a:2201_1": "gāthāya paṭhamapādo ādi nāma, tato dve majjhaṃ nāma, ante eko pariyosānaṃ nāma. Ekānusandhikassa",
  "atk-s0201a:2201_2": "suttassa nidānamādi, idamavocāti pariyosānaṃ, ubhinnaṃ antarā majjhaṃ. Anekānusandhikassa",
  "atk-s0201a:2201_3": "suttassa paṭhamānusandhi ādi, ante anusandhi pariyosānaṃ, majjhe eko vā dve vā bahū",
  "atk-s0201a:2201_4": "vā majjhameva. Sāsanassa pana sīlasamādhivipassanā ādi nāma. Vuttampi cetaṃ – “ko",
  "atk-s0201a:2201_5": "cādi kusalānaṃ dhammānaṃ, sīlañca suvisuddhaṃ, diṭṭhi ca ujukā”ti. “Atthi, bhikkhave,",
  "atk-s0201a:2201_6": "majjhimā paṭipadā tathāgatena abhisambuddhā”ti evaṃ vutto pana ariyamaggo majjhaṃ",
  "atk-s0201a:2201_7": "nāma, phalañceva nibbānañca pariyosānaṃ nāma. “Etadatthamidaṃ, brāhmaṇa, brahmacariyametaṃ",
  "atk-s0201a:2201_8": "sāraṃ, etaṃ pariyosāna”nti hi ettha phalaṃ pariyosānanti vuttaṃ. “Nibbānogadhañhi,",
  "atk-s0201a:2201_9": "āvuso visākha, brahmacariyaṃ vussati nibbānaparāyaṇaṃ nibbānapariyosāna”nti ettha",
  "atk-s0201a:2201_10": "nibbānaṃ pariyosānanti vuttaṃ. Idha desanāya ādimajjhapariyosānaṃ adhippetaṃ. Bhagavā",
  "atk-s0201a:2201_11": "hi dhammaṃ desento ādimhi sīlaṃ dassetvā majjhe maggaṃ pariyosāne nibbānaṃ dasseti.",
  "atk-s0201a:2201_12": "Tena vuttaṃ – “so dhammaṃ deseti ādikalyāṇaṃ majjhekalyāṇaṃ pariyosānakalyāṇa”nti.",
  "atk-s0201a:2201_13": "Tasmā aññopi dhammakathiko dhammaṃ kathento –",
  "atk-s0201a:2202": "“Ādimhi sīlaṃ dasseyya, majjhe maggaṃ vibhāvaye;",
  "atk-s0201a:2203": "Pariyosānamhi nibbānaṃ, esā kathikasaṇṭhitī”ti. ;",
  "atk-s0201a:2204_0": "Sātthaṃ sabyañjananti yassa hi yāgubhattaitthipurisādivaṇṇanā nissitā desanā hoti,",
  "atk-s0201a:2204_1": "na so sātthaṃ deseti. Bhagavā pana tathārūpaṃ desanaṃ pahāya catusatipaṭṭhānādinissitaṃ",
  "atk-s0201a:2204_2": "desanaṃ deseti. Tasmā “sātthaṃ desetī”ti vuccati. Yassa pana desanā ekabyañjanādiyuttā",
  "atk-s0201a:2204_3": "vā sabbaniroṭṭhabyañjanā vā sabbavissaṭṭhasabbaniggahītabyañjanā vā, tassa damiḷakirāsavarādimilakkhūnaṃ",
  "atk-s0201a:2204_4": "bhāsā viya byañjanapāripūriyā abhāvato abyañjanā nāma desanā hoti. Bhagavā pana –",
  "atk-s0201a:2205": "“Sithilaṃ dhanitañca dīgharassaṃ, garukaṃ lahukañca niggahītaṃ;",
  "atk-s0201a:2206": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "atk-s0201a:2207": "Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti. Tasmā “sabyañjanaṃ dhammaṃ desetī”ti vuccati.",
  "atk-s0201a:2208_0": "Kevalaparipuṇṇanti ettha kevalanti sakalādhivacanaṃ. Paripuṇṇanti anūnādhikavacanaṃ.",
  "atk-s0201a:2208_1": "Idaṃ vuttaṃ hoti – “sakalaparipuṇṇameva deseti, ekadesanāpi aparipuṇṇā natthī”ti.",
  "atk-s0201a:2208_2": "Parisuddhanti nirupakkilesaṃ. Yo hi idaṃ dhammadesanaṃ nissāya lābhaṃ vā sakkāraṃ",
  "atk-s0201a:2208_3": "vā labhissāmīti deseti, tassa aparisuddhā desanā hoti. Bhagavā pana lokāmisanirapekkho",
  "atk-s0201a:2208_4": "hitapharaṇena mettābhāvanāya muduhadayo ullumpanasabhāvasaṇṭhitena cittena deseti.",
  "atk-s0201a:2208_5": "Tasmā “parisuddhaṃ dhammaṃ desetī”ti vuccati. Brahmacariyaṃ pakāsetīti ettha brahmacariyanti",
  "atk-s0201a:2208_6": "sikkhattayasaṅgahaṃ sakalasāsanaṃ. Tasmā brahmacariyaṃ pakāsetīti so dhammaṃ deseti",
  "atk-s0201a:2208_7": "ādikalyāṇaṃ…pe… parisuddhaṃ, evaṃ desento ca sikkhattayasaṅgahitaṃ sakalasāsanaṃ",
  "atk-s0201a:2208_8": "brahmacariyaṃ pakāsetīti evamettha attho daṭṭhabbo. Brahmacariyanti seṭṭhaṭṭhena",
  "atk-s0201a:2208_9": "brahmabhūtaṃ cariyaṃ. Brahmabhūtānaṃ vā buddhādīnaṃ cariyanti vuttaṃ hoti.",
  "atk-s0201a:2209_0": "Taṃ dhammanti taṃ vuttappakārasampadaṃ dhammaṃ. Suṇāti gahapati vāti kasmā paṭhamaṃ",
  "atk-s0201a:2209_1": "gahapatiṃ niddisatīti? Nihatamānattā ussannattā ca. Yebhuyyena hi khattiyakulato",
  "atk-s0201a:2209_2": "pabbajitā jātiṃ nissāya mānaṃ karonti. Brāhmaṇakulā pabbajitā mante nissāya mānaṃ",
  "atk-s0201a:2209_3": "karonti. Hīnajaccakulā pabbajitā attano vijātitāya patiṭṭhātuṃ na sakkonti. Gahapatidārakā",
  "atk-s0201a:2209_4": "pana kacchehi sedaṃ muñcantehi piṭṭhiyā loṇaṃ pupphamānāya bhūmiṃ kasitvā nihatamānadappā",
  "atk-s0201a:2209_5": "honti. Te pabbajitvā mānaṃ vā dappaṃ vā akatvā yathābalaṃ buddhavacanaṃ uggahetvā",
  "atk-s0201a:2209_6": "vipassanāya kammaṃ karontā sakkonti arahatte patiṭṭhātuṃ. Itarehi ca kulehi nikkhamitvā",
  "atk-s0201a:2209_7": "pabbajitā nāma na bahukā, gahapatikāva bahukā, iti nihatamānattā ussannattā ca paṭhamaṃ",
  "atk-s0201a:2209_8": "gahapatiṃ niddisatīti.",
  "atk-s0201a:2210_0": "Aññatarasmiṃ vāti itaresaṃ vā kulānaṃ aññatarasmiṃ. Paccājātoti patijāto. Tathāgate",
  "atk-s0201a:2210_1": "saddhaṃ paṭilabhatīti parisuddhaṃ dhammaṃ sutvā dhammassāmimhi tathāgate “sammāsambuddho",
  "atk-s0201a:2210_2": "vata bhagavā”ti saddhaṃ paṭilabhati. Iti paṭisañcikkhatīti evaṃ paccavekkhati. Sambādho",
  "atk-s0201a:2210_3": "gharāvāsoti sacepi saṭṭhihatthe ghare yojanasatantarepi vā dve jāyampatikā vasanti,",
  "atk-s0201a:2210_4": "tathāpi nesaṃ sakiñcanasapalibodhaṭṭhena gharāvāso sambādhoyeva. Rajopathoti rāgarajādīnaṃ",
  "atk-s0201a:2210_5": "uṭṭhānaṭṭhānanti mahāaṭṭhakathāyaṃ vuttaṃ. Āgamanapathotipi vaṭṭati. Alagganaṭṭhena",
  "atk-s0201a:2210_6": "abbhokāso viyāti abbhokāso. Pabbajito hi kūṭāgāraratanapāsādadevavimānādīsu pihitadvāravātapānesu",
  "atk-s0201a:2210_7": "paṭicchannesu vasantopi neva laggati na sajjati na bajjhati. Tena vuttaṃ – “abbhokāso",
  "atk-s0201a:2210_8": "pabbajjā”ti. Apica sambādho gharāvāso kusalakiriyāya okāsābhāvato. Rajopatho asaṃvutasaṅkāraṭṭhānaṃ",
  "atk-s0201a:2210_9": "viya rajānaṃ kilesarajānaṃ sannipātaṭṭhānato. Abbhokāso pabbajjā kusalakiriyāya yathāsukhaṃ okāsasabbhāvato.",
  "atk-s0201a:2211_0": "Nayidaṃ sukaraṃ…pe… pabbajeyyanti ettha ayaṃ saṅkhepakathā – yadetaṃ sikkhattayabrahmacariyaṃ",
  "atk-s0201a:2211_1": "ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ. Ekadivasampi",
  "atk-s0201a:2211_2": "ca kilesamalena amalinaṃ katvā carimakacittaṃ pāpetabbatāya ekantaparisuddhaṃ, saṅkhalikhitaṃ",
  "atk-s0201a:2211_3": "likhitasaṅkhasadisaṃ dhotasaṅkhasappaṭibhāgaṃ caritabbaṃ, idaṃ na sukaraṃ agāraṃ",
  "atk-s0201a:2211_4": "ajjhāvasatā agāramajjhe vasantena ekantaparipuṇṇaṃ…pe… carituṃ. Yaṃnūnāhaṃ kese ca",
  "atk-s0201a:2211_5": "massuñca ohāretvā kāsāyarasapītatāya kāsāyāni brahmacariyaṃ carantānaṃ anucchavikāni",
  "atk-s0201a:2211_6": "vatthāni acchādetvā paridahitvā agārasmā nikkhamitvā anagāriyaṃ pabbajeyyanti. Ettha",
  "atk-s0201a:2211_7": "ca yasmā agārassa hitaṃ kasivāṇijjādikammaṃ agāriyanti vuccati, tañca pabbajjāya",
  "atk-s0201a:2211_8": "natthi. Tasmā pabbajjā anagāriyāti ñātabbā, taṃ anagāriyaṃ. Pabbajeyyanti paṭipajjeyyaṃ.",
  "atk-s0201a:2211_9": "Appaṃ vāti sahassato heṭṭhā bhogakkhandho appo nāma hoti, sahassato paṭṭhāya mahā.",
  "atk-s0201a:2211_10": "Ābandhanaṭṭhena ñāti eva parivaṭṭo ñātiparivaṭṭo. So vīsatiyā heṭṭhā appo hoti, vīsatiyā paṭṭhāya mahā.",
  "atk-s0201a:2212_0": "292. Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā sikkhā, tañca,",
  "atk-s0201a:2212_1": "yattha cete saha jīvanti ekajīvikā sabhāgavuttino honti, taṃ bhagavatā paññattasikkhāpadasaṅkhātaṃ",
  "atk-s0201a:2212_2": "sājīvañca tattha sikkhanabhāvena samāpannoti bhikkhūnaṃ sikkhāsājīvasamāpanno. Samāpannoti",
  "atk-s0201a:2212_3": "sikkhaṃ paripūrento, sājīvañca avītikkamanto hutvā tadubhayaṃ upagatoti attho. Pāṇātipātaṃ",
  "atk-s0201a:2212_4": "pahāyātiādīsu pāṇātipātādikathā heṭṭhā vitthāritā eva. Pahāyāti imaṃ pāṇātipātacetanāsaṅkhātaṃ",
  "atk-s0201a:2212_5": "dussīlyaṃ pajahitvā. Paṭivirato hotīti pahīnakālato paṭṭhāya tato dussīlyato orato",
  "atk-s0201a:2212_6": "viratova hoti. Nihitadaṇḍo nihitasatthoti parūpaghātatthāya daṇḍaṃ vā satthaṃ vā",
  "atk-s0201a:2212_7": "ādāya avattanato nikkhittadaṇḍo ceva nikkhittasattho cāti attho. Ettha ca ṭhapetvā",
  "atk-s0201a:2212_8": "daṇḍaṃ sabbampi avasesaṃ upakaraṇaṃ sattānaṃ vihiṃsanabhāvato satthanti veditabbaṃ.",
  "atk-s0201a:2212_9": "Yaṃ pana bhikkhū kattaradaṇḍaṃ vā dantakaṭṭhavāsiṃ vā pipphalakaṃ vā gahetvā vicaranti,",
  "atk-s0201a:2212_10": "na taṃ parūpaghātatthāya. Tasmā nihitadaṇḍo nihitasatthotveva saṅkhaṃ gacchati. Lajjīti",
  "atk-s0201a:2212_11": "pāpajigucchanalakkhaṇāya lajjāya samannāgato. Dayāpannoti dayaṃ mettacittataṃ āpanno.",
  "atk-s0201a:2212_12": "Sabbapāṇabhūtahitānukampīti sabbe pāṇabhūte hitena anukampako. Tāya dayāpannatāya",
  "atk-s0201a:2212_13": "sabbesaṃ pāṇabhūtānaṃ hitacittakoti attho. Viharatīti iriyati pāleti.",
  "atk-s0201a:2213_0": "Dinnameva ādiyatīti dinnādāyī. Cittenapi dinnameva paṭikaṅkhatīti dinnapāṭikaṅkhī.",
  "atk-s0201a:2213_1": "Thenetīti theno. Na thenena athenena. Athenattāyeva sucibhūtena. Attanāti attabhāvena,",
  "atk-s0201a:2213_2": "athenaṃ sucibhūtaṃ attabhāvaṃ katvā viharatīti vuttaṃ hoti.",
  "atk-s0201a:2214_0": "Abrahmacariyanti aseṭṭhacariyaṃ. Brahmaṃ seṭṭhaṃ ācāraṃ caratīti brahmacārī. Ārācārīti",
  "atk-s0201a:2214_1": "abrahmacariyato dūracārī. Methunāti rāgapariyuṭṭhānavasena sadisattā methunakāti",
  "atk-s0201a:2214_2": "laddhavohārehi paṭisevitabbato methunāti saṅkhaṃ gatā asaddhammā. Gāmadhammāti gāmavāsīnaṃ dhammā.",
  "atk-s0201a:2215_0": "Saccaṃ vadatīti saccavādī. Saccena saccaṃ sandahati ghaṭetīti saccasandho, na antarantarā",
  "atk-s0201a:2215_1": "musā vadatīti attho. Yo hi puriso kadāci musā vadati, kadāci saccaṃ, tassa musāvādena",
  "atk-s0201a:2215_2": "antaritattā saccaṃ saccena na ghaṭīyati. Tasmā na so saccasandho, ayaṃ pana na tādiso,",
  "atk-s0201a:2215_3": "jīvitahetupi musāvādaṃ avatvā saccena saccaṃ sandahatiyevāti saccasandho. Thetoti",
  "atk-s0201a:2215_4": "thiro, thirakathoti attho. Eko hi puggalo haliddirāgo viya, thusarāsimhi nikhātakhāṇu",
  "atk-s0201a:2215_5": "viya, assapiṭṭhe ṭhapitakumbhaṇḍamiva ca na thirakatho hoti. Eko pāsāṇalekhā viya",
  "atk-s0201a:2215_6": "indakhilo viya ca thirakatho hoti; asinā sīse chijjantepi dve kathā na katheti; ayaṃ",
  "atk-s0201a:2215_7": "vuccati theto. Paccayikoti pattiyāyitabbako, saddhāyikoti attho. Ekacco hi puggalo",
  "atk-s0201a:2215_8": "na paccayiko hoti, “idaṃ kena vuttaṃ, asukenā”ti vutte “mā tassa vacanaṃ saddahathā”ti",
  "atk-s0201a:2215_9": "vattabbataṃ āpajjati. Eko paccayiko hoti, “idaṃ kena vuttaṃ, asukenā”ti vutte, “yadi",
  "atk-s0201a:2215_10": "tena vuttaṃ, idameva pamāṇaṃ, idāni upaparikkhitabbaṃ natthi, evameva ida”nti vattabbataṃ",
  "atk-s0201a:2215_11": "āpajjati, ayaṃ vuccati paccayiko. Avisaṃvādako lokassāti tāya saccavāditāya lokaṃ",
  "atk-s0201a:2215_12": "na visaṃvādetīti attho.",
  "atk-s0201a:2216_0": "Imesaṃ bhedāyāti yesaṃ ito sutvāti vuttānaṃ santike sutaṃ, tesaṃ bhedāya. Bhinnānaṃ",
  "atk-s0201a:2216_1": "vā sandhātāti dvinnampi mittānaṃ vā samānupajjhāyakādīnaṃ vā kenacideva kāraṇena",
  "atk-s0201a:2216_2": "bhinnānaṃ ekamekaṃ upasaṅkamitvā “tumhākaṃ īdise kule jātānaṃ evaṃ bahussutānaṃ idaṃ",
  "atk-s0201a:2216_3": "na yutta”ntiādīni vatvā sandhānaṃ kattā. Anuppadātāti sandhānānuppadātā, dve jane",
  "atk-s0201a:2216_4": "samagge disvā, “tumhākaṃ evarūpe kule jātānaṃ evarūpehi guṇehi samannāgatānaṃ anucchavikameta”ntiādīni",
  "atk-s0201a:2216_5": "vatvā daḷhīkammaṃ kattāti attho. Samaggo ārāmo assāti samaggārāmo. Yattha samaggā",
  "atk-s0201a:2216_6": "natthi, tattha vasitumpi na icchatīti attho. “Samaggarāmo”tipi pāḷi, ayamevettha",
  "atk-s0201a:2216_7": "attho. Samaggaratoti samaggesu rato, te pahāya aññatra gantumpi na icchatīti attho.",
  "atk-s0201a:2216_8": "Samagge disvāpi sutvāpi nandatīti samagganandī. Samaggakaraṇiṃ vācaṃ bhāsitāti yā",
  "atk-s0201a:2216_9": "vācā satte samaggeyeva karoti, taṃ sāmaggiguṇaparidīpakameva vācaṃ bhāsati, na itaranti.",
  "atk-s0201a:2217_0": "Nelāti elaṃ vuccati doso, nāssā elanti nelā, niddosāti attho. “Nelaṅgo setapacchādo”ti",
  "atk-s0201a:2217_1": "ettha vuttanelaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ",
  "atk-s0201a:2217_2": "viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti",
  "atk-s0201a:2217_3": "pemanīyā. Hadayaṃ gacchati, apaṭihaññamānā sukhena cittaṃ pavisatīti hadayaṅgamā.",
  "atk-s0201a:2217_4": "Guṇaparipuṇṇatāya pure bhavāti porī, pure saṃvaddhanārī viya sukumārātipi porī, purassa",
  "atk-s0201a:2217_5": "esātipi porī, nagaravāsīnaṃ kathāti attho. Nagaravāsino hi yuttakathā honti, pitimattaṃ",
  "atk-s0201a:2217_6": "pitāti, mātimattaṃ mātāti, bhātimattaṃ bhātāti vadanti. Evarūpī kathā bahuno janassa",
  "atk-s0201a:2217_7": "kantā hotīti bahujanakantā. Kantabhāveneva bahuno janassa manāpā cittavuddhikarāti bahujanamanāpā.",
  "atk-s0201a:2218_0": "Kālena vadatīti kālavādī, vattabbayuttakālaṃ sallakkhetvā vadatīti attho. Bhūtaṃ",
  "atk-s0201a:2218_1": "tacchaṃ sabhāvameva vadatīti bhūtavādī. Diṭṭhadhammikasamparāyikatthasannissitameva",
  "atk-s0201a:2218_2": "katvā vadatīti atthavādī. Navalokuttaradhammasannissitaṃ katvā vadatīti dhammavādī.",
  "atk-s0201a:2218_3": "Saṃvaravinayapahānavinayasannissitaṃ katvā vadatīti vinayavādī. Nidhānaṃ vuccati",
  "atk-s0201a:2218_4": "ṭhapanokāso, nidhānamassā atthīti nidhānavatī, hadaye nidhātabba yuttavācaṃ bhāsitāti",
  "atk-s0201a:2218_5": "attho. Kālenāti evarūpiṃ bhāsamānopi ca “ahaṃ nidhānavatiṃ vācaṃ bhāsissāmī”ti na",
  "atk-s0201a:2218_6": "akālena bhāsati, yuttakālaṃ pana avekkhitvā bhāsatīti attho. Sāpadesanti saupamaṃ,",
  "atk-s0201a:2218_7": "sakāraṇanti attho. Pariyantavatinti paricchedaṃ dassetvā yathāssā paricchedo paññāyati,",
  "atk-s0201a:2218_8": "evaṃ bhāsatīti attho. Atthasaṃhitanti anekehipi nayehi vibhajantena pariyādātuṃ asakkuṇeyyatāya",
  "atk-s0201a:2218_9": "atthasampannaṃ, yaṃ vā so atthavādī atthaṃ vadati, tena atthena saṃhitattā atthasaṃhitaṃ",
  "atk-s0201a:2218_10": "vācaṃ bhāsati, na aññaṃ nikkhipitvā aññaṃ bhāsatīti vuttaṃ hoti.",
  "atk-s0201a:2219_0": "293. Bījagāmabhūtagāmasamārambhāti mūlabījaṃ khandhabījaṃ phaḷubījaṃ aggabījaṃ bījabījanti",
  "atk-s0201a:2219_1": "pañcavidhassa bījagāmassa ceva yassa kassaci nīlatiṇarukkhādikassa bhūtagāmassa ca",
  "atk-s0201a:2219_2": "samārambhā, chedanabhedanapacanādibhāvena vikopanā paṭiviratoti attho. Ekabhattikoti",
  "atk-s0201a:2219_3": "pātarāsabhattaṃ sāyamāsabhattanti dve bhattāni. Tesu pātarāsabhattaṃ antomajjhanhikena",
  "atk-s0201a:2219_4": "paricchinnaṃ, itaraṃ majjhanhikato uddhaṃ antoaruṇena. Tasmā antomajjhanhike dasakkhattuṃ",
  "atk-s0201a:2219_5": "bhuñjamānopi ekabhattikova hoti, taṃ sandhāya vuttaṃ “ekabhattiko”ti. Rattiyā bhojanaṃ",
  "atk-s0201a:2219_6": "ratti, tato uparatoti rattūparato. Atikkante majjhanhike yāva sūriyatthaṃgamanā bhojanaṃ",
  "atk-s0201a:2219_7": "vikālabhojanaṃ nāma. Tato viratattā virato vikālabhojanā. Sāsanassa ananulomattā",
  "atk-s0201a:2219_8": "visūkaṃ paṭāṇībhūtaṃ dassananti visūkadassanaṃ. Attanā naccananaccāpanādivasena naccā",
  "atk-s0201a:2219_9": "ca gītā ca vāditā ca, antamaso mayūranaccanādivasenāpi pavattānaṃ naccādīnaṃ visūkabhūtā",
  "atk-s0201a:2219_10": "dassanā cāti naccagītavāditavisūkadassanā. Naccādīni hi attanā payojetuṃ vā parehi",
  "atk-s0201a:2219_11": "payojāpetuṃ vā payuttāni passituṃ vā neva bhikkhūnaṃ na bhikkhunīnaṃ vaṭṭanti. Mālādīsu",
  "atk-s0201a:2219_12": "mālāti yaṃkiñci pupphaṃ. Gandhanti yaṃkiñci gandhajātaṃ. Vilepananti chavirāgakaraṇaṃ.",
  "atk-s0201a:2219_13": "Tattha piḷandhanto dhāreti nāma. Ūnaṭṭhānaṃ pūrento maṇḍeti nāma. Gandhavasena chavirāgavasena",
  "atk-s0201a:2219_14": "ca sādiyanto vibhūseti nāma. Ṭhānaṃ vuccati kāraṇaṃ. Tasmā yāya dussīlyacetanāya",
  "atk-s0201a:2219_15": "tāni mālādhāraṇādīni mahājano karoti, tato paṭiviratoti attho.",
  "atk-s0201a:2220_0": "Uccāsayanaṃ vuccati pamāṇātikkantaṃ. Mahāsayanaṃ akappiyattharaṇaṃ. Tato paṭiviratoti",
  "atk-s0201a:2220_1": "attho. Jātarūpanti suvaṇṇaṃ. Rajatanti kahāpaṇo lohamāsako jatumāsako dārumāsakoti",
  "atk-s0201a:2220_2": "ye vohāraṃ gacchanti, tassa ubhayassapi paṭiggahaṇā paṭivirato, neva naṃ uggaṇhāti,",
  "atk-s0201a:2220_3": "na uggaṇhāpeti, na upanikkhittaṃ sādiyatīti attho. Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa",
  "atk-s0201a:2220_4": "sattavidhassāpi āmakadhaññassa paṭiggahaṇā. Na kevalañca etesaṃ paṭiggahaṇameva,",
  "atk-s0201a:2220_5": "āmasanampi bhikkhūnaṃ na vaṭṭatiyeva. Āmakamaṃsapaṭiggahaṇāti ettha aññatra odissa",
  "atk-s0201a:2220_6": "anuññātā āmakamaṃsamacchānaṃ paṭiggahaṇameva bhikkhūnaṃ na vaṭṭati, no āmasanaṃ.",
  "atk-s0201a:2221_0": "Itthikumārikapaṭiggahaṇāti ettha itthīti purisantaragatā, itarā kumārikā nāma. Tāsaṃ",
  "atk-s0201a:2221_1": "paṭiggahaṇampi āmasanampi akappiyameva. Dāsidāsapaṭiggahaṇāti ettha dāsidāsavaseneva",
  "atk-s0201a:2221_2": "tesaṃ paṭiggahaṇaṃ na vaṭṭati, “kappiyakārakaṃ dammi, ārāmikaṃ dammī”ti evaṃ vutte",
  "atk-s0201a:2221_3": "pana vaṭṭati. Ajeḷakādīsu khettavatthupariyosānesu kappiyākappiyanayo vinayavasena",
  "atk-s0201a:2221_4": "upaparikkhitabbo. Tattha khettaṃ nāma yasmiṃ pubbaṇṇaṃ ruhati. Vatthu nāma yasmiṃ",
  "atk-s0201a:2221_5": "aparaṇṇaṃ ruhati. Yattha vā ubhayampi ruhati, taṃ khettaṃ. Tadatthāya akatabhūmibhāgo",
  "atk-s0201a:2221_6": "vatthu. Khettavatthusīsena cettha vāpitaḷākādīnipi saṅgahitāneva. Dūteyyaṃ vuccati",
  "atk-s0201a:2221_7": "dūtakammaṃ, gihīnaṃ paṇṇaṃ vā sāsanaṃ vā gahetvā tattha tattha gamanaṃ. Pahiṇagamanaṃ",
  "atk-s0201a:2221_8": "vuccati gharā gharaṃ pesitassa khuddakagamanaṃ. Anuyogo nāma tadubhayakaraṇaṃ, tasmā",
  "atk-s0201a:2221_9": "dūteyyapahiṇagamanānaṃ anuyogāti evamettha attho veditabbo.",
  "atk-s0201a:2222_0": "Kayavikkayāti kayā ca vikkayā ca. Tulākūṭādīsu kūṭanti vañcanaṃ. Tattha tulākūṭaṃ",
  "atk-s0201a:2222_1": "tāva rūpakūṭaṃ aṅgakūṭaṃ gahaṇakūṭaṃ paṭicchannakūṭanti catubbidhaṃ hoti. Tattha",
  "atk-s0201a:2222_2": "rūpakūṭaṃ nāma dve tulā sarūpā katvā gaṇhanto mahatiyā gaṇhāti, dadanto khuddikāya",
  "atk-s0201a:2222_3": "deti. Aṅgakūṭaṃ nāma gaṇhanto pacchābhāge hatthena tulaṃ akkamati, dadanto pubbabhāge.",
  "atk-s0201a:2222_4": "Gahaṇakūṭaṃ nāma gaṇhanto mūle rajjuṃ gaṇhāti, dadanto agge. Paṭicchannakūṭaṃ nāma",
  "atk-s0201a:2222_5": "tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti, dadanto",
  "atk-s0201a:2222_6": "aggabhāge. Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? Ekaṃ suvaṇṇapātiṃ",
  "atk-s0201a:2222_7": "katvā aññā dve tisso lohapātiyo suvaṇṇavaṇṇā karoti, tato janapadaṃ gantvā kiñcideva",
  "atk-s0201a:2222_8": "addhakulaṃ pavisitvā, “suvaṇṇabhājanāni kiṇathā”ti vatvā agghe pucchite samagghataraṃ",
  "atk-s0201a:2222_9": "dātukāmā honti. Tato tehi “kathaṃ imesaṃ suvaṇṇabhāvo jānitabbo”ti vutte – “vīmaṃsitvā",
  "atk-s0201a:2222_10": "gaṇhathā”ti suvaṇṇapātiṃ pāsāṇe ghaṃsitvā sabbā pātiyo datvā gacchati.",
  "atk-s0201a:2223_0": "Mānakūṭaṃ nāma hadayabhedasikhābhedarajjubhedavasena tividhaṃ hoti. Tattha hadayabhedo",
  "atk-s0201a:2223_1": "sappitelādiminanakāle labbhati. Tāni hi gaṇhanto heṭṭhā chiddena mānena, “saṇikaṃ",
  "atk-s0201a:2223_2": "āsiñcā”ti vatvā antobhājane bahuṃ paggharāpetvā gaṇhāti; dadanto chiddaṃ pidhāya",
  "atk-s0201a:2223_3": "sīghaṃ pūretvā deti. Sikhābhedo tilataṇḍulādiminanakāle labbhati. Tāni hi gaṇhanto",
  "atk-s0201a:2223_4": "saṇikaṃ sikhaṃ ussāpetvā gaṇhāti, dadanto vegena pūretvā sikhaṃ chindanto deti. Rajjubhedo",
  "atk-s0201a:2223_5": "khettavatthuminanakāle labbhati. Lañjaṃ alabhantā hi khettaṃ amahantampi mahantaṃ katvā minanti.",
  "atk-s0201a:2224_0": "Ukkoṭanādīsu ukkoṭananti sāmike assāmike kātuṃ lañjaggahaṇaṃ. Vañcananti tehi tehi",
  "atk-s0201a:2224_1": "upāyehi paresaṃ vañcanaṃ. Tatridamekaṃ vatthu – eko kira luddako migañca migapotakañca",
  "atk-s0201a:2224_2": "gahetvā āgacchati. Tameko dhutto, “kiṃ, bho, migo agghati, kiṃ migapotako”ti āha.",
  "atk-s0201a:2224_3": "“Migo dve kahāpaṇe migapotako eka”nti ca vutte kahāpaṇaṃ datvā migapotakaṃ gahetvā",
  "atk-s0201a:2224_4": "thokaṃ gantvā nivatto, “na me, bho, migapotakena attho, migaṃ me dehī”ti āha. Tena",
  "atk-s0201a:2224_5": "hi “dve kahāpaṇe dehī”ti. So āha – “nanu te, bho, mayā paṭhamaṃ eko kahāpaṇo dinno”ti.",
  "atk-s0201a:2224_6": "Āma dinnoti. “Imampi migapotakaṃ gaṇha, evaṃ so ca kahāpaṇo ayañca kahāpaṇagghanako",
  "atk-s0201a:2224_7": "migapotakoti dve kahāpaṇā bhavissantī”ti. So kāraṇaṃ vadatīti sallakkhetvā migapotakaṃ",
  "atk-s0201a:2224_8": "gahetvā migaṃ adāsīti.",
  "atk-s0201a:2225_0": "Nikatīti yogavasena vā māyāvasena vā apāmaṅgaṃ pāmaṅganti, amaṇiṃ maṇinti, asuvaṇṇaṃ",
  "atk-s0201a:2225_1": "suvaṇṇanti katvā paṭirūpakena vañcanaṃ. Sāciyogoti kuṭilayogo, etesaṃyeva ukkoṭanādīnametaṃ",
  "atk-s0201a:2225_2": "nāmaṃ, tasmā ukkoṭanasāciyogo vañcanasāciyogo nikatisāciyogoti evamettha attho daṭṭhabbo.",
  "atk-s0201a:2225_3": "Keci aññaṃ dassetvā aññassa parivattanaṃ sāciyogoti vadanti. Taṃ pana vañcaneneva",
  "atk-s0201a:2225_4": "saṅgahitaṃ. Chedanādīsu chedananti hatthacchedanādi. Vadhoti māraṇaṃ. Bandhoti rajjubandhanādīhi",
  "atk-s0201a:2225_5": "bandhanaṃ. Viparāmosoti himaviparāmoso gumbaviparāmosoti duvidho. Yaṃ himapātasamaye",
  "atk-s0201a:2225_6": "himena paṭicchannā hutvā maggapaṭipannaṃ janaṃ musanti, ayaṃ himaviparāmoso. Yaṃ",
  "atk-s0201a:2225_7": "gumbādīhi paṭicchannā musanti, ayaṃ gumbaviparāmoso. Ālopo vuccati gāmanigamādīnaṃ",
  "atk-s0201a:2225_8": "vilopakaraṇaṃ. Sahasākāroti sāhasikakiriyā, gehaṃ pavisitvā manussānaṃ ure satthaṃ",
  "atk-s0201a:2225_9": "ṭhapetvā icchitabhaṇḍaggahaṇaṃ. Evametasmā chedana…pe… sahasākārā paṭivirato hoti.",
  "atk-s0201a:2226_0": "294. So santuṭṭho hotīti svāyaṃ bhikkhu heṭṭhā vuttena catūsu paccayesu dvādasavidhena",
  "atk-s0201a:2226_1": "itarītarapaccayasantosena samannāgato hoti. Iminā pana dvādasavidhena itarītarapaccayasantosena",
  "atk-s0201a:2226_2": "samannāgatassa bhikkhuno aṭṭha parikkhārā vaṭṭanti tīṇi cīvarāni patto dantakaṭṭhacchedanavāsi",
  "atk-s0201a:2226_3": "ekā sūci kāyabandhanaṃ parissāvananti. Vuttampi cetaṃ –",
  "atk-s0201a:2227": "“Ticīvarañca patto ca, vāsi sūci ca bandhanaṃ;",
  "atk-s0201a:2228": "Parissāvanena aṭṭhete, yuttayogassa bhikkhuno”ti.",
  "atk-s0201a:2229_0": "Te sabbepi kāyaparihārikāpi honti kucchiparihārikāpi. Kathaṃ? Ticīvaraṃ tāva nivāsetvā",
  "atk-s0201a:2229_1": "pārupitvā ca vicaraṇakāle kāyaṃ pariharati posetīti kāyaparihārikaṃ hoti, cīvarakaṇṇena",
  "atk-s0201a:2229_2": "udakaṃ parissāvetvā pivanakāle khāditabbaphalāphalaggahaṇakāle ca kucchiṃ pariharati",
  "atk-s0201a:2229_3": "posetīti kucchiparihārikaṃ hoti. Pattopi tena udakaṃ uddharitvā nahānakāle kuṭiparibhaṇḍakaraṇakāle",
  "atk-s0201a:2229_4": "ca kāyaparihāriko hoti, āhāraṃ gahetvā bhuñjanakāle kucchiparihāriko hoti. Vāsipi",
  "atk-s0201a:2229_5": "tāya dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca",
  "atk-s0201a:2229_6": "kāyaparihārikā hoti, ucchucchedananāḷikerāditacchanakāle kucchiparihārikā. Sūcipi",
  "atk-s0201a:2229_7": "cīvarasibbanakāle kāyaparihārikā hoti, pūvaṃ vā phalaṃ vā vijjhitvā khādanakāle kucchiparihārikā.",
  "atk-s0201a:2229_8": "Kāyabandhanaṃ bandhitvā vicaraṇakāle kāyaparihārikaṃ, ucchuādīni bandhitvā gahaṇakāle",
  "atk-s0201a:2229_9": "kucchiparihārikaṃ. Parissāvanaṃ tena udakaṃ parissāvetvā nahānakāle, senāsanaparibhaṇḍakaraṇakāle",
  "atk-s0201a:2229_10": "ca kāyaparihārikaṃ, pānīyaparissāvanakāle teneva tilataṇḍulaputhukādīni gahetvā khādanakāle",
  "atk-s0201a:2229_11": "ca kucchiparihārikaṃ. Ayaṃ tāva aṭṭhaparikkhārikassa parikkhāramattā.",
  "atk-s0201a:2230_0": "Navaparikkhārikassa pana seyyaṃ pavisantassa tatraṭṭhakapaccattharaṇaṃ vā kuñcikā",
  "atk-s0201a:2230_1": "vā vaṭṭati. Dasaparikkhārikassa nisīdanaṃ vā cammakhaṇḍaṃ vā vaṭṭati. Ekādasaparikkhārikassa",
  "atk-s0201a:2230_2": "kattarayaṭṭhi vā telanāḷikā vā vaṭṭati. Dvādasaparikkhārikassa chattaṃ vā upāhanā",
  "atk-s0201a:2230_3": "vā vaṭṭati. Etesu ca aṭṭhaparikkhārikova santuṭṭho, itare asantuṭṭhā, mahicchā mahābhārāti",
  "atk-s0201a:2230_4": "na vattabbā. Etepi hi appicchāva santuṭṭhāva subharāva sallahukavuttinova. Bhagavā",
  "atk-s0201a:2230_5": "pana nayimaṃ suttaṃ tesaṃ vasena kathesi, aṭṭhaparikkhārikassa vasena kathesi. So",
  "atk-s0201a:2230_6": "hi khuddakavāsiñca sūciñca parissāvane pakkhipitvā pattassa anto ṭhapetvā pattaṃ",
  "atk-s0201a:2230_7": "aṃsakūṭe laggetvā ticīvaraṃ kāyapaṭibaddhaṃ katvā yenicchakaṃ sukhaṃ pakkamati. Paṭinivattetvā",
  "atk-s0201a:2230_8": "gahetabbaṃ nāmassa na hoti, iti imassa bhikkhuno sallahukavuttitaṃ dassento bhagavā,",
  "atk-s0201a:2230_9": "santuṭṭho hoti kāyaparihārikena cīvarenātiādimāha.",
  "atk-s0201a:2231_0": "Tattha kāyaparihārikenāti kāyapariharaṇamattakena. Kucchiparihārikenāti kucchipariharaṇamattakena.",
  "atk-s0201a:2231_1": "Samādāyeva pakkamatīti taṃ aṭṭhaparikkhāramattakaṃ sabbaṃ gahetvā kāyapaṭibaddhaṃ",
  "atk-s0201a:2231_2": "katvāva gacchati, “mama vihāro pariveṇaṃ upaṭṭhāko”tissa saṅgo vā baddho vā na hoti,",
  "atk-s0201a:2231_3": "so jiyā mutto saro viya, yūthā apakkanto mattahatthī viya icchiticchitaṃ senāsanaṃ",
  "atk-s0201a:2231_4": "vanasaṇḍaṃ rukkhamūlaṃ vanapabbhāraṃ paribhuñjanto ekova tiṭṭhati, ekova nisīdati,",
  "atk-s0201a:2231_5": "sabbiriyāpathesu ekova adutiyo.",
  "atk-s0201a:2232": "“Cātuddiso appaṭigho ca hoti,",
  "atk-s0201a:2233": "Santussamāno itarītarena;",
  "atk-s0201a:2234": "Parissayānaṃ sahitā achambhī,",
  "atk-s0201a:2235": "Eko care khaggavisāṇakappo”ti. ;",
  "atk-s0201a:2236": "Evaṃ vaṇṇitaṃ khaggavisāṇakappataṃ āpajjati.",
  "atk-s0201a:2237_0": "Idāni tamatthaṃ upamāya sādhento seyyathāpītiādimāha. Tattha pakkhī sakuṇoti pakkhayutto",
  "atk-s0201a:2237_1": "sakuṇo. Ḍetīti uppatati. Ayaṃ panettha saṅkhepattho – sakuṇā nāma “asukasmiṃ padese",
  "atk-s0201a:2237_2": "rukkho paripakkaphalo”ti ñatvā nānādisāhi āgantvā nakhapakkhatuṇḍādīhi tassa phalāni",
  "atk-s0201a:2237_3": "vijjhantā vidhunantā khādanti. “Idaṃ ajjatanāya idaṃ svātanāya bhavissatī”ti nesaṃ",
  "atk-s0201a:2237_4": "na hoti. Phale pana khīṇe neva rukkhassa ārakkhaṃ ṭhapenti, na tattha pattaṃ vā nakhaṃ",
  "atk-s0201a:2237_5": "vā tuṇḍaṃ vā ṭhapenti, atha kho tasmiṃ rukkhe anapekkho hutvā yo yaṃ disābhāgaṃ icchati,",
  "atk-s0201a:2237_6": "so tena sapattabhārova – uppatitvā gacchati. Evameva ayaṃ bhikkhu nissaṅgo nirapekkhoyeva",
  "atk-s0201a:2237_7": "pakkamati. Tena vuttaṃ “samādāyeva pakkamatī”ti. Ariyenāti niddosena. Ajjhattanti",
  "atk-s0201a:2237_8": "sake attabhāve. Anavajjasukhanti niddosasukhaṃ.",
  "atk-s0201a:2238_0": "295. So cakkhunā rūpaṃ disvāti so iminā ariyena sīlakkhandhena samannāgato bhikkhu",
  "atk-s0201a:2238_1": "cakkhuviññāṇena rūpaṃ passitvāti attho. Sesapadesu yaṃ vattabbaṃ siyā, taṃ sabbaṃ",
  "atk-s0201a:2238_2": "visuddhimagge vuttaṃ. Abyāsekasukhanti kilesehi anavasittasukhaṃ, avikiṇṇasukhantipi",
  "atk-s0201a:2238_3": "vuttaṃ. Indriyasaṃvarasukhañhi diṭṭhādīsu diṭṭhamattādivasena pavattatāya avikiṇṇaṃ",
  "atk-s0201a:2238_4": "hoti. So abhikkante paṭikkanteti so manacchaṭṭhānaṃ indriyānaṃ saṃvarena samannāgato",
  "atk-s0201a:2238_5": "bhikkhu imesu abhikkantapaṭikkantādīsu sattasu ṭhānesu satisampajaññavasena sampajānakārī",
  "atk-s0201a:2238_6": "hoti. Tattha yaṃ vattabbaṃ siyā, taṃ satipaṭṭhāne vuttameva.",
  "atk-s0201a:2239_0": "296. So iminā cātiādinā kiṃ dasseti? Araññavāsassa paccayasampattiṃ dasseti. Yassa",
  "atk-s0201a:2239_1": "hi ime cattāro paccayā natthi, tassa araññavāso na ijjhati, tiracchānagatehi vā vanacarakehi",
  "atk-s0201a:2239_2": "vā saddhiṃ vattabbataṃ āpajjati, araññe adhivatthā devatā, “kiṃ evarūpassa pāpabhikkhuno",
  "atk-s0201a:2239_3": "araññavāsenā”ti bheravasaddaṃ sāventi, hatthehi sīsaṃ paharitvā palāyanākāraṃ karonti.",
  "atk-s0201a:2239_4": "“Asuko bhikkhu araññaṃ pavisitvā idañcidañca pāpakammaṃ akāsī”ti ayaso pattharati.",
  "atk-s0201a:2239_5": "Yassa panete cattāro paccayā atthi, tassa araññavāso ijjhati, so hi attano sīlaṃ",
  "atk-s0201a:2239_6": "paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayato",
  "atk-s0201a:2239_7": "vayato sammasanto ariyabhūmiṃ okkamati, araññe adhivatthā devatā attamanā vaṇṇaṃ",
  "atk-s0201a:2239_8": "bhāsanti, itissa udake pakkhittatelabindu viya yaso vitthāriko hoti.",
  "atk-s0201a:2240_0": "Tattha vivittanti suññaṃ appasaddaṃ, appanigghosanti attho. Etadeva hi sandhāya vibhaṅge,",
  "atk-s0201a:2240_1": "“vivittanti santike cepi senāsanaṃ hoti, tañca anākiṇṇaṃ gahaṭṭhehi pabbajitehi,",
  "atk-s0201a:2240_2": "tena taṃ vivitta”nti vuttaṃ. Seti ceva āsati ca etthāti senāsanaṃ, mañcapīṭhādīnametaṃ",
  "atk-s0201a:2240_3": "adhivacanaṃ. Tenāha – “senāsananti mañcopi senāsanaṃ, pīṭhampi bhisipi bimbohanampi,",
  "atk-s0201a:2240_4": "vihāropi aḍḍhayogopi, pāsādopi, hammiyampi, guhāpi, aṭṭopi, māḷopi, leṇampi, veḷugumbopi,",
  "atk-s0201a:2240_5": "rukkhamūlampi, maṇḍapopi senāsanaṃ, yattha vā pana bhikkhū paṭikkamanti, sabbametaṃ",
  "atk-s0201a:2240_6": "senāsana”nti. Apica “vihāro aḍḍhayogo pāsādo hammiyaṃ guhā”ti idaṃ vihārasenāsanaṃ",
  "atk-s0201a:2240_7": "nāma. “Mañco pīṭhaṃ, bhisi bimbohana”nti idaṃ mañcapīṭhasenāsanaṃ nāma. “Cimilikā,",
  "atk-s0201a:2240_8": "cammakhaṇḍo, tiṇasanthāro, paṇṇasanthāro”ti idaṃ santhatasenāsanaṃ nāma. “Yattha",
  "atk-s0201a:2240_9": "vā pana bhikkhū paṭikkamantī”ti idaṃ okāsasenāsanaṃ nāmāti evaṃ catubbidhaṃ senāsanaṃ",
  "atk-s0201a:2240_10": "hoti, taṃ sabbampi senāsanaggahaṇena gahitameva. Imassa pana sakuṇasadisassa cātuddisassa",
  "atk-s0201a:2240_11": "bhikkhuno anucchavikaṃ dassento araññaṃ rukkhamūlantiādimāha.",
  "atk-s0201a:2241_0": "Tattha araññanti “nikkhamitvā bahi indakhīlā, sabbametaṃ arañña”nti idaṃ bhikkhunīnaṃ",
  "atk-s0201a:2241_1": "vasena āgataṃ araññaṃ. “Āraññakaṃ nāma senāsanaṃ pañcadhanusatikaṃ pacchima”nti idaṃ",
  "atk-s0201a:2241_2": "pana imassa bhikkhuno anurūpaṃ, tassa lakkhaṇaṃ visuddhimagge dhutaṅganiddese vuttaṃ.",
  "atk-s0201a:2241_3": "Rukkhamūlanti yaṃkiñci sandacchāyaṃ vivittaṃ rakkhamūlaṃ. Pabbatanti selaṃ. Tattha",
  "atk-s0201a:2241_4": "hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu khāyamānāsu",
  "atk-s0201a:2241_5": "sītena vātena vījiyamānassa cittaṃ ekaggaṃ hoti. Kandaranti kaṃ vuccati udakaṃ, tena",
  "atk-s0201a:2241_6": "dāritaṃ, udakena bhinnaṃ pabbatappadesaṃ, yaṃ nadītumbantipi nadīkuñjantipi vadanti.",
  "atk-s0201a:2241_7": "Tattha hi rajatapaṭṭasadisā vālikā honti, matthake maṇivitānaṃ viya vanagahanaṃ,",
  "atk-s0201a:2241_8": "maṇikkhandhasadisaṃ udakaṃ sandati. Evarūpaṃ kandaraṃ oruyha pānīyaṃ pivitvā gattāni",
  "atk-s0201a:2241_9": "sītāni katvā vālikaṃ ussāpetvā paṃsukūlacīvaraṃ paññāpetvā nisinnassa samaṇadhammaṃ",
  "atk-s0201a:2241_10": "karoto cittaṃ ekaggaṃ hoti. Giriguhanti dvinnaṃ pabbatānaṃ antarā, ekasmiṃyeva vā",
  "atk-s0201a:2241_11": "umaṅgasadisaṃ mahāvivaraṃ. Susānalakkhaṇaṃ visuddhimagge vuttaṃ. Vanapatthanti atikkamitvā",
  "atk-s0201a:2241_12": "manussānaṃ upacāraṭṭhānaṃ, yattha na kasanti na vapanti. Tenevāha – “vanapatthanti",
  "atk-s0201a:2241_13": "dūrānametaṃ senāsanānaṃ adhivacana”ntiādi. Abbhokāsanti acchannaṃ, ākaṅkhamāno panettha",
  "atk-s0201a:2241_14": "cīvarakuṭiṃ katvā vasati. Palālapuñjanti palālarāsiṃ. Mahāpalālapuñjato hi palālaṃ",
  "atk-s0201a:2241_15": "nikkaḍḍhitvā pabbhāraleṇasadise ālaye karonti, gacchagumbādīnampi upari palālaṃ pakkhipitvā",
  "atk-s0201a:2241_16": "heṭṭhā nisinnā samaṇadhammaṃ karonti, taṃ sandhāyetaṃ vuttaṃ.",
  "atk-s0201a:2242_0": "Pacchābhattanti bhattassa pacchato. Piṇḍapātapaṭikkantoti piṇḍapātapariyesanato paṭikkanto.",
  "atk-s0201a:2242_1": "Pallaṅkanti samantato ūrubaddhāsanaṃ. Ābhujitvāti bandhitvā. Ujuṃ kāyaṃ paṇidhāyāti",
  "atk-s0201a:2242_2": "uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-s0201a:2242_3": "Evañhi nisinnassa cammamaṃsanahārūni na paṇamanti. Athassa yā tesaṃ paṇamanapaccayā",
  "atk-s0201a:2242_4": "khaṇe khaṇe vedanā uppajjeyyuṃ, tā na uppajjanti. Tāsu anuppajjamānāsu cittaṃ ekaggaṃ",
  "atk-s0201a:2242_5": "hoti, kammaṭṭhānaṃ na paripatati, vuddhiṃ phātiṃ upagacchati. Parimukhaṃ satiṃ upaṭṭhapetvāti",
  "atk-s0201a:2242_6": "kammaṭṭhānābhimukhaṃ satiṃ ṭhapayitvā, mukhasamīpe vā katvāti attho. Teneva vibhaṅge",
  "atk-s0201a:2242_7": "vuttaṃ – “ayaṃ sati upaṭṭhitā hoti sūpaṭṭhitā nāsikagge vā mukhanimitte vā, tena",
  "atk-s0201a:2242_8": "vuccati parimukhaṃ satiṃ upaṭṭhapetvā”ti. Atha vā “parīti pariggahaṭṭho, mukhanti",
  "atk-s0201a:2242_9": "niyyānattho, satīti upaṭṭhānattho, tena vuccati parimukhaṃ sati”nti evaṃ paṭisambhidāyaṃ",
  "atk-s0201a:2242_10": "vuttanayenapettha attho daṭṭhabbo. Tatrāyaṃ saṅkhepo “pariggahitaniyyānasatiṃ katvā”ti.",
  "atk-s0201a:2243_0": "Abhijjhaṃ loketi ettha lujjanapalujjanaṭṭhena pañcupādānakkhandhā loko, tasmā pañcasu",
  "atk-s0201a:2243_1": "upādānakkhandhesu rāgaṃ pahāya kāmacchandaṃ vikkhambhetvāti ayamettha attho. Vigatābhijjhenāti",
  "atk-s0201a:2243_2": "vikkhambhanavasena pahīnattā vigatābhijjhena, na cakkhuviññāṇasadisenāti attho. Abhijjhāya",
  "atk-s0201a:2243_3": "cittaṃ parisodhetīti abhijjhāto cittaṃ parimoceti. Yathā naṃ sā muñcati ceva, muñcitvā",
  "atk-s0201a:2243_4": "ca na puna gaṇhāti, evaṃ karotīti attho. Byāpādapadosaṃ pahāyātiādīsupi eseva nayo.",
  "atk-s0201a:2243_5": "Byāpajjati iminā cittaṃ pūtikammāsādayo viya purimapakatiṃ pajahatīti byāpādo. Vikārāpattiyā",
  "atk-s0201a:2243_6": "padussati, paraṃ vā padūseti vināsetīti padoso. Ubhayametaṃ kodhassevādhivacanaṃ.",
  "atk-s0201a:2243_7": "Thinaṃ cittagelaññaṃ. Middhaṃ cetasikagelaññaṃ. Thinañca middhañca thinamiddhaṃ.",
  "atk-s0201a:2243_8": "Ālokasaññīti rattimpi divā diṭṭhaālokasañjānanasamatthatāya vigatanīvaraṇāya parisuddhāya",
  "atk-s0201a:2243_9": "saññāya samannāgato. Sato sampajānoti satiyā ca ñāṇena ca samannāgato. Idaṃ ubhayaṃ",
  "atk-s0201a:2243_10": "ālokasaññāya upakārattā vuttaṃ. Uddhaccañca kukkuccañca uddhaccakukkuccaṃ. Tiṇṇavicikicchoti",
  "atk-s0201a:2243_11": "vicikicchaṃ taritvā atikkamitvā ṭhito. “Kathamidaṃ kathamida”nti evaṃ nappavattatīti",
  "atk-s0201a:2243_12": "akathaṃkathī. Kusalesu dhammesūti anavajjesu dhammesu. “Ime nu kho kusalā, kathamime",
  "atk-s0201a:2243_13": "kusalā”ti evaṃ na vicikicchati na kaṅkhatīti attho. Ayamettha saṅkhepo, imesu pana",
  "atk-s0201a:2243_14": "nīvaraṇesu vacanatthalakkhaṇādibhedato yaṃ vattabbaṃ siyā, taṃ sabbaṃ visuddhimagge vuttaṃ.",
  "atk-s0201a:2244_0": "297. Paññāya dubbalīkaraṇeti ime pañca nīvaraṇā uppajjamānā anuppannāya lokiyalokuttarāya",
  "atk-s0201a:2244_1": "paññāya uppajjituṃ na denti, uppannā api aṭṭha samāpattiyo pañca vā abhiññā ucchinditvā",
  "atk-s0201a:2244_2": "pātenti; tasmā “paññāya dubbalīkaraṇā”ti vuccanti. Tathāgatapadaṃ itipīti idampi",
  "atk-s0201a:2244_3": "tathāgatassa ñāṇapadaṃ ñāṇavaḷañjaṃ ñāṇena akkantaṭṭhānanti vuccati. Tathāgatanisevitanti",
  "atk-s0201a:2244_4": "tathāgatassa ñāṇaphāsukāya nighaṃsitaṭṭhānaṃ. Tathāgatārañjitanti tathāgatassa ñāṇadāṭhāya ārañjitaṭṭhānaṃ.",
  "atk-s0201a:2245_0": "299. Yathābhūtaṃ pajānātīti yathāsabhāvaṃ pajānāti. Natveva tāva ariyasāvako niṭṭhaṃ",
  "atk-s0201a:2245_1": "gato hotīti imā jhānābhiññā bāhirakehipi sādhāraṇāti na tāva niṭṭhaṃ gato hoti. Maggakkhaṇepi",
  "atk-s0201a:2245_2": "apariyositakiccatāya na tāva niṭṭhaṃ gato hoti. Apica kho niṭṭhaṃ gacchatīti apica",
  "atk-s0201a:2245_3": "kho pana maggakkhaṇe mahāhatthiṃ passanto nāgavaniko viya sammāsambuddho bhagavāti",
  "atk-s0201a:2245_4": "iminā ākārena tīsu ratanesu niṭṭhaṃ gacchati. Niṭṭhaṃ gato hotīti evaṃ maggakkhaṇe",
  "atk-s0201a:2245_5": "niṭṭhaṃ gacchanto arahattaphalakkhaṇe pariyositasabbakiccatāya sabbākārena tīsu ratanesu",
  "atk-s0201a:2245_6": "niṭṭhaṃ gato hoti. Sesaṃ uttānatthamevāti.",
  "atk-s0201a:2246": "Papañcasūdaniyā majjhimanikāyaṭṭhakathāya",
  "atk-s0201a:2247": "Cūḷahatthipadopamasuttavaṇṇanā niṭṭhitā.",
  "atk-s0201a:2248": "8. Mahāhatthipadopamasuttavaṇṇanā",
  "atk-s0201a:2249_0": "300. Evaṃ me sutanti mahāhatthipadopamasuttaṃ. Tattha jaṅgalānanti pathavītalacārīnaṃ.",
  "atk-s0201a:2249_1": "Pāṇānanti sapādakapāṇānaṃ. Padajātānīti padāni. Samodhānaṃ gacchantīti odhānaṃ pakkhepaṃ",
  "atk-s0201a:2249_2": "gacchanti. Aggamakkhāyatīti seṭṭhaṃ akkhāyati. Yadidaṃ mahantattenāti mahantabhāvena",
  "atk-s0201a:2249_3": "aggaṃ akkhāyati, na guṇavasenāti attho. Ye keci kusalā dhammāti ye keci lokiyā vā",
  "atk-s0201a:2249_4": "lokuttarā vā kusalā dhammā. Saṅgahaṃ gacchantīti ettha catubbidho saṅgaho – sajātisaṅgaho,",
  "atk-s0201a:2249_5": "sañjātisaṅgaho, kiriyasaṅgaho, gaṇanasaṅgahoti. Tattha “sabbe khattiyā āgacchantu",
  "atk-s0201a:2249_6": "sabbe brāhmaṇā”ti evaṃ samānajātivasena saṅgaho sajātisaṅgaho nāma. “Sabbe kosalakā",
  "atk-s0201a:2249_7": "sabbe māgadhakā”ti evaṃ sañjātidesavasena saṅgaho sañjātisaṅgaho nāma. “Sabbe rathikā",
  "atk-s0201a:2249_8": "sabbe dhanuggahā”ti evaṃ kiriyavasena saṅgaho kiriyasaṅgaho nāma. “Cakkhāyatanaṃ",
  "atk-s0201a:2249_9": "katamakkhandhagaṇanaṃ gacchatīti? Cakkhāyatanaṃ rūpakkhandhagaṇanaṃ gacchati. Hañci",
  "atk-s0201a:2249_10": "cakkhāyatanaṃ rūpakkhandhagaṇanaṃ gacchati, tena vata re vattabbe cakkhāyatanaṃ rūpakkhandhena",
  "atk-s0201a:2249_11": "saṅgahita”nti, ayaṃ gaṇanasaṅgaho nāma. Imasmimpi ṭhāne ayameva adhippeto.",
  "atk-s0201a:2250_0": "Nanu ca “catunnaṃ ariyasaccānaṃ kati kusalā kati akusalā kati abyākatāti pañhassa",
  "atk-s0201a:2250_1": "vissajjane samudayasaccaṃ akusalaṃ, maggasaccaṃ kusalaṃ, nirodhasaccaṃ abyākataṃ,",
  "atk-s0201a:2250_2": "dukkhasaccaṃ siyā kusalaṃ, siyā akusalaṃ, siyā abyākata”nti āgatattā catubhūmakampi",
  "atk-s0201a:2250_3": "kusalaṃ diyaḍḍhameva saccaṃ bhajati. Atha kasmā mahāthero catūsu ariyasaccesu gaṇanaṃ",
  "atk-s0201a:2250_4": "gacchatīti āhāti? Saccānaṃ antogadhattā. Yathā hi “sādhikamidaṃ, bhikkhave, diyaḍḍhasikkhāpadasataṃ",
  "atk-s0201a:2250_5": "anvaddhamāsaṃ uddesaṃ āgacchati, yattha attakāmā kulaputtā sikkhanti. Tisso imā,",
  "atk-s0201a:2250_6": "bhikkhave, sikkhā adhisīlasikkhā adhicittasikkhā adhipaññāsikkhā”ti ettha sādhikamidaṃ",
  "atk-s0201a:2250_7": "diyaḍḍhasikkhāpadasataṃ ekā adhisīlasikkhāva hoti, taṃ sikkhantopi tisso sikkhā sikkhatīti",
  "atk-s0201a:2250_8": "dassito, sikkhānaṃ antogadhattā. Yathā ca ekassa hatthipadassa catūsu koṭṭhāsesu",
  "atk-s0201a:2250_9": "ekasmiṃ koṭṭhāse otiṇṇānipi dvīsu tīsu catūsu koṭṭhāsesu otiṇṇānipi siṅgālasasamigādīnaṃ",
  "atk-s0201a:2250_10": "pādāni hatthipade samodhānaṃ gatāneva honti. Hatthipadato amuccitvā tasseva antogadhattā.",
  "atk-s0201a:2250_11": "Evameva ekasmimpi dvīsupi tīsupi catūsupi saccesu gaṇanaṃ gatā dhammā catūsu saccesu",
  "atk-s0201a:2250_12": "gaṇanaṃ gatāva honti; saccānaṃ antogadhattāti diyaḍḍhasaccagaṇanaṃ gatepi kusaladhamme",
  "atk-s0201a:2250_13": "“sabbe te catūsu ariyasaccesu saṅgahaṃ gacchantī”ti āha. “Dukkhe ariyasacce”tiādīsu",
  "atk-s0201a:2250_14": "uddesapadesu ceva jātipi dukkhātiādīsu niddesapadesu ca yaṃ vattabbaṃ, taṃ visuddhimagge",
  "atk-s0201a:2250_15": "vuttameva. Kevalaṃ panettha desanānukkamova veditabbo.",
  "atk-s0201a:2251_0": "301. Yathā hi cheko vilīvakāro sujātaṃ veḷuṃ labhitvā catudhā chetvā tato tayo koṭṭhāse",
  "atk-s0201a:2251_1": "ṭhapetvā ekaṃ gaṇhitvā pañcadhā bhindeyya, tatopi cattāro ṭhapetvā ekaṃ gaṇhitvā",
  "atk-s0201a:2251_2": "phālento pañca pesiyo kareyya, tato catasso ṭhapetvā ekaṃ gaṇhitvā kucchibhāgaṃ piṭṭhibhāganti",
  "atk-s0201a:2251_3": "dvidhā phāletvā piṭṭhibhāgaṃ ṭhapetvā kucchibhāgaṃ ādāya tato samuggabījanitālavaṇṭādinānappakāraṃ",
  "atk-s0201a:2251_4": "veḷuvikatiṃ kareyya, so piṭṭhibhāgañca itarā ca catasso pesiyo itare ca cattāro koṭṭhāse",
  "atk-s0201a:2251_5": "itare ca tayo koṭṭhāse kammāya na upanessatīti na vattabbo. Ekappahārena pana upanetuṃ",
  "atk-s0201a:2251_6": "na sakkā, anupubbena upanessati. Evameva ayaṃ mahātheropi vilīvakāro sujātaṃ veḷuṃ",
  "atk-s0201a:2251_7": "labhitvā cattāro koṭṭhāse viya, imaṃ mahantaṃ suttantaṃ ārabhitvā catuariyasaccavasena",
  "atk-s0201a:2251_8": "mātikaṃ ṭhapesi. Vilīvakārassa tayo koṭṭhāse ṭhapetvā ekaṃ gahetvā tassa pañcadhā",
  "atk-s0201a:2251_9": "karaṇaṃ viya therassa tīṇi ariyasaccāni ṭhapetvā ekaṃ dukkhasaccaṃ gahetvā bhājentassa",
  "atk-s0201a:2251_10": "khandhavasena pañcadhā karaṇaṃ. Tato yathā so vilīvakāro cattāro koṭṭhāse ṭhapetvā",
  "atk-s0201a:2251_11": "ekaṃ bhāgaṃ gahetvā pañcadhā phālesi, evaṃ thero cattāro arūpakkhandhe ṭhapetvā rūpakkhandhaṃ",
  "atk-s0201a:2251_12": "vibhajanto cattāri ca mahābhūtāni catunnañca mahābhūtānaṃ upādāya rūpanti pañcadhā",
  "atk-s0201a:2251_13": "akāsi. Tato yathā so vilīvakāro catasso pesiyo ṭhapetvā ekaṃ gahetvā kucchibhāgaṃ",
  "atk-s0201a:2251_14": "piṭṭhibhāganti dvidhā phālesi, evaṃ thero upādāya rūpañca tisso ca dhātuyo ṭhapetvā",
  "atk-s0201a:2251_15": "ekaṃ pathavīdhātuṃ vibhajanto ajjhattikabāhiravasena dvidhā dassesi. Yathā so vilīvakāro",
  "atk-s0201a:2251_16": "piṭṭhibhāgaṃ ṭhapetvā kucchibhāgaṃ ādāya nānappakāraṃ vilīvavikatiṃ akāsi, evaṃ thero",
  "atk-s0201a:2251_17": "bāhiraṃ pathavīdhātuṃ ṭhapetvā ajjhattikaṃ pathavīdhātuṃ vīsatiyā ākārehi vibhajitvā",
  "atk-s0201a:2251_18": "dassetuṃ katamā cāvuso, ajjhattikā pathavīdhātūtiādimāha.",
  "atk-s0201a:2252_0": "Yathā pana vilīvakāro piṭṭhibhāgañca itarā ca cattasso pesiyo itare ca cattāro koṭṭhāse",
  "atk-s0201a:2252_1": "itare ca tayo koṭṭhāse anupubbena kammāya upanessati, na hi sakkā ekappahārena upanetuṃ,",
  "atk-s0201a:2252_2": "evaṃ theropi bāhirañca pathavīdhātuṃ itarā ca tisso dhātuyo upādārūpañca itare ca",
  "atk-s0201a:2252_3": "cattāro arūpino khandhe itarāni ca tīṇi ariyasaccāni anupubbena vibhajitvā dassessati,",
  "atk-s0201a:2252_4": "na hi sakkā ekappahārena dassetuṃ. Apica rājaputtūpamāyapi ayaṃ kamo vibhāvetabbo –",
  "atk-s0201a:2253_0": "Eko kira mahārājā, tassa parosahassaṃ puttā. So tesaṃ piḷandhanaparikkhāraṃ catūsu",
  "atk-s0201a:2253_1": "peḷāsu ṭhapetvā jeṭṭhaputtassa appesi – “idaṃ te, tāta, bhātikānaṃ piḷandhanabhaṇḍaṃ",
  "atk-s0201a:2253_2": "tathārūpe chaṇe sampatte piḷandhanaṃ no dehīti yācantānaṃ dadeyyāsī”ti. So “sādhu",
  "atk-s0201a:2253_3": "devā”ti sāragabbhe paṭisāmesi, tathārūpe chaṇadivase rājaputtā rañño santikaṃ gantvā",
  "atk-s0201a:2253_4": "“piḷandhanaṃ no, tāta, detha, nakkhattaṃ kīḷissāmā”ti āhaṃsu. Tātā, jeṭṭhabhātikassa",
  "atk-s0201a:2253_5": "vo hatthe mayā piḷandhanaṃ ṭhapitaṃ, taṃ āharāpetvā piḷandhathāti. Te sādhūti paṭissuṇitvā",
  "atk-s0201a:2253_6": "tassa santikaṃ gantvā, “tumhākaṃ kira no hatthe piḷandhanabhaṇḍaṃ, taṃ dethā”ti āhaṃsu.",
  "atk-s0201a:2253_7": "So evaṃ karissāmīti gabbhaṃ vivaritvā, catasso peḷāyo nīharitvā tisso ṭhapetvā ekaṃ",
  "atk-s0201a:2253_8": "vivaritvā, tato pañca samugge nīharitvā cattāro ṭhapetvā ekaṃ vivaritvā, tato pañcasu",
  "atk-s0201a:2253_9": "karaṇḍesu nīharitesu cattāro ṭhapetvā ekaṃ vivaritvā pidhānaṃ passe ṭhapetvā tato",
  "atk-s0201a:2253_10": "hatthūpagapādūpagādīni nānappakārāni piḷandhanāni nīharitvā adāsi. So kiñcāpi itarehi",
  "atk-s0201a:2253_11": "catūhi karaṇḍehi itarehi catūhi samuggehi itarāhi tīhi peḷāhi na tāva bhājetvā deti,",
  "atk-s0201a:2253_12": "anupubbena pana dassati, na hi sakkā ekappahārena dātuṃ.",
  "atk-s0201a:2254_0": "Tattha mahārājā viya bhagavā daṭṭhabbo. Vuttampi cetaṃ – “rājāhamasmi selāti bhagavā,",
  "atk-s0201a:2254_1": "dhammarājā anuttaro”ti. Jeṭṭhaputto viya sāriputtatthero, vuttampi cetaṃ – “yaṃ kho",
  "atk-s0201a:2254_2": "taṃ, bhikkhave, sammā vadamāno vadeyya, ‘bhagavato putto oraso mukhato jāto dhammajo",
  "atk-s0201a:2254_3": "dhammanimmito dhammadāyādo, no āmisadāyādo’ti sāriputtameva taṃ sammā vadamāno vadeyya,",
  "atk-s0201a:2254_4": "bhagavato putto…pe… no āmisadāyādo”ti. Parosahassarājaputtā viya bhikkhusaṅgho daṭṭhabbo. Vuttampi cetaṃ –",
  "atk-s0201a:2255": "“Parosahassaṃ bhikkhūnaṃ, sugataṃ payirupāsati;",
  "atk-s0201a:2256": "Desentaṃ virajaṃ dhammaṃ, nibbānaṃ akutobhaya”nti. ;",
  "atk-s0201a:2257_0": "Rañño tesaṃ puttānaṃ piḷandhanaṃ catūsu peḷāsu pakkhipitvā jeṭṭhaputtassa hatthe",
  "atk-s0201a:2257_1": "ṭhapitakālo viya bhagavato dhammasenāpatissa hatthe catusaccappakāsanāya ṭhapitakālo,",
  "atk-s0201a:2257_2": "tenevāha – “sāriputto, bhikkhave, pahoti cattāri ariyasaccāni vitthārena ācikkhituṃ",
  "atk-s0201a:2257_3": "desetuṃ paññāpetuṃ paṭṭhapetuṃ vivarituṃ vibhajituṃ uttānīkātu”nti. Tathārūpe khaṇe",
  "atk-s0201a:2257_4": "tesaṃ rājaputtānaṃ taṃ rājānaṃ upasaṅkamitvā piḷandhanaṃ yācanakālo viya bhikkhusaṅghassa",
  "atk-s0201a:2257_5": "vassūpanāyikasamaye āgantvā dhammadesanāya yācitakālo. Upakaṭṭhāya kira vassūpanāyikāya",
  "atk-s0201a:2257_6": "idaṃ suttaṃ desitaṃ. Rañño, “tātā, jeṭṭhabhātikassa vo hatthe mayā piḷandhanaṃ ṭhapitaṃ",
  "atk-s0201a:2257_7": "taṃ āharāpetvā piḷandhathā”ti vuttakālo viya sambuddhenāpi, “sevetha, bhikkhave,",
  "atk-s0201a:2257_8": "sāriputtamoggallāne, bhajatha, bhikkhave, sāriputtamoggallāne. Paṇḍitā bhikkhū anuggāhakā",
  "atk-s0201a:2257_9": "sabrahmacārīna”nti evaṃ dhammasenāpatino santike bhikkhūnaṃ pesitakālo.",
  "atk-s0201a:2258_0": "Rājaputtehi rañño kathaṃ sutvā jeṭṭhabhātikassa santikaṃ gantvā piḷandhanaṃ yācitakālo",
  "atk-s0201a:2258_1": "viya bhikkhūhi satthukathaṃ sutvā dhammasenāpatiṃ upasaṅkamma dhammadesanaṃ āyācitakālo.",
  "atk-s0201a:2258_2": "Jeṭṭhabhātikassa gabbhaṃ vivaritvā catasso peḷāyo nīharitvā ṭhapanaṃ viya dhammasenāpatissa",
  "atk-s0201a:2258_3": "imaṃ suttantaṃ ārabhitvā catunnaṃ ariyasaccānaṃ vasena mātikāya ṭhapanaṃ. Tisso peḷāyo",
  "atk-s0201a:2258_4": "ṭhapetvā ekaṃ vivaritvā tato pañcasamugganīharaṇaṃ viya tīṇi ariyasaccāni ṭhapetvā",
  "atk-s0201a:2258_5": "dukkhaṃ ariyasaccaṃ vibhajantassa pañcakkhandhadassanaṃ. Cattāro samugge ṭhapetvā",
  "atk-s0201a:2258_6": "ekaṃ vivaritvā tato pañcakaraṇḍanīharaṇaṃ viya cattāro arūpakkhandhe ṭhapetvā ekaṃ",
  "atk-s0201a:2258_7": "rūpakkhandhaṃ vibhajantassa catumahābhūtaupādārūpavasena pañcakoṭṭhāsadassanaṃ.",
  "atk-s0201a:2259_0": "302. Cattāro karaṇḍe ṭhapetvā ekaṃ vivaritvā pidhānaṃ passe ṭhapetvā hatthūpagapādūpagādipiḷandhanadānaṃ",
  "atk-s0201a:2259_1": "viya tīṇi mahābhūtāni upādārūpañca ṭhapetvā ekaṃ pathavīdhātuṃ vibhajantassa bāhiraṃ",
  "atk-s0201a:2259_2": "tāva pidhānaṃ viya ṭhapetvā ajjhattikāya pathavīdhātuyā nānāsabhāvato vīsatiyā ākārehi",
  "atk-s0201a:2259_3": "dassanatthaṃ “katamā cāvuso ajjhattikā pathavīdhātū”tiādivacanaṃ.",
  "atk-s0201a:2260_0": "Tassa pana rājaputtassa tehi catūhi karaṇḍehi catūhi samuggehi tīhi ca peḷāhi pacchā",
  "atk-s0201a:2260_1": "anupubbena nīharitvā piḷandhanadānaṃ viya therassāpi itaresañca tiṇṇaṃ mahābhūtānaṃ",
  "atk-s0201a:2260_2": "upādārūpānañca catunnaṃ arūpakkhandhānañca tiṇṇaṃ ariyasaccānañca pacchā anupubbena",
  "atk-s0201a:2260_3": "bhājetvā dassanaṃ veditabbaṃ. Yaṃ panetaṃ “katamā cāvuso, ajjhattikā pathavīdhātū”tiādi",
  "atk-s0201a:2260_4": "vuttaṃ. Tattha ajjhattaṃ paccattanti ubhayampetaṃ niyakādhivacanameva. Kakkhaḷanti",
  "atk-s0201a:2260_5": "thaddhaṃ. Kharigatanti pharusaṃ. Upādinnanti na kammasamuṭṭhānameva, avisesena pana",
  "atk-s0201a:2260_6": "sarīraṭṭhakassetaṃ gahaṇaṃ. Sarīraṭṭhakañhi upādinnaṃ vā hotu, anupādinnaṃ vā, ādinnagahitaparāmaṭṭhavasena",
  "atk-s0201a:2260_7": "sabbaṃ upādinnameva nāma. Seyyathidaṃ – kesā lomā…pe… udariyaṃ karīsanti idaṃ dhātukammaṭṭhānikassa",
  "atk-s0201a:2260_8": "kulaputtassa ajjhattikapathavīdhātuvasena tāva kammaṭṭhānaṃ vibhattaṃ. Ettha pana",
  "atk-s0201a:2260_9": "manasikāraṃ ārabhitvā vipassanaṃ vaḍḍhetvā arahattaṃ gahetukāmena yaṃ kātabbaṃ, taṃ",
  "atk-s0201a:2260_10": "sabbaṃ visuddhimagge vitthāritameva. Matthaluṅgaṃ pana na idha pāḷiāruḷhaṃ. Tampi",
  "atk-s0201a:2260_11": "āharitvā, visuddhimagge vuttanayeneva vaṇṇasaṇṭhānādivasena vavatthapetvā, “ayampi",
  "atk-s0201a:2260_12": "acetanā abyākatā suññā thaddhā pathavīdhātu evā”ti manasi kātabbaṃ. Yaṃ vā panaññampīti",
  "atk-s0201a:2260_13": "idaṃ itaresu tīsu koṭṭhāsesu anugatāya pathavīdhātuyā gahaṇatthaṃ vuttaṃ. Yā ceva",
  "atk-s0201a:2260_14": "kho pana ajjhattikā pathavīdhātūti yā ca ayaṃ vuttappakārā ajjhattikā pathavīdhātu.",
  "atk-s0201a:2260_15": "Yā ca bāhirāti yā ca vibhaṅge, “ayo lohaṃ tipu sīsa”ntiādinā nayena āgatā bāhirā pathavīdhātu.",
  "atk-s0201a:2261_0": "Ettāvatā therena ajjhattikā pathavīdhātu nānāsabhāvato vīsatiyā ākārehi vitthārena",
  "atk-s0201a:2261_1": "dassitā, bāhirā saṅkhepena. Kasmā? Yasmiñhi ṭhāne sattānaṃ ālayo nikanti patthanā",
  "atk-s0201a:2261_2": "pariyuṭṭhānaṃ gahaṇaṃ parāmāso balavā hoti, tattha tesaṃ ālayādīnaṃ uddharaṇatthaṃ",
  "atk-s0201a:2261_3": "buddhā vā buddhasāvakā vā vitthārakathaṃ kathenti. Yattha pana na balavā, tattha",
  "atk-s0201a:2261_4": "kattabbakiccābhāvato saṅkhepena kathenti. Yathā hi kassako khettaṃ kasamāno yattha",
  "atk-s0201a:2261_5": "mūlasantānakānaṃ balavatāya naṅgalaṃ laggati, tattha goṇe ṭhapetvā paṃsuṃ viyūhitvā",
  "atk-s0201a:2261_6": "mūlasantānakāni chetvā chetvā uddharanto bahuṃ vāyāmaṃ karoti. Yattha tāni natthi,",
  "atk-s0201a:2261_7": "tattha balavaṃ payogaṃ katvā goṇe piṭṭhiyaṃ paharamāno kasatiyeva, evaṃsampadamidaṃ veditabbaṃ.",
  "atk-s0201a:2262_0": "Pathavīdhāturevesāti duvidhāpesā thaddhaṭṭhena kakkhaḷaṭṭhena pharusaṭṭhena ekalakkhaṇā",
  "atk-s0201a:2262_1": "pathavīdhātuyeva, āvusoti ajjhattikaṃ bāhirāya saddhiṃ yojetvā dasseti. Yasmā bāhirāya",
  "atk-s0201a:2262_2": "pathavīdhātuyā acetanābhāvo pākaṭo, na ajjhattikāya, tasmā sā bāhirāya saddhiṃ ekasadisā",
  "atk-s0201a:2262_3": "acetanāyevāti gaṇhantassa sukhapariggaho hoti. Yathā kiṃ? Yathā dantena goṇena saddhiṃ",
  "atk-s0201a:2262_4": "yojito adanto katipāhameva visūkāyati vipphandati, atha na cirasseva damathaṃ upeti.",
  "atk-s0201a:2262_5": "Evaṃ ajjhattikāpi bāhirāya saddhiṃ ekasadisāti gaṇhantassa katipāhameva acetanābhāvo",
  "atk-s0201a:2262_6": "na upaṭṭhāti, atha na cirenevassā acetanābhāvo pākaṭo hoti. Taṃ netaṃ mamāti taṃ",
  "atk-s0201a:2262_7": "ubhayampi na etaṃ mama, na esohamasmi, na eso me attāti evaṃ yathābhūtaṃ sammappaññāya",
  "atk-s0201a:2262_8": "daṭṭhabbaṃ. Yathābhūtanti yathāsabhāvaṃ, tañhi aniccādisabhāvaṃ, tasmā aniccaṃ dukkhamanattāti",
  "atk-s0201a:2262_9": "evaṃ daṭṭhabbanti attho.",
  "atk-s0201a:2263_0": "Hoti kho so, āvusoti kasmā ārabhi? Bāhiraāpodhātuvasena bāhirāya pathavīdhātuyā vināsaṃ",
  "atk-s0201a:2263_1": "dassetvā tato visesatarena upādinnāya sarīraṭṭhakapathavīdhātuyā vināsadassanatthaṃ.",
  "atk-s0201a:2263_2": "Pakuppatīti āposaṃvaṭṭavasena vaḍḍhamānā kuppati. Antarahitā tasmiṃ samaye bāhirā",
  "atk-s0201a:2263_3": "pathavīdhātu hotīti tasmiṃ samaye koṭisatasahassacakkavāḷe khārodakena vilīyamānā",
  "atk-s0201a:2263_4": "udakānugatā hutvā sabbā pabbatādivasena saṇṭhitā pathavīdhātu antarahitā hoti. Vilīyitvā",
  "atk-s0201a:2263_5": "udakameva hoti. Tāva mahallikāyāti tāva mahantāya.",
  "atk-s0201a:2264": "Duve satasahassāni, cattāri nahutāni ca;",
  "atk-s0201a:2265": "Ettakaṃ bahalattena, saṅkhātāyaṃ vasundharāti. –",
  "atk-s0201a:2266_0": "Evaṃ bahalatteneva mahantāya, vitthārato pana koṭisatasahassacakkavāḷappamāṇāya.",
  "atk-s0201a:2266_1": "Aniccatāti hutvā abhāvatā. Khayadhammatāti khayaṃ gamanasabhāvatā. Vayadhammatāti",
  "atk-s0201a:2266_2": "vayaṃ gamanasabhāvatā. Vipariṇāmadhammatāti pakativijahanasabhāvatā, iti sabbehipi",
  "atk-s0201a:2266_3": "imehi padehi aniccalakkhaṇameva vuttaṃ. Yaṃ pana aniccaṃ, taṃ dukkhaṃ. Yaṃ dukkhaṃ,",
  "atk-s0201a:2266_4": "taṃ anattāti tīṇipi lakkhaṇāni āgatāneva honti. Mattaṭṭhakassāti parittaṭṭhitikassa,",
  "atk-s0201a:2266_5": "tattha dvīhākārehi imassa kāyassa parittaṭṭhititā veditabbā ṭhitiparittatāya ca sarasaparittatāya",
  "atk-s0201a:2266_6": "ca. Ayañhi atīte cittakkhaṇe jīvittha, na jīvati, na jīvissati. Anāgate cittakkhaṇe",
  "atk-s0201a:2266_7": "jīvissati, na jīvati, na jīvittha. Paccuppanne cittakkhaṇe jīvati, na jīvittha, na",
  "atk-s0201a:2266_8": "jīvissatīti vuccati.",
  "atk-s0201a:2267": "“Jīvitaṃ attabhāvo ca, sukhadukkhā ca kevalā;",
  "atk-s0201a:2268": "Ekacittasamāyuttā, lahu so vattate khaṇo”ti. –",
  "atk-s0201a:2269": "Idaṃ etasseva parittaṭṭhitidassanatthaṃ vuttaṃ. Evaṃ ṭhitiparittatāya parittaṭṭhititā veditabbā.",
  "atk-s0201a:2270_0": "Assāsapassāsūpanibaddhādibhāvena panassa sarasaparittatā veditabbā. Sattānañhi assāsūpanibaddhaṃ",
  "atk-s0201a:2270_1": "jīvitaṃ, passāsūpanibaddhaṃ jīvitaṃ, assāsapassāsūpanibaddhaṃ jīvitaṃ, mahābhūtūpanibaddhaṃ",
  "atk-s0201a:2270_2": "jīvitaṃ, kabaḷīkārāhārūpanibaddhaṃ jīvitaṃ, viññāṇūpanibaddhaṃ jīvitanti visuddhimagge vitthāritaṃ.",
  "atk-s0201a:2271_0": "Taṇhupādinnassāti taṇhāya ādinnagahitaparāmaṭṭhassa ahanti vā mamanti vā asmīti vā.",
  "atk-s0201a:2271_1": "Atha khvāssa notevettha hotīti atha kho assa bhikkhuno evaṃ tīṇi lakkhaṇāni āropetvā",
  "atk-s0201a:2271_2": "passantassa ettha ajjhattikāya pathavīdhātuyā ahanti vātiādi tividho taṇhāmānadiṭṭhiggāho",
  "atk-s0201a:2271_3": "noteva hoti, na hotiyevāti attho. Yathā ca āpodhātuvasena, evaṃ tejodhātuvāyodhātuvasenapi",
  "atk-s0201a:2271_4": "bāhirāya pathavīdhātuyā antaradhānaṃ hoti. Idha pana ekaṃyeva āgataṃ. Itarānipi atthato veditabbāni.",
  "atk-s0201a:2272_0": "Tañce, āvusoti idha tassa dhātukammaṭṭhānikassa bhikkhuno sotadvāre pariggahaṃ paṭṭhapento",
  "atk-s0201a:2272_1": "balaṃ dasseti. Akkosantīti dasahi akkosavatthūhi akkosanti. Paribhāsantīti tayā idañcidañca",
  "atk-s0201a:2272_2": "kataṃ, evañca evañca taṃ karissāmāti vācāya paribhāsanti. Rosentīti ghaṭṭenti. Vihesentīti",
  "atk-s0201a:2272_3": "dukkhāpenti, sabbaṃ vācāya ghaṭṭanameva vuttaṃ. So evanti so dhātukammaṭṭhāniko evaṃ",
  "atk-s0201a:2272_4": "sampajānāti. Uppannā kho me ayanti sampativattamānuppannabhāvena ca samudācāruppannabhāvena",
  "atk-s0201a:2272_5": "ca uppannā. Sotasamphassajāti upanissayavasena sotasamphassato jātā sotadvārajavanavedanā,",
  "atk-s0201a:2272_6": "phasso aniccoti sotasamphasso hutvā abhāvaṭṭhena aniccoti passati. Vedanādayopi sotasamphassasampayuttāva",
  "atk-s0201a:2272_7": "veditabbā. Dhātārammaṇamevāti dhātusaṅkhātameva ārammaṇaṃ. Pakkhandatīti otarati.",
  "atk-s0201a:2272_8": "Pasīdatīti tasmiṃ ārammaṇe pasīdati, bhummavacanameva vā etaṃ. Byañjanasandhivasena",
  "atk-s0201a:2272_9": "“dhātārammaṇamevā”ti vuttaṃ, dhātārammaṇeyevāti ayamettha attho. Adhimuccatīti dhātuvasena",
  "atk-s0201a:2272_10": "evanti adhimokkhaṃ labhati, na rajjati, na dussati. Ayañhi sotadvāramhi ārammaṇe",
  "atk-s0201a:2272_11": "āpāthagate mūlapariññāāgantukatāvakālikavasena pariggahaṃ karoti, tassa vitthārakathā",
  "atk-s0201a:2272_12": "satipaṭṭhāne satisampajaññapabbe vuttā. Sā pana tattha cakkhudvāravasena vuttā, idha",
  "atk-s0201a:2272_13": "sotadvāravasena veditabbā.",
  "atk-s0201a:2273_0": "Evaṃ katapariggahassa hi dhātukammaṭṭhānikassa balavavipassakassa sacepi cakkhudvārādīsu",
  "atk-s0201a:2273_1": "ārammaṇe āpāthagate ayoniso āvajjanaṃ uppajjati, voṭṭhabbanaṃ patvā ekaṃ dve vāre",
  "atk-s0201a:2273_2": "āsevanaṃ labhitvā cittaṃ bhavaṅgameva otarati, na rāgādivasena uppajjati, ayaṃ koṭippatto",
  "atk-s0201a:2273_3": "tikkhavipassako. Aparassa rāgādivasena ekaṃ vāraṃ javanaṃ javati, javanapariyosāne",
  "atk-s0201a:2273_4": "pana rāgādivasena evaṃ me javanaṃ javitanti āvajjato ārammaṇaṃ pariggahitameva hoti,",
  "atk-s0201a:2273_5": "puna vāraṃ tathā na javati. Aparassa ekavāraṃ evaṃ āvajjato puna dutiyavāraṃ rāgādivasena",
  "atk-s0201a:2273_6": "javanaṃ javatiyeva, dutiyavārāvasāne pana evaṃ me javanaṃ javitanti āvajjato ārammaṇaṃ",
  "atk-s0201a:2273_7": "pariggahitameva hoti, tatiyavāre tathā na uppajjati. Ettha pana paṭhamo atitikkho,",
  "atk-s0201a:2273_8": "tatiyo atimando, dutiyassa pana vasena imasmiṃ sutte, laṭukikopame, indriyabhāvane",
  "atk-s0201a:2273_9": "ca ayamattho veditabbo.",
  "atk-s0201a:2274_0": "Evaṃ sotadvāre pariggahitavasena dhātukammaṭṭhānikassa balaṃ dassetvā idāni kāyadvāre",
  "atk-s0201a:2274_1": "dīpento tañce, āvusotiādimāha. Aniṭṭhārammaṇañhi patvā dvīsu vāresu kilamati sotadvāre",
  "atk-s0201a:2274_2": "ca kāyadvāre ca. Tasmā yathā nāma khettassāmī puriso kudālaṃ gahetvā khettaṃ anusañcaranto",
  "atk-s0201a:2274_3": "yattha vā tattha vā mattikapiṇḍaṃ adatvā dubbalaṭṭhānesuyeva kudālena bhūmiṃ bhinditvā",
  "atk-s0201a:2274_4": "satiṇamattikapiṇḍaṃ deti. Evameva mahāthero anāgate sikkhākāmā padhānakammikā kulaputtā",
  "atk-s0201a:2274_5": "imesu dvāresu saṃvaraṃ paṭṭhapetvā khippameva jātijarāmaraṇassa antaṃ karissantīti",
  "atk-s0201a:2274_6": "imesuyeva dvīsu dvāresu gāḷhaṃ katvā saṃvaraṃ desento imaṃ desanaṃ ārabhi.",
  "atk-s0201a:2275_0": "Tattha samudācarantīti upakkamanti. Pāṇisamphassenāti pāṇippahārena, itaresupi eseva",
  "atk-s0201a:2275_1": "nayo. Tathābhūtoti tathāsabhāvo. Yathābhūtasminti yathāsabhāve. Kamantīti pavattanti.",
  "atk-s0201a:2275_2": "Evaṃ buddhaṃ anussaratotiādīsu itipi so bhagavātiādinā nayena anussarantopi buddhaṃ",
  "atk-s0201a:2275_3": "anussarati, vuttaṃ kho panetaṃ bhagavatāti anussarantopi anussaratiyeva. Svākkhāto",
  "atk-s0201a:2275_4": "bhagavatā dhammotiādinā nayena anussarantopi dhammaṃ anussarati, kakacūpamovādaṃ",
  "atk-s0201a:2275_5": "anussarantopi anussaratiyeva. Suppaṭipannotiādinā nayena anussarantopi saṅghaṃ anussarati,",
  "atk-s0201a:2275_6": "kakacokantanaṃ adhivāsayamānassa bhikkhuno guṇaṃ anussaramānopi anussaratiyeva.",
  "atk-s0201a:2276_0": "Upekkhā kusalanissitā na saṇṭhātīti idha vipassanupekkhā adhippetā. Upekkhā kusalanissitā",
  "atk-s0201a:2276_1": "saṇṭhātīti idha chaḷaṅgupekkhā, sā panesā kiñcāpi khīṇāsavassa iṭṭhāniṭṭhesu ārammaṇesu",
  "atk-s0201a:2276_2": "arajjanādivasena pavattati, ayaṃ pana bhikkhu vīriyabalena bhāvanāsiddhiyā attano",
  "atk-s0201a:2276_3": "vipassanaṃ khīṇāsavassa chaḷaṅgupekkhāṭhāne ṭhapetīti vipassanāva chaḷaṅgupekkhā nāma jātā.",
  "atk-s0201a:2277_0": "303. Āpodhātuniddese āpogatanti sabbaāpesu gataṃ allayūsabhāvalakkhaṇaṃ. Pittaṃ semhantiādīsu",
  "atk-s0201a:2277_1": "pana yaṃ vattabbaṃ, taṃ sabbaṃ saddhiṃ bhāvanānayena visuddhimagge vuttaṃ. Pakuppatīti",
  "atk-s0201a:2277_2": "oghavasena vaḍḍhati, samuddato vā udakaṃ uttarati, ayamassa pākatiko pakopo, āposaṃvaṭṭakāle",
  "atk-s0201a:2277_3": "pana koṭisatasahassacakkavāḷaṃ udakapūrameva hoti. Ogacchantīti heṭṭhā gacchanti,",
  "atk-s0201a:2277_4": "uddhane āropitaudakaṃ viya khayaṃ vināsaṃ pāpuṇanti. Sesaṃ purimanayeneva veditabbaṃ.",
  "atk-s0201a:2278_0": "304. Tejodhātuniddese tejogatanti sabbatejesu gataṃ uṇhattalakkhaṇaṃ. Tejo eva vā",
  "atk-s0201a:2278_1": "tejobhāvaṃ gatanti tejogataṃ. Purime āpogatepi pacchime vāyogatepi eseva nayo. Yena",
  "atk-s0201a:2278_2": "cāti yena tejogatena. Tasmiṃ kuppite ayaṃ kāyo santappati, ekāhikajarādibhāvena usumajāto",
  "atk-s0201a:2278_3": "hoti. Yena ca jīrīyatīti yena ayaṃ kāyo jīrati, indriyavekallattaṃ balaparikkhayaṃ",
  "atk-s0201a:2278_4": "valipalitādibhāvañca pāpuṇāti. Yena ca pariḍayhatīti yena kuppitena ayaṃ kāyo dayhati,",
  "atk-s0201a:2278_5": "so ca puggalo dayhāmi dayhāmīti kandanto satadhotasappigosītacandanādilepañca tālavaṇṭavātañca",
  "atk-s0201a:2278_6": "paccāsīsati. Yena ca asitapītakhāyitasāyitaṃ sammā pariṇāmaṃ gacchatīti yena taṃ",
  "atk-s0201a:2278_7": "asitaṃ vā odanādi, pītaṃ vā pānakādi, khāyitaṃ vā piṭṭhakhajjakādi, sāyitaṃ vā ambapakkamadhuphāṇitādi",
  "atk-s0201a:2278_8": "sammā paripākaṃ gacchati, rasādibhāvena vivekaṃ gacchatīti attho. Ayamettha saṅkhepo.",
  "atk-s0201a:2278_9": "Vitthārato pana yaṃ vattabbaṃ siyā, taṃ sabbaṃ saddhiṃ bhāvanānayena visuddhimagge vuttaṃ.",
  "atk-s0201a:2279_0": "Haritantanti haritameva. Allatiṇādiṃ āgamma nibbāyatīti attho. Panthantanti mahāmaggameva.",
  "atk-s0201a:2279_1": "Selantanti pabbataṃ. Udakantanti udakaṃ. Ramaṇīyaṃ vā bhūmibhāganti tiṇagumbādirahitaṃ,",
  "atk-s0201a:2279_2": "vivittaṃ abbhokāsaṃ bhūmibhāgaṃ. Anāhārāti nirāhārā nirupādānā, ayampi pakatiyāva",
  "atk-s0201a:2279_3": "tejovikāro vutto, tejosaṃvaṭṭakāle pana koṭisatasahassacakkavāḷaṃ jhāpetvā chārikāmattampi",
  "atk-s0201a:2279_4": "na tiṭṭhati. Nhārudaddulenāti cammanillekhanena. Aggiṃ gavesantīti evarūpaṃ sukhumaṃ",
  "atk-s0201a:2279_5": "upādānaṃ gahetvā aggiṃ pariyesanti, yaṃ appamattakampi usumaṃ labhitvā pajjalati,",
  "atk-s0201a:2279_6": "sesamidhāpi purimanayeneva veditabbaṃ.",
  "atk-s0201a:2280_0": "305. Vāyodhātuniddese uddhaṅgamā vātāti uggārahikkārādipavattakā uddhaṃ ārohanavātā.",
  "atk-s0201a:2280_1": "Adhogamā vātāti uccārapassāvādinīharaṇakā adho orohanavātā. Kucchisayā vātāti antānaṃ",
  "atk-s0201a:2280_2": "bahivātā. Koṭṭhāsayā vātāti antānaṃ antovātā. Aṅgamaṅgānusārinoti dhamanījālānusārena",
  "atk-s0201a:2280_3": "sakalasarīre aṅgamaṅgāni anusaṭā samiñjanapasāraṇādinibbattakavātā. Assāsoti antopavisananāsikavāto.",
  "atk-s0201a:2280_4": "Passāsoti bahinikkhamananāsikavāto. Ayamettha saṅkhepo. Vitthārato pana yaṃ vattabbaṃ",
  "atk-s0201a:2280_5": "siyā, taṃ sabbaṃ saddhiṃ bhāvanānayena visuddhimagge vuttaṃ.",
  "atk-s0201a:2281_0": "Gāmampi vahatīti sakalagāmampi cuṇṇavicuṇṇaṃ kurumānā ādāya gacchati, nigamādīsupi",
  "atk-s0201a:2281_1": "eseva nayo. Idha vāyosaṃvaṭṭakāle koṭisatasahassacakkavāḷaviddhaṃsanavasena vāyodhātuvikāro",
  "atk-s0201a:2281_2": "dassito. Vidhūpanenāti aggibījanakena. Ossavaneti chadanagge, tena hi udakaṃ savati,",
  "atk-s0201a:2281_3": "tasmā taṃ “ossavana”nti vuccati. Sesamidhāpi purimanayeneva yojetabbaṃ.",
  "atk-s0201a:2282_0": "306. Seyyathāpi, āvusoti idha kiṃ dasseti? Heṭṭhā kathitānaṃ mahābhūtānaṃ nissattabhāvaṃ.",
  "atk-s0201a:2282_1": "Kaṭṭhanti dabbasambhāraṃ. Vallinti ābandhanavalliṃ. Tiṇanti chadanatiṇaṃ. Mattikanti",
  "atk-s0201a:2282_2": "anulepamattikaṃ. Ākāso parivāritoti etāni kaṭṭhādīni anto ca bahi ca parivāretvā",
  "atk-s0201a:2282_3": "ākāso ṭhitoti attho. Agāraṃtveva saṅkhaṃ gacchatīti agāranti paṇṇattimattaṃ hoti.",
  "atk-s0201a:2282_4": "Kaṭṭhādīsu pana visuṃ visuṃ rāsikatesu kaṭṭharāsivallirāsītveva vuccati. Evameva",
  "atk-s0201a:2282_5": "khoti evameva aṭṭhiādīni anto ca bahi ca parivāretvā ṭhito ākāso, tāneva aṭṭhiādīni",
  "atk-s0201a:2282_6": "paṭicca rūpaṃtveva saṅkhaṃ gacchati, sarīranti vohāraṃ gacchati. Yathā kaṭṭhādīni",
  "atk-s0201a:2282_7": "paṭicca gehanti saṅkhaṃ gataṃ agāraṃ khattiyagehaṃ brāhmaṇagehanti vuccati, evamidampi",
  "atk-s0201a:2282_8": "khattiyasarīraṃ brāhmaṇasarīranti vuccati, na hettha koci satto vā jīvo vā vijjati.",
  "atk-s0201a:2283_0": "Ajjhattikañceva, āvuso, cakkhūti idaṃ kasmā āraddhaṃ? Heṭṭhā upādārūpaṃ cattāro ca",
  "atk-s0201a:2283_1": "arūpino khandhā tīṇi ca ariyasaccāni na kathitāni, idāni tāni kathetuṃ ayaṃ desanā",
  "atk-s0201a:2283_2": "āraddhāti. Tattha cakkhuṃ aparibhinnanti cakkhupasāde niruddhepi upahatepi pittasemhalohitehi",
  "atk-s0201a:2283_3": "palibuddhepi cakkhu cakkhuviññāṇassa paccayo bhavituṃ na sakkoti, paribhinnameva",
  "atk-s0201a:2283_4": "hoti, cakkhuviññāṇassa pana paccayo bhavituṃ samatthaṃ aparibhinnaṃ nāma. Bāhirā",
  "atk-s0201a:2283_5": "ca rūpāti bāhirā catusamuṭṭhānikarūpā. Tajjo samannāhāroti taṃ cakkhuñca rūpe ca",
  "atk-s0201a:2283_6": "paṭicca bhavaṅgaṃ āvaṭṭetvā uppajjanamanasikāro, bhavaṅgāvaṭṭanasamatthaṃ cakkhudvāre",
  "atk-s0201a:2283_7": "kiriyamanodhātucittanti attho. Taṃ rūpānaṃ anāpāthagatattāpi aññāvihitassapi na hoti,",
  "atk-s0201a:2283_8": "tajjassāti tadanurūpassa. Viññāṇabhāgassāti viññāṇakoṭṭhāsassa.",
  "atk-s0201a:2284_0": "Yaṃ tathābhūtassātiādīsu dvāravasena cattāri saccāni dasseti. Tattha tathābhūtassāti",
  "atk-s0201a:2284_1": "cakkhuviññāṇena sahabhūtassa, cakkhuviññāṇasamaṅginoti attho. Rūpanti cakkhuviññāṇassa",
  "atk-s0201a:2284_2": "na rūpajanakattā cakkhuviññāṇakkhaṇe tisamuṭṭhānarūpaṃ, tadanantaracittakkhaṇe catusamuṭṭhānampi",
  "atk-s0201a:2284_3": "labbhati. Saṅgahaṃ gacchatīti gaṇanaṃ gacchati. Vedanādayo cakkhuviññāṇasampayuttāva.",
  "atk-s0201a:2284_4": "Viññāṇampi cakkhuviññāṇameva. Ettha ca saṅkhārāti cetanāva vuttā. Saṅgahoti ekato",
  "atk-s0201a:2284_5": "saṅgaho. Sannipātoti samāgamo. Samavāyoti rāsi. Yo paṭiccasamuppādaṃ passatīti yo",
  "atk-s0201a:2284_6": "paccaye passati. So dhammaṃ passatīti so paṭiccasamuppannadhamme passati, chandotiādi",
  "atk-s0201a:2284_7": "sabbaṃ taṇhāvevacanameva, taṇhā hi chandakaraṇavasena chando. Ālayakaraṇavasena ālayo.",
  "atk-s0201a:2284_8": "Anunayakaraṇavasena anunayo. Ajjhogāhitvā gilitvā gahanavasena ajjhosānanti vuccati.",
  "atk-s0201a:2284_9": "Chandarāgavinayo chandarāgappahānanti nibbānasseva vevacanaṃ, iti tīṇi saccāni pāḷiyaṃ",
  "atk-s0201a:2284_10": "āgatāneva maggasaccaṃ āharitvā gahetabbaṃ, yā imesu tīsu ṭhānesu diṭṭhi saṅkappo",
  "atk-s0201a:2284_11": "vācā kammanto ājīvo vāyāmo sati samādhi bhāvanāpaṭivedho, ayaṃ maggoti. Bahukataṃ",
  "atk-s0201a:2284_12": "hotīti ettāvatāpi bahuṃ bhagavato sāsanaṃ kataṃ hoti, ajjhattikañceva, āvuso, sotantiādivāresupi eseva nayo.",
  "atk-s0201a:2285_0": "Manodvāre pana ajjhattiko mano nāma bhavaṅgacittaṃ. Taṃ niruddhampi āvajjanacittassa",
  "atk-s0201a:2285_1": "paccayo bhavituṃ asamatthaṃ mandathāmagatameva pavattamānampi paribhinnaṃ nāma hoti.",
  "atk-s0201a:2285_2": "Āvajjanassa pana paccayo bhavituṃ samatthaṃ aparibhinnaṃ nāma. Bāhirā ca dhammāti",
  "atk-s0201a:2285_3": "dhammārammaṇaṃ. Neva tāva tajjassāti idaṃ bhavaṅgasamayeneva kathitaṃ. Dutiyavāro",
  "atk-s0201a:2285_4": "paguṇajjhānapaccavekkhaṇena vā, paguṇakammaṭṭhānamanasikārena vā, paguṇabuddhavacanasajjhāyakaraṇādinā",
  "atk-s0201a:2285_5": "vā, aññavihitakaṃ sandhāya vutto. Imasmiṃ vāre rūpanti catusamuṭṭhānampi labbhati.",
  "atk-s0201a:2285_6": "Manoviññāṇañhi rūpaṃ samuṭṭhāpeti, vedanādayo manoviññāṇasampayuttā, viññāṇaṃ manoviññāṇameva.",
  "atk-s0201a:2285_7": "Saṅkhārā panettha phassacetanāvaseneva gahitā. Sesaṃ vuttanayeneva veditabbaṃ. Iti",
  "atk-s0201a:2285_8": "mahāthero heṭṭhā ekadesameva sammasanto āgantvā imasmiṃ ṭhāne ṭhatvā heṭṭhā parihīnadesanaṃ",
  "atk-s0201a:2285_9": "sabbaṃ taṃtaṃdvāravasena bhājetvā dassento yathānusandhināva suttantaṃ niṭṭhapesīti.",
  "atk-s0201a:2286": "Papañcasūdaniyā majjhimanikāyaṭṭhakathāya",
  "atk-s0201a:2287": "Mahāhatthipadopamasuttavaṇṇanā niṭṭhitā.",
  "atk-s0201a:2288": "9. Mahāsāropamasuttavaṇṇanā",
  "atk-s0201a:2289": "307. Evaṃ me sutanti mahāsāropamasuttaṃ. Tattha acirapakkanteti saṅghaṃ bhinditvā ruhiruppādakammaṃ katvā nacirapakkante saliṅgeneva pāṭiyekke jāte.",
  "atk-s0201a:2290_0": "Idha, bhikkhave, ekacco kulaputtoti kiñcāpi asukakulaputtoti na niyāmito, devadattaṃyeva",
  "atk-s0201a:2290_1": "pana sandhāya idaṃ vuttanti veditabbaṃ. So hi asambhinnāya mahāsammatapaveṇiyā okkākavaṃse",
  "atk-s0201a:2290_2": "jātattā jātikulaputto. Otiṇṇoti yassa jāti anto anupaviṭṭhā, so jātiyā otiṇṇo nāma.",
  "atk-s0201a:2290_3": "Jarādīsupi eseva nayo. Lābhasakkārādīsupi lābhoti cattāro paccayā. Sakkāroti tesaṃyeva",
  "atk-s0201a:2290_4": "sukatabhāvo. Silokoti vaṇṇabhaṇanaṃ. Abhinibbattetīti uppādeti. Apaññātāti dvinnaṃ",
  "atk-s0201a:2290_5": "janānaṃ ṭhitaṭṭhāne na paññāyanti, ghāsacchādanamattampi na labhanti. Appesakkhāti",
  "atk-s0201a:2290_6": "appaparivārā, purato vā pacchato vā gacchantaṃ na labhanti.",
  "atk-s0201a:2291_0": "Sārena sārakaraṇīyanti rukkhasārena kattabbaṃ akkhacakkayuganaṅgalādikaṃ yaṃkiñci.",
  "atk-s0201a:2291_1": "Sākhāpalāsaṃ aggahesi brahmacariyassāti maggaphalasārassa sāsanabrahmacariyassa cattāro",
  "atk-s0201a:2291_2": "paccayā sākhāpalāsaṃ nāma, taṃ aggahesi. Tena ca vosānaṃ āpādīti teneva ca alamettāvatā",
  "atk-s0201a:2291_3": "sāro me pattoti vosānaṃ āpanno.",
  "atk-s0201a:2292_0": "310. Ñāṇadassanaṃ ārādhetīti devadatto pañcābhiñño, dibbacakkhu ca pañcannaṃ abhiññānaṃ",
  "atk-s0201a:2292_1": "matthake ṭhitaṃ, taṃ imasmiṃ sutte “ñāṇadassana”nti vuttaṃ. Ajānaṃ apassaṃ viharantīti",
  "atk-s0201a:2292_2": "kiñci sukhumaṃ rūpaṃ ajānantā antamaso paṃsupisācakampi apassantā viharanti.",
  "atk-s0201a:2293_0": "311. Asamayavimokkhaṃ ārādhetīti, “katamo asamayavimokkho? Cattāro ca ariyamaggā",
  "atk-s0201a:2293_1": "cattāri ca sāmaññaphalāni, nibbānañca, ayaṃ asamayavimokkho”ti evaṃ vutte navalokuttaradhamme",
  "atk-s0201a:2293_2": "ārādheti sampādeti paṭilabhati. Lokiyasamāpattiyo hi appitappitakkhaṇeyeva paccanīkadhammehi",
  "atk-s0201a:2293_3": "vimuccanti, tasmā, “katamo samayavimokkho? Cattāri ca jhānāni catasso ca arūpāvacarasamāpattiyo,",
  "atk-s0201a:2293_4": "ayaṃ samayavimokkho”ti evaṃ samayavimokkhoti vuttā. Lokuttaradhammā pana kālena kālaṃ",
  "atk-s0201a:2293_5": "vimuccanti, sakiṃ vimuttāni hi maggaphalāni vimuttāneva honti. Nibbānaṃ sabbakilesehi",
  "atk-s0201a:2293_6": "accantaṃ vimuttamevāti ime nava dhammā asamayavimokkhoti vuttā.",
  "atk-s0201a:2294_0": "Akuppā cetovimuttīti arahattaphalavimutti. Ayamattho etassāti etadatthaṃ, arahattaphalatthamidaṃ",
  "atk-s0201a:2294_1": "brahmacariyaṃ. Ayaṃ etassa atthoti vuttaṃ hoti. Etaṃ sāranti etaṃ arahattaphalaṃ",
  "atk-s0201a:2294_2": "brahmacariyassa sāraṃ. Etaṃ pariyosānanti etaṃ arahattaphalaṃ brahmacariyassa pariyosānaṃ,",
  "atk-s0201a:2294_3": "esā koṭi, na ito paraṃ pattabbaṃ atthīti yathānusandhināva desanaṃ niṭṭhapesīti.",
  "atk-s0201a:2295": "Papañcasūdaniyā majjhimanikāyaṭṭhakathāya",
  "atk-s0201a:2296": "Mahāsāropamasuttavaṇṇanā niṭṭhitā.",
  "atk-s0201a:2297": "10. Cūḷasāropamasuttavaṇṇanā",
  "atk-s0201a:2298_0": "312. Evaṃ me sutanti cūḷasāropamasuttaṃ. Tattha piṅgalakocchoti so brāhmaṇo piṅgaladhātuko.",
  "atk-s0201a:2298_1": "Kocchoti panassa nāmaṃ, tasmā “piṅgalakoccho”ti vuccati. Saṅghinotiādīsu pabbajitasamūhasaṅkhāto",
  "atk-s0201a:2298_2": "saṅgho etesaṃ atthīti saṅghino. Sveva gaṇo etesaṃ atthīti gaṇino. Ācārasikkhāpanavasena",
  "atk-s0201a:2298_3": "tassa gaṇassa ācariyāti gaṇācariyā. Ñātāti paññātā pākaṭā. “Appicchā santuṭṭhā, appicchatāya",
  "atk-s0201a:2298_4": "vatthampi na nivāsentī”tiādinā nayena samuggato yaso etesaṃ atthīti yasassino. Titthakarāti",
  "atk-s0201a:2298_5": "laddhikarā. Sādhusammatāti ime sādhu sundarā sappurisāti evaṃ sammatā. Bahujanassāti",
  "atk-s0201a:2298_6": "assutavato andhabālaputhujjanassa. Idāni te dassento seyyathidaṃ pūraṇotiādimāha.",
  "atk-s0201a:2298_7": "Tattha pūraṇoti tassa satthupaṭiññassa nāmaṃ. Kassapoti gottaṃ. So kira aññatarassa",
  "atk-s0201a:2298_8": "kulassa ekūnadāsasataṃ pūrayamāno jāto, tenassa “pūraṇo”ti nāmaṃ akaṃsu. Maṅgaladāsattā",
  "atk-s0201a:2298_9": "cassa “dukkaṭa”nti vattā natthi, akataṃ vā na katanti. “So kimahamettha vasāmī”ti",
  "atk-s0201a:2298_10": "palāyi. Athassa corā vatthāni acchindiṃsu. So paṇṇena vā tiṇena vā paṭicchādetumpi",
  "atk-s0201a:2298_11": "ajānanto jātarūpeneva ekaṃ gāmaṃ pāvisi. Manussā taṃ disvā, “ayaṃ samaṇo arahā appiccho,",
  "atk-s0201a:2298_12": "natthi iminā sadiso”ti pūvabhattādīni gahetvā upasaṅkamanti. So “mayhaṃ sāṭakaṃ anivatthabhāvena",
  "atk-s0201a:2298_13": "idaṃ uppanna”nti tato paṭṭhāya sāṭakaṃ labhitvāpi na nivāsesi, tadeva pabbajjaṃ aggahesi.",
  "atk-s0201a:2298_14": "Tassa santike aññepi pañcasatā manussā pabbajiṃsu, taṃ sandhāyāha “pūraṇo kassapo”ti.",
  "atk-s0201a:2299_0": "Makkhalīti tassa nāmaṃ. Gosālāya jātattā gosāloti dutiyaṃ nāmaṃ. Taṃ kira sakaddamāya",
  "atk-s0201a:2299_1": "bhūmiyā telaghaṭaṃ gahetvā gacchantaṃ, “tāta, mā khalī”ti sāmiko āha. So pamādena",
  "atk-s0201a:2299_2": "khalitvā patitvā sāmikassa bhayena palāyituṃ āraddho. Sāmiko upadhāvitvā sāṭakakaṇṇe",
  "atk-s0201a:2299_3": "aggahesi. Sopi sāṭakaṃ chaḍḍetvā acelako hutvā palāyi, sesaṃ pūraṇasadisameva.",
  "atk-s0201a:2300_0": "Ajitoti tassa nāmaṃ. Kesakambalaṃ dhāretīti kesakambalo. Iti nāmadvayaṃ saṃsanditvā",
  "atk-s0201a:2300_1": "“ajito kesakambalo”ti vuccati. Tattha kesakambalo nāma manussakesehi katakambalo,",
  "atk-s0201a:2300_2": "tato paṭikiṭṭhataraṃ vatthaṃ nāma natthi. Yathāha – “seyyathāpi, bhikkhave, yāni",
  "atk-s0201a:2300_3": "kānici tantāvutānaṃ vatthānaṃ, kesakambalo tesaṃ paṭikiṭṭho akkhāyati, kesakambalo,",
  "atk-s0201a:2300_4": "bhikkhave, sīte sīto uṇhe uṇho dubbaṇṇo duggandho dukkhasamphasso”ti.",
  "atk-s0201a:2301_0": "Pakudhoti tassa nāmaṃ. Kaccāyanoti gottaṃ. Iti nāmagottaṃ saṃsanditvā, “pakudho kaccāyano”ti",
  "atk-s0201a:2301_1": "vuccati. Sītudakapaṭikkhittako esa, vaccaṃ katvāpi udakakiccaṃ na karoti, uṇhodakaṃ",
  "atk-s0201a:2301_2": "vā kañjiyaṃ vā labhitvā karoti, nadiṃ vā maggodakaṃ vā atikkamma, “sīlaṃ me bhinna”nti",
  "atk-s0201a:2301_3": "vālikathūpaṃ katvā sīlaṃ adhiṭṭhāya gacchati, evarūpo nissirikaladdhiko esa.",
  "atk-s0201a:2302_0": "Sañjayoti tassa nāmaṃ. Belaṭṭhassa puttoti belaṭṭhaputto. Amhākaṃ gaṇṭhanakileso",
  "atk-s0201a:2302_1": "palibujjhanakileso natthi, kilesagaṇṭharahitā mayanti evaṃ vāditāya laddhanāmavasena",
  "atk-s0201a:2302_2": "nigaṇṭho. Nāṭassa puttoti nāṭaputto. Abbhaññaṃsūti yathā tesaṃ paṭiññā, tatheva jāniṃsu.",
  "atk-s0201a:2302_3": "Idaṃ vuttaṃ hoti – sace nesaṃ sā paṭiññā niyyānikā sabbe abbhaññaṃsu. No ce, na abbhaññaṃsu.",
  "atk-s0201a:2302_4": "Tasmā kiṃ tesaṃ paṭiññā niyyānikā na niyyānikāti, ayametassa pañhassa attho. Atha",
  "atk-s0201a:2302_5": "bhagavā nesaṃ aniyyānikabhāvakathanena atthābhāvato alanti paṭikkhipitvā upamāya",
  "atk-s0201a:2302_6": "atthaṃ pavedento dhammameva desetuṃ, dhammaṃ, te brāhmaṇa, desessāmīti āha.",
  "atk-s0201a:2303_0": "320. Tattha sacchikiriyāyāti sacchikaraṇatthaṃ. Na chandaṃ janetīti kattukamyatāchandaṃ",
  "atk-s0201a:2303_1": "na janayati. Na vāyamatīti vāyāmaṃ parakkamaṃ na karoti. Olīnavuttiko ca hotīti līnajjhāsayo",
  "atk-s0201a:2303_2": "hoti. Sāthalikoti sithilaggāhī, sāsanaṃ sithilaṃ katvā gaṇhāti, daḷhaṃ na gaṇhāti.",
  "atk-s0201a:2304_0": "323. Idha, brāhmaṇa bhikkhu, vivicceva kāmehīti kathaṃ ime paṭhamajjhānādidhammā",
  "atk-s0201a:2304_1": "ñāṇadassanena uttaritarā jātāti? Nirodhapādakattā. Heṭṭhā paṭhamajjhānādidhammā hi",
  "atk-s0201a:2304_2": "vipassanāpādakā, idha nirodhapādakā, tasmā uttaritarā jātāti veditabbā. Iti bhagavā",
  "atk-s0201a:2304_3": "idampi suttaṃ yathānusandhināva niṭṭhapesi. Desanāvasāne brāhmaṇo saraṇesu patiṭṭhitoti.",
  "atk-s0201a:2305": "Papañcasūdaniyā majjhimanikāyaṭṭhakathāya",
  "atk-s0201a:2306": "Cūḷasāropamasuttavaṇṇanā niṭṭhitā.",
  "atk-s0201a:2307": "Tatiyavaggavaṇṇanā niṭṭhitā.",
  "atk-s0201a:2310": "4. Mahāyamakavaggo",
  "atk-s0201a:2311": "1. Cūḷagosiṅgasuttavaṇṇanā",
  "atk-s0201a:2312_0": "325. Evaṃ me sutanti cūḷagosiṅgasuttaṃ. Tattha nātike viharatīti nātikā nāma ekaṃ",
  "atk-s0201a:2312_1": "taḷākaṃ nissāya dvinnaṃ cūḷapitimahāpitiputtānaṃ dve gāmā, tesu ekasmiṃ gāme. Giñjakāvasatheti",
  "atk-s0201a:2312_2": "iṭṭhakāmaye āvasathe. Ekasmiṃ kira samaye bhagavā mahājanasaṅgahaṃ karonto vajjiraṭṭhe",
  "atk-s0201a:2312_3": "cārikaṃ caramāno nātikaṃ anuppatto. Nātikavāsino manussā bhagavato mahādānaṃ datvā",
  "atk-s0201a:2312_4": "dhammakathaṃ sutvā pasannahadayā, “satthu vasanaṭṭhānaṃ karissāmā”ti mantetvā iṭṭhakāheva",
  "atk-s0201a:2312_5": "bhittisopānatthambhe vāḷarūpādīni dassento pāsādaṃ katvā sudhāya limpitvā mālākammalatākammādīni",
  "atk-s0201a:2312_6": "niṭṭhāpetvā bhummattharaṇamañcapīṭhādīni paññapetvā satthu niyyātesuṃ. Aparāparaṃ",
  "atk-s0201a:2312_7": "panettha manussā bhikkhusaṅghassa rattiṭṭhānadivāṭṭhānamaṇḍapacaṅkamādīni kārayiṃsu.",
  "atk-s0201a:2312_8": "Iti so vihāro mahā ahosi. Taṃ sandhāya vuttaṃ “giñjakāvasathe”ti.",
  "atk-s0201a:2313_0": "Gosiṅgasālavanadāyeti tattha ekassa jeṭṭhakarukkhassa khandhato gosiṅgasaṇṭhānaṃ",
  "atk-s0201a:2313_1": "hutvā viṭapaṃ uṭṭhahi, taṃ rukkhaṃ upādāya sabbampi taṃ vanaṃ gosiṅgasālavananti",
  "atk-s0201a:2313_2": "saṅkhaṃ gataṃ. Dāyoti avisesena araññassetaṃ nāmaṃ. Tasmā gosiṅgasālavanadāyeti gosiṅgasālavanaaraññeti",
  "atk-s0201a:2313_3": "attho. Viharantīti sāmaggirasaṃ anubhavamānā viharanti. Imesañhi kulaputtānaṃ uparipaṇṇāsake",
  "atk-s0201a:2313_4": "puthujjanakālo kathito, idha khīṇāsavakālo. Tadā hi te laddhassādā laddhapatiṭṭhā",
  "atk-s0201a:2313_5": "adhigatapaṭisambhidā khīṇāsavā hutvā sāmaggirasaṃ anubhavamānā tattha vihariṃsu.",
  "atk-s0201a:2313_6": "Taṃ sandhāyetaṃ vuttaṃ.",
  "atk-s0201a:2314_0": "Yena gosiṅgasālavanadāyo tenupasaṅkamīti dhammasenāpatimahāmoggallānattheresu vā",
  "atk-s0201a:2314_1": "asītimahāsāvakesu vā, antamaso dhammabhaṇḍāgārikaānandattherampi kañci anāmantetvā",
  "atk-s0201a:2314_2": "sayameva pattacīvaraṃ ādāya anīkā nissaṭo hatthī viya, yūthā nissaṭo kāḷasīho viya,",
  "atk-s0201a:2314_3": "vātacchinno valāhako viya ekakova upasaṅkami. Kasmā panettha bhagavā sayaṃ agamāsīti?",
  "atk-s0201a:2314_4": "Tayo kulaputtā sāmaggirasaṃ anubhavantā viharanti, tesaṃ paggaṇhanato, pacchimajanataṃ",
  "atk-s0201a:2314_5": "anukampanato dhammagarubhāvato ca. Evaṃ kirassa ahosi – “ahaṃ ime kulaputte paggaṇhitvā",
  "atk-s0201a:2314_6": "ukkaṃsitvā paṭisanthāraṃ katvā dhammaṃ nesaṃ desessāmī”ti. Evaṃ tāva paggaṇhanato",
  "atk-s0201a:2314_7": "agamāsi. Aparampissa ahosi – “anāgate kulaputtā sammāsambuddho samaggavāsaṃ vasantānaṃ",
  "atk-s0201a:2314_8": "santikaṃ sayaṃ gantvā paṭisanthāraṃ katvā dhammaṃ kathetvā tayo kulaputte paggaṇhi,",
  "atk-s0201a:2314_9": "ko nāma samaggavāsaṃ na vaseyyāti samaggavāsaṃ vasitabbaṃ maññamānā khippameva dukkhassantaṃ",
  "atk-s0201a:2314_10": "karissantī”ti. Evaṃ pacchimajanataṃ anukampanatopi agamāsi. Buddhā ca nāma dhammagaruno",
  "atk-s0201a:2314_11": "honti, so ca nesaṃ dhammagarubhāvo rathavinīte āvikatova. Iti imasmā dhammagarubhāvatopi",
  "atk-s0201a:2314_12": "dhammaṃ paggaṇhissāmīti agamāsi.",
  "atk-s0201a:2315_0": "Dāyapāloti araññapālo. So taṃ araññaṃ yathā icchiticchitappadesena manussā pavisitvā",
  "atk-s0201a:2315_1": "tattha pupphaṃ vā phalaṃ vā niyyāsaṃ vā dabbasambhāraṃ vā na haranti, evaṃ vatiyā",
  "atk-s0201a:2315_2": "parikkhittassa tassa araññassa yojite dvāre nisīditvā taṃ araññaṃ rakkhati, pāleti.",
  "atk-s0201a:2315_3": "Tasmā “dāyapālo”ti vutto. Attakāmarūpāti attano hitaṃ kāmayamānasabhāvā hutvā viharanti.",
  "atk-s0201a:2315_4": "Yo hi imasmiṃ sāsane pabbajitvāpi vejjakammadūtakammapahiṇagamanādīnaṃ vasena ekavīsatianesanāhi",
  "atk-s0201a:2315_5": "jīvikaṃ kappeti, ayaṃ na attakāmarūpo nāma. Yo pana imasmiṃ sāsane pabbajitvā ekavīsatianesanaṃ",
  "atk-s0201a:2315_6": "pahāya catupārisuddhisīle patiṭṭhāya buddhavacanaṃ uggaṇhitvā sappāyadhutaṅgaṃ adhiṭṭhāya",
  "atk-s0201a:2315_7": "aṭṭhatiṃsāya ārammaṇesu cittaruciyaṃ kammaṭṭhānaṃ gahetvā gāmantaṃ pahāya araññaṃ",
  "atk-s0201a:2315_8": "pavisitvā samāpattiyo nibbattetvā vipassanāya kammaṃ kurumāno viharati, ayaṃ attakāmo",
  "atk-s0201a:2315_9": "nāma. Tepi tayo kulaputtā evarūpā ahesuṃ. Tena vuttaṃ – “attakāmarūpā viharantī”ti.",
  "atk-s0201a:2316_0": "Mā tesaṃ aphāsumakāsīti tesaṃ mā aphāsukaṃ akāsīti bhagavantaṃ vāresi. Evaṃ kirassa",
  "atk-s0201a:2316_1": "ahosi – “ime kulaputtā samaggā viharanti, ekaccassa ca gataṭṭhāne bhaṇḍanakalahavivādā",
  "atk-s0201a:2316_2": "vattanti, tikhiṇasiṅgo caṇḍagoṇo viya ovijjhanto vicarati, athekamaggena dvinnaṃ",
  "atk-s0201a:2316_3": "gamanaṃ na hoti, kadāci ayampi evaṃ karonto imesaṃ kulaputtānaṃ samaggavāsaṃ bhindeyya.",
  "atk-s0201a:2316_4": "Pāsādiko ca panesa suvaṇṇavaṇṇo surasagiddho maññe, gatakālato paṭṭhāya paṇītadāyakānaṃ",
  "atk-s0201a:2316_5": "attano upaṭṭhākānañca vaṇṇakathanādīhi imesaṃ kulaputtānaṃ appamādavihāraṃ bhindeyya.",
  "atk-s0201a:2316_6": "Vasanaṭṭhānāni cāpi etesaṃ kulaputtānaṃ nibaddhāni paricchinnāni tisso ca paṇṇasālā",
  "atk-s0201a:2316_7": "tayo caṅkamā tīṇi divāṭṭhānāni tīṇi mañcapīṭhāni. Ayaṃ pana samaṇo mahākāyo vuḍḍhataro",
  "atk-s0201a:2316_8": "maññe bhavissati. So akāle ime kulaputte senāsanā vuṭṭhāpessati. Evaṃ sabbathāpi",
  "atk-s0201a:2316_9": "etesaṃ aphāsu bhavissatī”ti. Taṃ anicchanto, “mā tesaṃ aphāsukamakāsī”ti bhagavantaṃ vāresi.",
  "atk-s0201a:2317_0": "Kiṃ panesa jānanto vāresi, ajānantoti? Ajānanto. Kiñcāpi hi tathāgatassa paṭisandhiggahaṇato",
  "atk-s0201a:2317_1": "paṭṭhāya dasasahassacakkavāḷakampanādīni pāṭihāriyāni pavattiṃsu, araññavāsino pana",
  "atk-s0201a:2317_2": "dubbalamanussā sakammappasutā tāni sallakkhetuṃ na sakkonti. Sammāsambuddho ca nāma",
  "atk-s0201a:2317_3": "yadā anekabhikkhusahassaparivāro byāmappabhāya asītianubyañjanehi dvattiṃsamahāpurisalakkhaṇasiriyā",
  "atk-s0201a:2317_4": "ca buddhānubhāvaṃ dassento vicarati, tadā ko esoti apucchitvāva jānitabbo hoti. Tadā",
  "atk-s0201a:2317_5": "pana bhagavā sabbampi taṃ buddhānubhāvaṃ cīvaragabbhena paṭicchādetvā valāhakagabbhena",
  "atk-s0201a:2317_6": "paṭicchanno puṇṇacando viya sayameva pattacīvaramādāya aññātakavesena agamāsi. Iti",
  "atk-s0201a:2317_7": "naṃ ajānantova dāyapālo nivāresi.",
  "atk-s0201a:2318_0": "Etadavocāti thero kira mā samaṇāti dāyapālassa kathaṃ sutvāva cintesi – “mayaṃ tayo",
  "atk-s0201a:2318_1": "janā idha viharāma, aññe pabbajitā nāma natthi, ayañca dāyapālo pabbajitena viya",
  "atk-s0201a:2318_2": "saddhiṃ katheti, ko nu kho bhavissatī”ti divāṭṭhānato vuṭṭhāya dvāre ṭhatvā maggaṃ",
  "atk-s0201a:2318_3": "olokento bhagavantaṃ addasa. Bhagavāpi therassa saha dassaneneva sarīrobhāsaṃ muñci,",
  "atk-s0201a:2318_4": "asītianubyañjanavirājitā byāmappabhā pasāritasuvaṇṇapaṭo viya virocittha. Thero,",
  "atk-s0201a:2318_5": "“ayaṃ dāyapālo phaṇakataṃ āsivisaṃ gīvāya gahetuṃ hatthaṃ pasārento viya loke aggapuggalena",
  "atk-s0201a:2318_6": "saddhiṃ kathentova na jānāti, aññatarabhikkhunā viya saddhiṃ kathetī”ti nivārento",
  "atk-s0201a:2318_7": "etaṃ, “mā, āvuso dāyapālā”tiādivacanaṃ avoca.",
  "atk-s0201a:2319_0": "Tenupasaṅkamīti kasmā bhagavato paccuggamanaṃ akatvā upasaṅkami? Evaṃ kirassa ahosi",
  "atk-s0201a:2319_1": "– “mayaṃ tayo janā samaggavāsaṃ vasāma, sacāhaṃ ekakova paccuggamanaṃ karissāmi,",
  "atk-s0201a:2319_2": "samaggavāso nāma na bhavissatī”ti piyamitte gahetvāva paccuggamanaṃ karissāmi. Yathā",
  "atk-s0201a:2319_3": "ca bhagavā mayhaṃ piyo, evaṃ sahāyānampi me piyoti, tehi saddhiṃ paccuggamanaṃ kātukāmo",
  "atk-s0201a:2319_4": "sayaṃ akatvāva upasaṅkami. Keci pana tesaṃ therānaṃ paṇṇasāladvāre caṅkamanakoṭiyā",
  "atk-s0201a:2319_5": "bhagavato āgamanamaggo hoti, tasmā thero tesaṃ saññaṃ dadamānova gatoti. Abhikkamathāti",
  "atk-s0201a:2319_6": "ito āgacchatha. Pāde pakkhālesīti vikasitapadumasannibhehi jālahatthehi maṇivaṇṇaṃ",
  "atk-s0201a:2319_7": "udakaṃ gahetvā suvaṇṇavaṇṇesu piṭṭhipādesu udakamabhisiñcitvā pādena pādaṃ ghaṃsanto",
  "atk-s0201a:2319_8": "pakkhālesi. Buddhānaṃ kāye rajojallaṃ nāma na upalimpati, kasmā pakkhālesīti? Sarīrassa",
  "atk-s0201a:2319_9": "utuggahaṇatthaṃ, tesañca cittasampahaṃsanatthaṃ. Amhehi abhihaṭena udakena bhagavā",
  "atk-s0201a:2319_10": "pāde pakkhālesi, paribhogaṃ akāsīti tesaṃ bhikkhūnaṃ balavasomanassavasena cittaṃ",
  "atk-s0201a:2319_11": "pīṇitaṃ hoti, tasmā pakkhālesi. Āyasmantaṃ anuruddhaṃ bhagavā etadavocāti so kira tesaṃ vuḍḍhataro.",
  "atk-s0201a:2320_0": "326. Tassa saṅgahe kate sesānaṃ katova hotīti theraññeva etaṃ kacci vo anuruddhātiādivacanaṃ",
  "atk-s0201a:2320_1": "avoca. Tattha kaccīti pucchanatthe nipāto. Voti sāmivacanaṃ. Idaṃ vuttaṃ hoti – kacci",
  "atk-s0201a:2320_2": "anuruddhā tumhākaṃ khamanīyaṃ, iriyāpatho vo khamati? Kacci yāpanīyaṃ, kacci vo jīvitaṃ",
  "atk-s0201a:2320_3": "yāpeti ghaṭiyati? Kacci piṇḍakena na kilamatha, kacci tumhākaṃ sulabhapiṇḍaṃ, sampatte",
  "atk-s0201a:2320_4": "vo disvā manussā uḷuṅkayāguṃ vā kaṭacchubhikkhaṃ vā dātabbaṃ maññantīti bhikkhācāravattaṃ",
  "atk-s0201a:2320_5": "pucchati. Kasmā? Paccayena akilamantena hi sakkā samaṇadhammo kātuṃ, vattameva vā",
  "atk-s0201a:2320_6": "etaṃ pabbajitānaṃ. Atha tena paṭivacane dinne, “anuruddhā, tumhe rājapabbajitā mahāpuññā,",
  "atk-s0201a:2320_7": "manussā tumhākaṃ araññe vasantānaṃ adatvā kassa aññassa dātabbaṃ maññissanti, tumhe",
  "atk-s0201a:2320_8": "pana etaṃ bhuñjitvā kiṃ nu kho migapotakā viya aññamaññaṃ saṅghaṭṭentā viharatha,",
  "atk-s0201a:2320_9": "udāhu sāmaggibhāvo vo atthī”ti sāmaggirasaṃ pucchanto, kacci pana vo, anuruddhā, samaggātiādimāha.",
  "atk-s0201a:2321_0": "Tattha khīrodakībhūtāti yathā khīrañca udakañca aññamaññaṃ saṃsandati, visuṃ na hoti,",
  "atk-s0201a:2321_1": "ekattaṃ viya upeti, kacci evaṃ sāmaggivasena ekattūpagatacittuppādā viharathāti pucchati.",
  "atk-s0201a:2321_2": "Piyacakkhūhīti mettacittaṃ paccupaṭṭhapetvā olokanacakkhūni piyacakkhūni nāma. Kacci",
  "atk-s0201a:2321_3": "tathārūpehi cakkhūhi aññamaññaṃ sampassantā viharathāti pucchati. Tagghāti ekaṃsatthe",
  "atk-s0201a:2321_4": "nipāto. Ekaṃsena mayaṃ, bhanteti vuttaṃ hoti. Yathā kathaṃ panāti ettha yathāti nipātamattaṃ.",
  "atk-s0201a:2321_5": "Kathanti kāraṇapucchā. Kathaṃ pana tumhe evaṃ viharatha, kena kāraṇena viharatha,",
  "atk-s0201a:2321_6": "taṃ me kāraṇaṃ brūthāti vuttaṃ hoti. Mettaṃ kāyakammanti mettacittavasena pavattaṃ",
  "atk-s0201a:2321_7": "kāyakammaṃ. Āvi ceva raho cāti sammukhā ceva parammukhā ca. Itaresupi eseva nayo.",
  "atk-s0201a:2322_0": "Tattha sammukhā kāyavacīkammāni sahavāse labbhanti, itarāni vippavāse. Manokammaṃ",
  "atk-s0201a:2322_1": "sabbattha labbhati. Yañhi sahavasantesu ekena mañcapīṭhaṃ vā dārubhaṇḍaṃ vā mattikābhaṇḍaṃ",
  "atk-s0201a:2322_2": "vā bahi dunnikkhittaṃ hoti, taṃ disvā kenidaṃ vaḷañjitanti avaññaṃ akatvā attanā",
  "atk-s0201a:2322_3": "dunnikkhittaṃ viya gahetvā paṭisāmentassa paṭijaggitabbayuttaṃ vā pana ṭhānaṃ paṭijaggantassa",
  "atk-s0201a:2322_4": "sammukhā mettaṃ kāyakammaṃ nāma hoti. Ekasmiṃ pakkante tena dunnikkhittaṃ senāsanaparikkhāraṃ",
  "atk-s0201a:2322_5": "tatheva nikkhipantassa paṭijaggitabbayuttaṭṭhānaṃ vā pana paṭijaggantassa parammukhā",
  "atk-s0201a:2322_6": "mettaṃ kāyakammaṃ nāma hoti. Sahavasantassa pana tehi saddhiṃ madhuraṃ sammodanīyaṃ",
  "atk-s0201a:2322_7": "kathaṃ paṭisanthārakathaṃ sāraṇīyakathaṃ dhammīkathaṃ sarabhaññaṃ sākacchaṃ pañhapucchanaṃ",
  "atk-s0201a:2322_8": "pañhavissajjananti evamādikaraṇe sammukhā mettaṃ vacīkammaṃ nāma hoti. Theresu pana",
  "atk-s0201a:2322_9": "pakkantesu mayhaṃ piyasahāyo nandiyatthero kimilatthero evaṃ sīlasampanno, evaṃ ācārasampannotiādiguṇakathanaṃ",
  "atk-s0201a:2322_10": "parammukhā mettaṃ vacīkammaṃ nāma hoti. Mayhaṃ piyamitto nandiyatthero kimilatthero",
  "atk-s0201a:2322_11": "avero hotu, abyāpajjo sukhī hotūti evaṃ samannāharato pana sammukhāpi parammukhāpi",
  "atk-s0201a:2322_12": "mettaṃ manokammaṃ hotiyeva.",
  "atk-s0201a:2323_0": "Nānā hi kho no, bhante, kāyāti kāyañhi piṭṭhaṃ viya mattikā viya ca omadditvā ekato",
  "atk-s0201a:2323_1": "kātuṃ na sakkā. Ekañca pana maññe cittanti cittaṃ pana no hitaṭṭhena nirantaraṭṭhena",
  "atk-s0201a:2323_2": "aviggahaṭṭhena samaggaṭṭhena ekamevāti dasseti. Kathaṃ panetaṃ sakaṃ cittaṃ nikkhipitvā",
  "atk-s0201a:2323_3": "itaresaṃ cittavasena vattiṃsūti? Ekassa patte malaṃ uṭṭhahati, ekassa cīvaraṃ kiliṭṭhaṃ",
  "atk-s0201a:2323_4": "hoti, ekassa paribhaṇḍakammaṃ hoti. Tattha yassa patte malaṃ uṭṭhitaṃ, tena mamāvuso,",
  "atk-s0201a:2323_5": "patte malaṃ uṭṭhitaṃ pacituṃ vaṭṭatīti vutte itare mayhaṃ cīvaraṃ kiliṭṭhaṃ dhovitabbaṃ,",
  "atk-s0201a:2323_6": "mayhaṃ paribhaṇḍaṃ kātabbanti avatvā araññaṃ pavisitvā dārūni āharitvā chinditvā",
  "atk-s0201a:2323_7": "pattakaṭāhe paribhaṇḍaṃ katvā tato paraṃ cīvaraṃ vā dhovanti, paribhaṇḍaṃ vā karonti.",
  "atk-s0201a:2323_8": "Mamāvuso, cīvaraṃ kiliṭṭhaṃ dhovituṃ vaṭṭati, mama paṇṇasālā uklāpā paribhaṇḍaṃ kātuṃ",
  "atk-s0201a:2323_9": "vaṭṭatīti paṭhamataraṃ ārocitepi eseva nayo.",
  "atk-s0201a:2324_0": "327. Sādhu sādhu, anuruddhāti bhagavā heṭṭhā na ca mayaṃ, bhante, piṇḍakena kilamimhāti",
  "atk-s0201a:2324_1": "vutte na sādhukāramadāsi. Kasmā? Ayañhi kabaḷīkāro āhāro nāma imesaṃ sattānaṃ apāyalokepi",
  "atk-s0201a:2324_2": "devamanussalokepi āciṇṇasamāciṇṇova. Ayaṃ pana lokasannivāso yebhuyyena vivādapakkhando,",
  "atk-s0201a:2324_3": "apāyaloke devamanussalokepi ime sattā paṭiviruddhā eva, etesaṃ sāmaggikālo dullabho,",
  "atk-s0201a:2324_4": "kadācideva hotīti samaggavāsassa dullabhattā idha bhagavā sādhukāramadāsi. Idāni",
  "atk-s0201a:2324_5": "tesaṃ appamādalakkhaṇaṃ pucchanto kacci pana vo, anuruddhātiādimāha. Tattha voti",
  "atk-s0201a:2324_6": "nipātamattaṃ paccattavacanaṃ vā, kacci tumheti attho. Amhākanti amhesu tīsu janesu.",
  "atk-s0201a:2324_7": "Piṇḍāya paṭikkamatīti gāme piṇḍāya caritvā paccāgacchati. Avakkārapātinti atirekapiṇḍapātaṃ",
  "atk-s0201a:2324_8": "apanetvā ṭhapanatthāya ekaṃ samuggapātiṃ dhovitvā ṭhapeti.",
  "atk-s0201a:2325_0": "Yo pacchāti te kira therā na ekatova bhikkhācāraṃ pavisanti, phalasamāpattiratā hete.",
  "atk-s0201a:2325_1": "Pātova sarīrappaṭijagganaṃ katvā vattappaṭipattiṃ pūretvā senāsanaṃ pavisitvā kālaparicchedaṃ",
  "atk-s0201a:2325_2": "katvā phalasamāpattiṃ appetvā nisīdanti. Tesu yo paṭhamataraṃ nisinno attano kālaparicchedavasena",
  "atk-s0201a:2325_3": "paṭhamataraṃ uṭṭhāti; so piṇḍāya caritvā paṭinivatto bhattakiccaṭṭhānaṃ āgantvā jānāti",
  "atk-s0201a:2325_4": "– “dve bhikkhū pacchā, ahaṃ paṭhamataraṃ āgato”ti. Atha pattaṃ pidahitvā āsanapaññāpanādīni",
  "atk-s0201a:2325_5": "katvā yadi patte paṭivisamattameva hoti, nisīditvā bhuñjati. Yadi atirekaṃ hoti,",
  "atk-s0201a:2325_6": "avakkārapātiyaṃ pakkhipitvā pātiṃ pidhāya bhuñjati. Katabhattakicco pattaṃ dhovitvā",
  "atk-s0201a:2325_7": "vodakaṃ katvā thavikāya osāpetvā pattacīvaraṃ gahetvā attano vasanaṭṭhānaṃ pavisati.",
  "atk-s0201a:2325_8": "Dutiyopi āgantvāva jānāti – “eko paṭhamaṃ āgato, eko pacchato”ti. So sace patte bhattaṃ",
  "atk-s0201a:2325_9": "pamāṇameva hoti, bhuñjati. Sace mandaṃ, avakkārapātito gahetvā bhuñjati. Sace atirekaṃ",
  "atk-s0201a:2325_10": "hoti, avakkārapātiyaṃ pakkhipitvā pamāṇameva bhuñjitvā purimatthero viya vasanaṭṭhānaṃ",
  "atk-s0201a:2325_11": "pavisati. Tatiyopi āgantvāva jānāti – “dve paṭhamaṃ āgatā, ahaṃ pacchato”ti. Sopi",
  "atk-s0201a:2325_12": "dutiyatthero viya bhuñjitvā katabhattakicco pattaṃ dhovitvā vodakaṃ katvā thavikāya",
  "atk-s0201a:2325_13": "osāpetvā āsanāni ukkhipitvā paṭisāmeti; pānīyaghaṭe vā paribhojanīyaghaṭe vā avasesaṃ",
  "atk-s0201a:2325_14": "udakaṃ chaḍḍetvā ghaṭe nikujjitvā avakkārapātiyaṃ sace avasesabhattaṃ hoti, taṃ vuttanayena",
  "atk-s0201a:2325_15": "jahitvā pātiṃ dhovitvā paṭisāmeti; bhattaggaṃ sammajjati. Tato kacavaraṃ chaḍḍetvā",
  "atk-s0201a:2325_16": "sammajjaniṃ ukkhipitvā upacikāhi muttaṭṭhāne ṭhapetvā pattacīvaramādāya vasanaṭṭhānaṃ",
  "atk-s0201a:2325_17": "pavisati. Idaṃ therānaṃ bahivihāre araññe bhattakiccakaraṇaṭṭhāne bhojanasālāyaṃ",
  "atk-s0201a:2325_18": "vattaṃ. Idaṃ sandhāya, “yo pacchā”tiādi vuttaṃ.",
  "atk-s0201a:2326_0": "Yo passatītiādi pana nesaṃ antovihāre vattanti veditabbaṃ. Tattha vaccaghaṭanti ācamanakumbhiṃ.",
  "atk-s0201a:2326_1": "Rittanti rittakaṃ. Tucchanti tasseva vevacanaṃ. Avisayhanti ukkhipituṃ asakkuṇeyyaṃ,",
  "atk-s0201a:2326_2": "atibhāriyaṃ. Hatthavikārenāti hatthasaññāya. Te kira pānīyaghaṭādīsu yaṃkiñci tucchakaṃ",
  "atk-s0201a:2326_3": "gahetvā pokkharaṇiṃ gantvā anto ca bahi ca dhovitvā udakaṃ parissāvetvā tīre ṭhapetvā",
  "atk-s0201a:2326_4": "aññaṃ bhikkhuṃ hatthavikārena āmantenti, odissa vā anodissa vā saddaṃ na karonti.",
  "atk-s0201a:2326_5": "Kasmā odissa saddaṃ na karonti? Taṃ bhikkhuṃ saddo bādheyyāti. Kasmā anodissa saddaṃ",
  "atk-s0201a:2326_6": "na karonti? Anodissa sadde dinne, “ahaṃ pure, ahaṃ pure”ti dvepi nikkhameyyuṃ, tato",
  "atk-s0201a:2326_7": "dvīhi kattabbakamme tatiyassa kammacchedo bhaveyya. Saṃyatapadasaddo pana hutvā aparassa",
  "atk-s0201a:2326_8": "bhikkhuno divāṭṭhānasantikaṃ gantvā tena diṭṭhabhāvaṃ ñatvā hatthasaññaṃ karoti,",
  "atk-s0201a:2326_9": "tāya saññāya itaro āgacchati, tato dve janā hatthena hatthaṃ saṃsibbantā dvīsu hatthesu",
  "atk-s0201a:2326_10": "ṭhapetvā upaṭṭhapenti. Taṃ sandhāyāha – “hatthavikārena dutiyaṃ āmantetvā hatthavilaṅghakena upaṭṭhapemā”ti.",
  "atk-s0201a:2327_0": "Pañcāhikaṃ kho panāti cātuddase pannarase aṭṭhamiyanti idaṃ tāva pakatidhammassavanameva,",
  "atk-s0201a:2327_1": "taṃ akhaṇḍaṃ katvā pañcame pañcame divase dve therā nātivikāle nhāyitvā anuruddhattherassa",
  "atk-s0201a:2327_2": "vasanaṭṭhānaṃ gacchanti. Tattha tayopi nisīditvā tiṇṇaṃ piṭakānaṃ aññatarasmiṃ aññamaññaṃ",
  "atk-s0201a:2327_3": "pañhaṃ pucchanti, aññamaññaṃ vissajjenti, tesaṃ evaṃ karontānaṃyeva aruṇaṃ uggacchati.",
  "atk-s0201a:2327_4": "Taṃ sandhāyetaṃ vuttaṃ. Ettāvatā therena bhagavatā appamādalakkhaṇaṃ pucchitena pamādaṭṭhānesuyeva",
  "atk-s0201a:2327_5": "appamādalakkhaṇaṃ vissajjitaṃ hoti. Aññesañhi bhikkhūnaṃ bhikkhācāraṃ pavisanakālo,",
  "atk-s0201a:2327_6": "nikkhamanakālo, nivāsanaparivattanaṃ, cīvarapārupanaṃ, antogāme piṇḍāya caraṇaṃ dhammakathanaṃ,",
  "atk-s0201a:2327_7": "anumodanaṃ, gāmato nikkhamitvā bhattakiccakaraṇaṃ, pattadhovanaṃ, pattaosāpanaṃ,",
  "atk-s0201a:2327_8": "pattacīvarapaṭisāmananti papañcakaraṇaṭṭhānāni etāni. Tasmā thero amhākaṃ ettakaṃ",
  "atk-s0201a:2327_9": "ṭhānaṃ muñcitvā pamādakālo nāma natthīti dassento pamādaṭṭhānesuyeva appamādalakkhaṇaṃ vissajjesi.",
  "atk-s0201a:2328_0": "328. Athassa bhagavā sādhukāraṃ datvā paṭhamajjhānaṃ pucchanto puna atthi pana votiādimāha.",
  "atk-s0201a:2328_1": "Tattha uttari manussadhammāti manussadhammato uttari. Alamariyañāṇadassanavisesoti",
  "atk-s0201a:2328_2": "ariyabhāvakaraṇasamattho ñāṇaviseso. Kiñhi no siyā, bhanteti kasmā, bhante, nādhigato",
  "atk-s0201a:2328_3": "bhavissati, adhigatoyevāti. Yāva devāti yāva eva.",
  "atk-s0201a:2329_0": "329. Evaṃ paṭhamajjhānādhigame byākate dutiyajjhānādīni pucchanto etassa pana votiādimāha.",
  "atk-s0201a:2329_1": "Tattha samatikkamāyāti samatikkamatthāya. Paṭippassaddhiyāti paṭippassaddhatthāya.",
  "atk-s0201a:2329_2": "Sesaṃ sabbattha vuttanayeneva veditabbaṃ. Pacchimapañhe pana lokuttarañāṇadassanavasena",
  "atk-s0201a:2329_3": "adhigataṃ nirodhasamāpattiṃ pucchanto alamariyañāṇadassanavisesoti āha. Theropi pucchānurūpeneva",
  "atk-s0201a:2329_4": "byākāsi. Tattha yasmā vedayitasukhato avedayitasukhaṃ santataraṃ paṇītataraṃ hoti,",
  "atk-s0201a:2329_5": "tasmā aññaṃ phāsuvihāraṃ uttaritaraṃ vā paṇītataraṃ vā na samanupassāmāti āha.",
  "atk-s0201a:2330_0": "330. Dhammiyā kathāyāti sāmaggirasānisaṃsappaṭisaṃyuttāya dhammiyā kathāya. Sabbepi",
  "atk-s0201a:2330_1": "te catūsu saccesu pariniṭṭhitakiccā, tena tesaṃ paṭivedhatthāya kiñci kathetabbaṃ",
  "atk-s0201a:2330_2": "natthi. Sāmaggirasena pana ayañca ayañca ānisaṃsoti sāmaggirasānisaṃsameva nesaṃ",
  "atk-s0201a:2330_3": "bhagavā kathesi. Bhagavantaṃ anusaṃyāyitvāti anugantvā. Te kira bhagavato pattacīvaraṃ",
  "atk-s0201a:2330_4": "gahetvā thokaṃ agamaṃsu, atha bhagavā vihārassa pariveṇapariyantaṃ gatakāle, “āharatha",
  "atk-s0201a:2330_5": "me pattacīvaraṃ, tumhe idheva tiṭṭhathā”ti pakkāmi. Tato paṭinivattitvāti tato ṭhitaṭṭhānato",
  "atk-s0201a:2330_6": "nivattitvā. Kiṃ nu kho mayaṃ āyasmatoti bhagavantaṃ nissāya pabbajjādīni adhigantvāpi",
  "atk-s0201a:2330_7": "attano guṇakathāya aṭṭiyamānā adhigamappicchatāya āhaṃsu. Imāsañca imāsañcāti paṭhamajjhānādīnaṃ",
  "atk-s0201a:2330_8": "lokiyalokuttarānaṃ. Cetasā ceto paricca viditoti ajja me āyasmanto lokiyasamāpattiyā",
  "atk-s0201a:2330_9": "vītināmesuṃ, ajja lokuttarāyāti evaṃ cittena cittaṃ paricchinditvā viditaṃ. Devatāpi",
  "atk-s0201a:2330_10": "meti, bhante anuruddha, ajja ayyo nandiyatthero, ajja ayyo kimilatthero imāya ca",
  "atk-s0201a:2330_11": "imāya ca samāpattiyā vītināmesīti evamārocesunti attho. Pañhābhipuṭṭhenāti tampi",
  "atk-s0201a:2330_12": "mayā sayaṃ viditanti vā devatāhi ārocitanti vā ettakeneva mukhaṃ me sajjanti kathaṃ",
  "atk-s0201a:2330_13": "samuṭṭhāpetvā apuṭṭheneva me na kathitaṃ. Bhagavatā pana pañhābhipuṭṭhena pañhaṃ",
  "atk-s0201a:2330_14": "abhipucchitena satā byākataṃ, tatra me kiṃ na rocathāti āha.",
  "atk-s0201a:2331_0": "331. Dīghoti “maṇi māṇivaro dīgho, atho serīsako sahā”ti evaṃ āgato aṭṭhavīsatiyā",
  "atk-s0201a:2331_1": "yakkhasenāpatīnaṃ abbhantaro eko devarājā. Parajanoti tasseva yakkhassa nāmaṃ. Yena",
  "atk-s0201a:2331_2": "bhagavā tenupasaṅkamīti so kira vessavaṇena pesito etaṃ ṭhānaṃ gacchanto bhagavantaṃ",
  "atk-s0201a:2331_3": "sayaṃ pattacīvaraṃ gahetvā giñjakāvasathato gosiṅgasālavanassa antare disvā bhagavā",
  "atk-s0201a:2331_4": "attanā pattacīvaraṃ gahetvā gosiṅgasālavane tiṇṇaṃ kulaputtānaṃ santikaṃ gacchati.",
  "atk-s0201a:2331_5": "Ajja mahatī dhammadesanā bhavissati. Mayāpi tassā desanāya bhāginā bhavitabbanti",
  "atk-s0201a:2331_6": "adissamānena kāyena satthu padānupadiko gantvā avidūre ṭhatvā dhammaṃ sutvā satthari",
  "atk-s0201a:2331_7": "gacchantepi na gato, – “ime therā kiṃ karissantī”ti dassanatthaṃ pana tattheva ṭhito.",
  "atk-s0201a:2331_8": "Atha te dve there anuruddhattheraṃ paliveṭhente disvā, – “ime therā bhagavantaṃ nissāya",
  "atk-s0201a:2331_9": "pabbajjādayo sabbaguṇe adhigantvāpi bhagavatova maccharāyanti, na sahanti, ativiya",
  "atk-s0201a:2331_10": "nilīyanti paṭicchādenti, na dāni tesaṃ paṭicchādetuṃ dassāmi, pathavito yāva brahmalokā",
  "atk-s0201a:2331_11": "etesaṃ guṇe pakāsessāmī”ti cintetvā yena bhagavā tenupasaṅkami.",
  "atk-s0201a:2332_0": "Lābhā vata, bhanteti ye, bhante, vajjiraṭṭhavāsino bhagavantañca ime ca tayo kulaputte",
  "atk-s0201a:2332_1": "passituṃ labhanti, vandituṃ labhanti, deyyadhammaṃ dātuṃ labhanti, dhammaṃ sotuṃ",
  "atk-s0201a:2332_2": "labhanti, tesaṃ lābhā, bhante, vajjīnanti attho. Saddaṃ sutvāti so kira attano yakkhānubhāvena",
  "atk-s0201a:2332_3": "mahantaṃ saddaṃ katvā sakalaṃ vajjiraṭṭhaṃ ajjhottharanto taṃ vācaṃ nicchāresi. Tena",
  "atk-s0201a:2332_4": "cassa tesu rukkhapabbatādīsu adhivatthā bhummā devatā saddaṃ assosuṃ. Taṃ sandhāya",
  "atk-s0201a:2332_5": "vuttaṃ – “saddaṃ sutvā”ti. Anussāvesunti mahantaṃ saddaṃ sutvā sāvesuṃ. Esa nayo",
  "atk-s0201a:2332_6": "sabbattha. Yāva brahmalokāti yāva akaniṭṭhabrahmalokā. Tañcepi kulanti, “amhākaṃ",
  "atk-s0201a:2332_7": "kulato nikkhamitvā ime kulaputtā pabbajitā evaṃ sīlavanto guṇavanto ācārasampannā",
  "atk-s0201a:2332_8": "kalyāṇadhammā”ti evaṃ tañcepi kulaṃ ete tayo kulaputte pasannacittaṃ anussareyyāti",
  "atk-s0201a:2332_9": "evaṃ sabbattha attho daṭṭhabbo. Iti bhagavā yathānusandhināva desanaṃ niṭṭhapesīti.",
  "atk-s0201a:2333": "Papañcasūdaniyā majjhimanikāyaṭṭhakathāya",
  "atk-s0201a:2334": "Cūḷagosiṅgasuttavaṇṇanā niṭṭhitā.",
  "atk-s0201a:2335": "2. Mahāgosiṅgasuttavaṇṇanā",
  "atk-s0201a:2336_0": "332. Evaṃ me sutanti mahāgosiṅgasuttaṃ. Tattha gosiṅgasālavanadāyeti idaṃ vasanaṭṭhānadassanatthaṃ",
  "atk-s0201a:2336_1": "vuttaṃ. Aññesu hi suttesu, “sāvatthiyaṃ viharati jetavane anāthapiṇḍikassa ārāme”ti",
  "atk-s0201a:2336_2": "evaṃ paṭhamaṃ gocaragāmaṃ dassetvā pacchā vasanaṭṭhānaṃ dasseti. Imasmiṃ pana mahāgosiṅgasutte",
  "atk-s0201a:2336_3": "bhagavato gocaragāmo anibandho, kocideva gocaragāmo bhavissati. Tasmā vasanaṭṭhānameva",
  "atk-s0201a:2336_4": "paridīpitaṃ. Araññanidānakaṃ nāmetaṃ suttanti. Sambahulehīti bahukehi. Abhiññātehi",
  "atk-s0201a:2336_5": "abhiññātehīti sabbattha vissutehi pākaṭehi. Therehi sāvakehi saddhinti pātimokkhasaṃvarādīhi",
  "atk-s0201a:2336_6": "thirakārakeheva dhammehi samannāgatattā therehi, savanante jātattā sāvakehi saddhiṃ",
  "atk-s0201a:2336_7": "ekato. Idāni te there sarūpato dassento, āyasmatā ca sāriputtenātiādimāha. Tatthāyasmā",
  "atk-s0201a:2336_8": "sāriputto attano sīlādīhi guṇehi buddhasāsane abhiññāto. Cakkhumantānaṃ gaganamajjhe",
  "atk-s0201a:2336_9": "ṭhito sūriyo viya cando viya, samuddatīre ṭhitānaṃ sāgaro viya ca pākaṭo paññāto.",
  "atk-s0201a:2336_10": "Na kevalañcassa imasmiṃ sutte āgataguṇavaseneva mahantatā veditabbā, ito aññesaṃ",
  "atk-s0201a:2336_11": "dhammadāyādasuttaṃ anaṅgaṇasuttaṃ sammādiṭṭhisuttaṃ sīhanādasuttaṃ rathavinītaṃ mahāhatthipadopamaṃ",
  "atk-s0201a:2336_12": "mahāvedallaṃ cātumasuttaṃ dīghanakhaṃ anupadasuttaṃ sevitabbāsevitabbasuttaṃ saccavibhaṅgasuttaṃ",
  "atk-s0201a:2336_13": "piṇḍapātapārisuddhi sampasādanīyaṃ saṅgītisuttaṃ dasuttarasuttaṃ pavāraṇāsuttaṃ susimasuttaṃ",
  "atk-s0201a:2336_14": "therapañhasuttaṃ mahāniddeso paṭisambhidāmaggo therasīhanādasuttaṃ abhinikkhamanaṃ",
  "atk-s0201a:2336_15": "etadagganti imesampi suttānaṃ vasena therassa mahantatā veditabbā. Etadaggasmiñhi,",
  "atk-s0201a:2336_16": "“etadaggaṃ, bhikkhave, mama sāvakānaṃ bhikkhūnaṃ mahāpaññānaṃ yadidaṃ sāriputto”ti vuttaṃ.",
  "atk-s0201a:2337_0": "Mahāmoggallānopi sīlādiguṇehi ceva imasmiṃ sutte āgataguṇehi ca thero viya abhiññāto",
  "atk-s0201a:2337_1": "pākaṭo mahā. Apicassa anumānasuttaṃ, cūḷataṇhāsaṅkhayasuttaṃ māratajjaniyasuttaṃ",
  "atk-s0201a:2337_2": "pāsādakampanaṃ sakalaṃ iddhipādasaṃyuttaṃ nandopanandadamanaṃ yamakapāṭihāriyakāle",
  "atk-s0201a:2337_3": "devalokagamanaṃ vimānavatthu petavatthu therassa abhinikkhamanaṃ etadagganti imesampi",
  "atk-s0201a:2337_4": "vasena mahantabhāvo veditabbo. Etadaggasmiñhi, “etadaggaṃ, bhikkhave, mama sāvakānaṃ",
  "atk-s0201a:2337_5": "bhikkhūnaṃ iddhimantānaṃ yadidaṃ mahāmoggallāno”ti vuttaṃ.",
  "atk-s0201a:2338_0": "Mahākassapopi sīlādiguṇehi ceva imasmiṃ sutte āgataguṇehi ca thero viya abhiññāto",
  "atk-s0201a:2338_1": "pākaṭo mahā. Apicassa cīvaraparivattanasuttaṃ jiṇṇacīvarasuttaṃ candopamaṃ sakalaṃ",
  "atk-s0201a:2338_2": "kassapasaṃyuttaṃ mahāariyavaṃsasuttaṃ therassa abhinikkhamanaṃ etadagganti imesampi",
  "atk-s0201a:2338_3": "vasena mahantabhāvo veditabbo. Etadaggasmiñhi, “etadaggaṃ, bhikkhave, mama sāvakānaṃ",
  "atk-s0201a:2338_4": "bhikkhūnaṃ dhutavādānaṃ yadidaṃ mahākassapo”ti vuttaṃ.",
  "atk-s0201a:2339_0": "Anuruddhattheropi sīlādiguṇehi ceva imasmiṃ sutte āgataguṇehi ca thero viya abhiññāto",
  "atk-s0201a:2339_1": "pākaṭo mahā. Apicassa cūḷagosiṅgasuttaṃ naḷakapānasuttaṃ anuttariyasuttaṃ upakkilesasuttaṃ",
  "atk-s0201a:2339_2": "anuruddhasaṃyuttaṃ mahāpurisavitakkasuttaṃ therassa abhinikkhamanaṃ etadagganti imesampi",
  "atk-s0201a:2339_3": "vasena mahantabhāvo veditabbo. Etadaggasmiñhi, “etadaggaṃ, bhikkhave, mama sāvakānaṃ",
  "atk-s0201a:2339_4": "bhikkhūnaṃ dibbacakkhukānaṃ yadidaṃ anuruddho”ti vuttaṃ.",
  "atk-s0201a:2340_0": "Āyasmatā ca revatenāti ettha pana dve revatā khadiravaniyarevato ca kaṅkhārevato",
  "atk-s0201a:2340_1": "ca. Tattha khadiravaniyarevato dhammasenāpatittherassa kaniṭṭhabhātiko, na so idha",
  "atk-s0201a:2340_2": "adhippeto. “Akappiyo guḷo, akappiyā muggā”ti evaṃ kaṅkhābahulo pana thero idha revatoti",
  "atk-s0201a:2340_3": "adhippeto. Sopi sīlādiguṇehi ceva imasmiṃ sutte āgataguṇehi ca thero viya abhiññāto",
  "atk-s0201a:2340_4": "pākaṭo mahā. Apicassa abhinikkhamanenapi etadaggenapi mahantabhāvo veditabbo. Etadaggasmiñhi,",
  "atk-s0201a:2340_5": "“etadaggaṃ, bhikkhave, mama sāvakānaṃ bhikkhūnaṃ jhāyīnaṃ yadidaṃ kaṅkhārevato”ti vuttaṃ.",
  "atk-s0201a:2341_0": "Ānandattheropi sīlādiguṇehi ceva imasmiṃ sutte āgataguṇehi ca thero viya abhiññāto",
  "atk-s0201a:2341_1": "pākaṭo mahā. Apicassa sekkhasuttaṃ bāhitikasuttaṃ āneñjasappāyaṃ gopakamoggallānaṃ",
  "atk-s0201a:2341_2": "bahudhātukaṃ cūḷasuññataṃ mahāsuññataṃ acchariyabbhutasuttaṃ bhaddekarattaṃ mahānidānaṃ",
  "atk-s0201a:2341_3": "mahāparinibbānaṃ subhasuttaṃ cūḷaniyalokadhātusuttaṃ abhinikkhamanaṃ etadagganti",
  "atk-s0201a:2341_4": "imesampi vasena mahantabhāvo veditabbo. Etadaggasmiñhi, “etadaggaṃ, bhikkhave, mama",
  "atk-s0201a:2341_5": "sāvakānaṃ bhikkhūnaṃ bahussutānaṃ yadidaṃ ānando”ti vuttaṃ.",
  "atk-s0201a:2342_0": "Aññehi ca abhiññātehi abhiññātehīti na kevalañca eteheva, aññehi ca mahāguṇatāya",
  "atk-s0201a:2342_1": "pākaṭehi abhiññātehi bahūhi therehi sāvakehi saddhiṃ bhagavā gosiṅgasālavanadāye",
  "atk-s0201a:2342_2": "viharatīti attho. Āyasmā hi sāriputto sayaṃ mahāpañño aññepi bahū mahāpaññe bhikkhū",
  "atk-s0201a:2342_3": "gahetvā tadā dasabalaṃ parivāretvā vihāsi. Āyasmā mahāmoggallāno sayaṃ iddhimā, āyasmā",
  "atk-s0201a:2342_4": "mahākassapo sayaṃ dhutavādo, āyasmā anuruddho sayaṃ dibbacakkhuko, āyasmā revato",
  "atk-s0201a:2342_5": "sayaṃ jhānābhirato, āyasmā ānando sayaṃ bahussuto aññepi bahū bahussute bhikkhū gahetvā",
  "atk-s0201a:2342_6": "tadā dasabalaṃ parivāretvā vihāsi, evaṃ tadā ete ca aññe ca abhiññātā mahātherā tiṃsasahassamattā",
  "atk-s0201a:2342_7": "bhikkhū dasabalaṃ parivāretvā vihariṃsūti veditabbā.",
  "atk-s0201a:2343_0": "Paṭisallānā vuṭṭhitoti phalasamāpattivivekato vuṭṭhito. Yenāyasmā mahākassapo tenupasaṅkamīti",
  "atk-s0201a:2343_1": "thero kira paṭisallānā vuṭṭhito pacchimalokadhātuṃ olokento vanante kīḷantassa mattakhattiyassa",
  "atk-s0201a:2343_2": "kaṇṇato patamānaṃ kuṇḍalaṃ viya, saṃharitvā samugge pakkhipamānaṃ rattakambalaṃ viya,",
  "atk-s0201a:2343_3": "maṇināgadantato patamānaṃ satasahassagghanikaṃ suvaṇṇapātiṃ viya ca atthaṃ gacchamānaṃ",
  "atk-s0201a:2343_4": "paripuṇṇapaṇṇāsayojanaṃ sūriyamaṇḍalaṃ addasa. Tadanantaraṃ pācīnalokadhātuṃ olokento",
  "atk-s0201a:2343_5": "nemiyaṃ gahetvā parivattayamānaṃ rajatacakkaṃ viya, rajatakūṭato nikkhamantaṃ khīradhārāmaṇḍaṃ",
  "atk-s0201a:2343_6": "viya, sapakkhe papphoṭetvā gaganatale pakkhandamānaṃ setahaṃsaṃ viya ca meghavaṇṇāya",
  "atk-s0201a:2343_7": "samuddakucchito uggantvā pācīnacakkavāḷapabbatamatthake sasalakkhaṇappaṭimaṇḍitaṃ",
  "atk-s0201a:2343_8": "ekūnapaṇṇāsayojanaṃ candamaṇḍalaṃ addasa. Tato sālavanaṃ olokesi. Tasmiñhi samaye",
  "atk-s0201a:2343_9": "sālarukkhā mūlato paṭṭhāya yāva aggā sabbapāliphullā dukūlapārutā viya, muttākalāpavinaddhā",
  "atk-s0201a:2343_10": "viya ca virociṃsu. Bhūmitalaṃ pupphasantharapūjāya paṭimaṇḍitaṃ viya, tattha tattha",
  "atk-s0201a:2343_11": "nipatantena pupphareṇunā lākhārasena siñcamānaṃ viya ca ahosi. Bhamaramadhukaragaṇā",
  "atk-s0201a:2343_12": "kusumareṇumadamattā upagāyamānā viya vanantaresu vicaranti. Tadā ca uposathadivasova",
  "atk-s0201a:2343_13": "hoti. Atha thero, “kāya nu kho ajja ratiyā vītināmessāmī”ti cintesi, ariyasāvakā",
  "atk-s0201a:2343_14": "ca nāma piyadhammassavanā honti. Athassa etadahosi – “ajja mayhaṃ jeṭṭhabhātikassa",
  "atk-s0201a:2343_15": "dhammasenāpatittherassa santikaṃ gantvā dhammaratiyā vītināmessāmī”ti. Gacchanto",
  "atk-s0201a:2343_16": "pana ekakova agantvā “mayhaṃ piyasahāyaṃ mahākassapattheraṃ gahetvā gamissāmī”ti",
  "atk-s0201a:2343_17": "nisinnaṭṭhānato vuṭṭhāya cammakhaṇḍaṃ papphoṭetvā yenāyasmā mahākassapo tenupasaṅkami.",
  "atk-s0201a:2344_0": "Evamāvusoti kho āyasmā mahākassapoti theropi yasmā piyadhammassavanova ariyasāvako,",
  "atk-s0201a:2344_1": "tasmā tassa vacanaṃ sutvā gacchāvuso, tvaṃ, mayhaṃ sīsaṃ vā rujjati piṭṭhi vāti kiñci",
  "atk-s0201a:2344_2": "lesāpadesaṃ akatvā tuṭṭhahadayova, “evamāvuso”tiādimāha. Paṭissutvā ca nisinnaṭṭhānato",
  "atk-s0201a:2344_3": "vuṭṭhāya cammakhaṇḍaṃ papphoṭetvā mahāmoggallānaṃ anubandhi. Tasmiṃ samaye dve mahātherā",
  "atk-s0201a:2344_4": "paṭipāṭiyā ṭhitāni dve candamaṇḍalāni viya, dve sūriyamaṇḍalāni viya, dve chaddantanāgarājāno",
  "atk-s0201a:2344_5": "viya, dve sīhā viya, dve byagghā viya ca virociṃsu. Anuruddhattheropi tasmiṃ samaye",
  "atk-s0201a:2344_6": "divāṭṭhāne nisinno dve mahāthere sāriputtattherassa santikaṃ gacchante disvā pacchimalokadhātuṃ",
  "atk-s0201a:2344_7": "olokento sūriyaṃ vanantaṃ pavisantaṃ viya, pācīnalokadhātuṃ olokento candaṃ vanantato",
  "atk-s0201a:2344_8": "uggacchantaṃ viya, sālavanaṃ olokento sabbapāliphullameva sālavanañca disvā ajja",
  "atk-s0201a:2344_9": "uposathadivaso, ime ca me jeṭṭhabhātikā dhammasenāpatissa santikaṃ gacchanti, mahantena",
  "atk-s0201a:2344_10": "dhammassavanena bhavitabbaṃ, ahampi dhammassavanassa bhāgī bhavissāmīti nisinnaṭṭhānato",
  "atk-s0201a:2344_11": "vuṭṭhāya cammakhaṇḍaṃ papphoṭetvā mahātherānaṃ padānupadiko hutvā nikkhami. Tena",
  "atk-s0201a:2344_12": "vuttaṃ – “atha kho āyasmā ca mahāmoggallāno āyasmā ca mahākassapo āyasmā ca anuruddho",
  "atk-s0201a:2344_13": "yenāyasmā sāriputto tenupasaṅkamiṃsū”ti. Upasaṅkamiṃsūti. Paṭipāṭiyā ṭhitā tayo candā",
  "atk-s0201a:2344_14": "viya, sūriyā viya, sīhā viya ca virocamānā upasaṅkamiṃsu.",
  "atk-s0201a:2345_0": "333. Evaṃ upasaṅkamante pana te mahāthere āyasmā ānando attano divāṭṭhāne nisinnoyeva",
  "atk-s0201a:2345_1": "disvā, “ajja mahantaṃ dhammassavanaṃ bhavissati, mayāpi tassa bhāginā bhavitabbaṃ,",
  "atk-s0201a:2345_2": "na kho pana ekakova gamissāmi, mayhaṃ piyasahāyampi revatattheraṃ gahetvā gamissāmī”ti",
  "atk-s0201a:2345_3": "sabbaṃ mahāmoggallānassa mahākassapassa anuruddhassa upasaṅkamane vuttanayeneva vitthārato",
  "atk-s0201a:2345_4": "veditabbaṃ. Iti te dve janā paṭipāṭiyā ṭhitā dve candā viya, sūriyā viya, sīhā viya",
  "atk-s0201a:2345_5": "ca virocamānā upasaṅkamiṃsu. Tena vuttaṃ – “addasā kho āyasmā sāriputto”tiādi. Disvāna",
  "atk-s0201a:2345_6": "āyasmantaṃ ānandaṃ etadavocāti dūratova disvā anukkamena kathāupacāraṃ sampattametaṃ,",
  "atk-s0201a:2345_7": "“etu kho āyasmā”tiādivacanaṃ avoca. Ramaṇīyaṃ, āvusoti ettha duvidhaṃ rāmaṇeyyakaṃ",
  "atk-s0201a:2345_8": "vanarāmaṇeyyakaṃ puggalarāmaṇeyyakañca. Tattha vanaṃ nāma nāgasalaḷasālacampakādīhi",
  "atk-s0201a:2345_9": "sañchannaṃ hoti bahalacchāyaṃ pupphaphalūpagaṃ vividharukkhaṃ udakasampannaṃ gāmato",
  "atk-s0201a:2345_10": "nissaṭaṃ, idaṃ vanarāmaṇeyyakaṃ nāma. Yaṃ sandhāya vuttaṃ –",
  "atk-s0201a:2346": "“Ramaṇīyāni araññāni, yattha na ramatī jano;",
  "atk-s0201a:2347": "Vītarāgā ramissanti, na te kāmagavesino”ti. ;",
  "atk-s0201a:2348": "Vanaṃ pana sacepi ujjaṅgale hoti nirudakaṃ viralacchāyaṃ kaṇṭakasamākiṇṇaṃ, buddhādayopettha ariyā viharanti, idaṃ puggalarāmaṇeyyakaṃ nāma. Yaṃ sandhāya vuttaṃ –",
  "atk-s0201a:2349": "“Gāme vā yadi vāraññe, ninne vā yadi vā thale;",
  "atk-s0201a:2350": "Yattha arahanto viharanti, taṃ bhūmirāmaṇeyyaka”nti. ;",
  "atk-s0201a:2351_0": "Idha pana taṃ duvidhampi labbhati. Tadā hi gosiṅgasālavanaṃ sabbapāliphullaṃ hoti",
  "atk-s0201a:2351_1": "kusumagandhasugandhaṃ, sadevake cettha loke aggapuggalo sammāsambuddho tiṃsasahassamattehi",
  "atk-s0201a:2351_2": "abhiññātabhikkhūhi saddhiṃ viharati. Taṃ sandhāya vuttaṃ – “ramaṇīyaṃ, āvuso ānanda,",
  "atk-s0201a:2351_3": "gosiṅgasālavana”nti.",
  "atk-s0201a:2352_0": "Dosināti dosāpagatā, abbhaṃ mahikā dhūmo rajo rāhūti imehi pañcahi upakkilesehi virahitāti",
  "atk-s0201a:2352_1": "vuttaṃ hoti. Sabbapāliphullāti sabbattha pāliphullā, mūlato paṭṭhāya yāva aggā apupphitaṭṭhānaṃ",
  "atk-s0201a:2352_2": "nāma natthi. Dibbā maññe gandhā sampavantīti dibbā mandārapupphakoviḷārapāricchattakacandanacuṇṇagandhā",
  "atk-s0201a:2352_3": "viya samantā pavāyanti, sakkasuyāsantusitanimmānaratiparanimmitamahābrahmānaṃ otiṇṇaṭṭhānaṃ",
  "atk-s0201a:2352_4": "viya vāyantīti vuttaṃ hoti.",
  "atk-s0201a:2353_0": "Kathaṃrūpena, āvuso ānandāti ānandatthero tesaṃ pañcannaṃ therānaṃ saṅghanavakova.",
  "atk-s0201a:2353_1": "Kasmā thero taṃyeva paṭhamaṃ pucchatīti? Mamāyitattā. Te hi dve therā aññamaññaṃ",
  "atk-s0201a:2353_2": "mamāyiṃsu. Sāriputtatthero, “mayā kattabbaṃ satthu upaṭṭhānaṃ karotī”ti ānandattheraṃ",
  "atk-s0201a:2353_3": "mamāyi. Ānandatthero bhagavato sāvakānaṃ aggoti sāriputtattheraṃ mamāyi, kuladārake",
  "atk-s0201a:2353_4": "pabbājetvā sāriputtattherassa santike upajjhaṃ gaṇhāpesi. Sāriputtattheropi tatheva",
  "atk-s0201a:2353_5": "akāsi. Evaṃ ekamekena attano pattacīvaraṃ datvā pabbājetvā upajjhaṃ gaṇhāpitāni pañca",
  "atk-s0201a:2353_6": "bhikkhusatāni ahesuṃ. Āyasmā ānando paṇītāni cīvarādīnipi labhitvā therasseva deti.",
  "atk-s0201a:2354_0": "Eko kira brāhmaṇo cintesi – “buddharatanassa ca saṅgharatanassa ca pūjā paññāyati,",
  "atk-s0201a:2354_1": "kathaṃ nu kho dhammaratanaṃ pūjitaṃ nāma hotī”ti? So bhagavantaṃ upasaṅkamitvā etamatthaṃ",
  "atk-s0201a:2354_2": "pucchi. Bhagavā āha – “sacesi, brāhmaṇa, dhammaratanaṃ pūjitukāmo, ekaṃ bahussutaṃ",
  "atk-s0201a:2354_3": "pūjehī”ti bahussutaṃ, bhante, ācikkhathāti bhikkhusaṅghaṃ pucchati. So bhikkhusaṅghaṃ",
  "atk-s0201a:2354_4": "upasaṅkamitvā bahussutaṃ, bhante, ācikkhathāti āha. Ānandatthero brāhmaṇāti. Brāhmaṇo",
  "atk-s0201a:2354_5": "theraṃ sahassagghanikena cīvarena pūjesi. Thero taṃ gahetvā bhagavato santikaṃ agamāsi.",
  "atk-s0201a:2354_6": "Bhagavā “kuto, ānanda, laddha”nti āha. Ekena, bhante, brāhmaṇena dinnaṃ, idaṃ panāhaṃ",
  "atk-s0201a:2354_7": "āyasmato sāriputtassa dātukāmoti. Dehi, ānandāti. Cārikaṃ pakkanto, bhanteti. Āgatakāle",
  "atk-s0201a:2354_8": "dehīti. Sikkhāpadaṃ, bhante, paññattanti. Kadā pana sāriputto āgamissatīti? Dasāhamattena,",
  "atk-s0201a:2354_9": "bhanteti. “Anujānāmi, ānanda, dasāhaparamaṃ atirekacīvaraṃ nikkhipitu”nti sikkhāpadaṃ",
  "atk-s0201a:2354_10": "paññapesi. Sāriputtattheropi tatheva yaṃkiñci manāpaṃ labhati, taṃ ānandattherassa",
  "atk-s0201a:2354_11": "deti. Evaṃ te therā aññamaññaṃ mamāyiṃsu, iti mamāyitattā paṭhamaṃ pucchi.",
  "atk-s0201a:2355_0": "Apica anumatipucchā nāmesā khuddakato paṭṭhāya pucchitabbā hoti. Tasmā thero cintesi",
  "atk-s0201a:2355_1": "– “ahaṃ paṭhamaṃ ānandaṃ pucchissāmi, ānando attano paṭibhānaṃ byākarissati. Tato",
  "atk-s0201a:2355_2": "revataṃ, anuruddhaṃ, mahākassapaṃ, mahāmoggallānaṃ pucchissāmi. Mahāmoggallāno attano",
  "atk-s0201a:2355_3": "paṭibhānaṃ byākarissati. Tato pañcapi therā maṃ pucchissanti, ahampi attano paṭibhānaṃ",
  "atk-s0201a:2355_4": "byākarissāmī”ti. Ettāvatāpi ayaṃ dhammadesanā sikhāppattā vepullappattā na bhavissati,",
  "atk-s0201a:2355_5": "atha mayaṃ sabbepi dasabalaṃ upasaṅkamitvā pucchissāma, satthā sabbaññutaññāṇena",
  "atk-s0201a:2355_6": "byākarissati. Ettāvatā ayaṃ dhammadesanā sikhāppattā vepullappattā bhavissati. Yathā",
  "atk-s0201a:2355_7": "hi janapadamhi uppanno aṭṭo gāmabhojakaṃ pāpuṇāti, tasmiṃ nicchituṃ asakkonte janapadabhojakaṃ",
  "atk-s0201a:2355_8": "pāpuṇāti, tasmiṃ asakkonte mahāvinicchayaamaccaṃ, tasmiṃ asakkonte senāpatiṃ, tasmiṃ",
  "atk-s0201a:2355_9": "asakkonte uparājaṃ, tasmiṃ vinicchituṃ asakkonte rājānaṃ pāpuṇāti, raññā vinicchitakālato",
  "atk-s0201a:2355_10": "paṭṭhāya aṭṭo aparāparaṃ na sañcarati, rājavacaneneva chijjati. Evamevaṃ ahañhi paṭhamaṃ",
  "atk-s0201a:2355_11": "ānandaṃ pucchissāmi…pe… atha mayaṃ sabbepi dasabalaṃ upasaṅkamitvā pucchissāma, satthā",
  "atk-s0201a:2355_12": "sabbaññutaññāṇena byākarissati. Ettāvatā ayaṃ dhammadesanā sikhāppattā vepullappattā",
  "atk-s0201a:2355_13": "bhavissati. Evaṃ anumatipucchaṃ pucchanto thero paṭhamaṃ ānandattheraṃ pucchi.",
  "atk-s0201a:2356_0": "Bahussuto hotīti bahu assa sutaṃ hoti, navaṅgaṃ satthusāsanaṃ pāḷianusandhipubbāparavasena",
  "atk-s0201a:2356_1": "uggahitaṃ hotīti attho. Sutadharoti sutassa ādhārabhūto. Yassa hi ito gahitaṃ ito",
  "atk-s0201a:2356_2": "palāyati, chiddaghaṭe udakaṃ viya na tiṭṭhati, parisamajjhe ekaṃ suttaṃ vā jātakaṃ",
  "atk-s0201a:2356_3": "vā kathetuṃ vā vācetuṃ vā na sakkoti, ayaṃ na sutadharo nāma. Yassa pana uggahitaṃ",
  "atk-s0201a:2356_4": "buddhavacanaṃ uggahitakālasadisameva hoti, dasapi vīsatipi vassāni sajjhāyaṃ akarontassa",
  "atk-s0201a:2356_5": "na nassati, ayaṃ sutadharo nāma. Sutasannicayoti sutassa sannicayabhūto. Yathā hi",
  "atk-s0201a:2356_6": "sutaṃ hadayamañjūsāya sannicitaṃ silāyaṃ lekhā viya, suvaṇṇaghaṭe pakkhittasīhavasā",
  "atk-s0201a:2356_7": "viya ca ajjhosāya tiṭṭhati, ayaṃ sutasannicayo nāma. Dhātāti ṭhitā paguṇā. Ekaccassa",
  "atk-s0201a:2356_8": "hi uggahitaṃ buddhavacanaṃ dhātaṃ paguṇaṃ niccalitaṃ na hoti, asukasuttaṃ vā jātakaṃ",
  "atk-s0201a:2356_9": "vā kathehīti vutte sajjhāyitvā saṃsanditvā samanuggāhitvā jānissāmīti vadati. Ekaccassa",
  "atk-s0201a:2356_10": "dhātaṃ paguṇaṃ bhavaṅgasotasadisaṃ hoti, asukasuttaṃ vā jātakaṃ vā kathehīti vutte",
  "atk-s0201a:2356_11": "uddharitvā tameva katheti. Taṃ sandhāya vuttaṃ “dhātā”ti.",
  "atk-s0201a:2357_0": "Vacasā paricitāti suttadasaka-vaggadasaka-paṇṇāsadasakānaṃ vasena vācāya sajjhāyitā.",
  "atk-s0201a:2357_1": "Manasānupekkhitāti cittena anupekkhitā, yassa vācāya sajjhāyitaṃ buddhavacanaṃ manasā",
  "atk-s0201a:2357_2": "cintentassa tattha tattha pākaṭaṃ hoti. Mahādīpaṃ jāletvā ṭhitassa rūpagataṃ viya",
  "atk-s0201a:2357_3": "paññāyati. Taṃ sandhāya vuttaṃ – “vacasā paricitā manasānupekkhitā”ti. Diṭṭhiyā suppaṭividdhāti",
  "atk-s0201a:2357_4": "atthato ca kāraṇato ca paññāya suppaṭividdhā. Parimaṇḍalehi padabyañjanehīti ettha",
  "atk-s0201a:2357_5": "padameva atthassa byañjanato padabyañjanaṃ, taṃ akkharapāripūriṃ katvā dasavidhabyañjanabuddhiyo",
  "atk-s0201a:2357_6": "aparihāpetvā vuttaṃ parimaṇḍalaṃ nāma hoti, evarūpehi padabyañjanehīti attho. Apica",
  "atk-s0201a:2357_7": "yo bhikkhu parisati dhammaṃ desento suttaṃ vā jātakaṃ vā nikkhapitvā aññaṃ upārambhakaraṃ",
  "atk-s0201a:2357_8": "suttaṃ āharati, tassa upamaṃ katheti, tadatthaṃ ohāreti, evamidaṃ gahetvā ettha khipanto",
  "atk-s0201a:2357_9": "ekapasseneva pariharanto kālaṃ ñatvā vuṭṭhahati. Nikkhittasuttaṃ pana nikkhattamattameva",
  "atk-s0201a:2357_10": "hoti, tassa kathā aparimaṇḍalā nāma hoti. Yo pana suttaṃ vā jātakaṃ vā nikkhipitvā",
  "atk-s0201a:2357_11": "bahi ekapadampi agantvā pāḷiyā anusandhiñca pubbāparañca amakkhento ācariyehi dinnanaye",
  "atk-s0201a:2357_12": "ṭhatvā tulikāya paricchindanto viya, gambhīramātikāya udakaṃ pesento viya, padaṃ",
  "atk-s0201a:2357_13": "koṭṭento sindhavājānīyo viya gacchati, tassa kathā parimaṇḍalā nāma hoti. Evarūpiṃ",
  "atk-s0201a:2357_14": "kathaṃ sandhāya – “parimaṇḍalehi padabyañjanehī”ti vuttaṃ.",
  "atk-s0201a:2358_0": "Anuppabandhehīti ettha yo bhikkhu dhammaṃ kathento suttaṃ vā jātakaṃ vā ārabhitvā",
  "atk-s0201a:2358_1": "āraddhakālato paṭṭhāya turitaturito araṇiṃ manthento viya, uṇhakhādanīyaṃ khādanto",
  "atk-s0201a:2358_2": "viya, pāḷiyā anusandhipubbāparesu gahitaṃ gahitameva aggahitaṃ aggahitameva ca katvā",
  "atk-s0201a:2358_3": "purāṇapaṇṇantaresu caramānaṃ godhaṃ uṭṭhapento viya tattha tattha paharanto osāpento",
  "atk-s0201a:2358_4": "ohāya gacchati. Yopi dhammaṃ kathento kālena sīghaṃ kālena dandhaṃ kālena mahāsaddaṃ",
  "atk-s0201a:2358_5": "kālena khuddakasaddaṃ karoti. Yathā petaggi kālena jalati, kālena nibbāyati, evameva",
  "atk-s0201a:2358_6": "idha petaggidhammakathiko nāma hoti, parisāya uṭṭhātukāmāya punappunaṃ ārabhati.",
  "atk-s0201a:2358_7": "Yopi kathento tattha tattha vitthāyati, nitthunanto kandanto viya katheti, imesaṃ",
  "atk-s0201a:2358_8": "sabbesampi kathā appabandhā nāma hoti. Yo pana suttaṃ ārabhitvā ācariyehi dinnanaye",
  "atk-s0201a:2358_9": "ṭhito acchinnadhāraṃ katvā nadīsotaṃ viya pavatteti, ākāsagaṅgato bhassamānaṃ udakaṃ",
  "atk-s0201a:2358_10": "viya nirantaraṃ kathaṃ pavatteti, tassa kathā anuppabandhā hoti. Taṃ sandhāya vuttaṃ",
  "atk-s0201a:2358_11": "“anuppabandhehī”ti. Anusayasamugghātāyāti sattannaṃ anusayānaṃ samugghātatthāya.",
  "atk-s0201a:2358_12": "Evarūpenāti evarūpena bahussutena bhikkhunā tathārūpeneva bhikkhusatena bhikkhusahassena",
  "atk-s0201a:2358_13": "vā saṅghāṭikaṇṇena vā saṅghāṭikaṇṇaṃ, pallaṅkena vā pallaṅkaṃ āhacca nisinnena gosiṅgasālavanaṃ",
  "atk-s0201a:2358_14": "sobheyya. Iminā nayena sabbavāresu attho veditabbo.",
  "atk-s0201a:2359": "334. Paṭisallānaṃ assa ārāmoti paṭisallānārāmo. Paṭisallāne ratoti paṭisallānarato.",
  "atk-s0201a:2360_0": "335. Sahassaṃ lokānanti sahassaṃ lokadhātūnaṃ. Ettakañhi therassa dhuvasevanaṃ āvajjanapaṭibaddhaṃ,",
  "atk-s0201a:2360_1": "ākaṅkhamāno pana thero anekānipi cakkavāḷasahassāni voloketiyeva. Uparipāsādavaragatoti",
  "atk-s0201a:2360_2": "sattabhūmakassa vā navabhūmakassa vā pāsādavarassa upari gato. Sahassaṃ nemimaṇḍalānaṃ",
  "atk-s0201a:2360_3": "volokeyyāti pāsādapariveṇe nābhiyā patiṭṭhitānaṃ nemivaṭṭiyā nemivaṭṭiṃ āhacca ṭhitānaṃ",
  "atk-s0201a:2360_4": "nemimaṇḍalānaṃ sahassaṃ vātapānaṃ vivaritvā olokeyya, tassa nābhiyopi pākaṭā honti,",
  "atk-s0201a:2360_5": "arāpi arantarānipi nemiyopi. Evameva kho, āvusoti, āvuso, evaṃ ayampi dibbacakkhuko",
  "atk-s0201a:2360_6": "bhikkhu dibbena cakkhunā atikkantamānusakena sahassaṃ lokānaṃ voloketi. Tassa pāsāde",
  "atk-s0201a:2360_7": "ṭhitapurisassa cakkanābhiyo viya cakkavāḷasahasse sinerusahassaṃ pākaṭaṃ hoti. Arā",
  "atk-s0201a:2360_8": "viya dīpā pākaṭā honti. Arantarāni viya dīpaṭṭhitamanussā pākaṭā honti. Nemiyo viya",
  "atk-s0201a:2360_9": "cakkavāḷapabbatā pākaṭā honti.",
  "atk-s0201a:2361": "336. Āraññikoti samādiṇṇaaraññadhutaṅgo. Sesapadesupi eseva nayo.",
  "atk-s0201a:2362_0": "337. No ca saṃsādentīti na osādenti. Sahetukañhi sakāraṇaṃ katvā pañhaṃ pucchituṃ",
  "atk-s0201a:2362_1": "vissajjitumpi asakkonto saṃsādeti nāma. Evaṃ na karontīti attho. Pavattinī hotīti",
  "atk-s0201a:2362_2": "nadīsotodakaṃ viya pavattati.",
  "atk-s0201a:2363": "338. Yāya vihārasamāpattiyāti yāya lokiyāya vihārasamāpattiyā, yāya lokuttarāya vihārasamāpattiyā.",
  "atk-s0201a:2364_0": "339. Sādhu sādhu sāriputtāti ayaṃ sādhukāro ānandattherassa dinno. Sāriputtattherena",
  "atk-s0201a:2364_1": "pana saddhiṃ bhagavā ālapati. Esa nayo sabbattha. Yathā taṃ ānandovāti yathā ānandova",
  "atk-s0201a:2364_2": "sammā byākaraṇamāno byākareyya, evaṃ byākataṃ ānandena attano anucchavikameva, ajjhāsayānurūpameva",
  "atk-s0201a:2364_3": "byākatanti attho. Ānandatthero hi attanāpi bahussuto, ajjhāsayopissa evaṃ hoti –",
  "atk-s0201a:2364_4": "“aho vata sāsane sabrahmacārī bahussutā bhaveyyu”nti. Kasmā? Bahussutassa hi kappiyākappiyaṃ",
  "atk-s0201a:2364_5": "sāvajjānavajjaṃ, garukalahukaṃ satekicchātekicchaṃ pākaṭaṃ hoti. Bahussuto uggahitabuddhavacanaṃ",
  "atk-s0201a:2364_6": "āvajjitvā imasmiṃ ṭhāne sīlaṃ kathitaṃ, imasmiṃ samādhi, imasmiṃ vipassanā, imasmiṃ",
  "atk-s0201a:2364_7": "maggaphalanibbānānīti sīlassa āgataṭṭhāne sīlaṃ pūretvā, samādhissa āgataṭṭhāne samādhiṃ",
  "atk-s0201a:2364_8": "pūretvā vipassanāya āgataṭṭhāne vipassanāgabbhaṃ gaṇhāpetvā maggaṃ bhāvetvā phalaṃ",
  "atk-s0201a:2364_9": "sacchikaroti. Tasmā therassa evaṃ ajjhāsayo hoti – “aho vata sabrahmacārī ekaṃ vā",
  "atk-s0201a:2364_10": "dve vā tayo vā cattāro vā pañca vā nikāye uggahetvā āvajjantā sīlādīnaṃ āgataṭṭhānesu",
  "atk-s0201a:2364_11": "sīlādīni paripūretvā anukkamena maggaphalanibbānāni sacchikareyyu”nti. Sesavāresupi eseva nayo.",
  "atk-s0201a:2365_0": "340. Āyasmā hi revato jhānajjhāsayo jhānābhirato, tasmāssa evaṃ hoti – “aho vata",
  "atk-s0201a:2365_1": "sabrahmacārī ekikā nisīditvā kasiṇaparikammaṃ katvā aṭṭha samāpattiyo nibbattetvā",
  "atk-s0201a:2365_2": "jhānapadaṭṭhānaṃ vipassanaṃ vaḍḍhetvā lokuttaradhammaṃ sacchikareyyu”nti. Tasmā evaṃ byākāsi.",
  "atk-s0201a:2366_0": "341. Āyasmā anuruddho dibbacakkhuko, tassa evaṃ hoti – “aho vata sabrahmacārī ālokaṃ",
  "atk-s0201a:2366_1": "vaḍḍhetvā dibbena cakkhunā anekesu cakkavāḷasahassesu cavamāne ca upapajjamāne ca",
  "atk-s0201a:2366_2": "satte disvā vaṭṭabhayena cittaṃ saṃvejetvā vipassanaṃ vaḍḍhetvā lokuttaradhammaṃ",
  "atk-s0201a:2366_3": "sacchikareyyu”nti. Tasmā evaṃ byākāsi.",
  "atk-s0201a:2367_0": "342. Āyasmā mahākassapo dhutavādo, tassa evaṃ hoti – “aho vata sabrahmacārī dhutavādā",
  "atk-s0201a:2367_1": "hutvā dhutaṅgānubhāvena paccayataṇhaṃ milāpetvā aparepi nānappakāre kilese dhunitvā",
  "atk-s0201a:2367_2": "vipassanaṃ vaḍḍhetvā lokuttaradhammaṃ sacchikareyyu”nti. Tasmā evaṃ byākāsi.",
  "atk-s0201a:2368_0": "343. Āyasmā mahāmoggallāno samādhipāramiyā matthakaṃ patto, sukhumaṃ pana cittantaraṃ",
  "atk-s0201a:2368_1": "khandhantaraṃ dhātvantaraṃ āyatanantaraṃ jhānokkantikaṃ ārammaṇokkantikaṃ aṅgavavatthānaṃ",
  "atk-s0201a:2368_2": "ārammaṇavavatthānaṃ aṅgasaṅkanti ārammaṇasaṅkanti ekatovaḍḍhanaṃ ubhatovaḍḍhananti",
  "atk-s0201a:2368_3": "ābhidhammikadhammakathikasseva pākaṭaṃ. Anābhidhammiko hi dhammaṃ kathento – “ayaṃ",
  "atk-s0201a:2368_4": "sakavādo ayaṃ paravādo”ti na jānāti. Sakavādaṃ dīpessāmīti paravādaṃ dīpeti, paravādaṃ",
  "atk-s0201a:2368_5": "dīpessāmīti sakavādaṃ dīpeti, dhammantaraṃ visaṃvādeti. Ābhidhammiko sakavādaṃ sakavādaniyāmeneva,",
  "atk-s0201a:2368_6": "paravādaṃ paravādaniyāmeneva dīpeti, dhammantaraṃ na visaṃvādeti. Tasmā therassa",
  "atk-s0201a:2368_7": "evaṃ hoti – “aho vata sabrahmacārī ābhidhammikā hutvā sukhumesu ṭhānesu ñāṇaṃ otāretvā",
  "atk-s0201a:2368_8": "vipassanaṃ vaḍḍhetvā lokuttaradhammaṃ sacchikareyyu”nti. Tasmā evaṃ byākāsi.",
  "atk-s0201a:2369_0": "344. Āyasmā sāriputto paññāpāramiyā matthakaṃ patto, paññavāyeva ca cittaṃ attano",
  "atk-s0201a:2369_1": "vase vattetuṃ sakkoti, na duppañño. Duppañño hi uppannassa cittassa vase vattetvā",
  "atk-s0201a:2369_2": "ito cito ca vipphanditvāpi katipāheneva gihibhāvaṃ patvā anayabyasanaṃ pāpuṇāti.",
  "atk-s0201a:2369_3": "Tasmā therassa evaṃ hoti – “aho vata sabrahmacārī acittavasikā hutvā cittaṃ attano",
  "atk-s0201a:2369_4": "vase vattetvā sabbānassa visevitavipphanditāni bhañjitvā īsakampi bahi nikkhamituṃ",
  "atk-s0201a:2369_5": "adentā vipassanaṃ vaḍḍhetvā lokuttaradhammaṃ sacchikareyyu”nti. Tasmā evaṃ byākāsi.",
  "atk-s0201a:2370_0": "345. Sabbesaṃ vo, sāriputta, subhāsitaṃ pariyāyenāti sāriputta, yasmā saṅghārāmassa",
  "atk-s0201a:2370_1": "nāma bahussutabhikkhūhipi sobhanakāraṇaṃ atthi, jhānābhiratehipi, dibbacakkhukehipi,",
  "atk-s0201a:2370_2": "dhutavādehipi, ābhidhammikehipi, acittavasikehipi sobhanakāraṇaṃ atthi. Tasmā sabbesaṃ",
  "atk-s0201a:2370_3": "vo subhāsitaṃ pariyāyena, tena tena kāraṇena subhāsitameva, no dubbhāsitaṃ. Apica",
  "atk-s0201a:2370_4": "mamapi suṇāthāti apica mamapi vacanaṃ suṇātha. Na tāvāhaṃ imaṃ pallaṅkaṃ bhindissāmīti",
  "atk-s0201a:2370_5": "na tāva ahaṃ imaṃ caturaṅgavīriyaṃ adhiṭṭhāya ābhujitaṃ pallaṅkaṃ bhindissāmi, na",
  "atk-s0201a:2370_6": "mocessāmīti attho. Idaṃ kira bhagavā paripākagate ñāṇe rajjasiriṃ pahāya katābhinikkhamano",
  "atk-s0201a:2370_7": "anupubbena bodhimaṇḍaṃ āruyha caturaṅgavīriyaṃ adhiṭṭhāya aparājitapallaṅkaṃ ābhujitvā",
  "atk-s0201a:2370_8": "daḷhasamādāno hutvā nisinno tiṇṇaṃ mārānaṃ matthakaṃ bhinditvā paccūsasamaye dasasahassilokadhātuṃ",
  "atk-s0201a:2370_9": "unnādento sabbaññutaññāṇaṃ paṭivijjhi, taṃ attano mahābodhipallaṅkaṃ sandhāya evamāha.",
  "atk-s0201a:2370_10": "Apica pacchimaṃ janataṃ anukampamānopi paṭipattisāraṃ puthujjanakalyāṇakaṃ dassento",
  "atk-s0201a:2370_11": "evamāha. Passati hi bhagavā – “anāgate evaṃ ajjhāsayā kulaputtā iti paṭisañcikkhissanti,",
  "atk-s0201a:2370_12": "‘bhagavā mahāgosiṅgasuttaṃ kathento idha, sāriputta, bhikkhu pacchābhattaṃ…pe… evarūpena",
  "atk-s0201a:2370_13": "kho, sāriputta, bhikkhunā gosiṅgasālavanaṃ sobheyyāti āha, mayaṃ bhagavato ajjhāsayaṃ",
  "atk-s0201a:2370_14": "gaṇhissāmā’ti pacchābhattaṃ piṇḍapātapaṭikkantā caturaṅgavīriyaṃ adhiṭṭhāya daḷhasamādānā",
  "atk-s0201a:2370_15": "hutvā ‘arahattaṃ appatvā imaṃ pallaṅkaṃ na bhindissāmā’ti samaṇadhammaṃ kātabbaṃ",
  "atk-s0201a:2370_16": "maññissanti, te evaṃ paṭipannā katipāheneva jātijarāmaraṇassa antaṃ karissantī”ti,",
  "atk-s0201a:2370_17": "imaṃ pacchimaṃ janataṃ anukampamāno paṭipattisāraṃ puthujjanakalyāṇakaṃ dassento",
  "atk-s0201a:2370_18": "evamāha. Evarūpena kho, sāriputta, bhikkhunā gosiṅgasālavanaṃ sobheyyāti, sāriputta,",
  "atk-s0201a:2370_19": "evarūpena bhikkhunā nippariyāyeneva gosiṅgasālavanaṃ sobheyyāti yathānusandhināva",
  "atk-s0201a:2370_20": "desanaṃ niṭṭhapesīti.",
  "atk-s0201a:2371": "Papañcasūdaniyā majjhimanikāyaṭṭhakathāya",
  "atk-s0201a:2372": "Mahāgosiṅgasuttavaṇṇanā niṭṭhitā.",
  "atk-s0201a:2373": "3. Mahāgopālakasuttavaṇṇanā",
  "atk-s0201a:2374_0": "346. Evaṃ me sutanti mahāgopālakasuttaṃ. Tattha tisso kathā ekanāḷikā, caturassā,",
  "atk-s0201a:2374_1": "nisinnavattikāti. Tattha pāḷiṃ vatvā ekekapadassa atthakathanaṃ ekanāḷikā nāma. Apaṇḍitaṃ",
  "atk-s0201a:2374_2": "gopālakaṃ dassetvā, apaṇḍitaṃ bhikkhuṃ dassetvā, paṇḍitaṃ gopālakaṃ dassetvā, paṇḍitaṃ",
  "atk-s0201a:2374_3": "bhikkhuṃ dassetvāti catukkaṃ bandhitvā kathanaṃ caturassā nāma. Apaṇḍitaṃ gopālakaṃ",
  "atk-s0201a:2374_4": "dassetvā pariyosānagamanaṃ, apaṇḍitaṃ bhikkhuṃ dassetvā pariyosānagamanaṃ, paṇḍitaṃ",
  "atk-s0201a:2374_5": "gopālakaṃ dassetvā pariyosānagamanaṃ, paṇḍitaṃ bhikkhuṃ dassetvā pariyosānagamananti",
  "atk-s0201a:2374_6": "ayaṃ nisinnavattikā nāma. Ayaṃ idha sabbācariyānaṃ āciṇṇā.",
  "atk-s0201a:2375_0": "Ekādasahi, bhikkhave, aṅgehīti ekādasahi aguṇakoṭṭhāsehi. Gogaṇanti gomaṇḍalaṃ. Pariharitunti",
  "atk-s0201a:2375_1": "pariggahetvā vicarituṃ. Phātiṃ kātunti vaḍḍhiṃ āpādetuṃ. Idhāti imasmiṃ loke. Na",
  "atk-s0201a:2375_2": "rūpaññū hotīti gaṇanato vā vaṇṇato vā rūpaṃ na jānāti. Gaṇanato na jānāti nāma attano",
  "atk-s0201a:2375_3": "gunnaṃ sataṃ vā sahassaṃ vāti saṅkhyaṃ na jānāti. So gāvīsu haṭāsu vā palātāsu vā",
  "atk-s0201a:2375_4": "gogaṇaṃ gaṇetvā, ajja ettikā na dissantīti dve tīṇi gāmantarāni vā aṭaviṃ vā vicaranto",
  "atk-s0201a:2375_5": "na pariyesati, aññesaṃ gāvīsu attano gogaṇaṃ paviṭṭhāsupi gogaṇaṃ gaṇetvā, “imā ettikā",
  "atk-s0201a:2375_6": "gāvo na amhāka”nti yaṭṭhiyā pothetvā na nīharati, tassa naṭṭhā gāviyo naṭṭhāva honti.",
  "atk-s0201a:2375_7": "Paragāviyo gahetvā vicarantaṃ gosāmikā disvā, “ayaṃ ettakaṃ kālaṃ amhākaṃ dhenuṃ",
  "atk-s0201a:2375_8": "gaṇhātī”ti tajjetvā attano gāviyo gahetvā gacchanti. Tassa gogaṇopi parihāyati, pañcagorasaparibhogatopi",
  "atk-s0201a:2375_9": "paribāhiro hoti. Vaṇṇato na jānāti nāma – “ettikā gāvo setā, ettikā rattā, ettikā",
  "atk-s0201a:2375_10": "kāḷā, ettikā kabarā ettikā nīlā”ti na jānāti, so gāvīsu haṭāsu vā…pe… pañcagorasaparibhogatopi paribāhiro hoti.",
  "atk-s0201a:2376_0": "Na lakkhaṇakusalo hotīti gāvīnaṃ sarīre kataṃ dhanusattisūlādibhedaṃ lakkhaṇaṃ na",
  "atk-s0201a:2376_1": "jānāti, so gāvīsu haṭāsu vā palātāsu vā ajja asukalakkhaṇā ca asukalakkhaṇā ca gāvo",
  "atk-s0201a:2376_2": "na dissanti…pe… pañcagorasaparibhogatopi paribāhiro hoti.",
  "atk-s0201a:2377_0": "Na āsāṭikaṃ hāretāti gunnaṃ khāṇukaṇṭakādīhi pahaṭaṭṭhānesu vaṇo hoti. Tattha nīlamakkhikā",
  "atk-s0201a:2377_1": "aṇḍakāni pātenti, tesaṃ āsāṭikāti nāma. Tāni daṇḍena apanetvā bhesajjaṃ dātabbaṃ",
  "atk-s0201a:2377_2": "hoti. Bālo gopālako tathā na karoti, tena vuttaṃ – “na āsāṭikaṃ hāretā hotī”ti. Tassa",
  "atk-s0201a:2377_3": "gunnaṃ vaṇā vaḍḍhanti, gambhīrā honti, pāṇakā kucchiṃ pavisanti, gāvo gelaññābhibhūtā",
  "atk-s0201a:2377_4": "neva yāvadatthaṃ tiṇāni khādituṃ, na pānīyaṃ pātuṃ sakkonti. Tattha gunnaṃ khīraṃ",
  "atk-s0201a:2377_5": "chijjati, goṇānaṃ javo hāyati, ubhayesaṃ jīvitantarāyo hoti. Evamassa gogaṇopi parihāyati,",
  "atk-s0201a:2377_6": "pañcagorasatopi paribāhiro hoti.",
  "atk-s0201a:2378_0": "Na vaṇaṃ paṭicchādetā hotīti gunnaṃ vuttanayeneva sañjāto vaṇo bhesajjaṃ datvā vākena",
  "atk-s0201a:2378_1": "vā cīrakena vā bandhitvā paṭicchādetabbo hoti. Bālo gopālako tathā na karoti, athassa",
  "atk-s0201a:2378_2": "gunnaṃ vaṇehi yūsā paggharanti, tā aññamaññaṃ nighaṃsenti, tena aññesampi vaṇā jāyanti.",
  "atk-s0201a:2378_3": "Evaṃ gāvo gelaññābhibhūtā neva yāvadatthaṃ tiṇāni khādituṃ…pe… paribāhiro hoti.",
  "atk-s0201a:2379_0": "Na dhūmaṃ kattā hotīti antovasse ḍaṃsamakasādīnaṃ ussannakāle gogaṇe vajaṃ paviṭṭhe",
  "atk-s0201a:2379_1": "tattha tattha dhūmo kātabbo hoti, apaṇḍito gopālako taṃ na karoti. Gogaṇo sabbarattiṃ",
  "atk-s0201a:2379_2": "ḍaṃsādīhi upadduto niddaṃ alabhitvā punadivase araññe tattha tattha rukkhamūlādīsu",
  "atk-s0201a:2379_3": "nipajjitvā niddāyati, neva yāvadatthaṃ tiṇāni khādituṃ…pe… pañcagorasaparibhogatopi paribāhiro hoti.",
  "atk-s0201a:2380_0": "Na titthaṃ jānātīti titthaṃ samanti vā visamanti vā sagāhanti vā niggāhanti vā na",
  "atk-s0201a:2380_1": "jānāti, so atitthena gāviyo otāreti. Tāsaṃ visamatitthe pāsāṇādīni akkamantīnaṃ pādā",
  "atk-s0201a:2380_2": "bhijjanti, sagāhaṃ gambhīraṃ titthaṃ otiṇṇā kumbhīlādayo gāhā gaṇhanti. Ajja ettikā",
  "atk-s0201a:2380_3": "gāvo naṭṭhā, ajja ettikāti vattabbataṃ āpajjati. Evamassa gogaṇopi parihāyati, pañcagorasatopi paribāhiro hoti.",
  "atk-s0201a:2381_0": "Na pītaṃ jānātīti pītampi apītampi na jānāti. Gopālakena hi “imāya gāviyā pītaṃ,",
  "atk-s0201a:2381_1": "imāya na pītaṃ, imāya pānīyatitthe okāso laddho, imāya na laddho”ti evaṃ pītāpītaṃ",
  "atk-s0201a:2381_2": "jānitabbaṃ hoti. Ayaṃ pana divasabhāgaṃ araññe gogaṇaṃ rakkhitvā pānīyaṃ pāyessāmīti",
  "atk-s0201a:2381_3": "nadiṃ vā taḷākaṃ vā gahetvā gacchati. Tattha mahāusabhā ca anuusabhā ca balavagāviyo",
  "atk-s0201a:2381_4": "ca dubbalāni ceva mahallakāni ca gorūpāni siṅgehi vā phāsukāhi vā paharitvā attano",
  "atk-s0201a:2381_5": "okāsaṃ katvā ūruppamāṇaṃ udakaṃ pavisitvā yathākāmaṃ pivanti. Avasesā okāsaṃ alabhamānā",
  "atk-s0201a:2381_6": "tīre ṭhatvā kalalamissakaṃ udakaṃ pivanti, apītā eva vā honti. Atha ne gopālako piṭṭhiyaṃ",
  "atk-s0201a:2381_7": "paharitvā puna araññaṃ paveseti, tattha apītagāviyo pipāsāya sukkhamānā yāvadatthaṃ",
  "atk-s0201a:2381_8": "tiṇāni khādituṃ na sakkonti, tattha gunnaṃ khīraṃ chijjati, goṇānaṃ javo hāyati…pe… paribāhiro hoti.",
  "atk-s0201a:2382_0": "Na vīthiṃ jānātīti “ayaṃ maggo samo khemo, ayaṃ visamo sāsaṅko sappaṭibhayo”ti na",
  "atk-s0201a:2382_1": "jānāti. So samaṃ khemaṃ maggaṃ vajjetvā gogaṇaṃ itaraṃ maggaṃ paṭipādeti, tattha",
  "atk-s0201a:2382_2": "gāvo sīhabyagghādīnaṃ gandhena coraparissayena vā abhibhūtā bhantamigasappaṭibhāgā",
  "atk-s0201a:2382_3": "gīvaṃ ukkhipitvā tiṭṭhanti, neva yāvadatthaṃ tiṇāni khādanti, na pānīyaṃ pivanti,",
  "atk-s0201a:2382_4": "tattha gunnaṃ khīraṃ chijjati…pe… paribāhiro hoti.",
  "atk-s0201a:2383_0": "Na gocarakusalo hotīti gopālakena hi gocarakusalena bhavitabbaṃ, pañcāhikavāro vā",
  "atk-s0201a:2383_1": "sattāhikavāro vā jānitabbo, ekadisāya gogaṇaṃ cāretvā punadivase tattha na cāretabbo.",
  "atk-s0201a:2383_2": "Mahatā hi gogaṇena ciṇṇaṭṭhānaṃ bheritalaṃ viya suddhaṃ hoti nittiṇaṃ, udakampi āluḷīyati.",
  "atk-s0201a:2383_3": "Tasmā pañcame vā sattame vā divase puna tattha cāretuṃ vaṭṭati, ettakena hi tiṇampi",
  "atk-s0201a:2383_4": "paṭiviruhati, udakampi pasīdati. Ayaṃ pana imaṃ pañcāhikavāraṃ vā sattāhikavāraṃ",
  "atk-s0201a:2383_5": "vā na jānāti, divase divase rakkhitaṭṭhāneyeva rakkhati. Athassa gogaṇo haritatiṇaṃ",
  "atk-s0201a:2383_6": "na labhati, sukkhatiṇaṃ khādanto kalalamissakaṃ udakaṃ pivati, tattha gunnaṃ khīraṃ",
  "atk-s0201a:2383_7": "chijjati…pe… paribāhiro hoti.",
  "atk-s0201a:2384_0": "Anavasesadohī ca hotīti paṇḍitagopālakena yāva vacchakassa maṃsalohitaṃ saṇṭhāti,",
  "atk-s0201a:2384_1": "tāva ekaṃ dve thane ṭhapetvā sāvasesadohinā bhavitabbaṃ. Ayaṃ vacchakassa kiñci anavasesetvā",
  "atk-s0201a:2384_2": "duhati, khīrapako vaccho khīrapipāsāya sukkhati, saṇṭhātuṃ asakkonto kampamāno mātu",
  "atk-s0201a:2384_3": "purato patitvā kālaṅkaroti. Mātā puttakaṃ disvā, “mayhaṃ puttako attano mātukhīraṃ",
  "atk-s0201a:2384_4": "pātumpi na labhatī”ti puttasokena na yāvadatthaṃ tiṇāni khādituṃ, na pānīyaṃ pātuṃ",
  "atk-s0201a:2384_5": "sakkoti, thanesu khīraṃ chijjati. Evamassa gogaṇopi parihāyati, pañcagorasatopi paribāhiro hoti.",
  "atk-s0201a:2385_0": "Gunnaṃ pituṭṭhānaṃ karontīti gopitaro. Gāvo pariṇayanti yathāruciṃ gahetvā gacchantīti",
  "atk-s0201a:2385_1": "gopariṇāyakā. Na atirekapūjāyāti paṇḍito hi gopālako evarūpe usabhe atirekapūjāya",
  "atk-s0201a:2385_2": "pūjeti, paṇītaṃ gobhattaṃ deti, gandhapañcaṅgulikehi maṇḍeti, mālaṃ pilandheti, siṅge",
  "atk-s0201a:2385_3": "suvaṇṇarajatakosake ca dhāreti, rattiṃ dīpaṃ jāletvā celavitānassa heṭṭhā sayāpeti.",
  "atk-s0201a:2385_4": "Ayaṃ pana tato ekasakkārampi na karoti, usabhā atirekapūjaṃ alabhamānā gogaṇaṃ na",
  "atk-s0201a:2385_5": "rakkhanti, parissayaṃ na vārenti. Evamassa gogaṇo parihāyati, pañcagorasato paribāhiro hoti.",
  "atk-s0201a:2386_0": "347. Idhāti imasmiṃ sāsane. Na rūpaññū hotīti, “cattāri mahābhūtāni catunnañca mahābhūtānaṃ",
  "atk-s0201a:2386_1": "upādāyarūpa”nti evaṃ vuttarūpaṃ dvīhākārehi na jānāti gaṇanato vā samuṭṭhānato vā.",
  "atk-s0201a:2386_2": "Gaṇanato na jānāti nāma, “cakkhāyatanaṃ, sota-ghāna-jivhā-kāyāyatanaṃ, rūpa-sadda-gandha-rasa-phoṭṭhabbāyatanaṃ,",
  "atk-s0201a:2386_3": "itthindriyaṃ, purisindriyaṃ, jīvitindriyaṃ, kāyaviññatti, vacīviññatti, ākāsadhātu,",
  "atk-s0201a:2386_4": "āpodhātu, rūpassa lahutā, mudutā, kammaññatā, upacayo, santati, jaratā, rūpassa aniccatā,",
  "atk-s0201a:2386_5": "kabaḷīkāro āhāro”ti evaṃ pāḷiyaṃ āgatā pañcavīsati rūpakoṭṭhāsāti na jānāti. Seyyathāpi",
  "atk-s0201a:2386_6": "so gopālako gaṇanato gunnaṃ rūpaṃ na jānāti, tathūpamo ayaṃ bhikkhu. So gaṇanato",
  "atk-s0201a:2386_7": "rūpaṃ ajānanto rūpaṃ pariggahetvā arūpaṃ vavatthapetvā rūpārūpaṃ pariggahetvā paccayaṃ",
  "atk-s0201a:2386_8": "sallakkhetvā lakkhaṇaṃ āropetvā kammaṭṭhānaṃ matthakaṃ pāpetuṃ na sakkoti. So yathā",
  "atk-s0201a:2386_9": "tassa gopālakassa gogaṇo na vaḍḍhati, evaṃ imasmiṃ sāsane sīlasamādhivipassanāmaggaphalanibbānehi",
  "atk-s0201a:2386_10": "na vaḍḍhati, yathā ca so gopālako pañcahi gorasehi paribāhiro hoti, evaṃ asekkhena",
  "atk-s0201a:2386_11": "sīlakkhandhena, asekkhena samādhi, paññā, vimutti, vimuttiñāṇadassanakkhandhenāti",
  "atk-s0201a:2386_12": "pañcahi dhammakkhandhehi paribāhiro hoti.",
  "atk-s0201a:2387_0": "Samuṭṭhānato na jānāti nāma, “ettakaṃ rūpaṃ ekasamuṭṭhānaṃ, ettakaṃ dvisamuṭṭhānaṃ,",
  "atk-s0201a:2387_1": "ettakaṃ tisamuṭṭhānaṃ, ettakaṃ catusamuṭṭhānaṃ, ettakaṃ na kutocisamuṭṭhātī”ti na",
  "atk-s0201a:2387_2": "jānāti. Seyyathāpi so gopālako vaṇṇato gunnaṃ rūpaṃ na jānāti, tathūpamo ayaṃ bhikkhu.",
  "atk-s0201a:2387_3": "So samuṭṭhānato rūpaṃ ajānanto rūpaṃ pariggahetvā arūpaṃ vavatthapetvā…pe… paribāhiro hoti.",
  "atk-s0201a:2388_0": "Na lakkhaṇakusalo hotīti kammalakkhaṇo bālo, kammalakkhaṇo paṇḍitoti evaṃ vuttaṃ",
  "atk-s0201a:2388_1": "kusalākusalaṃ kammaṃ paṇḍitabālalakkhaṇanti na jānāti. So evaṃ ajānanto bāle vajjetvā",
  "atk-s0201a:2388_2": "paṇḍite na sevati, bāle vajjetvā paṇḍite asevanto kappiyākappiyaṃ kusalākusalaṃ sāvajjānavajjaṃ",
  "atk-s0201a:2388_3": "garukalahukaṃ satekicchaatekicchaṃ kāraṇākāraṇaṃ na jānāti; taṃ ajānanto kammaṭṭhānaṃ",
  "atk-s0201a:2388_4": "gahetvā vaḍḍhetuṃ na sakkoti. So yathā tassa gopālakassa gogaṇo na vaḍḍhati, evaṃ",
  "atk-s0201a:2388_5": "imasmiṃ sāsane yathāvuttehi sīlādīhi na vaḍḍhati, gopālako viya ca pañcahi gorasehi",
  "atk-s0201a:2388_6": "pañcahi dhammakkhandhehi paribāhiro hoti.",
  "atk-s0201a:2389_0": "Na āsāṭikaṃ hāretā hotīti uppannaṃ kāmavitakkanti evaṃ vutte kāmavitakkādike na vinodeti,",
  "atk-s0201a:2389_1": "so imaṃ akusalavitakkaṃ āsāṭikaṃ ahāretvā vitakkavasiko hutvā vicaranto kammaṭṭhānaṃ",
  "atk-s0201a:2389_2": "gahetvā vaḍḍhetuṃ na sakkoti, so yathā tassa gopālakassa…pe… paribāhiro hoti.",
  "atk-s0201a:2390_0": "Na vaṇaṃ paṭicchādetā hotīti cakkhunā rūpaṃ disvā nimittaggāhī hotītiādinā nayena",
  "atk-s0201a:2390_1": "sabbārammaṇesu nimittaṃ gaṇhanto yathā so gopālako vaṇaṃ na paṭicchādeti, evaṃ saṃvaraṃ",
  "atk-s0201a:2390_2": "na sampādeti. So vivaṭadvāro vicaranto kammaṭṭhānaṃ gahetvā vaḍḍhetuṃ na sakkoti…pe… paribāhiro hoti.",
  "atk-s0201a:2391_0": "Na dhūmaṃ kattā hotīti so gopālako dhūmaṃ viya dhammadesanādhūmaṃ na karoti, dhammakathaṃ",
  "atk-s0201a:2391_1": "vā sarabhaññaṃ vā upanisinnakathaṃ vā anumodanaṃ vā na karoti. Tato naṃ manussā bahussuto",
  "atk-s0201a:2391_2": "guṇavāti na jānanti, te guṇāguṇaṃ ajānantā catūhi paccayehi saṅgahaṃ na karonti.",
  "atk-s0201a:2391_3": "So paccayehi kilamamāno buddhavacanaṃ sajjhāyaṃ kātuṃ vattapaṭipattiṃ pūretuṃ kammaṭṭhānaṃ",
  "atk-s0201a:2391_4": "gahetvā vaḍḍhetuṃ na sakkoti…pe… paribāhiro hoti.",
  "atk-s0201a:2392_0": "Na titthaṃ jānātīti titthabhūte bahussutabhikkhū na upasaṅkamati, upasaṅkamanto,",
  "atk-s0201a:2392_1": "“idaṃ, bhante, byañjanaṃ kathaṃ ropetabbaṃ, imassa bhāsitassa ko attho, imasmiṃ ṭhāne",
  "atk-s0201a:2392_2": "pāḷi kiṃ vadeti, imasmiṃ ṭhāne attho kiṃ dīpetī”ti evaṃ na paripucchati na paripañhati,",
  "atk-s0201a:2392_3": "na jānāpetīti attho. Tassa te evaṃ aparipucchato avivaṭañceva na vivaranti, bhājetvā",
  "atk-s0201a:2392_4": "na dassenti, anuttānīkatañca na uttānīkaronti, apākaṭaṃ na pākaṭaṃ karonti. Anekavihitesu",
  "atk-s0201a:2392_5": "ca kaṅkhāṭhāniyesu dhammesūti anekavidhāsu kaṅkhāsu ekaṃ kaṅkhampi na paṭivinodenti.",
  "atk-s0201a:2392_6": "Kaṅkhā eva hi kaṅkhāṭhāniyā dhammā nāma. Tattha ekaṃ kaṅkhampi na nīharantīti attho.",
  "atk-s0201a:2392_7": "So evaṃ bahussutatitthaṃ anupasaṅkamitvā sakaṅkho kammaṭṭhānaṃ gahetvā vaḍḍhetuṃ",
  "atk-s0201a:2392_8": "na sakkoti. Yathā ca so gopālako titthaṃ na jānāti, evaṃ ayampi bhikkhu dhammatitthaṃ",
  "atk-s0201a:2392_9": "na jānāti, ajānanto avisaye pañhaṃ pucchati, abhidhammikaṃ upasaṅkamitvā kappiyākappiyaṃ",
  "atk-s0201a:2392_10": "pucchati, vinayadharaṃ upasaṅkamitvā rūpārūpaparicchedaṃ pucchati. Te avisaye puṭṭhā",
  "atk-s0201a:2392_11": "kathetuṃ na sakkonti, so attanā sakaṅkho kammaṭṭhānaṃ gahetvā vaḍḍhetuṃ na sakkoti…pe… paribāhiro hoti.",
  "atk-s0201a:2393_0": "Na pītaṃ jānātīti yathā so gopālako pītāpītaṃ na jānāti, evaṃ dhammūpasañhitaṃ pāmojjaṃ",
  "atk-s0201a:2393_1": "na jānāti na labhati, savanamayaṃ puññakiriyavatthuṃ nissāya ānisaṃsaṃ na vindati,",
  "atk-s0201a:2393_2": "dhammassavanaggaṃ gantvā sakkaccaṃ na suṇāti, nisinno niddāyati, kathaṃ katheti,",
  "atk-s0201a:2393_3": "aññavihitako hoti, so sakkaccaṃ dhammaṃ asuṇanto kammaṭṭhānaṃ gahetvā vaḍḍhetuṃ na",
  "atk-s0201a:2393_4": "sakkoti…pe… paribāhiro hoti.",
  "atk-s0201a:2394_0": "Na vīthiṃ jānātīti so gopālako maggāmaggaṃ viya, – “ayaṃ lokiyo ayaṃ lokuttaro”ti",
  "atk-s0201a:2394_1": "ariyaṃ aṭṭhaṅgikaṃ maggaṃ yathābhūtaṃ na pajānāti. Ajānanto lokiyamagge abhinivisitvā",
  "atk-s0201a:2394_2": "lokuttaraṃ nibbattetuṃ na sakkoti…pe… paribāhiro hoti.",
  "atk-s0201a:2395_0": "Na gocarakusalo hotīti so gopālako pañcāhikavāre sattāhikavāre viya cattāro satipaṭṭhāne,",
  "atk-s0201a:2395_1": "“ime lokiyā ime lokuttarā”ti yathābhūtaṃ na pajānāti. Ajānanto sukhumaṭṭhānesu attano",
  "atk-s0201a:2395_2": "ñāṇaṃ carāpetvā lokiyasatipaṭṭhāne abhinivisitvā lokuttaraṃ nibbattetuṃ na sakkoti…pe… paribāhiro hoti.",
  "atk-s0201a:2396_0": "Anavasesadohī ca hotīti paṭiggahaṇe mattaṃ ajānanto anavasesaṃ duhati. Niddesavāre",
  "atk-s0201a:2396_1": "panassa abhihaṭṭhuṃ pavārentīti abhiharitvā pavārenti. Ettha dve abhihārā vācābhihāro",
  "atk-s0201a:2396_2": "ca paccayābhihāro ca. Vācābhihāro nāma manussā bhikkhussa santikaṃ gantvā, “vadeyyātha,",
  "atk-s0201a:2396_3": "bhante, yenattho”ti pavārenti. Paccayābhihāro nāma vatthādīni vā telaphāṇitādīni",
  "atk-s0201a:2396_4": "vā gahetvā bhikkhussa santikaṃ gantvā, “gaṇhatha, bhante, yāvatakena attho”ti vadanti.",
  "atk-s0201a:2396_5": "Tatra bhikkhu mattaṃ na jānātīti bhikkhu tesu paccayesu pamāṇaṃ na jānāti, – “dāyakassa",
  "atk-s0201a:2396_6": "vaso veditabbo, deyyadhammassa vaso veditabbo, attano thāmo veditabbo”ti rathavinīte",
  "atk-s0201a:2396_7": "vuttanayena pamāṇayuttaṃ aggahetvā yaṃ āharanti, taṃ sabbaṃ gaṇhātīti attho. Manussā",
  "atk-s0201a:2396_8": "vippaṭisārino na puna abhiharitvā pavārenti. So paccayehi kilamanto kammaṭṭhānaṃ",
  "atk-s0201a:2396_9": "gahetvā vaḍḍhetuṃ na sakkoti…pe… paribāhiro hoti.",
  "atk-s0201a:2397_0": "Te na atirekapūjāya pūjetā hotīti so gopālako mahāusabhe viya te there bhikkhū imāya",
  "atk-s0201a:2397_1": "āvi ceva raho ca mettāya kāyakammādikāya atirekapūjāya na pūjeti. Tato therā, – “ime",
  "atk-s0201a:2397_2": "amhesu garucittīkāraṃ na karontī”ti navake bhikkhū dvīhi saṅgahehi na saṅgaṇhanti,",
  "atk-s0201a:2397_3": "na āmisasaṅgahena cīvarena vā pattena vā pattapariyāpannena vā vasanaṭṭhānena vā.",
  "atk-s0201a:2397_4": "Kilamante milāyantepi nappaṭijagganti. Pāḷiṃ vā aṭṭhakathaṃ vā dhammakathābandhaṃ",
  "atk-s0201a:2397_5": "vā guyhaganthaṃ vā na sikkhāpenti. Navakā therānaṃ santikā sabbaso ime dve saṅgahe",
  "atk-s0201a:2397_6": "alabhamānā imasmiṃ sāsane patiṭṭhātuṃ na sakkonti. Yathā tassa gopālakassa gogaṇo",
  "atk-s0201a:2397_7": "na vaḍḍhati, evaṃ sīlādīni na vaḍḍhanti. Yathā ca so gopālako pañcahi gorasehi paribāhiro",
  "atk-s0201a:2397_8": "hoti, evaṃ pañcahi dhammakkhandhehi paribāhirā honti. Sukkapakkho kaṇhapakkhe vuttavipallāsavasena",
  "atk-s0201a:2397_9": "yojetvā veditabboti.",
  "atk-s0201a:2398": "Papañcasūdaniyā majjhimanikāyaṭṭhakathāya",
  "atk-s0201a:2399": "Mahāgopālakasuttavaṇṇanā niṭṭhitā.",
  "atk-s0201a:2400": "4. Cūḷagopālakasuttavaṇṇanā",
  "atk-s0201a:2401_0": "350. Evaṃ me sutanti cūḷagopālakasuttaṃ. Tattha ukkacelāyanti evaṃnāmake nagare.",
  "atk-s0201a:2401_1": "Tasmiṃ kira māpiyamāne rattiṃ gaṅgāsotato maccho thalaṃ patto. Manussā celāni telapātiyaṃ",
  "atk-s0201a:2401_2": "temetvā ukkā katvā macchaṃ gaṇhiṃsu. Nagare niṭṭhite tassa nāmaṃ karonte amhehi nagaraṭṭhānassa",
  "atk-s0201a:2401_3": "gahitadivase celukkāhi maccho gahitoti ukkacelā-tvevassa nāmaṃ akaṃsu. Bhikkhū āmantesīti",
  "atk-s0201a:2401_4": "yasmiṃ ṭhāne nisinnassa sabbā gaṅgā pākaṭā hutvā paññāyati, tādise vālikussade gaṅgātitthe",
  "atk-s0201a:2401_5": "sāyanhasamaye mahābhikkhusaṅghaparivuto nisīditvā mahāgaṅgaṃ paripuṇṇaṃ sandamānaṃ",
  "atk-s0201a:2401_6": "olokento, – “atthi nu kho imaṃ gaṅgaṃ nissāya koci pubbe vaḍḍhiparihāniṃ patto”ti",
  "atk-s0201a:2401_7": "āvajjitvā, pubbe ekaṃ bālagopālakaṃ nissāya anekasatasahassā gogaṇā imissā gaṅgāya",
  "atk-s0201a:2401_8": "āvaṭṭe patitvā samuddameva paviṭṭhā, aparaṃ pana paṇḍitagopālakaṃ nissāya anekasatasahassagogaṇassa",
  "atk-s0201a:2401_9": "sotthi jātā vaḍḍhi jātā ārogyaṃ jātanti addasa. Disvā imaṃ kāraṇaṃ nissāya bhikkhūnaṃ",
  "atk-s0201a:2401_10": "dhammaṃ desessāmīti cintetvā bhikkhū āmantesi.",
  "atk-s0201a:2402_0": "Māgadhakoti magadharaṭṭhavāsī. Duppaññajātikoti nippaññasabhāvo dandho mahājaḷo.",
  "atk-s0201a:2402_1": "Asamavekkhitvāti asallakkhetvā anupadhāretvā. Patāresīti tāretuṃ ārabhi. Uttaraṃ",
  "atk-s0201a:2402_2": "tīraṃ suvidehānanti gaṅgāya orime tīre magadharaṭṭhaṃ, pārime tīre videharaṭṭhaṃ,",
  "atk-s0201a:2402_3": "gāvo magadharaṭṭhato videharaṭṭhaṃ netvā rakkhissāmīti uttaraṃ tīraṃ patāresi. Taṃ",
  "atk-s0201a:2402_4": "sandhāya vuttaṃ – “uttaraṃ tīraṃ suvidehāna”nti. Āmaṇḍalikaṃ karitvāti maṇḍalikaṃ",
  "atk-s0201a:2402_5": "katvā. Anayabyasanaṃ āpajjiṃsūti avaḍḍhiṃ vināsaṃ pāpuṇiṃsu, mahāsamuddameva pavisiṃsu.",
  "atk-s0201a:2402_6": "Tena hi gopālakena gāvo otārentena gaṅgāya orimatīre samatitthañca visamatitthañca",
  "atk-s0201a:2402_7": "oloketabbaṃ assa, majjhe gaṅgāya gunnaṃ vissamaṭṭhānatthaṃ dve tīṇi vālikatthalāni",
  "atk-s0201a:2402_8": "sallakkhetabbāni assu. Tathā pārimatīre tīṇi cattāri titthāni, imasmā titthā bhaṭṭhā",
  "atk-s0201a:2402_9": "imaṃ titthaṃ gaṇhissanti, imasmā bhaṭṭhā imanti. Ayaṃ pana bālagopālako orimatīre",
  "atk-s0201a:2402_10": "gunnaṃ otaraṇatitthaṃ samaṃ vā visamaṃ vā anoloketvāva majjhe gaṅgāya gunnaṃ vissamaṭṭhānatthaṃ",
  "atk-s0201a:2402_11": "dve tīṇi vālikatthalānipi asallakkhetvāva paratīre cattāri pañca uttaraṇatitthāni",
  "atk-s0201a:2402_12": "asamavekkhitvāva atittheneva gāvo otāresi. Athassa mahāusabho javanasampannatāya",
  "atk-s0201a:2402_13": "ceva thāmasampannatāya ca tiriyaṃ gaṅgāya sotaṃ chetvā pārimaṃ tīraṃ patvā chinnataṭañceva",
  "atk-s0201a:2402_14": "kaṇṭakagumbagahanañca disvā, “dubbiniviṭṭhameta”nti ñatvā dhuragga-patiṭṭhānokāsampi",
  "atk-s0201a:2402_15": "alabhitvā paṭinivatti. Gāvo mahāusabho nivatto mayampi nivattissāmāti nivattā. Mahato",
  "atk-s0201a:2402_16": "gogaṇassa nivattaṭṭhāne udakaṃ chijjitvā majjhe gaṅgāya āvaṭṭaṃ uṭṭhapesi. Gogaṇo",
  "atk-s0201a:2402_17": "āvaṭṭaṃ pavisitvā samuddameva patto. Ekopi goṇo arogo nāma nāhosi. Tenāha – “tattheva",
  "atk-s0201a:2402_18": "anayabyasanaṃ āpajjiṃsū”ti.",
  "atk-s0201a:2403_0": "Akusalā imassa lokassāti idha loke khandhadhātāyatanesu akusalā achekā, paralokepi",
  "atk-s0201a:2403_1": "eseva nayo. Māradheyyaṃ vuccati tebhūmakadhammā. Amāradheyyaṃ nava lokuttaradhammā.",
  "atk-s0201a:2403_2": "Maccudheyyampi tebhūmakadhammāva. Amaccudheyyaṃ nava lokuttaradhammā. Tattha akusalā",
  "atk-s0201a:2403_3": "achekā. Vacanatthato pana mārassa dheyyaṃ māradheyyaṃ. Dheyyanti ṭhānaṃ vatthu nivāso",
  "atk-s0201a:2403_4": "gocaro. Maccudheyyepi eseva nayo. Tesanti tesaṃ evarūpānaṃ samaṇabrāhmaṇānaṃ, iminā",
  "atk-s0201a:2403_5": "cha satthāro dassitāti veditabbā.",
  "atk-s0201a:2404_0": "351. Evaṃ kaṇhapakkhaṃ niṭṭhapetvā sukkapakkhaṃ dassento bhūtapubbaṃ, bhikkhavetiādimāha.",
  "atk-s0201a:2404_1": "Tattha balavagāvoti dantagoṇe ceva dhenuyo ca. Dammagāvoti dametabbagoṇe ceva avijātagāvo",
  "atk-s0201a:2404_2": "ca. Vacchatareti vacchabhāvaṃ taritvā ṭhite balavavacche. Vacchaketi dhenupake taruṇavacchake.",
  "atk-s0201a:2404_3": "Kisābalaketi appamaṃsalohite mandathāme. Tāvadeva jātakoti taṃdivase jātako. Mātugoravakena",
  "atk-s0201a:2404_4": "vuyhamānoti mātā purato purato huṃhunti goravaṃ katvā saññaṃ dadamānā urena udakaṃ",
  "atk-s0201a:2404_5": "chindamānā gacchati, vacchako tāya goravasaññāya dhenuyā vā urena chinnodakena gacchamāno",
  "atk-s0201a:2404_6": "“mātugoravakena vuyhamāno”ti vuccati.",
  "atk-s0201a:2405_0": "352. Mārassa sotaṃ chetvāti arahattamaggena mārassa taṇhāsotaṃ chetvā. Pāraṃ gatāti",
  "atk-s0201a:2405_1": "mahāusabhā nadīpāraṃ viya saṃsārapāraṃ nibbānaṃ gatā. Pāraṃ agamaṃsūti mahāusabhānaṃ",
  "atk-s0201a:2405_2": "pāraṅgatakkhaṇe gaṅgāya sotassa tayo koṭṭhāse atikkamma ṭhitā mahāusabhe pāraṃ patte",
  "atk-s0201a:2405_3": "disvā tesaṃ gatamaggaṃ paṭipajjitvā pāraṃ agamaṃsu. Pāraṃ gamissantīti catumaggavajjhānaṃ",
  "atk-s0201a:2405_4": "kilesānaṃ tayo koṭṭhāse khepetvā ṭhitā idāni arahattamaggena avasesaṃ taṇhāsotaṃ",
  "atk-s0201a:2405_5": "chetvā balavagāvo viya nadīpāraṃ saṃsārapāraṃ nibbānaṃ gamissantīti. Iminā nayena",
  "atk-s0201a:2405_6": "sabbavāresu attho veditabbo. Dhammānusārino, saddhānusārinoti ime dve paṭhamamaggasamaṅgino.",
  "atk-s0201a:2406_0": "Jānatāti sabbadhamme jānantena buddhena. Suppakāsitoti sukathito. Vivaṭanti vivaritaṃ.",
  "atk-s0201a:2406_1": "Amatadvāranti ariyamaggo. Nibbānapattiyāti tadatthāya vivaṭaṃ. Vinaḷīkatanti vigatamānanaḷaṃ",
  "atk-s0201a:2406_2": "kataṃ. Khemaṃ patthethāti kattukamyatāchandena arahattaṃ patthetha, kattukāmā nibbattetukāmā",
  "atk-s0201a:2406_3": "hothāti attho. “Patta’tthā”tipi pāṭho. Evarūpaṃ satthāraṃ labhitvā tumhe pattāyeva",
  "atk-s0201a:2406_4": "nāmāti attho. Sesaṃ sabbattha uttānameva. Bhagavā pana yathānusandhināva desanaṃ niṭṭhapesīti.",
  "atk-s0201a:2407": "Papañcasūdaniyā majjhimanikāyaṭṭhakathāya",
  "atk-s0201a:2408": "Cūḷagopālakasuttavaṇṇanā niṭṭhitā.",
  "atk-s0201a:2409": "5. Cūḷasaccakasuttavaṇṇanā",
  "atk-s0201a:2410_0": "353. Evaṃ me sutanti cūḷasaccakasuttaṃ. Tattha mahāvane kūṭāgārasālāyanti mahāvanaṃ",
  "atk-s0201a:2410_1": "nāma sayaṃjātaṃ aropimaṃ saparicchedaṃ mahantaṃ vanaṃ. Kapilavatthusāmantā pana mahāvanaṃ",
  "atk-s0201a:2410_2": "himavantena saha ekābaddhaṃ aparicchedaṃ hutvā mahāsamuddaṃ āhacca ṭhitaṃ. Idaṃ tādisaṃ",
  "atk-s0201a:2410_3": "na hoti. Saparicchedaṃ mahantaṃ vananti mahāvanaṃ. Kūṭāgārasālā pana mahāvanaṃ nissāya",
  "atk-s0201a:2410_4": "kate ārāme kūṭāgāraṃ antokatvā haṃsavaṭṭakacchannena katā sabbākārasampannā buddhassa",
  "atk-s0201a:2410_5": "bhagavato gandhakuṭi veditabbā.",
  "atk-s0201a:2411_0": "Saccako nigaṇṭhaputtoti pubbe kira eko nigaṇṭho ca nigaṇṭhī ca pañca pañca vādasatāni",
  "atk-s0201a:2411_1": "uggahetvā, vādaṃ āropessāmāti jambudīpe vicarantā vesāliyaṃ samāgatā. Licchavirājāno",
  "atk-s0201a:2411_2": "disvā, – “tvaṃ ko, tvaṃ kā”ti pucchiṃsu. Nigaṇṭho – “ahaṃ vādaṃ āropessāmīti jambudīpe",
  "atk-s0201a:2411_3": "vicarāmī”ti āha. Nigaṇṭhīpi tathā āha. Licchavino, “idheva aññamaññaṃ vādaṃ āropethā”ti",
  "atk-s0201a:2411_4": "āhaṃsu. Nigaṇṭhī attanā uggahitāni pañcavādasatāni pucchi, nigaṇṭho kathesi. Nigaṇṭhena",
  "atk-s0201a:2411_5": "pucchitepi nigaṇṭhī kathesiyeva. Ekassapi na jayo, na parājayo, ubho samasamāva ahesuṃ.",
  "atk-s0201a:2411_6": "Licchavino, – “tumhe ubhopi samasamā āhiṇḍitvā kiṃ karissatha, idheva vasathā”ti",
  "atk-s0201a:2411_7": "gehaṃ datvā baliṃ paṭṭhapesuṃ. Tesaṃ saṃvāsamanvāya catasso dhītaro jātā, – ekā saccā",
  "atk-s0201a:2411_8": "nāma, ekā lolā nāma, ekā paṭācārā nāma, ekā ācāravatī nāma. Tāpi paṇḍitāva ahesuṃ,",
  "atk-s0201a:2411_9": "mātāpitūhi uggahitāni pañca pañca vādasatāni uggahesuṃ. Tā vayapattā mātāpitaro avocuṃ",
  "atk-s0201a:2411_10": "– “amhākaṃ ammā kule dārikā nāma hiraññasuvaṇṇādīni datvā kulagharaṃ pesitapubbā",
  "atk-s0201a:2411_11": "nāma natthi. Yo pana agāriko tāsaṃ vādaṃ maddituṃ sakkoti, tassa pādaparicārikā honti.",
  "atk-s0201a:2411_12": "Yo pabbajito tāsaṃ maddituṃ sakkoti, tassa santike pabbajanti. Tumhe kiṃ karissathā”ti?",
  "atk-s0201a:2411_13": "Mayampi evameva karissāmāti. Catassopi paribbājikavesaṃ gahetvā, “ayaṃ jambudīpo",
  "atk-s0201a:2411_14": "nāma jambuyā paññāyatī”ti jambusākhaṃ gahetvā cārikaṃ pakkamiṃsu. Yaṃ gāmaṃ pāpuṇanti,",
  "atk-s0201a:2411_15": "tassa dvāre paṃsupuñje vā vālikapuñje vā jambudhajaṃ ṭhapetvā, – “yo vādaṃ āropetuṃ",
  "atk-s0201a:2411_16": "sakkoti, so imaṃ maddatū”ti vatvā gāmaṃ pavisanti. Evaṃ gāmena gāmaṃ vicarantiyo",
  "atk-s0201a:2411_17": "sāvatthiṃ pāpuṇitvā tatheva gāmadvāre jambudhajaṃ ṭhapetvā sampattamanussānaṃ ārocetvā",
  "atk-s0201a:2411_18": "antonagaraṃ paviṭṭhā.",
  "atk-s0201a:2412_0": "Tena samayena bhagavā sāvatthiṃ nissāya jetavane viharati. Athāyasmā sāriputto gilāne",
  "atk-s0201a:2412_1": "pucchanto ajaggitaṭṭhānaṃ jagganto attano kiccamahantatāya aññehi bhikkhūhi divātaraṃ",
  "atk-s0201a:2412_2": "gāmaṃ piṇḍāya pavisanto gāmadvāre jambudhajaṃ disvā, – “kimida”nti dārake pucchi.",
  "atk-s0201a:2412_3": "Te tamatthaṃ ārocesuṃ. Tena hi maddathāti. Na sakkoma, bhante, bhāyāmāti. “Kumārā",
  "atk-s0201a:2412_4": "mā bhāyatha, ‘kena amhākaṃ jambudhajo maddāpito’ti vutte, buddhasāvakena sāriputtattherena",
  "atk-s0201a:2412_5": "maddāpito, vādaṃ āropetukāmā jetavane therassa santikaṃ gacchathāti vadeyyāthā”ti",
  "atk-s0201a:2412_6": "āha. Te therassa vacanaṃ sutvā jambudhajaṃ madditvā chaḍḍesuṃ. Thero piṇḍāya caritvā",
  "atk-s0201a:2412_7": "vihāraṃ gato. Paribbājikāpi gāmato nikkhamitvā, “amhākaṃ dhajo kena maddāpito”ti",
  "atk-s0201a:2412_8": "pucchiṃsu. Dārakā tamatthaṃ ārocesuṃ. Paribbājikā puna gāmaṃ pavisitvā ekekaṃ vīthiṃ",
  "atk-s0201a:2412_9": "gahetvā, – “buddhasāvako kira sāriputto nāma amhehi saddhiṃ vādaṃ karissati, sotukāmā",
  "atk-s0201a:2412_10": "nikkhamathā”ti ārocesuṃ. Mahājano nikkhami, tena saddhiṃ paribbājikā jetavanaṃ agamiṃsu.",
  "atk-s0201a:2413_0": "Thero – “amhākaṃ vasanaṭṭhāne mātugāmassa āgamanaṃ nāma aphāsuka”nti vihāramajjhe",
  "atk-s0201a:2413_1": "nisīdi. Paribbājikāyo gantvā theraṃ pucchiṃsu – “tumhehi amhākaṃ dhajo maddāpito”ti?",
  "atk-s0201a:2413_2": "Āma, mayā maddāpitoti. Mayaṃ tumhehi saddhiṃ vādaṃ karissāmāti. Sādhu karotha, kassa",
  "atk-s0201a:2413_3": "pucchā kassa vissajjanaṃ hotūti? Pucchā nāma amhākaṃ pattā, tumhe pana mātugāmā nāma",
  "atk-s0201a:2413_4": "paṭhamaṃ pucchathāti āha. Tā catassopi catūsu disāsu ṭhatvā mātāpitūnaṃ santike uggahitaṃ",
  "atk-s0201a:2413_5": "vādasahassaṃ pucchiṃsu. Thero khaggena kumudanāḷaṃ chindanto viya pucchitaṃ pucchitaṃ",
  "atk-s0201a:2413_6": "nijjaṭaṃ niggaṇṭhiṃ katvā kathesi, kathetvā puna pucchathāti āha. Ettakameva, bhante,",
  "atk-s0201a:2413_7": "mayaṃ jānāmāti. Thero āha – “tumhehi vādasahassaṃ pucchitaṃ mayā kathitaṃ, ahaṃ pana",
  "atk-s0201a:2413_8": "ekaṃ yeva pañhaṃ pucchissāmi, taṃ tumhe kathethā”ti. Tā therassa visayaṃ disvā, “pucchatha,",
  "atk-s0201a:2413_9": "bhante, byākarissāmā”ti vattuṃ nāsakkhiṃsu. “Vada, bhante, jānamānā byākarissāmā”ti puna āhaṃsu.",
  "atk-s0201a:2414_0": "Thero ayaṃ pana kulaputte pabbājetvā paṭhamaṃ sikkhāpetabbapañhoti vatvā, – “ekaṃ",
  "atk-s0201a:2414_1": "nāma ki”nti pucchi. Tā neva antaṃ, na koṭiṃ addasaṃsu. Thero kathethāti āha. Na passāma,",
  "atk-s0201a:2414_2": "bhanteti. Tumhehi vādasahassaṃ pucchitaṃ mayā kathitaṃ, mayhaṃ tumhe ekaṃ pañhampi",
  "atk-s0201a:2414_3": "kathetuṃ na sakkotha, evaṃ sante kassa jayo kassa parājayoti? Tumhākaṃ, bhante, jayo,",
  "atk-s0201a:2414_4": "amhākaṃ parājayoti. Idāni kiṃ karissathāti? Tā mātāpitūhi vuttavacanaṃ ārocetvā,",
  "atk-s0201a:2414_5": "“tumhākaṃ santike pabbajissāmā”ti āhaṃsu. Tumhe mātugāmā nāma amhākaṃ santike pabbajituṃ",
  "atk-s0201a:2414_6": "na vaṭṭati, amhākaṃ pana sāsanaṃ gahetvā bhikkhuniupassayaṃ gantvā pabbajathāti.",
  "atk-s0201a:2414_7": "Tā sādhūti therassa sāsanaṃ gahetvā bhikkhunisaṅghassa santikaṃ gantvā pabbajiṃsu.",
  "atk-s0201a:2414_8": "Pabbajitā ca pana appamattā ātāpiniyo hutvā nacirasseva arahattaṃ pāpuṇiṃsu.",
  "atk-s0201a:2415_0": "Ayaṃ saccako tāsaṃ catunnampi kaniṭṭhabhātiko. Tāhi catūhipi uttaritarapañño, mātāpitūnampi",
  "atk-s0201a:2415_1": "santikā vādasahassaṃ, tato bahutarañca bāhirasamayaṃ uggahetvā katthaci agantvā rājadārake",
  "atk-s0201a:2415_2": "sippaṃ sikkhāpento tattheva vesāliyaṃ vasati, paññāya atipūritattā kucchi me bhijjeyyāti",
  "atk-s0201a:2415_3": "bhīto ayapaṭṭena kucchiṃ parikkhipitvā carati, imaṃ sandhāya vuttaṃ “saccako nigaṇṭhaputto”ti.",
  "atk-s0201a:2416_0": "Bhassappavādakoti bhassaṃ vuccati kathāmaggo, taṃ pavadati kathetīti bhassappavādako.",
  "atk-s0201a:2416_1": "Paṇḍitavādoti ahaṃ paṇḍitoti evaṃ vādo. Sādhusammato bahujanassāti yaṃ yaṃ nakkhattacārena",
  "atk-s0201a:2416_2": "ādisati, taṃ taṃ yebhuyyena tatheva hoti, tasmā ayaṃ sādhuladdhiko bhaddakoti evaṃ",
  "atk-s0201a:2416_3": "sammato mahājanassa. Vādena vādaṃ samāraddhoti kathāmaggena dosaṃ āropito. Āyasmā",
  "atk-s0201a:2416_4": "assajīti sāriputtattherassa ācariyo assajitthero. Jaṅghāvihāraṃ anucaṅkamamānoti",
  "atk-s0201a:2416_5": "tato tato licchavirājagehato taṃ taṃ gehaṃ gamanatthāya anucaṅkamamāno. Yenāyasmā",
  "atk-s0201a:2416_6": "assaji tenupasaṅkamīti kasmā upasaṅkami? Samayajānanatthaṃ.",
  "atk-s0201a:2417_0": "Evaṃ kirassa ahosi – “ahaṃ ‘samaṇassa gotamassa vādaṃ āropessāmī’ti āhiṇḍāmi, ‘samayaṃ",
  "atk-s0201a:2417_1": "panassa na jānāmī’ti na āropesiṃ. Parassa hi samayaṃ ñatvā āropito vādo svāropito",
  "atk-s0201a:2417_2": "nāma hoti. Ayaṃ pana samaṇassa gotamassa sāvako paññāyati assajitthero; so attano",
  "atk-s0201a:2417_3": "satthu samaye kovido, etāhaṃ pucchitvā kathaṃ patiṭṭhāpetvā samaṇassa gotamassa vādaṃ",
  "atk-s0201a:2417_4": "āropessāmī”ti. Tasmā upasaṅkami. Vinetīti kathaṃ vineti, kathaṃ sikkhāpetīti pucchati.",
  "atk-s0201a:2417_5": "Thero pana yasmā dukkhanti vutte upārambhassa okāso hoti, maggaphalānipi pariyāyena",
  "atk-s0201a:2417_6": "dukkhanti āgatāni, ayañca dukkhanti vutte theraṃ puccheyya – “bho assaji, kimatthaṃ",
  "atk-s0201a:2417_7": "tumhe pabbajitā”ti. Tato “maggaphalatthāyā”ti vutte, – “nayidaṃ, bho assaji, tumhākaṃ",
  "atk-s0201a:2417_8": "sāsanaṃ nāma, mahāāghātanaṃ nāmetaṃ, nirayussado nāmesa, natthi tumhākaṃ sukhāsā,",
  "atk-s0201a:2417_9": "uṭṭhāyuṭṭhāya dukkhameva jirāpentā āhiṇḍathā”ti dosaṃ āropeyya, tasmā paravādissa",
  "atk-s0201a:2417_10": "pariyāyakathaṃ kātuṃ na vaṭṭati. Yathā esa appatiṭṭho hoti, evamassa nippariyāyakathaṃ",
  "atk-s0201a:2417_11": "kathessāmīti cintetvā, “rūpaṃ, bhikkhave, anicca”nti imaṃ aniccānattavaseneva kathaṃ",
  "atk-s0201a:2417_12": "katheti. Dussutanti sotuṃ ayuttaṃ.",
  "atk-s0201a:2418_0": "354. Santhāgāreti rājakulānaṃ atthānusāsanasanthāgārasālāyaṃ. Yena te licchavī tenupasaṅkamīti",
  "atk-s0201a:2418_1": "evaṃ kirassa ahosi – “ahaṃ pubbe samayaṃ ajānanabhāvena samaṇassa gotamassa vādaṃ",
  "atk-s0201a:2418_2": "na āropesiṃ, idāni panassa mahāsāvakena kathitaṃ samayaṃ jānāmi, ime ca mama antevāsikā",
  "atk-s0201a:2418_3": "pañcasatā licchavī sannipatitā. Etehi saddhiṃ gantvā samaṇassa gotamassa vādaṃ āropessāmī”ti",
  "atk-s0201a:2418_4": "tasmā upasaṅkami. Ñātaññatarenāti ñātesu abhiññātesu pañcavaggiyattheresu aññatarena.",
  "atk-s0201a:2418_5": "Patiṭṭhitanti yathā tena patiṭṭhitaṃ. Sace evaṃ patiṭṭhissati, atha pana aññadeva",
  "atk-s0201a:2418_6": "vakkhati, tatra mayā kiṃ sakkā kātunti idāneva piṭṭhiṃ parivattento āha. Ākaḍḍheyyāti",
  "atk-s0201a:2418_7": "attano abhimukhaṃ kaḍḍheyya. Parikaḍḍheyyāti purato paṭipaṇāmeyya. Samparikaḍḍheyyāti",
  "atk-s0201a:2418_8": "kālena ākaḍḍheyya, kālena parikaḍḍheyya. Soṇḍikākilañjanti surāghare piṭṭhakilañjaṃ.",
  "atk-s0201a:2418_9": "Soṇḍikādhuttoti surādhutto. Vālaṃ kaṇṇe gahetvāti surāparissāvanatthavikaṃ dhovitukāmo",
  "atk-s0201a:2418_10": "kasaṭanidhunanatthaṃ ubhosu kaṇṇesu gahetvā. Odhuneyyāti adhomukhaṃ katvā dhuneyya.",
  "atk-s0201a:2418_11": "Niddhuneyyāti uddhaṃmukhaṃ katvā dhuneyya. Nipphoṭeyyāti punappunaṃ papphoṭeyya.",
  "atk-s0201a:2418_12": "Sāṇadhovikaṃ nāmāti ettha manussā sāṇasāṭakakaraṇatthaṃ sāṇavāke gahetvā muṭṭhiṃ",
  "atk-s0201a:2418_13": "muṭṭhiṃ bandhitvā udake pakkhipanti. Te tatiyadivase suṭṭhu kilinnā honti. Atha manussā",
  "atk-s0201a:2418_14": "ambilayāgusurādīni ādāya tattha gantvā sāṇamuṭṭhiṃ gahetvā, dakkhiṇato vāmato sammukhā",
  "atk-s0201a:2418_15": "cāti tīsu phalakesu sakiṃ dakkhiṇaphalake, sakiṃ vāmaphalake, sakiṃ sammukhaphalake",
  "atk-s0201a:2418_16": "paharantā ambilayāgusurādīni bhuñjantā pivantā khādantā dhovanti. Mahantā kīḷā hoti.",
  "atk-s0201a:2418_17": "Rañño nāgo taṃ kīḷaṃ disvā gambhīraṃ udakaṃ anupavisitvā soṇḍāya udakaṃ gahetvā sakiṃ",
  "atk-s0201a:2418_18": "kumbhe sakiṃ piṭṭhiyaṃ sakiṃ ubhosu passesu sakiṃ antarasatthiyaṃ pakkhipanto kīḷittha.",
  "atk-s0201a:2418_19": "Tadupādāya taṃ kīḷitajātaṃ sāṇadhovikaṃ nāma vuccati, taṃ sandhāya vuttaṃ – “sāṇadhovikaṃ",
  "atk-s0201a:2418_20": "nāma kīḷitajātaṃ kīḷatī”ti. Kiṃ so bhavamāno saccako nigaṇṭhaputto, yo bhagavato",
  "atk-s0201a:2418_21": "vādaṃ āropessatīti yo saccako nigaṇṭhaputto bhagavato vādaṃ āropessati, so kiṃ bhavamāno",
  "atk-s0201a:2418_22": "kiṃ yakkho bhavamāno udāhu indo, udāhu brahmā bhavamāno bhagavato vādaṃ āropessati?",
  "atk-s0201a:2418_23": "Na hi sakkā pakatimanussena bhagavato vādaṃ āropetunti ayamettha adhippāyo.",
  "atk-s0201a:2419_0": "355. Tena kho pana samayenāti yasmiṃ samaye saccako ārāmaṃ pāvisi, tasmiṃ. Kismiṃ",
  "atk-s0201a:2419_1": "pana samaye pāvisīti? Mahāmajjhanhikasamaye. Kasmā pana tasmiṃ samaye caṅkamantīti?",
  "atk-s0201a:2419_2": "Paṇītabhojanapaccayassa thinamiddhassa vinodanatthaṃ. Divāpadhānikā vā te. Tādisānañhi",
  "atk-s0201a:2419_3": "pacchābhattaṃ caṅkamitvā nhatvā sarīraṃ utuṃ gaṇhāpetvā nisajja samaṇadhammaṃ karontānaṃ",
  "atk-s0201a:2419_4": "cittaṃ ekaggaṃ hoti. Yena te bhikkhūti so kira kuhiṃ samaṇo gotamoti pariveṇato pariveṇaṃ",
  "atk-s0201a:2419_5": "gantvā pucchitvā pavisissāmīti vilokento araññe hatthī viya caṅkame caṅkamamāne paṃsukūlikabhikkhū",
  "atk-s0201a:2419_6": "disvā tesaṃ santikaṃ agamāsi. Taṃ sandhāya, “yena te bhikkhū”tiādi vuttaṃ. Kahaṃ",
  "atk-s0201a:2419_7": "nu kho, bhoti katarasmiṃ āvāse vā maṇḍape vāti attho. Esa, aggivessana, bhagavāti",
  "atk-s0201a:2419_8": "tadā kira bhagavā paccūsakāle mahākaruṇā samāpattiṃ samāpajjitvā dasasahassacakkavāḷe",
  "atk-s0201a:2419_9": "sabbaññutaññāṇajālaṃ pattharitvā bodhaneyyasattaṃ olokento addasa – “sve saccako",
  "atk-s0201a:2419_10": "nigaṇṭhaputto mahatiṃ licchaviparisaṃ gahetvā mama vādaṃ āropetukāmo āgamissatī”ti.",
  "atk-s0201a:2419_11": "Tasmā pātova sarīrapaṭijagganaṃ katvā bhikkhusaṅghaparivāro vesāliyaṃ piṇḍāya caritvā",
  "atk-s0201a:2419_12": "piṇḍapātapaṭikkanto mahāparisāya nisīdituṃ sukhaṭṭhāne nisīdissāmīti gandhakuṭiṃ",
  "atk-s0201a:2419_13": "apavisitvā mahāvane aññatarasmiṃ rukkhamūle divāvihāraṃ nisīdi. Te bhikkhū bhagavato",
  "atk-s0201a:2419_14": "vattaṃ dassetvā āgatā, saccakena puṭṭhā dūre nisinnaṃ bhagavantaṃ dassentā, “esa",
  "atk-s0201a:2419_15": "aggivessana bhagavā”ti āhaṃsu.",
  "atk-s0201a:2420_0": "Mahatiyā licchaviparisāya saddhinti heṭṭhā pañcamattehi licchavisatehi parivutoti",
  "atk-s0201a:2420_1": "vuttaṃ. Te etassa antevāsikāyeva, antovesāliyaṃ pana saccako pañcamattāni licchavirājasatāni",
  "atk-s0201a:2420_2": "gahetvā, “vādatthiko bhagavantaṃ upasaṅkamanto”ti sutvā dvinnaṃ paṇḍitānaṃ kathāsallāpaṃ",
  "atk-s0201a:2420_3": "sossāmāti yebhuyyena manussā nikkhantā, evaṃ sā parisā mahatī aparicchinnagaṇanā",
  "atk-s0201a:2420_4": "ahosi. Taṃ sandhāyetaṃ vuttaṃ. Añjaliṃ paṇāmetvāti ete ubhatopakkhikā, te evaṃ cintesuṃ",
  "atk-s0201a:2420_5": "– “sace no micchādiṭṭhikā codessanti, ‘kasmā tumhe samaṇaṃ gotamaṃ vanditthā’ti,",
  "atk-s0201a:2420_6": "tesaṃ, ‘kiṃ añjalimattakaraṇenapi vanditaṃ hotī’ti vakkhāma. Sace no sammādiṭṭhikā",
  "atk-s0201a:2420_7": "codessanti, ‘kasmā bhagavantaṃ na vanditthā’ti, ‘kiṃ sīsena bhūmiṃ paharanteneva",
  "atk-s0201a:2420_8": "vanditaṃ hoti, nanu añjalikammampi vandanā evā’ti vakkhāmā”ti. Nāma gottanti, bho",
  "atk-s0201a:2420_9": "gotama, ahaṃ asukassa putto datto nāma mitto nāma idha āgatoti vadantā nāmaṃ sāventi",
  "atk-s0201a:2420_10": "nāma. Bho gotama, ahaṃ vāsiṭṭho nāma kaccāno nāma idha āgatoti vadantā gottaṃ sāventi",
  "atk-s0201a:2420_11": "nāma. Ete kira daliddā jiṇṇakulaputtā parisamajjhe nāmagottavasena pākaṭā bhavissāmāti",
  "atk-s0201a:2420_12": "evaṃ akaṃsu. Ye pana tuṇhībhūtā nisīdiṃsu, te kerāṭikā ceva andhabālā ca. Tattha",
  "atk-s0201a:2420_13": "kerāṭikā, “ekaṃ dve kathāsallāpe karonto vissāsiko hoti, atha vissāse sati ekaṃ dve",
  "atk-s0201a:2420_14": "bhikkhā adātuṃ na yutta”nti tato attānaṃ mocentā tuṇhī nisīdanti. Andhabālā aññāṇatāyeva",
  "atk-s0201a:2420_15": "avakkhittamattikāpiṇḍo viya yattha katthaci tuṇhībhūtā nisīdanti.",
  "atk-s0201a:2421_0": "356. Kiñcideva desanti kañci okāsaṃ kiñci kāraṇaṃ, athassa bhagavā pañhapucchane",
  "atk-s0201a:2421_1": "ussāhaṃ janento āha – puccha, aggivessana, yadākaṅkhasīti. Tassattho – “puccha yadi",
  "atk-s0201a:2421_2": "ākaṅkhasi, na me pañhavissajjane bhāro atthi”. Atha vā “puccha yaṃ ākaṅkhasi, sabbaṃ",
  "atk-s0201a:2421_3": "te vissajjessāmī”ti sabbaññupavāraṇaṃ pavāresi asādhāraṇaṃ paccekabuddhaaggasāvamahāsāvakehi.",
  "atk-s0201a:2421_4": "Te hi yadākaṅkhasīti na vadanti, sutvā vedissāmāti vadanti. Buddhā pana “pucchāvuso,",
  "atk-s0201a:2421_5": "yadākaṅkhasī”ti vā, “puccha, mahārāja, yadākaṅkhasī”ti vā,",
  "atk-s0201a:2422": "“Puccha vāsava maṃ pañhaṃ, yaṃ kiñci manasicchasi;",
  "atk-s0201a:2423": "Tassa tasseva pañhassa, ahaṃ antaṃ karomi te” iti. vā,",
  "atk-s0201a:2424": "“Tena hi tvaṃ, bhikkhu, sake āsane nisīditvā puccha yadākaṅkhasī”ti vā,",
  "atk-s0201a:2425": "“Bāvarissa ca tuyhaṃ vā, sabbesaṃ sabbasaṃsayaṃ;",
  "atk-s0201a:2426": "Katāvakāsā pucchavho, yaṃ kiñci manasicchathā”ti. vā,",
  "atk-s0201a:2427": "“Puccha maṃ sabhiya pañhaṃ, yaṃ kiñci manasicchasi;",
  "atk-s0201a:2428": "Tassa tasseva pañhassa, ahaṃ antaṃ karomi te” iti. vā –",
  "atk-s0201a:2429_0": "Tesaṃ tesaṃ yakkhanarindadevasamaṇabrāhmaṇaparibbājakānaṃ sabbaññupavāraṇaṃ pavārenti.",
  "atk-s0201a:2429_1": "Anacchariyañcetaṃ, yaṃ bhagavā buddhabhūmiṃ patvā etaṃ pavāraṇaṃ pavāreyya. Yo bodhisattabhūmiyaṃ padesañāṇepi ṭhito",
  "atk-s0201a:2430": "“Koṇḍañña pañhāni viyākarohi,",
  "atk-s0201a:2431": "Yācanti taṃ isayo sādhurūpā;",
  "atk-s0201a:2432": "Koṇḍañña eso manujesu dhammo,",
  "atk-s0201a:2433": "Yaṃ vuddhamāgacchati esa bhāro”ti. –",
  "atk-s0201a:2434": "Evaṃ sakkādīnaṃ atthāya isīhi yācito",
  "atk-s0201a:2435": "“Katāvakāsā pucchantu bhonto,",
  "atk-s0201a:2436": "Yaṃ kiñci pañhaṃ manasābhipatthitaṃ;",
  "atk-s0201a:2437": "Ahañhi taṃ taṃ vo viyākarissaṃ,",
  "atk-s0201a:2438": "Ñatvā sayaṃ lokamimaṃ parañcā”ti. ;",
  "atk-s0201a:2439_0": "Evaṃ sarabhaṅgakāle, sambhavajātake ca sakalajambudīpaṃ tikkhattuṃ vicaritvā pañhānaṃ",
  "atk-s0201a:2439_1": "antakaraṃ adisvā suciratena brāhmaṇena pañhaṃ puṭṭho okāse kārite, jātiyā sattavasso",
  "atk-s0201a:2439_2": "rathikāyaṃ paṃsuṃ kīḷanto pallaṅkaṃ ābhujitvā antaravīthiyaṃ nisinnova –",
  "atk-s0201a:2440": "“Taggha te ahamakkhissaṃ, yathāpi kusalo tathā;",
  "atk-s0201a:2441": "Rājā ca kho taṃ jānāti, yadi kāhati vā na vā”ti. –",
  "atk-s0201a:2442": "Sabbaññupavāraṇaṃ pavāresi.",
  "atk-s0201a:2443": "Evaṃ bhagavatā sabbaññupavāraṇāya pavāritāya attamano pañhaṃ pucchanto, “kathaṃ pana, bho gotamā”tiādimāha.",
  "atk-s0201a:2444_0": "Athassa bhagavā, “passatha, bho, aññaṃ sāvakena kathitaṃ, aññaṃ satthā katheti, nanu",
  "atk-s0201a:2444_1": "mayā paṭikacceva vuttaṃ, ‘sace tathā patiṭṭhissati, yathāssa sāvakena patiṭṭhitaṃ,",
  "atk-s0201a:2444_2": "evāhaṃ vādaṃ āropessāmī’ti. Ayaṃ pana aññameva katheti, tattha kiṃ mayā sakkā kātu”nti",
  "atk-s0201a:2444_3": "evaṃ nigaṇṭhassa vacanokāso mā hotūti heṭṭhā assajittherena kathitaniyāmeneva kathento,",
  "atk-s0201a:2444_4": "evaṃ kho ahaṃ, aggivessanātiādimāha. Upamā maṃ, bho gotama, paṭibhātīti, bho gotama,",
  "atk-s0201a:2444_5": "mayhaṃ ekā upamā upaṭṭhāti, āharāmi taṃ upamanti vadati. Paṭibhātu taṃ, aggivessanāti",
  "atk-s0201a:2444_6": "upaṭṭhātu te, aggivessana, āhara taṃ upamaṃ visatthoti bhagavā avoca. Balakaraṇīyāti",
  "atk-s0201a:2444_7": "bāhubalena kattabbā kasivāṇijjādikā kammantā. Rūpattāyaṃ purisapuggaloti rūpaṃ attā",
  "atk-s0201a:2444_8": "assāti rūpattā, rūpaṃ attāti gahetvā ṭhitapuggalaṃ dīpeti. Rūpe patiṭṭhāyāti tasmiṃ",
  "atk-s0201a:2444_9": "attāti gahitarūpe patiṭṭhahitvā. Puññaṃ vā apuññaṃ vā pasavatīti kusalaṃ vā akusalaṃ",
  "atk-s0201a:2444_10": "vā paṭilabhati. Vedanattādīsupi eseva nayo. Iminā kiṃ dīpeti? Ime pañcakkhandhā imesaṃ",
  "atk-s0201a:2444_11": "sattānaṃ pathavī viya patiṭṭhā, te imesu pañcasu khandhesu patiṭṭhāya kusalākusalakammaṃ",
  "atk-s0201a:2444_12": "nāma āyūhanti. Tumhe evarūpaṃ vijjamānameva attānaṃ paṭisedhento pañcakkhandhā anattāti",
  "atk-s0201a:2444_13": "dīpethāti ativiya sakāraṇaṃ katvā upamaṃ āhari. Iminā ca nigaṇṭhena āhaṭaopammaṃ",
  "atk-s0201a:2444_14": "niyatameva, sabbaññubuddhato añño tassa kathaṃ chinditvā vāde dosaṃ dātuṃ samattho",
  "atk-s0201a:2444_15": "nāma natthi. Duvidhā hi puggalā buddhaveneyyā ca sāvakaveneyyā ca. Sāvakaveneyye",
  "atk-s0201a:2444_16": "sāvakāpi vinenti buddhāpi. Buddhaveneyye pana sāvakā vinetuṃ na sakkonti, buddhāva",
  "atk-s0201a:2444_17": "vinenti. Ayampi nigaṇṭho buddhaveneyyo, tasmā etassa vādaṃ chinditvā añño dosaṃ dātuṃ",
  "atk-s0201a:2444_18": "samattho nāma natthi. Tenassa bhagavā sayameva vāde dosadassanatthaṃ nanu tvaṃ, aggivessanātiādimāha.",
  "atk-s0201a:2445_0": "Atha nigaṇṭho cintesi – “ativiya samaṇo gotamo mama vādaṃ patiṭṭhapeti, sace upari",
  "atk-s0201a:2445_1": "koci doso bhavissati, mamaṃ ekakaṃyeva niggaṇhissati. Handāhaṃ imaṃ vādaṃ mahājanassāpi",
  "atk-s0201a:2445_2": "matthake pakkhipāmī”ti, tasmā evamāha – ahampi, bho gotama, evaṃ vadāmi rūpaṃ me",
  "atk-s0201a:2445_3": "attā…pe… viññāṇaṃ me attāti, ayañca mahatī janatāti. Bhagavā pana nigaṇṭhato sataguṇenapi",
  "atk-s0201a:2445_4": "sahassaguṇenapi satasahassaguṇenapi vādīvarataro, tasmā cintesi – “ayaṃ nigaṇṭho",
  "atk-s0201a:2445_5": "attānaṃ mocetvā mahājanassa matthake vādaṃ pakkhipati, nāssa attānaṃ mocetuṃ dassāmi,",
  "atk-s0201a:2445_6": "mahājanato nivattetvā ekakaṃyeva naṃ niggaṇhissāmī”ti. Atha naṃ kiñhi te, aggivessanātiādimāha.",
  "atk-s0201a:2445_7": "Tassattho – nāyaṃ janatā mama vādaṃ āropetuṃ āgatā, tvaṃyeva sakalaṃ vesāliṃ saṃvaṭṭitvā",
  "atk-s0201a:2445_8": "mama vādaṃ āropetuṃ āgato, tasmā tvaṃ sakameva vādaṃ niveṭhehi, mā mahājanassa matthake",
  "atk-s0201a:2445_9": "pakkhipasīti. So paṭijānanto ahañhi, bho gotamātiādimāha.",
  "atk-s0201a:2446_0": "357. Iti bhagavā nigaṇṭhassa vādaṃ patiṭṭhapetvā, tena hi, aggivessanāti pucchaṃ",
  "atk-s0201a:2446_1": "ārabhi. Tattha tena hīti kāraṇatthe nipāto. Yasmā tvaṃ pañcakkhandhe attato paṭijānāsi,",
  "atk-s0201a:2446_2": "tasmāti attho. Sakasmiṃ vijiteti attano raṭṭhe. Ghātetāyaṃ vā ghātetunti ghātārahaṃ",
  "atk-s0201a:2446_3": "ghātetabbayuttakaṃ ghātetuṃ. Jāpetāyaṃ vā jāpetunti dhanajānirahaṃ jāpetabbayuttaṃ",
  "atk-s0201a:2446_4": "jāpetuṃ jiṇṇadhanaṃ kātuṃ. Pabbājetāyaṃ vā pabbājetunti sakaraṭṭhato pabbājanārahaṃ",
  "atk-s0201a:2446_5": "pabbājetuṃ, nīharituṃ. Vattituñca arahatīti vattati ceva vattituñca arahati. Vattituṃ",
  "atk-s0201a:2446_6": "yuttoti dīpeti. Iti nigaṇṭho attano vādabhedanatthaṃ āhaṭakāraṇameva attano māraṇatthāya",
  "atk-s0201a:2446_7": "āvudhaṃ tikhiṇaṃ karonto viya visesetvā dīpeti, yathā taṃ bālo. Evaṃ me rūpaṃ hotūti",
  "atk-s0201a:2446_8": "mama rūpaṃ evaṃvidhaṃ hotu, pāsādikaṃ abhirūpaṃ alaṅkatappaṭiyattaṃ suvaṇṇatoraṇaṃ",
  "atk-s0201a:2446_9": "viya susajjitacittapaṭo viya ca manāpadassananti. Evaṃ me rūpaṃ mā ahosīti mama rūpaṃ",
  "atk-s0201a:2446_10": "evaṃvidhaṃ mā hotu, dubbaṇṇaṃ dussaṇṭhitaṃ valitapalitaṃ tilakasamākiṇṇanti.",
  "atk-s0201a:2447_0": "Tuṇhī ahosīti nigaṇṭho imasmiṃ ṭhāne viraddhabhāvaṃ ñatvā, “samaṇo gotamo mama vādaṃ",
  "atk-s0201a:2447_1": "bhindanatthāya kāraṇaṃ āhari, ahaṃ bālatāya tameva visesetvā dīpesiṃ, idāni naṭṭhomhi,",
  "atk-s0201a:2447_2": "sace vattatīti vakkhāmi, ime rājāno uṭṭhahitvā, ‘aggivessana, tvaṃ mama rūpe vaso",
  "atk-s0201a:2447_3": "vattatīti vadasi, yadi te rūpe vaso vattati, kasmā tvaṃ yathā ime licchavirājāno",
  "atk-s0201a:2447_4": "tāvatiṃsadevasadisehi attabhāvehi virocanti abhirūpā pāsādikā, evaṃ na virocasī’ti.",
  "atk-s0201a:2447_5": "Sace na vattatīti vakkhāmi, samaṇo gotamo uṭṭhahitvā, ‘aggivessana, tvaṃ pubbe vattati",
  "atk-s0201a:2447_6": "me rūpasmiṃ vasoti vatvā idāni paṭikkhipasī’ti vādaṃ āropessati. Iti vattatīti vuttepi",
  "atk-s0201a:2447_7": "eko doso, na vattatīti vuttepi eko doso”ti tuṇhī ahosi. Dutiyampi bhagavā pucchi,",
  "atk-s0201a:2447_8": "dutiyampi tuṇhī ahosi. Yasmā pana yāvatatiyaṃ bhagavatā pucchite abyākarontassa sattadhā",
  "atk-s0201a:2447_9": "muddhā phalati, buddhā ca nāma sattānaṃyeva atthāya kappasatasahassādhikāni cattāri",
  "atk-s0201a:2447_10": "asaṅkhyeyyāni pāramīnaṃ pūritattā sattesu balavaanuddayā honti. Tasmā yāvatatiyaṃ",
  "atk-s0201a:2447_11": "apucchitvā atha kho bhagavā saccakaṃ nigaṇṭhaputtaṃ etadavoca – etaṃ “byākarohī dānī”tiādivacanaṃ avoca.",
  "atk-s0201a:2448_0": "Tattha sahadhammikanti sahetukaṃ sakāraṇaṃ. Vajiraṃ pāṇimhi assāti vajirapāṇi. Yakkhoti",
  "atk-s0201a:2448_1": "na yo vā so vā yakkho, sakko devarājāti veditabbo. Ādittanti aggivaṇṇaṃ. Sampajjalitanti",
  "atk-s0201a:2448_2": "suṭṭhu pajjalitaṃ. Sajotibhūtanti samantato jotibhūtaṃ, ekaggijālabhūtanti attho.",
  "atk-s0201a:2448_3": "Ṭhito hotīti mahantaṃ sīsaṃ, kandalamakulasadisā dāṭhā, bhayānakāni akkhināsādīnīti",
  "atk-s0201a:2448_4": "evaṃ virūparūpaṃ māpetvā ṭhito. Kasmā panesa āgatoti? Diṭṭhivissajjāpanatthaṃ. Apica,",
  "atk-s0201a:2448_5": "“ahañceva kho pana dhammaṃ deseyyaṃ, pare ca me na ājāneyyu”nti evaṃ dhammadesanāya",
  "atk-s0201a:2448_6": "appossukkabhāvaṃ āpanne bhagavati sakko mahābrahmunā saddhiṃ āgantvā, “bhagavā dhammaṃ",
  "atk-s0201a:2448_7": "desetha, tumhākaṃ āṇāya avattamāne mayaṃ vattāpessāma, tumhākaṃ dhammacakkaṃ hotu,",
  "atk-s0201a:2448_8": "amhākaṃ āṇācakka”nti paṭiññamakāsi. Tasmā “ajja saccakaṃ tāsetvā pañhaṃ vissajjāpessāmī”ti āgato.",
  "atk-s0201a:2449_0": "Bhagavā ceva passati, saccako ca nigaṇṭhaputtoti yadi hi taṃ aññepi passeyyuṃ. Taṃ",
  "atk-s0201a:2449_1": "kāraṇaṃ agaru assa, “samaṇo gotamo saccakaṃ attano vāde anotarantaṃ ñatvā yakkhaṃ",
  "atk-s0201a:2449_2": "āvāhetvā dassesi, tato saccako bhayena kathesī”ti vadeyyuṃ. Tasmā bhagavā ceva passati",
  "atk-s0201a:2449_3": "saccako ca. Tassa taṃ disvāva sakalasarīrato sedā mucciṃsu, antokucchi viparivattamānā",
  "atk-s0201a:2449_4": "mahāravaṃ ravi. So “aññepi nu kho passantī”ti olokento kassaci lomahaṃsamattampi",
  "atk-s0201a:2449_5": "na addasa. Tato – “idaṃ bhayaṃ mameva uppannaṃ. Sacāhaṃ yakkhoti vakkhāmi, ‘kiṃ tuyhameva",
  "atk-s0201a:2449_6": "akkhīni atthi, tvameva yakkhaṃ passasi, paṭhamaṃ yakkhaṃ adisvā samaṇena gotamena",
  "atk-s0201a:2449_7": "vādasaṅghāṭe khittova yakkhaṃ passasī’ti vadeyyu”nti cintetvā – “na dāni me idha",
  "atk-s0201a:2449_8": "aññaṃ paṭisaraṇaṃ atthi, aññatra samaṇā gotamā”ti maññamāno, atha kho saccako nigaṇṭhaputto…pe…",
  "atk-s0201a:2449_9": "bhagavantaṃ etadavoca. Tāṇaṃ gavesīti tāṇanti gavesamāno. Leṇaṃ gavesīti leṇanti",
  "atk-s0201a:2449_10": "gavesamāno. Saraṇaṃ gavesīti saraṇanti gavesamāno. Ettha ca tāyati rakkhatīti tāṇaṃ.",
  "atk-s0201a:2449_11": "Nilīyanti etthāti leṇaṃ. Saratīti saraṇaṃ, bhayaṃ hiṃsati viddhaṃsetīti attho.",
  "atk-s0201a:2450_0": "358. Manasi karitvāti manamhi katvā paccavekkhitvā upadhāretvā. Evaṃ me vedanā hotūti",
  "atk-s0201a:2450_1": "kusalāva hotu, sukhāva hotu. Evaṃ me saññā hotūti kusalāva hotu, sukhāva hotu, somanassasampayuttāva",
  "atk-s0201a:2450_2": "hotūti. Saṅkhāraviññāṇesupi eseva nayo. Mā ahosīti ettha pana vuttavipariyāyena attho",
  "atk-s0201a:2450_3": "veditabbo. Kallaṃ nūti yuttaṃ nu. Samanupassitunti “etaṃ mama esohamasmi eso me attā”ti",
  "atk-s0201a:2450_4": "evaṃ taṇhāmānadiṭṭhivasena passituṃ. No hidaṃ, bho gotamāti na yuttametaṃ, bho gotama.",
  "atk-s0201a:2450_5": "Iti bhagavā yathā nāma cheko ahituṇḍiko sappadaṭṭhavisaṃ teneva sappena puna ḍaṃsāpetvā",
  "atk-s0201a:2450_6": "ubbāheyya, evaṃ tassaṃyeva parisati saccakaṃ nigaṇṭhaputtaṃ teneva mukhena pañcakkhandhā",
  "atk-s0201a:2450_7": "aniccā dukkhā anattāti vadāpesi. Dukkhaṃ allīnoti imaṃ pañcakkhandhadukkhaṃ taṇhādiṭṭhīhi",
  "atk-s0201a:2450_8": "allīno. Upagato ajjhositotipi taṇhādiṭṭhivaseneva veditabbo. Dukkhaṃ etaṃ mamātiādīsu",
  "atk-s0201a:2450_9": "pañcakkhandhadukkhaṃ taṇhāmānadiṭṭhivasena samanupassatīti attho. Parijāneyyāti aniccaṃ",
  "atk-s0201a:2450_10": "dukkhaṃ anattāti tīraṇapariññāya parito jāneyya. Parikkhepetvāti khayaṃ vayaṃ anuppādaṃ upanetvā.",
  "atk-s0201a:2451_0": "359. Navanti taruṇaṃ. Akukkukajātanti pupphaggahaṇakāle anto aṅguṭṭhappamāṇo eko",
  "atk-s0201a:2451_1": "ghanadaṇḍako nibbattati, tena virahitanti attho. Rittoti suñño antosāravirahito.",
  "atk-s0201a:2451_2": "Rittattāva tuccho. Aparaddhoti parājito. Bhāsitā kho pana teti idaṃ bhagavā tassa",
  "atk-s0201a:2451_3": "mukharabhāvaṃ pakāsetvā niggaṇhanto āha. So kira pubbe pūraṇādayo cha satthāro upasaṅkamitvā",
  "atk-s0201a:2451_4": "pañhaṃ pucchati. Te vissajjetuṃ na sakkonti. Atha nesaṃ parisamajjhe mahantaṃ vippakāraṃ",
  "atk-s0201a:2451_5": "āropetvā uṭṭhāya jayaṃ pavedento gacchati. So sammāsambuddhampi tatheva viheṭhessāmīti",
  "atk-s0201a:2451_6": "saññāya upasaṅkamitvā –",
  "atk-s0201a:2452": "“Ambho ko nāma yaṃ rukkho, sinnapatto sakaṇṭako;",
  "atk-s0201a:2453": "Yattha ekappahārena, uttamaṅgaṃ vibhijjita”nti.",
  "atk-s0201a:2454_0": "Ayaṃ khadiraṃ āhacca asārakarukkhaparicito mudutuṇḍasakuṇo viya sabbaññutaññāṇasāraṃ",
  "atk-s0201a:2454_1": "āhacca ñāṇatuṇḍabhedaṃ patto sabbaññutaññāṇassa thaddhabhāvaṃ aññāsi. Tadassa parisamajjhe",
  "atk-s0201a:2454_2": "pakāsento bhāsitā kho pana tetiādimāha. Natthi etarahīti upādinnakasarīre sedo nāma",
  "atk-s0201a:2454_3": "natthīti na vattabbaṃ, etarahi pana natthīti vadati. Suvaṇṇavaṇṇaṃ kāyaṃ vivarīti",
  "atk-s0201a:2454_4": "na sabbaṃ kāyaṃ vivari. Buddhā nāma gaṇṭhikaṃ paṭimuñcitvā paṭicchannasarīrā parisati",
  "atk-s0201a:2454_5": "dhammaṃ desenti. Atha bhagavā galavāṭakasammukhaṭṭhāne cīvaraṃ gahetvā caturaṅgulamattaṃ",
  "atk-s0201a:2454_6": "otāresi. Otāritamatte pana tasmiṃ suvaṇṇavaṇṇā rasmiyo puñjapuñjā hutvā suvaṇṇaghaṭato",
  "atk-s0201a:2454_7": "rattasuvaṇṇarasadhārā viya, rattavaṇṇavalāhakato vijjulatā viya ca nikkhamitvā suvaṇṇamurajasadisaṃ",
  "atk-s0201a:2454_8": "mahākhandhaṃ uttamasiraṃ padakkhiṇaṃ kurumānā ākāse pakkhandiṃsu. Kasmā pana bhagavā",
  "atk-s0201a:2454_9": "evamakāsīti? Mahājanassa kaṅkhāvinodanatthaṃ. Mahājano hi samaṇo gotamo mayhaṃ sedo",
  "atk-s0201a:2454_10": "natthīti vadati, saccakassa tāva nigaṇṭhaputtassa yantāruḷhassa viya sedā paggharanti.",
  "atk-s0201a:2454_11": "Samaṇo pana gotamo ghanadupaṭṭacīvaraṃ pārupitvā nisinno, anto sedassa atthitā vā",
  "atk-s0201a:2454_12": "natthitā vā kathaṃ sakkā ñātunti kaṅkhaṃ kareyya, tassa kaṅkhāvinodanatthaṃ evamakāsi.",
  "atk-s0201a:2454_13": "Maṅkubhūtoti nittejabhūto. Pattakkhandhoti patitakkhandho. Appaṭibhānoti uttari appassanto.",
  "atk-s0201a:2454_14": "Nisīdīti pādaṅguṭṭhakena bhūmiṃ kasamāno nisīdi.",
  "atk-s0201a:2455_0": "360. Dummukhoti na virūpamukho, abhirūpo hi so pāsādiko. Nāmaṃ panassa etaṃ. Abhabbo",
  "atk-s0201a:2455_1": "taṃ pokkharaṇiṃ puna otaritunti sabbesaṃ aḷānaṃ bhaggattā pacchinnagamano otarituṃ",
  "atk-s0201a:2455_2": "abhabbo, tattheva kākakulalādīnaṃ bhattaṃ hotīti dasseti. Visūkāyikānīti diṭṭhivisūkāni.",
  "atk-s0201a:2455_3": "Visevitānīti diṭṭhisañcaritāni. Vipphanditānīti diṭṭhivipphanditāni. Yadidaṃ vādādhippāyoti",
  "atk-s0201a:2455_4": "ettha yadidanti nipātamattaṃ; vādādhippāyo hutvā vādaṃ āropessāmīti ajjhāsayena upasaṅkamituṃ",
  "atk-s0201a:2455_5": "abhabbo; dhammassavanāya pana upasaṅkameyyāti dasseti. Dummukhaṃ licchaviputtaṃ etadavocāti",
  "atk-s0201a:2455_6": "kasmā avoca? Dummukhassa kirassa upamāharaṇakāle sesa licchavikumārāpi cintesuṃ –",
  "atk-s0201a:2455_7": "“iminā nigaṇṭhena amhākaṃ sippuggahaṇaṭṭhāne ciraṃ avamāno kato, ayaṃ dāni amittassa",
  "atk-s0201a:2455_8": "piṭṭhiṃ passituṃ kālo. Mayampi ekekaṃ upamaṃ āharitvā pāṇippahārena patitaṃ muggarena",
  "atk-s0201a:2455_9": "pothento viya tathā naṃ karissāma, yathā na puna parisamajjhe sīsaṃ ukkhipituṃ sakkhissatī”ti,",
  "atk-s0201a:2455_10": "te opammāni karitvā dummukhassa kathāpariyosānaṃ āgamayamānā nisīdiṃsu. Saccako tesaṃ",
  "atk-s0201a:2455_11": "adhippāyaṃ ñatvā, ime sabbeva gīvaṃ ukkhipitvā oṭṭhehi calamānehi ṭhitā; sace paccekā",
  "atk-s0201a:2455_12": "upamā harituṃ labhissanti, puna mayā parisamajjhe sīsaṃ ukkhipituṃ na sakkā bhavissati,",
  "atk-s0201a:2455_13": "handāhaṃ dummukhaṃ apasādetvā yathā aññassa okāso na hoti, evaṃ kathāvāraṃ pacchinditvā",
  "atk-s0201a:2455_14": "samaṇaṃ gotamaṃ pañhaṃ pucchissāmīti tasmā etadavoca. Tattha āgamehīti tiṭṭha, mā",
  "atk-s0201a:2455_15": "puna bhaṇāhīti attho.",
  "atk-s0201a:2456_0": "361. Tiṭṭhatesā, bho gotamāti, bho gotama, esā amhākañceva aññesañca puthusamaṇabrāhmaṇānaṃ",
  "atk-s0201a:2456_1": "vācā tiṭṭhatu. Vilāpaṃ vilapitaṃ maññeti etañhi vacanaṃ vilapitaṃ viya hoti, vippalapitamattaṃ",
  "atk-s0201a:2456_2": "hotīti attho. Atha vā tiṭṭhatesāti ettha kathāti āharitvā vattabbā. Vācāvilāpaṃ vilapitaṃ",
  "atk-s0201a:2456_3": "maññeti ettha panidaṃ vācānicchāraṇaṃ vilapitamattaṃ maññe hotīti attho.",
  "atk-s0201a:2457_0": "Idāni pañhaṃ pucchanto kittāvatātiādimāha. Tattha vesārajjapattoti ñāṇapatto. Aparappaccayoti",
  "atk-s0201a:2457_1": "aparappattiyo. Athassa bhagavā pañhaṃ vissajjento idha, aggivessanātiādimāha, taṃ",
  "atk-s0201a:2457_2": "uttānatthameva. Yasmā panettha passatīti vuttattā sekkhabhūmi dassitā. Tasmā uttari",
  "atk-s0201a:2457_3": "asekkhabhūmiṃ pucchanto dutiyaṃ pañhaṃ pucchi, tampissa bhagavā byākāsi. Tattha dassanānuttariyenātiādīsu",
  "atk-s0201a:2457_4": "dassanānuttariyanti lokiyalokuttarā paññā. Paṭipadānuttariyanti lokiyalokuttarā paṭipadā.",
  "atk-s0201a:2457_5": "Vimuttānuttariyanti lokiyalokuttarā vimutti. Suddhalokuttarameva vā gahetvā dassanānuttariyanti",
  "atk-s0201a:2457_6": "arahattamaggasammādiṭṭhi. Paṭipadānuttariyanti sesāni maggaṅgāni. Vimuttānuttariyanti",
  "atk-s0201a:2457_7": "aggaphalavimutti. Khīṇāsavassa vā nibbānadassanaṃ dassanānuttariyaṃ nāma. Maggaṅgāni",
  "atk-s0201a:2457_8": "paṭipadānuttariyaṃ. Aggaphalaṃ vimuttānuttariyanti veditabbaṃ. Buddho so bhagavāti",
  "atk-s0201a:2457_9": "so bhagavā sayampi cattāri saccāni buddho. Bodhāyāti paresampi catusaccabodhāya dhammaṃ",
  "atk-s0201a:2457_10": "deseti. Dantotiādīsu dantoti nibbisevano. Damathāyāti nibbisevanatthāya. Santoti",
  "atk-s0201a:2457_11": "sabbakilesavūpasamena santo. Samathāyāti kilesavūpasamāya. Tiṇṇoti caturoghatiṇṇo.",
  "atk-s0201a:2457_12": "Taraṇāyāti caturoghataraṇāya. Parinibbutoti kilesaparinibbānena parinibbuto. Parinibbānāyāti",
  "atk-s0201a:2457_13": "kilesaparinibbānatthāya.",
  "atk-s0201a:2458_0": "362. Dhaṃsīti guṇadhaṃsakā. Pagabbāti vācāpāgabbiyena samannāgatā. Āsādetabbanti",
  "atk-s0201a:2458_1": "ghaṭṭetabbaṃ. Āsajjāti ghaṭṭetvā. Natveva bhavantaṃ gotamanti bhavantaṃ gotamaṃ āsajja",
  "atk-s0201a:2458_2": "kassaci attano vādaṃ anupahataṃ sakalaṃ ādāya pakkamituṃ thāmo natthīti dasseti.",
  "atk-s0201a:2458_3": "Na hi bhagavā hatthiādayo viya kassaci jīvitantarāyaṃ karoti. Ayaṃ pana nigaṇṭho",
  "atk-s0201a:2458_4": "imā tisso upamā na bhagavato ukkaṃsanatthaṃ āhari, attukkaṃsanatthameva āhari. Yathā",
  "atk-s0201a:2458_5": "hi rājā kañci paccatthikaṃ ghātetvā evaṃ nāma sūro evaṃ thāmasampanno puriso bhavissatīti",
  "atk-s0201a:2458_6": "paccatthikaṃ thomentopi attānameva thometi. Evameva sopi siyā hi, bho gotama, hatthiṃ",
  "atk-s0201a:2458_7": "pabhinnantiādīhi bhagavantaṃ ukkaṃsentopi mayameva sūrā mayaṃ paṇḍitā mayaṃ bahussutāyeva",
  "atk-s0201a:2458_8": "evaṃ pabhinnahatthiṃ viya, jalitaaggikkhandhaṃ viya, phaṇakataāsīvisaṃ viya ca vādatthikā",
  "atk-s0201a:2458_9": "sammāsambuddhaṃ upasaṅkamimhāti attānaṃyeva ukkaṃseti. Evaṃ attānaṃ ukkaṃsetvā bhagavantaṃ",
  "atk-s0201a:2458_10": "nimantayamāno adhivāsetu metiādimāha. Tattha adhivāsetūti sampaṭicchatu. Svātanāyāti",
  "atk-s0201a:2458_11": "yaṃ me tumhesu kāraṃ karoto sve bhavissati puññañca pītipāmojjañca, tadatthāya. Adhivāsesi",
  "atk-s0201a:2458_12": "bhagavā tuṇhībhāvenāti bhagavā kāyaṅgaṃ vā vācaṅgaṃ vā acopetvā abbhantareyeva khantiṃ",
  "atk-s0201a:2458_13": "dhārento tuṇhībhāvena adhivāsesi. Saccakassa anuggahakaraṇatthaṃ manasāva sampaṭicchīti vuttaṃ hoti.",
  "atk-s0201a:2459_0": "363. Yamassa patirūpaṃ maññeyyāthāti te kira licchavī tassa pañcathālipākasatāni",
  "atk-s0201a:2459_1": "niccabhattaṃ āharanti. Tadeva sandhāya esa sve tumhe yaṃ assa samaṇassa gotamassa",
  "atk-s0201a:2459_2": "patirūpaṃ kappiyanti maññeyyātha, taṃ āhareyyātha; samaṇassa hi gotamassa tumhe paricārakā",
  "atk-s0201a:2459_3": "kappiyākappiyaṃ yuttāyuttaṃ jānāthāti vadati. Bhattābhihāraṃ abhihariṃsūti abhiharitabbaṃ",
  "atk-s0201a:2459_4": "bhattaṃ abhihariṃsu. Paṇītenāti uttamena. Sahatthāti sahatthena. Santappetvāti suṭṭhu",
  "atk-s0201a:2459_5": "tappetvā, paripuṇṇaṃ suhitaṃ yāvadatthaṃ katvā. Sampavāretvāti suṭṭhu pavāretvā,",
  "atk-s0201a:2459_6": "alaṃ alanti hatthasaññāya paṭikkhipāpetvā. Bhuttāvinti bhuttavantaṃ. Onītapattapāṇinti",
  "atk-s0201a:2459_7": "pattato onītapāṇiṃ, apanītahatthanti vuttaṃ hoti. “Onittapattapāṇi”ntipi pāṭho, tassattho,",
  "atk-s0201a:2459_8": "onittaṃ nānābhūtaṃ pattaṃ pāṇito assāti onittapattapāṇī. Taṃ onittapattapāṇiṃ, hatthe",
  "atk-s0201a:2459_9": "ca pattañca dhovitvā ekamante pattaṃ nikkhipitvā nisinnanti attho. Ekamantaṃ nisīdīti",
  "atk-s0201a:2459_10": "bhagavantaṃ evaṃbhūtaṃ ñatvā ekasmiṃ okāse nisīdīti attho. Puññañcāti yaṃ imasmiṃ",
  "atk-s0201a:2459_11": "dāne puññaṃ, āyatiṃ vipākakkhandhāti attho. Puññamahīti vipākakkhandhānaṃyeva parivāro.",
  "atk-s0201a:2459_12": "Taṃ dāyakānaṃ sukhāya hotūti taṃ imesaṃ licchavīnaṃ sukhatthāya hotu. Idaṃ kira so",
  "atk-s0201a:2459_13": "ahaṃ pabbajito nāma, pabbajitena ca na yuttaṃ attano dānaṃ niyyātetunti tesaṃ niyyātento",
  "atk-s0201a:2459_14": "evamāha. Atha bhagavā yasmā licchavīhi saccakassa dinnaṃ, na bhagavato. Saccakena",
  "atk-s0201a:2459_15": "pana bhagavato dinnaṃ, tasmā tamatthaṃ dīpento yaṃ kho, aggivessanātiādimāha. Iti",
  "atk-s0201a:2459_16": "bhagavā nigaṇṭhassa matena vināyeva attano dinnaṃ dakkhiṇaṃ nigaṇṭhassa niyyātesi,",
  "atk-s0201a:2459_17": "sā cassa anāgate vāsanā bhavissatīti.",
  "atk-s0201a:2460": "Papañcasūdaniyā majjhimanikāyaṭṭhakathāya",
  "atk-s0201a:2461": "Cūḷasaccakasuttavaṇṇanā niṭṭhitā.",
  "atk-s0201a:2462": "6. Mahāsaccakasuttavaṇṇanā",
  "atk-s0201a:2463_0": "364. Evaṃ me sutanti mahāsaccakasuttaṃ. Tattha ekaṃ samayanti ca tena kho pana samayenāti",
  "atk-s0201a:2463_1": "ca pubbaṇhasamayanti ca tīhi padehi ekova samayo vutto. Bhikkhūnañhi vattapaṭipattiṃ",
  "atk-s0201a:2463_2": "katvā mukhaṃ dhovitvā pattacīvaramādāya cetiyaṃ vanditvā kataraṃ gāmaṃ pavisissāmāti",
  "atk-s0201a:2463_3": "vitakkamāḷake ṭhitakālo nāma hoti. Bhagavā evarūpe samaye rattadupaṭṭaṃ nivāsetvā",
  "atk-s0201a:2463_4": "kāyabandhanaṃ bandhitvā paṃsukūlacīvaraṃ ekaṃsaṃ pārupitvā gandhakuṭito nikkhamma",
  "atk-s0201a:2463_5": "bhikkhusaṅghaparivuto gandhakuṭipamukhe aṭṭhāsi. Taṃ sandhāya, – “ekaṃ samayanti",
  "atk-s0201a:2463_6": "ca tena kho pana samayenāti ca pubbaṇhasamaya”nti ca vuttaṃ. Pavisitukāmoti piṇḍāya",
  "atk-s0201a:2463_7": "pavisissāmīti evaṃ katasanniṭṭhāno. Tenupasaṅkamīti kasmā upasaṅkamīti? Vādāropanajjhāsayena.",
  "atk-s0201a:2463_8": "Evaṃ kirassa ahosi – “pubbepāhaṃ apaṇḍitatāya sakalaṃ vesāliparisaṃ gahetvā samaṇassa",
  "atk-s0201a:2463_9": "gotamassa santikaṃ gantvā parisamajjhe maṅku jāto. Idāni tathā akatvā ekakova gantvā",
  "atk-s0201a:2463_10": "vādaṃ āropessāmi. Yadi samaṇaṃ gotamaṃ parājetuṃ sakkhissāmi, attano laddhiṃ dīpetvā",
  "atk-s0201a:2463_11": "jayaṃ karissāmi. Yadi samaṇassa gotamassa jayo bhavissati, andhakāre naccaṃ viya",
  "atk-s0201a:2463_12": "na koci jānissatī”ti niddāpañhaṃ nāma gahetvā iminā vādajjhāsayena upasaṅkami.",
  "atk-s0201a:2464_0": "Anukampaṃ upādāyāti saccakassa nigaṇṭhaputtassa anukampaṃ paṭicca. Therassa kirassa",
  "atk-s0201a:2464_1": "evaṃ ahosi – “bhagavati muhuttaṃ nisinne buddhadassanaṃ dhammassavanañca labhissati.",
  "atk-s0201a:2464_2": "Tadassa dīgharattaṃ hitāya sukhāya saṃvattissatī”ti. Tasmā bhagavantaṃ yācitvā paṃsukūlacīvaraṃ",
  "atk-s0201a:2464_3": "catugguṇaṃ paññapetvā nisīdatu bhagavāti āha. “Kāraṇaṃ ānando vadatī”ti sallakkhetvā",
  "atk-s0201a:2464_4": "nisīdi bhagavā paññatte āsane. Bhagavantaṃ etadavocāti yaṃ pana pañhaṃ ovaṭṭikasāraṃ",
  "atk-s0201a:2464_5": "katvā ādāya āgato taṃ ṭhapetvā passena tāva pariharanto etaṃ santi, bho gotamātiādivacanaṃ avoca.",
  "atk-s0201a:2465_0": "365. Phusanti hi te, bho gotamāti te samaṇabrāhmaṇā sarīre uppannaṃ sārīrikaṃ dukkhaṃ",
  "atk-s0201a:2465_1": "vedanaṃ phusanti labhanti, anubhavantīti attho. Ūrukkhambhoti khambhakataūrubhāvo,",
  "atk-s0201a:2465_2": "ūruthaddhatāti attho. Vimhayatthavasena panettha bhavissatīti anāgatavacanaṃ kataṃ.",
  "atk-s0201a:2465_3": "Kāyanvayaṃ hotīti kāyānugataṃ hoti kāyassa vasavatti. Kāyabhāvanāti pana vipassanā",
  "atk-s0201a:2465_4": "vuccati, tāya cittavikkhepaṃ pāpuṇanto nāma natthi, iti nigaṇṭho asantaṃ abhūtaṃ",
  "atk-s0201a:2465_5": "yaṃ natthi, tadevāha. Cittabhāvanātipi samatho vuccati, samādhiyuttassa ca puggalassa",
  "atk-s0201a:2465_6": "ūrukkhambhādayo nāma natthi, iti nigaṇṭho idaṃ abhūtameva āha. Aṭṭhakathāyaṃ pana",
  "atk-s0201a:2465_7": "vuttaṃ – “yatheva ‘bhūtapubbanti vatvā ūrukkhambhopi nāma bhavissatī’tiādīni vadato",
  "atk-s0201a:2465_8": "anāgatarūpaṃ na sameti, tathā atthopi na sameti, asantaṃ abhūtaṃ yaṃ natthi, taṃ kathetī”ti.",
  "atk-s0201a:2466_0": "No kāyabhāvananti pañcātapatappanādiṃ attakilamathānuyogaṃ sandhāyāha. Ayañhi tesaṃ",
  "atk-s0201a:2466_1": "kāyabhāvanā nāma. Kiṃ pana so disvā evamāha? So kira divādivassa vihāraṃ āgacchati,",
  "atk-s0201a:2466_2": "tasmiṃ kho pana samaye bhikkhū pattacīvaraṃ paṭisāmetvā attano attano rattiṭṭhānadivāṭṭhānesu",
  "atk-s0201a:2466_3": "paṭisallānaṃ upagacchanti. So te paṭisallīne disvā cittabhāvanāmattaṃ ete anuyuñjanti,",
  "atk-s0201a:2466_4": "kāyabhāvanā panetesaṃ natthīti maññamāno evamāha.",
  "atk-s0201a:2467_0": "366. Atha naṃ bhagavā anuyuñjanto kinti pana te, aggivessana, kāyabhāvanā sutāti",
  "atk-s0201a:2467_1": "āha. So taṃ vitthārento seyyathidaṃ, nando vacchotiādimāha. Tattha nandoti tassa",
  "atk-s0201a:2467_2": "nāmaṃ. Vacchoti gottaṃ. Kisoti nāmaṃ. Saṃkiccoti gottaṃ. Makkhaligosālo heṭṭhā āgatova.",
  "atk-s0201a:2467_3": "Eteti ete tayo janā, te kira kiliṭṭhatapānaṃ matthakapattā ahesuṃ. Uḷārāni uḷārānīti",
  "atk-s0201a:2467_4": "paṇītāni paṇītāni. Gāhenti nāmāti balaṃ gaṇhāpenti nāma. Brūhentīti vaḍḍhenti. Medentīti",
  "atk-s0201a:2467_5": "jātamedaṃ karonti. Purimaṃ pahāyāti purimaṃ dukkarakāraṃ pahāya. Pacchā upacinantīti",
  "atk-s0201a:2467_6": "pacchā uḷārakhādanīyādīhi santappenti, vaḍḍhenti. Ācayāpacayo hotīti vaḍḍhi ca avaḍḍhi",
  "atk-s0201a:2467_7": "ca hoti, iti imassa kāyassa kālena vaḍḍhi, kālena parihānīti vaḍḍhiparihānimattameva",
  "atk-s0201a:2467_8": "paññāyati, kāyabhāvanā pana na paññāyatīti dīpetvā cittabhāvanaṃ pucchanto, “kinti",
  "atk-s0201a:2467_9": "pana te, aggivessana, cittabhāvanā sutā”ti āha. Na sampāyāsīti sampādetvā kathetuṃ",
  "atk-s0201a:2467_10": "nāsakkhi, yathā taṃ bālaputhujjano.",
  "atk-s0201a:2468_0": "367. Kuto pana tvanti yo tvaṃ evaṃ oḷārikaṃ dubbalaṃ kāyabhāvanaṃ na jānāsi? So tvaṃ",
  "atk-s0201a:2468_1": "kuto saṇhaṃ sukhumaṃ cittabhāvanaṃ jānissasīti. Imasmiṃ pana ṭhāne codanālayatthero,",
  "atk-s0201a:2468_2": "“abuddhavacanaṃ nāmetaṃ pada”nti bījaniṃ ṭhapetvā pakkamituṃ ārabhi. Atha naṃ mahāsīvatthero",
  "atk-s0201a:2468_3": "āha – “dissati, bhikkhave, imassa cātumahābhūtikassa kāyassa ācayopi apacayopi ādānampi",
  "atk-s0201a:2468_4": "nikkhepanampī”ti. Taṃ sutvā sallakkhesi – “oḷārikaṃ kāyaṃ pariggaṇhantassa uppannavipassanā",
  "atk-s0201a:2468_5": "oḷārikāti vattuṃ vaṭṭatī”ti.",
  "atk-s0201a:2469_0": "368. Sukhasārāgīti sukhasārāgena samannāgato. Sukhāya vedanāya nirodhā uppajjati",
  "atk-s0201a:2469_1": "dukkhā vedanāti na anantarāva uppajjati, sukhadukkhānañhi anantarapaccayatā paṭṭhāne",
  "atk-s0201a:2469_2": "paṭisiddhā. Yasmā pana sukhe aniruddhe dukkhaṃ nuppajjati, tasmā idha evaṃ vuttaṃ.",
  "atk-s0201a:2469_3": "Pariyādāya tiṭṭhatīti khepetvā gaṇhitvā tiṭṭhati. Ubhatopakkhanti sukhaṃ ekaṃ pakkhaṃ",
  "atk-s0201a:2469_4": "dukkhaṃ ekaṃ pakkhanti evaṃ ubhatopakkhaṃ hutvā.",
  "atk-s0201a:2470_0": "369. Uppannāpi sukhā vedanā cittaṃ na pariyādāya tiṭṭhati, bhāvitattā kāyassa. Uppannāpi",
  "atk-s0201a:2470_1": "dukkhā vedanā cittaṃ na pariyādāya tiṭṭhati, bhāvitattā cittassāti ettha kāyabhāvanā",
  "atk-s0201a:2470_2": "vipassanā, cittabhāvanā samādhi. Vipassanā ca sukhassa paccanīkā, dukkhassa āsannā.",
  "atk-s0201a:2470_3": "Samādhi dukkhassa paccanīko, sukhassa āsanno. Kathaṃ? Vipassanaṃ paṭṭhapetvā nisinnassa",
  "atk-s0201a:2470_4": "hi addhāne gacchante gacchante tattha tattha aggiuṭṭhānaṃ viya hoti, kacchehi sedā",
  "atk-s0201a:2470_5": "muccanti, matthakato usumavaṭṭiuṭṭhānaṃ viya hotīti cittaṃ haññati vihaññati vipphandati.",
  "atk-s0201a:2470_6": "Evaṃ tāva vipassanā sukhassa paccanīkā, dukkhassa āsannā. Uppanne pana kāyike vā",
  "atk-s0201a:2470_7": "cetasike vā dukkhe taṃ dukkhaṃ vikkhambhetvā samāpattiṃ samāpannassa samāpattikkhaṇe",
  "atk-s0201a:2470_8": "dukkhaṃ dūrāpagataṃ hoti, anappakaṃ sukhaṃ okkamati. Evaṃ samādhi dukkhassa paccanīko,",
  "atk-s0201a:2470_9": "sukhassa āsanno. Yathā vipassanā sukhassa paccanīkā, dukkhassa āsannā, na tathā samādhi.",
  "atk-s0201a:2470_10": "Yathā samādhi dukkhassa paccanīko, sukhassa āsanno, na ca tathā vipassanāti. Tena",
  "atk-s0201a:2470_11": "vuttaṃ – “uppannāpi sukhā vedanā cittaṃ na pariyādāya tiṭṭhati, bhāvitattā kāyassa.",
  "atk-s0201a:2470_12": "Uppannāpi dukkhā vedanā cittaṃ na pariyādāya tiṭṭhati, bhāvitattā cittassā”ti.",
  "atk-s0201a:2471": "370. Āsajja upanīyāti guṇe ghaṭṭetvā ceva upanetvā ca. Taṃ vata meti taṃ vata mama cittaṃ.",
  "atk-s0201a:2472_0": "371. Kiñhi no siyā, aggivessanāti, aggivessana, kiṃ na bhavissati, bhavissateva,",
  "atk-s0201a:2472_1": "mā evaṃ saññī hohi, uppajjiyeva me sukhāpi dukkhāpi vedanā, uppannāya panassā ahaṃ",
  "atk-s0201a:2472_2": "cittaṃ pariyādāya ṭhātuṃ na demi. Idānissa tamatthaṃ pakāsetuṃ upari pasādāvahaṃ",
  "atk-s0201a:2472_3": "dhammadesanaṃ desetukāmo mūlato paṭṭhāya mahābhinikkhamanaṃ ārabhi. Tattha idha me,",
  "atk-s0201a:2472_4": "aggivessana, pubbeva sambodhā…pe… tattheva nisīdiṃ, alamidaṃ padhānāyāti idaṃ sabbaṃ",
  "atk-s0201a:2472_5": "heṭṭhā pāsarāsisutte vuttanayeneva veditabbaṃ. Ayaṃ pana viseso, tattha bodhipallaṅke",
  "atk-s0201a:2472_6": "nisajjā, idha dukkarakārikā.",
  "atk-s0201a:2473_0": "374. Allakaṭṭhanti allaṃ udumbarakaṭṭhaṃ. Sasnehanti sakhīraṃ. Kāmehīti vatthukāmehi.",
  "atk-s0201a:2473_1": "Avūpakaṭṭhāti anapagatā. Kāmacchandotiādīsu kilesakāmova chandakaraṇavasena chando.",
  "atk-s0201a:2473_2": "Sinehakaraṇavasena sneho. Mucchākaraṇavasena mucchā. Pipāsākaraṇavasena pipāsā. Anudahanavasena",
  "atk-s0201a:2473_3": "pariḷāhoti veditabbo. Opakkamikāti upakkamanibbattā. Ñāṇāya dassanāya anuttarāya",
  "atk-s0201a:2473_4": "sambodhāyāti sabbaṃ lokuttaramaggavevacanameva.",
  "atk-s0201a:2474_0": "Idaṃ panettha opammasaṃsandanaṃ – allaṃ sakhīraṃ udumbarakaṭṭhaṃ viya hi kilesakāmena",
  "atk-s0201a:2474_1": "vatthukāmato anissaṭapuggalā. Udake pakkhittabhāvo viya kilesakāmena tintatā; manthanenāpi",
  "atk-s0201a:2474_2": "aggino anabhinibbattanaṃ viya kilesakāmena vatthukāmato anissaṭānaṃ opakkamikāhi",
  "atk-s0201a:2474_3": "vedanāhi lokuttaramaggassa anadhigamo. Amanthanenāpi aggino anabhinibbattanaṃ viya",
  "atk-s0201a:2474_4": "tesaṃ puggalānaṃ vināpi opakkamikāhi vedanāhi lokuttaramaggassa anadhigamo. Dutiyaupamāpi",
  "atk-s0201a:2474_5": "imināva nayena veditabbā. Ayaṃ pana viseso, purimā saputtabhariyapabbajjāya upamā;",
  "atk-s0201a:2474_6": "pacchimā brāhmaṇadhammikapabbajjāya.",
  "atk-s0201a:2475_0": "376. Tatiyaupamāya koḷāpanti chinnasinehaṃ nirāpaṃ. Thale nikkhittanti pabbatathale",
  "atk-s0201a:2475_1": "vā bhūmithale vā nikkhittaṃ. Etthāpi idaṃ opammasaṃsandanaṃ – sukkhakoḷāpakaṭṭhaṃ",
  "atk-s0201a:2475_2": "viya hi kilesakāmena vatthukāmato nissaṭapuggalā, ārakā udakā thale nikkhittabhāvo",
  "atk-s0201a:2475_3": "viya kilesakāmena atintatā. Manthanenāpi aggino abhinibbattanaṃ viya kilesakāmena",
  "atk-s0201a:2475_4": "vatthukāmato nissaṭānaṃ abbhokāsikanesajjikādivasena opakkamikāhipi vedanāhi lokuttaramaggassa",
  "atk-s0201a:2475_5": "adhigamo. Aññassa rukkhassa sukkhasākhāya saddhiṃ ghaṃsanamatteneva aggino abhinibbattanaṃ",
  "atk-s0201a:2475_6": "viya vināpi opakkamikāhi vedanāhi sukhāyeva paṭipadāya lokuttaramaggassa adhigamoti.",
  "atk-s0201a:2475_7": "Ayaṃ upamā bhagavatā attano atthāya āhaṭā.",
  "atk-s0201a:2476_0": "377. Idāni attano dukkarakārikaṃ dassento, tassa mayhantiādimāha. Kiṃ pana bhagavā",
  "atk-s0201a:2476_1": "dukkaraṃ akatvā buddho bhavituṃ na samatthoti? Katvāpi akatvāpi samatthova. Atha",
  "atk-s0201a:2476_2": "kasmā akāsīti? Sadevakassa lokassa attano parakkamaṃ dassessāmi. So ca maṃ vīriyanimmathanaguṇo",
  "atk-s0201a:2476_3": "hāsessatīti. Pāsāde nisinnoyeva hi paveṇiāgataṃ rajjaṃ labhitvāpi khattiyo na tathāpamudito",
  "atk-s0201a:2476_4": "hoti, yathā balakāyaṃ gahetvā saṅgāme dve tayo sampahāre datvā amittamathanaṃ katvā",
  "atk-s0201a:2476_5": "pattarajjo. Evaṃ pattarajjassa hi rajjasiriṃ anubhavantassa parisaṃ oloketvā attano",
  "atk-s0201a:2476_6": "parakkamaṃ anussaritvā, “asukaṭṭhāne asukakammaṃ katvā asukañca asukañca amittaṃ",
  "atk-s0201a:2476_7": "evaṃ vijjhitvā evaṃ paharitvā imaṃ rajjasiriṃ pattosmī”ti cintayato balavasomanassaṃ",
  "atk-s0201a:2476_8": "uppajjati. Evamevaṃ bhagavāpi sadevakassa lokassa parakkamaṃ dassessāmi, so hi maṃ",
  "atk-s0201a:2476_9": "parakkamo ativiya hāsessati, somanassaṃ uppādessatīti dukkaramakāsi.",
  "atk-s0201a:2477_0": "Apica pacchimaṃ janataṃ anukampamānopi akāsiyeva, pacchimā hi janatā sammāsambuddho",
  "atk-s0201a:2477_1": "kappasatasahassādhikāni cattāri asaṅkhyeyyāni pāramiyo pūretvāpi padhānaṃ padahitvāva",
  "atk-s0201a:2477_2": "sabbaññutaññāṇaṃ patto, kimaṅgaṃ pana mayanti padhānavīriyaṃ kattabbaṃ maññissati;",
  "atk-s0201a:2477_3": "evaṃ sante khippameva jātijarāmaraṇassa antaṃ karissatīti pacchimaṃ janataṃ anukampamāno akāsiyeva.",
  "atk-s0201a:2478_0": "Dantebhidantamādhāyāti heṭṭhādante uparidantaṃ ṭhapetvā. Cetasā cittanti kusalacittena",
  "atk-s0201a:2478_1": "akusalacittaṃ. Abhiniggaṇheyyanti niggaṇheyyaṃ. Abhinippīḷeyyanti nippīḷeyyaṃ. Abhisantāpeyyanti",
  "atk-s0201a:2478_2": "tāpetvā vīriyanimmathanaṃ kareyyaṃ. Sāraddhoti sadaratho. Padhānābhitunnassāti padhānena",
  "atk-s0201a:2478_3": "abhitunnassa, viddhassa satoti attho.",
  "atk-s0201a:2479_0": "378. Appāṇakanti nirassāsakaṃ. Kammāragaggariyāti kammārassa gaggaranāḷiyā. Sīsavedanā",
  "atk-s0201a:2479_1": "hontīti kutoci nikkhamituṃ alabhamānehi vātehi samuṭṭhāpitā balavatiyo sīsavedanā",
  "atk-s0201a:2479_2": "honti. Sīsaveṭhaṃ dadeyyāti sīsaveṭhanaṃ dadeyya. Devatāti bodhisattassa caṅkamanakoṭiyaṃ",
  "atk-s0201a:2479_3": "paṇṇasālapariveṇasāmantā ca adhivatthā devatā.",
  "atk-s0201a:2480_0": "Tadā kira bodhisattassa adhimatte kāyadāhe uppanne mucchā udapādi. So caṅkameva nisinno",
  "atk-s0201a:2480_1": "hutvā papati. Taṃ disvā devatā evamāhaṃsu – “vihārotveva so arahato”ti, “arahanto",
  "atk-s0201a:2480_2": "nāma evarūpā honti matakasadisā”ti laddhiyā vadanti. Tattha yā devatā “kālaṅkato”ti",
  "atk-s0201a:2480_3": "āhaṃsu, tā gantvā suddhodanamahārājassa ārocesuṃ – “tumhākaṃ putto kālaṅkato”ti.",
  "atk-s0201a:2480_4": "Mama putto buddho hutvā kālaṅkato, no ahutvāti? Buddho bhavituṃ nāsakkhi, padhānabhūmiyaṃyeva",
  "atk-s0201a:2480_5": "patitvā kālaṅkatoti. Nāhaṃ saddahāmi, mama puttassa bodhiṃ apatvā kālaṅkiriyā nāma natthīti.",
  "atk-s0201a:2481_0": "Aparabhāge sammāsambuddhassa dhammacakkaṃ pavattetvā anupubbena rājagahaṃ gantvā",
  "atk-s0201a:2481_1": "kapilavatthuṃ anuppattassa suddhodanamahārājā pattaṃ gahetvā pāsādaṃ āropetvā yāgukhajjakaṃ",
  "atk-s0201a:2481_2": "datvā antarābhattasamaye etamatthaṃ ārocesi – tumhākaṃ bhagavā padhānakaraṇakāle",
  "atk-s0201a:2481_3": "devatā āgantvā, “putto te, mahārāja, kālaṅkato”ti āhaṃsūti. Kiṃ saddahasi mahārājāti?",
  "atk-s0201a:2481_4": "Na bhagavā saddahinti. Idāni, mahārāja, supinappaṭiggahaṇato paṭṭhāya acchariyāni",
  "atk-s0201a:2481_5": "passanto kiṃ saddahissasi? Ahampi buddho jāto, tvampi buddhapitā jāto, pubbe pana",
  "atk-s0201a:2481_6": "mayhaṃ aparipakke ñāṇe bodhicariyaṃ carantassa dhammapālakumārakālepi sippaṃ uggahetuṃ",
  "atk-s0201a:2481_7": "gatassa, “tumhākaṃ putto dhammapālakumāro kālaṅkato, idamassa aṭṭhī”ti eḷakaṭṭhiṃ",
  "atk-s0201a:2481_8": "āharitvā dassesuṃ, tadāpi tumhe, “mama puttassa antarāmaraṇaṃ nāma natthi, nāhaṃ",
  "atk-s0201a:2481_9": "saddahāmī”ti avocuttha, mahārājāti imissā aṭṭhuppattiyā bhagavā mahādhammapālajātakaṃ kathesi.",
  "atk-s0201a:2482_0": "379. Mā kho tvaṃ mārisāti sampiyāyamānā āhaṃsu. Devatānaṃ kirāyaṃ piyamanāpavohāro,",
  "atk-s0201a:2482_1": "yadidaṃ mārisāti. Ajajjitanti abhojanaṃ. Halanti vadāmīti alanti vadāmi, alaṃ iminā",
  "atk-s0201a:2482_2": "evaṃ mā karittha, yāpessāmahanti evaṃ paṭisedhemīti attho.",
  "atk-s0201a:2483_0": "380-1. Maṅguracchavīti maṅguramacchacchavi. Etāva paramanti tāsampi vedanānametaṃyeva",
  "atk-s0201a:2483_1": "paramaṃ, uttamaṃ pamāṇaṃ. Pitu sakkassa kammante…pe… paṭhamaṃ jhānaṃ upasampajja",
  "atk-s0201a:2483_2": "viharitāti rañño kira vappamaṅgaladivaso nāma hoti, tadā anekappakāraṃ khādanīyaṃ",
  "atk-s0201a:2483_3": "bhojanīyaṃ paṭiyādenti. Nagaravīthiyo sodhāpetvā puṇṇaghaṭe ṭhapāpetvā dhajapaṭākādayo",
  "atk-s0201a:2483_4": "ussāpetvā sakalanagaraṃ devavimānaṃ viya alaṅkaronti. Sabbe dāsakammakarādayo ahatavatthanivatthā",
  "atk-s0201a:2483_5": "gandhamālādipaṭimaṇḍitā rājakule sannipatanti. Rañño kammante naṅgalasatasahassaṃ",
  "atk-s0201a:2483_6": "yojīyati. Tasmiṃ pana divase ekena ūnaṃ aṭṭhasataṃ yojenti. Sabbanaṅgalāni saddhiṃ",
  "atk-s0201a:2483_7": "balibaddarasmiyottehi jāṇussoṇissa ratho viya rajataparikkhittāni honti. Rañño ālambananaṅgalaṃ",
  "atk-s0201a:2483_8": "rattasuvaṇṇaparikkhittaṃ hoti. Balibaddānaṃ siṅgānipi rasmipatodāpi suvaṇṇaparikkhittā",
  "atk-s0201a:2483_9": "honti. Rājā mahāparivārena nikkhamanto puttaṃ gahetvā agamāsi.",
  "atk-s0201a:2484_0": "Kammantaṭṭhāne eko jamburukkho bahalapattapalāso sandacchāyo ahosi. Tassa heṭṭhā",
  "atk-s0201a:2484_1": "kumārassa sayanaṃ paññapetvā upari suvaṇṇatārakakhacitaṃ vitānaṃ bandhāpetvā sāṇipākārena",
  "atk-s0201a:2484_2": "parikkhipāpetvā ārakkhaṃ ṭhapetvā rājā sabbālaṅkāraṃ alaṅkaritvā amaccagaṇaparivuto",
  "atk-s0201a:2484_3": "naṅgalakaraṇaṭṭhānaṃ agamāsi. Tattha rājā suvaṇṇanaṅgalaṃ gaṇhāti. Amaccā ekenūnaaṭṭhasatarajatanaṅgalāni",
  "atk-s0201a:2484_4": "gahetvā ito cito ca kasanti. Rājā pana orato pāraṃ gacchati, pārato vā oraṃ gacchati.",
  "atk-s0201a:2484_5": "Etasmiṃ ṭhāne mahāsampatti hoti, bodhisattaṃ parivāretvā nisinnā dhātiyo rañño sampattiṃ",
  "atk-s0201a:2484_6": "passissāmāti antosāṇito bahi nikkhantā. Bodhisatto ito cito ca olokento kañci adisvā",
  "atk-s0201a:2484_7": "vegena uṭṭhāya pallaṅkaṃ ābhujitvā ānāpāne pariggahetvā paṭhamajjhānaṃ nibbattesi.",
  "atk-s0201a:2484_8": "Dhātiyo khajjabhojjantare vicaramānā thokaṃ cirāyiṃsu, sesarukkhānaṃ chāyā nivattā,",
  "atk-s0201a:2484_9": "tassa pana rukkhassa parimaṇḍalā hutvā aṭṭhāsi. Dhātiyo ayyaputto ekakoti vegena",
  "atk-s0201a:2484_10": "sāṇiṃ ukkhipitvā anto pavisamānā bodhisattaṃ sayane pallaṅkena nisinnaṃ tañca pāṭihāriyaṃ",
  "atk-s0201a:2484_11": "disvā gantvā rañño ārocayiṃsu – “kumāro deva, evaṃ nisinno aññesaṃ rukkhānaṃ chāyā",
  "atk-s0201a:2484_12": "nivattā, jamburukkhassa parimaṇḍalā ṭhitā”ti. Rājā vegenāgantvā pāṭihāriyaṃ disvā,",
  "atk-s0201a:2484_13": "“idaṃ te, tāta, dutiyaṃ vandana”nti puttaṃ vandi. Idametaṃ sandhāya vuttaṃ – “pitu",
  "atk-s0201a:2484_14": "sakkassa kammante…pe… paṭhamajjhānaṃ upasampajja viharitā”ti. Siyā nu kho eso maggo",
  "atk-s0201a:2484_15": "bodhāyāti bhaveyya nu kho etaṃ ānāpānassatipaṭhamajjhānaṃ bujjhanatthāya maggoti.",
  "atk-s0201a:2484_16": "Satānusāriviññāṇanti nayidaṃ bodhāya maggo bhavissati, ānāpānassatipaṭhamajjhānaṃ",
  "atk-s0201a:2484_17": "pana bhavissatīti evaṃ ekaṃ dve vāre uppannasatiyā anantaraṃ uppannaviññāṇaṃ satānusāriviññāṇaṃ",
  "atk-s0201a:2484_18": "nāma. Yaṃ taṃ sukhanti yaṃ taṃ ānāpānassatipaṭhamajjhānasukhaṃ.",
  "atk-s0201a:2485_0": "382. Paccupaṭṭhitā hontīti paṇṇasālapariveṇasammajjanādivattakaraṇena upaṭṭhitā honti.",
  "atk-s0201a:2485_1": "Bāhullikoti paccayabāhulliko. Āvatto bāhullāyāti rasagiddho hutvā paṇītapiṇḍapātādīnaṃ",
  "atk-s0201a:2485_2": "atthāya āvatto. Nibbijja pakkamiṃsūti ukkaṇṭhitvā dhammaniyāmeneva pakkantā bodhisattassa",
  "atk-s0201a:2485_3": "sambodhiṃ pattakāle kāyavivekassa okāsadānatthaṃ dhammatāya gatā. Gacchantā ca aññaṭṭhānaṃ",
  "atk-s0201a:2485_4": "agantvā bārāṇasimeva agamaṃsu. Bodhisatto tesu gatesu addhamāsaṃ kāyavivekaṃ labhitvā",
  "atk-s0201a:2485_5": "bodhimaṇḍe aparājitapallaṅke nisīditvā sabbaññutaññāṇaṃ paṭivijjhi.",
  "atk-s0201a:2486": "383. Vivicceva kāmehītiādi bhayabherave vuttanayeneva veditabbaṃ.",
  "atk-s0201a:2487_0": "387. Abhijānāmi kho panāhanti ayaṃ pāṭiyekko anusandhi. Nigaṇṭho kira cintesi – “ahaṃ",
  "atk-s0201a:2487_1": "samaṇaṃ gotamaṃ ekaṃ pañhaṃ pucchiṃ. Samaṇo gotamo ‘aparāpi maṃ, aggivessana, aparāpi",
  "atk-s0201a:2487_2": "maṃ, aggivessanā’ti pariyosānaṃ adassento kathetiyeva. Kupito nu kho”ti? Atha bhagavā,",
  "atk-s0201a:2487_3": "aggivessana, tathāgate anekasatāya parisāya dhammaṃ desente kupito samaṇo gotamoti",
  "atk-s0201a:2487_4": "ekopi vattā natthi, paresaṃ bodhanatthāya paṭivijjhanatthāya eva tathāgato dhammaṃ",
  "atk-s0201a:2487_5": "desetīti dassento imaṃ dhammadesanaṃ ārabhi. Tattha ārabbhāti sandhāya. Yāvadevāti",
  "atk-s0201a:2487_6": "payojanavidhi paricchedaniyamanaṃ. Idaṃ vuttaṃ hoti – paresaṃ viññāpanameva tathāgatassa",
  "atk-s0201a:2487_7": "dhammadesanāya payojanaṃ, tasmā na ekasseva deseti, yattakā viññātāro atthi, sabbesaṃ",
  "atk-s0201a:2487_8": "desetīti. Tasmiṃyeva purimasminti iminā kiṃ dassetīti? Saccako kira cintesi – “samaṇo",
  "atk-s0201a:2487_9": "gotamo abhirūpo pāsādiko suphusitaṃ dantāvaraṇaṃ, jivhā mudukā, madhuraṃ vākkaraṇaṃ,",
  "atk-s0201a:2487_10": "parisaṃ rañjento maññe vicarati, anto panassa cittekaggatā natthī”ti. Atha bhagavā,",
  "atk-s0201a:2487_11": "aggivessana, na tathāgato parisaṃ rañjento vicarati, cakkavāḷapariyantāyapi parisāya",
  "atk-s0201a:2487_12": "tathāgato dhammaṃ deseti, asallīno anupalitto ettakaṃ ekavihārī, suññataphalasamāpattiṃ",
  "atk-s0201a:2487_13": "anuyuttoti dassetuṃ evamāha.",
  "atk-s0201a:2488_0": "Ajjhattamevāti gocarajjhattameva. Sannisādemīti sannisīdāpemi, tathāgato hi yasmiṃ",
  "atk-s0201a:2488_1": "khaṇe parisā sādhukāraṃ deti, tasmiṃ khaṇe pubbābhogena paricchinditvā phalasamāpattiṃ",
  "atk-s0201a:2488_2": "samāpajjati, sādhukārasaddassa nigghose avicchinneyeva samāpattito vuṭṭhāya ṭhitaṭṭhānato",
  "atk-s0201a:2488_3": "paṭṭhāya dhammaṃ deseti, buddhānañhi bhavaṅgaparivāso lahuko hotīti assāsavāre passāsavāre",
  "atk-s0201a:2488_4": "samāpattiṃ samāpajjanti. Yena sudaṃ niccakappanti yena suññena phalasamādhinā niccakālaṃ",
  "atk-s0201a:2488_5": "viharāmi, tasmiṃ samādhinimitte cittaṃ saṇṭhapemi samādahāmīti dasseti.",
  "atk-s0201a:2489_0": "Okappaniyametanti saddahaniyametaṃ. Evaṃ bhagavato ekaggacittataṃ sampaṭicchitvā",
  "atk-s0201a:2489_1": "idāni attano ovaṭṭikasāraṃ katvā ānītapañhaṃ pucchanto abhijānāti kho pana bhavaṃ",
  "atk-s0201a:2489_2": "gotamo divā supitāti āha. Yathā hi sunakho nāma asambhinnakhīrapakkapāyasaṃ sappinā",
  "atk-s0201a:2489_3": "yojetvā udarapūraṃ bhojitopi gūthaṃ disvā akhāditvā gantuṃ na sakkā, akhādamāno ghāyitvāpi",
  "atk-s0201a:2489_4": "gacchati, aghāyitvāva gatassa kirassa sīsaṃ rujjati; evamevaṃ imassapi satthā asambhinnakhīrapakkapāyasasadisaṃ",
  "atk-s0201a:2489_5": "abhinikkhamanato paṭṭhāya yāva āsavakkhayā pasādanīyaṃ dhammadesanaṃ deseti. Etassa",
  "atk-s0201a:2489_6": "pana evarūpaṃ dhammadesanaṃ sutvā satthari pasādamattampi na uppannaṃ, tasmā ovaṭṭikasāraṃ",
  "atk-s0201a:2489_7": "katvā ānītapañhaṃ apucchitvā gantuṃ asakkonto evamāha. Tattha yasmā thinamiddhaṃ",
  "atk-s0201a:2489_8": "sabbakhīṇāsavānaṃ arahattamaggeneva pahīyati, kāyadaratho pana upādinnakepi hoti",
  "atk-s0201a:2489_9": "anupādinnakepi. Tathā hi kamaluppalādīni ekasmiṃ kāle vikasanti, ekasmiṃ makulāni",
  "atk-s0201a:2489_10": "honti, sāyaṃ kesañci rukkhānampi pattāni patilīyanti, pāto vipphārikāni honti. Evaṃ",
  "atk-s0201a:2489_11": "upādinnakassa kāyassa darathoyeva darathavasena bhavaṅgasotañca idha niddāti adhippetaṃ,",
  "atk-s0201a:2489_12": "taṃ khīṇāsavānampi hoti. Taṃ sandhāya, “abhijānāmaha”ntiādimāha. Sammohavihārasmiṃ",
  "atk-s0201a:2489_13": "vadantīti sammohavihāroti vadanti.",
  "atk-s0201a:2490_0": "389. Āsajja āsajjāti ghaṭṭetvā ghaṭṭetvā. Upanītehīti upanetvā kathitehi. Vacanappathehīti",
  "atk-s0201a:2490_1": "vacanehi. Abhinanditvā anumoditvāti alanti cittena sampaṭicchanto abhinanditvā vācāyapi",
  "atk-s0201a:2490_2": "pasaṃsanto anumoditvā. Bhagavatā imassa nigaṇṭhassa dve suttāni kathitāni. Purimasuttaṃ",
  "atk-s0201a:2490_3": "eko bhāṇavāro, idaṃ diyaḍḍho, iti aḍḍhatiye bhāṇavāre sutvāpi ayaṃ nigaṇṭho neva",
  "atk-s0201a:2490_4": "abhisamayaṃ patto, na pabbajito, na saraṇesu patiṭṭhito. Kasmā etassa bhagavā dhammaṃ",
  "atk-s0201a:2490_5": "desesīti? Anāgate vāsanatthāya. Passati hi bhagavā, “imassa idāni upanissayo natthi,",
  "atk-s0201a:2490_6": "mayhaṃ pana parinibbānato samadhikānaṃ dvinnaṃ vassasatānaṃ accayena tambapaṇṇidīpe",
  "atk-s0201a:2490_7": "sāsanaṃ patiṭṭhahissati. Tatrāyaṃ kulaghare nibbattitvā sampatte kāle pabbajitvā",
  "atk-s0201a:2490_8": "tīṇi piṭakāni uggahetvā vipassanaṃ vaḍḍhetvā saha paṭisambhidāhi arahattaṃ patvā",
  "atk-s0201a:2490_9": "kāḷabuddharakkhito nāma mahākhīṇāsavo bhavissatī”ti. Idaṃ disvā anāgate vāsanatthāya dhammaṃ desesi.",
  "atk-s0201a:2491_0": "Sopi tattheva tambapaṇṇidīpamhi sāsane patiṭṭhite devalokato cavitvā dakkhiṇagirivihārassa",
  "atk-s0201a:2491_1": "bhikkhācāragāme ekasmiṃ amaccakule nibbatto pabbajjāsamatthayobbane pabbajitvā tepiṭakaṃ",
  "atk-s0201a:2491_2": "buddhavacanaṃ uggahetvā gaṇaṃ pariharanto mahābhikkhusaṅghaparivuto upajjhāyaṃ passituṃ",
  "atk-s0201a:2491_3": "agamāsi. Athassa upajjhāyo saddhivihārikaṃ codessāmīti tepiṭakaṃ buddhavacanaṃ uggahetvā",
  "atk-s0201a:2491_4": "āgatena tena saddhiṃ mukhaṃ datvā kathāmattampi na akāsi. So paccūsasamaye vuṭṭhāya",
  "atk-s0201a:2491_5": "therassa santikaṃ gantvā, – “tumhe, bhante, mayi ganthakammaṃ katvā tumhākaṃ santikaṃ",
  "atk-s0201a:2491_6": "āgate mukhaṃ datvā kathāmattampi na karittha, ko mayhaṃ doso”ti pucchi. Thero āha",
  "atk-s0201a:2491_7": "– “tvaṃ, āvuso, buddharakkhita ettakeneva ‘pabbajjākiccaṃ me matthakaṃ patta’nti",
  "atk-s0201a:2491_8": "saññaṃ karosī”ti. Kiṃ karomi, bhanteti? Gaṇaṃ vinodetvā tvaṃ papañcaṃ chinditvā cetiyapabbatavihāraṃ",
  "atk-s0201a:2491_9": "gantvā samaṇadhammaṃ karohīti. So upajjhāyassa ovāde ṭhatvā saha paṭisambhidāhi arahattaṃ",
  "atk-s0201a:2491_10": "patvā puññavā rājapūjito hutvā mahābhikkhusaṅghaparivāro cetiyapabbatavihāre vasi.",
  "atk-s0201a:2492_0": "Tasmiñhi kāle tissamahārājā uposathakammaṃ karonto cetiyapabbate rājaleṇe vasati.",
  "atk-s0201a:2492_1": "So therassa upaṭṭhākabhikkhuno saññaṃ adāsi – “yadā mayhaṃ ayyo pañhaṃ vissajjeti,",
  "atk-s0201a:2492_2": "dhammaṃ vā katheti, tadā me saññaṃ dadeyyāthā”ti. Theropi ekasmiṃ dhammassavanadivase",
  "atk-s0201a:2492_3": "bhikkhusaṅghaparivāro kaṇṭakacetiyaṅgaṇaṃ āruyha cetiyaṃ vanditvā kāḷatimbarurukkhamūle",
  "atk-s0201a:2492_4": "aṭṭhāsi. Atha naṃ eko piṇḍapātikatthero kāḷakārāmasuttante pañhaṃ pucchi. Thero nanu,",
  "atk-s0201a:2492_5": "āvuso, ajja dhammassavanadivasoti āha. Āma, bhante, dhammassavanadivasoti. Tena hi",
  "atk-s0201a:2492_6": "pīṭhakaṃ ānetha, idheva nisinnā dhammassavanaṃ karissāmāti. Athassa rukkhamūle āsanaṃ",
  "atk-s0201a:2492_7": "paññapetvā adaṃsu. Thero pubbagāthā vatvā kāḷakārāmasuttaṃ ārabhi. Sopissa upaṭṭhākadaharo",
  "atk-s0201a:2492_8": "rañño saññaṃ dāpesi. Rājā pubbagāthāsu aniṭṭhitāsuyeva pāpuṇi. Patvā ca aññātakaveseneva",
  "atk-s0201a:2492_9": "parisante ṭhatvā tiyāmarattiṃ ṭhitakova dhammaṃ sutvā therassa, idamavoca bhagavāti",
  "atk-s0201a:2492_10": "vacanakāle sādhukāraṃ adāsi. Thero ñatvā, kadā āgatosi, mahārājāti pucchi. Pubbagāthā",
  "atk-s0201a:2492_11": "osāraṇakāleyeva, bhanteti. Dukkaraṃ te mahārāja, katanti. Nayidaṃ, bhante, dukkaraṃ,",
  "atk-s0201a:2492_12": "yadi pana me ayyassa dhammakathaṃ āraddhakālato paṭṭhāya ekapadepi aññavihitabhāvo",
  "atk-s0201a:2492_13": "ahosi, tambapaṇṇidīpassa patodayaṭṭhinitudanamattepi ṭhāne sāmibhāvo nāma me mā hotūti sapathamakāsi.",
  "atk-s0201a:2493_0": "Tasmiṃ pana sutte buddhaguṇā paridīpitā, tasmā rājā pucchi – “ettakāva, bhante, buddhaguṇā,",
  "atk-s0201a:2493_1": "udāhu aññepi atthī”ti. Mayā kathitato, mahārāja, akathitameva bahu appamāṇanti. Upamaṃ,",
  "atk-s0201a:2493_2": "bhante, karothāti. Yathā, mahārāja, karīsasahassamatte sālikkhette ekasālisīsato",
  "atk-s0201a:2493_3": "avasesasālīyeva bahū, evaṃ mayā kathitaguṇā appā, avasesā bahūti. Aparampi, bhante,",
  "atk-s0201a:2493_4": "upamaṃ karothāti. Yathā, mahārāja, mahāgaṅgāya oghapuṇṇāya sūcipāsaṃ sammukhaṃ kareyya,",
  "atk-s0201a:2493_5": "sūcipāsena gataudakaṃ appaṃ, sesaṃ bahu, evameva mayā kathitaguṇā appā, avasesā bahūti.",
  "atk-s0201a:2493_6": "Aparampi, bhante, upamaṃ karothāti. Idha, mahārāja, cātakasakuṇā nāma ākāse kīḷantā",
  "atk-s0201a:2493_7": "vicaranti. Khuddakā sā sakuṇajāti, kiṃ nu kho tassa sakuṇassa ākāse pakkhapasāraṇaṭṭhānaṃ",
  "atk-s0201a:2493_8": "bahu, avaseso ākāso appoti? Kiṃ, bhante, vadatha, appo tassa pakkhapasāraṇokāso,",
  "atk-s0201a:2493_9": "avasesova bahūti. Evameva, mahārāja, appakā mayā buddhaguṇā kathitā, avasesā bahū",
  "atk-s0201a:2493_10": "anantā appameyyāti. Sukathitaṃ, bhante, anantā buddhaguṇā ananteneva ākāsena upamitā.",
  "atk-s0201a:2493_11": "Pasannā mayaṃ ayyassa, anucchavikaṃ pana kātuṃ na sakkoma. Ayaṃ me duggatapaṇṇākāro",
  "atk-s0201a:2493_12": "imasmiṃ tambapaṇṇidīpe imaṃ tiyojanasatikaṃ rajjaṃ ayyassa demāti. Tumhehi, mahārāja,",
  "atk-s0201a:2493_13": "attano pasannākāro kato, mayaṃ pana amhākaṃ dinnaṃ rajjaṃ tumhākaṃyeva dema, dhammena",
  "atk-s0201a:2493_14": "samena rajjaṃ kārehi mahārājāti.",
  "atk-s0201a:2494": "Papañcasūdaniyā majjhimanikāyaṭṭhakathāya",
  "atk-s0201a:2495": "Mahāsaccakasuttavaṇṇanā niṭṭhitā.",
  "atk-s0201a:2496": "7. Cūḷataṇhāsaṅkhayasuttavaṇṇanā",
  "atk-s0201a:2497_0": "390. Evaṃ me sutanti cūḷataṇhāsaṅkhayasuttaṃ. Tattha pubbārāme migāramātupāsādeti",
  "atk-s0201a:2497_1": "pubbārāmasaṅkhāte vihāre migāramātuyā pāsāde. Tatrāyaṃ anupubbīkathāatīte satasahassakappamatthake",
  "atk-s0201a:2497_2": "ekā upāsikā padumuttaraṃ bhagavantaṃ nimantetvā buddhappamukhassa bhikkhusaṅghassa",
  "atk-s0201a:2497_3": "satasahassaṃ dānaṃ datvā bhagavato pādamūle nipajjitvā, “anāgate tumhādisassa buddhassa",
  "atk-s0201a:2497_4": "aggupaṭṭhāyikā homī”ti patthanamakāsi. Sā kappasatasahassaṃ devesu ceva manussesu",
  "atk-s0201a:2497_5": "ca saṃsaritvā amhākaṃ bhagavato kāle bhaddiyanagare meṇḍakaseṭṭhiputtassa dhanañjayassa",
  "atk-s0201a:2497_6": "seṭṭhino gahe sumanadeviyā kucchimhi paṭisandhiṃ gaṇhi. Jātakāle cassā visākhāti",
  "atk-s0201a:2497_7": "nāmaṃ akaṃsu. Sā yadā bhagavā bhaddiyanagaraṃ agamāsi, tadā pañcahi dārikāsatehi",
  "atk-s0201a:2497_8": "saddhiṃ bhagavato paccuggamanaṃ katvā paṭhamadassanamhiyeva sotāpannā ahosi. Aparabhāge",
  "atk-s0201a:2497_9": "sāvatthiyaṃ migāraseṭṭhiputtassa puṇṇavaḍḍhanakumārassa gehaṃ gatā, tattha naṃ migāraseṭṭhi",
  "atk-s0201a:2497_10": "mātiṭṭhāne ṭhapesi, tasmā migāramātāti vuccati.",
  "atk-s0201a:2498_0": "Patikulaṃ gacchantiyā cassā pitā mahālatāpiḷandhanaṃ nāma kārāpesi. Tasmiṃ piḷandhane",
  "atk-s0201a:2498_1": "catasso vajiranāḷiyo upayogaṃ agamaṃsu, muttānaṃ ekādasa nāḷiyo, pavāḷānaṃ dvāvīsati",
  "atk-s0201a:2498_2": "nāḷiyo, maṇīnaṃ tettiṃsa nāḷiyo, iti etehi ca aññehi ca sattavaṇṇehi ratanehi niṭṭhānaṃ",
  "atk-s0201a:2498_3": "agamāsi. Taṃ sīse paṭimukkaṃ yāva pādapiṭṭhiyā bhassati, pañcannaṃ hatthīnaṃ balaṃ",
  "atk-s0201a:2498_4": "dhārayamānāva naṃ itthī dhāretuṃ sakkoti. Sā aparabhāge dasabalassa aggupaṭṭhāyikā",
  "atk-s0201a:2498_5": "hutvā taṃ pasādhanaṃ vissajjetvā navahi koṭīhi bhagavato vihāraṃ kārayamānā karīsamatte",
  "atk-s0201a:2498_6": "bhūmibhāge pāsādaṃ kāresi. Tassa uparibhūmiyaṃ pañca gabbhasatāni honti, heṭṭhābhūmiyaṃ",
  "atk-s0201a:2498_7": "pañcāti gabbhasahassappaṭimaṇḍito ahosi. Sā “suddhapāsādova na sobhatī”ti taṃ parivāretvā",
  "atk-s0201a:2498_8": "pañca dvikūṭagehasatāni, pañca cūḷapāsādasatāni, pañca dīghasālasatāni ca kārāpesi.",
  "atk-s0201a:2498_9": "Vihāramaho catūhi māsehi niṭṭhānaṃ agamāsi.",
  "atk-s0201a:2499_0": "Mātugāmattabhāve ṭhitāya visākhāya viya aññissā buddhasāsane dhanapariccāgo nāma",
  "atk-s0201a:2499_1": "natthi, purisattabhāve ṭhitassa ca anāthapiṇḍikassa viya aññassa buddhasāsane dhanapariccāgo",
  "atk-s0201a:2499_2": "nāma natthi. So hi catupaññāsakoṭiyo vissajjetvā sāvatthiyā dakkhiṇabhāge anurādhapurassa",
  "atk-s0201a:2499_3": "mahāvihārasadise ṭhāne jetavanamahāvihāraṃ nāma kāresi. Visākhā, sāvatthiyā pācīnabhāge",
  "atk-s0201a:2499_4": "uttamadevīvihārasadise ṭhāne pubbārāmaṃ nāma kāresi. Bhagavā imesaṃ dvinnaṃ kulānaṃ",
  "atk-s0201a:2499_5": "anukampāya sāvatthiṃ nissāya viharanto imesu dvīsu vihāresu nibaddhavāsaṃ vasi. Ekaṃ",
  "atk-s0201a:2499_6": "antovassaṃ jetavane vasati, ekaṃ pubbārāme, etasmiṃ pana samaye bhagavā pubbārāme",
  "atk-s0201a:2499_7": "viharati. Tena vuttaṃ – “pubbārāme migāramātupāsāde”ti.",
  "atk-s0201a:2500_0": "Kittāvatā nu kho, bhanteti kittakena nu kho, bhante. Saṃkhittena taṇhāsaṅkhayavimutto",
  "atk-s0201a:2500_1": "hotīti taṇhāsaṅkhaye nibbāne taṃ ārammaṇaṃ katvā vimuttacittatāya taṇhāsaṅkhayavimutto",
  "atk-s0201a:2500_2": "nāma saṃkhittena kittāvatā hoti? Yāya paṭipattiyā taṇhāsaṅkhayavimutto hoti, taṃ",
  "atk-s0201a:2500_3": "me khīṇāsavassa bhikkhuno pubbabhāgappaṭipadaṃ saṃkhittena desethāti pucchati. Accantaniṭṭhoti",
  "atk-s0201a:2500_4": "khayavayasaṅkhātaṃ antaṃ atītāti accantā. Accantā niṭṭhā assāti accantaniṭṭho, ekantaniṭṭho",
  "atk-s0201a:2500_5": "satataniṭṭhoti attho. Accantaṃ yogakkhemīti accantayogakkhemī, niccayogakkhemīti",
  "atk-s0201a:2500_6": "attho. Accantaṃ brahmacārīti accantabrahmacārī, niccabrahmacārīti attho. Accantaṃ",
  "atk-s0201a:2500_7": "pariyosānamassāti purimanayeneva accantapariyosāno. Seṭṭho devamanussānanti devānañca",
  "atk-s0201a:2500_8": "manussānañca seṭṭho uttamo. Evarūpo bhikkhu kittāvatā hoti, khippametassa saṅkhepeneva",
  "atk-s0201a:2500_9": "paṭipattiṃ kathethāti bhagavantaṃ yācati. Kasmā panesa evaṃ vegāyatīti? Kīḷaṃ anubhavitukāmatāya.",
  "atk-s0201a:2501_0": "Ayaṃ kira uyyānakīḷaṃ āṇāpetvā catūhi mahārājūhi catūsu disāsu ārakkhaṃ gāhāpetvā",
  "atk-s0201a:2501_1": "dvīsu devalokesu devasaṅghena parivuto aḍḍhatiyāhi nāṭakakoṭīhi saddhiṃ erāvaṇaṃ",
  "atk-s0201a:2501_2": "āruyha uyyānadvāre ṭhito imaṃ pañhaṃ sallakkhesi – “kittakena nu kho taṇhāsaṅkhayavimuttassa",
  "atk-s0201a:2501_3": "khīṇāsavassa saṅkhepato āgamaniyapubbabhāgapaṭipadā hotī”ti. Athassa etadahosi –",
  "atk-s0201a:2501_4": "“ayaṃ pañho ativiya sassiriko, sacāhaṃ imaṃ pañhaṃ anuggaṇhitvāva uyyānaṃ pavisissāmi,",
  "atk-s0201a:2501_5": "chadvārikehi ārammaṇehi nimmathito na puna imaṃ pañhaṃ sallakkhessāmi, tiṭṭhatu tāva",
  "atk-s0201a:2501_6": "uyyānakīḷā, satthu santikaṃ gantvā imaṃ pañhaṃ pucchitvā uggahitapañho uyyāne kīḷissāmī”ti",
  "atk-s0201a:2501_7": "hatthikkhandhe antarahito bhagavato santike pāturahosi. Tepi cattāro mahārājāno ārakkhaṃ",
  "atk-s0201a:2501_8": "gahetvā ṭhitaṭṭhāneyeva ṭhitā, paricārikadevasaṅghāpi nāṭakānipi erāvaṇopi nāgarājā",
  "atk-s0201a:2501_9": "tattheva uyyānadvāre aṭṭhāsi, evamesa kīḷaṃ anubhavitukāmatāya vegāyanto evamāha.",
  "atk-s0201a:2502_0": "Sabbe dhammā nālaṃ abhinivesāyāti ettha sabbe dhammā nāma pañcakkhandhā dvādasāyatanāni",
  "atk-s0201a:2502_1": "aṭṭhārasa dhātuyo. Te sabbepi taṇhādiṭṭhivasena abhinivesāya nālaṃ na pariyattā na",
  "atk-s0201a:2502_2": "samatthā na yuttā, kasmā? Gahitākārena atiṭṭhanato. Te hi niccāti gahitāpi aniccāva",
  "atk-s0201a:2502_3": "sampajjanti, sukhāti gahitāpi dukkhāva sampajjanti, attāti gahitāpi anattāva sampajjanti,",
  "atk-s0201a:2502_4": "tasmā nālaṃ abhinivesāya. Abhijānātīti aniccaṃ dukkhaṃ anattāti ñātapariññāya abhijānāti.",
  "atk-s0201a:2502_5": "Parijānātīti tatheva tīraṇapariññāya parijānāti. Yaṃkiñci vedananti antamaso pañcaviññāṇasampayuttampi",
  "atk-s0201a:2502_6": "yaṃkiñci appamattakampi vedanaṃ anubhavati. Iminā bhagavā sakkassa devānamindassa",
  "atk-s0201a:2502_7": "vedanāvasena nibbattetvā arūpapariggahaṃ dasseti. Sace pana vedanākammaṭṭhānaṃ heṭṭhā",
  "atk-s0201a:2502_8": "na kathitaṃ bhaveyya, imasmiṃ ṭhāne kathetabbaṃ siyā. Heṭṭhā pana kathitaṃ, tasmā",
  "atk-s0201a:2502_9": "satipaṭṭhāne vuttanayeneva veditabbaṃ. Aniccānupassīti ettha aniccaṃ veditabbaṃ,",
  "atk-s0201a:2502_10": "aniccānupassanā veditabbā, aniccānupassī veditabbo. Tattha aniccanti pañcakkhandhā,",
  "atk-s0201a:2502_11": "te hi uppādavayaṭṭhena aniccā. Aniccānupassanāti pañcakkhandhānaṃ khayato vayato",
  "atk-s0201a:2502_12": "dassanañāṇaṃ. Aniccānupassīti tena ñāṇena samannāgato puggalo. Tasmā “aniccānupassī",
  "atk-s0201a:2502_13": "viharatī”ti aniccato anupassanto viharatīti ayamettha attho.",
  "atk-s0201a:2503_0": "Virāgānupassīti ettha dve virāgā khayavirāgo ca accantavirāgo ca. Tattha saṅkhārānaṃ",
  "atk-s0201a:2503_1": "khayavayato anupassanāpi, accantavirāgaṃ nibbānaṃ virāgato dassanamaggañāṇampi virāgānupassanā.",
  "atk-s0201a:2503_2": "Tadubhayasamāṅgīpuggalo virāgānupassī nāma, taṃ sandhāya vuttaṃ “virāgānupassī”ti,",
  "atk-s0201a:2503_3": "virāgato anupassantoti attho. Nirodhānupassimhipi eseva nayo, nirodhopi hi khayanirodho",
  "atk-s0201a:2503_4": "ca accantanirodho cāti duvidhoyeva. Paṭinissaggānupassīti ettha paṭinissaggo vuccati",
  "atk-s0201a:2503_5": "vossaggo, so ca pariccāgavossaggo pakkhandanavossaggoti duvidho hoti. Tattha pariccāgavossaggoti",
  "atk-s0201a:2503_6": "vipassanā, sā hi tadaṅgavasena kilese ca khandhe ca vossajjati. Pakkhandanavossaggoti",
  "atk-s0201a:2503_7": "maggo, so hi nibbānaṃ ārammaṇaṃ ārammaṇato pakkhandati. Dvīhipi vā kāraṇehi vossaggoyeva,",
  "atk-s0201a:2503_8": "samucchedavasena khandhānaṃ kilesānañca vossajjanato, nibbānañca pakkhandanato. Tasmā",
  "atk-s0201a:2503_9": "kilese ca khandhe ca pariccajatīti pariccāgavossaggo, nirodhe nibbānadhātuyā cittaṃ",
  "atk-s0201a:2503_10": "pakkhandatīti pakkhandanavossaggoti ubhayampetaṃ magge sameti. Tadubhayasamaṅgīpuggalo",
  "atk-s0201a:2503_11": "imāya paṭinissaggānupassanāya samannāgatattā paṭinissaggānupassī nāma hoti. Taṃ sandhāya",
  "atk-s0201a:2503_12": "vuttaṃ “paṭinissaggānupassī”ti. Na kiñci loke upādiyatīti kiñci ekampi saṅkhāragataṃ",
  "atk-s0201a:2503_13": "taṇhāvasena na upādiyati na gaṇhāti na parāmasati. Anupādiyaṃ na paritassatīti aggaṇhanto",
  "atk-s0201a:2503_14": "taṇhāparitassanāya na paritassati. Paccattaññeva parinibbāyatīti sayameva kilesaparinibbānena",
  "atk-s0201a:2503_15": "parinibbāyati. Khīṇā jātītiādinā panassa paccavekkhaṇāva dassitā. Iti bhagavā sakkassa",
  "atk-s0201a:2503_16": "devānamindassa saṃkhittena khīṇāsavassa pubbabhāgappaṭipadaṃ pucchito sallahukaṃ",
  "atk-s0201a:2503_17": "katvā saṃkhitteneva khippaṃ kathesi.",
  "atk-s0201a:2504_0": "391. Avidūre nisinno hotīti anantare kūṭāgāre nisinno hoti. Abhisameccāti ñāṇena",
  "atk-s0201a:2504_1": "abhisamāgantvā, jānitvāti attho. Idaṃ vuttaṃ hoti – kiṃ nu kho esa jānitvā anumodi,",
  "atk-s0201a:2504_2": "udāhu ajānitvā vāti. Kasmā panassa evamahosīti? Thero kira na bhagavato pañhavissajjanasaddaṃ",
  "atk-s0201a:2504_3": "assosi, sakkassa pana devarañño, “evametaṃ bhagavā evametaṃ sugatā”ti anumodanasaddaṃ",
  "atk-s0201a:2504_4": "assosi. Sakko kira devarājā mahatā saddena anumodi. Atha kasmā na bhagavato saddaṃ",
  "atk-s0201a:2504_5": "assosīti? Yathāparisaviññāpakattā. Buddhānañhi dhammaṃ kathentānaṃ ekābaddhāya cakkavāḷapariyantāyapi",
  "atk-s0201a:2504_6": "parisāya saddo suyyati, pariyantaṃ pana muñcitvā aṅgulimattampi bahiddhā na niccharati.",
  "atk-s0201a:2504_7": "Kasmā? Evarūpā madhurakathā mā niratthakā agamāsīti. Tadā bhagavā migāramātupāsāde",
  "atk-s0201a:2504_8": "sattaratanamaye kūṭāgāre sirigabbhamhi nisinno hoti, tassa dakkhiṇapasse sāriputtattherassa",
  "atk-s0201a:2504_9": "vasanakūṭāgāraṃ, vāmapasse mahāmoggallānassa, antare chiddavivarokāso natthi, tasmā",
  "atk-s0201a:2504_10": "thero na bhagavato saddaṃ assosi, sakkasseva assosīti.",
  "atk-s0201a:2505_0": "Pañcahi tūriyasatehīti pañcaṅgikānaṃ tūriyānaṃ pañcahi satehi. Pañcaṅgikaṃ tūriyaṃ",
  "atk-s0201a:2505_1": "nāma ātataṃ vitataṃ ātatavitataṃ susiraṃ ghananti imehi pañcahi aṅgehi samannāgataṃ.",
  "atk-s0201a:2505_2": "Tattha ātataṃ nāma cammapariyonaddhesu bheriādīsu ekatalatūriyaṃ. Vitataṃ nāma ubhayatalaṃ.",
  "atk-s0201a:2505_3": "Ātatavitataṃ nāma tantibaddhapaṇavādi. Susiraṃ vaṃsādi. Ghanaṃ sammādi. Samappitoti",
  "atk-s0201a:2505_4": "upagato. Samaṅgībhūtoti tasseva vevacanaṃ. Paricāretīti taṃ sampattiṃ anubhavanto",
  "atk-s0201a:2505_5": "tato tato indriyāni cāreti. Idaṃ vuttaṃ hoti – parivāretvā vajjamānehi pañcahi tūriyasatehi",
  "atk-s0201a:2505_6": "samannāgato hutvā dibbasampattiṃ anubhavatī. Paṭipaṇāmetvāti apanetvā, nissaddāni",
  "atk-s0201a:2505_7": "kārāpetvāti attho. Yatheva hi idāni saddhā rājāno garubhāvaniyaṃ bhikkhuṃ disvā –",
  "atk-s0201a:2505_8": "“asuko nāma ayyo āgacchati, mā, tātā, gāyatha, mā vādetha, mā naccathā”ti nāṭakāni",
  "atk-s0201a:2505_9": "paṭivinenti, sakkopi theraṃ disvā evamakāsi. Cirassaṃ kho, mārisa moggallāna, imaṃ",
  "atk-s0201a:2505_10": "pariyāyamakāsīti evarūpaṃ loke pakatiyā piyasamudāhāravacanaṃ hoti, lokiyā hi cirassaṃ",
  "atk-s0201a:2505_11": "āgatampi anāgatapubbampi manāpajātiyaṃ āgataṃ disvā, – “kuto bhavaṃ āgato, cirassaṃ",
  "atk-s0201a:2505_12": "bhavaṃ āgato, kathaṃ te idhāgamanamaggo ñāto maggamūḷhosī”tiādīni vadanti. Ayaṃ pana",
  "atk-s0201a:2505_13": "āgatapubbattāyeva evamāha. Thero hi kālena kālaṃ devacārikaṃ gacchatiyeva. Tattha",
  "atk-s0201a:2505_14": "pariyāyamakāsīti vāramakāsi. Yadidaṃ idhāgamanāyāti yo ayaṃ idhāgamanāya vāro, taṃ,",
  "atk-s0201a:2505_15": "bhante, cirassamakāsīti vuttaṃ hoti. Idamāsanaṃ paññattanti yojanikaṃ maṇipallaṅkaṃ",
  "atk-s0201a:2505_16": "paññapāpetvā evamāha.",
  "atk-s0201a:2506_0": "392. Bahukiccā bahukaraṇīyāti ettha yesaṃ bahūni kiccāni, te bahukiccā. Bahukaraṇīyāti",
  "atk-s0201a:2506_1": "tasseva vevacanaṃ. Appeva sakena karaṇīyenāti sakaraṇīyameva appaṃ mandaṃ, na bahu,",
  "atk-s0201a:2506_2": "devānaṃ karaṇīyaṃ pana bahu, pathavito paṭṭhāya hi kapparukkhamātugāmādīnaṃ atthāya",
  "atk-s0201a:2506_3": "aṭṭā sakkassa santike chijjanti, tasmā niyamento āha – apica devānaṃyeva tāvatiṃsānaṃ",
  "atk-s0201a:2506_4": "karaṇīyenāti. Devānañhi dhītā ca puttā ca aṅke nibbattanti, pādaparicārikā itthiyo",
  "atk-s0201a:2506_5": "sayane nibbattanti, tāsaṃ maṇḍanapasādhanakārikā devadhītā sayanaṃ parivāretvā nibbattanti,",
  "atk-s0201a:2506_6": "veyyāvaccakarā antovimāne nibbattanti, etesaṃ atthāya aṭṭakaraṇaṃ natthi. Ye pana",
  "atk-s0201a:2506_7": "sīmantare nibbattanti, te “mama santakā tava santakā”ti nicchetuṃ asakkontā aṭṭaṃ",
  "atk-s0201a:2506_8": "karonti, sakkaṃ devarājānaṃ pucchanti, so yassa vimānaṃ āsannataraṃ, tassa santakoti",
  "atk-s0201a:2506_9": "vadati. Sace dvepi samaṭṭhāne honti, yassa vimānaṃ olokento ṭhito, tassa santakoti",
  "atk-s0201a:2506_10": "vadati. Sace ekampi na oloketi, taṃ ubhinnaṃ kalahupacchedanatthaṃ attano santakaṃ",
  "atk-s0201a:2506_11": "karoti. Taṃ sandhāya, “devānaṃyeva tāvatiṃsānaṃ karaṇīyenā”ti āha. Apicassa evarūpaṃ",
  "atk-s0201a:2506_12": "kīḷākiccampi karaṇīyameva.",
  "atk-s0201a:2507_0": "Yaṃ no khippameva antaradhāyatīti yaṃ amhākaṃ sīghameva andhakāre rūpagataṃ viya",
  "atk-s0201a:2507_1": "na dissati. Iminā – “ahaṃ, bhante, taṃ pañhavissajjanaṃ na sallakkhemī”ti dīpeti.",
  "atk-s0201a:2507_2": "Thero – “kasmā nu kho ayaṃ yakkho asallakkhaṇabhāvaṃ dīpeti, passena pariharatī”ti",
  "atk-s0201a:2507_3": "āvajjanto – “devā nāma mahāmūḷhā honti. Chadvārikehi ārammaṇehi nimmathīyamānā attano",
  "atk-s0201a:2507_4": "bhuttābhuttabhāvampi pītāpītabhāvampi na jānanti, idha katamettha pamussantī”ti aññāsi.",
  "atk-s0201a:2507_5": "Keci panāhu – “thero etassa garu bhāvaniyo, tasmā ‘idāneva loke aggapuggalassa santike",
  "atk-s0201a:2507_6": "pañhaṃ uggahetvā āgato, idāneva nāṭakānaṃ antaraṃ paviṭṭhoti evaṃ maṃ thero tajjeyyā’ti",
  "atk-s0201a:2507_7": "bhayena evamāhā”ti. Etaṃ pana kohaññaṃ nāma hoti, na ariyasāvakassa evarūpaṃ kohaññaṃ",
  "atk-s0201a:2507_8": "nāma hoti, tasmā mūḷhabhāveneva na sallakkhesīti veditabbaṃ. Upari kasmā sallakkhesīti?",
  "atk-s0201a:2507_9": "Thero tassa somanassasaṃvegaṃ janayitvā tamaṃ nīhari, tasmā sallakkhesīti.",
  "atk-s0201a:2508_0": "Idāni sakko pubbe attano evaṃ bhūtakāraṇaṃ therassa ārocetuṃ bhūtapubbantiādimāha.",
  "atk-s0201a:2508_1": "Tattha samupabyūḷhoti sannipatito rāsibhūto. Asurā parājiniṃsūti asurā parājayaṃ",
  "atk-s0201a:2508_2": "pāpuṇiṃsu. Kadā panete parājitāti? Sakkassa nibbattakāle. Sakko kira anantare attabhāve",
  "atk-s0201a:2508_3": "magadharaṭṭhe macalagāme magho nāma māṇavo ahosi, paṇḍito byatto, bodhisattacariyā",
  "atk-s0201a:2508_4": "viyassa cariyā ahosi. So tettiṃsa purise gahetvā kalyāṇamakāsi. Ekadivasaṃ attanova",
  "atk-s0201a:2508_5": "paññāya upaparikkhitvā gāmamajjhe mahājanassa sannipatitaṭṭhāne kacavaraṃ ubhayato",
  "atk-s0201a:2508_6": "apabbahitvā taṃ ṭhānaṃ atiramaṇīyamakāsi, puna tattheva maṇḍapaṃ kāresi, puna gacchante",
  "atk-s0201a:2508_7": "kāle sālaṃ kāresi. Gāmato ca nikkhamitvā gāvutampi aḍḍhayojanampi tigāvutampi yojanampi",
  "atk-s0201a:2508_8": "vicaritvā tehi sahāyehi saddhiṃ visamaṃ samaṃ akāsi. Te sabbepi ekacchandā tattha",
  "atk-s0201a:2508_9": "tattha setuyuttaṭṭhānesu setuṃ, maṇḍapasālāpokkharaṇīmālāgaccharopanādīnaṃ yuttaṭṭhānesu",
  "atk-s0201a:2508_10": "maṇḍapādīni karontā bahuṃ puññamakaṃsu. Magho satta vatapadāni pūretvā kāyassa bhedā",
  "atk-s0201a:2508_11": "saddhiṃ sahāyehi tāvatiṃsabhavane nibbatti.",
  "atk-s0201a:2509_0": "Tasmiṃ kāle asuragaṇā tāvatiṃsadevaloke paṭivasanti. Sabbe te devānaṃ samānāyukā",
  "atk-s0201a:2509_1": "samānavaṇṇā ca honti, te sakkaṃ saparisaṃ disvā adhunā nibbattā navakadevaputtā āgatāti",
  "atk-s0201a:2509_2": "mahāpānaṃ sajjayiṃsu. Sakko devaputtānaṃ saññaṃ adāsi – “amhehi kusalaṃ karontehi",
  "atk-s0201a:2509_3": "na parehi saddhiṃ sādhāraṇaṃ kataṃ, tumhe gaṇḍapānaṃ mā pivittha pītamattameva karothā”ti.",
  "atk-s0201a:2509_4": "Te tathā akaṃsu. Bālaasurā gaṇḍapānaṃ pivitvā mattā niddaṃ okkamiṃsu. Sakko devānaṃ",
  "atk-s0201a:2509_5": "saññaṃ datvā te pādesu gāhāpetvā sinerupāde khipāpesi, sinerussa heṭṭhimatale asurabhavanaṃ",
  "atk-s0201a:2509_6": "nāma atthi, tāvatiṃsadevalokappamāṇameva. Tattha asurā vasanti. Tesampi cittapāṭali",
  "atk-s0201a:2509_7": "nāma rukkho atthi. Te tassa pupphanakāle jānanti – “nāyaṃ tāvatiṃsā, sakkena vañcitā",
  "atk-s0201a:2509_8": "maya”nti. Te gaṇhatha nanti vatvā sineruṃ pariharamānā deve vuṭṭhe vammikapādato",
  "atk-s0201a:2509_9": "vammikamakkhikā viya abhiruhiṃsu. Tattha kālena devā jinanti, kālena asurā. Yadā",
  "atk-s0201a:2509_10": "devānaṃ jayo hoti, asure yāva samuddapiṭṭhā anubandhanti. Yadā asurānaṃ jayo hoti,",
  "atk-s0201a:2509_11": "deve yāva vedikapādā anubandhanti. Tasmiṃ pana saṅgāme devānaṃ jayo ahosi, devā asure",
  "atk-s0201a:2509_12": "yāva samuddapiṭṭhā anubandhiṃsu. Sakko asure palāpetvā pañcasu ṭhānesu ārakkhaṃ ṭhapesi.",
  "atk-s0201a:2509_13": "Evaṃ ārakkhaṃ datvā vedikapāde vajirahatthā indapaṭimāyo ṭhapesi. Asurā kālena kālaṃ",
  "atk-s0201a:2509_14": "uṭṭhahitvā tā paṭimāyo disvā, “sakko appamatto tiṭṭhatī”ti tatova nivattanti. Tato",
  "atk-s0201a:2509_15": "paṭinivattitvāti vijitaṭṭhānato nivattitvā. Paricārikāyoti mālāgandhādikammakārikāyo.",
  "atk-s0201a:2510_0": "393. Vessavaṇo ca mahārājāti so kira sakkassa vallabho, balavavissāsiko, tasmā sakkena",
  "atk-s0201a:2510_1": "saddhiṃ agamāsi. Purakkhatvāti purato katvā. Pavisiṃsūti pavisitvā pana upaḍḍhapihitāni",
  "atk-s0201a:2510_2": "dvārāni katvā olokayamānā aṭṭhaṃsu. Idampi, mārisa moggallāna, passa vejayantassa",
  "atk-s0201a:2510_3": "pāsādassa rāmaṇeyyakanti, mārisa moggallāna, idampi vejayantassa pāsādassa rāmaṇeyyakaṃ",
  "atk-s0201a:2510_4": "passa, suvaṇṇatthambhe passa, rajatatthambhe maṇitthambhe pavāḷatthambhe lohitaṅgatthambhe",
  "atk-s0201a:2510_5": "masāragallatthambhe muttatthambhe sattaratanatthambhe, tesaṃyeva suvaṇṇādimaye ghaṭake",
  "atk-s0201a:2510_6": "vāḷarūpakāni ca passāti evaṃ thambhapantiyo ādiṃ katvā rāmaṇeyyakaṃ dassento evamāha.",
  "atk-s0201a:2510_7": "Yathā taṃ pubbekatapuññassāti yathā pubbe katapuññassa upabhogaṭṭhānena sobhitabbaṃ,",
  "atk-s0201a:2510_8": "evamevaṃ sobhatīti attho. Atibāḷhaṃ kho ayaṃ yakkho pamatto viharatīti attano pāsāde",
  "atk-s0201a:2510_9": "nāṭakaparivārena sampattiyā vasena ativiya matto.",
  "atk-s0201a:2511_0": "Iddhābhisaṅkhāraṃ abhisaṅkhāsīti iddhimakāsi. Āpokasiṇaṃ samāpajjitvā pāsādapatiṭṭhitokāsaṃ",
  "atk-s0201a:2511_1": "udakaṃ hotūti iddhiṃ adhiṭṭhāya pāsādakaṇṇike pādaṅguṭṭhakena pahari. So pāsādo yathā",
  "atk-s0201a:2511_2": "nāma udakapiṭṭhe ṭhapitapattaṃ mukhavaṭṭiyaṃ aṅguliyā pahaṭaṃ aparāparaṃ kampati",
  "atk-s0201a:2511_3": "calati na santiṭṭhati. Evamevaṃ saṃkampi sampakampi sampavedhi, thambhapiṭṭhasaṅghāṭakaṇṇikagopānasiādīni",
  "atk-s0201a:2511_4": "karakarāti saddaṃ muñcantāni patituṃ viya āraddhāni. Tena vuttaṃ – “saṅkampesi sampakampesi",
  "atk-s0201a:2511_5": "sampavedhesī”ti. Acchariyabbhutacittajātāti aho acchariyaṃ, aho abbhutanti evaṃ sañjātaacchariyaabbhutā",
  "atk-s0201a:2511_6": "ceva sañjātatuṭṭhino ca ahesuṃ uppannabalavasomanassā. Saṃvigganti ubbiggaṃ. Lomahaṭṭhajātanti",
  "atk-s0201a:2511_7": "jātalomahaṃsaṃ, kañcanabhittiyaṃ ṭhapitamaṇināgadantehi viya uddhaggehi lomehi ākiṇṇasarīranti",
  "atk-s0201a:2511_8": "attho. Lomahaṃso ca nāmesa somanassenapi hoti domanassenapi, idha pana somanassena",
  "atk-s0201a:2511_9": "jāto. Thero hi sakkassa somanassavegena saṃvejetuṃ taṃ pāṭihāriyamakāsi. Tasmā somanassavegena",
  "atk-s0201a:2511_10": "saṃviggalomahaṭṭhaṃ viditvāti attho.",
  "atk-s0201a:2512_0": "394. Idhāhaṃ, mārisāti idānissa yasmā therena somanassasaṃvegaṃ janayitvā tamaṃ vinoditaṃ,",
  "atk-s0201a:2512_1": "tasmā sallakkhetvā evamāha. Eso nu te, mārisa, so bhagavā satthāti, mārisa, tvaṃ",
  "atk-s0201a:2512_2": "kuhiṃ gatosīti vutte mayhaṃ satthu santikanti vadesi, imasmiṃ devaloke ekapādakena",
  "atk-s0201a:2512_3": "viya tiṭṭhasi, yaṃ tvaṃ evaṃ vadesi, eso nu te, mārisa, so bhagavā satthāti pucchiṃsu.",
  "atk-s0201a:2512_4": "Sabrahmacārī me esoti ettha kiñcāpi thero anagāriyo abhinīhārasampanno aggasāvako,",
  "atk-s0201a:2512_5": "sakko agāriyo, maggabrahmacariyavasena panete sabrahmacārino honti, tasmā evamāha.",
  "atk-s0201a:2512_6": "Aho nūna te so bhagavā satthāti sabrahmacārī tāva te evaṃmahiddhiko, so pana te bhagavā",
  "atk-s0201a:2512_7": "satthā aho nūna mahiddhikoti satthu iddhipāṭihāriyadassane jātābhilāpā hutvā evamāhaṃsu.",
  "atk-s0201a:2513": "395. Ñātaññatarassāti paññātaññatarassa, sakko hi paññātānaṃ aññataro. Sesaṃ sabbattha pākaṭameva, desanaṃ pana bhagavā yathānusandhināva niṭṭhāpesīti.",
  "atk-s0201a:2514": "Papañcasūdaniyā majjhimanikāyaṭṭhakathāya",
  "atk-s0201a:2515": "Cūḷataṇhāsaṅkhayasuttavaṇṇanā niṭṭhitā.",
  "atk-s0201a:2516": "8. Mahātaṇhāsaṅkhayasuttavaṇṇanā",
  "atk-s0201a:2517_0": "396. Evaṃ me sutanti mahātaṇhāsaṅkhayasuttaṃ. Tattha diṭṭhigatanti alagaddūpamasutte",
  "atk-s0201a:2517_1": "laddhimattaṃ diṭṭhigatanti vuttaṃ, idha sassatadiṭṭhi. So ca bhikkhu bahussuto, ayaṃ",
  "atk-s0201a:2517_2": "appassuto, jātakabhāṇako bhagavantaṃ jātakaṃ kathetvā, “ahaṃ, bhikkhave, tena samayena",
  "atk-s0201a:2517_3": "vessantaro ahosiṃ, mahosadho, vidhurapaṇḍito, senakapaṇḍito, mahājanako rājā ahosi”nti",
  "atk-s0201a:2517_4": "samodhānentaṃ suṇāti. Athassa etadahosi – “ime rūpavedanāsaññāsaṅkhārā tattha tattheva",
  "atk-s0201a:2517_5": "nirujjhanti, viññāṇaṃ pana idhalokato paralokaṃ, paralokato imaṃ lokaṃ sandhāvati",
  "atk-s0201a:2517_6": "saṃsaratī”ti sassatadassanaṃ uppannaṃ. Tenāha – “tadevidaṃ viññāṇaṃ sandhāvati saṃsarati anañña”nti.",
  "atk-s0201a:2518_0": "Sammāsambuddhena pana, “viññāṇaṃ paccayasambhavaṃ, sati paccaye uppajjati, vinā paccayaṃ",
  "atk-s0201a:2518_1": "natthi viññāṇassa sambhavo”ti vuttaṃ. Tasmā ayaṃ bhikkhu buddhena akathitaṃ katheti,",
  "atk-s0201a:2518_2": "jinacakke pahāraṃ deti, vesārajjañāṇaṃ paṭibāhati, sotukāmaṃ janaṃ visaṃvādeti, ariyapathe",
  "atk-s0201a:2518_3": "tiriyaṃ nipatitvā mahājanassa ahitāya dukkhāya paṭipanno. Yathā nāma rañño rajje",
  "atk-s0201a:2518_4": "mahācoro uppajjamāno mahājanassa ahitāya dukkhāya uppajjati, evaṃ jinasāsane coro",
  "atk-s0201a:2518_5": "hutvā mahājanassa ahitāya dukkhāya uppannoti veditabbo. Sambahulā bhikkhūti janapadavāsino",
  "atk-s0201a:2518_6": "piṇḍapātikabhikkhū. Tenupasaṅkamiṃsūti ayaṃ parisaṃ labhitvā sāsanampi antaradhāpeyya,",
  "atk-s0201a:2518_7": "yāva pakkhaṃ na labhati, tāvadeva naṃ diṭṭhigatā vivecemāti sutasutaṭṭhānatoyeva",
  "atk-s0201a:2518_8": "aṭṭhatvā anisīditvā upasaṅkamiṃsu.",
  "atk-s0201a:2519_0": "398. Katamaṃ taṃ sāti viññāṇanti sāti yaṃ tvaṃ viññāṇaṃ sandhāya vadesi, katamaṃ",
  "atk-s0201a:2519_1": "taṃ viññāṇanti? Yvāyaṃ, bhante, vado vedeyyo tatra tatra kalyāṇapāpakānaṃ kammānaṃ",
  "atk-s0201a:2519_2": "vipākaṃ paṭisaṃvedetīti, bhante, yo ayaṃ vadati vedayati, yo cāyaṃ tahiṃ tahiṃ kusalākusalakammānaṃ",
  "atk-s0201a:2519_3": "vipākaṃ paccanubhoti. Idaṃ, bhante, viññāṇaṃ, yamahaṃ sandhāya vademīti. Kassa nu",
  "atk-s0201a:2519_4": "kho nāmāti kassa khattiyassa vā brāhmaṇassa vā vessasuddagahaṭṭhapabbajitadevamanussānaṃ vā aññatarassa.",
  "atk-s0201a:2520_0": "399. Atha kho bhagavā bhikkhū āmantesīti kasmā āmantesi? Sātissa kira evaṃ ahosi",
  "atk-s0201a:2520_1": "– “satthā maṃ ‘moghapuriso’ti vadati, na ca moghapurisoti vuttamatteneva maggaphalānaṃ",
  "atk-s0201a:2520_2": "upanissayo na hoti. Upasenampi hi vaṅgantaputtaṃ, ‘atilahuṃ kho tvaṃ moghapurisa",
  "atk-s0201a:2520_3": "bāhullāya āvatto’ti bhagavā moghapurisavādena ovadi. Thero aparabhāge ghaṭento vāyamanto",
  "atk-s0201a:2520_4": "cha abhiññā sacchākāsi. Ahampi tathārūpaṃ vīriyaṃ paggaṇhitvā maggaphalāni nibbattessāmī”ti.",
  "atk-s0201a:2520_5": "Athassa bhagavā chinnapaccayo ayaṃ sāsane aviruḷhadhammoti dassento bhikkhū āmantesi.",
  "atk-s0201a:2520_6": "Usmīkatotiādi heṭṭhā vuttādhippāyameva. Atha kho bhagavāti ayampi pāṭiyekko anusandhi.",
  "atk-s0201a:2520_7": "Sātissa kira etadahosi – “bhagavā mayhaṃ maggaphalānaṃ upanissayo natthīti vadati,",
  "atk-s0201a:2520_8": "kiṃ sakkā upanissaye asati kātuṃ? Na hi tathāgatā saupanissayasseva dhammaṃ desenti,",
  "atk-s0201a:2520_9": "yassa kassaci desentiyeva. Ahaṃ buddhassa santikā sugatovādaṃ labhitvā saggasampattūpagaṃ",
  "atk-s0201a:2520_10": "kusalaṃ karissāmī”ti. Athassa bhagavā, “nāhaṃ, moghapurisa, tuyhaṃ ovādaṃ vā anusāsaniṃ",
  "atk-s0201a:2520_11": "vā demī”ti sugatovādaṃ paṭippassambhento imaṃ desanaṃ ārabhi. Tassattho heṭṭhā vuttanayeneva",
  "atk-s0201a:2520_12": "veditabbo. Idāni parisāya laddhiṃ sodhento, “idhāhaṃ bhikkhū paṭipucchissāmī”tiādimāha.",
  "atk-s0201a:2520_13": "Taṃ sabbampi heṭṭhā vuttanayeneva veditabbaṃ.",
  "atk-s0201a:2521_0": "400. Idāni viññāṇassa sappaccayabhāvaṃ dassetuṃ yaṃ yadeva, bhikkhavetiādimāha. Tattha",
  "atk-s0201a:2521_1": "manañca paṭicca dhamme cāti sahāvajjanena bhavaṅgamanañca tebhūmakadhamme ca paṭicca.",
  "atk-s0201a:2521_2": "Kaṭṭhañca paṭiccātiādi opammanidassanatthaṃ vuttaṃ. Tena kiṃ dīpeti? Dvārasaṅkantiyā",
  "atk-s0201a:2521_3": "abhāvaṃ. Yathā hi kaṭṭhaṃ paṭicca jalamāno aggi upādānapaccaye satiyeva jalati, tasmiṃ",
  "atk-s0201a:2521_4": "asati paccayavekallena tattheva vūpasammati, na sakalikādīni saṅkamitvā sakalikaggītiādisaṅkhyaṃ",
  "atk-s0201a:2521_5": "gacchati, evameva cakkhuñca paṭicca rūpe ca uppannaṃ viññāṇaṃ tasmiṃ dvāre cakkhurūpaālokamanasikārasaṅkhāte",
  "atk-s0201a:2521_6": "paccayamhi satiyeva uppajjati, tasmiṃ asati paccayavekallena tattheva nirujjhati,",
  "atk-s0201a:2521_7": "na sotādīni saṅkamitvā sotaviññāṇantiādisaṅkhyaṃ gacchati. Esa nayo sabbavāresu.",
  "atk-s0201a:2521_8": "Iti bhagavā nāhaṃ viññāṇappavatte dvārasaṅkantimattampi vadāmi, ayaṃ pana sāti moghapuriso",
  "atk-s0201a:2521_9": "bhavasaṅkantiṃ vadatīti sātiṃ niggahesi.",
  "atk-s0201a:2522_0": "401. Evaṃ viññāṇassa sappaccayabhāvaṃ dassetvā idāni pana pañcannampi khandhānaṃ",
  "atk-s0201a:2522_1": "sappaccayabhāvaṃ dassento, bhūtamidantiādimāha. Tattha bhūtamidanti idaṃ khandhapañcakaṃ",
  "atk-s0201a:2522_2": "jātaṃ bhūtaṃ nibbattaṃ, tumhepi taṃ bhūtamidanti, bhikkhave, passathāti. Tadāhārasambhavanti",
  "atk-s0201a:2522_3": "taṃ panetaṃ khandhapañcakaṃ āhārasambhavaṃ paccayasambhavaṃ, sati paccaye uppajjati",
  "atk-s0201a:2522_4": "evaṃ passathāti pucchati. Tadāhāranirodhāti tassa paccayassa nirodhā. Bhūtamidaṃ",
  "atk-s0201a:2522_5": "nossūti bhūtaṃ nu kho idaṃ, na nu kho bhūtanti. Tadāhārasambhavaṃ nossūti taṃ bhūtaṃ",
  "atk-s0201a:2522_6": "khandhapañcakaṃ paccayasambhavaṃ nu kho, na nu khoti. Tadāhāranirodhāti tassa paccayassa",
  "atk-s0201a:2522_7": "nirodhā. Nirodhadhammaṃ nossūti taṃ dhammaṃ nirodhadhammaṃ nu kho, na nu khoti. Sammappaññāya",
  "atk-s0201a:2522_8": "passatoti idaṃ khandhapañcakaṃ jātaṃ bhūtaṃ nibbattanti yāthāvasarasalakkhaṇato vipassanāpaññāya",
  "atk-s0201a:2522_9": "sammā passantassa. Paññāya sudiṭṭhanti vuttanayeneva vipassanāpaññāya suṭṭhu diṭṭhaṃ.",
  "atk-s0201a:2522_10": "Evaṃ ye ye taṃ pucchaṃ sallakkhesuṃ, tesaṃ tesaṃ paṭiññaṃ gaṇhanto pañcannaṃ khandhānaṃ",
  "atk-s0201a:2522_11": "sappaccayabhāvaṃ dasseti.",
  "atk-s0201a:2523_0": "Idāni yāya paññāya tehi taṃ sappaccayaṃ sanirodhaṃ khandhapañcakaṃ sudiṭṭhaṃ, tattha",
  "atk-s0201a:2523_1": "nittaṇhabhāvaṃ pucchanto imaṃ ce tumhetiādimāha. Tattha diṭṭhinti vipassanāsammādiṭṭhiṃ.",
  "atk-s0201a:2523_2": "Sabhāvadassanena parisuddhaṃ. Paccayadassanena pariyodātaṃ. Allīyethāti taṇhādiṭṭhīhi",
  "atk-s0201a:2523_3": "allīyitvā vihareyyātha. Kelāyethāti taṇhādiṭṭhīhi kīḷamānā vihareyyātha. Dhanāyethāti",
  "atk-s0201a:2523_4": "dhanaṃ viya icchantā gedhaṃ āpajjeyyātha. Mamāyethāti taṇhādiṭṭhīhi mamattaṃ uppādeyyātha.",
  "atk-s0201a:2523_5": "Nittharaṇatthāya no gahaṇatthāyāti yo so mayā caturoghanittharaṇatthāya kullūpamo",
  "atk-s0201a:2523_6": "dhammo desito, no nikantivasena gahaṇatthāya. Api nu taṃ tumhe ājāneyyāthāti. Vipariyāyena",
  "atk-s0201a:2523_7": "sukkapakkho veditabbo.",
  "atk-s0201a:2524_0": "402. Idāni tesaṃ khandhānaṃ paccayaṃ dassento, cattārome, bhikkhave, āhārātiādimāha,",
  "atk-s0201a:2524_1": "tampi vuttatthameva. Yathā pana eko imaṃ jānāsīti vutto, “na kevalaṃ imaṃ, mātarampissa",
  "atk-s0201a:2524_2": "jānāmi, mātu mātarampī”ti evaṃ paveṇivasena jānanto suṭṭhu jānāti nāma. Evamevaṃ",
  "atk-s0201a:2524_3": "bhagavā na kevalaṃ khandhamattameva jānāti, khandhānaṃ paccayampi tesampi paccayānaṃ",
  "atk-s0201a:2524_4": "paccayanti evaṃ sabbapaccayaparamparaṃ jānāti. So taṃ, buddhabalaṃ dīpento idāni",
  "atk-s0201a:2524_5": "paccayaparamparaṃ dassetuṃ, ime ca, bhikkhave, cattāro āhārātiādimāha. Taṃ vuttatthameva.",
  "atk-s0201a:2524_6": "Iti kho, bhikkhave, avijjāpaccayā saṅkhārā…pe… dukkhakkhandhassa samudayo hotīti",
  "atk-s0201a:2524_7": "ettha pana paṭiccasamuppādakathā vitthāretabbā bhaveyya, sā visuddhimagge vitthāritāva.",
  "atk-s0201a:2525_0": "404. Imasmiṃ sati idaṃ hotīti imasmiṃ avijjādike paccaye sati idaṃ saṅkhārādikaṃ",
  "atk-s0201a:2525_1": "phalaṃ hoti. Imassuppādā idaṃ uppajjatīti imassa avijjādikassa paccayassa uppādā",
  "atk-s0201a:2525_2": "idaṃ saṅkhārādikaṃ phalaṃ uppajjati, tenevāha – “yadidaṃ avijjāpaccayā saṅkhārā…pe…",
  "atk-s0201a:2525_3": "samudayo hotī”ti. Evaṃ vaṭṭaṃ dassetvā idāni vivaṭṭaṃ dassento, avijjāya tveva asesavirāganirodhātiādimāha.",
  "atk-s0201a:2525_4": "Tattha avijjāya tvevāti avijjāya eva tu. Asesavirāganirodhāti virāgasaṅkhātena maggena",
  "atk-s0201a:2525_5": "asesanirodhā anuppādanirodhā. Saṅkhāranirodhoti saṅkhārānaṃ anuppādanirodho hoti,",
  "atk-s0201a:2525_6": "evaṃ niruddhānaṃ pana saṅkhārānaṃ nirodhā viññāṇanirodho hoti, viññāṇādīnañca nirodhā",
  "atk-s0201a:2525_7": "nāmarūpādīni niruddhāniyeva hontīti dassetuṃ saṅkhāranirodhā viññāṇanirodhotiādiṃ",
  "atk-s0201a:2525_8": "vatvā evametassa kevalassa dukkhakkhandhassa nirodho hotīti vuttaṃ. Tattha kevalassāti",
  "atk-s0201a:2525_9": "sakalassa, suddhassa vā, sattavirahitassāti attho. Dukkhakkhandhassāti dukkharāsissa.",
  "atk-s0201a:2525_10": "Nirodho hotīti anuppādo hoti.",
  "atk-s0201a:2526": "406. Imasmiṃ asatītiādi vuttapaṭipakkhanayena veditabbaṃ.",
  "atk-s0201a:2527_0": "407. Evaṃ vaṭṭavivaṭṭaṃ kathetvā idāni imaṃ dvādasaṅgapaccayavaṭṭaṃ saha vipassanāya",
  "atk-s0201a:2527_1": "maggena jānantassa yā paṭidhāvanā pahīyati, tassā abhāvaṃ pucchanto api nu tumhe,",
  "atk-s0201a:2527_2": "bhikkhavetiādimāha. Tattha evaṃ jānantāti evaṃ sahavipassanāya maggena jānantā. Evaṃ",
  "atk-s0201a:2527_3": "passantāti tasseva vevacanaṃ. Pubbantanti purimakoṭṭhāsaṃ, atītakhandhadhātuāyatanānīti",
  "atk-s0201a:2527_4": "attho. Paṭidhāveyyāthāti taṇhādiṭṭhivasena paṭidhāveyyātha. Sesaṃ sabbāsavasutte vitthāritameva.",
  "atk-s0201a:2528_0": "Idāni nesaṃ tattha niccalabhāvaṃ pucchanto, api nu tumhe, bhikkhave, evaṃ jānantā",
  "atk-s0201a:2528_1": "evaṃ passantā evaṃ vadeyyātha, satthā no garūtiādimāha. Tattha garūti bhāriko akāmā",
  "atk-s0201a:2528_2": "anuvattitabbo. Samaṇoti buddhasamaṇo. Aññaṃ satthāraṃ uddiseyyāthāti ayaṃ satthā",
  "atk-s0201a:2528_3": "amhākaṃ kiccaṃ sādhetuṃ na sakkotīti api nu evaṃsaññino hutvā aññaṃ bāhirakaṃ satthāraṃ",
  "atk-s0201a:2528_4": "uddiseyyātha. Puthusamaṇabrāhmaṇānanti evaṃsaññino hutvā puthūnaṃ titthiyasamaṇānaṃ",
  "atk-s0201a:2528_5": "ceva brāhmaṇānañca. Vatakotūhalamaṅgalānīti vatasamādānāni ca diṭṭhikutūhalāni ca",
  "atk-s0201a:2528_6": "diṭṭhasutamutamaṅgalāni ca. Tāni sārato paccāgaccheyyāthāti etāni sāranti evaṃsaññino",
  "atk-s0201a:2528_7": "hutvā paṭiāgaccheyyātha. Evaṃ nissaṭṭhāni ca puna gaṇheyyāthāti attho. Sāmaṃ ñātanti",
  "atk-s0201a:2528_8": "sayaṃ ñāṇena ñātaṃ. Sāmaṃ diṭṭhanti sayaṃ paññācakkhunā diṭṭhaṃ. Sāmaṃ viditanti",
  "atk-s0201a:2528_9": "sayaṃ vibhāvitaṃ pākaṭaṃ kataṃ. Upanītā kho me tumheti mayā, bhikkhave, tumhe iminā",
  "atk-s0201a:2528_10": "sandiṭṭhikādisabhāvena dhammena nibbānaṃ upanītā, pāpitāti attho. Sandiṭṭhikotiādīnamattho",
  "atk-s0201a:2528_11": "visuddhimagge vitthārito. Idametaṃ paṭicca vuttanti etaṃ vacanamidaṃ tumhehi sāmaṃ",
  "atk-s0201a:2528_12": "ñātādibhāvaṃ paṭicca vuttaṃ.",
  "atk-s0201a:2529_0": "408. Tiṇṇaṃ kho pana, bhikkhaveti kasmā ārabhi? Nanu heṭṭhā vaṭṭavivaṭṭavasena desanā",
  "atk-s0201a:2529_1": "matthakaṃ pāpitāti? Āma pāpitā. Ayaṃ pana pāṭiekko anusandhi, “ayañhi lokasannivāso",
  "atk-s0201a:2529_2": "paṭisandhisammūḷho, tassa sammohaṭṭhānaṃ viddhaṃsetvā pākaṭaṃ karissāmī”ti imaṃ desanaṃ",
  "atk-s0201a:2529_3": "ārabhi. Apica vaṭṭamūlaṃ avijjā, vivaṭṭamūlaṃ buddhuppādo, iti vaṭṭamūlaṃ avijjaṃ",
  "atk-s0201a:2529_4": "vivaṭṭamūlañca buddhuppādaṃ dassetvāpi, “puna ekavāraṃ vaṭṭavivaṭṭavasena desanaṃ",
  "atk-s0201a:2529_5": "matthakaṃ pāpessāmī”ti imaṃ desanaṃ ārabhi. Tattha sannipātāti samodhānena piṇḍabhāvena.",
  "atk-s0201a:2529_6": "Gabbhassāti gabbhe nibbattanakasattassa. Avakkanti hotīti nibbatti hoti. Katthaci",
  "atk-s0201a:2529_7": "hi gabbhoti mātukucchi vutto. Yathāha –",
  "atk-s0201a:2530": "“Yamekarattiṃ paṭhamaṃ, gabbhe vasati māṇavo;",
  "atk-s0201a:2531": "Abbhuṭṭhitova so yāti, sa gacchaṃ na nivattatī”ti. ;",
  "atk-s0201a:2532_0": "Katthaci gabbhe nibbattanasatto. Yathāha – “yathā kho, panānanda, aññā itthikā nava",
  "atk-s0201a:2532_1": "vā dasa vā māse gabbhaṃ kucchinā pariharitvā vijāyantī”ti. Idha satto adhippeto,",
  "atk-s0201a:2532_2": "taṃ sandhāya vuttaṃ “gabbhassa avakkanti hotī”ti.",
  "atk-s0201a:2533_0": "Idhāti imasmiṃ sattaloke. Mātā ca utunī hotīti idaṃ utusamayaṃ sandhāya vuttaṃ. Mātugāmassa",
  "atk-s0201a:2533_1": "kira yasmiṃ okāse dārako nibbattati, tattha mahatī lohitapīḷakā saṇṭhahitvā bhijjitvā",
  "atk-s0201a:2533_2": "paggharati, vatthu suddhaṃ hoti, suddhe vatthumhi mātāpitūsu ekavāraṃ sannipatitesu",
  "atk-s0201a:2533_3": "yāva satta divasāni khettameva hoti. Tasmiṃ samaye hatthaggāhaveṇiggāhādinā aṅgaparāmasanenapi",
  "atk-s0201a:2533_4": "dārako nibbattatiyeva. Gandhabboti tatrūpagasatto. Paccupaṭṭhito hotīti na mātāpitūnaṃ",
  "atk-s0201a:2533_5": "sannipātaṃ olokayamāno samīpe ṭhito paccupaṭṭhito nāma hoti. Kammayantayantito pana",
  "atk-s0201a:2533_6": "eko satto tasmiṃ okāse nibbattanako hotīti ayamettha adhippāyo. Saṃsayenāti “arogo",
  "atk-s0201a:2533_7": "nu kho bhavissāmi ahaṃ vā, putto vā me”ti evaṃ mahantena jīvitasaṃsayena. Lohitañhetaṃ,",
  "atk-s0201a:2533_8": "bhikkhaveti tadā kira mātulohitaṃ taṃ ṭhānaṃ sampattaṃ puttasinehena paṇḍaraṃ hoti.",
  "atk-s0201a:2533_9": "Tasmā evamāha. Vaṅkakanti gāmadārakānaṃ kīḷanakaṃ khuddakanaṅgalaṃ. Ghaṭikā vuccati",
  "atk-s0201a:2533_10": "dīghadaṇḍena rassadaṇḍakaṃ paharaṇakīḷā. Mokkhacikanti samparivattakakīḷā, ākāse",
  "atk-s0201a:2533_11": "vā daṇḍakaṃ gahetvā bhūmiyaṃ vā sīsaṃ ṭhapetvā heṭṭhupariyabhāvena parivattanakīḷananti",
  "atk-s0201a:2533_12": "vuttaṃ hoti. Ciṅgulakaṃ vuccati tālapaṇṇādīhi kataṃ vātappahārena paribbhamanacakkaṃ.",
  "atk-s0201a:2533_13": "Pattāḷhakaṃ vuccati paṇṇanāḷikā, tāya vālikādīni minantā kīḷanti. Rathakanti khuddakarathaṃ.",
  "atk-s0201a:2533_14": "Dhanukampi khuddakadhanumeva.",
  "atk-s0201a:2534_0": "409. Sārajjatīti rāgaṃ uppādeti. Byāpajjatīti byāpādaṃ uppādeti. Anupaṭṭhitakāyasatīti",
  "atk-s0201a:2534_1": "kāye sati kāyasati, taṃ anupaṭṭhapetvāti attho. Parittacetasoti akusalacitto. Yatthassa",
  "atk-s0201a:2534_2": "te pāpakāti yassaṃ phalasamāpattiyaṃ ete nirujjhanti, taṃ na jānāti nādhigacchatīti",
  "atk-s0201a:2534_3": "attho. Anurodhavirodhanti rāgañceva dosañca. Abhinandatīti taṇhāvasena abhinandati,",
  "atk-s0201a:2534_4": "taṇhāvaseneva aho sukhantiādīni vadanto abhivadati. Ajjhosāya tiṭṭhatīti taṇhāajjhosānagahaṇena",
  "atk-s0201a:2534_5": "gilitvā pariniṭṭhapetvā gaṇhāti. Sukhaṃ vā adukkhamasukhaṃ vā abhinandatu, dukkhaṃ",
  "atk-s0201a:2534_6": "kathaṃ abhinandatīti? “Ahaṃ dukkhito mama dukkha”nti gaṇhanto abhinandati nāma. Uppajjati",
  "atk-s0201a:2534_7": "nandīti taṇhā uppajjati. Tadupādānanti sāva taṇhā gahaṇaṭṭhena upādānaṃ nāma. Tassa",
  "atk-s0201a:2534_8": "upādānapaccayā bhavo…pe… samudayo hotīti, idañhi bhagavatā puna ekavāraṃ dvisandhi",
  "atk-s0201a:2534_9": "tisaṅkhepaṃ paccayākāravaṭṭaṃ dassitaṃ.",
  "atk-s0201a:2535_0": "410-4. Idāni vivaṭṭaṃ dassetuṃ idha, bhikkhave, tathāgato loke uppajjatītiādimāha.",
  "atk-s0201a:2535_1": "Tattha appamāṇacetasoti appamāṇaṃ lokuttaraṃ ceto assāti appamāṇacetaso, maggacittasamaṅgīti",
  "atk-s0201a:2535_2": "attho. Imaṃ kho me tumhe, bhikkhave, saṃkhittena taṇhāsaṅkhayavimuttiṃ dhārethāti,",
  "atk-s0201a:2535_3": "bhikkhave, imaṃ saṃkhittena desitaṃ mayhaṃ, taṇhāsaṅkhayavimuttidesanaṃ tumhe niccakālaṃ",
  "atk-s0201a:2535_4": "dhāreyyātha mā pamajjeyyātha. Desanā hi ettha vimuttipaṭilābhahetuto vimuttīti vuttā.",
  "atk-s0201a:2535_5": "Mahātaṇhājālataṇhāsaṅghāṭapaṭimukkanti taṇhāva saṃsibbitaṭṭhena mahātaṇhājālaṃ, saṅghaṭitaṭṭhena",
  "atk-s0201a:2535_6": "saṅghāṭanti vuccati; iti imasmiṃ mahātaṇhājāle taṇhāsaṅghāṭe ca imaṃ sātiṃ bhikkhuṃ",
  "atk-s0201a:2535_7": "kevaṭṭaputtaṃ paṭimukkaṃ dhāretha. Anupaviṭṭho antogadhoti naṃ dhārethāti attho.",
  "atk-s0201a:2535_8": "Sesaṃ sabbattha uttānatthamevāti.",
  "atk-s0201a:2536": "Papañcasūdaniyā majjhimanikāyaṭṭhakathāya",
  "atk-s0201a:2537": "Mahātaṇhāsaṅkhayasuttavaṇṇanā niṭṭhitā.",
  "atk-s0201a:2538": "9. Mahāassapurasuttavaṇṇanā",
  "atk-s0201a:2539_0": "415. Evaṃ me sutanti mahāassapurasuttaṃ. Tattha aṅgesūti aṅgā nāma jānapadino rājakumārā,",
  "atk-s0201a:2539_1": "tesaṃ nivāso ekopi janapado ruḷhīsaddena “aṅgā”ti vuccati, tasmiṃ aṅgesu janapade.",
  "atk-s0201a:2539_2": "Assapuraṃ nāma aṅgānaṃ nigamoti assapuranti nagaranāmena laddhavohāro aṅgānaṃ janapadassa",
  "atk-s0201a:2539_3": "eko nigamo, taṃ gocaragāmaṃ katvā viharatīti attho. Bhagavā etadavocāti etaṃ “samaṇā",
  "atk-s0201a:2539_4": "samaṇāti vo, bhikkhave, jano sañjānātī”tiādivacanamavoca.",
  "atk-s0201a:2540_0": "Kasmā pana evaṃ avocāti. Tasmiṃ kira nigame manussā saddhā pasannā buddhamāmakā dhammamāmakā",
  "atk-s0201a:2540_1": "saṅghamāmakā, tadahupabbajitasāmaṇerampi vassasatikattherasadisaṃ katvā pasaṃsanti;",
  "atk-s0201a:2540_2": "pubbaṇhasamayaṃ bhikkhusaṅghaṃ piṇḍāya pavisantaṃ disvā bījanaṅgalādīni gahetvā khettaṃ",
  "atk-s0201a:2540_3": "gacchantāpi, pharasuādīni gahetvā araññaṃ pavisantāpi tāni upakaraṇāni nikkhipitvā",
  "atk-s0201a:2540_4": "bhikkhusaṅghassa nisīdanaṭṭhānaṃ āsanasālaṃ vā maṇḍapaṃ vā rukkhamūlaṃ vā sammajjitvā",
  "atk-s0201a:2540_5": "āsanāni paññapetvā arajapānīyaṃ paccupaṭṭhāpetvā bhikkhusaṅghaṃ nisīdāpetvā yāgukhajjakādīni",
  "atk-s0201a:2540_6": "datvā katabhattakiccaṃ bhikkhusaṅghaṃ uyyojetvā tato tāni upakaraṇāni ādāya khettaṃ",
  "atk-s0201a:2540_7": "vā araññaṃ vā gantvā attano kammāni karonti, kammantaṭṭhānepi nesaṃ aññā kathā nāma",
  "atk-s0201a:2540_8": "natthi. Cattāro maggaṭṭhā cattāro phalaṭṭhāti aṭṭha puggalā ariyasaṅgho nāma; te",
  "atk-s0201a:2540_9": "“evarūpena sīlena, evarūpena ācārena, evarūpāya paṭipattiyā samannāgatā lajjino pesalā",
  "atk-s0201a:2540_10": "uḷāraguṇā”ti bhikkhusaṅghasseva vaṇṇaṃ kathenti. Kammantaṭṭhānato āgantvā bhuttasāyamāsā",
  "atk-s0201a:2540_11": "gharadvāre nisinnāpi, sayanigharaṃ pavisitvā nisinnāpi bhikkhusaṅghasseva vaṇṇaṃ",
  "atk-s0201a:2540_12": "kathenti. Bhagavā tesaṃ manussānaṃ nipaccakāraṃ disvā bhikkhusaṅghaṃ piṇḍapātāpacāyane",
  "atk-s0201a:2540_13": "niyojetvā etadavoca.",
  "atk-s0201a:2541_0": "Ye dhammā samaṇakaraṇā ca brāhmaṇakaraṇā cāti ye dhammā samādāya paripūritā samitapāpasamaṇañca",
  "atk-s0201a:2541_1": "bāhitapāpabrāhmaṇañca karontīti attho. “Tīṇimāni, bhikkhave, samaṇassa samaṇiyāni",
  "atk-s0201a:2541_2": "samaṇakaraṇīyāni. Katamāni tīṇi? Adhisīlasikkhāsamādānaṃ, adhicittasikkhāsamādānaṃ,",
  "atk-s0201a:2541_3": "adhipaññāsikkhāsamādāna”nti ettha pana samaṇena kattabbadhammā vuttā. Tepi ca samaṇakaraṇā",
  "atk-s0201a:2541_4": "hontiyeva. Idha pana hirottappādivasena desanā vitthāritā. Evaṃ no ayaṃ amhākanti",
  "atk-s0201a:2541_5": "ettha noti nipātamattaṃ. Evaṃ ayaṃ amhākanti attho. Mahapphalā mahānisaṃsāti ubhayampi",
  "atk-s0201a:2541_6": "atthato ekameva. Avañjhāti amoghā. Saphalāti ayaṃ tasseva attho. Yassā hi phalaṃ",
  "atk-s0201a:2541_7": "natthi, sā vañjhā nāma hoti. Saudrayāti savaḍḍhi, idaṃ saphalatāya vevacanaṃ. Evañhi",
  "atk-s0201a:2541_8": "vo, bhikkhave, sikkhitabbanti, bhikkhave, evaṃ tumhehi sikkhitabbaṃ. Iti bhagavā",
  "atk-s0201a:2541_9": "iminā ettakena ṭhānena hirottappādīnaṃ dhammānaṃ vaṇṇaṃ kathesi. Kasmā? Vacanapathapacchindanatthaṃ.",
  "atk-s0201a:2541_10": "Sace hi koci acirapabbajito bālabhikkhu evaṃ vadeyya – “bhagavā hirottappādidhamme",
  "atk-s0201a:2541_11": "samādāya vattathāti vadati, ko nu kho tesaṃ samādāya vattane ānisaṃso”ti? Tassa vacanapathapacchindanatthaṃ.",
  "atk-s0201a:2541_12": "Ayañca ānisaṃso, ime hi dhammā samādāya paripūritā samitapāpasamaṇaṃ nāma bāhitapāpabrāhmaṇaṃ",
  "atk-s0201a:2541_13": "nāma karonti, catupaccayalābhaṃ uppādenti, paccayadāyakānaṃ mahapphalataṃ sampādenti,",
  "atk-s0201a:2541_14": "pabbajjaṃ avañjhaṃ saphalaṃ saudrayaṃ karontīti vaṇṇaṃ abhāsi. Ayamettha saṅkhepo.",
  "atk-s0201a:2541_15": "Vitthārato pana vaṇṇakathā satipaṭṭhāne vuttanayeneva veditabbā.",
  "atk-s0201a:2542_0": "416. Hirottappenāti “yaṃ hirīyati hirīyitabbena, ottappati ottappitabbenā”ti evaṃ",
  "atk-s0201a:2542_1": "vitthāritāya hiriyā ceva ottappena ca. Apicettha ajjhattasamuṭṭhānā hirī, bahiddhāsamuṭṭhānaṃ",
  "atk-s0201a:2542_2": "ottappaṃ. Attādhipateyyā hirī, lokādhipateyyaṃ ottappaṃ. Lajjāsabhāvasaṇṭhitā hirī,",
  "atk-s0201a:2542_3": "bhayasabhāvasaṇṭhitaṃ ottappaṃ, vitthārakathā panettha sabbākārena visuddhimagge",
  "atk-s0201a:2542_4": "vuttā. Apica ime dve dhammā lokaṃ pālanato lokapāladhammā nāmāti kathitā. Yathāha",
  "atk-s0201a:2542_5": "– “dveme, bhikkhave, sukkā dhammā lokaṃ pālenti. Katame dve? Hirī ca ottappañca.",
  "atk-s0201a:2542_6": "Ime kho, bhikkhave, dve sukkā dhammā lokaṃ pālenti. Ime ca kho, bhikkhave, dve sukkā",
  "atk-s0201a:2542_7": "dhammā lokaṃ na pāleyyuṃ, nayidha paññāyetha, ‘mātā’ti vā, ‘mātucchā’ti vā, ‘mātulānī’ti",
  "atk-s0201a:2542_8": "vā, ‘ācariyabhariyā’ti vā, ‘garūnaṃ dārā’ti vā, sambhedaṃ loko agamissa, yathā ajeḷakā",
  "atk-s0201a:2542_9": "kukkuṭasūkarā soṇasiṅgālā”ti. Imeyeva jātake “devadhammā”ti kathitā. Yathāha –",
  "atk-s0201a:2543": "“Hiriottappasampannā, sukkadhammasamāhitā;",
  "atk-s0201a:2544": "Santo sappurisā loke, devadhammāti vuccare”ti. ;",
  "atk-s0201a:2545_0": "Mahācundattherassa pana kilesasallekhanapaṭipadāti katvā dassitā. Yathāha – “pare",
  "atk-s0201a:2545_1": "ahirikā bhavissanti, mayamettha hirimanā bhavissāmāti sallekho karaṇīyo. Pare anottāpī",
  "atk-s0201a:2545_2": "bhavissanti, mayamettha ottāpī bhavissāmāti sallekho karaṇīyo”ti. Imeva mahākassapattherassa",
  "atk-s0201a:2545_3": "ovādūpasampadāti katvā dassitā. Vuttañhetaṃ – “tasmā tiha te, kassapa, evaṃ sikkhitabbaṃ,",
  "atk-s0201a:2545_4": "tibbaṃ me hirottappaṃ paccupaṭṭhitaṃ bhavissati theresu navesu majjhimesūti. Evañhi",
  "atk-s0201a:2545_5": "te, kassapa, sikkhitabba”nti. Idha panete samaṇadhammā nāmāti dassitā.",
  "atk-s0201a:2546_0": "Yasmā pana ettāvatā sāmaññattho matthakaṃ patto nāma hoti, tasmā aparepi samaṇakaraṇadhamme",
  "atk-s0201a:2546_1": "dassetuṃ siyā kho pana, bhikkhave, tumhākantiādimāha. Tattha sāmaññatthoti saṃyuttake",
  "atk-s0201a:2546_2": "tāva, “katamañca, bhikkhave, sāmaññaṃ? Ayameva ariyo aṭṭhaṅgiko maggo. Seyyathidaṃ,",
  "atk-s0201a:2546_3": "sammādiṭṭhi…pe… sammāsamādhi, idaṃ vuccati, bhikkhave, sāmaññaṃ. Katamo ca, bhikkhave,",
  "atk-s0201a:2546_4": "sāmaññattho? Yo, bhikkhave, rāgakkhayo dosakkhayo mohakkhayo, ayaṃ vuccati, bhikkhave,",
  "atk-s0201a:2546_5": "sāmaññattho”ti maggo “sāmañña”nti, phalanibbānāni “sāmaññattho”ti vuttāni. Imasmiṃ",
  "atk-s0201a:2546_6": "pana ṭhāne maggampi phalampi ekato katvā sāmaññattho kathitoti veditabbo. Ārocayāmīti",
  "atk-s0201a:2546_7": "kathemi. Paṭivedayāmīti jānāpemi.",
  "atk-s0201a:2547_0": "417. Parisuddho no kāyasamācāroti ettha kāyasamācāro parisuddho aparisuddhoti duvidho.",
  "atk-s0201a:2547_1": "Yo hi bhikkhu pāṇaṃ hanati adinnaṃ ādiyati, kāmesu micchā carati, tassa kāyasamācāro",
  "atk-s0201a:2547_2": "aparisuddho nāma, ayaṃ pana kammapathavaseneva vārito. Yo pana pāṇinā vā leḍḍunā",
  "atk-s0201a:2547_3": "vā daṇḍena vā satthena vā paraṃ potheti viheṭheti, tassa kāyasamācāro aparisuddho",
  "atk-s0201a:2547_4": "nāma, ayampi sikkhāpadabaddheneva paṭikkhitto. Imasmiṃ sutte ubhayampetaṃ akathetvā",
  "atk-s0201a:2547_5": "paramasallekho nāma kathito. Yo hi bhikkhu pānīyaghaṭe vā pānīyaṃ pivantānaṃ, patte",
  "atk-s0201a:2547_6": "vā bhattaṃ bhuñjantānaṃ kākānaṃ nivāraṇavasena hatthaṃ vā daṇḍaṃ vā leḍḍuṃ vā uggirati,",
  "atk-s0201a:2547_7": "tassa kāyasamācāro aparisuddho. Viparīto parisuddho nāma. Uttānoti uggato pākaṭo.",
  "atk-s0201a:2547_8": "Vivaṭoti anāvaṭo asañchanno. Ubhayenāpi parisuddhataṃyeva dīpeti. Na ca chiddavāti",
  "atk-s0201a:2547_9": "sadā ekasadiso antarantare chiddarahito. Saṃvutoti kilesānaṃ dvāra pidahanena pidahito,",
  "atk-s0201a:2547_10": "na vajjapaṭicchādanatthāya.",
  "atk-s0201a:2548_0": "418. Vacīsamācārepi yo bhikkhu musā vadati, pisuṇaṃ katheti, pharusaṃ bhāsati, samphaṃ",
  "atk-s0201a:2548_1": "palapati, tassa vacīsamācāro aparisuddho nāma. Ayaṃ pana kammapathavasena vārito.",
  "atk-s0201a:2548_2": "Yo pana gahapatikāti vā dāsāti vā pessāti vā ādīhi khuṃsento vadati, tassa vacīsamācāro",
  "atk-s0201a:2548_3": "aparisuddho nāma. Ayaṃ pana sikkhāpadabaddheneva paṭikkhitto. Imasmiṃ sutte ubhayampetaṃ",
  "atk-s0201a:2548_4": "akathetvā paramasallekho nāma kathito. Yo hi bhikkhu daharena vā sāmaṇerena vā, “kacci,",
  "atk-s0201a:2548_5": "bhante, amhākaṃ upajjhāyaṃ passathā”ti vutte, sambahulā, āvuso, bhikkhubhikkhuniyo",
  "atk-s0201a:2548_6": "ekasmiṃ padese vicadiṃsu, upajjhāyo te vikkāyikasākabhaṇḍikaṃ ukkhipitvā gato bhavissatī”tiādinā",
  "atk-s0201a:2548_7": "nayena hasādhippāyopi evarūpaṃ kathaṃ katheti, tassa vacīsamācāro aparisuddho. Viparīto parisuddho nāma.",
  "atk-s0201a:2549_0": "419. Manosamācāre yo bhikkhu abhijjhālu byāpannacitto micchādiṭṭhiko hoti, tassa",
  "atk-s0201a:2549_1": "manosamācāro aparisuddho nāma. Ayaṃ pana kammapathavaseneva vārito. Yo pana upanikkhittaṃ",
  "atk-s0201a:2549_2": "jātarūparajataṃ sādiyati, tassa manosamācāro aparisuddho nāma. Ayampi sikkhāpadabaddheneva",
  "atk-s0201a:2549_3": "paṭikkhitto. Imasmiṃ sutte ubhayampetaṃ akathetvā paramasallekho nāma kathito. Yo",
  "atk-s0201a:2549_4": "pana bhikkhu kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, tassa",
  "atk-s0201a:2549_5": "manosamācāro aparisuddho. Viparīto parisuddho nāma.",
  "atk-s0201a:2550_0": "420. Ājīvasmiṃ yo bhikkhu ājīvahetu vejjakammaṃ pahiṇagamanaṃ gaṇḍaphālanaṃ karoti,",
  "atk-s0201a:2550_1": "arumakkhanaṃ deti, telaṃ pacatīti ekavīsatianesanāvasena jīvikaṃ kappeti. Yo vā pana",
  "atk-s0201a:2550_2": "viññāpetvā bhuñjati, tassa ājīvo aparisuddho nāma. Ayaṃ pana sikkhāpadabaddheneva",
  "atk-s0201a:2550_3": "paṭikkhitto. Imasmiṃ sutte ubhayampetaṃ akathetvā paramasallekho nāma kathito. Yo",
  "atk-s0201a:2550_4": "hi bhikkhu sappinavanītatelamadhuphāṇitādīni labhitvā, “sve vā punadivase vā bhavissatī”ti",
  "atk-s0201a:2550_5": "sannidhikārakaṃ paribhuñjati, yo vā pana nimbaṅkurādīni disvā sāmaṇere vadati – “aṃṅkure",
  "atk-s0201a:2550_6": "khādathā”ti, sāmaṇerā thero khāditukāmoti kappiyaṃ katvā denti, dahare pana sāmaṇere",
  "atk-s0201a:2550_7": "vā pānīyaṃ pivatha, āvusoti vadati, te thero pānīyaṃ pivitukāmoti pānīyasaṅkhaṃ dhovitvā",
  "atk-s0201a:2550_8": "denti, tampi paribhuñjantassa ājīvo aparisuddho nāma hoti. Viparīto parisuddho nāma.",
  "atk-s0201a:2551": "422. Mattaññūti pariyesanapaṭiggahaṇaparibhogesu mattaññū, yuttaññū, pamāṇaññū.",
  "atk-s0201a:2552_0": "423. Jāgariyamanuyuttāti rattindivaṃ cha koṭṭhāse katvā ekasmiṃ koṭṭhāse niddāya",
  "atk-s0201a:2552_1": "okāsaṃ datvā pañca koṭṭhāse jāgariyamhi yuttā payuttā. Sīhaseyyanti ettha kāmabhogiseyyā,",
  "atk-s0201a:2552_2": "petaseyyā, sīhaseyyā, tathāgataseyyāti catasso seyyā. Tattha “yebhuyyena, bhikkhave,",
  "atk-s0201a:2552_3": "kāmabhogī sattā vāmena passena sentī”ti ayaṃ kāmabhogiseyyā, tesu hi yebhuyyena dakkhiṇapassena sayāno nāma natthi.",
  "atk-s0201a:2553": "“Yebhuyyena, bhikkhave, petā uttānā sentī”ti ayaṃ petaseyyā, petā hi appamaṃsalohitattā aṭṭhisaṅghātajaṭitā ekena passena sayituṃ na sakkonti, uttānāva senti.",
  "atk-s0201a:2554_0": "“Yebhuyyena, bhikkhave, sīho migarājā naṅguṭṭhaṃ antarasatthimhi anupakkhipitvā dakkhiṇena",
  "atk-s0201a:2554_1": "passena setī”ti ayaṃ sīhaseyyā. Tejussadattā hi sīho migarājā dve purimapāde ekasmiṃ",
  "atk-s0201a:2554_2": "ṭhāne pacchimapāde ekasmiṃ ṭhapetvā naṅguṭṭhaṃ antarasatthimhi pakkhipitvā purimapādapacchimapādanaṅguṭṭhānaṃ",
  "atk-s0201a:2554_3": "ṭhitokāsaṃ sallakkhetvā dvinnaṃ purimapādānaṃ matthake sīsaṃ ṭhapetvā sayati. Divasampi",
  "atk-s0201a:2554_4": "sayitvā pabujjhamāno na utrāsanto pabujjhati. Sīsaṃ pana ukkhipitvā purimapādānaṃ",
  "atk-s0201a:2554_5": "ṭhitokāsaṃ sallakkheti. Sace kiñci ṭhānaṃ vijahitvā ṭhitaṃ hoti, “nayidaṃ tuyhaṃ",
  "atk-s0201a:2554_6": "jātiyā, na sūrabhāvassa ca anurūpa”nti anattamano hutvā tattheva sayati, na gocarāya",
  "atk-s0201a:2554_7": "pakkamati. Avijahitvā ṭhite pana “tuyhaṃ jātiyā sūrabhāvassa ca anurūpamida”nti haṭṭhatuṭṭho",
  "atk-s0201a:2554_8": "uṭṭhāya sīhavijambhitaṃ vijambhitvā kesarabhāraṃ vidhunitvā tikkhattuṃ sīhanādaṃ",
  "atk-s0201a:2554_9": "naditvā gocarāya pakkamati. Catutthajjhānaseyyā pana tathāgataseyyāti vuccati. Tāsu",
  "atk-s0201a:2554_10": "idha sīhaseyyā āgatā. Ayañhi tejussadairiyāpathattā uttamaseyyā nāma. Pāde pādanti",
  "atk-s0201a:2554_11": "dakkhiṇapāde vāmapādaṃ. Accādhāyāti atiādhāya īsakaṃ atikkamma ṭhapetvā, gopphakena",
  "atk-s0201a:2554_12": "hi gopphake, jāṇunā vā jāṇumhi saṅghaṭṭiyamāne abhiṇhaṃ vedanā uppajjati, cittaṃ",
  "atk-s0201a:2554_13": "ekaggaṃ na hoti, seyyā aphāsukā hoti. Yathā pana na saṅghaṭṭeti, evaṃ atikkamma ṭhapite",
  "atk-s0201a:2554_14": "vedanā nuppajjati, cittaṃ ekaggaṃ hoti, seyyā phāsukā hoti, tasmā evamāha.",
  "atk-s0201a:2555": "425. Abhijjhaṃ loketiādi cūḷahatthipade vitthāritaṃ.",
  "atk-s0201a:2556_0": "426. Yā panāyaṃ seyyathāpi, bhikkhaveti upamā vuttā. Tattha iṇaṃ ādāyāti vaḍḍhiyā",
  "atk-s0201a:2556_1": "dhanaṃ gahetvā. Byantī kareyyāti vigatantāni kareyya. Yathā tesaṃ kākaṇikamattopi",
  "atk-s0201a:2556_2": "pariyanto nāma nāvasissati, evaṃ kareyya, sabbaso paṭiniyyāteyyāti attho. Tatonidānanti",
  "atk-s0201a:2556_3": "āṇaṇyanidānaṃ. So hi aṇaṇomhīti āvajjanto balavapāmojjaṃ labhati, balavasomanassamadhigacchati.",
  "atk-s0201a:2556_4": "Tena vuttaṃ – “labhetha pāmojjaṃ, adhigaccheyya somanassa”nti.",
  "atk-s0201a:2557_0": "Visabhāgavedanuppattiyā kakaceneva catuiriyāpathaṃ chindanto ābādhatīti ābādho, svāssa",
  "atk-s0201a:2557_1": "atthīti ābādhiko. Taṃsamuṭṭhānena dukkhena dukkhito. Adhimattagilānoti bāḷhagilāno.",
  "atk-s0201a:2557_2": "Nacchādeyyāti adhimattabyādhiparetatāya na rucceyya. Balamattāti balameva, balañcassa",
  "atk-s0201a:2557_3": "kāye na bhaveyyāti attho. Tatonidānanti ārogyanidānaṃ, tassa hi arogomhīti āvajjayato",
  "atk-s0201a:2557_4": "tadubhayaṃ hoti. Tena vuttaṃ – “labhetha pāmojjaṃ, adhigaccheyya somanassa”nti. Na",
  "atk-s0201a:2557_5": "cassa kiñci bhogānaṃ vayoti kākaṇikamattampi bhogānaṃ vayo na bhaveyya. Tatonidānanti",
  "atk-s0201a:2557_6": "bandhanāmokkhanidānaṃ, sesaṃ vuttanayeneva sabbapadesu yojetabbaṃ. Anattādhīnoti",
  "atk-s0201a:2557_7": "na attani adhīno, attano ruciyā kiñci kātuṃ na labhati. Parādhīnoti paresu adhīno,",
  "atk-s0201a:2557_8": "parasseva ruciyā pavattati. Na yena kāmaṃ gamoti yena disābhāgenassa kāmo hoti. Icchā",
  "atk-s0201a:2557_9": "uppajjati gamanāya, tena gantuṃ na labhati. Dāsabyāti dāsabhāvā. Bhujissoti attano",
  "atk-s0201a:2557_10": "santako. Tatonidānanti bhujissanidānaṃ. Kantāraddhānamagganti kantāraṃ addhānamaggaṃ,",
  "atk-s0201a:2557_11": "nirudakaṃ dīghamagganti attho. Tatonidānanti khemantabhūminidānaṃ.",
  "atk-s0201a:2558_0": "Ime pañca nīvaraṇe appahīneti ettha bhagavā appahīnaṃ kāmacchandanīvaraṇaṃ iṇasadisaṃ,",
  "atk-s0201a:2558_1": "sesāni rogādisadisāni katvā dasseti. Tatrāyaṃ sadisatā – yo hi paresaṃ iṇaṃ gahetvā",
  "atk-s0201a:2558_2": "vināseti. So tehi iṇaṃ dehīti vuccamānopi pharusaṃ vuccamānopi bajjhamānopi pahariyamānopi",
  "atk-s0201a:2558_3": "kiñci paṭibāhituṃ na sakkoti, sabbaṃ titikkhati, titikkhakāraṇañhissa taṃ iṇaṃ hoti.",
  "atk-s0201a:2558_4": "Evamevaṃ yo yamhi kāmacchandena rajjati, taṇhāgaṇena taṃ vatthuṃ gaṇhāti, so tena",
  "atk-s0201a:2558_5": "pharusaṃ vuccamānopi bajjhamānopi pahariyamānopi sabbaṃ titikkhati. Titikkhakāraṇañhissa",
  "atk-s0201a:2558_6": "so kāmacchando hoti gharasāmikehi vadhīyamānānaṃ itthīnaṃ viyāti. Evaṃ iṇaṃ viya",
  "atk-s0201a:2558_7": "kāmacchando daṭṭhabbo.",
  "atk-s0201a:2559_0": "Yathā pana pittarogāturo madhusakkarādīsupi dinnesu pittarogāturatāya tesaṃ rasaṃ",
  "atk-s0201a:2559_1": "na vindati, tittakaṃ tittakanti uggiratiyeva. Evamevaṃ byāpannacitto hitakāmehi ācariyupajjhāyehi",
  "atk-s0201a:2559_2": "appamattakampi ovadīyamāno ovādaṃ na gaṇhāti, “ati viya me tumhe upaddavethā”tiādīni",
  "atk-s0201a:2559_3": "vatvā vibbhamati. Pittarogāturatāya so puriso madhusakkarādirasaṃ viya, kodhāturatāya",
  "atk-s0201a:2559_4": "jhānasukhādibhedaṃ sāsanarasaṃ na vindatīti. Evaṃ rogo viya byāpādo daṭṭhabbo.",
  "atk-s0201a:2560_0": "Yathā pana nakkhattadivase bandhanāgāre baddho puriso nakkhattassa neva ādiṃ, na",
  "atk-s0201a:2560_1": "majjhaṃ, na pariyosānaṃ passati. So dutiyadivase mutto, “aho hiyyo nakkhattaṃ manāpaṃ,",
  "atk-s0201a:2560_2": "aho naccaṃ, aho gīta”ntiādīni sutvāpi paṭivacanaṃ na deti. Kiṃ kāraṇā? Nakkhattassa",
  "atk-s0201a:2560_3": "ananubhūtattā. Evamevaṃ thinamiddhābhibhūto bhikkhu vicittanayepi dhammassavane pavattamāne",
  "atk-s0201a:2560_4": "neva tassa ādiṃ, na majjhaṃ, na pariyosānaṃ jānāti. So uṭṭhite dhammassavane, “aho",
  "atk-s0201a:2560_5": "dhammassavanaṃ, aho kāraṇaṃ, aho upamā”ti dhammassavanassa vaṇṇaṃ bhaṇamānānaṃ sutvāpi",
  "atk-s0201a:2560_6": "paṭivacanaṃ na deti. Kiṃ kāraṇā? Thinamiddhavasena dhammakathāya ananubhūtattāti.",
  "atk-s0201a:2560_7": "Evaṃ bandhanāgāraṃ viya thinamiddhaṃ daṭṭhabbaṃ.",
  "atk-s0201a:2561_0": "Yathā pana nakkhattaṃ kīḷantopi dāso, “idaṃ nāma accāyikaṃ karaṇīyaṃ atthi, sīghaṃ,",
  "atk-s0201a:2561_1": "tattha gaccha, no ce gacchasi, hatthapādaṃ vā te chindāmi kaṇṇanāsaṃ vā”ti vutto",
  "atk-s0201a:2561_2": "sīghaṃ gacchatiyeva, nakkhattassa ādimajjhapariyosānaṃ anubhavituṃ na labhati. Kasmā?",
  "atk-s0201a:2561_3": "Parādhīnatāya. Evamevaṃ vinaye appakataññunā vivekatthāya araññaṃ paviṭṭhenāpi kismiñcideva",
  "atk-s0201a:2561_4": "antamaso kappiyamaṃsepi akappiyamaṃsasaññāya uppannāya vivekaṃ pahāya sīlavisodhanatthaṃ",
  "atk-s0201a:2561_5": "vinayadharassa santike gantabbaṃ hoti. Vivekasukhaṃ anubhavituṃ na labhati. Kasmā?",
  "atk-s0201a:2561_6": "Uddhaccakukkuccābhibhūtatāyāti, evaṃ dāsabyaṃ viya uddhaccakukkuccaṃ daṭṭabbaṃ.",
  "atk-s0201a:2562_0": "Yathā pana kantāraddhānamaggapaṭipanno puriso corehi manussānaṃ viluttokāsaṃ pahatokāsañca",
  "atk-s0201a:2562_1": "disvā daṇḍakasaddenapi sakuṇasaddenapi corā āgatāti ussaṅkitaparisaṅkito hoti, gacchatipi,",
  "atk-s0201a:2562_2": "tiṭṭhatipi, nivattatipi, gataṭṭhānato āgataṭṭhānameva bahutaraṃ hoti. So kicchena",
  "atk-s0201a:2562_3": "kasirena khemantabhūmiṃ pāpuṇāti vā, na vā pāpuṇāti. Evamevaṃ yassa aṭṭhasu ṭhānesu",
  "atk-s0201a:2562_4": "vicikicchā uppannā hoti. So “buddho nu kho, na nu kho buddho”tiādinā nayena vicikicchanto",
  "atk-s0201a:2562_5": "adhimuccitvā saddhāya gaṇhituṃ na sakkoti. Asakkonto maggaṃ vā phalaṃ vā na pāpuṇātīti",
  "atk-s0201a:2562_6": "yathā kantāraddhānamagge “corā atthi natthī”ti punappunaṃ āsappanaparisappanaṃ apariyogāhanaṃ",
  "atk-s0201a:2562_7": "chambhitatta cittassa uppādento khemantapattiyā antarāyaṃ karoti, evaṃ vicikicchāpi",
  "atk-s0201a:2562_8": "“buddho nu kho na buddho”tiādinā nayena punappunaṃ āsappanaparisappanaṃ apariyogāhanaṃ",
  "atk-s0201a:2562_9": "chambhitattaṃ cittassa uppādayamānā ariyabhūmippattiyā antarāyaṃ karotīti kantāraddhānamaggo viya daṭṭhabbā.",
  "atk-s0201a:2563_0": "Idāni seyyathāpi, bhikkhave, āṇaṇyanti ettha bhagavā pahīnakāmacchandanīvaraṇaṃ āṇaṇyasadisaṃ,",
  "atk-s0201a:2563_1": "sesāni ārogyādisadisāni katvā dasseti. Tatrāyaṃ sadisatā – yathā hi puriso iṇaṃ ādāya",
  "atk-s0201a:2563_2": "kammante payojetvā samiddhakammanto, “idaṃ iṇaṃ nāma palibodhamūla”nti cintetvā savaḍḍhikaṃ",
  "atk-s0201a:2563_3": "iṇaṃ niyyātetvā paṇṇaṃ phālāpeyya. Athassa tato paṭṭhāya neva koci dūtaṃ peseti,",
  "atk-s0201a:2563_4": "na paṇṇaṃ, so iṇasāmike disvāpi sace icchati, āsanā uṭṭhahati, no ce, na uṭṭhahati.",
  "atk-s0201a:2563_5": "Kasmā? Tehi saddhiṃ nillepatāya alaggatāya. Evameva bhikkhu, “ayaṃ kāmacchando nāma",
  "atk-s0201a:2563_6": "palibodhamūla”nti satipaṭṭhāne vuttanayeneva cha dhamme bhāvetvā kāmacchandanīvaraṇaṃ",
  "atk-s0201a:2563_7": "pajahati. Tassevaṃ pahīnakāmacchandassa yathā iṇamuttassa purisassa iṇasāmike disvā",
  "atk-s0201a:2563_8": "neva bhayaṃ na chambhitattaṃ hoti. Evameva paravatthumhi neva saṅgo na bandho hoti.",
  "atk-s0201a:2563_9": "Dibbānipi rūpāni passato kileso na samudācarati. Tasmā bhagavā āṇaṇyamiva kāmacchandappahānamāha.",
  "atk-s0201a:2564_0": "Yathā pana so pittarogāturo puriso bhesajjakiriyāya taṃ rogaṃ vūpasametvā tato paṭṭhāya",
  "atk-s0201a:2564_1": "madhusakkarādīnaṃ rasaṃ vindati. Evamevaṃ bhikkhu, “ayaṃ byāpādo nāma anatthakārako”ti",
  "atk-s0201a:2564_2": "cha dhamme bhāvetvā byāpādanīvaraṇaṃ pajahati. So evaṃ pahīnabyāpādo yathā pittarogavimutto",
  "atk-s0201a:2564_3": "puriso madhusakkarādīni madhurāni sampiyāyamāno paṭisevati. Evamevaṃ ācārapaṇṇattiādīni",
  "atk-s0201a:2564_4": "sikkhāpiyamāno sirasā sampaṭicchitvā sampiyāyamāno sikkhati. Tasmā bhagavā ārogyamiva byāpādappahānamāha.",
  "atk-s0201a:2565_0": "Yathā so nakkhattadivase bandhanāgāraṃ pavesito puriso aparasmiṃ nakkhattadivase,",
  "atk-s0201a:2565_1": "“pubbepi ahaṃ pamādadosena baddho taṃ nakkhattaṃ nānubhavāmi, idāni appamatto bhavissāmī”ti",
  "atk-s0201a:2565_2": "yathāssa paccatthikā okāsaṃ na labhanti. Evaṃ appamatto hutvā nakkhattaṃ anubhavitvā",
  "atk-s0201a:2565_3": "– “aho nakkhattaṃ aho nakkhatta”nti udānaṃ udānesi. Evameva bhikkhu, “idaṃ thinamiddhaṃ",
  "atk-s0201a:2565_4": "nāma mahāanatthakara”nti cha dhamme bhāvetvā thinamiddhanīvaraṇaṃ pajahati. So evaṃ",
  "atk-s0201a:2565_5": "pahīnathinamiddho yathā bandhanā mutto puriso sattāhampi nakkhattassa ādimajjhapariyosānaṃ",
  "atk-s0201a:2565_6": "anubhavati. Evamevaṃ bhikkhu dhammanakkhattassa ādimajjhapariyosānaṃ anubhavanto",
  "atk-s0201a:2565_7": "saha paṭisambhidāhi arahattaṃ pāpuṇāti. Tasmā bhagavā bandhanā mokkhamiva thinamiddhappahānamāha.",
  "atk-s0201a:2566_0": "Yathā pana dāso kañcideva mittaṃ upanissāya sāmikānaṃ dhanaṃ datvā attānaṃ bhujissaṃ",
  "atk-s0201a:2566_1": "katvā tato paṭṭhāya yaṃ icchati, taṃ kareyya. Evameva bhikkhu, “idaṃ uddhaccakukkuccaṃ",
  "atk-s0201a:2566_2": "nāma mahāanatthakara”nti cha dhamme bhāvetvā uddhaccakukkuccaṃ pajahati. So evaṃ",
  "atk-s0201a:2566_3": "pahīnuddhaccakukkucco yathā bhujisso puriso yaṃ icchati, taṃ karoti. Na taṃ koci",
  "atk-s0201a:2566_4": "balakkārena tato nivatteti. Evamevaṃ bhikkhu yathāsukhaṃ nekkhammapaṭipadaṃ paṭipajjati,",
  "atk-s0201a:2566_5": "na naṃ uddhaccakukkuccaṃ balakkārena tato nivatteti. Tasmā bhagavā bhujissaṃ viya",
  "atk-s0201a:2566_6": "uddhaccakukkuccappahānamāha.",
  "atk-s0201a:2567_0": "Yathā balavā puriso hatthasāraṃ gahetvā sajjāvudho saparivāro kantāraṃ paṭipajjeyya.",
  "atk-s0201a:2567_1": "Taṃ corā dūratova disvā palāyeyyuṃ. So sotthinā taṃ kantāraṃ nittharitvā khemantaṃ",
  "atk-s0201a:2567_2": "patto haṭṭhatuṭṭho assa. Evamevaṃ bhikkhu, “ayaṃ vicikicchā nāma anatthakārikā”ti",
  "atk-s0201a:2567_3": "cha dhamme bhāvetvā vicikicchaṃ pajahati. So evaṃ pahīnavicikiccho yathā balavā sajjāvudho",
  "atk-s0201a:2567_4": "saparivāro puriso nibbhayo core tiṇaṃ viya agaṇetvā sotthinā nikkhamitvā khemantabhūmiṃ",
  "atk-s0201a:2567_5": "pāpuṇāti. Evamevaṃ duccaritakantāraṃ nittharitvā paramakhemantabhūmiṃ amataṃ nibbānaṃ",
  "atk-s0201a:2567_6": "pāpuṇāti. Tasmā bhagavā khemantabhūmiṃ viya vicikicchāpahānamāha.",
  "atk-s0201a:2568_0": "427. Imameva kāyanti imaṃ karajakāyaṃ. Abhisandetīti temeti sneheti, sabbattha pavattapītisukhaṃ",
  "atk-s0201a:2568_1": "karoti. Parisandetīti samantato sandeti. Paripūretīti vāyunā bhastaṃ viya pūreti.",
  "atk-s0201a:2568_2": "Parippharatīti samantato phusati. Sabbāvato kāyassāti assa bhikkhuno sabbakoṭṭhāsavato",
  "atk-s0201a:2568_3": "kāyassa. Kiñci upādinnakasantatipavattiṭṭhāne chavimaṃsalohitānugataṃ aṇumattampi",
  "atk-s0201a:2568_4": "ṭhānaṃ paṭhamajjhānasukhena aphuṭṭhaṃ nāma na hoti. Dakkhoti cheko paṭibalo nhānīyacuṇṇāni",
  "atk-s0201a:2568_5": "kātuñceva yojetuñca sannetuñca. Kaṃsathāleti yena kenaci lohena katabhājane. Mattikabhājanaṃ",
  "atk-s0201a:2568_6": "pana thiraṃ na hoti, sannentassa bhijjati, tasmā taṃ na dasseti. Paripphosakaṃ paripphosakanti",
  "atk-s0201a:2568_7": "siñcitvā siñcitvā. Sanneyyāti vāmahatthena kaṃsathālaṃ gahetvā dakkhiṇena hatthena",
  "atk-s0201a:2568_8": "pamāṇayuttaṃ udakaṃ siñcitvā siñcitvā parimaddanto piṇḍaṃ kareyya. Snehānugatāti",
  "atk-s0201a:2568_9": "udakasinehena anugatā. Snehaparetāti udakasinehena parigatā. Santarabāhirāti saddhiṃ",
  "atk-s0201a:2568_10": "antopadesena ceva bahipadesena ca, sabbatthakameva udakasinehena phuṭāti attho. Na",
  "atk-s0201a:2568_11": "ca pagghariṇīti na bindu bindu udakaṃ paggharati, sakkā hoti hatthenapi dvīhipi tīhipi",
  "atk-s0201a:2568_12": "aṅgulīhi gahetuṃ ovaṭṭikampi kātunti attho.",
  "atk-s0201a:2569_0": "428. Dutiyajjhānasukhaupamāyaṃ ubbhitodakoti ubbhinnaudako, na heṭṭhā ubbhijjitvā",
  "atk-s0201a:2569_1": "uggacchanaudako, antoyeva pana ubbhijjanaudakoti attho. Āyamukhanti āgamanamaggo.",
  "atk-s0201a:2569_2": "Devoti megho. Kālenakālanti kāle kāle, anvaddhamāsaṃ vā anudasāhaṃ vāti attho. Dhāranti",
  "atk-s0201a:2569_3": "vuṭṭhiṃ. Nānuppaveccheyyāti na paveseyya, na vasseyyāti attho. Sītā vāridhārā ubbhijjitvāti",
  "atk-s0201a:2569_4": "sītaṃ vāri taṃ udakarahadaṃ pūrayamānaṃ ubbhijjitvā. Heṭṭhā uggacchanaudakañhi uggantvā",
  "atk-s0201a:2569_5": "uggantvā bhijjantaṃ udakaṃ khobheti. Catūhi disāhi pavisanaudakaṃ purāṇapaṇṇatiṇakaṭṭhadaṇḍakādīhi",
  "atk-s0201a:2569_6": "udakaṃ khobheti. Vuṭṭhiudakaṃ dhārānipātapupphuḷakehi udakaṃ khobheti. Sannisinnameva",
  "atk-s0201a:2569_7": "pana hutvā iddhinimmitamiva uppajjamānaṃ udakaṃ imaṃ padesaṃ pharati, imaṃ padesaṃ",
  "atk-s0201a:2569_8": "na pharatīti natthi. Tena aphuṭokāso nāma na hotīti. Tattha rahado viya karajakāyo,",
  "atk-s0201a:2569_9": "udakaṃ viya dutiyajjhānasukhaṃ. Sesaṃ purimanayeneva veditabbaṃ.",
  "atk-s0201a:2570_0": "429. Tatiyajjhānasukhaupamāyaṃ uppalāni ettha santīti uppalinī. Sesapadadvayesupi",
  "atk-s0201a:2570_1": "eseva nayo. Ettha ca setarattanīlesu yaṃkiñci uppalaṃ uppalameva, ūnakasatapattaṃ",
  "atk-s0201a:2570_2": "puṇḍarīkaṃ, satapattaṃ padumaṃ. Pattaniyamaṃ vā vināpi setaṃ padumaṃ, rattaṃ puṇḍarīkanti",
  "atk-s0201a:2570_3": "ayamettha vinicchayo. Udakānuggatānīti udakato na uggatāni. Antonimuggaposīnīti udakatalassa",
  "atk-s0201a:2570_4": "anto nimuggāniyeva hutvā posīni, vaḍḍhīnīti attho. Sesaṃ purimanayeneva veditabbaṃ.",
  "atk-s0201a:2571_0": "430. Catutthajjhānasukhaupamāyaṃ parisuddhena cetasā pariyodātenāti ettha nirupakkilesaṭṭhena",
  "atk-s0201a:2571_1": "parisuddhaṃ. Pabhassaraṭṭhena pariyodātaṃ veditabbaṃ. Odātena vatthenāti idaṃ utupharaṇatthaṃ",
  "atk-s0201a:2571_2": "vuttaṃ. Kiliṭṭhavatthena hi utupharaṇaṃ na hoti, taṅkhaṇadhotaparisuddhena utupharaṇaṃ",
  "atk-s0201a:2571_3": "balavaṃ hoti. Imissā hi upamāya vatthaṃ viya karajakāyo. Utupharaṇaṃ viya catutthajjhānasukhaṃ.",
  "atk-s0201a:2571_4": "Tasmā yathā sunhātassa purisassa parisuddhaṃ vatthaṃ sasīsaṃ pārupitvā nisinnassa",
  "atk-s0201a:2571_5": "sarīrato utu sabbameva vatthaṃ pharati, na koci vatthassa aphuṭokāso hoti. Evaṃ catutthajjhānasukhena",
  "atk-s0201a:2571_6": "bhikkhuno karajakāyassa na koci okāso aphuṭo hotīti evamettha attho daṭṭhabbo. Catutthajjhānacittameva",
  "atk-s0201a:2571_7": "vā vatthaṃ viya, taṃsamuṭṭhānarūpaṃ utupharaṇaṃ viya. Yathā hi katthaci odātavatthe",
  "atk-s0201a:2571_8": "kāyaṃ apphusantepi taṃsamuṭṭhānena utunā sabbatthakameva kāyo phuṭṭho hoti. Evaṃ",
  "atk-s0201a:2571_9": "catutthajjhānasamuṭṭhitena sukhumarūpena sabbatthakameva bhikkhuno karajakāyo phuṭo",
  "atk-s0201a:2571_10": "hotīti evamettha attho daṭṭhabbo.",
  "atk-s0201a:2572_0": "431. Pubbenivāsañāṇaupamāyaṃ taṃdivasaṃ katakiriyā pākaṭā hotīti taṃdivasaṃ gatagāmattayameva",
  "atk-s0201a:2572_1": "gahitaṃ. Tattha gāmattayaṃ gatapuriso viya pubbenivāsañāṇalābhī daṭṭhabbo. Tayo gāmā",
  "atk-s0201a:2572_2": "viya tayo bhavā daṭṭhabbā. Tassa purisassa tīsu gāmesu taṃdivasaṃ katakiriyāya āvibhāvo",
  "atk-s0201a:2572_3": "viya pubbenivāsāya cittaṃ abhinīharitvā nisinnassa bhikkhuno tīsu bhavesu katakiriyāya āvibhāvo daṭṭhabbo.",
  "atk-s0201a:2573_0": "432. Dibbacakkhuupamāyaṃ dve agārāti dve gharā. Sadvārāti sammukhadvārā. Anucaṅkamanteti",
  "atk-s0201a:2573_1": "aparāparaṃ sañcarante. Anuvicaranteti ito cito ca vicarante, ito pana gehā nikkhamitvā",
  "atk-s0201a:2573_2": "etaṃ gehaṃ, etasmā vā nikkhamitvā imaṃ gehaṃ pavisanavasenapi daṭṭhabbā. Tattha dve",
  "atk-s0201a:2573_3": "agārā sadvārā viya cutipaṭisandhiyo, cakkhumā puriso viya dibbacakkhuñāṇalābhī, cakkhumato",
  "atk-s0201a:2573_4": "purisassa dvinnaṃ gehānaṃ antare ṭhatvā passato dve agāre pavisanakanikkhamanakapurisānaṃ",
  "atk-s0201a:2573_5": "pākaṭakālo viya dibbacakkhulābhino ālokaṃ vaḍḍhetvā olokentassa cavanakaupapajjanakasattānaṃ",
  "atk-s0201a:2573_6": "pākaṭakālo. Kiṃ pana te ñāṇassa pākaṭā, puggalassāti? Ñāṇassa. Tassa pākaṭattā pana",
  "atk-s0201a:2573_7": "puggalassa pākaṭāyevāti.",
  "atk-s0201a:2574_0": "433. Āsavakkhayañāṇaupamāyaṃ pabbatasaṅkhepeti pabbatamatthake. Anāviloti nikkaddamo.",
  "atk-s0201a:2574_1": "Sippiyo ca sambukā ca sippisambukaṃ. Sakkharā ca kathalā ca sakkharakathalaṃ. Macchānaṃ",
  "atk-s0201a:2574_2": "gumbā ghaṭāti macchagumbaṃ. Tiṭṭhantampi carantampīti ettha sakkharakathalaṃ tiṭṭhatiyeva,",
  "atk-s0201a:2574_3": "itarāni carantipi tiṭṭhantipi. Yathā pana antarantarā ṭhitāsupi nisinnāsupi vijjamānāsupi,",
  "atk-s0201a:2574_4": "“etā gāvo carantī”ti carantiyo upādāya itarāpi carantīti vuccanti. Evaṃ tiṭṭhantameva",
  "atk-s0201a:2574_5": "sakkharakathalaṃ upādāya itarampi dvayaṃ tiṭṭhantanti vuttaṃ. Itarañca dvayaṃ carantaṃ",
  "atk-s0201a:2574_6": "upādāya sakkharakathalampi carantanti vuttaṃ. Tattha cakkhumato purisassa tīre ṭhatvā",
  "atk-s0201a:2574_7": "passato sippisambukādīnaṃ vibhūtakālo viya āsavānaṃ khayāya cittaṃ nīharitvā nisinnassa",
  "atk-s0201a:2574_8": "bhikkhuno catunnaṃ saccānaṃ vibhūtakālo daṭṭhabbo.",
  "atk-s0201a:2575_0": "434. Idāni sattahākārehi saliṅgato saguṇato khīṇāsavassa nāmaṃ gaṇhanto, ayaṃ vuccati,",
  "atk-s0201a:2575_1": "bhikkhave, bhikkhu samaṇo itipītiādimāha. Tattha evaṃ kho, bhikkhave, bhikkhu samaṇo",
  "atk-s0201a:2575_2": "hotītiādīsu, bhikkhave, evaṃ bhikkhu samitapāpattā samaṇo hoti. Bāhitapāpattā brāhmaṇo",
  "atk-s0201a:2575_3": "hoti. Nhātakilesattā nhātako hoti, dhotakilesattāti attho. Catumaggañāṇasaṅkhātehi",
  "atk-s0201a:2575_4": "vedehi akusaladhammānaṃ gatattā vedagū hoti, viditattāti attho. Teneva viditāssa",
  "atk-s0201a:2575_5": "hontītiādimāha. Kilesānaṃ sutattā sottiyo hoti, nissutattā apahatattāti attho. Kilesānaṃ",
  "atk-s0201a:2575_6": "ārakattā ariyo hoti, hatattāti attho. Tehi ārakattā arahaṃ hoti, dūrībhūtattāti attho.",
  "atk-s0201a:2575_7": "Sesaṃ sabattha pākaṭamevāti.",
  "atk-s0201a:2576": "Papañcasūdaniyā majjhimanikāyaṭṭhakathāya",
  "atk-s0201a:2577": "Mahāassapurasuttavaṇṇanā niṭṭhitā.",
  "atk-s0201a:2578": "10. Cūḷaassapurasuttavaṇṇanā",
  "atk-s0201a:2579": "435. Evaṃ me sutanti cūḷaassapurasuttaṃ. Tassa desanākāraṇaṃ purimasadisameva. Samaṇasāmīcippaṭipadāti samaṇānaṃ anucchavikā samaṇānaṃ anulomappaṭipadā.",
  "atk-s0201a:2580_0": "436. Samaṇamalānantiādīsu ete dhammā uppajjamānā samaṇe maline karonti malaggahite,",
  "atk-s0201a:2580_1": "tasmā “samaṇamalā”ti vuccanti. Etehi samaṇā dussanti, padussanti, tasmā samaṇadosāti",
  "atk-s0201a:2580_2": "vuccanti. Ete uppajjitvā samaṇe kasaṭe niroje karonti milāpenti, tasmā samaṇakasaṭāti",
  "atk-s0201a:2580_3": "vuccanti. Āpāyikānaṃ ṭhānānanti apāye nibbattāpakānaṃ kāraṇānaṃ. Duggativedaniyānanti",
  "atk-s0201a:2580_4": "duggatiyaṃ vipākavedanāya paccayānaṃ. Matajaṃ nāmāti manussā tikhiṇaṃ ayaṃ ayena",
  "atk-s0201a:2580_5": "sughaṃsitvā taṃ ayacuṇṇaṃ maṃsena saddhiṃ madditvā koñcasakuṇe khādāpenti. Te uccāraṃ",
  "atk-s0201a:2580_6": "kātuṃ asakkontā maranti. No ce maranti, paharitvā mārenti. Atha tesaṃ kucchiṃ phāletvā",
  "atk-s0201a:2580_7": "naṃ udakena dhovitvā cuṇṇaṃ gahetvā maṃsena saddhiṃ madditvā puna khādāpentīti evaṃ",
  "atk-s0201a:2580_8": "satta vāre khādāpetvā gahitena ayacuṇṇena āvudhaṃ karonti. Susikkhitā ca naṃ ayakārā",
  "atk-s0201a:2580_9": "bahuhatthakammamūlaṃ labhitvā karonti. Taṃ matasakuṇato jātattā “mataja”nti vuccati,",
  "atk-s0201a:2580_10": "atitikhiṇaṃ hoti. Pītanisitanti udakapītañceva silāya ca sunighaṃsitaṃ. Saṅghāṭiyāti",
  "atk-s0201a:2580_11": "kosiyā. Sampārutanti pariyonaddhaṃ. Sampaliveṭhitanti samantato veṭhitaṃ.",
  "atk-s0201a:2581_0": "437. Rajojallikassāti rajojalladhārino. Udakorohakassāti divasassa tikkhattuṃ udakaṃ",
  "atk-s0201a:2581_1": "orohantassa. Rukkhamūlikassāti rukkhamūlavāsino. Abbhokāsikassāti abbhokāsavāsino.",
  "atk-s0201a:2581_2": "Ubbhaṭṭhakassāti uddhaṃ ṭhitakassa. Pariyāyabhattikassāti māsavārena vā aḍḍhamāsavārena",
  "atk-s0201a:2581_3": "vā bhuñjantassa. Sabbametaṃ bāhirasamayeneva kathitaṃ. Imasmiñhi sāsane cīvaradharo",
  "atk-s0201a:2581_4": "bhikkhu saṅghāṭikoti na vuccati. Rajojalladhāraṇādivatāni imasmiṃ sāsane natthiyeva.",
  "atk-s0201a:2581_5": "Buddhavacanassa buddhavacanameva nāmaṃ, na mantāti. Rukkhamūliko, abbhokāsikoti ettakaṃyeva",
  "atk-s0201a:2581_6": "pana labbhati. Tampi bāhirasamayeneva kathitaṃ. Jātameva nanti taṃdivase jātamattaṃyeva",
  "atk-s0201a:2581_7": "naṃ. Saṅghāṭikaṃ kareyyunti saṅghāṭikaṃ vatthaṃ nivāsetvā ca pārupitvā ca saṅghāṭikaṃ",
  "atk-s0201a:2581_8": "kareyyuṃ. Esa nayo sabbattha.",
  "atk-s0201a:2582_0": "438. Visuddhamattānaṃ samanupassatīti attānaṃ visujjhantaṃ passati. Visuddhoti pana",
  "atk-s0201a:2582_1": "na tāva vattabbo. Pāmojjaṃ jāyatīti tuṭṭhākāro jāyati. Pamuditassa pītīti tuṭṭhassa",
  "atk-s0201a:2582_2": "sakalasarīraṃ khobhayamānā pīti jāyati. Pītimanassa kāyoti pītisampayuttassa puggalassa",
  "atk-s0201a:2582_3": "nāmakāyo. Passambhatīti vigatadaratho hoti. Sukhaṃ vedetīti kāyikampi cetasikampi",
  "atk-s0201a:2582_4": "sukhaṃ vediyati. Cittaṃ samādhiyatīti iminā nekkhammasukhena sukhitassa cittaṃ samādhiyati,",
  "atk-s0201a:2582_5": "appanāpattaṃ viya hoti. So mettāsahagatena cetasāti heṭṭhā kilesavasena āraddhā desanā",
  "atk-s0201a:2582_6": "pabbate vuṭṭhavuṭṭhi viya nadiṃ yathānusandhinā brahmavihārabhāvanaṃ otiṇṇā. Tattha",
  "atk-s0201a:2582_7": "yaṃ vattabbaṃ siyā, taṃ sabbaṃ visuddhimagge vuttameva. Seyyathāpi, bhikkhave, pokkharaṇīti",
  "atk-s0201a:2582_8": "mahāsīhanādasutte maggo pokkharaṇiyā upamito, idha sāsanaṃ upamitanti veditabbaṃ.",
  "atk-s0201a:2582_9": "Āsavānaṃ khayā samaṇo hotīti sabbakilesānaṃ samitattā paramatthasamaṇo hotīti. Sesaṃ",
  "atk-s0201a:2582_10": "sabbattha uttānamevāti.",
  "atk-s0201a:2583": "Papañcasūdaniyā majjhimanikāyaṭṭhakathāya",
  "atk-s0201a:2584": "Cūḷaassapurasuttavaṇṇanā niṭṭhitā.",
  "atk-s0201a:2585": "Catutthavaggavaṇṇanā niṭṭhitā.",
  "atk-s0201a:2588": "5. Cūḷayamakavaggo",
  "atk-s0201a:2589": "1. Sāleyyakasuttavaṇṇanā",
  "atk-s0201a:2590_0": "439. Evaṃ me sutanti sāleyyakasuttaṃ. Tattha kosalesūti kosalā nāma jānapadino rājakumārā.",
  "atk-s0201a:2590_1": "Tesaṃ nivāso ekopi janapado ruḷhīsaddena kosalāti vuccati, tasmiṃ kosalesu janapade.",
  "atk-s0201a:2590_2": "Porāṇā panāhu – yasmā pubbe mahāpanādaṃ rājakumāraṃ nānānāṭakāni disvā sitamattampi",
  "atk-s0201a:2590_3": "akarontaṃ sutvā rājā āha – “yo mama puttaṃ hasāpeti, sabbālaṅkārena naṃ alaṅkaromī”ti.",
  "atk-s0201a:2590_4": "Tato naṅgalānipi chaḍḍetvā mahājanakāye sannipatite manussā sātirekāni sattavassāni",
  "atk-s0201a:2590_5": "nānākīḷikāyo dassetvā naṃ hasāpetuṃ nāsakkhiṃsu. Tato sakko devanaṭaṃ pesesi. So",
  "atk-s0201a:2590_6": "dibbanāṭakaṃ dassetvā hasāpesi. Atha te manussā attano attano vasanokāsābhimukhā",
  "atk-s0201a:2590_7": "pakkamiṃsu. Te paṭipathe mittasuhajjādayo disvā paṭisanthāraṃ karontā, “kacci, bho,",
  "atk-s0201a:2590_8": "kusalaṃ, kacci, bho, kusala”nti āhaṃsu. Tasmā taṃ “kusalaṃ kusala”nti vacanaṃ upādāya",
  "atk-s0201a:2590_9": "so padeso kosalāti vuccatīti.",
  "atk-s0201a:2591_0": "Cārikaṃ caramānoti aturitacārikaṃ caramāno. Mahatā bhikkhusaṅghena saddhinti sataṃ",
  "atk-s0201a:2591_1": "vā sahassaṃ vā satasahassaṃ vāti evaṃ aparicchinnena mahatā bhikkhusaṅghena saddhiṃ.",
  "atk-s0201a:2591_2": "Brāhmaṇagāmoti brāhmaṇānaṃ samosaraṇagāmopi brāhmaṇagāmoti vuccati brāhmaṇānaṃ bhogagāmopi.",
  "atk-s0201a:2591_3": "Idha samosaraṇagāmo adhippeto. Tadavasarīti taṃ avasari, sampattoti attho. Vihāro",
  "atk-s0201a:2591_4": "panettha aniyāmito; tasmā tassa avidūre buddhānaṃ anucchaviko eko vanasaṇḍo bhavissati,",
  "atk-s0201a:2591_5": "satthā taṃ vanasaṇḍaṃ gatoti veditabbo. Assosunti suṇiṃsu upalabhiṃsu. Sotadvārasampattavacananigghosānusārena",
  "atk-s0201a:2591_6": "jāniṃsu. Khoti avadhāraṇatthe padapūraṇamatte vā nipāto. Tattha avadhāraṇatthena",
  "atk-s0201a:2591_7": "assosuṃyeva, na nesaṃ koci savanantarāyo ahosīti ayamattho veditabbo. Padapūraṇena",
  "atk-s0201a:2591_8": "byañjanasiliṭṭhatāmattameva.",
  "atk-s0201a:2592_0": "Idāni yamatthaṃ assosuṃ, taṃ pakāsetuṃ samaṇo khalu, bho, gotamotiādi vuttaṃ. Tattha",
  "atk-s0201a:2592_1": "samitapāpattā samaṇoti veditabbo. Khalūti anussavanatthe nipāto. Bhoti tesaṃ aññamaññaṃ",
  "atk-s0201a:2592_2": "ālapanamattaṃ. Gotamoti bhagavato gottavasena paridīpanaṃ. Tasmā samaṇo khalu, bho,",
  "atk-s0201a:2592_3": "gotamoti ettha samaṇo kira, bho, gotamagottoti evamattho daṭṭhabbo. Sakyaputtoti",
  "atk-s0201a:2592_4": "idaṃ pana bhagavato uccākulaparidīpanaṃ. Sakyakulā pabbajitoti saddhāpabbajitabhāvadīpanaṃ.",
  "atk-s0201a:2592_5": "Kenaci pārijuññena anabhibhūto aparikkhīṇaṃyeva taṃ kulaṃ pahāya saddhāpabbajitoti",
  "atk-s0201a:2592_6": "vuttaṃ hoti. Tato paraṃ vuttatthameva. Taṃ kho panāti itthambhūtākhyānatthe upayogavacanaṃ,",
  "atk-s0201a:2592_7": "tassa kho pana bhoto gotamassāti attho. Kalyāṇoti kalyāṇaguṇasamannāgato, seṭṭhoti",
  "atk-s0201a:2592_8": "vuttaṃ hoti. Kittisaddoti kittiyeva, thutighoso vā. Abbhuggatoti sadevakaṃ lokaṃ",
  "atk-s0201a:2592_9": "ajjhottharitvā uggato. Kinti? “Itipi so bhagavā…pe… buddho bhagavā”ti.",
  "atk-s0201a:2593_0": "Tatrāyaṃ padasambandho – so bhagavā itipi arahaṃ, itipi sammāsambuddho…pe… itipi",
  "atk-s0201a:2593_1": "bhagavāti. Iminā ca iminā ca kāraṇenāti vuttaṃ hoti. Tattha ārakattā, arīnaṃ arānañca",
  "atk-s0201a:2593_2": "hatattā, paccayādīnaṃ arahattā, pāpakaraṇe rahābhāvāti imehi tāva kāraṇehi so bhagavā",
  "atk-s0201a:2593_3": "arahanti veditabbotiādinā nayena mātikaṃ nikkhipitvā sabbāneva etāni padāni visuddhimagge",
  "atk-s0201a:2593_4": "buddhānussatiniddese vitthāritānīti tato tesaṃ vitthāro gahetabbo.",
  "atk-s0201a:2594_0": "Sādhu kho panāti sundaraṃ kho pana; atthāvahaṃ sukhāvahanti vuttaṃ hoti. Tathārūpānaṃ",
  "atk-s0201a:2594_1": "arahatanti yathārūpo so bhavaṃ gotamo, evarūpānaṃ anekehipi kappakoṭisatasahassehi",
  "atk-s0201a:2594_2": "dullabhadassanānaṃ byāmappabhāparikkhittehi asītianubyañjanaratanapaṭimaṇḍitehi dvattiṃsmahāpurisalakkhaṇavarehi",
  "atk-s0201a:2594_3": "samākiṇṇamanoramasarīrānaṃ atappakadassanānaṃ atimadhuradhammanigghosānaṃ, yathābhūtaguṇādhigamena",
  "atk-s0201a:2594_4": "loke arahantoti laddhasaddānaṃ arahataṃ. Dassanaṃ hotīti pasādasommāni akkhīni ummīletvā",
  "atk-s0201a:2594_5": "dassanamattampi sādhu hoti. Sace pana aṭṭhaṅgasamannāgatena brahmassarena dhammaṃ",
  "atk-s0201a:2594_6": "desentassa ekaṃ padampi sotuṃ labhissāma, sādhutaraṃyeva bhavissatīti evaṃ ajjhāsayaṃ katvā.",
  "atk-s0201a:2595_0": "Yena bhagavā tenupasaṅkamiṃsūti sabbakiccāni pahāya tuṭṭhamānasā āgamaṃsu. Etadavocunti",
  "atk-s0201a:2595_1": "duvidhā hi pucchā agārikapucchā anagārikapucchā ca. Tattha “kiṃ, bhante, kusalaṃ,",
  "atk-s0201a:2595_2": "kiṃ akusala”nti iminā nayena agārikapucchā āgatā. “Ime kho, bhante, pañcupādānakkhandhā”ti",
  "atk-s0201a:2595_3": "iminā nayena anagārikapucchā. Ime pana attano anurūpaṃ agārikapucchaṃ pucchantā etaṃ,",
  "atk-s0201a:2595_4": "“ko nu kho, bho gotama, hetu ko paccayo”tiādivacanaṃ avocuṃ. Tesaṃ bhagavā yathā",
  "atk-s0201a:2595_5": "na sakkonti sallakkhetuṃ, evaṃ saṃkhitteneva tāva pañhaṃ vissajjento, adhammacariyāvisamacariyāhetu",
  "atk-s0201a:2595_6": "kho gahapatayotiādimāha. Kasmā pana bhagavā yathā na sallakkhenti, evaṃ vissajjesīti?",
  "atk-s0201a:2595_7": "Paṇḍitamānikā hi te; āditova mātikaṃ aṭṭhapetvā yathā sallakkhenti, evaṃ atthe vitthārite,",
  "atk-s0201a:2595_8": "desanaṃ uttānikāti maññantā avajānanti, mayampi kathentā evameva katheyyāmāti vattāro",
  "atk-s0201a:2595_9": "bhavanti. Tena nesaṃ bhagavā yathā na sakkonti sallakkhetuṃ, evaṃ saṃkhitteneva tāva",
  "atk-s0201a:2595_10": "pañhaṃ vissajjesi. Tato sallakkhetuṃ asakkontehi vitthāradesanaṃ yācito vitthārena",
  "atk-s0201a:2595_11": "desetuṃ, tena hi gahapatayotiādimāha. Tattha tena hīti kāraṇatthe nipāto. Yasmā maṃ",
  "atk-s0201a:2595_12": "tumhe yācatha, tasmāti attho.",
  "atk-s0201a:2596_0": "440. Tividhanti tīhi koṭṭhāsehi. Kāyenāti kāyadvārena. Adhammacariyāvisamacariyāti",
  "atk-s0201a:2596_1": "adhammacariyasaṅkhātā visamacariyā. Ayaṃ panettha padattho, adhammassa cariyā adhammacariyā,",
  "atk-s0201a:2596_2": "adhammakaraṇanti attho. Visamā cariyā, visamassa vā kammassa cariyāti visamacariyā.",
  "atk-s0201a:2596_3": "Adhammacariyā ca sā visamacariyā cāti adhammacariyāvisamacariyā. Etenupāyena sabbesu",
  "atk-s0201a:2596_4": "kaṇhasukkapadesu attho veditabbo. Luddoti kakkhaḷo. Dāruṇoti sāhasiko. Lohitapāṇīti",
  "atk-s0201a:2596_5": "paraṃ jīvitā voropentassa pāṇī lohitena lippanti. Sacepi na lippanti, tathāvidho",
  "atk-s0201a:2596_6": "lohitapāṇītveva vuccati. Hatappahate niviṭṭhoti hate ca parassa pahāradāne, pahate",
  "atk-s0201a:2596_7": "ca paramāraṇe niviṭṭho. Adayāpannoti nikkaruṇataṃ āpanno.",
  "atk-s0201a:2597_0": "Yaṃ taṃ parassāti yaṃ taṃ parassa santakaṃ. Paravittūpakaraṇanti tasseva parassa",
  "atk-s0201a:2597_1": "vittūpakaraṇaṃ tuṭṭhijananaṃ parikkhārabhaṇḍakaṃ. Gāmagataṃ vāti antogāme vā ṭhapitaṃ.",
  "atk-s0201a:2597_2": "Araññagataṃ vāti araññe rukkhaggapabbatamatthakādīsu vā ṭhapitaṃ. Adinnanti tehi",
  "atk-s0201a:2597_3": "parehi kāyena vā vācāya vā adinnaṃ. Theyyasaṅkhātanti ettha thenoti coro. Thenassa",
  "atk-s0201a:2597_4": "bhāvo theyyaṃ, avaharaṇacittassetaṃ adhivacanaṃ. Saṅkhā saṅkhātanti atthato ekaṃ,",
  "atk-s0201a:2597_5": "koṭṭhāsassetaṃ adhivacanaṃ, “saññānidānā hi papañcasaṅkhā”tiādīsu viya. Theyyañca",
  "atk-s0201a:2597_6": "taṃ saṅkhātañcāti theyyasaṅkhātaṃ, theyyacittasaṅkhāto eko cittakoṭṭhāsoti attho.",
  "atk-s0201a:2597_7": "Karaṇatthe cetaṃ paccattavacanaṃ, tasmā theyyasaṅkhātenāti atthato daṭṭhabbaṃ.",
  "atk-s0201a:2598_0": "Māturakkhitātiādīsu yaṃ pitari naṭṭhe vā mate vā ghāsacchādanādīhi paṭijaggamānā,",
  "atk-s0201a:2598_1": "vayapattaṃ kulaghare dassāmīti mātā rakkhati, ayaṃ māturakkhitā nāma. Etenupāyena",
  "atk-s0201a:2598_2": "piturakkhitādayopi veditabbā. Sabhāgakulāni pana kucchigatesupi gabbhesu katikaṃ",
  "atk-s0201a:2598_3": "karonti – “sace mayhaṃ putto hoti, tuyhaṃ dhītā, aññattha gantuṃ na labhissati, mayhaṃ",
  "atk-s0201a:2598_4": "puttasseva hotū”ti. Evaṃ gabbhepi pariggahitā sassāmikā nāma. “Yo itthannāmaṃ itthiṃ",
  "atk-s0201a:2598_5": "gacchati, tassa ettako daṇḍo”ti evaṃ gāmaṃ vā gehaṃ vā vīthiṃ vā uddissa ṭhapitadaṇḍā,",
  "atk-s0201a:2598_6": "pana saparidaṇḍā nāma. Antamaso mālāguṇaparikkhittāpīti yā sabbantimena paricchedena,",
  "atk-s0201a:2598_7": "“esā me bhariyā bhavissatī”ti saññāya tassā upari kenaci mālāguṇaṃ khipantena mālāguṇamattenāpi",
  "atk-s0201a:2598_8": "parikkhittā hoti. Tathārūpāsu cārittaṃ āpajjitā hotīti evarūpāsu itthīsu sammādiṭṭhisutte",
  "atk-s0201a:2598_9": "vuttamicchācāralakkhaṇavasena vītikkamaṃ kattā hoti.",
  "atk-s0201a:2599_0": "Sabhāgatoti sabhāyaṃ ṭhito. Parisāgatoti parisāyaṃ ṭhito. Ñātimajjhagatoti dāyādānaṃ",
  "atk-s0201a:2599_1": "majjhe ṭhito. Pūgamajjhagatoti senīnaṃ majjhe ṭhito. Rājakulamajjhagatoti rājakulassa",
  "atk-s0201a:2599_2": "majjhe mahāvinicchaye ṭhito. Abhinītoti pucchanatthāya nīto. Sakkhipuṭṭhoti sakkhiṃ",
  "atk-s0201a:2599_3": "katvā pucchito. Ehambho purisāti ālapanametaṃ. Attahetu vā parahetu vāti attano vā",
  "atk-s0201a:2599_4": "parassa vā hatthapādādihetu vā dhanahetu vā. Āmisakiñcikkhahetu vāti ettha āmisanti",
  "atk-s0201a:2599_5": "lābho adhippeto. Kiñcikkhanti yaṃ vā taṃ vā appamattakaṃ. Antamaso tittiravaṭṭakasappipiṇḍanavanītapiṇḍādimattakassapi",
  "atk-s0201a:2599_6": "lañjassa hetūti attho. Sampajānamusā bhāsitā hotīti jānantoyeva musāvādaṃ kattā hoti.",
  "atk-s0201a:2600_0": "Imesaṃ bhedāyāti yesaṃ itoti vuttānaṃ santike sutaṃ hoti, tesaṃ bhedāya. Amūsaṃ bhedāyāti",
  "atk-s0201a:2600_1": "yesaṃ amutrāti vuttānaṃ santike sutaṃ hoti, tesaṃ bhedāya. Iti samaggānaṃ vā bhedakāti",
  "atk-s0201a:2600_2": "evaṃ samaggānaṃ vā dvinnaṃ sahāyakānaṃ bhedaṃ kattā. Bhinnānaṃ vā anuppadātāti suṭṭhu",
  "atk-s0201a:2600_3": "kataṃ tayā, taṃ pajahantena katipāheneva te mahantaṃ anatthaṃ kareyyāti evaṃ bhinnānaṃ",
  "atk-s0201a:2600_4": "puna asaṃsandanāya anuppadātā upatthambhetā kāraṇaṃ dassetāti attho. Vaggo ārāmo",
  "atk-s0201a:2600_5": "abhiratiṭṭhānamassāti vaggārāmo. Vaggaratoti vaggesu rato. Vagge disvā vā sutvā vā",
  "atk-s0201a:2600_6": "nandatīti vagganandī. Vaggakaraṇiṃ vācanti yā vācā samaggepi satte vagge karoti bhindati,",
  "atk-s0201a:2600_7": "taṃ kalahakāraṇaṃ vācaṃ bhāsitā hoti.",
  "atk-s0201a:2601_0": "Aṇḍakāti yathā sadose rukkhe aṇḍakāni uṭṭhahanti, evaṃ sadosatāya khuṃsanāvambhanādivacanehi",
  "atk-s0201a:2601_1": "aṇḍakā jātā. Kakkasāti pūtikā. Yathā nāma pūtikarukkho kakkaso hoti paggharitacuṇṇo,",
  "atk-s0201a:2601_2": "evaṃ kakkasā hoti, sotaṃ ghaṃsamānā viya pavisati. Tena vuttaṃ “kakkasā”ti. Parakaṭukāti",
  "atk-s0201a:2601_3": "paresaṃ kaṭukā amanāpā dosajananī. Parābhisajjanīti kuṭilakaṇṭakasākhā viya mammesu",
  "atk-s0201a:2601_4": "vijjhitvā paresaṃ abhisajjanī gantukāmānampi gantuṃ adatvā lagganakārī. Kodhasāmantāti",
  "atk-s0201a:2601_5": "kodhassa āsannā. Asamādhisaṃvattanikāti appanāsamādhissa vā upacārasamādhissa vā",
  "atk-s0201a:2601_6": "asaṃvattanikā. Iti sabbāneva tāni sadosavācāya vevacanāni.",
  "atk-s0201a:2602_0": "Akālavādīti akālena vattā. Abhūtavādīti yaṃ natthi, tassa vattā. Anatthavādīti akāraṇanissitaṃ",
  "atk-s0201a:2602_1": "vattā. Adhammavādīti asabhāvaṃ vattā. Avinayavādīti asaṃvaravinayapaṭisaṃyuttassa",
  "atk-s0201a:2602_2": "vattā. Anidhānavati vācanti hadayamañjūsāyaṃ nidhetuṃ ayuttaṃ vācaṃ bhāsitā hoti.",
  "atk-s0201a:2602_3": "Akālenāti vattabbakālassa pubbe vā pacchā vā ayuttakāle vattā hoti. Anapadesanti",
  "atk-s0201a:2602_4": "suttāpadesavirahitaṃ. Apariyantavatinti aparicchedaṃ, suttaṃ vā jātakaṃ vā nikkhipitvā",
  "atk-s0201a:2602_5": "tassa upalabbhaṃ vā upamaṃ vā vatthuṃ vā āharitvā bāhirakathaṃyeva katheti. Nikkhittaṃ",
  "atk-s0201a:2602_6": "nikkhittameva hoti. “Suttaṃ nu kho katheti jātakaṃ nu kho, nassa antaṃ vā koṭiṃ vā",
  "atk-s0201a:2602_7": "passāmā”ti vattabbataṃ āpajjati. Yathā vaṭarukkhasākhānaṃ gatagataṭṭhāne pārohā otaranti,",
  "atk-s0201a:2602_8": "otiṇṇotiṇṇaṭṭhāne sampajjitvā puna vaḍḍhantiyeva. Evaṃ aḍḍhayojanampi yojanampi gacchantiyeva,",
  "atk-s0201a:2602_9": "gacchante gacchante pana mūlarukkho vinassati, paveṇijātakāva tiṭṭhanti. Evamayampi",
  "atk-s0201a:2602_10": "nigrodhadhammakathiko nāma hoti; nikkhittaṃ nikkhittamattameva katvā passeneva pariharanto",
  "atk-s0201a:2602_11": "gacchati. Yo pana bahumpi bhaṇanto etadatthamidaṃ vuttanti āharitvā jānāpetuṃ sakkoti,",
  "atk-s0201a:2602_12": "tassa kathetuṃ vaṭṭati. Anatthasaṃhitanti na atthanissitaṃ.",
  "atk-s0201a:2603_0": "Abhijjhātā hotīti abhijjhāya oloketā hoti. Aho vatāti patthanatthe nipāto. Abhijjhāya",
  "atk-s0201a:2603_1": "olokitamattakena cettha kammapathabhedo na hoti. Yadā pana, “aho vatidaṃ mama santakaṃ",
  "atk-s0201a:2603_2": "assa, ahamettha vasaṃ vatteyya”nti attano pariṇāmeti, tadā kammapathabhedo hoti, ayamidha adhippeto.",
  "atk-s0201a:2604_0": "Byāpannacittoti vipannacitto pūtibhūtacitto. Paduṭṭhamanasaṅkappoti dosena duṭṭhacittasaṅkappo.",
  "atk-s0201a:2604_1": "Haññantūti ghātiyantū. Vajjhantūti vadhaṃ pāpuṇantu. Mā vā ahesunti kiñcipi mā ahesuṃ.",
  "atk-s0201a:2604_2": "Idhāpi kopamattakena kammapathabhedo na hoti. Haññantūtiādicintaneneva hoti, tasmā evaṃ vuttaṃ.",
  "atk-s0201a:2605_0": "Micchādiṭṭhikoti akusaladassano. Viparītadassanoti vipallatthadassano. Natthi dinnanti",
  "atk-s0201a:2605_1": "dinnassa phalābhāvaṃ sandhāya vadati. Yiṭṭhaṃ vuccati mahāyāgo. Hutanti paheṇakasakkāro",
  "atk-s0201a:2605_2": "adhippeto, tampi ubhayaṃ phalābhāvameva sandhāya paṭikkhipati. Sukatadukkaṭānanti",
  "atk-s0201a:2605_3": "sukatadukkaṭānaṃ, kusalākusalānanti attho. Phalaṃ vipākoti yaṃ phalanti vā vipākoti",
  "atk-s0201a:2605_4": "vā vuccati, taṃ natthīti vadati. Natthi ayaṃ lokoti paraloke ṭhitassa ayaṃ loko natthi.",
  "atk-s0201a:2605_5": "Natthi paro lokoti idha loke ṭhitassapi paraloko natthi, sabbe tattha tattheva ucchijjantīti",
  "atk-s0201a:2605_6": "dasseti. Natthi mātā natthi pitāti tesu sammāpaṭipattimicchāpaṭipattīnaṃ phalābhāvavasena",
  "atk-s0201a:2605_7": "vadati. Natthi sattā opapātikāti cavitvā upapajjanakasattā nāma natthīti vadati.",
  "atk-s0201a:2605_8": "Sayaṃ abhiññā sacchikatvā pavedentīti ye imañca lokaṃ parañca lokaṃ abhivisiṭṭhāya",
  "atk-s0201a:2605_9": "paññāya sayaṃ paccakkhaṃ katvā pavedenti, te natthīti sabbaññubuddhānaṃ abhāvaṃ dīpeti,",
  "atk-s0201a:2605_10": "ettāvatā dasavatthukā micchādiṭṭhi kathitā hoti.",
  "atk-s0201a:2606": "441. Pāṇātipātaṃ pahāyātiādayo satta kammapathā cūḷahatthipade vitthāritā. Anabhijjhādayo uttānatthāyeva.",
  "atk-s0201a:2607_0": "442. Sahabyataṃ upapajjeyyanti sahabhāvaṃ upagaccheyyaṃ. Brahmakāyikānaṃ devānanti",
  "atk-s0201a:2607_1": "paṭhamajjhānabhūmidevānaṃ. Ābhānaṃ devānanti ābhā nāma visuṃ natthi, parittābhaappamāṇābhaābhassarānametaṃ",
  "atk-s0201a:2607_2": "adhivacanaṃ. Parittābhānantiādi pana ekato aggahetvā tesaṃyeva bhedato gahaṇaṃ. Parittasubhānantiādīsupi",
  "atk-s0201a:2607_3": "eseva nayo. Iti bhagavā āsavakkhayaṃ dassetvā arahattanikūṭena desanaṃ niṭṭhapesi.",
  "atk-s0201a:2608_0": "Idha ṭhatvā pana devalokā samānetabbā. Tissannaṃ tāva jhānabhūmīnaṃ vasena nava brahmalokā,",
  "atk-s0201a:2608_1": "pañca suddhāvāsā catūhi ārūpehi saddhiṃ navāti aṭṭhārasa, vehapphalehi saddhiṃ ekūnavīsati,",
  "atk-s0201a:2608_2": "te asaññaṃ pakkhipitvā vīsati brahmalokā honti, evaṃ chahi kāmāvacarehi saddhiṃ chabbīsati",
  "atk-s0201a:2608_3": "devalokā nāma. Tesaṃ sabbesampi bhagavatā dasakusalakammapathehi nibbatti dassitā.",
  "atk-s0201a:2609_0": "Tattha chasu tāva kāmāvacaresu tiṇṇaṃ sucaritānaṃ vipākeneva nibbatti hoti. Uparidevalokānaṃ",
  "atk-s0201a:2609_1": "pana ime kammapathā upanissayavasena kathitā. Dasa kusalakammapathā hi sīlaṃ, sīlavato",
  "atk-s0201a:2609_2": "ca kasiṇaparikammaṃ ijjhatīti. Sīle patiṭṭhāya kasiṇaparikammaṃ katvā paṭhamajjhānaṃ",
  "atk-s0201a:2609_3": "nibbattetvā paṭhamajjhānabhūmiyaṃ nibbattati; dutiyādīni bhāvetvā dutiyajjhānabhūmiādīsu",
  "atk-s0201a:2609_4": "nibbattati; rūpāvacarajjhānaṃ pādakaṃ katvā vipassanaṃ vaḍḍhetvā anāgāmiphale patiṭṭhito",
  "atk-s0201a:2609_5": "pañcasu suddhāvāsesu nibbattati; rūpāvacarajjhānaṃ pādakaṃ katvā arūpāvacarasamāpattiṃ",
  "atk-s0201a:2609_6": "nibbattetvā catūsu arūpesu nibbattati; rūpārūpajjhānaṃ pādakaṃ katvā vipassanaṃ vaḍḍhetvā",
  "atk-s0201a:2609_7": "arahattaṃ pāpuṇāti. Asaññabhavo pana bāhirakānaṃ tāpasaparibbājakānaṃ āciṇṇoti idha",
  "atk-s0201a:2609_8": "na niddiṭṭho. Sesaṃ sabbattha uttānatthamevāti.",
  "atk-s0201a:2610": "Papañcasūdaniyā majjhimanikāyaṭṭhakathāya",
  "atk-s0201a:2611": "Sāleyyakasuttavaṇṇanā niṭṭhitā.",
  "atk-s0201a:2612": "2. Verañjakasuttavaṇṇanā",
  "atk-s0201a:2613_0": "444. Evaṃ me sutanti verañjakasuttaṃ. Tattha verañjakāti verañjavāsino. Kenacideva",
  "atk-s0201a:2613_1": "karaṇīyenāti kenacideva aniyamitakiccena. Sesaṃ sabbaṃ purimasutte vuttanayeneva",
  "atk-s0201a:2613_2": "veditabbaṃ. Kevalañhi idha adhammacārī visamacārīti evaṃ puggalādhiṭṭhānā desanā",
  "atk-s0201a:2613_3": "katā. Purimasutte dhammādhiṭṭhānāti ayaṃ viseso. Sesaṃ tādisamevāti.",
  "atk-s0201a:2614": "Papañcasūdaniyā majjhimanikāyaṭṭhakathāya",
  "atk-s0201a:2615": "Verañjakasuttavaṇṇanā niṭṭhitā.",
  "atk-s0201a:2616": "3. Mahāvedallasuttavaṇṇanā",
  "atk-s0201a:2617_0": "449. Evaṃ me sutanti mahāvedallasuttaṃ. Tattha āyasmāti sagāravasappatissavacanametaṃ.",
  "atk-s0201a:2617_1": "Mahākoṭṭhikoti tassa therassa nāmaṃ. Paṭisallānā vuṭṭhitoti phalasamāpattito vuṭṭhito.",
  "atk-s0201a:2617_2": "Duppañño duppaññoti ettha paññāya duṭṭhaṃ nāma natthi, appañño nippaññoti attho.",
  "atk-s0201a:2617_3": "Kittāvatā nu khoti kāraṇaparicchedapucchā, kittakena nu kho evaṃ vuccatīti attho.",
  "atk-s0201a:2617_4": "Pucchā ca nāmesā adiṭṭhajotanāpucchā, diṭṭhasaṃsandanāpucchā, vimaticchedanāpucchā,",
  "atk-s0201a:2617_5": "anumatipucchā, kathetukamyatāpucchāti pañcavidhā hoti. Tāsamidaṃ nānākaraṇaṃ –",
  "atk-s0201a:2618_0": "Katamā adiṭṭhajotanāpucchā? Pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ",
  "atk-s0201a:2618_1": "avibhūtaṃ avibhāvitaṃ, tassa ñāṇāya dassanāya tulanāya tīraṇāya vibhūtāya vibhāvanatthāya",
  "atk-s0201a:2618_2": "pañhaṃ pucchati. Ayaṃ adiṭṭhajotanāpucchā.",
  "atk-s0201a:2619_0": "Katamā diṭṭhasaṃsandanāpucchā? Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ",
  "atk-s0201a:2619_1": "vibhūtaṃ vibhāvitaṃ, aññehi paṇḍitehi saddhiṃ saṃsandanatthāya pañhaṃ pucchati. Ayaṃ",
  "atk-s0201a:2619_2": "diṭṭhasaṃsandanāpucchā.",
  "atk-s0201a:2620_0": "Katamā vimaticchedanāpucchā? Pakatiyā saṃsayapakkhando hoti vimatipakkhando, dveḷhakajāto,",
  "atk-s0201a:2620_1": "“evaṃ nu kho, na nu kho, kiṃ nu kho, kathaṃ nu kho”ti, so vimaticchedanatthāya pañhaṃ",
  "atk-s0201a:2620_2": "pucchati. Ayaṃ vimaticchedanāpucchā.",
  "atk-s0201a:2621": "“Taṃ kiṃ maññatha, bhikkhave, rūpaṃ niccaṃ vā aniccaṃ vāti? Aniccaṃ, bhante”ti evarūpā anumatiṃ gahetvā dhammadesanākāle pucchā anumatipucchā nāma.",
  "atk-s0201a:2622_0": "“Cattārome, bhikkhave, satipaṭṭhānā, katame cattāro”ti evarūpā bhikkhusaṅghaṃ sayameva",
  "atk-s0201a:2622_1": "pucchitvā sayameva vissajjetukāmassa pucchā kathetukamyatāpucchā nāma. Tāsu idha",
  "atk-s0201a:2622_2": "diṭṭhasaṃsandanāpucchā adhippetā.",
  "atk-s0201a:2623_0": "Thero hi attano divāṭṭhāne nisīditvā sayameva pañhaṃ samuṭṭhapetvā sayaṃ vinicchinanto",
  "atk-s0201a:2623_1": "idaṃ suttaṃ ādito paṭṭhāya matthakaṃ pāpesi. Ekacco hi pañhaṃ samuṭṭhāpetuṃyeva sakkoti",
  "atk-s0201a:2623_2": "na nicchetuṃ; ekacco nicchetuṃ sakkoti na samuṭṭhāpetuṃ; ekacco ubhayampi na sakkoti;",
  "atk-s0201a:2623_3": "ekacco ubhayampi sakkoti. Tesu thero ubhayampi sakkotiyeva. Kasmā? Mahāpaññatāya.",
  "atk-s0201a:2623_4": "Mahāpaññaṃ nissāya hi imasmiṃ sāsane sāriputtatthero, mahākaccānatthero, puṇṇatthero,",
  "atk-s0201a:2623_5": "kumārakassapatthero, ānandatthero, ayameva āyasmāti sambahulā therā visesaṭṭhānaṃ",
  "atk-s0201a:2623_6": "adhigatā. Na hi sakkā yāya vā tāya vā appamattikāya paññāya samannāgatena bhikkhunā",
  "atk-s0201a:2623_7": "sāvakapāramīñāṇassa matthakaṃ pāpuṇituṃ, mahāpaññena pana sakkāti mahāpaññatāya sāriputtatthero",
  "atk-s0201a:2623_8": "taṃ ṭhānaṃ adhigato. Paññāya hi therena sadiso natthi. Teneva naṃ bhagavā etadagge",
  "atk-s0201a:2623_9": "ṭhapesi – “etadaggaṃ, bhikkhave, mama sāvakānaṃ bhikkhūnaṃ mahāpaññānaṃ yadidaṃ sāriputto”ti.",
  "atk-s0201a:2624_0": "Tathā na sakkā yāya vā tāya vā appamattikāya paññāya samannāgatena bhikkhunā bhagavatā",
  "atk-s0201a:2624_1": "saṃkhittena bhāsitassa sabbaññutaññāṇena saddhiṃ saṃsanditvā samānetvā vitthārena",
  "atk-s0201a:2624_2": "atthaṃ vibhajetuṃ, mahāpaññena pana sakkāti mahāpaññatāya mahākaccānatthero tattha",
  "atk-s0201a:2624_3": "paṭibalo jāto, teneva naṃ bhagavā etadagge ṭhapesi – “etadaggaṃ, bhikkhave, mama",
  "atk-s0201a:2624_4": "sāvakānaṃ bhikkhūnaṃ saṃkhittena bhāsitassa vitthārena atthaṃ vibhajantānaṃ yadidaṃ mahākaccāno”ti.",
  "atk-s0201a:2625_0": "Tathā na sakkā yāya vā tāya vā appamattikāya paññāya samannāgatena bhikkhunā dhammakathaṃ",
  "atk-s0201a:2625_1": "kathentena dasa kathāvatthūni āharitvā satta visuddhiyo vibhajantena dhammakathaṃ",
  "atk-s0201a:2625_2": "kathetuṃ, mahāpaññena pana sakkāti mahāpaññatāya puṇṇatthero catuparisamajjhe alaṅkatadhammāsane",
  "atk-s0201a:2625_3": "cittabījaniṃ gahetvā nisinno līḷāyanto puṇṇacando viya dhammaṃ kathesi. Teneva naṃ",
  "atk-s0201a:2625_4": "bhagavā etadagge ṭhapesi – “etadaggaṃ, bhikkhave, mama sāvakānaṃ bhikkhūnaṃ dhammakathikānaṃ",
  "atk-s0201a:2625_5": "yadidaṃ puṇṇo mantāṇiputto”ti.",
  "atk-s0201a:2626_0": "Tathā yāya vā tāya vā appamattikāya paññāya samannāgato bhikkhu dhammaṃ kathento",
  "atk-s0201a:2626_1": "ito vā etto vā anukkamitvā yaṭṭhikoṭiṃ gahetvā andho viya, ekapadikaṃ daṇḍakasetuṃ",
  "atk-s0201a:2626_2": "āruḷho viya ca gacchati. Mahāpañño pana catuppadikaṃ gāthaṃ nikkhipitvā upamā ca",
  "atk-s0201a:2626_3": "kāraṇāni ca āharitvā tepiṭakaṃ buddhavacanaṃ gahetvā heṭṭhupariyaṃ karonto kathesi.",
  "atk-s0201a:2626_4": "Mahāpaññatāya pana kumārakassapatthero catuppadikaṃ gāthaṃ nikkhipitvā upamā ca kāraṇāni",
  "atk-s0201a:2626_5": "ca āharitvā tehi saddhiṃ yojento jātassare pañcavaṇṇāni kusumāni phullāpento viya",
  "atk-s0201a:2626_6": "sinerumatthake vaṭṭisahassaṃ telapadīpaṃ jālento viya tepiṭakaṃ buddhavacanaṃ heṭṭhupariyaṃ",
  "atk-s0201a:2626_7": "karonto kathesi. Teneva naṃ bhagavā etadagge ṭhapesi – “etadaggaṃ, bhikkhave, mama",
  "atk-s0201a:2626_8": "sāvakānaṃ bhikkhūnaṃ cittakathikānaṃ yadidaṃ kumārakassapo”ti.",
  "atk-s0201a:2627_0": "Tathā yāya vā tāya vā appamattikāya paññāya samannāgato bhikkhu catūhi māsehi catuppadikampi",
  "atk-s0201a:2627_1": "gāthaṃ gahetuṃ na sakkoti. Mahāpañño pana ekapade ṭhatvā padasatampi padasahassampi",
  "atk-s0201a:2627_2": "gaṇhāti. Ānandatthero pana mahāpaññatāya ekapaduddhāre ṭhatvā sakiṃyeva sutvā puna",
  "atk-s0201a:2627_3": "apucchanto saṭṭhi padasahassāni pannarasa gāthāsahassāni valliyā pupphāni ākaḍḍhitvā",
  "atk-s0201a:2627_4": "gaṇhanto viya ekappahāreneva gaṇhāti. Gahitagahitaṃ pāsāṇe khatalekhā viya, suvaṇṇaghaṭe",
  "atk-s0201a:2627_5": "pakkhittasīhavasā viya ca gahitākāreneva tiṭṭhati. Teneva naṃ bhagavā etadagge ṭhapesi",
  "atk-s0201a:2627_6": "– “etadaggaṃ, bhikkhave, mama sāvakānaṃ bhikkhūnaṃ gatimantānaṃ yadidaṃ ānando, satimantānaṃ,",
  "atk-s0201a:2627_7": "dhitimantānaṃ, bahussutānaṃ, upaṭṭhākānaṃ yadidaṃ ānando”ti.",
  "atk-s0201a:2628_0": "Na hi sakkā yāya vā tāya vā appamattikāya paññāya samannāgatena bhikkhunā catupaṭisambhidāpabhedassa",
  "atk-s0201a:2628_1": "matthakaṃ pāpuṇituṃ. Mahāpaññena pana sakkāti mahāpaññatāya mahākoṭṭhitatthero adhigamaparipucchāsavanapubbayogānaṃ",
  "atk-s0201a:2628_2": "vasena anantanayussadaṃ paṭisambhidāpabhedaṃ patto. Teneva naṃ bhagavā etadagge ṭhapesi",
  "atk-s0201a:2628_3": "– “etadaggaṃ, bhikkhave, mama sāvakānaṃ bhikkhūnaṃ paṭisambhidāpattānaṃ yadidaṃ mahākoṭṭhito”ti.",
  "atk-s0201a:2629_0": "Iti thero mahāpaññatāya pañhaṃ samuṭṭhāpetumpi nicchetumpīti ubhayampi sakkoti. So",
  "atk-s0201a:2629_1": "divāṭṭhāne nisīditvā sayameva sabbapañhe samuṭṭhapetvā sayaṃ vinicchinanto idaṃ suttaṃ",
  "atk-s0201a:2629_2": "ādito paṭṭhāya matthakaṃ pāpetvā, “sobhanā vata ayaṃ dhammadesanā, jeṭṭhabhātikena",
  "atk-s0201a:2629_3": "naṃ dhammasenāpatinā saddhiṃ saṃsandissāmi, tato ayaṃ dvinnampi amhākaṃ ekamatiyā",
  "atk-s0201a:2629_4": "ekajjhāsayena ca ṭhapitā atigarukā bhavissati pāsāṇacchattasadisā, caturoghanittharaṇatthikānaṃ",
  "atk-s0201a:2629_5": "titthe ṭhapitanāvā viya, maggagamanatthikānaṃ sahassayuttaājaññaratho viya bahupakārā",
  "atk-s0201a:2629_6": "bhavissatī”ti diṭṭhasaṃsandanatthaṃ pañhaṃ pucchi. Tena vuttaṃ – “tāsu idha diṭṭhasaṃsandanāpucchā adhippetā”ti.",
  "atk-s0201a:2630_0": "Nappajānātīti ettha yasmā nappajānāti, tasmā duppaññoti vuccatīti ayamattho. Esa",
  "atk-s0201a:2630_1": "nayo sabbattha. Idaṃ dukkhanti nappajānātīti idaṃ dukkhaṃ, ettakaṃ dukkhaṃ, ito uddhaṃ",
  "atk-s0201a:2630_2": "natthīti dukkhasaccaṃ yāthāvasarasalakkhaṇato na pajānāti. Ayaṃ dukkhasamudayoti",
  "atk-s0201a:2630_3": "ito dukkhaṃ samudetīti pavattidukkhapabhāvikā taṇhā samudayasaccanti yāthāvasarasalakkhaṇato",
  "atk-s0201a:2630_4": "na pajānāti. Ayaṃ dukkhanirodhoti idaṃ dukkhaṃ ayaṃ dukkhasamudayo ca idaṃ nāma ṭhānaṃ",
  "atk-s0201a:2630_5": "patvā nirujjhatīti ubhinnaṃ appavatti nibbānaṃ nirodhasaccanti yāthāvasarasalakkhaṇato",
  "atk-s0201a:2630_6": "na pajānāti. Ayaṃ dukkhanirodhagāminī paṭipadāti ayaṃ paṭipadā dukkhanirodhaṃ gacchatīti",
  "atk-s0201a:2630_7": "maggasaccaṃ yāthāvasarasalakkhaṇato na pajānātīti. Anantaravārepi imināva nayena",
  "atk-s0201a:2630_8": "attho veditabbo. Saṅkhepato panettha catusaccakammaṭṭhāniko puggalo kathitoti veditabbo.",
  "atk-s0201a:2631_0": "Ayañhi ācariyasantike cattāri saccāni savanato uggaṇhāti. Ṭhapetvā taṇhaṃ tebhūmakā",
  "atk-s0201a:2631_1": "dhammā dukkhasaccaṃ, taṇhā samudayasaccaṃ, ubhinnaṃ appavatti nibbānaṃ nirodhasaccaṃ,",
  "atk-s0201a:2631_2": "dukkhasaccaṃ parijānanto samudayasaccaṃ pajahanto nirodhapāpano maggo maggasaccanti",
  "atk-s0201a:2631_3": "evaṃ uggahetvā abhinivisati. Tattha purimāni dve saccāni vaṭṭaṃ, pacchimāni vivaṭṭaṃ,",
  "atk-s0201a:2631_4": "vaṭṭe abhiniveso hoti, no vivaṭṭe, tasmā ayaṃ abhinivisamāno dukkhasacce abhinivisati.",
  "atk-s0201a:2632_0": "Dukkhasaccaṃ nāma rūpādayo pañcakkhandhāti vavatthapetvā dhātukammaṭṭhānavasena otaritvā,",
  "atk-s0201a:2632_1": "“cattāri mahābhūtāni catunnañca mahābhūtānaṃ upādāya rūpaṃ rūpa”nti vavatthapeti.",
  "atk-s0201a:2632_2": "Tadārammaṇā vedanā saññā saṅkhārā viññāṇaṃ nāmanti evaṃ yamakatālakkhandhaṃ bhindanto",
  "atk-s0201a:2632_3": "viya “dveva ime dhammā nāmarūpa”nti vavatthapeti. Taṃ panetaṃ na ahetukaṃ sahetukaṃ",
  "atk-s0201a:2632_4": "sappaccayaṃ, ko cassa paccayo avijjādayo dhammāti evaṃ paccaye ceva paccayuppannadhamme",
  "atk-s0201a:2632_5": "ca vavatthapetvā “sabbepi dhammā hutvā abhāvaṭṭhena aniccā”ti aniccalakkhaṇaṃ āropeti,",
  "atk-s0201a:2632_6": "tato udayavayappaṭipīḷanākārena dukkhā, avasavattanākārena anattāti tilakkhaṇaṃ āropetvā",
  "atk-s0201a:2632_7": "vipassanāpaṭipāṭiyā sammasanto lokuttaramaggaṃ pāpuṇāti.",
  "atk-s0201a:2633_0": "Maggakkhaṇe cattāri saccāni ekapaṭivedhena paṭivijjhati, ekābhisamayena abhisameti.",
  "atk-s0201a:2633_1": "Dukkhaṃ pariññāpaṭivedhena paṭivijjhati. Samudayaṃ pahānapaṭivedhena, nirodhaṃ sacchikiriyāpaṭivedhena,",
  "atk-s0201a:2633_2": "maggaṃ bhāvanāpaṭivedhena paṭivijjhati. Dukkhaṃ pariññābhisamayena abhisameti, samudayaṃ",
  "atk-s0201a:2633_3": "pahānābhisamayena, nirodhaṃ sacchikiriyābhisamayena, maggaṃ bhāvanābhisamayena abhisameti.",
  "atk-s0201a:2633_4": "So tīṇi saccāni kiccato paṭivijjhati, nirodhaṃ ārammaṇato. Tasmiñcassa khaṇe ahaṃ",
  "atk-s0201a:2633_5": "dukkhaṃ parijānāmi, samudayaṃ pajahāmi, nirodhaṃ sacchikaromi, maggaṃ bhāvemīti ābhogasamannāhāramanasikārapaccavekkhaṇā",
  "atk-s0201a:2633_6": "natthi. Etassa pana pariggaṇhantasseva maggo tīsu saccesu pariññādikiccaṃ sādhentova",
  "atk-s0201a:2633_7": "nirodhaṃ ārammaṇato paṭivijjhatīti.",
  "atk-s0201a:2634_0": "Tasmā paññavāti vuccatīti ettha heṭṭhimakoṭiyā sotāpanno, uparimakoṭiyā khīṇāsavo",
  "atk-s0201a:2634_1": "paññavāti niddiṭṭho. Yo pana tepiṭakaṃ buddhavacanaṃ pāḷito ca atthato ca anusandhito",
  "atk-s0201a:2634_2": "ca pubbāparato ca uggahetvā heṭṭhupariyaṃ karonto vicarati, aniccadukkhānattavasena",
  "atk-s0201a:2634_3": "pariggahamattampi natthi, ayaṃ paññavā nāma, duppañño nāmāti? Viññāṇacarito nāmesa,",
  "atk-s0201a:2634_4": "paññavāti na vattabbo. Atha yo tilakkhaṇaṃ āropetvā vipassanāpaṭipāṭiyā sammasanto",
  "atk-s0201a:2634_5": "ajja ajjeva arahattanti carati, ayaṃ paññavā nāma, duppañño nāmāti? Bhajāpiyamāno",
  "atk-s0201a:2634_6": "paññavāpakkhaṃ bhajati. Sutte pana paṭivedhova kathito.",
  "atk-s0201a:2635_0": "Viññāṇaṃ viññāṇanti idha kiṃ pucchati? Yena viññāṇena saṅkhāre sammasitvā esa paññavā",
  "atk-s0201a:2635_1": "nāma jāto, tassa āgamanavipassanā viññāṇaṃ kammakārakacittaṃ pucchāmīti pucchati.",
  "atk-s0201a:2635_2": "Sukhantipi vijānātīti sukhavedanampi vijānāti. Uparipadadvayepi eseva nayo. Iminā",
  "atk-s0201a:2635_3": "thero “sukhaṃ vedanaṃ vedayamāno sukhaṃ vedanaṃ vedayāmīti pajānātī”tiādinā nayena",
  "atk-s0201a:2635_4": "āgatavedanāvasena arūpakammaṭṭhānaṃ kathesi. Tassattho satipaṭṭhāne vuttanayeneva veditabbo.",
  "atk-s0201a:2636_0": "Saṃsaṭṭhāti ekuppādādilakkhaṇena saṃyogaṭṭhena saṃsaṭṭhā, udāhu visaṃsaṭṭhāti pucchati.",
  "atk-s0201a:2636_1": "Ettha ca thero maggapaññañca vipassanāviññāṇañcāti ime dve lokiyalokuttaradhamme",
  "atk-s0201a:2636_2": "missetvā bhūmantaraṃ bhinditvā samayaṃ ajānanto viya pucchatīti na veditabbo. Maggapaññāya",
  "atk-s0201a:2636_3": "pana maggaviññāṇena, vipassanāpaññāya ca vipassanāviññāṇeneva saddhiṃ saṃsaṭṭhabhāvaṃ",
  "atk-s0201a:2636_4": "pucchatīti veditabbo. Theropissa tamevatthaṃ vissajjento ime dhammā saṃsaṭṭhātiādimāha.",
  "atk-s0201a:2636_5": "Tattha na ca labbhā imesaṃ dhammānanti imesaṃ lokiyamaggakkhaṇepi lokuttaramaggakkhaṇepi",
  "atk-s0201a:2636_6": "ekato uppannānaṃ dvinnaṃ dhammānaṃ. Vinibbhujitvā vinibbhujitvāti visuṃ visuṃ katvā",
  "atk-s0201a:2636_7": "vinivaṭṭetvā, ārammaṇato vā vatthuto vā uppādato vā nirodhato vā nānākaraṇaṃ dassetuṃ",
  "atk-s0201a:2636_8": "na sakkāti attho. Tesaṃ tesaṃ pana dhammānaṃ visayo nāma atthi. Lokiyadhammaṃ patvā",
  "atk-s0201a:2636_9": "hi cittaṃ jeṭṭhakaṃ hoti pubbaṅgamaṃ, lokuttaraṃ patvā paññā.",
  "atk-s0201a:2637_0": "Sammāsambuddhopi hi lokiyadhammaṃ pucchanto, “bhikkhu, tvaṃ katamaṃ paññaṃ adhigato,",
  "atk-s0201a:2637_1": "kiṃ paṭhamamaggapaññaṃ, udāhu dutiya tatiya catuttha maggapañña”nti na evaṃ pucchati.",
  "atk-s0201a:2637_2": "Kiṃ phasso tvaṃ, bhikkhu, kiṃ vedano, kiṃ sañño, kiṃ cetanoti na ca pucchati, cittavasena",
  "atk-s0201a:2637_3": "pana, “kiñcitto tvaṃ, bhikkhū”ti pucchati. Kusalākusalaṃ paññapentopi “manopubbaṅgamā",
  "atk-s0201a:2637_4": "dhammā, manoseṭṭhā manomayā”ti ca, “katame dhammā kusalā? Yasmiṃ samaye kāmāvacaraṃ",
  "atk-s0201a:2637_5": "kusalaṃ cittaṃ uppannaṃ hotī”ti ca evaṃ cittavaseneva paññāpeti. Lokuttaraṃ pucchanto",
  "atk-s0201a:2637_6": "pana kiṃ phasso tvaṃ bhikkhu, kiṃ vedano, kiṃ sañño, kiṃ cetanoti na pucchati. Katamā",
  "atk-s0201a:2637_7": "te, bhikkhu, paññā adhigatā, kiṃ paṭhamamaggapaññā, udāhu dutiyatatiyacatutthamaggapaññāti",
  "atk-s0201a:2637_8": "evaṃ paññāvaseneva pucchati.",
  "atk-s0201a:2638_0": "Indriyasaṃyuttepi “pañcimāni, bhikkhave, indriyāni. Katamāni pañca? Saddhindriyaṃ",
  "atk-s0201a:2638_1": "vīriyindriyaṃ satindriyaṃ samādhindriyaṃ paññindriyaṃ. Kattha ca, bhikkhave, saddhindriyaṃ",
  "atk-s0201a:2638_2": "daṭṭhabbaṃ? Catūsu sotāpattiyaṅgesu ettha saddhindriyaṃ daṭṭhabbaṃ. Kattha ca, bhikkhave,",
  "atk-s0201a:2638_3": "vīriyindriyaṃ daṭṭhabbaṃ? Catūsu sammappadhānesu ettha vīriyindriyaṃ daṭṭhabbaṃ.",
  "atk-s0201a:2638_4": "Kattha ca, bhikkhave, satindriyaṃ daṭṭhabbaṃ? Catūsu satipaṭṭhānesu ettha satindriyaṃ",
  "atk-s0201a:2638_5": "daṭṭhabbaṃ. Kattha ca, bhikkhave, samādhindriyaṃ daṭṭhabbaṃ? Catūsu jhānesu ettha",
  "atk-s0201a:2638_6": "samādhindriyaṃ daṭṭhabbaṃ. Kattha ca, bhikkhave, paññindriyaṃ daṭṭhabbaṃ? Catūsu",
  "atk-s0201a:2638_7": "ariyasaccesu ettha paññindriyaṃ daṭṭhabba”nti. Evaṃ savisayasmiṃyeva lokiyalokuttarā dhammā kathitā.",
  "atk-s0201a:2639_0": "Yathā hi cattāro seṭṭhiputtā rājāti rājapañcamesu sahāyesu nakkhattaṃ kīḷissāmāti",
  "atk-s0201a:2639_1": "vīthiṃ otiṇṇesu ekassa seṭṭhiputtassa gehaṃ gatakāle itare cattāro tuṇhī nisīdanti,",
  "atk-s0201a:2639_2": "gehasāmikova, “imesaṃ khādanīyaṃ bhojanīyaṃ detha, gandhamālālaṅkārādīni dethā”ti",
  "atk-s0201a:2639_3": "gehe vicāreti. Dutiyassa tatiyassa catutthassa gehaṃ gatakāle itare cattāro tuṇhī",
  "atk-s0201a:2639_4": "nisīdanti, gehasāmikova, “imesaṃ khādanīyaṃ bhojanīyaṃ detha, gandhamālālaṅkārādīni",
  "atk-s0201a:2639_5": "dethā”ti gehe vicāreti. Atha sabbapacchā rañño gehaṃ gatakāle kiñcāpi rājā sabbattha",
  "atk-s0201a:2639_6": "issarova, imasmiṃ pana kāle attano geheyeva, “imesaṃ khādanīyaṃ bhojanīyaṃ detha,",
  "atk-s0201a:2639_7": "gandhamālālaṅkārādīni dethā”ti vicāreti. Evamevaṃ kho saddhāpañcamakesu indriyesu",
  "atk-s0201a:2639_8": "tesu sahāyesu ekato vīthiṃ otarantesu viya ekārammaṇe uppajjamānesupi yathā paṭhamassa",
  "atk-s0201a:2639_9": "gehe itare cattāro tuṇhī nisīdanti, gehasāmikova vicāreti, evaṃ sotāpattiyaṅgāni",
  "atk-s0201a:2639_10": "patvā adhimokkhalakkhaṇaṃ saddhindriyameva jeṭṭhakaṃ hoti pubbaṅgamaṃ, sesāni tadanvayāni",
  "atk-s0201a:2639_11": "honti. Yathā dutiyassa gehe itare cattāro tuṇhī nisīdanti, gehasāmikova vicāreti,",
  "atk-s0201a:2639_12": "evaṃ sammappadhānāni patvā paggahaṇalakkhaṇaṃ vīriyindriyameva jeṭṭhakaṃ hoti pubbaṅgamaṃ,",
  "atk-s0201a:2639_13": "sesāni tadanvayāni honti. Yathā tatiyassa gehe itare cattāro tuṇhī nisīdanti, gehasāmikova",
  "atk-s0201a:2639_14": "vicāreti, evaṃ satipaṭṭhānāni patvā upaṭṭhānalakkhaṇaṃ satindriyameva jeṭṭhakaṃ hoti",
  "atk-s0201a:2639_15": "pubbaṅgamaṃ, sesāni tadanvayāni honti. Yathā catutthassa gehe itare cattāro tuṇhī",
  "atk-s0201a:2639_16": "nisīdanti, gehasāmikova vicāreti, evaṃ jhānavimokkhe patvā avikkhepalakkhaṇaṃ samādhindriyameva",
  "atk-s0201a:2639_17": "jeṭṭhakaṃ hoti pubbaṅgamaṃ, sesāni tadanvayāni honti. Sabbapacchā rañño gehaṃ gatakāle",
  "atk-s0201a:2639_18": "pana yathā itare cattāro tuṇhī nisīdanti, rājāva gehe vicāreti, evameva ariyasaccāni",
  "atk-s0201a:2639_19": "patvā pajānanalakkhaṇaṃ paññindriyameva jeṭṭhakaṃ hoti pubbaṅgamaṃ, sesāni tadanvayāni honti.",
  "atk-s0201a:2640_0": "Iti paṭisambhidāpattānaṃ agge ṭhapito mahākoṭṭhitatthero lokiyadhammaṃ pucchanto",
  "atk-s0201a:2640_1": "cittaṃ jeṭṭhakaṃ cittaṃ pubbaṅgamaṃ katvā pucchi; lokuttaradhammaṃ pucchanto paññaṃ",
  "atk-s0201a:2640_2": "jeṭṭhakaṃ paññaṃ pubbaṅgamaṃ katvā pucchi. Dhammasenāpatisāriputtattheropi tatheva vissajjesīti.",
  "atk-s0201a:2641_0": "Yaṃ hāvuso, pajānātīti yaṃ catusaccadhammamidaṃ dukkhantiādinā nayena maggapaññā",
  "atk-s0201a:2641_1": "pajānāti. Taṃ vijānātīti maggaviññāṇampi tatheva taṃ vijānāti. Yaṃ vijānātīti yaṃ",
  "atk-s0201a:2641_2": "saṅkhāragataṃ aniccantiādinā nayena vipassanāviññāṇaṃ vijānāti. Taṃ pajānātīti vipassanāpaññāpi",
  "atk-s0201a:2641_3": "tatheva taṃ pajānāti. Tasmā ime dhammāti tena kāraṇena ime dhammā. Saṃsaṭṭhāti ekuppādaekanirodhaekavatthukaekārammaṇatāya saṃsaṭṭhā.",
  "atk-s0201a:2642_0": "Paññā bhāvetabbāti idaṃ maggapaññaṃ sandhāya vuttaṃ. Taṃsampayuttaṃ pana viññāṇaṃ",
  "atk-s0201a:2642_1": "tāya saddhiṃ bhāvetabbameva hoti. Viññāṇaṃ pariññeyyanti idaṃ vipassanāviññāṇaṃ sandhāya",
  "atk-s0201a:2642_2": "vuttaṃ. Taṃsampayuttā pana paññā tena saddhiṃ parijānitabbāva hoti.",
  "atk-s0201a:2643_0": "450. Vedanā vedanāti idaṃ kasmā pucchati? Vedanālakkhaṇaṃ pucchissāmīti pucchati.",
  "atk-s0201a:2643_1": "Evaṃ santepi tebhūmikasammasanacāravedanāva adhippetāti sallakkhetabbā. Sukhampi",
  "atk-s0201a:2643_2": "vedetīti sukhaṃ ārammaṇaṃ vedeti anubhavati. Parato padadvayepi eseva nayo. “Rūpañca",
  "atk-s0201a:2643_3": "hidaṃ, mahāli, ekantadukkhaṃ abhavissa, dukkhānupatitaṃ dukkhāvakkantaṃ anavakkantaṃ",
  "atk-s0201a:2643_4": "sukhena, nayidaṃ sattā rūpasmiṃ sārajjeyyuṃ. Yasmā ca kho, mahāli, rūpaṃ sukhaṃ sukhānupatitaṃ",
  "atk-s0201a:2643_5": "sukhāvakkantaṃ anavakkantaṃ dukkhena, tasmā sattā rūpasmiṃ sārajjanti, sārāgā saṃyujjanti,",
  "atk-s0201a:2643_6": "saṃyogā saṃkilissanti. Vedanā ca hidaṃ… saññā… saṅkhārā… viññāṇañca hidaṃ, mahāli,",
  "atk-s0201a:2643_7": "ekantadukkhaṃ abhavissa…pe… saṃkilissantī”ti iminā hi mahālisuttapariyāyena idha",
  "atk-s0201a:2643_8": "ārammaṇaṃ sukhaṃ dukkhaṃ adukkhamasukhanti kathitaṃ. Apica purimaṃ sukhaṃ vedanaṃ",
  "atk-s0201a:2643_9": "ārammaṇaṃ katvā aparā sukhā vedanā vedeti; purimaṃ dukkhaṃ vedanaṃ ārammaṇaṃ katvā",
  "atk-s0201a:2643_10": "aparā dukkhā vedanā vedeti; purimaṃ adukkhamasukhaṃ vedanaṃ ārammaṇaṃ katvā aparā",
  "atk-s0201a:2643_11": "adukkhamasukhā vedanā vedetīti evamettha attho daṭṭhabbo. Vedanāyeva hi vedeti, na",
  "atk-s0201a:2643_12": "añño koci veditā nāma atthīti vuttametaṃ.",
  "atk-s0201a:2644_0": "Saññā saññāti idha kiṃ pucchati? Sabbasaññāya lakkhaṇaṃ. Kiṃ sabbatthakasaññāyāti?",
  "atk-s0201a:2644_1": "Sabbasaññāya lakkhaṇantipi sabbatthakasaññāya lakkhaṇantipi ekamevetaṃ, evaṃ santepi",
  "atk-s0201a:2644_2": "tebhūmikasammasanacārasaññāva adhippetāti sallakkhetabbā. Nīlakampi sañjānātīti nīlapupphe",
  "atk-s0201a:2644_3": "vā vatthe vā parikammaṃ katvā upacāraṃ vā appanaṃ vā pāpento sañjānāti. Imasmiñhi",
  "atk-s0201a:2644_4": "atthe parikammasaññāpi upacārasaññāpi appanāsaññāpi vaṭṭati. Nīle nīlanti uppajjanakasaññāpi",
  "atk-s0201a:2644_5": "vaṭṭatiyeva. Pītakādīsupi eseva nayo.",
  "atk-s0201a:2645_0": "Yā cāvuso, vedanāti ettha vedanā, saññā, viññāṇanti imāni tīṇi gahetvā paññā kasmā",
  "atk-s0201a:2645_1": "na gahitāti? Asabbasaṅgāhikattā. Paññāya hi gahitāya paññāya sampayuttāva vedanādayo",
  "atk-s0201a:2645_2": "labbhanti, no vippayuttā. Taṃ pana aggahetvā imesu gahitesu paññāya sampayuttā ca",
  "atk-s0201a:2645_3": "vippayuttā ca antamaso dve pañcaviññāṇadhammāpi labbhanti. Yathā hi tayo purisā suttaṃ",
  "atk-s0201a:2645_4": "suttanti vadeyyuṃ, catuttho ratanāvutasuttanti. Tesu purimā tayo takkagatampi paṭṭivaṭṭakādigatampi",
  "atk-s0201a:2645_5": "yaṃkiñci bahuṃ suttaṃ labhanti antamaso makkaṭakasuttampi. Ratanāvutasuttaṃ pariyesanto",
  "atk-s0201a:2645_6": "mandaṃ labhati, evaṃsampadamidaṃ veditabbaṃ. Heṭṭhato vā paññā viññāṇena saddhiṃ",
  "atk-s0201a:2645_7": "sampayogaṃ labhāpitā vissaṭṭhattāva idha na gahitāti vadanti. Yaṃ hāvuso, vedetīti",
  "atk-s0201a:2645_8": "yaṃ ārammaṇaṃ vedanā vedeti, saññāpi tadeva sañjānāti. Yaṃ sañjānātīti yaṃ ārammaṇaṃ",
  "atk-s0201a:2645_9": "saññā sañjānāti, viññāṇampi tadeva vijānātīti attho.",
  "atk-s0201a:2646_0": "Idāni sañjānāti vijānāti pajānātīti ettha viseso veditabbo. Tattha upasaggamattameva",
  "atk-s0201a:2646_1": "viseso. Jānātīti padaṃ pana aviseso. Tassāpi jānanatthe viseso veditabbo. Saññā hi",
  "atk-s0201a:2646_2": "nīlādivasena ārammaṇaṃ sañjānanamattameva, aniccaṃ dukkhaṃ anattāti lakkhaṇapaṭivedhaṃ",
  "atk-s0201a:2646_3": "pāpetuṃ na sakkoti. Viññāṇaṃ nīlādivasena ārammaṇañceva sañjānāti, aniccādilakkhaṇapaṭivedhañca",
  "atk-s0201a:2646_4": "pāpeti, ussakkitvā pana maggapātubhāvaṃ pāpetuṃ na sakkoti. Paññā nīlādivasena ārammaṇampi",
  "atk-s0201a:2646_5": "sañjānāti, aniccādivasena lakkhaṇapaṭivedhampi pāpeti, ussakkitvā maggapātubhāvaṃ pāpetumpi sakkoti.",
  "atk-s0201a:2647_0": "Yathā hi heraññikaphalake kahāpaṇarāsimhi kate ajātabuddhi dārako gāmikapuriso mahāheraññikoti",
  "atk-s0201a:2647_1": "tīsu janesu oloketvā ṭhitesu ajātabuddhi dārako kahāpaṇānaṃ cittavicittacaturassamaṇḍalabhāvameva",
  "atk-s0201a:2647_2": "jānāti, idaṃ manussānaṃ upabhogaparibhogaṃ ratanasammatanti na jānāti. Gāmikapuriso",
  "atk-s0201a:2647_3": "cittādibhāvañceva jānāti, manussānaṃ upabhogaparibhogaratanasammatabhāvañca. “Ayaṃ",
  "atk-s0201a:2647_4": "kūṭo ayaṃ cheko ayaṃ karato ayaṃ saṇho”ti pana na jānāti. Mahāheraññiko cittādibhāvampi",
  "atk-s0201a:2647_5": "ratanasammatabhāvampi kūṭādibhāvampi jānāti, jānanto ca pana naṃ rūpaṃ disvāpi jānāti,",
  "atk-s0201a:2647_6": "ākoṭitassa saddaṃ sutvāpi, gandhaṃ ghāyitvāpi, rasaṃ sāyitvāpi, hatthena garukalahukabhāvaṃ",
  "atk-s0201a:2647_7": "upadhāretvāpi asukagāme katotipi jānāti, asukanigame asukanagare asukapabbatacchāyāya",
  "atk-s0201a:2647_8": "asukanadītīre katotipi, asukācariyena katotipi jānāti. Evamevaṃ saññā ajātabuddhidārakassa",
  "atk-s0201a:2647_9": "kahāpaṇadassanaṃ viya nīlādivasena ārammaṇamattameva sañjānāti. Viññāṇaṃ gāmikapurisassa",
  "atk-s0201a:2647_10": "kahāpaṇadassanaṃ viya nīlādivasena ārammaṇampi sañjānāti, aniccādivasena lakkhaṇapaṭivedhampi",
  "atk-s0201a:2647_11": "pāpeti. Paññā mahāheraññikassa kahāpaṇadassanaṃ viya nīlādivasena ārammaṇampi sañjānāti,",
  "atk-s0201a:2647_12": "aniccādivasena lakkhaṇapaṭivedhampi pāpeti, ussakkitvā maggapātubhāvampi pāpeti.",
  "atk-s0201a:2647_13": "So pana nesaṃ viseso duppaṭivijjho.",
  "atk-s0201a:2648_0": "Tenāha āyasmā nāgaseno – “dukkaraṃ, mahārāja, bhagavatā katanti. Kiṃ, bhante, nāgasena",
  "atk-s0201a:2648_1": "bhagavatā dukkaraṃ katanti? Dukkaraṃ, mahārāja, bhagavatā kataṃ, imesaṃ arūpīnaṃ",
  "atk-s0201a:2648_2": "cittacetasikānaṃ dhammānaṃ ekārammaṇe pavattamānānaṃ vavatthānaṃ akkhātaṃ, ayaṃ phasso,",
  "atk-s0201a:2648_3": "ayaṃ vedanā, ayaṃ saññā, ayaṃ cetanā, idaṃ citta”nti. Yathā hi tilatelaṃ, sāsapatelaṃ,",
  "atk-s0201a:2648_4": "madhukatelaṃ, eraṇḍakatelaṃ, vasātelanti imāni pañca telāni ekacāṭiyaṃ pakkhipitvā",
  "atk-s0201a:2648_5": "divasaṃ yamakamanthehi manthetvā tato idaṃ tilatelaṃ, idaṃ sāsapatelanti ekekassa",
  "atk-s0201a:2648_6": "pāṭiyekkaṃ uddharaṇaṃ nāma dukkaraṃ, idaṃ tato dukkarataraṃ. Bhagavā pana sabbaññutaññāṇassa",
  "atk-s0201a:2648_7": "suppaṭividdhattā dhammissaro dhammarājā imesaṃ arūpīnaṃ dhammānaṃ ekārammaṇe pavattamānānaṃ",
  "atk-s0201a:2648_8": "vavatthānaṃ akkhāsi. Pañcannaṃ mahānadīnaṃ samuddaṃ paviṭṭhaṭṭhāne, “idaṃ gaṅgāya",
  "atk-s0201a:2648_9": "udakaṃ, idaṃ yamunāyā”ti evaṃ pāṭiyekkaṃ udakauddharaṇenāpi ayamattho veditabbo.",
  "atk-s0201a:2649_0": "451. Nissaṭṭhenāti nissaṭena pariccattena vā. Tattha nissaṭenāti atthe sati pañcahi",
  "atk-s0201a:2649_1": "indriyehīti nissakkavacanaṃ. Pariccattenāti atthe sati karaṇavacanaṃ veditabbaṃ.",
  "atk-s0201a:2649_2": "Idaṃ vuttaṃ hoti – pañcahi indriyehi nissaritvā manodvāre pavattena pañcahi vā indriyehi",
  "atk-s0201a:2649_3": "tassa vatthubhāvaṃ anupagamanatāya pariccattenāti. Parisuddhenāti nirupakkilesena.",
  "atk-s0201a:2649_4": "Manoviññāṇenāti rūpāvacaracatutthajjhānacittena. Kiṃ neyyanti kiṃ jānitabbaṃ. “Yaṃkiñci",
  "atk-s0201a:2649_5": "neyyaṃ nāma atthi dhamma”ntiādīsu hi jānitabbaṃ neyyanti vuttaṃ. Ākāsānañcāyatanaṃ",
  "atk-s0201a:2649_6": "neyyanti kathaṃ rūpāvacaracatutthajjhānacittena arūpāvacarasamāpatti neyyāti? Rūpāvacaracatutthajjhāne",
  "atk-s0201a:2649_7": "ṭhitena arūpāvacarasamāpattiṃ nibbattetuṃ sakkā hoti. Ettha ṭhitassa hi sā ijjhati.",
  "atk-s0201a:2649_8": "Tasmā “ākāsānañcāyatanaṃ neyya”ntiādimāha. Atha nevasaññānāsaññāyatanaṃ kasmā na",
  "atk-s0201a:2649_9": "vuttanti? Pāṭiyekkaṃ abhinivesābhāvato. Tattha hi kalāpato nayato sammasanaṃ labbhati,",
  "atk-s0201a:2649_10": "dhammasenāpatisadisassāpi hi bhikkhuno pāṭiyekkaṃ abhiniveso na jāyati. Tasmā theropi,",
  "atk-s0201a:2649_11": "“evaṃ kirame dhammā ahutvā sambhonti, hutvā paṭiventī”ti kalāpato nayato sammasitvā",
  "atk-s0201a:2649_12": "vissajjesīti. Bhagavā pana sabbaññutaññāṇassa hatthagatattā nevasaññānāsaññāyatanasamāpattiyampi",
  "atk-s0201a:2649_13": "paropaññāsa dhamme pāṭiyekkaṃ aṃguddhāreneva uddharitvā, “yāvatā saññāsamāpattiyo,",
  "atk-s0201a:2649_14": "tāvatā aññāpaṭivedho”ti āha.",
  "atk-s0201a:2650_0": "Paññācakkhunā pajānātīti dassanapariṇāyakaṭṭhena cakkhubhūtāya paññāya pajānāti.",
  "atk-s0201a:2650_1": "Tattha dve paññā samādhipaññā vipassanāpaññā ca. Samādhipaññāya kiccato asammohato",
  "atk-s0201a:2650_2": "ca pajānāti. Vipassanāpaññāya lakkhaṇapaṭivedhena ārammaṇato jānanaṃ kathitaṃ. Kimatthiyāti",
  "atk-s0201a:2650_3": "ko etissā attho. Abhiññatthātiādīsu abhiññeyye dhamme abhijānātīti abhiññatthā. Pariññeyye",
  "atk-s0201a:2650_4": "dhamme parijānātīti pariññatthā. Pahātabbe dhamme pajahatīti pahānatthā. Sā panesā",
  "atk-s0201a:2650_5": "lokiyāpi abhiññatthā ca pariññatthā ca vikkhambhanato pahānatthā. Lokuttarāpi abhiññatthā",
  "atk-s0201a:2650_6": "ca pariññatthā ca samucchedato pahānatthā. Tattha lokiyā kiccato asammohato ca pajānāti,",
  "atk-s0201a:2650_7": "lokuttarā asammohato.",
  "atk-s0201a:2651_0": "452. Sammādiṭṭhiyā uppādāyāti vipassanāsammādiṭṭhiyā ca maggasammādiṭṭhiyā ca. Parato",
  "atk-s0201a:2651_1": "ca ghosoti sappāyadhammassavanaṃ. Yoniso ca manasikāroti attano upāyamanasikāro.",
  "atk-s0201a:2651_2": "Tattha sāvakesu api dhammasenāpatino dve paccayā laddhuṃ vaṭṭantiyeva. Thero hi kappasatasahassādhikaṃ",
  "atk-s0201a:2651_3": "ekaṃ asaṅkhyeyyaṃ pāramiyo pūretvāpi attano dhammatāya aṇumattampi kilesaṃ pajahituṃ",
  "atk-s0201a:2651_4": "nāsakkhi. “Ye dhammā hetuppabhavā”ti assajittherato imaṃ gāthaṃ sutvāvassa paṭivedho",
  "atk-s0201a:2651_5": "jāto. Paccekabuddhānaṃ pana sabbaññubuddhānañca paratoghosakammaṃ natthi, yonisomanasikārasmiṃyeva",
  "atk-s0201a:2651_6": "ṭhatvā paccekabodhiñca sabbaññutaññāṇañca nibbattenti.",
  "atk-s0201a:2652_0": "Anuggahitāti laddhūpakārā. Sammādiṭṭhīti arahattamaggasammādiṭṭhi. Phalakkhaṇe nibbattā",
  "atk-s0201a:2652_1": "cetovimutti phalaṃ assāti cetovimuttiphalā. Tadeva cetovimuttisaṅkhātaṃ phalaṃ ānisaṃso",
  "atk-s0201a:2652_2": "assāti cetovimuttiphalānisaṃsā. Dutiyapadepi eseva nayo. Ettha ca catutthaphalapaññā",
  "atk-s0201a:2652_3": "paññāvimutti nāma, avasesā dhammā cetovimuttīti veditabbā. Sīlānuggahitātiādīsu sīlanti",
  "atk-s0201a:2652_4": "catupārisuddhisīlaṃ. Sutanti sappāyadhammassavanaṃ. Sākacchāti kammaṭṭhāne khalanapakkhalanacchedanakathā.",
  "atk-s0201a:2652_5": "Samathoti vipassanāpādikā aṭṭha samāpattiyo. Vipassanāti sattavidhā anupassanā. Catupārisuddhisīlañhi",
  "atk-s0201a:2652_6": "pūrentassa, sappāyadhammassavanaṃ suṇantassa, kammaṭṭhāne khalanapakkhalanaṃ chindantassa,",
  "atk-s0201a:2652_7": "vipassanāpādikāsu aṭṭhasamāpattīsu kammaṃ karontassa, sattavidhaṃ anupassanaṃ bhāventassa",
  "atk-s0201a:2652_8": "arahattamaggo uppajjitvā phalaṃ deti.",
  "atk-s0201a:2653_0": "Yathā hi madhuraṃ ambapakkaṃ paribhuñjitukāmo ambapotakassa samantā udakakoṭṭhakaṃ",
  "atk-s0201a:2653_1": "thiraṃ katvā bandhati. Ghaṭaṃ gahetvā kālena kālaṃ udakaṃ āsiñcati. Udakassa anikkhamanatthaṃ",
  "atk-s0201a:2653_2": "mariyādaṃ thiraṃ karoti. Yā hoti samīpe valli vā sukkhadaṇḍako vā kipillikapuṭo vā",
  "atk-s0201a:2653_3": "makkaṭakajālaṃ vā, taṃ apaneti. Khaṇittiṃ gahetvā kālena kālaṃ mūlāni parikhaṇati.",
  "atk-s0201a:2653_4": "Evamassa appamattassa imāni pañca kāraṇāni karoto so ambo vaḍḍhitvā phalaṃ deti.",
  "atk-s0201a:2653_5": "Evaṃsampadamidaṃ veditabbaṃ. Rukkhassa samantato koṭṭhakabandhanaṃ viya hi sīlaṃ",
  "atk-s0201a:2653_6": "daṭṭhabbaṃ, kālena kālaṃ udakasiñcanaṃ viya dhammassavanaṃ, mariyādāya thirabhāvakaraṇaṃ",
  "atk-s0201a:2653_7": "viya samatho, samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ,",
  "atk-s0201a:2653_8": "kālena kālaṃ khaṇittiṃ gahetvā mūlakhaṇanaṃ viya sattannaṃ anupassanānaṃ bhāvanā.",
  "atk-s0201a:2653_9": "Tehi pañcahi kāraṇehi anuggahitassa ambarukkhassa madhuraphaladānakālo viya imassa",
  "atk-s0201a:2653_10": "bhikkhuno imehi pañcahi dhammehi anuggahitāya sammādiṭṭhiyā arahattaphaladānaṃ veditabbaṃ.",
  "atk-s0201a:2654_0": "453. Kati panāvuso, bhavāti idha kiṃ pucchati? Mūlameva gato anusandhi, duppañño",
  "atk-s0201a:2654_1": "yehi bhavehi na uṭṭhāti, te pucchissāmīti pucchati. Tattha kāmabhavoti kāmabhavūpagaṃ",
  "atk-s0201a:2654_2": "kammaṃ kammābhinibbattā upādinnakkhandhāpīti ubhayamekato katvā kāmabhavoti āha.",
  "atk-s0201a:2654_3": "Rūpārūpabhavesupi eseva nayo. Āyatinti anāgate. Punabbhavassa abhinibbattīti punabbhavābhinibbatti.",
  "atk-s0201a:2654_4": "Idha vaṭṭaṃ pucchissāmīti pucchati. Tatrātatrābhinandanāti rūpābhinandanā saddābhinandanāti",
  "atk-s0201a:2654_5": "evaṃ tahiṃ tahiṃ abhinandanā, karaṇavacane cetaṃ paccattaṃ. Tatratatrābhinandanāya",
  "atk-s0201a:2654_6": "punabbhavābhinibbatti hotīti attho. Ettāvatā hi gamanaṃ hoti, āgamanaṃ hoti, gamanāgamanaṃ",
  "atk-s0201a:2654_7": "hoti, vaṭṭaṃ vattatīti vaṭṭaṃ matthakaṃ pāpetvā dassesi. Idāni vivaṭṭaṃ pucchanto",
  "atk-s0201a:2654_8": "“kathaṃ panāvuso”tiādimāha. Tassa vissajjane avijjāvirāgāti avijjāya khayanirodhena.",
  "atk-s0201a:2654_9": "Vijjuppādāti arahattamaggavijjāya uppādena. Kiṃ avijjā pubbe niruddhā, atha vijjā",
  "atk-s0201a:2654_10": "pubbe uppannāti? Ubhayametaṃ na vattabbaṃ. Padīpujjalanena andhakāravigamo viya vijjuppādena",
  "atk-s0201a:2654_11": "avijjā niruddhāva hoti. Taṇhānirodhāti taṇhāya khayanirodhena. Punabbhavābhinibbatti",
  "atk-s0201a:2654_12": "na hotīti evaṃ āyatiṃ punabbhavassa abhinibbatti na hoti, gamanaṃ āgamanaṃ gamanāgamanaṃ",
  "atk-s0201a:2654_13": "upacchijjati, vaṭṭaṃ na vattatīti vivaṭṭaṃ matthakaṃ pāpetvā dassesi.",
  "atk-s0201a:2655_0": "454. Katamaṃ panāvusoti idha kiṃ pucchati? Ubhatobhāgavimutto bhikkhu kālena kālaṃ",
  "atk-s0201a:2655_1": "nirodhaṃ samāpajjati. Tassa nirodhapādakaṃ paṭhamajjhānaṃ pucchissāmīti pucchati.",
  "atk-s0201a:2655_2": "Paṭhamaṃ jhānanti idha kiṃ pucchati? Nirodhaṃ samāpajjanakena bhikkhunā aṅgavavatthānaṃ",
  "atk-s0201a:2655_3": "koṭṭhāsaparicchedo nāma jānitabbo, idaṃ jhānaṃ pañcaṅgikaṃ caturaṅgikaṃ tivaṅgikaṃ",
  "atk-s0201a:2655_4": "duvaṅgikanti aṅgavavatthānaṃ koṭṭhāsaparicchedaṃ pucchissāmīti pucchati. Vitakkotiādīsu",
  "atk-s0201a:2655_5": "pana abhiniropanalakkhaṇo vitakko, anumajjanalakkhaṇo vicāro, pharaṇalakkhaṇā pīti,",
  "atk-s0201a:2655_6": "sātalakkhaṇaṃ sukhaṃ, avikkhepalakkhaṇā cittekaggatāti ime pañca dhammā vattanti.",
  "atk-s0201a:2655_7": "Kataṅgavippahīnanti idha pana kiṃ pucchati? Nirodhaṃ samāpajjanakena bhikkhunā upakārānupakārāni",
  "atk-s0201a:2655_8": "aṅgāni jānitabbāni, tāni pucchissāmīti pucchati, vissajjanaṃ panettha pākaṭameva.",
  "atk-s0201a:2655_9": "Iti heṭṭhā nirodhapādakaṃ paṭhamajjhānaṃ gahitaṃ, upari tassa anantarapaccayaṃ nevasaññānāsaññāyatanasamāpattiṃ",
  "atk-s0201a:2655_10": "pucchissati. Antarā pana cha samāpattiyo saṃkhittā, nayaṃ vā dassetvā vissaṭṭhāti veditabbā.",
  "atk-s0201a:2656_0": "455. Idāni viññāṇanissaye pañca pasāde pucchanto pañcimāni, āvusotiādimāha. Tattha",
  "atk-s0201a:2656_1": "gocaravisayanti gocarabhūtaṃ visayaṃ. Aññamaññassāti cakkhu sotassa sotaṃ vā cakkhussāti",
  "atk-s0201a:2656_2": "evaṃ ekekassa gocaravisayaṃ na paccanubhoti. Sace hi nīlādibhedaṃ rūpārammaṇaṃ samodhānetvā",
  "atk-s0201a:2656_3": "sotindriyassa upaneyya, “iṅgha tāva naṃ vavatthapehi vibhāvehi, kiṃ nāmetaṃ ārammaṇa”nti.",
  "atk-s0201a:2656_4": "Cakkhuviññāṇañhi vināpi mukhena attano dhammatāya evaṃ vadeyya – “are andhabāla,",
  "atk-s0201a:2656_5": "vassasatampi vassasahassampi paridhāvamāno aññatra mayā kuhiṃ etassa jānanakaṃ labhissasi,",
  "atk-s0201a:2656_6": "āhara naṃ cakkhupasāde upanehi, ahametaṃ ārammaṇaṃ jānissāmi, yadi vā nīlaṃ yadi",
  "atk-s0201a:2656_7": "vā pītakaṃ, na hi eso aññassa visayo, mayheveso visayo”ti. Sesadvāresupi eseva nayo.",
  "atk-s0201a:2656_8": "Evametāni aññamaññassa gocaraṃ visayaṃ na paccanubhonti nāma. Kiṃ paṭisaraṇanti etesaṃ",
  "atk-s0201a:2656_9": "kiṃ paṭisaraṇaṃ, kiṃ etāni paṭisarantīti pucchati. Mano paṭisaraṇanti javanamano",
  "atk-s0201a:2656_10": "paṭisaraṇaṃ. Mano ca nesanti manodvārikajavanamano vā pañcadvārikajavanamano vā etesaṃ",
  "atk-s0201a:2656_11": "gocaravisayaṃ rajjanādivasena anubhoti. Cakkhuviññāṇañhi rūpadassanamattameva, ettha",
  "atk-s0201a:2656_12": "rajjanaṃ vā dussanaṃ vā muyhanaṃ vā natthi. Etasmiṃ pana dvāre javanaṃ rajjati vā",
  "atk-s0201a:2656_13": "dussati vā muyhati vā. Sotaviññāṇādīsupi eseva nayo.",
  "atk-s0201a:2657_0": "Tatrāyaṃ upamā – pañca kira dubbalabhojakā rājānaṃ sevitvā kicchena kasirena ekasmiṃ",
  "atk-s0201a:2657_1": "pañcakulike gāme parittakaṃ āyaṃ labhiṃsu. Tesaṃ tattha macchabhāgo maṃsabhāgo yuttikahāpaṇo",
  "atk-s0201a:2657_2": "vā, bandhakahāpaṇo vā, māpahārakahāpaṇo vā, aṭṭhakahāpaṇo vā, soḷasakahāpaṇo vā,",
  "atk-s0201a:2657_3": "bāttiṃsakahāpaṇo vā, catusaṭṭhikahāpaṇo vā, daṇḍoti ettakamattameva pāpuṇāti. Satavatthukaṃ",
  "atk-s0201a:2657_4": "pañcasatavatthukaṃ sahassavatthukaṃ mahābaliṃ rājāva gaṇhāti. Tattha pañcakulikagāmo",
  "atk-s0201a:2657_5": "viya pañca pasādā daṭṭhabbā; pañca dubbalabhojakā viya pañca viññāṇāni; rājā viya",
  "atk-s0201a:2657_6": "javanaṃ; dubbalabhojakānaṃ parittakaṃ āyapāpuṇanaṃ viya cakkhuviññāṇādīnaṃ rūpadassanādimattaṃ.",
  "atk-s0201a:2657_7": "Rajjanādīni pana etesu natthi. Rañño mahābaliggahaṇaṃ viya tesu dvāresu javanassa",
  "atk-s0201a:2657_8": "rajjanādīni veditabbāni.",
  "atk-s0201a:2658_0": "456. Pañcimāni, āvusoti idha kiṃ pucchati? Antonirodhasmiṃ pañca pasāde. Kiriyamayapavattasmiñhi",
  "atk-s0201a:2658_1": "vattamāne arūpadhammā pasādānaṃ balavapaccayā honti. Yo pana taṃ pavattaṃ nirodhetvā",
  "atk-s0201a:2658_2": "nirodhasamāpattiṃ samāpanno, tassa antonirodhe pañca pasādā kiṃ paṭicca tiṭṭhantīti",
  "atk-s0201a:2658_3": "idaṃ pucchissāmīti pucchati. Āyuṃ paṭiccāti jīvitindriyaṃ paṭicca tiṭṭhanti. Usmaṃ",
  "atk-s0201a:2658_4": "paṭiccāti jīvitindriyaṃ kammajatejaṃ paṭicca tiṭṭhati. Yasmā pana kammajatejopi jīvitindriyena",
  "atk-s0201a:2658_5": "vinā na tiṭṭhati, tasmā “usmā āyuṃ paṭicca tiṭṭhatī”ti āha. Jhāyatoti jalato. Acciṃ",
  "atk-s0201a:2658_6": "paṭiccāti jālasikhaṃ paṭicca. Ābhā paññāyatīti āloko nāma paññāyati. Ābhaṃ paṭicca",
  "atk-s0201a:2658_7": "accīti taṃ ālokaṃ paṭicca jālasikhā paññāyati.",
  "atk-s0201a:2659_0": "Evameva kho, āvuso, āyu usmaṃ paṭicca tiṭṭhatīti ettha jālasikhā viya kammajatejo.",
  "atk-s0201a:2659_1": "Āloko viya jīvitindriyaṃ. Jālasikhā hi uppajjamānā ālokaṃ gahetvāva uppajjati. Sā",
  "atk-s0201a:2659_2": "tena attanā janitaālokeneva sayampi aṇu thūlā dīghā rassāti pākaṭā hoti. Tattha jālapavattiyā",
  "atk-s0201a:2659_3": "janitaālokena tassāyeva jālapavattiyā pākaṭabhāvo viya usmaṃ paṭicca nibbattena kammajamahābhūtasambhavena",
  "atk-s0201a:2659_4": "jīvitindriyena usmāya anupālanaṃ. Jīvitindriyañhi dasapi vassāni…pe… vassasatampi",
  "atk-s0201a:2659_5": "kammajatejapavattaṃ pāleti. Iti mahābhūtāni upādārūpānaṃ nissayapaccayādivasena paccayāni",
  "atk-s0201a:2659_6": "hontīti āyu usmaṃ paṭicca tiṭṭhati. Jīvitindriyaṃ mahābhūtāni pāletīti usmā āyuṃ",
  "atk-s0201a:2659_7": "paṭicca tiṭṭhatīti veditabbā.",
  "atk-s0201a:2660_0": "457. Āyusaṅkhārāti āyumeva. Vedaniyā dhammāti vedanā dhammāva. Vuṭṭhānaṃ paññāyatīti",
  "atk-s0201a:2660_1": "samāpattito vuṭṭhānaṃ paññāyati. Yo hi bhikkhu arūpapavatte ukkaṇṭhitvā saññañca",
  "atk-s0201a:2660_2": "vedanañca nirodhetvā nirodhaṃ samāpanno, tassa yathāparicchinnakālavasena rūpajīvitindriyapaccayā",
  "atk-s0201a:2660_3": "arūpadhammā uppajjanti. Evaṃ pana rūpārūpapavattaṃ pavattati. Yathā kiṃ? Yathā eko",
  "atk-s0201a:2660_4": "puriso jālāpavatte ukkhaṇṭhito udakena paharitvā jālaṃ appavattaṃ katvā chārikāya",
  "atk-s0201a:2660_5": "aṅgāre pidhāya tuṇhī nisīdati. Yadā panassa puna jālāya attho hoti, chārikaṃ apanetvā",
  "atk-s0201a:2660_6": "aṅgāre parivattetvā upādānaṃ datvā mukhavātaṃ vā tālavaṇṭavātaṃ vā dadāti. Atha jālāpavattaṃ",
  "atk-s0201a:2660_7": "puna pavattati. Evameva jālāpavattaṃ viya arūpadhammā. Purisassa jālāpavatte ukkaṇṭhitvā",
  "atk-s0201a:2660_8": "udakappahārena jālaṃ appavattaṃ katvā chārikāya aṅgāre pidhāya tuṇhībhūtassa nisajjā",
  "atk-s0201a:2660_9": "viya bhikkhuno arūpapavatte ukkaṇṭhitvā saññañca vedanañca nirodhetvā nirodhasamāpajjanaṃ.",
  "atk-s0201a:2660_10": "Chārikāya pihitaaṅgārā viya rūpajīvitindriyaṃ. Purisassa puna jālāya atthe sati chārikāpanayanādīni",
  "atk-s0201a:2660_11": "viya bhikkhuno yathāparicchinnakālāpagamanaṃ. Aggijālāya pavatti viya puna arūpadhammesu",
  "atk-s0201a:2660_12": "uppannesu rūpārūpapavatti veditabbā.",
  "atk-s0201a:2661_0": "Āyu usmā ca viññāṇanti rūpajīvitindriyaṃ, kammajatejodhātu, cittanti ime tayo dhammā",
  "atk-s0201a:2661_1": "yadā imaṃ rūpakāyaṃ jahanti, athāyaṃ acetanaṃ kaṭṭhaṃ viya pathaviyaṃ chaḍḍito setīti",
  "atk-s0201a:2661_2": "attho. Vuttañcetaṃ –",
  "atk-s0201a:2662": "“Āyu usmā ca viññāṇaṃ, yadā kāyaṃ jahantimaṃ;",
  "atk-s0201a:2663": "Apaviddho tadā seti, parabhattaṃ acetana”nti. ;",
  "atk-s0201a:2664_0": "Kāyasaṅkhārāti assāsapassāsā. Vacīsaṅkhārāti vitakkavicārā. Cittasaṅkhārāti saññāvedanā.",
  "atk-s0201a:2664_1": "Āyūti rūpajīvitindriyaṃ. Paribhinnānīti upahatāni, vinaṭṭhānīti attho. Tattha keci",
  "atk-s0201a:2664_2": "“nirodhasamāpannassa cittasaṅkhārāva niruddhā”ti vacanato cittaṃ aniruddhaṃ hoti,",
  "atk-s0201a:2664_3": "tasmā sacittakā ayaṃ samāpattīti vadanti. Te vattabbā – “vacīsaṅkhārāpissa niruddhā”ti",
  "atk-s0201a:2664_4": "vacanato vācā aniruddhā hoti, tasmā nirodhaṃ samāpannena dhammampi kathentena sajjhāyampi",
  "atk-s0201a:2664_5": "karontena nisīditabbaṃ siyā. “Yo cāyaṃ mato kālaṅkato, tassāpi cittasaṅkhārā niruddhā”ti",
  "atk-s0201a:2664_6": "vacanato cittaṃ aniruddhaṃ bhaveyya, tasmā kālaṅkate mātāpitaro vā arahante vā jhāpayantena",
  "atk-s0201a:2664_7": "anantariyakammaṃ kataṃ bhaveyya. Iti byañjane abhinivesaṃ akatvā ācariyānaṃ naye",
  "atk-s0201a:2664_8": "ṭhatvā attho upaparikkhitabbo. Attho hi paṭisaraṇaṃ, na byañjanaṃ.",
  "atk-s0201a:2665_0": "Indriyāni vippasannānīti kiriyamayapavattasmiñhi vattamāne bahiddhā ārammaṇesu pasāde",
  "atk-s0201a:2665_1": "ghaṭṭentesu indriyāni kilamantāni upahatāni makkhitāni viya honti, vātādīhi uṭṭhitena",
  "atk-s0201a:2665_2": "rajena catumahāpathe ṭhapitaādāso viya. Yathā pana thavikāyaṃ pakkhipitvā mañjūsādīsu",
  "atk-s0201a:2665_3": "ṭhapito ādāso antoyeva virocati, evaṃ nirodhaṃ samāpannassa bhikkhuno antonirodhe",
  "atk-s0201a:2665_4": "pañca pasādā ativirocanti. Tena vuttaṃ “indriyāni vippasannānī”ti.",
  "atk-s0201a:2666_0": "458. Kati panāvuso, paccayāti idha kiṃ pucchati? Nirodhassa anantarapaccayaṃ nevasaññānāsaññāyatanaṃ",
  "atk-s0201a:2666_1": "pucchissāmīti pucchati. Vissajjane panassa sukhassa ca pahānāti cattāro apagamanapaccayā",
  "atk-s0201a:2666_2": "kathitā. Animittāyāti idha kiṃ pucchati? Nirodhato vuṭṭhānakaphalasamāpattiṃ pucchissāmīti",
  "atk-s0201a:2666_3": "pucchati. Avasesasamāpattivuṭṭhānañhi bhavaṅgena hoti, nirodhā vuṭṭhānaṃ pana vipassanānissandāya",
  "atk-s0201a:2666_4": "phalasamāpattiyāti tameva pucchati. Sabbanimittānanti rūpādīnaṃ sabbārammaṇānaṃ.",
  "atk-s0201a:2666_5": "Animittāya ca dhātuyā manasikāroti sabbanimittāpagatāya nibbānadhātuyā manasikāro.",
  "atk-s0201a:2666_6": "Phalasamāpattisahajātaṃ manasikāraṃ sandhāyāha. Iti heṭṭhā nirodhapādakaṃ paṭhamajjhānaṃ",
  "atk-s0201a:2666_7": "gahitaṃ, nirodhassa anantarapaccayaṃ nevasaññānāsaññāyatanaṃ gahitaṃ, idha nirodhato",
  "atk-s0201a:2666_8": "vuṭṭhānakaphalasamāpatti gahitāti.",
  "atk-s0201a:2667_0": "Imasmiṃ ṭhāne nirodhakathā kathetabbā hoti. Sā, “dvīhi balehi samannāgatattā tayo",
  "atk-s0201a:2667_1": "ca saṅkhārānaṃ paṭippassaddhiyā soḷasahi ñāṇacariyāhi navahi samādhicariyāhi vasībhāvatāpaññā",
  "atk-s0201a:2667_2": "nirodhasamāpattiyā ñāṇa”nti evaṃ paṭisambhidāmagge āgatā. Visuddhimagge panassā sabbākārena",
  "atk-s0201a:2667_3": "vinicchayakathā kathitā.",
  "atk-s0201a:2668_0": "Idāni valañjanasamāpattiṃ pucchanto kati panāvuso, paccayātiādimāha. Nirodhato hi",
  "atk-s0201a:2668_1": "vuṭṭhānakaphalasamāpattiyā ṭhiti nāma na hoti, ekaṃ dve cittavārameva pavattitvā",
  "atk-s0201a:2668_2": "bhavaṅgaṃ otarati. Ayañhi bhikkhu satta divase arūpapavattaṃ nirodhetvā nisinno nirodhavuṭṭhānakaphalasamāpattiyaṃ",
  "atk-s0201a:2668_3": "na ciraṃ tiṭṭhati. Valañjanasamāpattiyaṃ pana addhānaparicchedova pamāṇaṃ. Tasmā",
  "atk-s0201a:2668_4": "sā ṭhiti nāma hoti. Tenāha – “animittāya cetovimuttiyā ṭhitiyā”ti. Tassā ciraṭṭhitatthaṃ",
  "atk-s0201a:2668_5": "kati paccayāti attho. Vissajjane panassā pubbe ca abhisaṅkhāroti addhānaparicchedo",
  "atk-s0201a:2668_6": "vutto. Vuṭṭhānāyāti idha bhavaṅgavuṭṭhānaṃ pucchati. Vissajjanepissā sabbanimittānañca",
  "atk-s0201a:2668_7": "manasikāroti rūpādinimittavasena bhavaṅgasahajātamanasikāro vutto.",
  "atk-s0201a:2669_0": "459. Yā cāyaṃ, āvusoti idha kiṃ pucchati? Idha aññaṃ abhinavaṃ nāma natthi. Heṭṭhā",
  "atk-s0201a:2669_1": "kathitadhammeyeva ekato samodhānetvā pucchāmīti pucchati. Kattha pana te kathitā?",
  "atk-s0201a:2669_2": "“Nīlampi sañjānāti pītakampi, lohitakampi, odātakampi sañjānātī”ti etasmiñhi ṭhāne",
  "atk-s0201a:2669_3": "appamāṇā cetovimutti kathitā. “Natthi kiñcīti ākiñcaññāyatananti neyya”nti ettha",
  "atk-s0201a:2669_4": "ākiñcaññaṃ. “Paññācakkhunā pajānātī”ti ettha suññatā. “Kati panāvuso, paccayā animittāya",
  "atk-s0201a:2669_5": "cetovimuttiyā ṭhitiyā vuṭṭhānāyā”ti ettha animittā. Evaṃ heṭṭhā kathitāva imasmiṃ",
  "atk-s0201a:2669_6": "ṭhāne ekato samodhānetvā pucchati. Taṃ pana paṭikkhipitvā etā tasmiṃ tasmiṃ ṭhāne",
  "atk-s0201a:2669_7": "niddiṭṭhāvāti vatvā aññe cattāro dhammā ekanāmakā atthi. Eko dhammo catunāmako atthi,",
  "atk-s0201a:2669_8": "etaṃ pākaṭaṃ katvā kathāpetuṃ idha pucchatīti aṭṭhakathāyaṃ sanniṭṭhānaṃ kataṃ. Tassā",
  "atk-s0201a:2669_9": "vissajjane ayaṃ vuccatāvuso, appamāṇā cetovimuttīti ayaṃ pharaṇaappamāṇatāya appamāṇā",
  "atk-s0201a:2669_10": "nāma. Ayañhi appamāṇe vā satte pharati, ekasmimpi vā satte asesetvā pharati.",
  "atk-s0201a:2670_0": "Ayaṃ vuccatāvuso, ākiñcaññāti ārammaṇakiñcanassa abhāvato ākiñcaññā. Attena vāti",
  "atk-s0201a:2670_1": "atta bhāvaposapuggalādisaṅkhātena attena suññaṃ. Attaniyena vāti cīvarādiparikkhārasaṅkhātena",
  "atk-s0201a:2670_2": "attaniyena suññaṃ. Animittāti rāganimittādīnaṃ abhāveneva animittā, arahattaphalasamāpattiṃ",
  "atk-s0201a:2670_3": "sandhāyāha. Nānatthā ceva nānābyañjanā cāti byañjanampi nesaṃ nānā atthopi. Tattha",
  "atk-s0201a:2670_4": "byañjanassa nānatā pākaṭāva. Attho pana, appamāṇā cetovimutti bhūmantarato mahaggatā",
  "atk-s0201a:2670_5": "eva hoti rūpāvacarā; ārammaṇato satta paññattiārammaṇā. Ākiñcaññā bhummantarato mahaggatā",
  "atk-s0201a:2670_6": "arūpāvacarā; ārammaṇato na vattabbārammaṇā. Suññatā bhummantarato kāmāvacarā; ārammaṇato",
  "atk-s0201a:2670_7": "saṅkhārārammaṇā. Vipassanā hi ettha suññatāti adhippetā. Animittā bhummantarato lokuttarā;",
  "atk-s0201a:2670_8": "ārammaṇato nibbanārammaṇā.",
  "atk-s0201a:2671_0": "Rāgo kho, āvuso, pamāṇakaraṇotiādīsu yathā pabbatapāde pūtipaṇṇarasaudakaṃ nāma hoti",
  "atk-s0201a:2671_1": "kāḷavaṇṇaṃ; olokentānaṃ byāmasatagambhīraṃ viya khāyati. Yaṭṭhiṃ vā rajjuṃ vā gahetvā",
  "atk-s0201a:2671_2": "minantassa piṭṭhipādottharaṇamattampi na hoti. Evamevaṃ yāva rāgādayo nuppajjanti,",
  "atk-s0201a:2671_3": "tāva puggalaṃ sañjānituṃ na sakkā honti, sotāpanno viya, sakadāgāmī viya, anāgāmī",
  "atk-s0201a:2671_4": "viya ca khāyati. Yadā panassa rāgādayo uppajjanti, tadā ratto duṭṭho mūḷhoti paññāyati.",
  "atk-s0201a:2671_5": "Iti ete “ettako aya”nti puggalassa pamāṇaṃ dassento viya uppajjantīti pamāṇakaraṇā",
  "atk-s0201a:2671_6": "nāma vuttā. Yāvatā kho, āvuso, appamāṇā cetovimuttiyoti yattakā appamāṇā cetovimuttiyo.",
  "atk-s0201a:2671_7": "Kittakā pana tā? Cattāro brahmavihārā, cattāro maggā, cattāri ca phalānīti dvādasa.",
  "atk-s0201a:2671_8": "Tattha brahmavihārā pharaṇaappamāṇatāya appamāṇā. Sesā pamāṇakaraṇānaṃ kilesānaṃ",
  "atk-s0201a:2671_9": "abhāvena appamāṇā. Nibbānampi appamāṇameva, cetovimutti pana na hoti, tasmā na gahitaṃ.",
  "atk-s0201a:2671_10": "Akuppāti arahattaphalacetovimutti; sā hi tāsaṃ sabbajeṭṭhikā, tasmā aggamakkhāyatīti",
  "atk-s0201a:2671_11": "vuttā. Rāgo kho, āvuso, kiñcanoti rāgo uppajjitvā puggalaṃ kiñcati maddati palibundhati.",
  "atk-s0201a:2671_12": "Tasmā kiñcanoti vutto. Manussā kira goṇehi khalaṃ maddāpento kiñcehi kapila, kiñcehi",
  "atk-s0201a:2671_13": "kāḷakāti vadanti. Evaṃ maddanattho kiñcanatthoti veditabbo. Dosamohesupi eseva nayo.",
  "atk-s0201a:2671_14": "Ākiñcaññā cetovimuttiyo nāma nava dhammā ākiñcaññāyatanañca maggaphalāni ca. Tattha",
  "atk-s0201a:2671_15": "ākiñcaññāyatanaṃ kiñcanaṃ ārammaṇaṃ assa natthīti ākiñcaññaṃ. Maggaphalāni kiñcanānaṃ",
  "atk-s0201a:2671_16": "maddanānaṃ palibundhanakilesānaṃ natthitāya ākiñcaññāni. Nibbānampi ākiñcaññaṃ, cetovimutti",
  "atk-s0201a:2671_17": "pana na hoti, tasmā na gahitaṃ.",
  "atk-s0201a:2672_0": "Rāgo kho, āvuso, nimittakaraṇotiādīsu yathā nāma dvinnaṃ kulānaṃ sadisā dve vacchakā",
  "atk-s0201a:2672_1": "honti. Yāva tesaṃ lakkhaṇaṃ na kataṃ hoti, tāva “ayaṃ asukakulassa vacchako, ayaṃ",
  "atk-s0201a:2672_2": "asukakulassā”ti na sakkā honti jānituṃ. Yadā pana tesaṃ sattisūlādīsu aññataraṃ lakkhaṇaṃ",
  "atk-s0201a:2672_3": "kataṃ hoti, tadā sakkā honti jānituṃ. Evameva yāva puggalassa rāgo nuppajjati, tāva",
  "atk-s0201a:2672_4": "na sakkā hoti jānituṃ ariyo vā puthujjano vāti. Rāgo panassa uppajjamānova sarāgo",
  "atk-s0201a:2672_5": "nāma ayaṃ puggaloti sañjānananimittaṃ karonto viya uppajjati, tasmā “nimittakaraṇo”ti",
  "atk-s0201a:2672_6": "vutto. Dosamohesupi eseva nayo.",
  "atk-s0201a:2673_0": "Animittā cetovimutti nāma terasa dhammā – vipassanā, cattāro āruppā, cattāro maggā,",
  "atk-s0201a:2673_1": "cattāri ca phalānīti. Tattha vipassanā niccanimittaṃ sukhanimittaṃ attanimittaṃ ugghāṭetīti",
  "atk-s0201a:2673_2": "animittā nāma. Cattāro āruppā rūpanimittassa abhāvena animittā nāma. Maggaphalāni",
  "atk-s0201a:2673_3": "nimittakaraṇānaṃ kilesānaṃ abhāvena animittāni. Nibbānampi animittameva, taṃ pana",
  "atk-s0201a:2673_4": "cetovimutti na hoti, tasmā na gahitaṃ. Atha kasmā suññatā cetovimutti na gahitāti?",
  "atk-s0201a:2673_5": "Sā, “suññā rāgenā”tiādivacanato sabbattha anupaviṭṭhāva, tasmā visuṃ na gahitā. Ekatthāti",
  "atk-s0201a:2673_6": "ārammaṇavasena ekatthā. Appamāṇaṃ ākiñcaññaṃ suññataṃ animittanti hi sabbānetāni",
  "atk-s0201a:2673_7": "nibbānasseva nāmāni. Iti iminā pariyāyena ekatthā. Aññasmiṃ pana ṭhāne appamāṇā honti,",
  "atk-s0201a:2673_8": "aññasmiṃ ākiñcaññā aññasmiṃ suññatā aññasmiṃ animittāti iminā pariyāyena nānābyañjanā.",
  "atk-s0201a:2673_9": "Iti thero yathānusandhināva desanaṃ niṭṭhapesīti.",
  "atk-s0201a:2674": "Papañcasūdaniyā majjhimanikāyaṭṭhakathāya",
  "atk-s0201a:2675": "Mahāvedallasuttavaṇṇanā niṭṭhitā.",
  "atk-s0201a:2676": "4. Cūḷavedallasuttavaṇṇanā",
  "atk-s0201a:2677_0": "460. Evaṃ me sutanti cūḷavedallasuttaṃ. Tattha visākho upāsakoti visākhoti evaṃnāmako",
  "atk-s0201a:2677_1": "upāsako. Yena dhammadinnāti yena dhammadinnā nāma bhikkhunī tenupasaṅkami. Ko panāyaṃ",
  "atk-s0201a:2677_2": "visākho? Kā dhammadinnā? Kasmā upasaṅkamīti? Visākho nāma dhammadinnāya gihikāle",
  "atk-s0201a:2677_3": "gharasāmiko. So yadā bhagavā sammāsambodhiṃ abhisambujjhitvā pavattavaradhammacakko",
  "atk-s0201a:2677_4": "yasādayo kulaputte vinetvā uruvelaṃ patvā tattha jaṭilasahassaṃ vinetvā purāṇajaṭilehi",
  "atk-s0201a:2677_5": "khīṇāsavabhikkhūhi saddhiṃ rājagahaṃ gantvā buddhadassanatthaṃ dvādasanahutāya parisāya",
  "atk-s0201a:2677_6": "saddhiṃ āgatassa bimbisāramahārājassa dhammaṃ desesi. Tadā raññā saddhiṃ āgatesu",
  "atk-s0201a:2677_7": "dvādasanahutesu ekaṃ nahutaṃ upāsakattaṃ paṭivedesi, ekādasa nahutāni sotāpattiphale",
  "atk-s0201a:2677_8": "patiṭṭhahiṃsu saddhiṃ raññā bimbisārena. Ayaṃ upāsako tesaṃ aññataro, tehi saddhiṃ",
  "atk-s0201a:2677_9": "paṭhamadassaneva sotāpattiphale patiṭṭhāya, puna ekadivasaṃ dhammaṃ sutvā sakadāgāmiphalaṃ",
  "atk-s0201a:2677_10": "patvā, tato aparabhāgepi ekadivasaṃ dhammaṃ sutvā anāgāmiphale patiṭṭhito. So anāgāmī",
  "atk-s0201a:2677_11": "hutvā gehaṃ āgacchanto yathā aññesu divasesu ito cito ca olokento sitaṃ kurumāno",
  "atk-s0201a:2677_12": "āgacchati, evaṃ anāgantvā santindriyo santamānaso hutvā agamāsi.",
  "atk-s0201a:2678_0": "Dhammadinnā sīhapañjaraṃ ugghāṭetvā vīthiṃ olokayamānā tassa āgamanākāraṃ disvā,",
  "atk-s0201a:2678_1": "“kiṃ nu kho eta”nti cintetvā tassa paccuggamanaṃ kurumānā sopānasīse ṭhatvā olambanatthaṃ",
  "atk-s0201a:2678_2": "hatthaṃ pasāresi. Upāsako attano hatthaṃ samiñjesi. Sā “pātarāsabhojanakāle jānissāmī”ti",
  "atk-s0201a:2678_3": "cintesi. Upāsako pubbe tāya saddhiṃ ekato bhuñjati. Taṃ divasaṃ pana taṃ anapaloketvā",
  "atk-s0201a:2678_4": "yogāvacarabhikkhu viya ekakova bhuñji. Sā, “sāyanhakāle jānissāmī”ti cintesi. Upāsako",
  "atk-s0201a:2678_5": "taṃdivasaṃ sirigabbhaṃ na pāvisi, aññaṃ gabbhaṃ paṭijaggāpetvā kappiyamañcakaṃ paññapāpetvā",
  "atk-s0201a:2678_6": "nipajji. Upāsikā, “kiṃ nu khvassa bahiddhā patthanā atthi, udāhu kenacideva paribhedakena",
  "atk-s0201a:2678_7": "bhinno, udāhu mayheva koci doso atthī”ti balavadomanassā hutvā, “ekaṃ dve divase",
  "atk-s0201a:2678_8": "vasitakāle sakkā ñātu”nti tassa upaṭṭhānaṃ gantvā vanditvā aṭṭhāsi.",
  "atk-s0201a:2679_0": "Upāsako, “kiṃ dhammadinne akāle āgatāsī”ti pucchi. Āma ayyaputta, āgatāmhi, na tvaṃ",
  "atk-s0201a:2679_1": "yathā purāṇo, kiṃ nu te bahiddhā patthanā atthīti? Natthi dhammadinneti. Añño koci",
  "atk-s0201a:2679_2": "paribhedako atthīti? Ayampi natthīti. Evaṃ sante mayheva koci doso bhavissatīti.",
  "atk-s0201a:2679_3": "Tuyhampi doso natthīti. Atha kasmā mayā saddhiṃ yathā pakatiyā ālāpasallāpamattampi",
  "atk-s0201a:2679_4": "na karothāti? So cintesi – “ayaṃ lokuttaradhammo nāma garu bhāriyo na pakāsetatabbo,",
  "atk-s0201a:2679_5": "sace kho panāhaṃ na kathessāmi, ayaṃ hadayaṃ phāletvā ettheva kālaṃ kareyyā”ti tassānuggahatthāya",
  "atk-s0201a:2679_6": "kathesi – “dhammadinne ahaṃ satthu dhammadesanaṃ sutvā lokuttaradhammaṃ nāma adhigato,",
  "atk-s0201a:2679_7": "taṃ adhigatassa evarūpā lokiyakiriyā na vaṭṭati. Yadi tvaṃ icchasi, tava cattālīsa",
  "atk-s0201a:2679_8": "koṭiyo mama cattālīsa koṭiyoti asītikoṭidhanaṃ atthi, ettha issarā hutvā mama mātiṭṭhāne",
  "atk-s0201a:2679_9": "vā bhaginiṭṭhāne vā ṭhatvā vasa. Tayā dinnena bhattapiṇḍamattakena ahaṃ yāpessāmi.",
  "atk-s0201a:2679_10": "Athevaṃ na karosi, ime bhoge gahetvā kulagehaṃ gaccha, athāpi te bahiddhā patthanā",
  "atk-s0201a:2679_11": "natthi, ahaṃ taṃ bhaginiṭṭhāne vā dhituṭṭhāne vā ṭhapetvā posessāmī”ti.",
  "atk-s0201a:2680_0": "Sā cintesi – “pakatipuriso evaṃ vattā nāma natthi. Addhā etena lokuttaravaradhammo",
  "atk-s0201a:2680_1": "paṭividdho. So pana dhammo kiṃ puriseheva paṭibujjhitabbo, udāhu mātugāmopi paṭivijjhituṃ",
  "atk-s0201a:2680_2": "sakkotī”ti visākhaṃ etadavoca – “kiṃ nu kho eso dhammo puriseheva labhitabbo, mātugāmenapi",
  "atk-s0201a:2680_3": "sakkā laddhu”nti? Kiṃ vadesi dhammadinne, ye paṭipannakā, te etassa dāyādā, yassa",
  "atk-s0201a:2680_4": "yassa upanissayo atthi, so so etaṃ paṭilabhatīti. Evaṃ sante mayhaṃ pabbajjaṃ anujānāthāti.",
  "atk-s0201a:2680_5": "Sādhu bhadde, ahampi taṃ etasmiṃyeva magge yojetukāmo, manaṃ pana te ajānamāno na",
  "atk-s0201a:2680_6": "kathemīti tāvadeva bimbisārassa rañño santikaṃ gantvā vanditvā aṭṭhāsi.",
  "atk-s0201a:2681_0": "Rājā, “kiṃ, gahapati, akāle āgatosī”ti pucchi. Dhammadinnā, “mahārāja, pabbajissāmī”ti",
  "atk-s0201a:2681_1": "vadatīti. Kiṃ panassa laddhuṃ vaṭṭatīti? Aññaṃ kiñci natthi, sovaṇṇasivikaṃ deva,",
  "atk-s0201a:2681_2": "laddhuṃ vaṭṭati nagarañca paṭijaggāpetunti. Rājā sovaṇṇasivikaṃ datvā nagaraṃ paṭijaggāpesi.",
  "atk-s0201a:2681_3": "Visākho dhammadinnaṃ gandhodakena nahāpetvā sabbālaṅkārehi alaṅkārāpetvā sovaṇṇasivikāya",
  "atk-s0201a:2681_4": "nisīdāpetvā ñātigaṇena parivārāpetvā gandhapupphādīhi pūjayamāno nagaravāsanaṃ karonto",
  "atk-s0201a:2681_5": "viya bhikkhuniupassayaṃ gantvā, “dhammadinnaṃ pabbājethāyye”ti āha. Bhikkhuniyo “ekaṃ",
  "atk-s0201a:2681_6": "vā dve vā dose sahituṃ vaṭṭati gahapatī”ti āhaṃsu. Natthayye koci doso, saddhāya",
  "atk-s0201a:2681_7": "pabbajatīti. Athekā byattā therī tacapañcakakammaṭṭhānaṃ ācikkhitvā kese ohāretvā",
  "atk-s0201a:2681_8": "pabbājesi. Visākho, “abhiramayye, svākkhāto dhammo”ti vanditvā pakkāmi.",
  "atk-s0201a:2682_0": "Tassā pabbajitadivasato paṭṭhāya lābhasakkāro uppajji. Teneva palibuddhā samaṇadhammaṃ",
  "atk-s0201a:2682_1": "kātuṃ okāsaṃ na labhati. Athācariya-upajjhāyatheriyo gahetvā janapadaṃ gantvā aṭṭhatiṃsāya",
  "atk-s0201a:2682_2": "ārammaṇesu cittarucitaṃ kammaṭṭhānaṃ kathāpetvā samaṇadhammaṃ kātuṃ āraddhā, abhinīhārasampannattā",
  "atk-s0201a:2682_3": "pana nāticiraṃ kilamittha.",
  "atk-s0201a:2683_0": "Ito paṭṭhāya hi satasahassakappamatthake padumuttaro nāma satthā loke udapādi. Tadā",
  "atk-s0201a:2683_1": "esā ekasmiṃ kule dāsī hutvā attano kese vikkiṇitvā sujātattherassa nāma aggasāvakassa",
  "atk-s0201a:2683_2": "dānaṃ datvā patthanamakāsi. Sā tāya patthanābhinīhārasampattiyā nāticiraṃ kilamittha,",
  "atk-s0201a:2683_3": "katipāheneva arahattaṃ patvā cintesi – “ahaṃ yenatthena sāsane pabbajitā, so matthakaṃ",
  "atk-s0201a:2683_4": "patto, kiṃ me janapadavāsena, mayhaṃ ñātakāpi puññāni karissanti, bhikkhunisaṅghopi",
  "atk-s0201a:2683_5": "paccayehi na kilamissati, rājagahaṃ gacchāmī”ti bhikkhunisaṅghaṃ gahetvā rājagahameva",
  "atk-s0201a:2683_6": "agamāsi. Visākho, “dhammadinnā kira āgatā”ti sutvā, “pabbajitvā nacirasseva janapadaṃ",
  "atk-s0201a:2683_7": "gatā, gantvāpi nacirasseva paccāgatā, kiṃ nu kho bhavissati, gantvā jānissāmī”ti",
  "atk-s0201a:2683_8": "dutiyagamanena bhikkhuniupassayaṃ agamāsi. Tena vuttaṃ – “atha kho visākho upāsako",
  "atk-s0201a:2683_9": "yena dhammadinnā bhikkhunī tenupasaṅkamī”ti.",
  "atk-s0201a:2684_0": "Etadavocāti etaṃ sakkāyotiādivacanaṃ avoca. Kasmā avocāti? Evaṃ kirassa ahosi – “abhiramasi",
  "atk-s0201a:2684_1": "nābhiramasi, ayye”ti evaṃ pucchanaṃ nāma na paṇḍitakiccaṃ, pañcupādānakkhandhe upanetvā",
  "atk-s0201a:2684_2": "pañhaṃ pucchissāmi, pañhabyākaraṇena tassā abhiratiṃ vā anabhiratiṃ vā jānissāmīti,",
  "atk-s0201a:2684_3": "tasmā avoca. Taṃ sutvāva dhammadinnā ahaṃ, āvuso visākha, acirapabbajitā sakāyaṃ",
  "atk-s0201a:2684_4": "vā parakāyaṃ vā kuto jānissāmīti vā, aññattheriyo upasaṅkamitvā pucchāti vā avatvā",
  "atk-s0201a:2684_5": "upanikkhittaṃ sampaṭicchamānā viya, ekapāsakagaṇṭhiṃ mocentī viya gahanaṭṭhāne hatthimaggaṃ",
  "atk-s0201a:2684_6": "nīharamānā viya khaggamukhena samuggaṃ vivaramānā viya ca paṭisambhidāvisaye ṭhatvā",
  "atk-s0201a:2684_7": "pañhaṃ vissajjamānā, pañca kho ime, āvuso visākha, upādānakkhandhātiādimāha. Tattha",
  "atk-s0201a:2684_8": "pañcāti gaṇanaparicchedo. Upādānakkhandhāti upādānānaṃ paccayabhūtā khandhāti evamādinā",
  "atk-s0201a:2684_9": "nayenettha upādānakkhandhakathā vitthāretvā kathetabbā. Sā panesā visuddhimagge vitthāritā",
  "atk-s0201a:2684_10": "evāti tattha vittāritanayeneva veditabbā. Sakkāyasamudayādīsupi yaṃ vattabbaṃ, taṃ",
  "atk-s0201a:2684_11": "heṭṭhā tattha tattha vuttameva.",
  "atk-s0201a:2685_0": "Idaṃ pana catusaccabyākaraṇaṃ sutvā visākho theriyā abhiratabhāvaṃ aññāsi. Yo hi",
  "atk-s0201a:2685_1": "buddhasāsane ukkaṇṭhito hoti anabhirato, so evaṃ pucchitapucchitapañhaṃ saṇḍāsena",
  "atk-s0201a:2685_2": "ekekaṃ palitaṃ gaṇhanto viya, sinerupādato vālukaṃ uddharanto viya vissajjetuṃ na",
  "atk-s0201a:2685_3": "sakkoti. Yasmā pana imāni cattāri saccāni loke candimasūriyā viya buddhasāsane pākaṭāni,",
  "atk-s0201a:2685_4": "parisamajjhe gato hi bhagavāpi mahātherāpi saccāneva pakāsenti; bhikkhusaṅghopi pabbajitadivasato",
  "atk-s0201a:2685_5": "paṭṭhāya kulaputte cattāri nāma kiṃ, cattāri ariyasaccānīti pañhaṃ uggaṇhāpeti. Ayañca",
  "atk-s0201a:2685_6": "dhammadinnā upāyakosalle ṭhitā paṇḍitā byattā nayaṃ gahetvā sutenapi kathetuṃ samatthā,",
  "atk-s0201a:2685_7": "tasmā “na sakkā etissā ettāvatā saccānaṃ paṭividdhabhāvo ñātuṃ, saccavinibbhogapañhabyākaraṇena",
  "atk-s0201a:2685_8": "sakkā ñātu”nti cintetvā heṭṭhā kathitāni dve saccāni paṭinivattetvā guḷhaṃ katvā",
  "atk-s0201a:2685_9": "gaṇṭhipañhaṃ pucchissāmīti pucchanto taññeva nu kho, ayyetiādimāha.",
  "atk-s0201a:2686_0": "Tassa vissajjane na kho, āvuso visākha, taññeva upādānanti upādānassa saṅkhārakkhandhekadesabhāvato",
  "atk-s0201a:2686_1": "na taṃyeva upādānaṃ te pañcupādānakkhandhā, nāpi aññatra pañcahi upādānakkhandhehi",
  "atk-s0201a:2686_2": "upādānaṃ. Yadi hi taññeva siyā, rūpādisabhāvampi upādānaṃ siyā. Yadi aññatra siyā,",
  "atk-s0201a:2686_3": "parasamaye cittavippayutto anusayo viya paṇṇatti viya nibbānaṃ viya ca khandhavinimuttaṃ",
  "atk-s0201a:2686_4": "vā siyā, chaṭṭho vā khandho paññapetabbo bhaveyya, tasmā evaṃ byākāsi. Tassā byākaraṇaṃ",
  "atk-s0201a:2686_5": "sutvā “adhigatapatiṭṭhā aya”nti visākho niṭṭhamagamāsi. Na hi sakkā akhīṇāsavena",
  "atk-s0201a:2686_6": "asambaddhena avitthāyantena padīpasahassaṃ jālentena viya evarūpo guḷho paṭicchanno",
  "atk-s0201a:2686_7": "tilakkhaṇāhato gambhīro pañho vissajjetuṃ. Niṭṭhaṃ gantvā pana, “ayaṃ dhammadinnā",
  "atk-s0201a:2686_8": "sāsane laddhapatiṭṭhā adhigatapaṭisambhidā vesārajjappattā bhavamatthake ṭhitā mahākhīṇāsavā,",
  "atk-s0201a:2686_9": "samatthā mayhaṃ pucchitapañhaṃ kathetuṃ, idāni pana naṃ ovattikasāraṃ pañhaṃ pucchissāmī”ti",
  "atk-s0201a:2686_10": "cintetvā taṃ pucchanto, kathaṃ panāyyetiādimāha.",
  "atk-s0201a:2687_0": "461. Tassa vissajjane assutavātiādi mūlapariyāye vitthāritameva. Rūpaṃ attato samanupassatīti,",
  "atk-s0201a:2687_1": "“idhekacco rūpaṃ attato samanupassati. Yaṃ rūpaṃ so ahaṃ, yo ahaṃ taṃ rūpanti rūpañca",
  "atk-s0201a:2687_2": "attañca advayaṃ samanupassati. Seyyathāpi nāma telappadīpassa jhāyato yā acci so",
  "atk-s0201a:2687_3": "vaṇṇo, yo vaṇṇo sā accīti acciñca vaṇṇañca advayaṃ samanupassati. Evameva idhekacco",
  "atk-s0201a:2687_4": "rūpaṃ attato samanupassati…pe… advayaṃ samanupassatī”ti evaṃ rūpaṃ attāti diṭṭhipassanāya",
  "atk-s0201a:2687_5": "passati. Rūpavantaṃ vā attānanti arūpaṃ attāti gahetvā chāyāvantaṃ rukkhaṃ viya taṃ",
  "atk-s0201a:2687_6": "attānaṃ rūpavantaṃ samanupassati. Attani vā rūpanti arūpameva attāti gahetvā pupphasmiṃ",
  "atk-s0201a:2687_7": "gandhaṃ viya attani rūpaṃ samanupassati. Rūpasmiṃ vā attānanti arūpameva attāti gahetvā",
  "atk-s0201a:2687_8": "karaṇḍāya maṇiṃ viya attānaṃ rūpasmiṃ samanupassati. Vedanaṃ attatotiādīsupi eseva nayo.",
  "atk-s0201a:2688_0": "Tattha, rūpaṃ attato samanupassatīti suddharūpameva attāti kathitaṃ. Rūpavantaṃ vā",
  "atk-s0201a:2688_1": "attānaṃ, attani vā rūpaṃ, rūpasmiṃ vā attānaṃ. Vedanaṃ attato… saññaṃ… saṅkhāre…",
  "atk-s0201a:2688_2": "viññāṇaṃ attato samanupassatīti imesu sattasu ṭhānesu arūpaṃ attāti kathitaṃ. Vedanāvantaṃ",
  "atk-s0201a:2688_3": "vā attānaṃ, attani vā vedanaṃ, vedanāya vā attānanti evaṃ catūsu khandhesu tiṇṇaṃ",
  "atk-s0201a:2688_4": "tiṇṇaṃ vasena dvādasasu ṭhānesu rūpārūpamissako attā kathito. Tattha rūpaṃ attato",
  "atk-s0201a:2688_5": "samanupassati… vedanaṃ… saññaṃ… saṅkhāre… viññāṇaṃ attato samanupassatīti imesu pañcasu",
  "atk-s0201a:2688_6": "ṭhānesu ucchedadiṭṭhi kathitā, avasesesu sassatadiṭṭhīti. Evamettha pannarasa bhavadiṭṭhiyo,",
  "atk-s0201a:2688_7": "pañca vibhavadiṭṭhiyo honti. Na rūpaṃ attatoti ettha rūpaṃ attāti na samanupassati.",
  "atk-s0201a:2688_8": "Aniccaṃ dukkhaṃ anattāti pana samanupassati. Na rūpavantaṃ attānaṃ…pe… na viññāṇasmiṃ",
  "atk-s0201a:2688_9": "attānanti ime pañcakkhandhe kenaci pariyāyena attato na samanupassati, sabbākārena",
  "atk-s0201a:2688_10": "pana aniccā dukkhā anattāti samanupassati.",
  "atk-s0201a:2689_0": "Ettāvatā theriyā, “evaṃ kho, āvuso visākha, sakkāyadiṭṭhi hotī”ti evaṃ purimapañhaṃ",
  "atk-s0201a:2689_1": "vissajjentiyā ettakena gamanaṃ hoti, āgamanaṃ hoti, gamanāgamanaṃ hoti, vaṭṭaṃ vattatīti",
  "atk-s0201a:2689_2": "vaṭṭaṃ matthakaṃ pāpetvā dassitaṃ. Evaṃ kho, āvuso visākha, sakkāyadiṭṭhi na hotīti",
  "atk-s0201a:2689_3": "pacchimaṃ pañhaṃ vissajjentiyā ettakena gamanaṃ na hoti, āgamanaṃ na hoti, gamanāgamanaṃ",
  "atk-s0201a:2689_4": "na hoti, vaṭṭaṃ nāma na vattatīti vivaṭṭaṃ matthakaṃ pāpetvā dassitaṃ.",
  "atk-s0201a:2690_0": "462. Katamo panāyye, ariyo aṭṭhaṅgiko maggoti ayaṃ pañho theriyā paṭipucchitvā vissajjetabbo",
  "atk-s0201a:2690_1": "bhaveyya – “upāsaka, tayā heṭṭhā maggo pucchito, idha kasmā maggameva pucchasī”ti.",
  "atk-s0201a:2690_2": "Sā pana attano byattatāya paṇḍiccena tassa adhippāyaṃ sallakkhesi – “iminā upāsakena",
  "atk-s0201a:2690_3": "heṭṭhā paṭipattivasena maggo pucchito bhavissati, idha pana taṃ saṅkhatāsaṅkhatalokiyalokuttarasaṅgahitāsaṅgahitavasena",
  "atk-s0201a:2690_4": "pucchitukāmo bhavissatī”ti. Tasmā appaṭipucchitvāva yaṃ yaṃ pucchi, taṃ taṃ vissajjesi.",
  "atk-s0201a:2690_5": "Tattha saṅkhatoti cetito kappito pakappito āyūhito kato nibbattito samāpajjantena",
  "atk-s0201a:2690_6": "samāpajjitabbo. Tīhi ca kho, āvuso visākha, khandhehi ariyo aṭṭhaṅgiko maggo saṅgahitoti",
  "atk-s0201a:2690_7": "ettha yasmā maggo sappadeso, tayo khandhā nippadesā, tasmā ayaṃ sappadesattā nagaraṃ",
  "atk-s0201a:2690_8": "viya rajjena nippadesehi tīhi khandhehi saṅgahito. Tattha sammāvācādayo tayo sīlameva,",
  "atk-s0201a:2690_9": "tasmā te sajātito sīlakkhandhena saṅgahitāti. Kiñcāpi hi pāḷiyaṃ sīlakkhandheti bhummena",
  "atk-s0201a:2690_10": "viya niddeso kato, attho pana karaṇavasena veditabbo. Sammāvāyāmādīsu pana tīsu samādhi",
  "atk-s0201a:2690_11": "attano dhammatāya ārammaṇe ekaggabhāvena appetuṃ na sakkoti. Vīriye pana paggahakiccaṃ",
  "atk-s0201a:2690_12": "sādhente satiyā ca apilāpanakiccaṃ sādhentiyā laddhūpakāro hutvā sakkoti.",
  "atk-s0201a:2691_0": "Tatrāyaṃ upamā – yathā hi “nakkhattaṃ kīḷissāmā”ti uyyānaṃ paviṭṭhesu tīsu sahāyesu",
  "atk-s0201a:2691_1": "eko supupphitaṃ campakarukkhaṃ disvā hatthaṃ ukkhipitvāpi gahetuṃ na sakkuṇeyya.",
  "atk-s0201a:2691_2": "Athassa dutiyo onamitvā piṭṭhiṃ dadeyya, so tassa piṭṭhiyaṃ ṭhatvāpi kampamāno gahetuṃ",
  "atk-s0201a:2691_3": "na sakkuṇeyya. Athassa itaro aṃsakūṭaṃ upanāmeyya, so ekassa piṭṭhiyaṃ ṭhatvā ekassa",
  "atk-s0201a:2691_4": "aṃsakūṭaṃ olubbha yathāruci pupphāni ocinitvā piḷandhitvā nakkhattaṃ kīḷeyya. Evaṃsampadamidaṃ",
  "atk-s0201a:2691_5": "daṭṭhabbaṃ. Ekato uyyānaṃ paviṭṭhā tayo sahāyakā viya hi ekato jātā sammāvāyāmādayo",
  "atk-s0201a:2691_6": "tayo dhammā. Supupphitacampako viya ārammaṇaṃ. Hatthaṃ ukkhipitvāpi gahetuṃ asakkonto",
  "atk-s0201a:2691_7": "viya attano dhammatāya ārammaṇe ekaggabhāvena appetuṃ asakkonto samādhi. Piṭṭhiṃ",
  "atk-s0201a:2691_8": "datvā onatasahāyo viya vāyāmo. Aṃsakūṭaṃ datvā ṭhitasahāyo viya sati. Yathā tesu",
  "atk-s0201a:2691_9": "ekassa piṭṭhiyaṃ ṭhatvā ekassa aṃsakūṭaṃ olubbha itaro yathāruci pupphaṃ gahetuṃ",
  "atk-s0201a:2691_10": "sakkoti, evamevaṃ vīriye paggahakiccaṃ sādhente, satiyā ca apilāpanakiccaṃ sādhentiyā",
  "atk-s0201a:2691_11": "laddhupakāro samādhi sakkoti ārammaṇe ekaggabhāvena appetuṃ. Tasmā samādhiyevettha",
  "atk-s0201a:2691_12": "sajātito samādhikkhandhena saṅgahito. Vāyāmasatiyo pana kiriyato saṅgahitā honti.",
  "atk-s0201a:2692_0": "Sammādiṭṭhisammāsaṅkappesupi paññā attano dhammatāya aniccaṃ dukkhaṃ anattāti ārammaṇaṃ",
  "atk-s0201a:2692_1": "nicchetuṃ na sakkoti, vitakke pana ākoṭetvā ākoṭetvā dente sakkoti. Kathaṃ? Yathā",
  "atk-s0201a:2692_2": "hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi na cakkhudaleneva",
  "atk-s0201a:2692_3": "parivattetuṃ sakkoti, aṅgulipabbehi pana parivattetvā ito cito ca oloketuṃ sakkoti.",
  "atk-s0201a:2692_4": "Evameva na paññā attano dhammatāya aniccādivasena ārammaṇaṃ nicchetuṃ sakkoti, abhiniropanalakkhaṇena",
  "atk-s0201a:2692_5": "pana āhananapariyāhananarasena vitakkena ākoṭentena viya parivattentena viya ca ādāyā",
  "atk-s0201a:2692_6": "dinnameva vinicchetuṃ sakkoti. Tasmā idhāpi sammādiṭṭhiyeva sajātito paññākkhandhena",
  "atk-s0201a:2692_7": "saṅgahitā. Sammāsaṅkappo pana kiriyato saṅgahito hoti. Iti imehi tīhi khandhehi maggo",
  "atk-s0201a:2692_8": "saṅgahaṃ gacchati. Tena vuttaṃ – “tīhi ca kho, āvuso visākha, khandhehi ariyo aṭṭhaṅgiko maggo saṅgahito”ti.",
  "atk-s0201a:2693_0": "Idāni ekacittakkhaṇikaṃ maggasamādhiṃ sanimittaṃ saparikkhāraṃ pucchanto, katamo",
  "atk-s0201a:2693_1": "panāyyetiādimāha. Tassa vissajjane cattāro satipaṭṭhānā maggakkhaṇe catukiccasādhanavasena",
  "atk-s0201a:2693_2": "uppannā sati, sā samādhissa paccayatthena nimittaṃ. Cattāro sammappadhānā catukiccasādhanavaseneva",
  "atk-s0201a:2693_3": "uppannaṃ vīriyaṃ, taṃ parivāraṭṭhena parikkhāro hoti. Tesaṃyeva dhammānanti tesaṃ",
  "atk-s0201a:2693_4": "maggasampayuttadhammānaṃ. Āsevanātiādīsu ekacittakkhaṇikāyeva āsevanādayo vuttāti.",
  "atk-s0201a:2694_0": "Vitaṇḍavādī pana, “ekacittakkhaṇiko nāma maggo natthi, ‘evaṃ bhāveyya satta vassānī’ti",
  "atk-s0201a:2694_1": "hi vacanato sattapi vassāni maggabhāvanā hoti, kilesā pana lahu chijjantā sattahi",
  "atk-s0201a:2694_2": "ñāṇehi chijjantī”ti vadati. So “suttaṃ āharā”ti vattabbo. Addhā aññaṃ apassanto,",
  "atk-s0201a:2694_3": "“yā tesaṃyeva dhammānaṃ āsevanā bhāvanā bahulīkamma”nti idameva suttaṃ āharitvā,",
  "atk-s0201a:2694_4": "“aññena cittena āsevati, aññena bhāveti, aññena bahulīkarotī”ti vakkhati. Tato vattabbo",
  "atk-s0201a:2694_5": "– “kiṃ panidaṃ, suttaṃ neyyatthaṃ nītattha”nti. Tato vakkhati – “nītatthaṃ yathā",
  "atk-s0201a:2694_6": "suttaṃ tatheva attho”ti. Tassa idaṃ uttaraṃ – evaṃ sante ekaṃ cittaṃ āsevamānaṃ uppannaṃ,",
  "atk-s0201a:2694_7": "aparampi āsevamānaṃ, aparampi āsevamānanti evaṃ divasampi āsevanāva bhavissati, kuto",
  "atk-s0201a:2694_8": "bhāvanā, kuto bahulīkammaṃ? Ekaṃ vā bhāvayamānaṃ uppannaṃ aparampi bhāvayamānaṃ aparampi",
  "atk-s0201a:2694_9": "bhāvayamānanti evaṃ divasampi bhāvanāva bhavissati, kuto āsevanā kuto bahulīkammaṃ?",
  "atk-s0201a:2694_10": "Ekaṃ vā bahulīkarontaṃ uppannaṃ, aparampi bahulīkarontaṃ, aparampi bahulīkarontanti",
  "atk-s0201a:2694_11": "evaṃ divasampi bahulīkammameva bhavissati kuto āsevanā, kuto bhāvanāti.",
  "atk-s0201a:2695_0": "Atha vā evaṃ vadeyya – “ekena cittena āsevati, dvīhi bhāveti, tīhi bahulīkaroti.",
  "atk-s0201a:2695_1": "Dvīhi vā āsevati, tīhi bhāveti, ekena bahulīkaroti. Tīhi vā āsevati, ekena bhāveti,",
  "atk-s0201a:2695_2": "dvīhi bahulīkarotī”ti. So vattabbo – “mā suttaṃ me laddhanti yaṃ vā taṃ vā avaca.",
  "atk-s0201a:2695_3": "Pañhaṃ vissajjentena nāma ācariyassa santike vasitvā buddhavacanaṃ uggaṇhitvā attharasaṃ",
  "atk-s0201a:2695_4": "viditvā vattabbaṃ hoti. Ekacittakkhaṇikāva ayaṃ āsevanā, ekacittakkhaṇikā bhāvanā,",
  "atk-s0201a:2695_5": "ekacittakkhaṇikaṃ bahulīkammaṃ. Khayagāmilokuttaramaggo bahulacittakkhaṇiko nāma",
  "atk-s0201a:2695_6": "natthi, ‘ekacittakkhaṇikoyevā’ti saññāpetabbo. Sace sañjānāti, sañjānātu, no ce sañjānāti,",
  "atk-s0201a:2695_7": "gaccha pātova vihāraṃ pavisitvā yāguṃ pivāhī”ti uyyojetabbo.",
  "atk-s0201a:2696_0": "463. Kati panāyye saṅkhārāti idha kiṃ pucchati? Ye saṅkhāre nirodhetvā nirodhaṃ samāpajjati,",
  "atk-s0201a:2696_1": "te pucchissāmīti pucchati. Tenevassa adhippāyaṃ ñatvā therī, puññābhisaṅkhārādīsu",
  "atk-s0201a:2696_2": "anekesu saṅkhāresu vijjamānesupi, kāyasaṅkhārādayova ācikkhantī, tayome, āvusotiādimāha.",
  "atk-s0201a:2696_3": "Tattha kāyapaṭibaddhattā kāyena saṅkharīyati karīyati nibbattīyatīti kāyasaṅkhāro.",
  "atk-s0201a:2696_4": "Vācaṃ saṅkharoti karoti nibbattetīti vacīsaṅkhāro. Cittapaṭibaddhattā cittena saṅkharīyati",
  "atk-s0201a:2696_5": "karīyati nibbattīyatīti cittasaṅkhāro. Katamo panāyyeti idha kiṃ pucchati? Ime saṅkhārā",
  "atk-s0201a:2696_6": "aññamaññamissā āluḷitā avibhūtā duddīpanā. Tathā hi, kāyadvāre ādānagahaṇamuñcanacopanāni",
  "atk-s0201a:2696_7": "pāpetvā uppannā aṭṭha kāmāvacarakusalacetanā dvādasa akusalacetanāti evaṃ kusalākusalā",
  "atk-s0201a:2696_8": "vīsati cetanāpi assāsapassāsāpi kāyasaṅkhārātveva vuccanti. Vacīdvāre hanusaṃcopanaṃ",
  "atk-s0201a:2696_9": "vacībhedaṃ pāpetvā uppannā vuttappakārāva vīsati cetanāpi vitakkavicārāpi vacīsaṅkhārotveva",
  "atk-s0201a:2696_10": "vuccanti. Kāyavacīdvāresu copanaṃ apattā raho nisinnassa cintayato uppannā kusalākusalā",
  "atk-s0201a:2696_11": "ekūnatiṃsa cetanāpi saññā ca vedanā cāti ime dve dhammāpi cittasaṅkhārotveva vuccanti.",
  "atk-s0201a:2696_12": "Evaṃ ime saṅkhārā aññamaññamissā āluḷitā avibhūtā duddīpanā. Te pākaṭe vibhūte katvā",
  "atk-s0201a:2696_13": "kathāpessāmīti pucchati.",
  "atk-s0201a:2697_0": "Kasmā panāyyeti idha kāyasaṅkhārādināmassa padatthaṃ pucchati. Tassa vissajjane kāyappaṭibaddhāti",
  "atk-s0201a:2697_1": "kāyanissitā, kāye sati honti, asati na honti. Cittappaṭibaddhāti cittanissitā, citte",
  "atk-s0201a:2697_2": "sati honti, asati na honti.",
  "atk-s0201a:2698_0": "464. Idāni kiṃ nu kho esā saññāvedayitanirodhaṃ valañjeti, na valañjeti. Ciṇṇavasī",
  "atk-s0201a:2698_1": "vā tattha no ciṇṇavasīti jānanatthaṃ pucchanto, kathaṃ panāyye, saññāvedayitanirodhasamāpatti",
  "atk-s0201a:2698_2": "hotītiādimāha. Tassa vissajjane samāpajjissanti vā samāpajjāmīti vā padadvayena nevasaññānāsaññāyatanasamāpattikālo",
  "atk-s0201a:2698_3": "kathito. Samāpannoti padena antonirodho. Tathā purimehi dvīhi padehi sacittakakālo",
  "atk-s0201a:2698_4": "kathito, pacchimena acittakakālo. Pubbeva tathā cittaṃ bhāvitaṃ hotīti nirodhasamāpattito",
  "atk-s0201a:2698_5": "pubbe addhānaparicchedakāleyeva, ettakaṃ kālaṃ acittako bhavissāmīti addhānaparicchedacittaṃ",
  "atk-s0201a:2698_6": "bhāvitaṃ hoti. Yaṃ taṃ tathattāya upanetīti yaṃ evaṃ bhāvitaṃ cittaṃ, taṃ puggalaṃ",
  "atk-s0201a:2698_7": "tathattāya acittakabhāvāya upaneti.",
  "atk-s0201a:2699_0": "Paṭhamaṃ nirujjhati vacīsaṅkhāroti sesasaṅkhārehi paṭhamaṃ dutiyajjhāneyeva nirujjhati.",
  "atk-s0201a:2699_1": "Tato kāyasaṅkhāroti tato paraṃ kāyasaṅkhāro catutthajjhāne nirujjhati. Tato cittasaṅkhāroti",
  "atk-s0201a:2699_2": "tato paraṃ cittasaṅkhāro antonirodhe nirujjhati. Vuṭṭhahissanti vā vuṭṭhahāmīti vā",
  "atk-s0201a:2699_3": "padadvayena antonirodhakālo kathito. Vuṭṭhitoti padena phalasamāpattikālo. Tathā",
  "atk-s0201a:2699_4": "purimehi dvīhi padehi acittakakālo kathito, pacchimena sacittakakālo. Pubbeva tathā",
  "atk-s0201a:2699_5": "cittaṃ bhāvitaṃ hotīti nirodhasamāpattito pubbe addhānaparicchedakāleyeva ettakaṃ",
  "atk-s0201a:2699_6": "kālaṃ acittako hutvā tato paraṃ sacittako bhavissāmīti addhānaparicchedacittaṃ bhāvitaṃ",
  "atk-s0201a:2699_7": "hoti. Yaṃ taṃ tathattāya upanetīti yaṃ evaṃ bhāvitaṃ cittaṃ, taṃ puggalaṃ tathattāya",
  "atk-s0201a:2699_8": "sacittakabhāvāya upaneti. Iti heṭṭhā nirodhasamāpajjanakālo gahito, idha nirodhato vuṭṭhānakālo.",
  "atk-s0201a:2700_0": "Idāni nirodhakathaṃ kathetuṃ vāroti nirodhakathā kathetabbā siyā, sā panesā, “dvīhi",
  "atk-s0201a:2700_1": "balehi samannāgatattā tayo ca saṅkhārānaṃ paṭippassaddhiyā soḷasahi ñāṇacariyāhi",
  "atk-s0201a:2700_2": "navahi samādhicariyāhi vasībhāvatāpaññā nirodhasamāpattiyā ñāṇa”nti mātikaṃ ṭhapetvā",
  "atk-s0201a:2700_3": "sabbākārena visuddhimagge kathitā. Tasmā tattha kathitanayeneva gahetabbā. Ko panāyaṃ",
  "atk-s0201a:2700_4": "nirodho nāma? Catunnaṃ khandhānaṃ paṭisaṅkhā appavatti. Atha kimatthametaṃ samāpajjantīti.",
  "atk-s0201a:2700_5": "Saṅkhārānaṃ pavatte ukkaṇṭhitā sattāhaṃ acittakā hutvā sukhaṃ viharissāma, diṭṭhadhammanibbānaṃ",
  "atk-s0201a:2700_6": "nāmetaṃ, yadidaṃ nirodhoti etadatthaṃ samāpajjanti.",
  "atk-s0201a:2701_0": "Paṭhamaṃ uppajjati cittasaṅkhāroti nirodhā vuṭṭhahantassa hi phalasamāpatticittaṃ",
  "atk-s0201a:2701_1": "paṭhamaṃ uppajjati. Taṃsampayuttaṃ saññañca vedanañca sandhāya, “paṭhamaṃ uppajjati",
  "atk-s0201a:2701_2": "cittasaṅkhāro”ti āha. Tato kāyasaṅkhāroti tato paraṃ bhavaṅgasamaye kāyasaṅkhāro",
  "atk-s0201a:2701_3": "uppajjati. Kiṃ pana phalasamāpatti assāsapassāse na samuṭṭhāpetīti? Samuṭṭhāpeti.",
  "atk-s0201a:2701_4": "Imassa pana catutthajjhānikā phalasamāpatti, sā na samuṭṭhāpeti. Kiṃ vā etena phalasamāpatti",
  "atk-s0201a:2701_5": "paṭhamajjhānikā vā hotu, dutiyatatiyacatutthajjhānikā vā, santāya samāpattiyā vuṭṭhitassa",
  "atk-s0201a:2701_6": "bhikkhuno assāsapassāsā abbohārikā honti. Tesaṃ abbohārikabhāvo sañjīvattheravatthunā",
  "atk-s0201a:2701_7": "veditabbo. Sañjīvattherassa hi samāpattito vuṭṭhāya kiṃsukapupphasadise vītaccitaṅgāre",
  "atk-s0201a:2701_8": "maddamānassa gacchato cīvare aṃsumattampi na jhāyi, usumākāramattampi nāhosi, samāpattiphalaṃ",
  "atk-s0201a:2701_9": "nāmetanti vadanti. Evamevaṃ santāya samāpattiyā vuṭṭhitassa bhikkhuno assāsapassāsā",
  "atk-s0201a:2701_10": "abbohārikā hontīti bhavaṅgasamayenevetaṃ kathitanti veditabbaṃ.",
  "atk-s0201a:2702_0": "Tato vacīsaṅkhāroti tato paraṃ kiriyamayapavattavaḷañjanakāle vacīsaṅkhāro uppajjati.",
  "atk-s0201a:2702_1": "Kiṃ bhavaṅgaṃ vitakkavicāre na samuṭṭhāpetīti? Samuṭṭhāpeti. Taṃsamuṭṭhānā pana vitakkavicārā",
  "atk-s0201a:2702_2": "vācaṃ abhisaṅkhātuṃ na sakkontīti kiriyamayapavattavaḷañjanakālenevataṃ kathitaṃ.",
  "atk-s0201a:2702_3": "Suññato phassotiādayo saguṇenāpi ārammaṇenāpi kathetabbā. Saguṇena tāva suññatā nāma",
  "atk-s0201a:2702_4": "phalasamāpatti, tāya sahajātaṃ phassaṃ sandhāya suññato phassoti vuttaṃ. Animittāpaṇihitesupieseva",
  "atk-s0201a:2702_5": "nayo. Ārammaṇena pana nibbānaṃ rāgādīhi suññattā suññaṃ nāma, rāganimittādīnaṃ abhāvā",
  "atk-s0201a:2702_6": "animittaṃ, rāgadosamohappaṇidhīnaṃ abhāvā appaṇihitaṃ. Suññataṃ nibbānaṃ ārammaṇaṃ",
  "atk-s0201a:2702_7": "katvā uppannaphalasamāpattiyaṃ phasso suññato nāma. Animittāpaṇihitesupi eseva nayo.",
  "atk-s0201a:2703_0": "Aparā āgamaniyakathā nāma hoti, suññatā, animittā, appaṇihitāti hi vipassanāpi vuccati.",
  "atk-s0201a:2703_1": "Tattha yo bhikkhu saṅkhāre aniccato pariggahetvā aniccato disvā aniccato vuṭṭhāti,",
  "atk-s0201a:2703_2": "tassa vuṭṭhānagāminivipassanā animittā nāma hoti. Yo dukkhato pariggahetvā dukkhato",
  "atk-s0201a:2703_3": "disvā dukkhato vuṭṭhāti, tassa appaṇihitā nāma. Yo anattato pariggahetvā anattato",
  "atk-s0201a:2703_4": "disvā anattato vuṭṭhāti, tassa suññatā nāma. Tattha animittavipassanāya maggo animitto",
  "atk-s0201a:2703_5": "nāma, animittamaggassa phalaṃ animittaṃ nāma. Animittaphalasamāpattisahajāte phasse",
  "atk-s0201a:2703_6": "phusante animitto phasso phusatīti vuccati. Appaṇihitasuññatesupi eseva nayo. Āgamaniyena",
  "atk-s0201a:2703_7": "kathite pana suññato vā phasso animitto vā phasso appaṇihito vā phassoti vikappo",
  "atk-s0201a:2703_8": "āpajjeyya, tasmā saguṇena ceva ārammaṇena ca kathetabbaṃ. Evañhi tayo phassā phusantīti sameti.",
  "atk-s0201a:2704_0": "Vivekaninnantiādīsu nibbānaṃ viveko nāma, tasmiṃ viveke ninnaṃ onatanti vivekaninnaṃ.",
  "atk-s0201a:2704_1": "Aññato āgantvā yena viveko, tena vaṅkaṃ viya hutvā ṭhitanti vivekapoṇaṃ. Yena viveko,",
  "atk-s0201a:2704_2": "tena patamānaṃ viya ṭhitanti vivekapabbhāraṃ.",
  "atk-s0201a:2705_0": "465. Idāni yā vedanā nirodhetvā nirodhasamāpattiṃ samāpajjati, tā pucchissāmīti pucchanto",
  "atk-s0201a:2705_1": "kati panāyye, vedanāti āha. Kāyikaṃ vātiādīsu pañcadvārikaṃ sukhaṃ kāyikaṃ nāma,",
  "atk-s0201a:2705_2": "manodvārikaṃ cetasikaṃ nāmāti veditabbaṃ. Tattha sukhanti sabhāvaniddeso. Sātanti",
  "atk-s0201a:2705_3": "tasseva madhurabhāvadīpakaṃ vevacanaṃ. Vedayitanti vedayitabhāvadīpakaṃ, sabbavedanānaṃ",
  "atk-s0201a:2705_4": "sādhāraṇavacanaṃ. Sesapadesupi eseva nayo. Ṭhitisukhā vipariṇāmadukkhātiādīsu sukhāya",
  "atk-s0201a:2705_5": "vedanāya atthibhāvo sukhaṃ, natthibhāvo dukkhaṃ. Dukkhāya vedanāya atthibhāvo dukkhaṃ,",
  "atk-s0201a:2705_6": "natthibhāvo sukhaṃ. Adukkhamasukhāya vedanāya jānanabhāvo sukhaṃ, ajānanabhāvo dukkhanti attho.",
  "atk-s0201a:2706_0": "Kiṃ anusayo anusetīti katamo anusayo anuseti. Appahīnaṭṭhena sayito viya hotīti anusayapucchaṃ",
  "atk-s0201a:2706_1": "pucchati. Na kho, āvuso visākha, sabbāya sukhāya vedanāya rāgānusayo anusetīti na",
  "atk-s0201a:2706_2": "sabbāya sukhāya vedanāya rāgānusayo anuseti. Na sabbāya sukhāya vedanāya so appahīno,",
  "atk-s0201a:2706_3": "na sabbaṃ sukhaṃ vedanaṃ ārabbha uppajjatīti attho. Esa nayo sabbattha. Kiṃ pahātabbanti",
  "atk-s0201a:2706_4": "ayaṃ pahānapucchā nāma.",
  "atk-s0201a:2707_0": "Rāgaṃ tena pajahatīti ettha ekeneva byākaraṇena dve pucchā vissajjesi. Idha bhikkhu",
  "atk-s0201a:2707_1": "rāgānusayaṃ vikkhambhetvā paṭhamajjhānaṃ samāpajjati, jhānavikkhambhitaṃ rāgānusayaṃ",
  "atk-s0201a:2707_2": "tathā vikkhambhitameva katvā vipassanaṃ vaḍḍhetvā anāgāmimaggena samugghāteti. So",
  "atk-s0201a:2707_3": "anāgāmimaggena pahīnopi tathā vikkhambhitattāva paṭhamajjhāne nānuseti nāma. Tenāha",
  "atk-s0201a:2707_4": "– “na tattha rāgānusayo anusetī”ti. Tadāyatananti taṃ āyatanaṃ, paramassāsabhāvena",
  "atk-s0201a:2707_5": "patiṭṭhānabhūtaṃ arahattanti attho. Iti anuttaresūti evaṃ anuttarā vimokkhāti laddhanāme",
  "atk-s0201a:2707_6": "arahatte. Pihaṃ upaṭṭhāpayatoti patthanaṃ paṭṭhapentassa. Uppajjati pihāpaccayā domanassanti",
  "atk-s0201a:2707_7": "patthanāya paṭṭhapanamūlakaṃ domanassaṃ uppajjati. Taṃ panetaṃ na patthanāya paṭṭhapanamūlakaṃ",
  "atk-s0201a:2707_8": "uppajjati, patthetvā alabhantassa pana alābhamūlakaṃ uppajjamānaṃ, “uppajjati pihāpaccayā”ti",
  "atk-s0201a:2707_9": "vuttaṃ. Tattha kiñcāpi domanassaṃ nāma ekantena akusalaṃ, idaṃ pana sevitabbaṃ domanassaṃ",
  "atk-s0201a:2707_10": "vaṭṭatīti vadanti. Yogino hi temāsikaṃ chamāsikaṃ vā navamāsikaṃ vā paṭipadaṃ gaṇhanti.",
  "atk-s0201a:2707_11": "Tesu yo taṃ taṃ paṭipadaṃ gahetvā antokālaparicchedeyeva arahattaṃ pāpuṇissāmīti",
  "atk-s0201a:2707_12": "ghaṭento vāyamanto na sakkoti yathāparicchinnakālena pāpuṇituṃ, tassa balavadomanassaṃ",
  "atk-s0201a:2707_13": "uppajjati, āḷindikavāsimahāphussadevattherassa viya assudhārā pavattanti. Thero kira",
  "atk-s0201a:2707_14": "ekūnavīsativassāni gatapaccāgatavattaṃ pūresi. Tassa, “imasmiṃ vāre arahattaṃ gaṇhissāmi,",
  "atk-s0201a:2707_15": "imasmiṃ vāre visuddhipavāraṇaṃ pavāressāmī”ti mānasaṃ bandhitvā samaṇadhammaṃ karontasseva",
  "atk-s0201a:2707_16": "ekūnavīsativassāni atikkantāni. Pavāraṇādivase āgate therassa assupātena muttadivaso",
  "atk-s0201a:2707_17": "nāma nāhosi. Vīsatime pana vasse arahattaṃ pāṇuṇi.",
  "atk-s0201a:2708_0": "Paṭighaṃ tena pajahatīti ettha domanasseneva paṭighaṃ pajahati. Na hi paṭigheneva",
  "atk-s0201a:2708_1": "paṭighappahānaṃ, domanassena vā domanassappahānaṃ nāma atthi. Ayaṃ pana bhikkhu temāsikādīsu",
  "atk-s0201a:2708_2": "aññataraṃ paṭipadaṃ gahetvā iti paṭisañcikkhati – “passa bhikkhu, kiṃ tuyhaṃ sīlena",
  "atk-s0201a:2708_3": "hīnaṭṭhānaṃ atthi, udāhu vīriyena, udāhu paññāya, nanu te sīlaṃ suparisuddhaṃ vīriyaṃ",
  "atk-s0201a:2708_4": "supaggahitaṃ paññā sūrā hutvā vahatī”ti. So evaṃ paṭisañcikkhitvā, “na dāni puna",
  "atk-s0201a:2708_5": "imassa domanassassa uppajjituṃ dassāmī”ti vīriyaṃ daḷhaṃ katvā antotemāse vā antochamāse",
  "atk-s0201a:2708_6": "vā antonavamāse vā anāgāmimaggena taṃ samugghāteti. Iminā pariyāyena paṭigheneva",
  "atk-s0201a:2708_7": "paṭighaṃ, domanasseneva domanassaṃ pajahati nāma.",
  "atk-s0201a:2709_0": "Na tattha paṭighānusayo anusetīti tattha evarūpe domanasse paṭighānusayo nānuseti.",
  "atk-s0201a:2709_1": "Na taṃ ārabbha uppajjati, pahīnova tattha paṭighānusayoti attho. Avijjaṃ tena pajahatīti",
  "atk-s0201a:2709_2": "idha bhikkhu avijjānusayaṃ vikkhambhetvā catutthajjhānaṃ samāpajjati, jhānavikkhambhitaṃ",
  "atk-s0201a:2709_3": "avijjānusayaṃ tathā vikkhambhitameva katvā vipassanaṃ vaḍḍhetvā arahattamaggena samugghāteti.",
  "atk-s0201a:2709_4": "So arahattamaggena pahīnopi tathā vikkhambhitattāva catutthajjhāne nānuseti nāma.",
  "atk-s0201a:2709_5": "Tenāha – “na tattha avijjānusayo anusetī”ti.",
  "atk-s0201a:2710_0": "466. Idāni paṭibhāgapucchaṃ pucchanto sukhāya panāyyetiādimāha. Tassa vissajjane",
  "atk-s0201a:2710_1": "yasmā sukhassa dukkhaṃ, dukkhassa ca sukhaṃ paccanīkaṃ, tasmā dvīsu vedanāsu visabhāgapaṭibhāgo",
  "atk-s0201a:2710_2": "kathito. Upekkhā pana andhakārā avibhūtā duddīpanā, avijjāpi tādisāvāti tenettha",
  "atk-s0201a:2710_3": "sabhāgapaṭibhāgo kathito. Yattakesu pana ṭhānesu avijjā tamaṃ karoti, tattakesu vijjā",
  "atk-s0201a:2710_4": "tamaṃ vinodetīti visabhāgapaṭibhāgo kathito. Avijjāya kho, āvusoti ettha ubhopete",
  "atk-s0201a:2710_5": "dhammā anāsavā lokuttarāti sabhāgapaṭibhāgova kathito. Vimuttiyā kho, āvusoti ettha",
  "atk-s0201a:2710_6": "anāsavaṭṭhena lokuttaraṭṭhena abyākataṭṭhena ca sabhāgapaṭibhāgova kathito. Accayāsīti",
  "atk-s0201a:2710_7": "ettha pañhaṃ atikkamitvā gatosīti attho. Nāsakkhi pañhānaṃ pariyantaṃ gahetunti pañhānaṃ",
  "atk-s0201a:2710_8": "paricchedapamāṇaṃ gahetuṃ nāsakkhi, appaṭibhāgadhammassa paṭibhāgaṃ pucchi. Nibbānaṃ",
  "atk-s0201a:2710_9": "nāmetaṃ appaṭibhāgaṃ, na sakkā nīlaṃ vā pītakaṃ vāti kenaci dhammena saddhiṃ paṭibhāgaṃ",
  "atk-s0201a:2710_10": "katvā dassetuṃ. Tañca tvaṃ iminā adhippāyena pucchasīti attho.",
  "atk-s0201a:2711_0": "Ettāvatā cāyaṃ upāsako yathā nāma sattame ghare salākabhattaṃ labhitvā gato bhikkhu",
  "atk-s0201a:2711_1": "satta gharāni atikkamma aṭṭhamassa dvāre ṭhito sabbānipi satta gehāni viraddhova",
  "atk-s0201a:2711_2": "na aññāsi, evamevaṃ appaṭibhāgadhammassa paṭibhāgaṃ pucchanto sabbāsupi sattasu sappaṭibhāgapucchāsu",
  "atk-s0201a:2711_3": "viraddhova hotīti veditabbo. Nibbānogadhanti nibbānabbhantaraṃ nibbānaṃ anupaviṭṭhaṃ.",
  "atk-s0201a:2711_4": "Nibbānaparāyananti nibbānaṃ paraṃ ayanamassa parā gati, na tato paraṃ gacchatīti",
  "atk-s0201a:2711_5": "attho. Nibbānaṃ pariyosānaṃ avasānaṃ assāti nibbānapariyosānaṃ.",
  "atk-s0201a:2712_0": "467. Paṇḍitāti paṇḍiccena samannāgatā, dhātukusalā āyatanakusalā paṭiccasamuppādakusalā",
  "atk-s0201a:2712_1": "ṭhānāṭṭhānakusalāti attho. Mahāpaññāti mahante atthe mahante dhamme mahantā niruttiyo",
  "atk-s0201a:2712_2": "mahantāni paṭibhānāni pariggaṇhanasamatthāya paññāya samannāgatā. Yathā taṃ dhammadinnāyāti",
  "atk-s0201a:2712_3": "yathā dhammadinnāya bhikkhuniyā byākataṃ, ahampi taṃ evamevaṃ byākareyyanti. Ettāvatā",
  "atk-s0201a:2712_4": "ca pana ayaṃ suttanto jinabhāsito nāma jāto, na sāvakabhāsito. Yathā hi rājayuttehi",
  "atk-s0201a:2712_5": "likhitaṃ paṇṇaṃ yāva rājamuddikāya na lañchitaṃ hoti, na tāva rājapaṇṇanti saṅkhyaṃ",
  "atk-s0201a:2712_6": "gacchati; lañchitamattaṃ pana rājapaṇṇaṃ nāma hoti, tathā, “ahampi taṃ evameva byākareyya”nti",
  "atk-s0201a:2712_7": "imāya jinavacanamuddikāya lañchitattā ayaṃ suttanto āhaccavacanena jinabhāsito nāma",
  "atk-s0201a:2712_8": "jāto. Sesaṃ sabbattha uttānatthamevāti.",
  "atk-s0201a:2713": "Papañcasūdaniyā majjhimanikāyaṭṭhakathāya",
  "atk-s0201a:2714": "Cūḷavedallasuttavaṇṇanā niṭṭhitā.",
  "atk-s0201a:2715": "5. Cūḷadhammasamādānasuttavaṇṇanā",
  "atk-s0201a:2716_0": "468. Evaṃ me sutanti cūḷadhammasamādānasuttaṃ. Tattha dhammasamādānānīti dhammoti",
  "atk-s0201a:2716_1": "gahitagahaṇāni. Paccuppannasukhanti paccuppanne sukhaṃ, āyūhanakkhaṇe sukhaṃ sukaraṃ",
  "atk-s0201a:2716_2": "sukhena sakkā pūretuṃ. Āyatiṃ dukkhavipākanti anāgate vipākakāle dukkhavipākaṃ. Iminā",
  "atk-s0201a:2716_3": "upāyena sabbapadesu attho veditabbo.",
  "atk-s0201a:2717_0": "469. Natthi kāmesu dosoti vatthukāmesupi kilesakāmesupi doso natthi. Pātabyataṃ āpajjantīti",
  "atk-s0201a:2717_1": "te vatthukāmesu kilesakāmena pātabyataṃ pivitabbataṃ, yathāruci paribhuñjitabbataṃ",
  "atk-s0201a:2717_2": "āpajjantīti attho. Moḷibaddhāhīti moḷiṃ katvā baddhakesāhi. Paribbājikāhīti tāpasaparibbājikāhi.",
  "atk-s0201a:2717_3": "Evamāhaṃsūti evaṃ vadanti. Pariññaṃ paññapentīti pahānaṃ samatikkamaṃ paññapenti.",
  "atk-s0201a:2717_4": "Māluvāsipāṭikāti dīghasaṇṭhānaṃ māluvāpakkaṃ. Phaleyyāti ātapena sussitvā bhijjeyya.",
  "atk-s0201a:2717_5": "Sālamūleti sālarukkhassa samīpe. Santāsaṃ āpajjeyyāti kasmā āpajjati? Bhavanavināsabhayā.",
  "atk-s0201a:2717_6": "Rukkhamūle patitamāluvābījato hi latā uppajjitvā rukkhaṃ abhiruhati. Sā mahāpattā",
  "atk-s0201a:2717_7": "ceva hoti bahupattā ca, koviḷārapattasadisehi pattehi samannāgatā. Atha taṃ rukkhaṃ",
  "atk-s0201a:2717_8": "mūlato paṭṭhāya vinandhamānā sabbaviṭapāni sañchādetvā mahantaṃ bhāraṃ janetvā tiṭṭhati.",
  "atk-s0201a:2717_9": "Sā vāte vā vāyante deve vā vassante oghanaṃ janetvā tassa rukkhassa sabbasākhāpasākhaṃ",
  "atk-s0201a:2717_10": "bhañjati, bhūmiyaṃ nipāteti. Tato tasmiṃ rukkhe patiṭṭhitavimānaṃ bhijjati nassati.",
  "atk-s0201a:2717_11": "Iti sā bhavanavināsabhayā santāsaṃ āpajjati.",
  "atk-s0201a:2718_0": "Ārāmadevatāti tattha tattha pupphārāmaphalārāmesu adhivatthā devatā. Vanadevatāti",
  "atk-s0201a:2718_1": "andhavanasubhagavanādīsu vanesu adhivatthā devatā. Rukkhadevatāti abhilakkhitesu",
  "atk-s0201a:2718_2": "naḷerupucimandādīsu rukkhesu adhivatthā devatā. Osadhitiṇavanappatīsūti harītakīāmalakīādīsu",
  "atk-s0201a:2718_3": "osadhīsu tālanāḷikerādīsu tiṇesu vanajeṭṭhakesu ca vanappatirukkhesu adhivatthā devatā.",
  "atk-s0201a:2718_4": "Vanakammikāti vane kasanalāyanadāruāharaṇagorakkhādīsu kenacideva kammena vā vicarakamanussā.",
  "atk-s0201a:2718_5": "Uddhareyyunti khādeyyuṃ. Vilambinīti vātena pahatapahataṭṭhānesu keḷiṃ karontī viya",
  "atk-s0201a:2718_6": "vilambantī. Sukho imissāti evarūpāya māluvālatāya samphassopi sukho, dassanampi sukhaṃ.",
  "atk-s0201a:2718_7": "Ayaṃ me dārakānaṃ āpānamaṇḍalaṃ bhavissati, kīḷābhūmi bhavissati, dutiyaṃ me vimānaṃ",
  "atk-s0201a:2718_8": "paṭiladdhanti latāya dassanepi samphassepi somanassajātā evamāha.",
  "atk-s0201a:2719_0": "Viṭabhiṃ kareyyāti sākhānaṃ upari chattākārena tiṭṭheyya. Oghanaṃ janeyyāti heṭṭhā",
  "atk-s0201a:2719_1": "ghanaṃ janeyya. Upari āruyha sakalaṃ rukkhaṃ paliveṭhetvā puna heṭṭhā bhassamānā",
  "atk-s0201a:2719_2": "bhūmiṃ gaṇheyyāti attho. Padāleyyāti evaṃ oghanaṃ katvā puna tato paṭṭhāya yāva mūlā",
  "atk-s0201a:2719_3": "otiṇṇasākhāhi abhiruhamānā sabbasākhā paliveṭhentī matthakaṃ patvā teneva niyāmena",
  "atk-s0201a:2719_4": "puna orohitvā ca abhiruhitvā ca sakalarukkhaṃ saṃsibbitvā ajjhottharantī sabbasākhā",
  "atk-s0201a:2719_5": "heṭṭhā katvā sayaṃ upari ṭhatvā vāte vā vāyante deve vā vassante padāleyya. Bhindeyyāti",
  "atk-s0201a:2719_6": "attho. Khāṇumattameva tiṭṭheyya, tattha yaṃ sākhaṭṭhakavimānaṃ hoti, taṃ sākhāsu",
  "atk-s0201a:2719_7": "bhijjamānāsu tattha tattheva bhijjitvā sabbasākhāsu bhinnāsu sabbaṃ bhijjati. Rukkhaṭṭhakavimānaṃ",
  "atk-s0201a:2719_8": "pana yāva rukkhassa mūlamattampi tiṭṭhati, tāva na nassati. Idaṃ pana vimānaṃ sākhaṭṭhakaṃ,",
  "atk-s0201a:2719_9": "tasmā sabbasākhāsu saṃbhijjamānāsu bhijjittha. Devatā puttake gahetvā khāṇuke ṭhitā",
  "atk-s0201a:2719_10": "paridevituṃ āraddhā.",
  "atk-s0201a:2720_0": "471. Tibbarāgajātikoti bahalarāgasabhāvo. Rāgajaṃ dukkhaṃ domanassaṃ paṭisaṃvedetīti",
  "atk-s0201a:2720_1": "tibbarāgajātikattā diṭṭhe diṭṭhe ārammaṇe nimittaṃ gaṇhāti. Athassa ācariyupajjhāyā",
  "atk-s0201a:2720_2": "daṇḍakammaṃ āṇāpenti. So abhikkhaṇaṃ daṇḍakammaṃ karonto dukkhaṃ domanassaṃ paṭisaṃvedeti,",
  "atk-s0201a:2720_3": "natveva vītikkamaṃ karoti. Tibbadosajātikoti appamattikeneva kuppati, daharasāmaṇerehi",
  "atk-s0201a:2720_4": "saddhiṃ hatthaparāmāsādīni karontova katheti. Sopi daṇḍakammapaccayā dukkhaṃ domanassaṃ",
  "atk-s0201a:2720_5": "paṭisaṃvedeti. Mohajātiko pana idha kataṃ vā katato akataṃ vā akatato na sallakkheti,",
  "atk-s0201a:2720_6": "tāni tāni kiccāni virādheti. Sopi daṇḍakammapaccayā dukkhaṃ domanassaṃ paṭisaṃvedeti.",
  "atk-s0201a:2721_0": "472. Na tibbarāgajātikotiādīni vuttapaṭipakkhanayena veditabbāni. Kasmā panettha",
  "atk-s0201a:2721_1": "koci tibbarāgādijātiko hoti, koci na tibbarāgādijātiko? Kammaniyāmena. Yassa hi kammāyūhanakkhaṇe",
  "atk-s0201a:2721_2": "lobho balavā hoti, alobho mando, adosāmohā balavanto, dosamohā mandā, tassa mando",
  "atk-s0201a:2721_3": "alobho lobhaṃ pariyādātuṃ na sakkoti, adosāmohā pana balavanto dosamohe pariyādātuṃ",
  "atk-s0201a:2721_4": "sakkonti. Tasmā so tena kammena dinnapaṭisandhivasena nibbatto luddho hoti, sukhasīlo",
  "atk-s0201a:2721_5": "akkodhano paññavā vajirūpamañāṇo.",
  "atk-s0201a:2722_0": "Yassa pana kammāyūhanakkhaṇe lobhadosā balavanto honti, alobhādosā mandā, amoho balavā,",
  "atk-s0201a:2722_1": "moho mando, so purimanayeneva luddho ceva hoti duṭṭho ca, paññavā pana hoti vajirūpamañāṇo",
  "atk-s0201a:2722_2": "dattābhayatthero viya.",
  "atk-s0201a:2723": "Yassa pana kammāyūhanakkhaṇe lobhādosamohā balavanto honti, itare mandā, so purimanayeneva luddho ceva hoti dandho ca, sukhasīlako pana hoti akkodhano.",
  "atk-s0201a:2724": "Tathā yassa kammāyūhanakkhaṇe tayopi lobhadosamohā balavanto honti, alobhādayo mandā, so purimanayeneva luddho ceva hoti duṭṭho ca mūḷho ca.",
  "atk-s0201a:2725": "Yassa pana kammāyūhanakkhaṇe alobhadosamohā balavanto honti, itare mandā, so purimanayeneva appakileso hoti, dibbārammaṇampi disvā niccalo, duṭṭho pana hoti dandhapañño ca.",
  "atk-s0201a:2726": "Yassa pana kammāyūhanakkhaṇe alobhādosamohā balavanto honti, itare mandā, so purimanayeneva aluddho ceva hoti sukhasīlako ca, mūḷho pana hoti.",
  "atk-s0201a:2727": "Tathā yassa kammāyūhanakkhaṇe alobhadosāmohā balavanto honti, itare mandā, so purimanayeneva aluddho ceva hoti paññavā ca, duṭṭho pana hoti kodhano.",
  "atk-s0201a:2728": "Yassa pana kammāyūhanakkhaṇe tayopi alobhādayo balavanto honti, lobhādayo mandā, so mahāsaṅgharakkhitatthero viya aluddho aduṭṭho paññavā ca hoti.",
  "atk-s0201a:2729": "Sesaṃ sabbattha uttānatthamevāti.",
  "atk-s0201a:2730": "Papañcasūdaniyā majjhimanikāyaṭṭhakathāya",
  "atk-s0201a:2731": "Cūḷadhammasamādānasuttavaṇṇanā niṭṭhitā.",
  "atk-s0201a:2732": "6. Mahādhammasamādānasuttavaṇṇanā",
  "atk-s0201a:2733_0": "473. Evaṃ me suttanti mahādhammasamādānasuttaṃ. Tattha evaṃkāmāti evaṃicchā. Evaṃchandāti",
  "atk-s0201a:2733_1": "evaṃajjhāsayā. Evaṃadhippāyāti evaṃladdhikā. Tatrāti tasmiṃ aniṭṭhavaḍḍhane ceva",
  "atk-s0201a:2733_2": "iṭṭhaparihāne ca. Bhagavaṃmūlakāti bhagavā mūlaṃ etesanti bhagavaṃmūlakā. Idaṃ vuttaṃ",
  "atk-s0201a:2733_3": "hoti – ime, bhante, amhākaṃ dhammā pubbe kassapasammāsambuddhena uppāditā, tasmiṃ",
  "atk-s0201a:2733_4": "parinibbute ekaṃ buddhantaraṃ añño samaṇo vā brāhmaṇo vā ime dhamme uppādetuṃ samattho",
  "atk-s0201a:2733_5": "nāma nāhosi, bhagavatā pana no ime dhammā uppāditā. Bhagavantañhi nissāya mayaṃ ime",
  "atk-s0201a:2733_6": "dhamme ājānāma paṭivijjhāmāti evaṃ bhagavaṃmūlakā no, bhante, dhammāti. Bhagavaṃnettikāti",
  "atk-s0201a:2733_7": "bhagavā hi dhammānaṃ netā vinetā anunetāti. Yathāsabhāvato pāṭiyekkaṃ pāṭiyekkaṃ",
  "atk-s0201a:2733_8": "nāmaṃ gahetvā dassitā dhammā bhagavaṃnettikā nāma honti. Bhagavaṃpaṭisaraṇāti catubhūmakā",
  "atk-s0201a:2733_9": "dhammā sabbaññutaññāṇassa āpāthaṃ āgacchamānā bhagavati paṭisaranti nāmāti bhagavaṃpaṭisaraṇā.",
  "atk-s0201a:2733_10": "Paṭisarantīti osaranti samosaranti. Apica mahābodhimaṇḍe nisinnassa bhagavato paṭivedhavasena",
  "atk-s0201a:2733_11": "phasso āgacchati, ahaṃ bhagavā kinnāmoti? Tvaṃ phusanaṭṭhena phasso nāma. Vedanā,",
  "atk-s0201a:2733_12": "saññā, saṅkhārā, viññāṇaṃ āgacchati. Ahaṃ bhagavā kinnāmanti? Tvaṃ vijānanaṭṭhena",
  "atk-s0201a:2733_13": "viññāṇaṃ nāmāti evaṃ catubhūmakadhammānaṃ yathāsabhāvato pāṭiyekkaṃ pāṭiyekkaṃ nāmaṃ",
  "atk-s0201a:2733_14": "gaṇhanto bhagavā dhamme paṭisaratītipi bhagavaṃpaṭisaraṇā. Bhagavantaññeva paṭibhātūti",
  "atk-s0201a:2733_15": "bhagavatoyeva etassa bhāsitassa attho upaṭṭhātu, tumheyeva no kathetvā dethāti attho.",
  "atk-s0201a:2734": "474. Sevitabbeti nissayitabbe. Bhajitabbeti upagantabbe. Yathā taṃ aviddasunoti yathā aviduno bālassa andhaputhujjanassa. Yathā taṃ viddasunoti yathā viduno medhāvino paṇḍitassa.",
  "atk-s0201a:2735_0": "475. Atthi, bhikkhave, dhammasamādānanti purimasutte uppaṭipāṭiākārena mātikā ṭhapitā,",
  "atk-s0201a:2735_1": "idha pana yathādhammaraseneva satthā mātikaṃ ṭhapesi. Tattha dhammasamādānanti pāṇātipātādīnaṃ dhammānaṃ gahaṇaṃ.",
  "atk-s0201a:2736": "476. Avijjāgatoti avijjāya samannāgato.",
  "atk-s0201a:2737": "477. Vijjāgatoti vijjāya samannāgato paññavā.",
  "atk-s0201a:2738_0": "478. Sahāpi dukkhenāti ettha micchācāro abhijjhā micchādiṭṭhīti ime tāva tayo pubbacetanāya",
  "atk-s0201a:2738_1": "ca aparacetanāya cāti dvinnaṃ cetanānaṃ vasena dukkhavedanā honti. Sanniṭṭhāpakacetanā",
  "atk-s0201a:2738_2": "pana sukhasampayuttā vā upekkhāsampayuttā vā hoti. Sesā pāṇātipātādayo satta tissannampi",
  "atk-s0201a:2738_3": "cetanānaṃ vasena dukkhavedanā honti. Idaṃ sandhāya vuttaṃ – “sahāpi dukkhena sahāpi",
  "atk-s0201a:2738_4": "domanassenā”ti. Domanassameva cettha dukkhanti veditabbaṃ. Pariyeṭṭhiṃ vā āpajjantassa",
  "atk-s0201a:2738_5": "pubbabhāgaparabhāgesu kāyikaṃ dukkhampi vaṭṭatiyeva.",
  "atk-s0201a:2739_0": "479. Sahāpi sukhenāti ettha pāṇātipāto pharusavācā byāpādoti ime tāva tayo pubbacetanāya",
  "atk-s0201a:2739_1": "ca aparacetanāya cāti dvinnaṃ cetanānaṃ vasena sukhavedanā honti. Sanniṭṭhāpakacetanā",
  "atk-s0201a:2739_2": "pana dukkhasampayuttāva hoti. Sesā satta tissannampi cetanānaṃ vasena sukhavedanā",
  "atk-s0201a:2739_3": "hontiyeva. Sahāpi somanassenāti somanassameva cettha sukhanti veditabbaṃ. Iṭṭhaphoṭṭhabbasamaṅgino",
  "atk-s0201a:2739_4": "vā pubbabhāgaparabhāgesu kāyikaṃ sukhampi vaṭṭatiyeva.",
  "atk-s0201a:2740_0": "480. Tatiyadhammasamādāne idhekacco macchabandho vā hoti, māgaviko vā, pāṇupaghātaṃyeva",
  "atk-s0201a:2740_1": "nissāya jīvikaṃ kappeti. Tassa garuṭṭhāniyo bhikkhu akāmakasseva pāṇātipāte ādīnavaṃ,",
  "atk-s0201a:2740_2": "pāṇātipātaviratiyā ca ānisaṃsaṃ kathetvā sikkhāpadaṃ deti. So gaṇhantopi dukkhito",
  "atk-s0201a:2740_3": "domanassitova hutvā gaṇhāti. Aparabhāge katipāhaṃ vītināmetvā rakkhituṃ asakkontopi",
  "atk-s0201a:2740_4": "dukkhitova hoti, tassa pubbāparacetanā dukkhasahagatāva honti. Sanniṭṭhāpakacetanā",
  "atk-s0201a:2740_5": "pana sukhasahagatā vā upekkhāsahagatā vāti evaṃ sabbattha attho veditabbo. Iti pubbabhāgaparabhāgacetanāva",
  "atk-s0201a:2740_6": "sandhāya idaṃ vuttaṃ – “sahāpi dukkhena sahāpi domanassenā”ti. Domanassameva cettha",
  "atk-s0201a:2740_7": "dukkhanti veditabbaṃ.",
  "atk-s0201a:2741_0": "481. Catutthadhammasamādāne dasasupi padesu tissopi pubbabhāgāparabhāgasanniṭṭhāpakacetanā",
  "atk-s0201a:2741_1": "sukhasampayuttā hontiyeva, taṃ sandhāya idaṃ vuttaṃ – “sahāpi sukhena sahāpi somanassenā”ti.",
  "atk-s0201a:2741_2": "Somanassameva cettha sukhanti veditabbaṃ.",
  "atk-s0201a:2742_0": "482. Tittakālābūti tittakarasaalābu. Visena saṃsaṭṭhoti halāhalavisena sampayutto",
  "atk-s0201a:2742_1": "missito luḷito. Nacchādessatīti na ruccissati na tuṭṭhiṃ karissati. Nigacchasīti",
  "atk-s0201a:2742_2": "gamissasi. Appaṭisaṅkhāya piveyyāti taṃ appaccavekkhitvā piveyya.",
  "atk-s0201a:2743_0": "483. Āpānīyakaṃsoti āpānīyassa madhurapānakassa bharitakaṃso. Vaṇṇasampannoti pānakavaṇṇādīhi",
  "atk-s0201a:2743_1": "sampannavaṇṇo, kaṃse pakkhittapānakavasena pānakakaṃsopi evaṃ vutto. Chādessatīti",
  "atk-s0201a:2743_2": "tañhi halāhalavisaṃ yattha yattha pakkhittaṃ hoti, tassa tasseva rasaṃ deti. Tena",
  "atk-s0201a:2743_3": "vuttaṃ “chādessatī”ti.",
  "atk-s0201a:2744_0": "484. Pūtimuttanti muttameva. Yathā hi manussabhāvo suvaṇṇavaṇṇo pūtikāyotveva, tadahujātāpi",
  "atk-s0201a:2744_1": "galocilatā pūtilatātveva vuccati. Evaṃ taṅkhaṇaṃ gahitaṃ taruṇampi muttaṃ pūtimuttameva.",
  "atk-s0201a:2744_2": "Nānābhesajjehīti harītakāmalakādīhi nānosadhehi. Sukhī assāti arogo suvaṇṇavaṇṇo sukhī bhaveyya.",
  "atk-s0201a:2745_0": "485. Dadhi ca madhu cāti suparisuddhaṃ dadhi ca sumadhuraṃ madhu ca. Ekajjhaṃ saṃsaṭṭhanti",
  "atk-s0201a:2745_1": "ekato katvā missitaṃ āluḷitaṃ. Tassa tanti tassa taṃ catumadhurabhesajjaṃ pivato",
  "atk-s0201a:2745_2": "rucceyya. Idañca yaṃ bhagandarasaṃsaṭṭhaṃ lohitaṃ pakkhandati, na tassa bhesajjaṃ,",
  "atk-s0201a:2745_3": "āhāraṃ thambhetvā maggaṃ avalañjaṃ karoti. Yaṃ pana pittasaṃsaṭṭhaṃ lohitaṃ, tassetaṃ",
  "atk-s0201a:2745_4": "bhesajjaṃ sītalakiriyāya pariyattabhūtaṃ.",
  "atk-s0201a:2746_0": "486. Viddheti ubbiddhe. Meghavigamena dūrībhūteti attho. Vigatavalāhaketi apagatameghe,",
  "atk-s0201a:2746_1": "deveti ākāse. Ākāsagataṃ tamagatanti ākāsagataṃ tamaṃ. Puthusamaṇabrāhmaṇaparappavādeti",
  "atk-s0201a:2746_2": "puthūnaṃ samaṇabrāhmaṇasaṅkhātānaṃ paresaṃ vāde. Abhivihaccāti abhihantvā. Bhāsate",
  "atk-s0201a:2746_3": "ca tapate ca virocate cāti saradakāle majjhanhikasamaye ādiccova obhāsaṃ muñcati tapati vijjotatīti.",
  "atk-s0201a:2747_0": "Idaṃ pana suttaṃ devatānaṃ ativiya piyaṃ manāpaṃ. Tatridaṃ vatthu – dakkhiṇadisāyaṃ",
  "atk-s0201a:2747_1": "kira hatthibhogajanapade saṅgaravihāro nāma atthi. Tassa bhojanasāladvāre saṅgararukkhe",
  "atk-s0201a:2747_2": "adhivatthā devatā rattibhāge ekassa daharassa sarabhaññavasena idaṃ suttaṃ osārentassa",
  "atk-s0201a:2747_3": "sutvā sādhukāraṃ adāsi. Daharo kiṃ esoti āha. Ahaṃ, bhante, imasmiṃ rukkhe adhivatthā",
  "atk-s0201a:2747_4": "devatāti. Kasmiṃ devate pasannāsi, kiṃ sadde, udāhu sutteti? Saddo nāma, bhante,",
  "atk-s0201a:2747_5": "yassa kassaci hotiyeva, sutte pasannāmhi. Satthārā jetavane nisīditvā kathitadivase",
  "atk-s0201a:2747_6": "ca ajja ca ekabyañjanepi nānaṃ natthīti. Assosi tvaṃ devate satthārā kathitadivaseti?",
  "atk-s0201a:2747_7": "Āma, bhante. Kattha ṭhitā assosīti? Jetavanaṃ, bhante, gatāmhi, mahesakkhāsu pana",
  "atk-s0201a:2747_8": "devatāsu āgacchantīsu tattha okāsaṃ alabhitvā idheva ṭhatvā assosinti. Ettha ṭhitāya",
  "atk-s0201a:2747_9": "sakkā sutthu saddo sotunti? Tvaṃ pana, bhante, mayhaṃ saddaṃ suṇasīti? Āma devateti.",
  "atk-s0201a:2747_10": "Dakkhiṇakaṇṇapasse nisīditvā kathanakālo viya, bhante, hotīti. Kiṃ pana devate satthu",
  "atk-s0201a:2747_11": "rūpaṃ passasīti? Satthā mameva oloketīti maññamānā saṇṭhātuṃ na sakkomi, bhanteti.",
  "atk-s0201a:2747_12": "Visesaṃ pana nibbattetuṃ asakkhittha devateti. Devatā tattheva antaradhāyi. Taṃ divasaṃ",
  "atk-s0201a:2747_13": "kiresa devaputto sotāpattiphale patiṭṭhito. Evamidaṃ suttaṃ devatānaṃ piyaṃ manāpaṃ.",
  "atk-s0201a:2747_14": "Sesaṃ sabbattha uttānatthamevāti.",
  "atk-s0201a:2748": "Papañcasūdaniyā majjhimanikāyaṭṭhakathāya",
  "atk-s0201a:2749": "Mahādhammasamādānasuttavaṇṇanā niṭṭhitā.",
  "atk-s0201a:2750": "7. Vīmaṃsakasuttavaṇṇanā",
  "atk-s0201a:2751_0": "487. Evaṃ me sutanti vīmaṃsakasuttaṃ. Tattha vīmaṃsakenāti tayo vīmaṃsakā – atthavīmaṃsako",
  "atk-s0201a:2751_1": "saṅkhāravīmaṃsako satthuvīmaṃsakoti. Tesu, “paṇḍitā hāvuso, manussā vīmaṃsakā”ti",
  "atk-s0201a:2751_2": "ettha atthavīmaṃsako āgato. “Yato kho, ānanda, bhikkhu dhātukusalo ca hoti, āyatanakusalo",
  "atk-s0201a:2751_3": "ca hoti, paṭiccasamuppādakusalo ca hoti, ṭhānāṭṭhānakusalo ca hoti, ettāvatā kho,",
  "atk-s0201a:2751_4": "ānanda, paṇḍito bhikkhu vīmaṃsakoti alaṃ vacanāyā”ti ettha saṅkhāravīmaṃsako āgato.",
  "atk-s0201a:2751_5": "Imasmiṃ pana sutte satthuvīmaṃsako adhippeto. Cetopariyāyanti cittavāraṃ cittaparicchedaṃ.",
  "atk-s0201a:2751_6": "Samannesanāti esanā pariyesanā upaparikkhā. Iti viññāṇāyāti evaṃ vijānanatthāya.",
  "atk-s0201a:2752_0": "488. Dvīsu dhammesu tathāgato samannesitabboti idha kalyāṇamittūpanissayaṃ dasseti.",
  "atk-s0201a:2752_1": "Mahā hi esa kalyāṇamittūpanissayo nāma. Tassa mahantabhāvo evaṃ veditabbo – ekasmiṃ",
  "atk-s0201a:2752_2": "hi samaye āyasmā ānando upaḍḍhaṃ attano ānubhāvena hoti, upaḍḍhaṃ kalyāṇamittānubhāvenāti",
  "atk-s0201a:2752_3": "cintetvā attano dhammatāya nicchetuṃ asakkonto bhagavantaṃ upasaṅkamitvā pucchi,",
  "atk-s0201a:2752_4": "– “upaḍḍhamidaṃ, bhante, brahmacariyassa, yadidaṃ kalyāṇamittatā kalyāṇasahāyatā",
  "atk-s0201a:2752_5": "kalyāṇasampavaṅkatā”ti. Bhagavā āha – “mā hevaṃ, ānanda, mā hevaṃ, ānanda, sakalamevidaṃ,",
  "atk-s0201a:2752_6": "ānanda, brahmacariyaṃ yadidaṃ kalyāṇamittatā kalyāṇasahāyatā, kalyāṇasampavaṅkatā.",
  "atk-s0201a:2752_7": "Kalyāṇamittassetaṃ, ānanda, bhikkhuno pāṭikaṅkhaṃ kalyāṇasahāyassa kalyāṇasampavaṅkassa,",
  "atk-s0201a:2752_8": "ariyaṃ aṭṭhaṅgikaṃ maggaṃ bhāvessati, ariyaṃ aṭṭhaṅgikaṃ maggaṃ bahulīkarissati.",
  "atk-s0201a:2752_9": "Kathañcānanda, bhikkhu kalyāṇamitto…pe… ariyaṃ aṭṭhaṅgikaṃ maggaṃ bhāveti, ariyaṃ",
  "atk-s0201a:2752_10": "aṭṭhaṅgikaṃ maggaṃ bahulīkaroti. Idhānanda, bhikkhu sammādiṭṭhiṃ bhāveti…pe… sammāsamādhiṃ",
  "atk-s0201a:2752_11": "bhāveti vivekanissitaṃ evaṃ kho, ānanda, bhikkhu kalyāṇamitto…pe… bahulīkaroti, tadamināpetaṃ,",
  "atk-s0201a:2752_12": "ānanda, pariyāyena veditabbaṃ. Yathā sakalamevidaṃ brahmacariyaṃ yadidaṃ kalyāṇamittatā",
  "atk-s0201a:2752_13": "kalyāṇasahāyatā kalyāṇasampavaṅkatā. Mamañhi, ānanda, kalyāṇamittaṃ āgamma jātidhammā",
  "atk-s0201a:2752_14": "sattā jātiyā parimuccanti. Jarādhammā…pe… sokaparidevadukkhadomanassupāyāsadhammā",
  "atk-s0201a:2752_15": "sattā sokaparidevadukkhadomanassupāyāsehi parimuccantī”ti.",
  "atk-s0201a:2753_0": "Bhikkhūnaṃ bāhiraṅgasampattiṃ kathentopi āha – “bāhiraṃ, bhikkhave, aṅganti karitvā",
  "atk-s0201a:2753_1": "nāññaṃ ekaṅgampi samanupassāmi, yaṃ evaṃ mahato atthāya saṃvattati, yathayidaṃ, bhikkhave,",
  "atk-s0201a:2753_2": "kalyāṇamittatā. Kalyāṇamittatā, bhikkhave, mahato atthāya saṃvattatī”ti. Mahācundassa",
  "atk-s0201a:2753_3": "kilesasallekhapaṭipadaṃ kathentopi, “pare pāpamittā bhavissanti, mayamettha kalyāṇamittā",
  "atk-s0201a:2753_4": "bhavissāmāti sallekho karaṇīyo”ti āha. Meghiyattherassa vimuttiparipācaniyadhamme",
  "atk-s0201a:2753_5": "kathentopi, “aparipakkāya, meghiya, cetovimuttiyā pañca dhammā paripākāya saṃvattanti.",
  "atk-s0201a:2753_6": "Katame pañca? Idha, meghiya, bhikkhu kalyāṇamitto hoti”ti kalyāṇamittūpanissayameva",
  "atk-s0201a:2753_7": "visesesi. Piyaputtassa rāhulattherassa abhiṇhovādaṃ dentopi –",
  "atk-s0201a:2754": "“Mitte bhajassu kalyāṇe, pantañca sayanāsanaṃ;",
  "atk-s0201a:2755": "Vivittaṃ appanigghosaṃ, mattaññū hohi bhojane.",
  "atk-s0201a:2756": "Cīvare piṇḍapāte ca, paccaye sayanāsane;",
  "atk-s0201a:2757": "Etesu taṇhaṃ mākāsi, mā lokaṃ punarāgamī”ti. –",
  "atk-s0201a:2758_0": "Kalyāṇamittūpanissayameva sabbapaṭhamaṃ kathesi. Evaṃ mahā esa kalyāṇamittūpanissayo",
  "atk-s0201a:2758_1": "nāma. Idhāpi taṃ dassento bhagavā dvīsu dhammesu tathāgato samannesitabboti desanaṃ",
  "atk-s0201a:2758_2": "ārabhi. Paṇḍito bhikkhu dvīsu dhammesu tathāgataṃ esatu gavesatūti attho. Etena bhagavā",
  "atk-s0201a:2758_3": "ayaṃ mahājaccoti vā, lakkhaṇasampannoti vā, abhirūpo dassanīyoti vā, abhiññāto abhilakkhitoti",
  "atk-s0201a:2758_4": "vā, imaṃ nissāyāhaṃ cīvarādayo paccaye labhissāmīti vā, evaṃ cintetvā maṃ nissāya",
  "atk-s0201a:2758_5": "vasanakiccaṃ natthi. Yo pana evaṃ sallakkheti, “pahoti me esa satthā hutvā satthukiccaṃ",
  "atk-s0201a:2758_6": "sādhetu”nti, so maṃ bhajatūti sīhanādaṃ nadati. Buddhasīhanādo kira nāmesa suttantoti.",
  "atk-s0201a:2759_0": "Idāni te dve dhamme dassento cakkhusotaviññeyyesūti āha. Tattha satthu kāyiko samācāro",
  "atk-s0201a:2759_1": "vīmaṃsakassa cakkhuviññeyyo dhammo nāma. Vācasiko samācāro sotaviññeyyo dhammo nāma.",
  "atk-s0201a:2759_2": "Idāni tesu samannesitabbākāraṃ dassento ye saṃkiliṭṭhātiādimāha. Tattha saṃkiliṭṭhāti",
  "atk-s0201a:2759_3": "kilesasampayuttā. Te ca na cakkhusotaviññeyyā. Yathā pana udake calante vā pupphuḷake",
  "atk-s0201a:2759_4": "vā muñcante anto maccho atthīti viññāyati, evaṃ pāṇātipātādīni vā karontassa, musāvādādīni",
  "atk-s0201a:2759_5": "vā bhaṇantassa kāyavacīsamācāre disvā ca sutvā ca taṃsamuṭṭhāpakacittaṃ saṃkiliṭṭhanti",
  "atk-s0201a:2759_6": "viññāyati. Tasmā evamāha. Saṃkiliṭṭhacittassa hi kāyavacīsamācārāpi saṃkiliṭṭhāyeva",
  "atk-s0201a:2759_7": "nāma. Na te tathāgatassa saṃvijjantīti na te tathāgatassa atthi. Na upalabbhantīti",
  "atk-s0201a:2759_8": "evaṃ jānātīti attho. Natthitāyeva hi te na upalabbhanti na paṭicchannatāya. Tathā",
  "atk-s0201a:2759_9": "hi bhagavā ekadivasaṃ imesu dhammesu bhikkhusaṅghaṃ pavārento āha – “handa dāni,",
  "atk-s0201a:2759_10": "bhikkhave, pavāremi vo, na ca me kiñci garahatha kāyikaṃ vā vācasikaṃ vā”ti. Evaṃ",
  "atk-s0201a:2759_11": "vutte āyasmā sāriputto uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ",
  "atk-s0201a:2759_12": "paṇāmetvā bhagavantaṃ etadavoca – “na kho mayaṃ, bhante, bhagavato kiñci garahāma",
  "atk-s0201a:2759_13": "kāyikaṃ vā vācasikaṃ vā. Bhagavā hi, bhante, anuppannassa maggassa uppādetā, asañjātassa",
  "atk-s0201a:2759_14": "maggassa sañjānetā, anakkhātassa maggassa akkhātā, maggaññū maggavidū maggakovido.",
  "atk-s0201a:2759_15": "Maggānugā ca, bhante, etarahi sāvakā viharanti pacchāsamannāgatā”ti. Evaṃ parisuddhā",
  "atk-s0201a:2759_16": "tathāgatassa kāyavacīsamācārā. Uttaropi sudaṃ māṇavo tathāgatassa kāyavacīdvāre anārādhanīyaṃ",
  "atk-s0201a:2759_17": "kiñci passissāmīti satta māse anubandhitvā likkhāmattampi na addasa. Manussabhūto",
  "atk-s0201a:2759_18": "vā esa buddhabhūtassa kāyavacīdvāre kiṃ anārādhanīyaṃ passissati? Māropi devaputto",
  "atk-s0201a:2759_19": "bodhisattassa sato mahābhinikkhamanato paṭṭhāya chabbassāni gavesamāno kiñci anārādhanīyaṃ",
  "atk-s0201a:2759_20": "nāddasa, antamaso cetoparivitakkamattampi. Māro kira cintesi – “sacassa vitakkitamattampi",
  "atk-s0201a:2759_21": "akusalaṃ passissāmi, tattheva naṃ muddhani paharitvā pakkamissāmī”ti. So chabbassāni",
  "atk-s0201a:2759_22": "adisvā buddhabhūtampi ekaṃ vassaṃ anubandhitvā kiñci vajjaṃ apassanto gamanasamaye vanditvā –",
  "atk-s0201a:2760": "“Mahāvīra mahāpuññaṃ, iddhiyā yasasā jalaṃ;",
  "atk-s0201a:2761": "Sabbaverabhayātītaṃ, pāde vandāmi gotama”nti. –",
  "atk-s0201a:2762": "Gāthaṃ vatvā gato.",
  "atk-s0201a:2763_0": "Vītimissāti kāle kaṇhā, kāle sukkāti evaṃ vomissakā. Vodātāti parisuddhā nikkilesā.",
  "atk-s0201a:2763_1": "Saṃvijjantīti vodātā dhammā atthi upalabbhanti. Tathāgatassa hi parisuddhā kāyasamācārādayo.",
  "atk-s0201a:2763_2": "Tenāha – “cattārimāni, bhikkhave, tathāgatassa arakkheyyāni. Katamāni cattāri? Parisuddhakāyasamācāro,",
  "atk-s0201a:2763_3": "bhikkhave, tathāgato, natthi tathāgatassa kāyaduccaritaṃ, yaṃ tathāgato rakkheyya,",
  "atk-s0201a:2763_4": "‘mā me idaṃ paro aññāsī’ti. Parisuddhavacīsamācāro… parisuddhamanosamācāro… parisuddhājīvo,",
  "atk-s0201a:2763_5": "bhikkhave, tathāgato, natthi tathāgatassa micchājīvo, yaṃ tathāgato rakkheyya, mā",
  "atk-s0201a:2763_6": "me idaṃ paro aññāsī”ti.",
  "atk-s0201a:2764_0": "Imaṃ kusalaṃ dhammanti imaṃ anavajjaṃ ājīvaṭṭhamakasīlaṃ. “Ayamāyasmā satthā kiṃ",
  "atk-s0201a:2764_1": "nu kho dīgharattaṃ samāpanno aticirakālato paṭṭhāya iminā samannāgato, udāhu ittarasamāpanno",
  "atk-s0201a:2764_2": "hiyyo vā pare vā parasuve vā divase samāpanno”ti evaṃ gavesatūti attho. Ekaccena",
  "atk-s0201a:2764_3": "hi ekasmiṃ ṭhāne vasantena bahu micchājīvakammaṃ kataṃ, taṃ tattha kālātikkame paññāyati,",
  "atk-s0201a:2764_4": "pākaṭaṃ hoti. So aññataraṃ paccantagāmaṃ vā samuddatīraṃ vā gantvā paṇṇasālaṃ kāretvā",
  "atk-s0201a:2764_5": "āraññako viya hutvā viharati. Manussā sambhāvanaṃ uppādetvā tassa paṇīte paccaye",
  "atk-s0201a:2764_6": "denti. Janapadavāsino bhikkhū tassa parihāraṃ disvā, “atidappito vatāyaṃ āyasmā,",
  "atk-s0201a:2764_7": "ko nu kho eso”ti pariggaṇhantā, “asukaṭṭhāne asukaṃ nāma micchājīvaṃ katvā pakkantabhikkhū”ti",
  "atk-s0201a:2764_8": "ñatvā na sakkā iminā saddhiṃ uposatho vā pavāraṇā vā kātunti sannipatitvā dhammena",
  "atk-s0201a:2764_9": "samena ukkhepanīyādīsu aññataraṃ kammaṃ karonti. Evarūpāya paṭicchannapaṭipattiyā",
  "atk-s0201a:2764_10": "atthibhāvaṃ vā natthibhāvaṃ vā vīmaṃsāpetuṃ evamāha.",
  "atk-s0201a:2765_0": "Evaṃ jānātīti dīgharattaṃ samāpanno, na ittarasamāpannoti jānāti. Anacchariyaṃ cetaṃ.",
  "atk-s0201a:2765_1": "Yaṃ tathāgatassa etarahi sabbaññutaṃ pattassa dīgharattaṃ ājīvaṭṭhamakasīlaṃ parisuddhaṃ",
  "atk-s0201a:2765_2": "bhaveyya. Yassa bodhisattakālepi evaṃ ahosi.",
  "atk-s0201a:2766_0": "Atīte kira gandhārarājā ca vedeharājā ca dvepi sahāyakā hutvā kāmesu ādīnavaṃ disvā",
  "atk-s0201a:2766_1": "rajjāni puttānaṃ niyyātetvā isipabbajjaṃ pabbajitvā ekasmiṃ araññagāmake piṇḍāya",
  "atk-s0201a:2766_2": "caranti. Paccanto nāma dullabhaloṇo hoti. Tato aloṇaṃ yāguṃ labhitvā ekissāya sālāya",
  "atk-s0201a:2766_3": "nisīditvā pivanti. Antarantare manussā loṇacuṇṇaṃ āharitvā denti. Ekadivasaṃ eko",
  "atk-s0201a:2766_4": "vedehisissa paṇṇe pakkhipitvā loṇacuṇṇaṃ adāsi. Vedehisi gahetvā upaḍḍhaṃ gandhārisissa-santike",
  "atk-s0201a:2766_5": "ṭhapetvā upaḍḍhaṃ attano santike ṭhapesi. Tato thokaṃ paribhuttāvasesaṃ disvā, “mā",
  "atk-s0201a:2766_6": "idaṃ nassī”ti paṇṇena veṭhetvā tiṇagahane ṭhapesi. Puna ekasmiṃ divase yāgupānakāle",
  "atk-s0201a:2766_7": "satiṃ katvā olokento taṃ disvā gandhārisiṃ upasaṅkamitvā, “ito thokaṃ gaṇhatha ācariyā”ti",
  "atk-s0201a:2766_8": "āha. Kuto te laddhaṃ vedehisīti? Tasmiṃ divase paribhuttāvasesaṃ “mā nassī”ti mayā",
  "atk-s0201a:2766_9": "ṭhapitanti. Gandhārisi gahetuṃ na icchati, aloṇakaṃyeva yāguṃ pivitvā vedehaṃ isiṃ avoca –",
  "atk-s0201a:2767": "“Hitvā gāmasahassāni, paripuṇṇāni soḷasa;",
  "atk-s0201a:2768": "Koṭṭhāgārāni phītāni, sannidhiṃ dāni kubbasī”ti. ;",
  "atk-s0201a:2769": "Vedehisi avoca – “tumhe rajjaṃ pahāya pabbajitā, idāni kasmā loṇacuṇṇamattasannidhikāraṇā pabbajjāya anucchavikaṃ na karothā”ti? Kiṃ mayā kataṃ vedehisīti? Atha naṃ āha –",
  "atk-s0201a:2770": "“Hitvā gandhāravisayaṃ, pahūtadhanadhāriyaṃ;",
  "atk-s0201a:2771": "Pasāsanato nikkhanto, idha dāni pasāsasī”ti. ;",
  "atk-s0201a:2772": "Gandhāro āha –",
  "atk-s0201a:2773": "“Dhammaṃ bhaṇāmi vedeha, adhammo me na ruccati;",
  "atk-s0201a:2774": "Dhammaṃ me bhaṇamānassa, na pāpamupalimpatī”ti. ;",
  "atk-s0201a:2775": "Vedeho āha –",
  "atk-s0201a:2776": "“Yena kenaci vaṇṇena, paro labhati ruppanaṃ;",
  "atk-s0201a:2777": "Mahatthiyampi ce vācaṃ, na taṃ bhāseyya paṇḍito”ti. ;",
  "atk-s0201a:2778": "Gandhāro āha –",
  "atk-s0201a:2779": "“Kāmaṃ ruppatu vā mā vā, bhusaṃva vikirīyatu;",
  "atk-s0201a:2780": "Dhammaṃ me bhaṇamānassa, na pāpamupalimpatī”ti. ;",
  "atk-s0201a:2781": "Tato vedehisi yassa sakāpi buddhi natthi, ācariyasantike vinayaṃ na sikkhati, so andhamahiṃso viya vane caratīti cintetvā āha –",
  "atk-s0201a:2782": "“No ce assa sakā buddhi, vinayo vā susikkhito;",
  "atk-s0201a:2783": "Vane andhamahiṃsova, careyya bahuko jano.",
  "atk-s0201a:2784": "Yasmā ca panidhekacce, āceramhi susikkhitā;",
  "atk-s0201a:2785": "Tasmā vinītavinayā, caranti susamāhitā”ti. ;",
  "atk-s0201a:2786_0": "Evañca pana vatvā vedehisi ajānitvā mayā katanti gandhārisiṃ khamāpesi. Te ubhopi",
  "atk-s0201a:2786_1": "tapaṃ caritvā brahmalokaṃ agamaṃsu. Evaṃ tathāgatassa bodhisattakālepi dīgharattaṃ",
  "atk-s0201a:2786_2": "ājīvaṭṭhamakasīlaṃ parisuddhaṃ ahosi.",
  "atk-s0201a:2787_0": "Uttajjhāpanno ayamāyasmā bhikkhu yasapattoti ayamāyasmā amhākaṃ satthā bhikkhu ñattaṃ",
  "atk-s0201a:2787_1": "paññātabhāvaṃ pākaṭabhāvaṃ ajjhāpanno nu kho, sayañca parivārasampattiṃ patto nu",
  "atk-s0201a:2787_2": "kho noti. Tena cassa paññātajjhāpannabhāvena yasasannissitabhāvena ca kiṃ ekacce",
  "atk-s0201a:2787_3": "ādīnavā sandissanti udāhu noti evaṃ samannesantūti dasseti. Na tāva, bhikkhaveti,",
  "atk-s0201a:2787_4": "bhikkhave, yāva bhikkhu na rājarājamahāmattādīsu abhiññātabhāvaṃ vā parivārasampattiṃ",
  "atk-s0201a:2787_5": "vā āpanno hoti, tāva ekacce mānātimānādayo ādīnavā na saṃvijjanti upasantūpasanto",
  "atk-s0201a:2787_6": "viya sotāpanno viya sakadāgāmī viya ca viharati. Ariyo nu kho puthujjano nu khotipi",
  "atk-s0201a:2787_7": "ñātuṃ na sakkā hoti.",
  "atk-s0201a:2788_0": "Yato ca kho, bhikkhaveti yadā pana idhekacco bhikkhu ñāto hoti parivārasampanno vā,",
  "atk-s0201a:2788_1": "tadā tiṇhena siṅgena gogaṇaṃ vijjhanto duṭṭhagoṇo viya, migasaṅghaṃ abhimaddamāno",
  "atk-s0201a:2788_2": "dīpi viya ca aññe bhikkhū tattha tattha vijjhanto agāravo asabhāgavutti aggapādena",
  "atk-s0201a:2788_3": "bhūmiṃ phusanto viya carati. Ekacco pana kulaputto yathā yathā ñāto hoti yasassī,",
  "atk-s0201a:2788_4": "tathā tathā phalabhārabharito viya sāli suṭṭhutaraṃ onamati, rājarājamahāmattādīsu",
  "atk-s0201a:2788_5": "upasaṅkamantesu akiñcanabhāvaṃ paccavekkhitvā samaṇasaññaṃ upaṭṭhapetvā chinnavisāṇausabho",
  "atk-s0201a:2788_6": "viya, caṇḍāladārako viya ca sorato nivāto nīcacitto hutvā bhikkhusaṅghassa ceva sadevakassa",
  "atk-s0201a:2788_7": "ca lokassa, hitāya sukhāya paṭipajjati. Evarūpaṃ paṭipattiṃ sandhāya “nāssa idhekacce ādīnavā”ti āha.",
  "atk-s0201a:2789_0": "Tathāgato pana aṭṭhasu lokadhammesu tādī, so hi lābhepi tādī, alābhepi tādī, yasepi",
  "atk-s0201a:2789_1": "tādī, ayasepi tādī, pasaṃsāyapi tādī, nindāyapi tādī, sukhepi tādī, dukkhepi tādī,",
  "atk-s0201a:2789_2": "tasmā sabbākārena nāssa idhekacce ādīnavā saṃvijjanti. Abhayūparatoti abhayo hutvā",
  "atk-s0201a:2789_3": "uparato, accantūparato satatūparatoti attho. Na vā bhayena uparatotipi abhayūparato.",
  "atk-s0201a:2789_4": "Cattāri hi bhayāni kilesabhayaṃ vaṭṭabhayaṃ duggatibhayaṃ upavādabhayanti. Puthujjano",
  "atk-s0201a:2789_5": "catūhipi bhayehi bhāyati. Sekkhā tīhi, tesañhi duggatibhayaṃ pahīnaṃ, iti satta sekkhā",
  "atk-s0201a:2789_6": "bhayūparatā, khīṇāsavo abhayūparato nāma, tassa hi ekampi bhayaṃ natthi. Kiṃ paravādabhayaṃ",
  "atk-s0201a:2789_7": "natthīti? Natthi. Parānuddayaṃ pana paṭicca, “mādisaṃ khīṇāsavaṃ paṭicca sattā mā",
  "atk-s0201a:2789_8": "nassantū”ti upavādaṃ rakkhati. Mūluppalavāpivihāravāsī yasatthero viya.",
  "atk-s0201a:2790_0": "Thero kira mūluppalavāpigāmaṃ piṇḍāya pāvisi. Athassa upaṭṭhākakuladvāraṃ pattassa",
  "atk-s0201a:2790_1": "pattaṃ gahetvā thaṇḍilapīṭhakaṃ nissāya āsanaṃ paññapesuṃ. Amaccadhītāpi taṃyeva",
  "atk-s0201a:2790_2": "pīṭhakaṃ nissāya paratobhāge nīcataraṃ āsanaṃ paññāpetvā nisīdi. Eko nevāsiko bhikkhu",
  "atk-s0201a:2790_3": "pacchā piṇḍāya paviṭṭho dvāre ṭhatvāva olokento thero amaccadhītarā saddhiṃ ekamañce",
  "atk-s0201a:2790_4": "nisinnoti sallakkhetvā, “ayaṃ paṃsukūliko vihāreva upasantūpasanto viya viharati,",
  "atk-s0201a:2790_5": "antogāme pana upaṭṭhāyikāhi saddhiṃ ekamañce nisīdatī”ti cintetvā, “kiṃ nu kho mayā",
  "atk-s0201a:2790_6": "duddiṭṭha”nti punappunaṃ oloketvā tathāsaññīva hutvā pakkāmi. Theropi bhattakiccaṃ",
  "atk-s0201a:2790_7": "katvā vihāraṃ gantvā vasanaṭṭhānaṃ pavisitvā dvāraṃ pidhāya nisīdi. Nevāsikopi katabhattakicco",
  "atk-s0201a:2790_8": "vihāraṃ gantvā, “taṃ paṃsukūlikaṃ niggaṇhitvā vihārā nikkaḍḍhissāmī”ti asaññatanīhārena",
  "atk-s0201a:2790_9": "therassa vasanaṭṭhānaṃ gantvā paribhogaghaṭato uluṅkena udakaṃ gahetvā mahāsaddaṃ",
  "atk-s0201a:2790_10": "karonto pāde dhovi. Thero, “ko nu kho ayaṃ asaññatacāriko”ti āvajjanto sabbaṃ ñatvā,",
  "atk-s0201a:2790_11": "“ayaṃ mayi manaṃ padosetvā apāyūpago mā ahosī”ti vehāsaṃ abbhuggantvā kaṇṇikāmaṇḍalasamīpe",
  "atk-s0201a:2790_12": "pallaṅkena nisīdi. Nevāsiko duṭṭhākārena ghaṭikaṃ ukkhipitvā dvāraṃ vivaritvā anto",
  "atk-s0201a:2790_13": "paviṭṭho theraṃ apassanto, “heṭṭhāmañcaṃ paviṭṭho bhavissatī”ti oloketvā tatthāpi",
  "atk-s0201a:2790_14": "apassanto nikkhamituṃ ārabhi. Thero ukkāsi. Itaro uddhaṃ olokento disvā adhivāsetuṃ",
  "atk-s0201a:2790_15": "asakkonto evamāha – “patirūpaṃ te, āvuso, paṃsukūlika evaṃ ānubhāvasampannassa upaṭṭhāyikāya",
  "atk-s0201a:2790_16": "saddhiṃ ekamañce nisīditu”nti. Pabbajitā nāma, bhante, mātugāmena saddhiṃ na ekamañce",
  "atk-s0201a:2790_17": "nisīdanti, tumhehi pana duddiṭṭhametanti. Evaṃ khīṇāsavā parānuddayāya upavādaṃ rakkhanti.",
  "atk-s0201a:2791_0": "Khayā rāgassāti rāgassa khayeneva. Vītarāgattā kāme na paṭisevati, na paṭisaṅkhāya",
  "atk-s0201a:2791_1": "vāretvāti. Tañceti evaṃ tathāgatassa kilesappahānaṃ ñatvā tattha tattha ṭhitanisinnakālādīsupi",
  "atk-s0201a:2791_2": "catuparisamajjhe alaṅkatadhammāsane nisīditvāpi itipi satthā vītarāgo vītadoso vītamoho",
  "atk-s0201a:2791_3": "vantakileso pahīnamalo abbhā muttapuṇṇacando viya suparisuddhoti evaṃ tathāgatassa",
  "atk-s0201a:2791_4": "kilesappahāne vaṇṇaṃ kathayamānaṃ taṃ vīmaṃsakaṃ bhikkhuṃ pare evaṃ puccheyyuṃ ceti attho.",
  "atk-s0201a:2792_0": "Ākārāti kāraṇāni. Anvayāti anubuddhiyo. Saṅghe vā viharantoti appekadā aparicchinnagaṇanassa",
  "atk-s0201a:2792_1": "bhikkhusaṅghassa majjhe viharanto. Eko vā viharantoti icchāmahaṃ, bhikkhave, aḍḍhamāsaṃ",
  "atk-s0201a:2792_2": "paṭisallīyitunti, temāsaṃ paṭisallīyitunti evaṃ paṭisallāne ceva pālileyyakavanasaṇḍe",
  "atk-s0201a:2792_3": "ca ekako viharanto. Sugatāti suṭṭhugatā suppaṭipannā kārakā yuttapayuttā. Evarūpāpi",
  "atk-s0201a:2792_4": "hi ekacce bhikkhū atthi. Duggatāti duṭṭhugatā duppaṭipannā kāyadaḷhibahulā vissaṭṭhakammaṭṭhānā.",
  "atk-s0201a:2792_5": "Evarūpāpi ekacce atthi. Gaṇamanusāsantīti gaṇabandhanena baddhā gaṇārāmā gaṇabahulikā",
  "atk-s0201a:2792_6": "hutvā gaṇaṃ pariharanti. Evarūpāpi ekacce atthi. Tesaṃ paṭipakkhabhūtā gaṇato nissaṭā",
  "atk-s0201a:2792_7": "visaṃsaṭṭhā vippamuttavihārinopi atthi.",
  "atk-s0201a:2793_0": "Āmisesu sandissantīti āmisagiddhā āmisacakkhukā catupaccayaāmisatthameva āhiṇḍamānā",
  "atk-s0201a:2793_1": "āmisesu sandissamānakabhikkhūpi atthi. Āmisena anupalittā catūhi paccayehi vinivattamānasā",
  "atk-s0201a:2793_2": "abbhā muttacandasadisā hutvā viharamānāpi atthi. Nāyamāyasmā taṃ tena avajānātīti",
  "atk-s0201a:2793_3": "ayaṃ āyasmā satthā tāya tāya paṭipattiyā taṃ taṃ puggalaṃ nāvajānāti, ayaṃ paṭipanno",
  "atk-s0201a:2793_4": "kārako, ayaṃ gaṇato nissaṭo visaṃsaṭṭho. Ayaṃ āmisena anupalitto paccayehi vinivattamānaso",
  "atk-s0201a:2793_5": "abbhā mutto candimā viyāti evamassa gehasitavasena ussādanāpi natthi. Ayaṃ duppaṭipanno",
  "atk-s0201a:2793_6": "akārako kāyadaḷhibahulo vissaṭṭhakammaṭṭhāno, ayaṃ gaṇabandhanabaddho, ayaṃ āmisagiddho",
  "atk-s0201a:2793_7": "lolo āmisacakkhukoti evamassa gehasitavasena apasādanāpi natthīti attho. Iminā kiṃ",
  "atk-s0201a:2793_8": "kathitaṃ hoti? Tathāgatassa sattesu tādibhāvo kathito hoti. Ayañhi –",
  "atk-s0201a:2794": "“Vadhakassa devadattassa, corassaṅgulimālino;",
  "atk-s0201a:2795": "Dhanapāle rāhule ca, sabbesaṃ samako munī”ti. ;",
  "atk-s0201a:2796_0": "489. Tatra, bhikkhaveti tesu dvīsu vīmaṃsakesu. Yo, “ke panāyasmato ākārā”ti pucchāyaṃ",
  "atk-s0201a:2796_1": "āgato gaṇṭhivīmaṃsako ca, yo “abhayūparato ayamāyasmā”ti āgato mūlavīmaṃsako ca.",
  "atk-s0201a:2796_2": "Tesu mūlavīmaṃsakena tathāgatova uttari paṭipucchitabbo. So hi pubbe parasseva kathāya",
  "atk-s0201a:2796_3": "niṭṭhaṅgato. Paro ca nāma jānitvāpi katheyya ajānitvāpi. Evamassa kathā bhūtāpi hoti",
  "atk-s0201a:2796_4": "abhūtāpi, tasmā parasseva kathāya niṭṭhaṃ agantvā tato uttari tathāgatova paṭipucchitabboti attho.",
  "atk-s0201a:2797_0": "Byākaramānoti ettha yasmā tathāgatassa micchābyākaraṇaṃ nāma natthi, tasmā sammā",
  "atk-s0201a:2797_1": "micchāti avatvā byākaramānotveva vuttaṃ. Etaṃ pathohamasmi etaṃ gocaroti esa mayhaṃ",
  "atk-s0201a:2797_2": "patho esa gocaroti attho. “Etāpātho”tipi pāṭho, tassattho mayhaṃ ājīvaṭṭhamakasīlaṃ",
  "atk-s0201a:2797_3": "parisuddhaṃ, svāhaṃ tassa parisuddhabhāvena vīmaṃsakassa bhikkhuno ñāṇamukhe etāpātho,",
  "atk-s0201a:2797_4": "evaṃ āpāthaṃ gacchāmīti vuttaṃ hoti. No ca tena tammayoti tenapi cāhaṃ parisuddhena",
  "atk-s0201a:2797_5": "sīlena na tammayo, na sataṇho, parisuddhasīlattāva nittaṇhohamasmīti dīpeti.",
  "atk-s0201a:2798_0": "Uttaruttariṃ paṇītapaṇītanti uttaruttariṃ ceva paṇītatarañca katvā deseti. Kaṇhasukkasappaṭibhāganti",
  "atk-s0201a:2798_1": "kaṇhaṃ ceva sukkañca, tañca kho sappaṭibhāgaṃ savipakkhaṃ katvā, kaṇhaṃ paṭibāhitvā",
  "atk-s0201a:2798_2": "sukkanti sukkaṃ paṭibāhitvā kaṇhanti evaṃ sappaṭibhāgaṃ katvā kaṇhasukkaṃ deseti.",
  "atk-s0201a:2798_3": "Kaṇhaṃ desentopi saussāhaṃ savipākaṃ deseti, sukkaṃ desentopi saussāhaṃ savipākaṃ",
  "atk-s0201a:2798_4": "deseti. Abhiññāya idhekaccaṃ dhammaṃ dhammesu niṭṭhaṃ gacchatīti tasmiṃ desite dhamme",
  "atk-s0201a:2798_5": "ekaccaṃ paṭivedhadhammaṃ abhiññāya tena paṭivedhadhammena desanādhamme niṭṭhaṃ gacchati.",
  "atk-s0201a:2798_6": "Satthari pasīdatīti evaṃ dhamme niṭṭhaṃ gantvā bhiyyosomattāya sammāsambuddho so",
  "atk-s0201a:2798_7": "bhagavāti satthari pasīdati. Tena pana bhagavatā yo dhammo akkhāto, sopi svākkhāto",
  "atk-s0201a:2798_8": "bhagavatā dhammo niyyānikattā. Yvāssa taṃ dhammaṃ paṭipanno saṅgho, sopi suppaṭipanno",
  "atk-s0201a:2798_9": "vaṅkādidosarahitaṃ paṭipadaṃ paṭipannattāti evaṃ dhamme saṅghepi pasīdati. Tañceti",
  "atk-s0201a:2798_10": "taṃ evaṃ pasannaṃ tattha tattha tiṇṇaṃ ratanānaṃ vaṇṇaṃ kathentaṃ bhikkhuṃ.",
  "atk-s0201a:2799_0": "490. Imehi ākārehīti imehi satthuvīmaṃsanakāraṇehi. Imehi padehīti imehi akkharasampiṇḍanapadehi.",
  "atk-s0201a:2799_1": "Imehi byañjanehīti imehi idha vuttehi akkharehi. Saddhā niviṭṭhāti okappanā patiṭṭhitā.",
  "atk-s0201a:2799_2": "Mūlajātāti sotāpattimaggavasena sañjātamūlā. Sotāpattimaggo hi saddhāya mūlaṃ nāma.",
  "atk-s0201a:2799_3": "Ākāravatīti kāraṇaṃ pariyesitvā gahitattā sakāraṇā. Dassanamūlikāti sotāpattimaggamūlikā.",
  "atk-s0201a:2799_4": "So hi dassananti vuccati. Daḷhāti thirā. Asaṃhāriyāti harituṃ na sakkā. Samaṇena",
  "atk-s0201a:2799_5": "vāti samitapāpasamaṇena vā. Brāhmaṇena vāti bāhitapāpabrāhmaṇena vā. Devena vāti",
  "atk-s0201a:2799_6": "upapattidevena vā. Mārena vāti vasavattimārena vā, sotāpannassa hi vasavattimārenāpi",
  "atk-s0201a:2799_7": "saddhā asaṃhāriyā hoti sūrambaṭṭhassa viya.",
  "atk-s0201a:2800_0": "So kira satthu dhammadesanaṃ sutvā sotāpanno hutvā gehaṃ āgato. Atha māro dvattiṃsavaralakkhaṇappaṭimaṇḍitaṃ",
  "atk-s0201a:2800_1": "buddharūpaṃ māpetvā tassa gharadvāre ṭhatvā – “satthā āgato”ti sāsanaṃ pahiṇi. Sūro",
  "atk-s0201a:2800_2": "cintesi, “ahaṃ idāneva satthu santikā dhammaṃ sutvā āgato, kiṃ nu kho bhavissatī”ti",
  "atk-s0201a:2800_3": "upasaṅkamitvā satthusaññāya vanditvā aṭṭhāsi. Māro āha – “yaṃ te mayā, sūrambaṭṭha,",
  "atk-s0201a:2800_4": "rūpaṃ aniccaṃ…pe… viññāṇaṃ aniccanti kathitaṃ, taṃ anupadhāretvāva sahasā mayā evaṃ",
  "atk-s0201a:2800_5": "vuttaṃ. Tasmā tvaṃ rūpaṃ niccaṃ…pe… viññāṇaṃ niccanti gaṇhāhī”ti. Sūro cintesi –",
  "atk-s0201a:2800_6": "“aṭṭhānametaṃ, yaṃ buddhā anupadhāretvā apaccakkhaṃ katvā kiñci katheyyuṃ, addhā",
  "atk-s0201a:2800_7": "ayaṃ mayhaṃ vibādhanatthaṃ māro āgato”ti. Tato naṃ tvaṃ māroti āha. So musāvādaṃ",
  "atk-s0201a:2800_8": "kātuṃ nāsakkhi, āma mārosmīti paṭijāni. Kasmā āgatosīti vutte tava saddhācālanatthanti",
  "atk-s0201a:2800_9": "āha. Kaṇha pāpima, tvaṃ tāva ekako tiṭṭha, tādisānaṃ mārānaṃ satampi sahassampi mama",
  "atk-s0201a:2800_10": "saddhaṃ cāletuṃ asamatthaṃ, maggena āgatā saddhā nāma silāpathaviyaṃ patiṭṭhitasineru",
  "atk-s0201a:2800_11": "viya acalā hoti, kiṃ tvaṃ etthāti accharaṃ pahari. So ṭhātuṃ asakkonto tatthevantaradhāyi.",
  "atk-s0201a:2800_12": "Brahmunā vāti brahmakāyikādīsu aññatarabrahmunā vā. Kenaci vā lokasminti ete samaṇādayo",
  "atk-s0201a:2800_13": "ṭhapetvā aññenapi kenaci vā lokasmiṃ harituṃ na sakkā. Dhammasamannesanāti sabhāvasamannesanā.",
  "atk-s0201a:2800_14": "Dhammatāsusamanniṭṭhoti dhammatāya susamanniṭṭho, sabhāveneva suṭṭhu samannesito",
  "atk-s0201a:2800_15": "hotīti attho. Sesaṃ sabbattha uttānamevāti.",
  "atk-s0201a:2801": "Papañcasūdaniyā majjhimanikāyaṭṭhakathāya",
  "atk-s0201a:2802": "Vīmaṃsakasuttavaṇṇanā niṭṭhitā.",
  "atk-s0201a:2803": "8. Kosambiyasuttavaṇṇanā",
  "atk-s0201a:2804_0": "491. Evaṃ me sutanti kosambiyasuttaṃ. Tattha kosambiyanti evaṃnāmake nagare. Tassa",
  "atk-s0201a:2804_1": "kira nagarassa ārāmapokkharaṇīādīsu tesu tesu ṭhānesu kosambarukkhāva ussannā ahesuṃ,",
  "atk-s0201a:2804_2": "tasmā kosambīti saṅkhaṃ agamāsi. Kusambassa nāma isino assamato avidūre māpitattātipi",
  "atk-s0201a:2804_3": "eke. Ghositārāmeti ghositaseṭṭhinā kārite ārāme.",
  "atk-s0201a:2805_0": "Pubbe kira addilaraṭṭhaṃ nāma ahosi. Tato kotūhalako nāma daliddo chātakabhayena",
  "atk-s0201a:2805_1": "saputtadāro kedāraparicchinnaṃ subhikkhaṃ raṭṭhaṃ gacchanto puttaṃ vahituṃ asakkonto",
  "atk-s0201a:2805_2": "chaḍḍetvā agamāsi. Mātā nivattitvā taṃ gahetvā gatā. Te ekaṃ gopālakagāmakaṃ pavisiṃsu,",
  "atk-s0201a:2805_3": "gopālakānañca tadā pahatapāyaso paṭiyatto hoti, tato pāyasaṃ labhitvā bhuñjiṃsu.",
  "atk-s0201a:2805_4": "Atha so puriso pahūtapāyasaṃ bhuñjitvā jirāpetuṃ asakkonto rattibhāge kālaṃ katvā",
  "atk-s0201a:2805_5": "tattheva sunakhiyā kucchimhi paṭisandhiṃ gahetvā kukkuro jāto. So gopālakassa piyo",
  "atk-s0201a:2805_6": "ahosi manāpo, gopālako ca paccekabuddhaṃ upaṭṭhāsi. Paccekabuddhopi bhattakiccāvasāne",
  "atk-s0201a:2805_7": "kukkurassa ekaṃ piṇḍaṃ deti. So paccekabuddhe sinehaṃ uppādetvā gopālakena saddhiṃ",
  "atk-s0201a:2805_8": "paṇṇasālampi gacchati.",
  "atk-s0201a:2806_0": "So gopālake asannihite bhattavelāya sayameva gantvā kālārocanatthaṃ paṇṇasāladvāre",
  "atk-s0201a:2806_1": "bhussati, antarāmaggepi caṇḍamige disvā bhussitvā palāpeti. So paccekabuddhe mudukena",
  "atk-s0201a:2806_2": "cittena kālaṃ katvā devaloke nibbatti. Tatrassa ghosakadevaputtotveva nāmaṃ ahosi.",
  "atk-s0201a:2806_3": "So devalokato cavitvā kosambiyaṃ ekasmiṃ kulaghare nibbatti. Taṃ aputtako seṭṭhi",
  "atk-s0201a:2806_4": "tassa mātāpitūnaṃ dhanaṃ datvā puttaṃ katvā aggahesi. Atha so attano putte jāte sattakkhattuṃ",
  "atk-s0201a:2806_5": "mārāpetuṃ upakkami. So puññavantatāya sattasupi ṭhānesu maraṇaṃ appatvā avasāne ekāya",
  "atk-s0201a:2806_6": "seṭṭhidhītāya veyyattiyena laddhajīviko aparabhāge pituaccayena seṭṭhiṭṭhānaṃ patvā",
  "atk-s0201a:2806_7": "ghositaseṭṭhi nāma jāto. Aññepi kosambiyaṃ kukkuṭaseṭṭhi pāvārikaseṭṭhīti dve seṭṭhino",
  "atk-s0201a:2806_8": "santi. Imehi saddhiṃ tayo ahesuṃ.",
  "atk-s0201a:2807_0": "Tena ca samayena tesaṃ sahāyakānaṃ seṭṭhīnaṃ kulūpakā pañcasatā isayo pabbatapāde",
  "atk-s0201a:2807_1": "vasiṃsu. Te kālena kālaṃ loṇambilasevanatthāya manussapathaṃ āgacchanti. Athekasmiṃ",
  "atk-s0201a:2807_2": "vāre gimhasamaye manussapathaṃ āgacchantā nirudakamahākantāraṃ atikkamitvā kantārapariyosāne",
  "atk-s0201a:2807_3": "mahantaṃ nigrodharukkhaṃ disvā cintesuṃ – “yādiso ayaṃ rukkho, addhā ettha mahesakkhāya",
  "atk-s0201a:2807_4": "devatāya bhavitabbaṃ, sādhu vatassa, sace no pānīyaṃ vā bhojanīyaṃ vā dadeyyā”ti.",
  "atk-s0201a:2807_5": "Devatā isīnaṃ ajjhāsayaṃ viditvā imesaṃ saṅgahaṃ karissāmīti attano ānubhāvena viṭapantarato",
  "atk-s0201a:2807_6": "naṅgalasīsamattaṃ udakadhāraṃ pavattesi. Isigaṇo rajatakkhandhasadisaṃ udakavaṭṭiṃ",
  "atk-s0201a:2807_7": "disvā attano bhājanehi udakaṃ gahetvā paribhogaṃ katvā cintesi – “devatāya amhākaṃ",
  "atk-s0201a:2807_8": "paribhogaudakaṃ dinnaṃ, idaṃ pana agāmakaṃ mahāaraññaṃ, sādhu vatassa, sace no āhārampi",
  "atk-s0201a:2807_9": "dadeyyā”ti. Devatā isīnaṃ upasaṃkappanavasena dibbāni yāgukhajjakādīni datvā santappesi.",
  "atk-s0201a:2807_10": "Isayo cintayiṃsu – “devatāya amhākaṃ paribhogaudakampi bhojanampi sabbaṃ dinnaṃ,",
  "atk-s0201a:2807_11": "sādhu vatassa, sace no attānaṃ dasseyyā”ti.",
  "atk-s0201a:2808_0": "Devatā tesaṃ ajjhāsayaṃ viditvā upaḍḍhakāyaṃ dassesi. Te āhaṃsu – “devate, mahatī",
  "atk-s0201a:2808_1": "te sampatti, kiṃ kammaṃ katvā imaṃ sampattiṃ adhigatāsī”ti? Bhante, nātimahantaṃ",
  "atk-s0201a:2808_2": "parittakaṃ kammaṃ katvāti. Upaḍḍhauposathakammaṃ nissāya hi devatāya sā sampatti laddhā.",
  "atk-s0201a:2809_0": "Anāthapiṇḍikassa kira gehe ayaṃ devaputto kammakāro ahosi. Seṭṭhissa hi gehe uposathadivasesu",
  "atk-s0201a:2809_1": "antamaso dāsakammakāre upādāya sabbo jano uposathiko hoti. Ekadivasaṃ ayaṃ kammakāro",
  "atk-s0201a:2809_2": "ekakova pāto uṭṭhāya kammantaṃ gato. Mahāseṭṭhi nivāpaṃ labhanamanusse sallakkhento",
  "atk-s0201a:2809_3": "etassevekassa araññaṃ gatabhāvaṃ ñatvā assa sāyamāsatthāya nivāpaṃ adāsi. Bhattakārikā",
  "atk-s0201a:2809_4": "dāsī ekasseva bhattaṃ pacitvā araññato āgatassa bhattaṃ vaḍḍhetvā adāsi, kammakāro",
  "atk-s0201a:2809_5": "āha – “aññesu divasesu imasmiṃ kāle gehaṃ ekasaddaṃ ahosi, ajja ativiya sannisinnaṃ,",
  "atk-s0201a:2809_6": "kiṃ nu kho eta”nti? Tassa sā ācikkhi – “ajja imasmiṃ gehe sabbe manussā uposathikā,",
  "atk-s0201a:2809_7": "mahāseṭṭhi tuyhevekassa nivāpaṃ adāsī”ti. Evaṃ ammāti? Āma sāmīti. Imasmiṃ kāle uposathaṃ",
  "atk-s0201a:2809_8": "samādinnassa uposathakammaṃ hoti na hotīti mahāseṭṭhiṃ puccha ammāti? Tāya gantvā",
  "atk-s0201a:2809_9": "pucchito mahāseṭṭhi āha – “sakalauposathakammaṃ na hoti, upaḍḍhakammaṃ pana hoti,",
  "atk-s0201a:2809_10": "uposathiko hotū”ti. Kammakāro bhattaṃ abhuñjitvā mukhaṃ vikkhāletvā uposathiko hutvā",
  "atk-s0201a:2809_11": "vasanaṭṭhānaṃ gantvā nipajji. Tassa āhāraparikkhīṇakāyassa rattiṃ vāto kuppi. So",
  "atk-s0201a:2809_12": "paccūsasamaye kālaṃ katvā upaḍḍhauposathakammanissandena mahāvaṭṭaniaṭaviyaṃ nigrodharukkhe",
  "atk-s0201a:2809_13": "devaputto hutvā nibbatti. So taṃ pavattiṃ isīnaṃ ārocesi.",
  "atk-s0201a:2810_0": "Isayo tumhehi mayaṃ buddho, dhammo, saṅghoti asutapubbaṃ sāvitā, uppanno nu kho loke",
  "atk-s0201a:2810_1": "buddhoti? Āma, bhante, uppannoti. Idāni kuhiṃ vasatīti? Sāvatthiṃ nissāya jetavane,",
  "atk-s0201a:2810_2": "bhanteti. Isayo tiṭṭhatha tāva tumhe mayaṃ satthāraṃ passissāmāti haṭṭhatuṭṭhā nikkhamitvā",
  "atk-s0201a:2810_3": "anupubbena kosambinagaraṃ sampāpuṇiṃsu. Mahāseṭṭhino, “isayo āgatā”ti paccuggamanaṃ",
  "atk-s0201a:2810_4": "katvā, “sve amhākaṃ bhikkhaṃ gaṇhatha, bhante”ti nimantetvā punadivase isigaṇassa",
  "atk-s0201a:2810_5": "mahādānaṃ adaṃsu. Isayo bhuñjitvāva gacchāmāti āpucchiṃsu. Tumhe, bhante, aññasmiṃ",
  "atk-s0201a:2810_6": "kāle ekampi māsaṃ dvepi tayopi cattāropi māse vasitvā gacchatha. Imasmiṃ pana vāre",
  "atk-s0201a:2810_7": "hiyyo āgantvā ajjeva gacchāmāti vadatha, kimidanti? Āma gahapatayo buddho loke uppanno,",
  "atk-s0201a:2810_8": "na kho pana sakkā jīvitantarāyo vidituṃ, tena mayaṃ turitā gacchāmāti. Tena hi, bhante,",
  "atk-s0201a:2810_9": "mayampi gacchāma, amhehi saddhiṃyeva gacchathāti. Tumhe agāriyā nāma mahājaṭā, tiṭṭhatha",
  "atk-s0201a:2810_10": "tumhe, mayaṃ puretaraṃ gamissāmāti nikkhamitvā ekasmiṃ ṭhāne dvepi divasāni avasitvā",
  "atk-s0201a:2810_11": "turitagamaneneva sāvatthiṃ patvā jetavanavihāre satthu santikameva agamaṃsu. Satthu",
  "atk-s0201a:2810_12": "madhuradhammakathaṃ sutvā sabbeva pabbajitvā arahattaṃ pāpuṇiṃsu.",
  "atk-s0201a:2811_0": "Tepi tayo seṭṭhino pañcahi pañcahi sakaṭasatehi sappimadhuphāṇitādīni ceva paṭṭunnadukūlādīni",
  "atk-s0201a:2811_1": "ca ādāya kosambito nikkhamitvā anupubbena sāvatthiṃ patvā jetavanasāmante khandhāvāraṃ",
  "atk-s0201a:2811_2": "bandhitvā satthu santikaṃ gantvā vanditvā paṭisanthāraṃ katvā ekamantaṃ nisīdiṃsu.",
  "atk-s0201a:2811_3": "Satthā tiṇṇampi sahāyakānaṃ madhuradhammakathaṃ kathesi. Te balavasomanassajātā satthāraṃ",
  "atk-s0201a:2811_4": "nimantetvā punadivase mahādānaṃ adaṃsu. Puna nimantetvā punadivaseti evaṃ aḍḍhamāsaṃ",
  "atk-s0201a:2811_5": "dānaṃ datvā, “amhākaṃ janapadaṃ āgamanāya paṭiññaṃ dethā”ti pādamūle nipajjiṃsu.",
  "atk-s0201a:2811_6": "Bhagavā, “suññāgāre kho gahapatayo tathāgatā abhiramantī”ti āha. Ettāvatā paṭiññā",
  "atk-s0201a:2811_7": "dinnā nāma hotīti gahapatayo sallakkhetvā dinnā no bhagavatā paṭiññāti dasabalaṃ",
  "atk-s0201a:2811_8": "vanditvā nikkhamitvā antarāmagge yojane yojane ṭhāne vihāraṃ kāretvā anupubbena kosambiṃ",
  "atk-s0201a:2811_9": "patvā, “loke buddho uppanno”ti kathayiṃsu. Tayopi janā attano attano ārāme mahantaṃ",
  "atk-s0201a:2811_10": "dhanapariccāgaṃ katvā bhagavato vasanatthāya vihāre kārāpayiṃsu. Tattha kukkuṭaseṭṭhinā",
  "atk-s0201a:2811_11": "kārito kukkuṭārāmo nāma ahosi. Pāvārikaseṭṭhinā ambavane kārito pāvārikambavano nāma",
  "atk-s0201a:2811_12": "ahosi. Ghositena kārito ghositārāmo nāma ahosi. Taṃ sandhāya vuttaṃ – “ghositaseṭṭhinā kārite ārāme”ti.",
  "atk-s0201a:2812_0": "Bhaṇḍanajātātiādīsu kalahassa pubbabhāgo bhaṇḍanaṃ nāma, taṃ jātaṃ etesanti bhaṇḍanajātā.",
  "atk-s0201a:2812_1": "Hatthaparāmāsādivasena matthakaṃ patto kalaho jāto etesanti kalahajātā. Viruddhabhūtaṃ",
  "atk-s0201a:2812_2": "vādanti vivādaṃ, taṃ āpannāti vivādāpannā. Mukhasattīhīti vācāsattīhi. Vitudantāti",
  "atk-s0201a:2812_3": "vijjhantā. Te na ceva aññamaññaṃ saññāpenti na ca saññattiṃ upentīti te atthañca",
  "atk-s0201a:2812_4": "kāraṇañca dassetvā neva aññamaññaṃ jānāpenti. Sacepi saññāpetuṃ ārabhanti, tathāpi",
  "atk-s0201a:2812_5": "saññattiṃ na upenti, jānituṃ na icchantīti attho. Nijjhattiyāpi eseva nayo. Ettha",
  "atk-s0201a:2812_6": "ca nijjhattīti saññattivevacanamevetaṃ. Kasmā panete bhaṇḍanajātā ahesunti? Appamattakena kāraṇena.",
  "atk-s0201a:2813_0": "Dve kira bhikkhū ekasmiṃ āvāse vasanti vinayadharo ca suttantiko ca. Tesu suttantiko",
  "atk-s0201a:2813_1": "bhikkhu ekadivasaṃ vaccakuṭiṃ paviṭṭho ācamanaudakāvasesaṃ bhājane ṭhapetvāva nikkhami.",
  "atk-s0201a:2813_2": "Vinayadharo pacchā paviṭṭho taṃ udakaṃ disvā nikkhamitvā taṃ bhikkhuṃ pucchi, āvuso,",
  "atk-s0201a:2813_3": "tayā idaṃ udakaṃ ṭhapitanti? Āma, āvusoti. Tvamettha āpattibhāvaṃ na jānāsīti? Āma",
  "atk-s0201a:2813_4": "na jānāmīti. Hoti, āvuso, ettha āpattīti. Sace hoti desessāmīti. Sace pana te, āvuso,",
  "atk-s0201a:2813_5": "asañcicca asatiyā kataṃ, natthi te āpattīti. So tassā āpattiyā anāpattidiṭṭhi ahosi.",
  "atk-s0201a:2814_0": "Vinayadharo attano nissitakānaṃ, “ayaṃ suttantiko āpattiṃ āpajjamānopi na jānātī”ti",
  "atk-s0201a:2814_1": "ārocesi. Te tassa nissitake disvā – “tumhākaṃ upajjhāyo āpattiṃ āpajjitvāpi āpattibhāvaṃ",
  "atk-s0201a:2814_2": "na jānātī”ti āhaṃsu. Te gantvā attano upajjhāyassa ārocesuṃ. So evamāha – “ayaṃ vinayadharo",
  "atk-s0201a:2814_3": "pubbe ‘anāpattī’ti vatvā idāni ‘āpattī’ti vadati, musāvādī eso”ti. Te gantvā, “tumhākaṃ",
  "atk-s0201a:2814_4": "upajjhāyo musāvādī”ti evaṃ aññamaññaṃ kalahaṃ vaḍḍhayiṃsu, taṃ sandhāyetaṃ vuttaṃ.",
  "atk-s0201a:2815_0": "Bhagavantaṃ etadavocāti etaṃ, “idha, bhante, kosambiyaṃ bhikkhū bhaṇḍanajātā”tiādivacanaṃ",
  "atk-s0201a:2815_1": "avoca. Tañca kho neva piyakamyatāya na bhedādhippāyena, atha kho atthakāmatāya hitakāmatāya.",
  "atk-s0201a:2815_2": "Sāmaggikārako kiresa bhikkhu, tasmāssa etadahosi – “yathā ime bhikkhū vivādaṃ āraddhā,",
  "atk-s0201a:2815_3": "na sakkā mayā, nāpi aññena bhikkhunā samaggā kātuṃ, appeva nāma sadevake loke appaṭipuggalo",
  "atk-s0201a:2815_4": "bhagavā sayaṃ vā gantvā, attano vā santikaṃ pakkosāpetvā etesaṃ bhikkhūnaṃ khantimettāpaṭisaṃyuttaṃ",
  "atk-s0201a:2815_5": "sāraṇīyadhammadesanaṃ kathetvā sāmaggiṃ kareyyā”ti atthakāmatāya hitakāmatāya gantvā avoca.",
  "atk-s0201a:2816_0": "492. Chayime, bhikkhave, dhammā sāraṇīyāti heṭṭhā kalahabhaṇḍanavasena desanā āraddhā.",
  "atk-s0201a:2816_1": "Imasmiṃ ṭhāne cha sāraṇīyā dhammā āgatāti evamidaṃ kosambiyasuttaṃ yathānusandhināva",
  "atk-s0201a:2816_2": "gataṃ hoti. Tattha sāraṇīyāti saritabbayuttā addhāne atikkantepi na pamussitabbā.",
  "atk-s0201a:2816_3": "Yo te dhamme pūreti, taṃ sabrahmacārīnaṃ piyaṃ karontīti piyakaraṇā. Garuṃ karontīti",
  "atk-s0201a:2816_4": "garukaraṇā. Saṅgahāyāti saṅgahaṇatthāya. Avivādāyāti avivādanatthāya. Sāmaggiyāti",
  "atk-s0201a:2816_5": "samaggabhāvatthāya. Ekībhāvāyāti ekībhāvatthāya ninnānākaraṇāya. Saṃvattantīti bhavanti.",
  "atk-s0201a:2816_6": "Mettaṃ kāyakammanti mettacittena kattabbaṃ kāyakammaṃ. Vacīkammamanokammesupi eseva",
  "atk-s0201a:2816_7": "nayo. Imāni bhikkhūnaṃ vasena āgatāni, gihīsupi labbhantiyeva. Bhikkhūnañhi mettacittena",
  "atk-s0201a:2816_8": "ābhisamācārikadhammapūraṇaṃ mettaṃ kāyakammaṃ nāma. Gihīnaṃ cetiyavandanatthāya bodhivandanatthāya",
  "atk-s0201a:2816_9": "saṅghanimantanatthāya gamanaṃ gāmaṃ piṇḍāya paviṭṭhe bhikkhū disvā paccuggamanaṃ",
  "atk-s0201a:2816_10": "pattapaṭiggahaṇaṃ āsanapaññāpanaṃ anugamananti evamādikaṃ mettaṃ kāyakammaṃ nāma.",
  "atk-s0201a:2817_0": "Bhikkhūnaṃ mettacittena ācārapaññattisikkhāpadaṃ, kammaṭṭhānakathanaṃ dhammadesanā",
  "atk-s0201a:2817_1": "tepiṭakampi buddhavacanaṃ mettaṃ vacīkammaṃ nāma. Gihīnañca, “cetiyavandanatthāya",
  "atk-s0201a:2817_2": "gacchāma, bodhivandanatthāya gacchāma, dhammassavanaṃ karissāma, padīpamālāpupphapūjaṃ",
  "atk-s0201a:2817_3": "karissāma, tīṇi sucaritāni samādāya vattissāma, salākabhattādīni dassāma, vassāvāsikaṃ",
  "atk-s0201a:2817_4": "dassāma, ajja saṅghassa cattāro paccaye dassāma, saṅghaṃ nimantetvā khādanīyādīni",
  "atk-s0201a:2817_5": "saṃvidahatha, āsanāni paññāpetha, pānīyaṃ upaṭṭhapetha, saṅghaṃ paccuggantvā ānetha,",
  "atk-s0201a:2817_6": "paññattāsane nisīdāpetvā chandajātā ussāhajātā veyyāvaccaṃ karothā”tiādikathanakāle",
  "atk-s0201a:2817_7": "mettaṃ vacīkammaṃ nāma.",
  "atk-s0201a:2818_0": "Bhikkhūnaṃ pātova uṭṭhāya sarīrapaṭijagganaṃ cetiyaṅgaṇavattādīni ca katvā vivittāsane",
  "atk-s0201a:2818_1": "nisīditvā, “imasmiṃ vihāre bhikkhū sukhī hontu, averā abyāpajjhā”ti cintanaṃ mettaṃ",
  "atk-s0201a:2818_2": "manokammaṃ nāma. Gihīnaṃ “ayyā sukhī hontu, averā abyāpajjhā”ti cintanaṃ mettaṃ manokammaṃ nāma.",
  "atk-s0201a:2819_0": "Āvi ceva raho cāti sammukhā ca parammukhā ca. Tattha navakānaṃ cīvarakammādīsu sahāyabhāvūpagamanaṃ",
  "atk-s0201a:2819_1": "sammukhā mettaṃ kāyakammaṃ nāma. Therānaṃ pana pādadhovanavandanabījanadānādibhedampi",
  "atk-s0201a:2819_2": "sabbaṃ sāmīcikammaṃ sammukhā mettaṃ kāyakammaṃ nāma. Ubhayehipi dunnikkhittānaṃ dārubhaṇḍādīnaṃ",
  "atk-s0201a:2819_3": "tesu avamaññaṃ akatvā attanā dunnikkhittānaṃ viya paṭisāmanaṃ parammukhā mettaṃ kāyakammaṃ",
  "atk-s0201a:2819_4": "nāma. Devatthero tissattheroti evaṃ paggayha vacanaṃ sammukhā mettaṃ vacīkammaṃ nāma.",
  "atk-s0201a:2819_5": "Vihāre asantaṃ pana paripucchantassa, kuhiṃ amhākaṃ devatthero, amhākaṃ tissatthero",
  "atk-s0201a:2819_6": "kadā nu kho āgamissatīti evaṃ mamāyanavacanaṃ parammukhā mettaṃ vacīkammaṃ nāma.",
  "atk-s0201a:2819_7": "Mettāsinehasiniddhāni pana nayanāni ummīletvā suppasannena mukhena olokanaṃ sammukhā",
  "atk-s0201a:2819_8": "mettaṃ manokammaṃ nāma. Devatthero, tissatthero arogo hotu appābādhoti samannāharaṇaṃ",
  "atk-s0201a:2819_9": "parammukhā mettaṃ manokammaṃ nāma.",
  "atk-s0201a:2820_0": "Lābhāti cīvarādayo laddhapaccayā. Dhammikāti kuhanādibhedaṃ micchājīvaṃ vajjetvā",
  "atk-s0201a:2820_1": "dhammena samena bhikkhācariyavattena uppannā. Antamaso pattapariyāpannamattampīti",
  "atk-s0201a:2820_2": "pacchimakoṭiyā patte pariyāpannaṃ pattassa antogataṃ dvattikaṭacchubhikkhāmattampi.",
  "atk-s0201a:2820_3": "Appaṭivibhattabhogīti ettha dve paṭivibhattāni nāma āmisapaṭivibhattaṃ puggalapaṭivibhattañca.",
  "atk-s0201a:2820_4": "Tattha, “ettakaṃ dassāmi, ettakaṃ na dassāmī”ti evaṃ cittena vibhajanaṃ āmisapaṭivibhattaṃ",
  "atk-s0201a:2820_5": "nāma. “Asukassa dassāmi, asukassa na dassāmī”ti evaṃ cittena vibhajanaṃ pana puggalapaṭivibhattaṃ",
  "atk-s0201a:2820_6": "nāma. Tadubhayampi akatvā yo appaṭivibhattaṃ bhuñjati, ayaṃ appaṭivibhattabhogī nāma.",
  "atk-s0201a:2821_0": "Sīlavantehi sabrahmacārīhi sādhāraṇabhogīti ettha sādhāraṇabhogino idaṃ lakkhaṇaṃ,",
  "atk-s0201a:2821_1": "yaṃ yaṃ paṇītaṃ labbhati, taṃ taṃ neva lābhena lābhaṃ jigīsanāmukhena gihīnaṃ deti,",
  "atk-s0201a:2821_2": "na attanā paribhuñjati; paṭiggaṇhantova saṅghena sādhāraṇaṃ hotūti gahetvā gaṇḍiṃ",
  "atk-s0201a:2821_3": "paharitvā paribhuñjitabbaṃ saṅghasantakaṃ viya passati. Idaṃ pana sāraṇīyadhammaṃ",
  "atk-s0201a:2821_4": "ko pūreti, ko na pūretīti? Dussīlo tāva na pūreti. Na hi tassa santakaṃ sīlavantā",
  "atk-s0201a:2821_5": "gaṇhanti. Parisuddhasīlo pana vattaṃ akhaṇḍento pūreti.",
  "atk-s0201a:2822_0": "Tatridaṃ vattaṃ – yo hi odissakaṃ katvā mātu vā pitu vā ācariyupajjhāyādīnaṃ vā deti,",
  "atk-s0201a:2822_1": "so dātabbaṃ deti, sāraṇīyadhammo panassa na hoti, palibodhajagganaṃ nāma hoti. Sāraṇīyadhammo",
  "atk-s0201a:2822_2": "hi muttapalibodhasseva vaṭṭati, tena pana odissakaṃ dentena gilānagilānupaṭṭhākaāgantukagamikānañceva",
  "atk-s0201a:2822_3": "navapabbajitassa ca saṅghāṭipattaggahaṇaṃ ajānantassa dātabbaṃ. Etesaṃ datvā avasesaṃ",
  "atk-s0201a:2822_4": "therāsanato paṭṭhāya thokaṃ thokaṃ adatvā yo yattakaṃ gaṇhāti, tassa tattakaṃ dātabbaṃ.",
  "atk-s0201a:2822_5": "Avasiṭṭhe asati puna piṇḍāya caritvā therāsanato paṭṭhāya yaṃ yaṃ paṇītaṃ, taṃ taṃ",
  "atk-s0201a:2822_6": "datvā sesaṃ paribhuñjitabbaṃ, “sīlavantehī”ti vacanato dussīlassa adātumpi vaṭṭati.",
  "atk-s0201a:2823_0": "Ayaṃ pana sāraṇīyadhammo susikkhitāya parisāya supūro hoti, no asikkhitāya parisāya.",
  "atk-s0201a:2823_1": "Susikkhitāya hi parisāya yo aññato labhati, so na gaṇhāti, aññato alabhantopi pamāṇayuttameva",
  "atk-s0201a:2823_2": "gaṇhāti, na atirekaṃ. Ayañca pana sāraṇīyadhammo evaṃ punappunaṃ piṇḍāya caritvā",
  "atk-s0201a:2823_3": "laddhaṃ laddhaṃ dentassāpi dvādasahi vassehi pūrati, na tato oraṃ. Sace hi dvādasamepi",
  "atk-s0201a:2823_4": "vasse sāraṇīyadhammapūrako piṇḍapātapūraṃ pattaṃ āsanasālāyaṃ ṭhapetvā nahāyituṃ",
  "atk-s0201a:2823_5": "gacchati, saṅghatthero ca kasseso pattoti? Sāraṇīyadhammapūrakassāti vutte – “āharatha",
  "atk-s0201a:2823_6": "na”nti sabbaṃ piṇḍapātaṃ vicāretvā bhuñjitvā ca rittapattaṃ ṭhapeti. Atha so bhikkhu",
  "atk-s0201a:2823_7": "rittapattaṃ disvā, “mayhaṃ asesetvāva paribhuñjiṃsū”ti domanassaṃ uppādeti, sāraṇīyadhammo",
  "atk-s0201a:2823_8": "bhijjati, puna dvādasa vassāni pūretabbo hoti, titthiyaparivāsasadiso hesa. Sakiṃ",
  "atk-s0201a:2823_9": "khaṇḍe jāte puna pūretabbova. Yo pana, “lābhā vata me, suladdhaṃ vata me, yassa me",
  "atk-s0201a:2823_10": "pattagataṃ anāpucchāva sabrahmacārī paribhuñjantī”ti somanassaṃ janeti, tassa puṇṇo nāma hoti.",
  "atk-s0201a:2824_0": "Evaṃ pūritasāraṇīyadhammassa pana neva issā, na macchariyaṃ hoti, so manussānaṃ piyo",
  "atk-s0201a:2824_1": "hoti, sulabhapaccayo; pattagatamassa dīyamānampi na khīyati, bhājanīyabhaṇḍaṭṭhāne",
  "atk-s0201a:2824_2": "aggabhaṇḍaṃ labhati, bhaye vā chātake vā sampatte devatā ussukkaṃ āpajjanti.",
  "atk-s0201a:2825_0": "Tatrimāni vatthūni – leṇagirivāsī tissatthero kira mahāgirigāmaṃ upanissāya vasati.",
  "atk-s0201a:2825_1": "Paññāsa mahātherā nāgadīpaṃ cetiyavandanatthāya gacchantā girigāme piṇḍāya caritvā",
  "atk-s0201a:2825_2": "kiñci aladdhā nikkhamiṃsu. Thero pavisanto te disvā pucchi – “laddhaṃ, bhante”ti?",
  "atk-s0201a:2825_3": "Vicarimhā, āvusoti. So aladdhabhāvaṃ ñatvā āha – “yāvāhaṃ, bhante, āgacchāmi, tāva",
  "atk-s0201a:2825_4": "idheva hothā”ti. Mayaṃ, āvuso, paññāsa janā pattatemanamattampi na labhimhāti. Nevāsikā",
  "atk-s0201a:2825_5": "nāma, bhante, paṭibalā honti, alabhantāpi bhikkhācāramaggasabhāvaṃ jānantīti. Therā",
  "atk-s0201a:2825_6": "āgamiṃsu. Thero gāmaṃ pāvisi. Dhurageheyeva mahāupāsikā khīrabhattaṃ sajjetvā theraṃ",
  "atk-s0201a:2825_7": "olokayamānā ṭhitā therassa dvāraṃ sampattasseva pattaṃ pūretvā adāsi. So taṃ ādāya",
  "atk-s0201a:2825_8": "therānaṃ santikaṃ gantvā, “gaṇhatha, bhante”ti saṅghattheramāha. Thero, “amhehi ettakehi",
  "atk-s0201a:2825_9": "kiñci na laddhaṃ, ayaṃ sīghameva gahetvā āgato, kiṃ nu kho”ti sesānaṃ mukhaṃ olokesi.",
  "atk-s0201a:2825_10": "Thero olokanākāreneva ñatvā – “dhammena samena laddhapiṇḍapāto, nikkukkuccā gaṇhatha",
  "atk-s0201a:2825_11": "bhante”tiādito paṭṭhāya sabbesaṃ yāvadatthaṃ datvā attanāpi yāvadatthaṃ bhuñji.",
  "atk-s0201a:2826_0": "Atha naṃ bhattakiccāvasāne therā pucchiṃsu – “kadā, āvuso, lokuttaradhammaṃ paṭivijjhī”ti?",
  "atk-s0201a:2826_1": "Natthi me, bhante, lokuttaradhammoti. Jhānalābhīsi, āvusoti? Etampi me, bhante, natthīti.",
  "atk-s0201a:2826_2": "Nanu, āvuso, pāṭihāriyanti? Sāraṇīyadhammo me, bhante, pūrito, tassa me dhammassa",
  "atk-s0201a:2826_3": "pūritakālato paṭṭhāya sacepi bhikkhusatasahassaṃ hoti, pattagataṃ na khīyatīti. Sādhu",
  "atk-s0201a:2826_4": "sādhu, sappurisa, anucchavikamidaṃ tuyhanti. Idaṃ tāva pattagataṃ na khīyatīti ettha vatthu.",
  "atk-s0201a:2827_0": "Ayameva pana thero cetiyapabbate giribhaṇḍamahāpūjāya dānaṭṭhānaṃ gantvā, “imasmiṃ",
  "atk-s0201a:2827_1": "ṭhāne kiṃ varabhaṇḍa”nti pucchati. Dve sāṭakā, bhanteti. Ete mayhaṃ pāpuṇissantīti.",
  "atk-s0201a:2827_2": "Taṃ sutvā amacco rañño ārocesi – “eko daharo evaṃ vadatī”ti. “Daharassevaṃ cittaṃ,",
  "atk-s0201a:2827_3": "mahātherānaṃ pana sukhumasāṭakā vaṭṭantī”ti vatvā, “mahātherānaṃ dassāmī”ti ṭhapesi.",
  "atk-s0201a:2827_4": "Tassa bhikkhusaṅghe paṭipāṭiyā ṭhite dentassa matthake ṭhapitāpi te sāṭakā hatthaṃ",
  "atk-s0201a:2827_5": "nārohanti, aññeva ārohanti. Daharassa dānakāle pana hatthaṃ āruḷhā. So tassa hatthe",
  "atk-s0201a:2827_6": "ṭhapetvā amaccassa mukhaṃ oloketvā daharaṃ nisīdāpetvā dānaṃ datvā saṅghaṃ vissajjetvā",
  "atk-s0201a:2827_7": "daharassa santike nisīditvā, “kadā, bhante, imaṃ dhammaṃ paṭivijjhitthā”ti āha. So",
  "atk-s0201a:2827_8": "pariyāyenapi asantaṃ avadanto, “natthi mayhaṃ, mahārāja, lokuttaradhammo”ti āha.",
  "atk-s0201a:2827_9": "Nanu, bhante, pubbeva avacutthāti? Āma, mahārāja, sāraṇīyadhammapūrako ahaṃ, tassa",
  "atk-s0201a:2827_10": "me dhammassa pūritakālato paṭṭhāya bhājanīyabhaṇḍaṭṭhāne aggabhaṇḍaṃ pāpuṇātīti.",
  "atk-s0201a:2827_11": "Sādhu sādhu, bhante, anucchavikamidaṃ tumhākanti vanditvā pakkāmi. Idaṃ bhājanīyabhaṇḍaṭṭhāne",
  "atk-s0201a:2827_12": "aggabhaṇḍaṃ pāpuṇātīti ettha vatthu.",
  "atk-s0201a:2828_0": "Brāhmaṇatissabhaye pana bhātaragāmavāsino nāgattheriyā anārocetvāva palāyiṃsu. Therī",
  "atk-s0201a:2828_1": "paccūsakāle, “ativiya appanigghoso gāmo, upadhāretha tāvā”ti daharabhikkhuniyo āha.",
  "atk-s0201a:2828_2": "Tā gantvā sabbesaṃ gatabhāvaṃ ñatvā āgamma theriyā ārocesuṃ. Sā sutvā, “mā tumhe",
  "atk-s0201a:2828_3": "tesaṃ gatabhāvaṃ cintayittha, attano uddesaparipucchāyonisomanasikāresuyeva yogaṃ",
  "atk-s0201a:2828_4": "karothā”ti vatvā bhikkhācāravelāya pārupitvā attadvādasamā gāmadvāre nigrodharukkhamūle",
  "atk-s0201a:2828_5": "aṭṭhāsi. Rukkhe adhivatthā devatā dvādasannampi bhikkhunīnaṃ piṇḍapātaṃ datvā, “ayye,",
  "atk-s0201a:2828_6": "aññattha mā gacchatha, niccaṃ idheva ethā”ti āha. Theriyā pana kaniṭṭhabhātā nāgatthero",
  "atk-s0201a:2828_7": "nāma atthi. So, “mahantaṃ bhayaṃ, na sakkā idha yāpetuṃ, paratīraṃ gamissāmāti attadvādasamova",
  "atk-s0201a:2828_8": "attano vasanaṭṭhānā nikkhanto theriṃ disvā gamissāmī”ti bhātaragāmaṃ āgato. Therī,",
  "atk-s0201a:2828_9": "“therā āgatā”ti sutvā tesaṃ santikaṃ gantvā, kiṃ ayyāti pucchi. So taṃ pavattiṃ ācikkhi.",
  "atk-s0201a:2828_10": "Sā, “ajja ekadivasaṃ vihāreyeva vasitvā sveva gamissathā”ti āha. Therā vihāraṃ agamaṃsu.",
  "atk-s0201a:2829_0": "Therī punadivase rukkhamūle piṇḍāya caritvā theraṃ upasaṅkamitvā, “imaṃ piṇḍapātaṃ",
  "atk-s0201a:2829_1": "paribhuñjathā”ti āha. Thero, “vaṭṭissati therī”ti vatvā tuṇhī aṭṭhāsi. Dhammiko tātā",
  "atk-s0201a:2829_2": "piṇḍapāto kukkuccaṃ akatvā paribhuñjathāti. Vaṭṭissati therīti. Sā pattaṃ gahetvā",
  "atk-s0201a:2829_3": "ākāse khipi, patto ākāse aṭṭhāsi. Thero, “sattatālamatte ṭhitampi bhikkhunībhattameva,",
  "atk-s0201a:2829_4": "therīti vatvā bhayaṃ nāma sabbakālaṃ na hoti, bhaye vūpasante ariyavaṃsaṃ kathayamāno,",
  "atk-s0201a:2829_5": "‘bho piṇḍapātika bhikkhunībhattaṃ bhuñjitvā vītināmayitthā’ti cittena anuvadiyamāno",
  "atk-s0201a:2829_6": "santhambhetuṃ na sakkhissāmi, appamattā hotha theriyo”ti maggaṃ āruhi.",
  "atk-s0201a:2830_0": "Rukkhadevatāpi, “sace thero theriyā hatthato piṇḍapātaṃ paribhuñjissati, na naṃ nivattessāmi,",
  "atk-s0201a:2830_1": "sace pana na paribhuñjissati, nivattessāmī”ti cintayamānā ṭhatvā therassa gamanaṃ",
  "atk-s0201a:2830_2": "disvā rukkhā oruyha pattaṃ, bhante, dethāti pattaṃ gahetvā theraṃ rukkhamūlaṃyeva",
  "atk-s0201a:2830_3": "ānetvā āsanaṃ paññāpetvā piṇḍapātaṃ datvā katabhattakiccaṃ paṭiññaṃ kāretvā dvādasa",
  "atk-s0201a:2830_4": "bhikkhuniyo, dvādasa ca bhikkhū satta vassāni upaṭṭhahi. Idaṃ devatā ussukkaṃ āpajjantīti",
  "atk-s0201a:2830_5": "ettha vatthu, tatra hi therī sāraṇīyadhammapūrikā ahosi.",
  "atk-s0201a:2831_0": "Akhaṇḍānītiādīsu yassa sattasu āpattikkhandhesu ādimhi vā ante vā sikkhāpadaṃ bhinnaṃ",
  "atk-s0201a:2831_1": "hoti, tassa sīlaṃ pariyante chinnasāṭako viya khaṇḍaṃ nāma. Yassa pana vemajjhe bhinnaṃ,",
  "atk-s0201a:2831_2": "tassa majjhe chiddasāṭako viya chiddaṃ nāma hoti. Yassa pana paṭipāṭiyā dve tīṇi",
  "atk-s0201a:2831_3": "bhinnāni, tassa piṭṭhiyaṃ vā kucchiyaṃ vā uṭṭhitena visabhāgavaṇṇena kāḷarattādīnaṃ",
  "atk-s0201a:2831_4": "aññataravaṇṇā gāvī viya sabalaṃ nāma hoti. Yassa pana antarantarā bhinnāni, tassa",
  "atk-s0201a:2831_5": "antarantarā visabhāgabinducitrā gāvī viya kammāsaṃ nāma hoti. Yassa pana sabbena",
  "atk-s0201a:2831_6": "sabbaṃ abhinnāni, tassa tāni sīlāni akhaṇḍāni acchiddāni asabalāni akammāsāni nāma",
  "atk-s0201a:2831_7": "honti. Tāni panetāni taṇhādāsabyato mocetvā bhujissabhāvakaraṇato bhujissāni. Buddhādīhi",
  "atk-s0201a:2831_8": "viññūhi pasatthattā viññuppasatthāni. Taṇhādiṭṭhīhi aparāmaṭṭhattā, “idaṃ nāma tvaṃ",
  "atk-s0201a:2831_9": "āpannapubbo”ti kenaci parāmaṭṭhuṃ asakkuṇeyyattā ca aparāmaṭṭhāni. Upacārasamādhiṃ",
  "atk-s0201a:2831_10": "vā appanāsamādhiṃ vā saṃvattayantīti samādhisaṃvattanikānīti vuccanti. Sīlasāmaññagato",
  "atk-s0201a:2831_11": "viharatīti tesu tesu disābhāgesu viharantehi bhikkhūhi saddhiṃ samānabhāvūpagatasīlo",
  "atk-s0201a:2831_12": "viharati. Sotāpannādīnañhi sīlaṃ samuddantarepi devalokepi vasantānaṃ aññesaṃ sotāpannādīnaṃ",
  "atk-s0201a:2831_13": "sīlena samānameva hoti, natthi maggasīle nānattaṃ, taṃ sandhāyetaṃ vuttaṃ.",
  "atk-s0201a:2832_0": "Yāyaṃ diṭṭhīti maggasampayuttā sammādiṭṭhi. Ariyāti niddosā. Niyyātīti niyyānikā.",
  "atk-s0201a:2832_1": "Takkarassāti yo tathākārī hoti. Dukkhakkhayāyāti sabbadukkhakkhayatthaṃ. Diṭṭhisāmaññagatoti",
  "atk-s0201a:2832_2": "samānadiṭṭhibhāvaṃ upagato hutvā viharati. Agganti jeṭṭhakaṃ. Sabbagopānasiyo saṅgaṇhātīti",
  "atk-s0201a:2832_3": "saṅgāhikaṃ. Sabbagopānasīnaṃ saṅghāṭaṃ karotīti saṅghāṭanikaṃ. Saṅghāṭaniyanti attho.",
  "atk-s0201a:2832_4": "Yadidaṃ kūṭanti yametaṃ kūṭāgārakaṇṇikāsaṅkhātaṃ kūṭaṃ nāma. Pañcabhūmikādipāsādā",
  "atk-s0201a:2832_5": "hi kūṭabaddhāva tiṭṭhanti. Yasmiṃ patite mattikaṃ ādiṃ katvā sabbe patanti. Tasmā",
  "atk-s0201a:2832_6": "evamāha. Evameva khoti yathā kūṭaṃ kūṭāgārassa, evaṃ imesampi sāraṇīyadhammānaṃ yā",
  "atk-s0201a:2832_7": "ayaṃ ariyā diṭṭhi, sā aggā ca saṅgāhikā ca saṅghāṭaniyā cāti daṭṭhabbā.",
  "atk-s0201a:2833_0": "493. Kathañca, bhikkhave, yāyaṃ diṭṭhīti ettha, bhikkhave, yāyaṃ sotāpattimaggadiṭṭhi",
  "atk-s0201a:2833_1": "ariyā niyyānikā niyyāti takkarassa sammā dukkhakkhayāyāti vuttā, sā kathaṃ kena kāraṇena",
  "atk-s0201a:2833_2": "niyyātīti attho. Pariyuṭṭhitacittova hotīti ettāvatāpi pariyuṭṭhitacittoyeva nāma",
  "atk-s0201a:2833_3": "hotīti attho. Esa nayo sabbattha. Suppaṇihitaṃ me mānasanti mayhaṃ cittaṃ suṭṭhu",
  "atk-s0201a:2833_4": "ṭhapitaṃ. Saccānaṃ bodhāyāti catunnaṃ saccānaṃ bodhatthāya. Ariyantiādīsu taṃ ñāṇaṃ",
  "atk-s0201a:2833_5": "yasmā ariyānaṃ hoti, na puthujjanānaṃ, tasmā ariyanti vuttaṃ. Yesaṃ pana lokuttaradhammopi",
  "atk-s0201a:2833_6": "atthi, tesaṃyeva hoti, na aññesaṃ, tasmā lokuttaranti vuttaṃ. Puthujjanānaṃ pana",
  "atk-s0201a:2833_7": "abhāvato asādhāraṇaṃ puthujjanehīti vuttaṃ. Esa nayo sabbavāresu.",
  "atk-s0201a:2834": "494. Labhāmi paccattaṃ samathanti attano citte samathaṃ labhāmīti attho. Nibbutiyampi eseva nayo. Ettha ca samathoti ekaggatā. Nibbutīti kilesavūpasamo.",
  "atk-s0201a:2835": "495. Tathārūpāya diṭṭhiyāti evarūpāya sotāpattimaggadiṭṭhiyā.",
  "atk-s0201a:2836_0": "496. Dhammatāyāti sabhāvena. Dhammatā esāti sabhāvo esa. Vuṭṭhānaṃ paññāyatīti saṅghakammavasena",
  "atk-s0201a:2836_1": "vā desanāya vā vuṭṭhānaṃ dissati. Ariyasāvako hi āpattiṃ āpajjanto garukāpattīsu",
  "atk-s0201a:2836_2": "kuṭikārasadisaṃ, lahukāpattīsu sahaseyyādisadisaṃ acittakāpattiṃyeva āpajjati, tampi",
  "atk-s0201a:2836_3": "asañcicca, no sañcicca, āpannaṃ na paṭicchādeti. Tasmā atha kho naṃ khippamevātiādimāha.",
  "atk-s0201a:2836_4": "Daharoti taruṇo. Kumāroti na mahallako. Mandoti cakkhusotādīnaṃ mandatāya mando.",
  "atk-s0201a:2836_5": "Uttānaseyyakoti atidaharatāya uttānaseyyako, dakkhiṇena vā vāmena vā passena sayituṃ",
  "atk-s0201a:2836_6": "na sakkotīti attho. Aṅgāraṃ akkamitvāti ito cito ca pasāritena hatthena vā pādena",
  "atk-s0201a:2836_7": "vā phusitvā. Evaṃ phusantānaṃ pana manussānaṃ na sīghaṃ hattho jhāyati, tathā hi",
  "atk-s0201a:2836_8": "ekacce hatthena aṅgāraṃ gahetvā parivattamānā dūrampi gacchanti. Daharassa pana hatthapādā",
  "atk-s0201a:2836_9": "sukhumālā honti, so phuṭṭhamatteneva dayhamāno cirīti saddaṃ karonto khippaṃ paṭisaṃharati,",
  "atk-s0201a:2836_10": "tasmā idha daharova dassito. Mahallako ca dayhantopi adhivāseti, ayaṃ pana adhivāsetuṃ",
  "atk-s0201a:2836_11": "na sakkoti. Tasmāpi daharova dassito. Desetīti āpattipaṭiggāhake sabhāgapuggale sati",
  "atk-s0201a:2836_12": "ekaṃ divasaṃ vā rattiṃ vā anadhivāsetvā rattiṃ caturaṅgepi tame sabhāgabhikkhuno",
  "atk-s0201a:2836_13": "vasanaṭṭhānaṃ gantvā desetiyeva.",
  "atk-s0201a:2837_0": "497. Uccāvacānīti uccanīcāni. Kiṃ karaṇīyānīti kiṃ karomīti evaṃ vatvā kattabbakammāni.",
  "atk-s0201a:2837_1": "Tattha uccakammaṃ nāma cīvarassa karaṇaṃ rajanaṃ cetiye sudhākammaṃ uposathāgāracetiyagharabodhigharesu",
  "atk-s0201a:2837_2": "kattabbakammanti evamādi. Avacakammaṃ nāma pādadhovanamakkhanādikhuddakakammaṃ, atha",
  "atk-s0201a:2837_3": "vā cetiye sudhākammādi uccakammaṃ nāma. Tattheva kasāvapacanaudakānayanakucchakaraṇa",
  "atk-s0201a:2837_4": "niyyāsabandhanādi avacakammaṃ nāma. Ussukkaṃ āpanno hotīti ussukkabhāvaṃ kattabbataṃ",
  "atk-s0201a:2837_5": "paṭipanno hoti. Tibbāpekkho hotīti bahalapatthano hoti. Thambañca ālumpatīti tiṇañca",
  "atk-s0201a:2837_6": "ālumpamānā khādati. Vacchakañca apacinātīti vacchakañca apaloketi. Taruṇavacchā hi",
  "atk-s0201a:2837_7": "gāvī araññe ekato āgataṃ vacchakaṃ ekasmiṃ ṭhāne nipannaṃ pahāya dūraṃ na gacchati,",
  "atk-s0201a:2837_8": "vacchakassa āsannaṭṭhāne caramānā tiṇaṃ ālumpitvā gīvaṃ ukkhipitvā ekantaṃ vacchakameva",
  "atk-s0201a:2837_9": "ca viloketi, evameva sotāpanno uccāvacāni kiṃ karaṇīyāni karonto tanninno hoti, asithilapūrako",
  "atk-s0201a:2837_10": "tibbacchando bahalapatthano hutvāva karoti.",
  "atk-s0201a:2838_0": "Tatridaṃ vatthu – mahācetiye kira sudhākamme kariyamāne eko ariyasāvako ekena hatthena",
  "atk-s0201a:2838_1": "sudhābhājanaṃ, ekena kucchaṃ gahetvā sudhākammaṃ karissāmīti cetiyaṅgaṇaṃ āruḷho.",
  "atk-s0201a:2838_2": "Eko kāyadaḷhibahulo bhikkhu gantvā therassa santike aṭṭhāsi. Thero aññasmiṃ sati",
  "atk-s0201a:2838_3": "papañco hotīti tasmā ṭhānā aññaṃ ṭhānaṃ gato. Sopi bhikkhu tattheva agamāsi. Thero",
  "atk-s0201a:2838_4": "puna aññaṃ ṭhānanti evaṃ katipayaṭṭhāne āgataṃ, – “sappurisa mahantaṃ cetiyaṅgaṇaṃ",
  "atk-s0201a:2838_5": "kiṃ aññasmiṃ ṭhāne okāsaṃ na labhathā”ti āha. Na itaro pakkāmīti.",
  "atk-s0201a:2839_0": "498. Balatāya samannāgatoti balena samannāgato. Aṭṭhiṃ katvāti atthikabhāvaṃ katvā,",
  "atk-s0201a:2839_1": "atthiko hutvāti attho. Manasikatvāti manasmiṃ karitvā. Sabbacetasā samannāharitvāti",
  "atk-s0201a:2839_2": "appamattakampi vikkhepaṃ akaronto sakalacittena samannāharitvā. Ohitasototi ṭhapitasoto.",
  "atk-s0201a:2839_3": "Ariyasāvakā hi piyadhammassavanā honti, dhammassavanaggaṃ gantvā niddāyamānā vā yena",
  "atk-s0201a:2839_4": "kenaci saddhiṃ sallapamānā vā vikkhittacittā vā na nisīdanti, atha kho amataṃ paribhuñjantā",
  "atk-s0201a:2839_5": "viya atittāva honti dhammassavane, atha aruṇaṃ uggacchati. Tasmā evamāha.",
  "atk-s0201a:2840_0": "500. Dhammatā susamanniṭṭhā hotīti sabhāvo suṭṭhu samannesito hoti. Sotāpattiphalasacchikiriyāyāti",
  "atk-s0201a:2840_1": "karaṇavacanaṃ, sotāpattiphalasacchikatañāṇenāti attho. Evaṃ sattaṅgasamannāgatoti",
  "atk-s0201a:2840_2": "evaṃ imehi sattahi mahāpaccavekkhaṇañāṇehi samannāgato. Ayaṃ tāva ācariyānaṃ samānakathā.",
  "atk-s0201a:2840_3": "Lokuttaramaggo hi bahucittakkhaṇiko nāma natthi.",
  "atk-s0201a:2841_0": "Vitaṇḍavādī pana ekacittakkhaṇiko nāma maggo natthi, “evaṃ bhāveyya satta vassānī”ti",
  "atk-s0201a:2841_1": "hi vacanato sattapi vassāni maggabhāvanā honti. Kilesā pana lahu chijjantā sattahi",
  "atk-s0201a:2841_2": "ñāṇehi chijjantīti vadati. So suttaṃ āharāti vattabbo, addhā aññaṃ suttaṃ apassanto,",
  "atk-s0201a:2841_3": "“idamassa paṭhamaṃ ñāṇaṃ adhigataṃ hoti, idamassa dutiyaṃ ñāṇaṃ…pe… idamassa sattamaṃ",
  "atk-s0201a:2841_4": "ñāṇaṃ adhigataṃ hotī”ti imameva āharitvā dassessati. Tato vattabbo kiṃ panidaṃ suttaṃ",
  "atk-s0201a:2841_5": "neyyatthaṃ nītatthanti. Tato vakkhati – “nītatthatthaṃ, yathāsuttaṃ tatheva attho”ti.",
  "atk-s0201a:2841_6": "So vattabbo – “dhammatā susamanniṭṭhā hoti sotāpattiphalasacchikiriyāyāti ettha ko",
  "atk-s0201a:2841_7": "attho”ti? Addhā sotāpattiphalasacchikiriyāyatthoti vakkhati. Tato pucchitabbo, “maggasamaṅgī",
  "atk-s0201a:2841_8": "phalaṃ sacchikaroti, phalasamaṅgī”ti. Jānanto, “phalasamaṅgī sacchikarotī”ti vakkhati.",
  "atk-s0201a:2841_9": "Tato vattabbo, – “evaṃ sattaṅgasamannāgato kho, bhikkhave, ariyasāvako sotāpattiphalasamannāgato",
  "atk-s0201a:2841_10": "hotīti idha maggaṃ abhāvetvā maṇḍūko viya uppatitvā ariyasāvako phalameva gaṇhissati.",
  "atk-s0201a:2841_11": "Mā suttaṃ me laddhanti yaṃ vā taṃ vā avaca. Pañhaṃ vissajjentena nāma ācariyasantike",
  "atk-s0201a:2841_12": "vasitvā buddhavacanaṃ uggaṇhitvā attharasaṃ viditvā vattabbaṃ hotī”ti. “Imāni satta",
  "atk-s0201a:2841_13": "ñāṇāni ariyasāvakassa paccavekkhaṇañāṇāneva, lokuttaramaggo bahucittakkhaṇiko nāma",
  "atk-s0201a:2841_14": "natthi, ekacittakkhaṇikoyevā”ti saññāpetabbo. Sace sañjānāti sañjānātu. No ce sañjānāti,",
  "atk-s0201a:2841_15": "“gaccha pātova vihāraṃ pavisitvā yāguṃ pivāhī”ti uyyojetabbo. Sesaṃ sabbattha uttānamevāti.",
  "atk-s0201a:2842": "Papañcasūdaniyā majjhimanikāyaṭṭhakathāya",
  "atk-s0201a:2843": "Kosambiyasuttavaṇṇanā niṭṭhitā.",
  "atk-s0201a:2844": "9. Brahmanimantanikasuttavaṇṇanā",
  "atk-s0201a:2845_0": "501. Evaṃ me sutanti brahmanimantanikasuttaṃ. Tattha pāpakaṃ diṭṭhigatanti lāmakā",
  "atk-s0201a:2845_1": "sassatadiṭṭhi. Idaṃ niccanti idaṃ saha kāyena brahmaṭṭhānaṃ aniccaṃ “nicca”nti vadati.",
  "atk-s0201a:2845_2": "Dhuvādīni tasseva vevacanāni. Tattha dhuvanti thiraṃ. Sassatanti sadā vijjamānaṃ.",
  "atk-s0201a:2845_3": "Kevalanti akhaṇḍaṃ sakalaṃ. Acavanadhammanti acavanasabhāvaṃ. Idañhi na jāyatītiādīsu",
  "atk-s0201a:2845_4": "imasmiṃ ṭhāne koci jāyanako vā jīyanako vā mīyanako vā cavanako vā upapajjanako vā",
  "atk-s0201a:2845_5": "natthīti sandhāya vadati. Ito ca panaññanti ito saha kāyakā brahmaṭṭhānā uttari aññaṃ",
  "atk-s0201a:2845_6": "nissaraṇaṃ nāma natthīti evamassa thāmagatā sassatadiṭṭhi uppannā hoti. Evaṃvādī",
  "atk-s0201a:2845_7": "pana so upari tisso jhānabhūmiyo cattāro maggā cattāri phalāni nibbānanti sabbaṃ",
  "atk-s0201a:2845_8": "paṭibāhati. Avijjāgatoti avijjāya gato samannāgato aññāṇī andhībhūto. Yatra hi nāmāti yo nāma.",
  "atk-s0201a:2846_0": "502. Atha kho, bhikkhave, māro pāpimāti māro kathaṃ bhagavantaṃ addasa? So kira attano",
  "atk-s0201a:2846_1": "bhavane nisīditvā kālena kālaṃ satthāraṃ āvajjeti – “ajja samaṇo gotamo katarasmiṃ",
  "atk-s0201a:2846_2": "gāme vā nigame vā vasatī”ti. Imasmiṃ pana kāle āvajjanto, “ukkaṭṭhaṃ nissāya subhagavane",
  "atk-s0201a:2846_3": "viharatī”ti ñatvā, “kattha nu kho gato”ti olokento brahmalokaṃ gacchantaṃ disvā,",
  "atk-s0201a:2846_4": "“samaṇo gotamo brahmalokaṃ gacchati, yāva tattha dhammakathaṃ kathetvā brahmagaṇaṃ",
  "atk-s0201a:2846_5": "mama visayā nātikkameti, tāva gantvā dhammadesanāyaṃ vichandaṃ karissāmī”ti satthu",
  "atk-s0201a:2846_6": "padānupadiko gantvā brahmagaṇassa antare adissamānena kāyena aṭṭhāsi. So, “satthārā",
  "atk-s0201a:2846_7": "bakabrahmā apasādito”ti ñatvā brahmuno upatthambho hutvā aṭṭhāsi. Tena vuttaṃ – “atha",
  "atk-s0201a:2846_8": "kho, bhikkhave, māro pāpimā”ti.",
  "atk-s0201a:2847_0": "Brahmapārisajjaṃ anvāvisitvāti ekassa brahmapārisajjassa sarīraṃ pavisitvā. Mahābrahmānaṃ",
  "atk-s0201a:2847_1": "pana brahmapurohitānaṃ vā anvāvisituṃ na sakkoti. Metamāsadoti mā etaṃ apasādayittha.",
  "atk-s0201a:2847_2": "Abhibhūti abhibhavitvā ṭhito jeṭṭhako. Anabhibhūtoti aññehi anabhibhūto. Aññadatthūti",
  "atk-s0201a:2847_3": "ekaṃsavacane nipāto. Dassanavasena daso, sabbaṃ passatīti dīpeti. Vasavattīti sabbajanaṃ",
  "atk-s0201a:2847_4": "vase vatteti. Issaroti loke issaro. Kattā nimmātāti lokassa kattā ca nimmātā ca,",
  "atk-s0201a:2847_5": "pathavīhimavantasinerucakkavāḷamahāsamuddacandimasūriyā ca iminā nimmitāti dīpeti.",
  "atk-s0201a:2848_0": "Seṭṭho sajitāti ayaṃ lokassa uttamo ca sajitā ca. “Tvaṃ khattiyo nāma hohi, tvaṃ",
  "atk-s0201a:2848_1": "brāhmaṇo nāma, vesso nāma, suddo nāma, gahaṭṭho nāma, pabbajito nāma, antamaso oṭṭho",
  "atk-s0201a:2848_2": "hohi, goṇo hohī”ti evaṃ sattānaṃ visajjetā ayanti dasseti. Vasī pitā bhūtabhabyānanti",
  "atk-s0201a:2848_3": "ayaṃ ciṇṇavasitāya vasī, ayaṃ pitā bhūtānañca bhabyānañcāti vadati. Tattha aṇḍajajalābujā",
  "atk-s0201a:2848_4": "sattā antoaṇḍakose ceva antovatthimhi ca bhabyā nāma, bahi nikkhantakālato paṭṭhāya",
  "atk-s0201a:2848_5": "bhūtā. Saṃsedajā paṭhamacittakkhaṇe bhabyā, dutiyato paṭṭhāya bhūtā. Opapātikā paṭhamairiyāpathe",
  "atk-s0201a:2848_6": "bhabyā, dutiyato paṭṭhāya bhūtāti veditabbā. Te sabbepi etassa puttāti saññāya, “pitā",
  "atk-s0201a:2848_7": "bhūtabhabyāna”nti āha.",
  "atk-s0201a:2849_0": "Pathavīgarahakāti yathā tvaṃ etarahi, “aniccā dukkhā anattā”ti pathaviṃ garahasi",
  "atk-s0201a:2849_1": "jigucchasi, evaṃ tepi pathavīgarahakā ahesuṃ, na kevalaṃ tvaṃyevāti dīpeti. Āpagarahakātiādīsupi",
  "atk-s0201a:2849_2": "eseva nayo. Hīne kāye patiṭṭhitāti catūsu apāyesu nibbattā. Pathavīpasaṃsakāti yathā",
  "atk-s0201a:2849_3": "tvaṃ garahasi, evaṃ agarahitvā, “niccā dhuvā sassatā acchejjā abhejjā akkhayā”ti",
  "atk-s0201a:2849_4": "evaṃ pathavīpasaṃsakā pathaviyā vaṇṇavādino ahesunti vadati. Pathavābhinandinoti",
  "atk-s0201a:2849_5": "taṇhādiṭṭhivasena pathaviyā abhinandino. Sesesupi eseva nayo. Paṇīte kāye patiṭṭhitāti",
  "atk-s0201a:2849_6": "brahmaloke nibbattā. Taṃ tāhanti tena kāraṇena taṃ ahaṃ. Iṅghāti codanatthe nipāto.",
  "atk-s0201a:2849_7": "Upātivattitthoti atikkamittha. “Upātivattito”tipi pāṭho, ayamevattho. Daṇḍena paṭippaṇāmeyyāti",
  "atk-s0201a:2849_8": "catuhatthena muggaradaṇḍena pothetvā palāpeyya. Narakapapāteti sataporise mahāsobbhe.",
  "atk-s0201a:2849_9": "Virādheyyāti hatthena gahaṇayutte vā pādena patiṭṭhānayutte vā ṭhāne gahaṇapatiṭṭhānāni",
  "atk-s0201a:2849_10": "kātuṃ na sakkuṇeyya. Nanu tvaṃ bhikkhu passasīti bhikkhu nanu tvaṃ imaṃ brahmaparisaṃ",
  "atk-s0201a:2849_11": "sannipatitaṃ obhāsamānaṃ virocamānaṃ jotayamānaṃ passasīti brahmuno ovāde ṭhitānaṃ",
  "atk-s0201a:2849_12": "iddhānubhāvaṃ dasseti. Iti kho maṃ, bhikkhave, māro pāpimā brahmaparisaṃ upanesīti,",
  "atk-s0201a:2849_13": "bhikkhave, māro pāpimā nanu tvaṃ bhikkhu passasi brahmaparisaṃ yasena ca siriyā ca",
  "atk-s0201a:2849_14": "obhāsamānaṃ virocamānaṃ jotayamānaṃ, yadi tvampi mahābrahmuno vacanaṃ anatikkamitvā",
  "atk-s0201a:2849_15": "yadeva te brahmā vadati, taṃ kareyyāsi, tvampi evamevaṃ yasena ca siriyā ca viroceyyāsīti",
  "atk-s0201a:2849_16": "evaṃ vadanto maṃ brahmaparisaṃ upanesi upasaṃhari. Mā tvaṃ maññitthoti mā tvaṃ maññi.",
  "atk-s0201a:2849_17": "Māro tvamasi pāpimāti pāpima tvaṃ mahājanassa māraṇato māro nāma, pāpakaṃ lāmakaṃ",
  "atk-s0201a:2849_18": "mahājanassa ayasaṃ karaṇato pāpimā nāmāti jānāmi.",
  "atk-s0201a:2850_0": "503. Kasiṇaṃ āyunti sakalaṃ āyuṃ. Te kho evaṃ jāneyyunti te evaṃ mahantena tapokammena",
  "atk-s0201a:2850_1": "samannāgatā, tvaṃ pana purimadivase jāto, kiṃ jānissasi, yassa te ajjāpi mukhe khīragandho",
  "atk-s0201a:2850_2": "vāyatīti ghaṭṭento vadati. Pathaviṃ ajjhosissasīti pathaviṃ ajjhosāya gilitvā pariniṭṭhapetvā",
  "atk-s0201a:2850_3": "taṇhāmānadiṭṭhīhi gaṇhissasi. Opasāyiko me bhavissasīti mayhaṃ samīpasayo bhavissasi,",
  "atk-s0201a:2850_4": "maṃ gacchantaṃ anugacchissasi, ṭhitaṃ upatiṭṭhissasi, nisinnaṃ upanisīdissasi, nipannaṃ",
  "atk-s0201a:2850_5": "upanipajjissasīti attho. Vatthusāyikoti mama vatthusmiṃ sayanako. Yathākāmakaraṇīyo",
  "atk-s0201a:2850_6": "bāhiteyyoti mayā attano ruciyā yaṃ icchāmi, taṃ kattabbo, bāhitvā ca pana jajjharikāgumbatopi",
  "atk-s0201a:2850_7": "nīcataro lakuṇḍaṭakataro kātabbo bhavissasīti attho.",
  "atk-s0201a:2851_0": "Iminā esa bhagavantaṃ upalāpeti vā apasādeti vā. Upalāpeti nāma sace kho tvaṃ, bhikkhu,",
  "atk-s0201a:2851_1": "taṇhādīhi pathaviṃ ajjhosissasi, opasāyiko me bhavissasi, mayi gacchante gamissasi,",
  "atk-s0201a:2851_2": "tiṭṭhante ṭhassasi, nisinne nisīdissasi, nipanne nipajjissasi, ahaṃ taṃ sesajanaṃ",
  "atk-s0201a:2851_3": "paṭibāhitvā vissāsikaṃ abbhantarikaṃ karissāmīti evaṃ tāva upalāpeti nāma. Sesapadehi",
  "atk-s0201a:2851_4": "pana apasādeti nāma. Ayañhettha adhippāyo – sace tvaṃ pathaviṃ ajjhosissasi, vatthusāyiko",
  "atk-s0201a:2851_5": "me bhavissasi, mama gamanādīni āgametvā gamissasi vā ṭhassasi vā nisīdissasi vā nipajjissasi",
  "atk-s0201a:2851_6": "vā, mama vatthusmiṃ mayhaṃ ārakkhaṃ gaṇhissasi, ahaṃ pana taṃ yathākāmaṃ karissāmi",
  "atk-s0201a:2851_7": "bāhitvā ca jajjharikāgumbatopi lakuṇḍakataranti evaṃ apasādeti nāma. Ayaṃ pana brahmā",
  "atk-s0201a:2851_8": "mānanissito, tasmā idha apasādanāva adhippetā. Āpādīsupi eseva nayo.",
  "atk-s0201a:2852_0": "Apica te ahaṃ brahmeti idāni bhagavā, “ayaṃ brahmā mānanissito ‘ahaṃ jānāmī’ti maññati,",
  "atk-s0201a:2852_1": "attano yasena sammatto sarīraṃ phusitumpi samatthaṃ kiñci na passati, thokaṃ niggahetuṃ",
  "atk-s0201a:2852_2": "vaṭṭatī”ti cintetvā imaṃ desanaṃ ārabhi. Tattha gatiñca pajānāmīti nipphattiñca pajānāmi.",
  "atk-s0201a:2852_3": "Jutiñcāti ānubhāvañca pajānāmi. Evaṃ mahesakkhoti evaṃ mahāyaso mahāparivāro.",
  "atk-s0201a:2853_0": "Yāvatā candimasūriyā pariharantīti yattake ṭhāne candimasūriyā vicaranti. Disā bhanti",
  "atk-s0201a:2853_1": "virocanāti disāsu virocamānā obhāsanti, disā vā tehi virocamānā obhāsanti. Tāva sahassadhā",
  "atk-s0201a:2853_2": "lokoti tattakena pamāṇena sahassadhā loko, iminā cakkavāḷena saddhiṃ cakkavāḷasahassanti",
  "atk-s0201a:2853_3": "attho. Ettha te vattate vasoti ettha cakkavāḷasahasse tuyhaṃ vaso vattati. Paroparañca",
  "atk-s0201a:2853_4": "jānāsīti ettha cakkavāḷasahasse paropare uccanīce hīnappaṇīte satte jānāsi. Atho",
  "atk-s0201a:2853_5": "rāgavirāginanti na kevalaṃ, “ayaṃ iddho ayaṃ pakatimanusso”ti paroparaṃ, “ayaṃ pana",
  "atk-s0201a:2853_6": "sarāgo ayaṃ vītarāgo”ti evaṃ rāgavirāginampi janaṃ jānāsi. Itthaṃbhāvaññathābhāvanti",
  "atk-s0201a:2853_7": "itthaṃbhāvoti idaṃ cakkavāḷaṃ. Aññathābhāvoti ito sesaṃ ekūnasahassaṃ. Sattānaṃ āgatiṃ",
  "atk-s0201a:2853_8": "gatinti ettha cakkavāḷasahasse paṭisandhivasena sattānaṃ āgatiṃ, cutivasena gatiṃ",
  "atk-s0201a:2853_9": "ca jānāsi. Tuyhaṃ pana atimahantohamasmīti saññā hoti, sahassibrahmā nāma tvaṃ, aññesaṃ",
  "atk-s0201a:2853_10": "pana tayā uttari dvisahassānaṃ tisahassānaṃ catusahassānaṃ pañcasahassānaṃ dasasahassānaṃ",
  "atk-s0201a:2853_11": "satasahassānañca brahmānaṃ pamāṇaṃ natthi, catuhatthāya pilotikāya paṭappamāṇaṃ kātuṃ",
  "atk-s0201a:2853_12": "vāyamanto viya mahantosmīti saññaṃ karosīti niggaṇhāti.",
  "atk-s0201a:2854_0": "504. Idhūpapannoti idha paṭhamajjhānabhūmiyaṃ upapanno. Tena taṃ tvaṃ na jānāsīti",
  "atk-s0201a:2854_1": "tena kāraṇena taṃ kāyaṃ tvaṃ na jānāsi. Neva te samasamoti jānitabbaṭṭhānaṃ patvāpi",
  "atk-s0201a:2854_2": "tayā samasamo na homi. Abhiññāyāti aññāya. Kuto nīceyyanti tayā nīcatarabhāvo pana mayhaṃ kuto.",
  "atk-s0201a:2855_0": "Heṭṭhūpapattiko kiresa brahmā anuppanne buddhuppāde isipabbajjaṃ pabbajitvā kasiṇaparikammaṃ",
  "atk-s0201a:2855_1": "katvā samāpattiyo nibbattetvā aparihīnajjhāno kālaṃ katvā catutthajjhānabhūmiyaṃ",
  "atk-s0201a:2855_2": "vehapphalabrahmaloke pañcakappasatikaṃ āyuṃ gahetvā nibbatti. Tattha yāvatāyukaṃ",
  "atk-s0201a:2855_3": "ṭhatvā heṭṭūpapattikaṃ katvā tatiyajjhānaṃ paṇītaṃ bhāvetvā subhakiṇhabrahmaloke",
  "atk-s0201a:2855_4": "catusaṭṭhikappaṃ āyuṃ gahetvā nibbatti. Tattha dutiyajjhānaṃ bhāvetvā ābhassaresu",
  "atk-s0201a:2855_5": "aṭṭhakappaṃ āyuṃ gahetvā nibbatti. Tattha paṭhamajjhānaṃ bhāvetvā paṭhamajjhānabhūmiyaṃ",
  "atk-s0201a:2855_6": "kappāyuko hutvā nibbatti, so paṭhamakāle attanā katakammañca nibbattaṭṭhānañca aññāsi,",
  "atk-s0201a:2855_7": "kāle pana gacchante ubhayaṃ pamussitvā sassatadiṭṭhiṃ uppādesi. Tena naṃ bhagavā,",
  "atk-s0201a:2855_8": "“tena taṃ tvaṃ na jānāsi…pe… kuto nīceyya”nti āha.",
  "atk-s0201a:2856_0": "Atha brahmā cintesi – “samaṇo gotamo mayhaṃ āyuñca nibbattaṭṭhānañca pubbekatakammañca",
  "atk-s0201a:2856_1": "jānāti, handa naṃ pubbe katakammaṃ pucchāmī”ti satthāraṃ attano pubbekatakammaṃ pucchi. Satthā kathesi.",
  "atk-s0201a:2857_0": "Pubbe kiresa kulaghare nibbattitvā kāmesu ādīnavaṃ disvā, “jātijarābyādhimaraṇassa",
  "atk-s0201a:2857_1": "antaṃ karissāmī”ti nikkhamma isipabbajjaṃ pabbajitvā samāpattiyo nibbattetvā abhiññāpādakajjhānalābhī",
  "atk-s0201a:2857_2": "hutvā gaṅgātīre paṇṇasālaṃ kāretvā jhānaratiyā vītināmeti. Tadā ca kālena kālaṃ satthavāhā",
  "atk-s0201a:2857_3": "pañcahi sakaṭasatehi marukantāraṃ paṭipajjanti. Marukantāre pana divā na sakkā gantuṃ,",
  "atk-s0201a:2857_4": "rattiṃ gamanaṃ hoti. Atha purimasakaṭassa aggayuge yuttabalibaddā gacchantā nivattitvā",
  "atk-s0201a:2857_5": "āgatamaggābhimukhāva ahesuṃ. Itarasakaṭāni tatheva nivattitvā aruṇe uggate nivattitabhāvaṃ",
  "atk-s0201a:2857_6": "jāniṃsu. Tesañca tadā kantāraṃ atikkamanadivaso ahosi. Sabbaṃ dārudakaṃ parikkhīṇaṃ,",
  "atk-s0201a:2857_7": "tasmā, “natthi dāni amhākaṃ jīvita”nti cintetvā goṇe cakkesu bandhitvā manussā sakaṭapacchāyāyaṃ",
  "atk-s0201a:2857_8": "pavisitvā nipajjiṃsu. Tāpasopi kālasseva paṇṇasālato nikkhamitvā paṇṇasāladvāre nisinno",
  "atk-s0201a:2857_9": "gaṅgaṃ olokayamāno addasa gaṅgaṃ mahatā udakoghena vuyhamānaṃ pavattitamaṇikkhandhaṃ",
  "atk-s0201a:2857_10": "viya āgacchantiṃ. Disvā cintesi – “atthi nu kho imasmiṃ loke evarūpassa madhurodakassa",
  "atk-s0201a:2857_11": "alābhena kilissamānā sattā”ti. So evaṃ āvajjanto marukantāre taṃ satthaṃ disvā, “ime",
  "atk-s0201a:2857_12": "sattā mā nassantū”ti, “ito mahā udakakkhandho chijjitvā marukantāre satthābhimukho",
  "atk-s0201a:2857_13": "gacchatū”ti abhiññācittena adhiṭṭhāsi. Sahacittuppādena mātikāruḷhaṃ viya udakaṃ",
  "atk-s0201a:2857_14": "tattha agamāsi. Manussā udakasaddena vuṭṭhāya udakaṃ disvā hatthatuṭṭhā nhāyitvā",
  "atk-s0201a:2857_15": "pivitvā goṇepi pāyetvā sotthinā icchitaṭṭhānaṃ agamaṃsu. Satthā taṃ brahmuno pubbakammaṃ dassento –",
  "atk-s0201a:2858": "“Yaṃ tvaṃ apāyesi bahū manusse,",
  "atk-s0201a:2859": "Pipāsite ghammani samparete;",
  "atk-s0201a:2860": "Taṃ te purāṇaṃ vatasīlavattaṃ,",
  "atk-s0201a:2861": "Suttappabuddhova anussarāmī”ti. –",
  "atk-s0201a:2862": "Imaṃ gāthamāha.",
  "atk-s0201a:2863_0": "Aparasmiṃ samaye tāpaso gaṅgātīre paṇṇasālaṃ māpetvā āraññakaṃ gāmaṃ nissāya vasati.",
  "atk-s0201a:2863_1": "Tena ca samayena corā taṃ gāmaṃ paharitvā hatthasāraṃ gahetvā gāviyo ca karamare",
  "atk-s0201a:2863_2": "ca gahetvā gacchanti. Gāvopi sunakhāpi manussāpi mahāviravaṃ viravanti. Tāpaso taṃ",
  "atk-s0201a:2863_3": "saddaṃ sutvā “kiṃ nu kho eta”nti āvajjanto, “manussānaṃ bhayaṃ uppanna”nti ñatvā,",
  "atk-s0201a:2863_4": "“mayi passante ime sattā mā nassantū”ti abhiññāpādakajjhānaṃ samāpajjitvā vuṭṭhāya",
  "atk-s0201a:2863_5": "abhiññācittena corānaṃ paṭipathe caturaṅginisenaṃ māpesi kammasajjaṃ āgacchantiṃ.",
  "atk-s0201a:2863_6": "Corā disvā, “rājā”ti te maññamānā vilopaṃ chaḍḍetvā pakkamiṃsu. Tāpaso “yaṃ yassa",
  "atk-s0201a:2863_7": "santakaṃ, taṃ tasseva hotū”ti adhiṭṭhāsi, taṃ tatheva ahosi. Mahājano sotthibhāvaṃ",
  "atk-s0201a:2863_8": "pāpuṇi. Satthā idampi tassa pubbakammaṃ dassento –",
  "atk-s0201a:2864": "“Yaṃ eṇikūlasmiṃ janaṃ gahītaṃ,",
  "atk-s0201a:2865": "Amocayī gayhaka nīyamānaṃ;",
  "atk-s0201a:2866": "Taṃ te purāṇaṃ vatasīlavattaṃ,",
  "atk-s0201a:2867": "Suttappabuddhova anussarāmī”ti. –",
  "atk-s0201a:2868": "Imaṃ gāthamāha. Ettha eṇikūlasminti gaṅgātīre.",
  "atk-s0201a:2869_0": "Puna ekasmiṃ samaye uparigaṅgāvāsikaṃ kulaṃ heṭṭhāgaṅgāvāsikena kulena saddhiṃ mittasanthavaṃ",
  "atk-s0201a:2869_1": "katvā nāvāsaṅghāṭaṃ bandhitvā bahuṃ khādanīyabhojanīyañceva gandhamālādīni ca āropetvā",
  "atk-s0201a:2869_2": "gaṅgāsotena āgacchati. Manussā khādamānā bhuñjamānā naccantā gāyantā devavimānena",
  "atk-s0201a:2869_3": "gacchantā viya balavasomanassā ahesuṃ. Gaṅgeyyako nāgo disvā kupito, “ime mayi saññampi",
  "atk-s0201a:2869_4": "na karonti, idāni ne samuddameva pāpessāmī”ti mahantaṃ attabhāvaṃ māpetvā udakaṃ",
  "atk-s0201a:2869_5": "dvidhā bhinditvā uṭṭhāya phaṇaṃ katvā sussūkāraṃ karonto aṭṭhāsi. Mahājano disvā",
  "atk-s0201a:2869_6": "bhīto vissaramakāsi. Tāpaso paṇṇasālāya nisinno sutvā, “ime gāyantā naccantā somanassajātā",
  "atk-s0201a:2869_7": "āgacchanti, idāni pana bhayaravaṃ raviṃsu, kiṃ nu kho”ti āvajjanto nāgarājaṃ disvā,",
  "atk-s0201a:2869_8": "“mayi passante ime sattā mā nassantū”ti abhiññāpādakajjhānaṃ samāpajjitvā attabhāvaṃ",
  "atk-s0201a:2869_9": "vijahitvā supaṇṇavaṇṇaṃ māpetvā nāgarājassa dassesi. Nāgarājā bhīto phaṇaṃ saṃharitvā",
  "atk-s0201a:2869_10": "udakaṃ paviṭṭho. Mahājano sotthibhāvaṃ pāpuṇi. Satthā idampi tassa pubbakammaṃ dassento –",
  "atk-s0201a:2870": "“Gaṅgāya sotasmiṃ gahītanāvaṃ,",
  "atk-s0201a:2871": "Luddena nāgena manussakappā;",
  "atk-s0201a:2872": "Amocayittha balasā pasayha,",
  "atk-s0201a:2873": "Taṃ te purāṇaṃ vatasīlavattaṃ;",
  "atk-s0201a:2874": "Suttappabuddhova anussarāmī”ti. –",
  "atk-s0201a:2875": "Imaṃ gāthamāha.",
  "atk-s0201a:2876_0": "Aparasmiṃ samaye esa isipabbajjaṃ pabbajitvā kesavo nāma tāpaso ahosi. Tena samayena",
  "atk-s0201a:2876_1": "amhākaṃ bodhisatto kappo nāma māṇavo kesavassa baddhacaro antevāsiko hutvā ācariyassa",
  "atk-s0201a:2876_2": "kiṃkārapaṭissāvī manāpacārī buddhisampanno atthacaro ahosi. Kesavo taṃ vinā vattituṃ",
  "atk-s0201a:2876_3": "nāsakkhi, taṃ nissāyeva jīvikaṃ kappesi. Satthā idampi tassa pubbakammaṃ dassento –",
  "atk-s0201a:2877": "“Kappo ca te baddhacaro ahosi,",
  "atk-s0201a:2878": "Sambuddhimantaṃ vatinaṃ amaññi;",
  "atk-s0201a:2879": "Taṃ te purāṇaṃ vatasīlavattaṃ,",
  "atk-s0201a:2880": "Suttappabuddhova anussarāmī”ti. –",
  "atk-s0201a:2881": "Imaṃ gāthamāha.",
  "atk-s0201a:2882_0": "Evaṃ brahmuno nānattabhāvesu katakammaṃ satthā pakāsesi. Satthari kathenteyeva brahmā",
  "atk-s0201a:2882_1": "sallakkhesi, dīpasahasse ujjalite rūpāni viya sabbakammānissa pākaṭāni ahesuṃ. So",
  "atk-s0201a:2882_2": "pasannacitto imaṃ gāthamāha –",
  "atk-s0201a:2883": "“Addhā pajānāsi mametamāyuṃ,",
  "atk-s0201a:2884": "Aññampi jānāsi tathā hi buddho;",
  "atk-s0201a:2885": "Tathā hi tāyaṃ jalitānubhāvo,",
  "atk-s0201a:2886": "Obhāsayaṃ tiṭṭhati brahmaloka”nti. ;",
  "atk-s0201a:2887_0": "Athassa bhagavā uttari asamasamataṃ pakāsento pathaviṃ kho ahaṃ brahmetiādimāha.",
  "atk-s0201a:2887_1": "Tattha pathaviyā pathavattena ananubhūtanti pathaviyā pathavisabhāvena ananubhūtaṃ",
  "atk-s0201a:2887_2": "appattaṃ. Kiṃ pana tanti? Nibbānaṃ. Tañhi sabbasmā saṅkhatā nissaṭattā pathavisabhāvena",
  "atk-s0201a:2887_3": "appattaṃ nāma. Tadabhiññāyāti taṃ nibbānaṃ jānitvā sacchikatvā. Pathaviṃ nāpahosinti",
  "atk-s0201a:2887_4": "pathaviṃ taṇhādiṭṭhimānagāhehi na gaṇhiṃ. Āpādīsupi eseva nayo. Vitthāro pana mūlapariyāye",
  "atk-s0201a:2887_5": "vuttanayeneva veditabbo.",
  "atk-s0201a:2888_0": "Sace kho te, mārisa, sabbassa sabbattenāti idameva brahmā attano vāditāya sabbanti",
  "atk-s0201a:2888_1": "akkharaṃ niddisitvā akkhare dosaṃ gaṇhanto āha. Satthā pana sakkāyaṃ sandhāya “sabba”nti",
  "atk-s0201a:2888_2": "vadati, brahmā sabbasabbaṃ sandhāya. Tvaṃ “sabba”nti vadasi, “sabbassa sabbattena",
  "atk-s0201a:2888_3": "ananubhūta”nti vadasi, yadi sabbaṃ ananubhūtaṃ natthi, athassa ananubhūtaṃ atthi.",
  "atk-s0201a:2888_4": "Mā heva te rittakameva ahosi tucchakameva ahosīti tuyhaṃ vacanaṃ rittakaṃ mā hotu,",
  "atk-s0201a:2888_5": "tucchakaṃ mā hotūti satthāraṃ musāvādena niggaṇhāti.",
  "atk-s0201a:2889_0": "Satthā pana etasmā brahmunā sataguṇena sahassaguṇena satasahassaguṇena vādītaro,",
  "atk-s0201a:2889_1": "tasmā ahaṃ sabbañca vakkhāmi, ananubhūtañca vakkhāmi, suṇāhi meti tassa vādamaddanatthaṃ",
  "atk-s0201a:2889_2": "kāraṇaṃ āharanto viññāṇantiādimāha. Tattha viññāṇanti vijānitabbaṃ. Anidassananti",
  "atk-s0201a:2889_3": "cakkhuviññāṇassa āpāthaṃ anupagamanato anidassanaṃ nāma, padadvayenapi nibbānameva",
  "atk-s0201a:2889_4": "vuttaṃ. Anantanti tayidaṃ uppādavayaantarahitattā anantaṃ nāma. Vuttampi hetaṃ –",
  "atk-s0201a:2890": "“Antavantāni bhūtāni, asambhūtaṃ anantakaṃ;",
  "atk-s0201a:2891": "Bhūte antāni dissanti, bhūte antā pakāsitā”ti.",
  "atk-s0201a:2892_0": "Sabbatopabhanti sabbaso pabhāsampannaṃ. Nibbānato hi añño dhammo sapabhataro vā jotivantataro",
  "atk-s0201a:2892_1": "vā parisuddhataro vā paṇḍarataro vā natthi. Sabbato vā tathā pabhūtameva, na katthaci",
  "atk-s0201a:2892_2": "natthīti sabbatopabhaṃ. Puratthimadisādīsu hi asukadisāya nāma nibbānaṃ natthīti",
  "atk-s0201a:2892_3": "na vattabbaṃ. Atha vā pabhanti titthassa nāmaṃ, sabbato pabhamassāti sabbatopabhaṃ.",
  "atk-s0201a:2892_4": "Nibbānassa kira yathā mahāsamuddassa yato yato otaritukāmā honti, taṃ tadeva titthaṃ,",
  "atk-s0201a:2892_5": "atitthaṃ nāma natthi. Evamevaṃ aṭṭhatiṃsāya kammaṭṭhānesu yena yena mukhena nibbānaṃ",
  "atk-s0201a:2892_6": "otaritukāmā honti, taṃ tadeva titthaṃ. Nibbānassa atitthaṃ nāma kammaṭṭhānaṃ natthi.",
  "atk-s0201a:2892_7": "Tena vuttaṃ sabbatopabhanti. Taṃ pathaviyā pathavattenāti taṃ nibbānaṃ pathaviyā",
  "atk-s0201a:2892_8": "pathavīsabhāvena tato paresaṃ āpādīnaṃ āpādisabhāvena ca ananubhūtaṃ. Iti yaṃ tumhādisānaṃ",
  "atk-s0201a:2892_9": "visayabhūtaṃ sabbatebhūmakadhammajātaṃ tassa sabbattena taṃ viññāṇaṃ anidassanaṃ",
  "atk-s0201a:2892_10": "anantaṃ sabbatopataṃ ananubhūtanti vādaṃ patiṭṭhapesi.",
  "atk-s0201a:2893_0": "Tato brahmā gahitagahitaṃ satthārā vissajjāpito kiñci gahetabbaṃ adisvā laḷitakaṃ",
  "atk-s0201a:2893_1": "kātukāmo handa carahi te, mārisa, antaradhāyāmīti āha. Tattha antaradhāyāmīti adissamānakapāṭihāriyaṃ",
  "atk-s0201a:2893_2": "karomīti āha. Sace visahasīti yadi sakkosi mayhaṃ antaradhāyituṃ, antaradhāyasi,",
  "atk-s0201a:2893_3": "pāṭihāriyaṃ karohīti. Nevassu me sakkoti antaradhāyitunti mayhaṃ antaradhāyituṃ neva",
  "atk-s0201a:2893_4": "sakkoti. Kiṃ panesa kātukāmo ahosīti? Mūlapaṭisandhiṃ gantukāmo ahosi. Brahmānañhi",
  "atk-s0201a:2893_5": "mūlapaṭisandhikaattabhāvo sukhumo, aññesaṃ anāpātho, abhisaṅkhatakāyeneva tiṭṭhanti.",
  "atk-s0201a:2893_6": "Satthā tassa mūlapaṭisandhiṃ gantuṃ na adāsi. Mūlapaṭisandhiṃ vā agantvāpi yena tamena",
  "atk-s0201a:2893_7": "attānaṃ antaradhāpetvā adissamānako bhaveyya, satthā taṃ tamaṃ vinodesi, tasmā antaradhāyituṃ",
  "atk-s0201a:2893_8": "nāsakkhi. So asakkonto vimāne nilīyati, kapparukkhe nilīyati, ukkuṭiko nisīdati.",
  "atk-s0201a:2893_9": "Brahmagaṇo keḷimakāsi – “esa kho bako brahmā vimāne nilīyati, kapparukkhe nilīyati,",
  "atk-s0201a:2893_10": "ukkuṭiko nisīdati, brahme tvaṃ antarahitomhī”ti saññaṃ uppādesi nāmāti. So brahmagaṇena",
  "atk-s0201a:2893_11": "uppaṇḍito maṅku ahosi.",
  "atk-s0201a:2894_0": "Evaṃ vutte ahaṃ, bhikkhaveti, bhikkhave, etena brahmunā, “handa carahi te, mārisa,",
  "atk-s0201a:2894_1": "antaradhāyāmī”ti evaṃ vutte taṃ antaradhāyituṃ asakkontaṃ disvā ahaṃ etadavocaṃ.",
  "atk-s0201a:2894_2": "Imaṃ gāthamabhāsinti kasmā bhagavā gāthamabhāsīti? Samaṇassa gotamassa imasmiṃ ṭhāne",
  "atk-s0201a:2894_3": "atthibhāvo vā natthibhāvo vā kathaṃ sakkā jānitunti evaṃ brahmagaṇassa vacanokāso",
  "atk-s0201a:2894_4": "mā hotūti antarahitova gāthamabhāsi.",
  "atk-s0201a:2895_0": "Tattha bhavevāhaṃ bhayaṃ disvāti ahaṃ bhave bhayaṃ disvāyeva. Bhavañca vibhavesinanti",
  "atk-s0201a:2895_1": "imañca kāmabhavāditividhampi sattabhavaṃ vibhavesinaṃ vibhavaṃ gavesamānaṃ pariyesamānampi",
  "atk-s0201a:2895_2": "punappunaṃ bhaveyeva disvā. Bhavaṃ nābhivadinti taṇhādiṭṭhivasena kiñci bhavaṃ na",
  "atk-s0201a:2895_3": "abhivadiṃ, na gavesinti attho. Nandiñca na upādiyinti bhavataṇhaṃ na upagañchiṃ,",
  "atk-s0201a:2895_4": "na aggahesinti attho. Iti cattāri saccāni pakāsento satthā dhammaṃ desesi. Desanāpariyosāne",
  "atk-s0201a:2895_5": "desanānusārena vipassanāgabbhaṃ gāhāpetvā dasamattāni brahmasahassāni maggaphalāmatapānaṃ piviṃsu.",
  "atk-s0201a:2896_0": "Acchariyabbhutacittajātāti acchariyajātā abbhutajātā tuṭṭhijātā ca ahesuṃ. Samūlaṃ",
  "atk-s0201a:2896_1": "bhavaṃ udabbahīti bodhimaṇḍe attano tāya tāya desanāya aññesampi bahūnaṃ devamanussānaṃ",
  "atk-s0201a:2896_2": "samūlakaṃ bhavaṃ udabbahi, uddhari uppāṭesīti attho.",
  "atk-s0201a:2897_0": "505. Tasmiṃ pana samaye māro pāpimā kodhābhibhūto hutvā, “mayi vicaranteyeva samaṇena",
  "atk-s0201a:2897_1": "gotamena dhammakathaṃ kathetvā dasamattāni brahmasahassāni mama vasaṃ ativattitānī”ti",
  "atk-s0201a:2897_2": "kodhābhibhūtatāya aññatarassa brahmapārisajjassa sarīre adhimucci, taṃ dassetuṃ atha",
  "atk-s0201a:2897_3": "kho, bhikkhavetiādimāha. Tattha sace tvaṃ evaṃ anubuddhoti sace tvaṃ evaṃ attanāva",
  "atk-s0201a:2897_4": "cattāri saccāni anubuddho. Mā sāvake upanesīti gihisāvake vā pabbajitasāvake vā taṃ",
  "atk-s0201a:2897_5": "dhammaṃ mā upanayasi. Hīne kāye patiṭṭhitāti catūsu apāyesu patiṭṭhitā. Paṇīte kāye",
  "atk-s0201a:2897_6": "patiṭṭhitāti brahmaloke patiṭṭhitā. Idaṃ ke sandhāya vadati? Bāhirapabbajjaṃ pabbajite",
  "atk-s0201a:2897_7": "tāpasaparibbājake. Anuppanne hi buddhuppāde kulaputtā tāpasapabbajjaṃ pabbajitvā",
  "atk-s0201a:2897_8": "kassaci kiñci avicāretvā ekacarā hutvā samāpattiyo nibbattetvā brahmaloke uppajjiṃsu,",
  "atk-s0201a:2897_9": "te sandhāya evamāha. Anakkhātaṃ kusalañhi mārisāti paresaṃ anakkhātaṃ anovadanaṃ",
  "atk-s0201a:2897_10": "dhammakathāya akathanaṃ kusalaṃ etaṃ seyyo. Mā paraṃ ovadāhīti kālena manussalokaṃ,",
  "atk-s0201a:2897_11": "kālena devalokaṃ, kālena brahmalokaṃ, kālena nāgalokaṃ āhiṇḍanto mā vicari, ekasmiṃ",
  "atk-s0201a:2897_12": "ṭhāne nisinno jhānamaggaphalasukhena vītināmehīti. Anālapanatāyāti anullapanatāya.",
  "atk-s0201a:2897_13": "Brahmuno ca abhinimantanatāyāti bakabrahmuno ca idañhi, mārisa, niccantiādinā nayena",
  "atk-s0201a:2897_14": "saha kāyakena brahmaṭṭhānena nimantanavacanena. Tasmāti tena kāraṇena. Imassa veyyākaraṇassa",
  "atk-s0201a:2897_15": "brahmanimantanikaṃtveva adhivacanaṃ saṅkhā samaññā paññatti jātā. Sesaṃ sabbattha uttānatthamevāti.",
  "atk-s0201a:2898": "Papañcasūdaniyā majjhimanikāyaṭṭhakathāya",
  "atk-s0201a:2899": "Brahmanimantanikasuttavaṇṇanā niṭṭhitā.",
  "atk-s0201a:2900": "10. Māratajjanīyasuttavaṇṇanā",
  "atk-s0201a:2901_0": "506. Evaṃ me sutanti māratajjanīyasuttaṃ. Tattha koṭṭhamanupaviṭṭhoti kucchiṃ pavisitvā",
  "atk-s0201a:2901_1": "antānaṃ anto anupaviṭṭho, pakkāsayaṭṭhāne nisinno. Garugaro viyāti garukagaruko viya",
  "atk-s0201a:2901_2": "thaddho pāsāṇapuñjasadiso. Māsācitaṃ maññeti māsabhattaṃ bhuttassa kucchi viya māsapūritapasibbako",
  "atk-s0201a:2901_3": "viya tintamāso viya cāti attho. Vihāraṃ pavisitvāti sace āhāradosena esa garubhāvo,",
  "atk-s0201a:2901_4": "abbhokāse caṅkamituṃ na sappāyanti caṅkamā orohitvā paṇṇasālaṃ pavisitvā pakatipaññatte",
  "atk-s0201a:2901_5": "āsane nisīdi. Paccattaṃ yoniso manasākāsīti, “kiṃ nu kho eta”nti āvajjamāno attanoyeva",
  "atk-s0201a:2901_6": "upāyena manasi akāsi. Sace pana thero attano sīlaṃ āvajjetvā, “yaṃ hiyyo vā pare",
  "atk-s0201a:2901_7": "vā parasuve vā paribhuttaṃ avipakkamatthi, añño vā koci visabhāgadoso, sabbaṃ jīratu",
  "atk-s0201a:2901_8": "phāsukaṃ hotū”ti hatthena kucchiṃ parāmasissa, māro pāpimā vilīyitvā agamissa. Thero",
  "atk-s0201a:2901_9": "pana tathā akatvā yoniso manasi akāsi. Mā tathāgataṃ vihesesīti yathā hi puttesu",
  "atk-s0201a:2901_10": "vihesitesu mātāpitaro vihesitāva honti, saddhivihārikaantevāsikesu vihesitesu ācariyupajjhāyā",
  "atk-s0201a:2901_11": "vihesitāva, janapade vihesite rājā vihesitova hoti, evaṃ tathāgatasāvake vihesite",
  "atk-s0201a:2901_12": "tathāgato vihesitova hoti. Tenāha – “mā tathāgataṃ vihesesī”ti.",
  "atk-s0201a:2902": "Paccaggaḷe aṭṭhāsīti patiaggaḷeva aṭṭhāsi. Aggaḷaṃ vuccati kavāṭaṃ, mukhena uggantvā paṇṇasālato nikkhamitvā bahipaṇṇasālāya kavāṭaṃ nissāya aṭṭhāsīti attho.",
  "atk-s0201a:2903_0": "507. Bhūtapubbāhaṃ pāpimāti kasmā idaṃ desanaṃ ārabhi? Thero kira cintesi – “ākāsaṭṭhakadevatānaṃ",
  "atk-s0201a:2903_1": "tāva manussagandho yojanasate ṭhitānaṃ ābādhaṃ karoti. Vuttañhetaṃ – ‘yojanasataṃ",
  "atk-s0201a:2903_2": "kho rājañña manussagandho deve ubbādhatī’ti. Ayaṃ pana māro nāgariko paricokkho mahesakkho",
  "atk-s0201a:2903_3": "ānubhāvasampanno devarājā samāno mama kucchiyaṃ pavisitvā antānaṃ anto pakkāsayokāse",
  "atk-s0201a:2903_4": "nisinno ativiya paduṭṭho bhavissati. Evarūpaṃ nāma jegucchaṃ paṭikūlaṃ okāsaṃ pavisitvā",
  "atk-s0201a:2903_5": "nisīdituṃ sakkontassa kimaññaṃ akaraṇīyaṃ bhavissati, kiṃ aññaṃ lajjissati, tvaṃ",
  "atk-s0201a:2903_6": "mama ñātikoti pana vutte mudubhāvaṃ anāpajjamāno nāma natthi, handassa ñātikoṭiṃ",
  "atk-s0201a:2903_7": "paṭivijjhitvā mudukeneva naṃ upāyena vissajjessāmī”ti cintetvā imaṃ desanamārabhi.",
  "atk-s0201a:2904_0": "So me tvaṃ bhāgineyyo hosīti so tvaṃ tasmiṃ kāle mayhaṃ bhāgineyyo hosi. Idaṃ paveṇivasena",
  "atk-s0201a:2904_1": "vuttaṃ. Devalokasmiṃ pana mārassa pitu vaṃso pitāmahassa vaṃso rajjaṃ karonto nāma",
  "atk-s0201a:2904_2": "natthi, puññavasena devaloke devarājā hutvā nibbatto, yāvatāyukaṃ ṭhatvā cavati.",
  "atk-s0201a:2904_3": "Añño eko attanā katena kammena tasmiṃ ṭhāne adhipati hutvā nibbattati. Iti ayaṃ māropi",
  "atk-s0201a:2904_4": "tadā tato cavitvā puna kusalaṃ katvā imasmiṃ kāle tasmiṃ adhipatiṭṭhāne nibbattoti veditabbo.",
  "atk-s0201a:2905_0": "Vidhuroti vigatadhuro, aññehi saddhiṃ asadisoti attho. Appakasirenāti appadukkhena.",
  "atk-s0201a:2905_1": "Pasupālakāti ajeḷakapālakā. Pathāvinoti maggapaṭipannā. Kāye upacinitvāti samantato",
  "atk-s0201a:2905_2": "citakaṃ bandhitvā. Aggiṃ datvā pakkamiṃsūti ettakena sarīraṃ pariyādānaṃ gamissatīti",
  "atk-s0201a:2905_3": "citakassa pamāṇaṃ sallakkhetvā catūsu disāsu aggiṃ datvā pakkamiṃsu. Citako padīpasikhā",
  "atk-s0201a:2905_4": "viya pajjali, therassa udakaleṇaṃ pavisitvā nisinnakālo viya ahosi. Cīvarāni papphoṭetvāti",
  "atk-s0201a:2905_5": "samāpattito vuṭṭhāya vigatadhūme kiṃsukavaṇṇe aṅgāre maddamāno cīvarāni vidhunitvā.",
  "atk-s0201a:2905_6": "Sarīre panassa usumamattampi nāhosi, cīvaresu aṃsumattampi najjhāyi, samāpattiphalaṃ nāmetaṃ.",
  "atk-s0201a:2906_0": "508. Akkosathāti dasahi akkosavatthūhi akkosatha. Paribhāsathāti vācāya paribhāsatha.",
  "atk-s0201a:2906_1": "Rosethāti ghaṭṭetha. Vihesethāti dukkhāpetha. Sabbametaṃ vācāya ghaṭṭanasseva adhivacanaṃ.",
  "atk-s0201a:2906_2": "Yathā taṃ dūsī māroti yathā etesaṃ dūsī māro. Labhetha otāranti labhetha chiddaṃ,",
  "atk-s0201a:2906_3": "kilesuppattiyā ārammaṇaṃ paccayaṃ labheyyāti attho. Muṇḍakātiādīsu muṇḍe muṇḍāti",
  "atk-s0201a:2906_4": "samaṇe ca samaṇāti vattuṃ vaṭṭeyya, ime pana hīḷentā muṇḍakā samaṇakāti āhaṃsu. Ibbhāti",
  "atk-s0201a:2906_5": "gahapatikā. Kiṇhāti kaṇhā, kāḷakāti attho. Bandhupādāpaccāti ettha bandhūti brahmā",
  "atk-s0201a:2906_6": "adhippeto. Tañhi brāhmaṇā pitāmahoti voharanti. Pādānaṃ apaccā pādāpaccā, brahmuno",
  "atk-s0201a:2906_7": "piṭṭhipādato jātāti adhippāyo. Tesaṃ kira ayaṃ laddhi – “brāhmaṇā brahmuno mukhato",
  "atk-s0201a:2906_8": "nikkhantā, khattiyā urato, vessā nābhito, suddā jāṇuto, samaṇā piṭṭhipādato”ti.",
  "atk-s0201a:2907_0": "Jhāyinosmā jhāyinosmāti jhāyino mayaṃ jhāyino mayanti. Madhurakajātāti ālasiyajātā.",
  "atk-s0201a:2907_1": "Jhāyantīti cintayanti. Pajjhāyantītiādīni upasaggavasena vaḍḍhitāni. Mūsikaṃ maggayamānoti",
  "atk-s0201a:2907_2": "sāyaṃ gocaratthāya susirarukkhato nikkhantaṃ rukkhasākhāya mūsikaṃ pariyesanto. So",
  "atk-s0201a:2907_3": "kira upasantūpasanto viya niccalova tiṭṭhati, sampattakāle mūsikaṃ sahasā gaṇhāti.",
  "atk-s0201a:2907_4": "Kotthūti siṅgālo, soṇotipi vadanti. Sandhisamalasaṅkaṭireti sandhimhi ca samale ca",
  "atk-s0201a:2907_5": "saṅkaṭire ca. Tattha sandhi nāma gharasandhi. Samalo nāma gūthaniddhamanapanāḷi.",
  "atk-s0201a:2907_6": "Saṅkaṭiraṃ nāma saṅkāraṭṭhānaṃ. Vahacchinnoti kantārato nikkhanto chinnavaho. Sandhisamalasaṅkaṭireti",
  "atk-s0201a:2907_7": "sandhimhi vā samale vā saṅkaṭire vā. Sopi hi baddhagatto viya niccalo jhāyati.",
  "atk-s0201a:2908_0": "Nirayaṃ upapajjantīti sace māro manussānaṃ sarīre adhimuccitvā evaṃ kareyya, manussānaṃ",
  "atk-s0201a:2908_1": "akusalaṃ na bhaveyya, mārasseva bhaveyya. Sarīre pana anadhimuccitvā visabhāgavatthuṃ",
  "atk-s0201a:2908_2": "vippaṭisārārammaṇaṃ dasseti, tadā kira so bhikkhū khippaṃ gahetvā macche ajjhottharante",
  "atk-s0201a:2908_3": "viya, jālaṃ gahetvā macche gaṇhante viya, lepayaṭṭhiṃ oḍḍetvā sakuṇe bandhante viya,",
  "atk-s0201a:2908_4": "sunakhehi saddhiṃ araññe migavaṃ carante viya, mātugāme gahetvā āpānabhūmiyaṃ nisinne",
  "atk-s0201a:2908_5": "viya, naccante viya, gāyante viya, bhikkhunīnaṃ rattiṭṭhānadivāṭṭhānesu visabhāgamanusse",
  "atk-s0201a:2908_6": "nisinne viya, ṭhite viya ca katvā dassesi. Manussā araññagatāpi vanagatāpi vihāragatāpi",
  "atk-s0201a:2908_7": "vippaṭisārārammaṇaṃ passitvā āgantvā aññesaṃ kathenti – “samaṇā evarūpaṃ assamaṇakaṃ",
  "atk-s0201a:2908_8": "ananucchavikaṃ karonti, etesaṃ dinne kuto kusalaṃ, mā etesaṃ kiñci adatthā”ti. Evaṃ",
  "atk-s0201a:2908_9": "te manussā diṭṭhadiṭṭhaṭṭhāne sīlavante akkosantā apuññaṃ pasavitvā apāyapūrakā ahesuṃ.",
  "atk-s0201a:2908_10": "Tena vuttaṃ “nirayaṃ upapajjantī”ti.",
  "atk-s0201a:2909_0": "509. Anvāviṭṭhāti āvaṭṭitā. Pharitvā vihariṃsūti na kevalaṃ pharitvā vihariṃsu. Kakusandhassa",
  "atk-s0201a:2909_1": "pana bhagavato ovāde ṭhatvā ime cattāro brahmavihāre nibbattetvā jhānapadaṭṭhānaṃ",
  "atk-s0201a:2909_2": "vipassanaṃ vaḍḍhetvā arahatte patiṭṭhahiṃsu.",
  "atk-s0201a:2910_0": "510. Āgatiṃ vā gatiṃ vāti paṭisandhivasena āgamanaṭṭhānaṃ vā, cutivasena gamanaṭṭhānaṃ",
  "atk-s0201a:2910_1": "vā na jānāmi. Siyā cittassa aññathattanti somanassavasena aññathattaṃ bhaveyya. Saggaṃ",
  "atk-s0201a:2910_2": "lokaṃ upapajjantīti idhāpi purimanayeneva attho veditabbo. Yathā hi pubbe vippaṭisārakaraṃ",
  "atk-s0201a:2910_3": "ārammaṇaṃ dasseti, evamidhāpi pasādakaraṃ. So kira tadā manussānaṃ dassanaṭṭhāne",
  "atk-s0201a:2910_4": "bhikkhū ākāse gacchante viya, ṭhite viya pallaṅkena nisinne viya, ākāse sūcikammaṃ",
  "atk-s0201a:2910_5": "karonte viya, potthakaṃ vācente viya, ākāse cīvaraṃ pasāretvā kāyaṃ utuṃ gaṇhāpente",
  "atk-s0201a:2910_6": "viya, navapabbajite ākāsena carante viya, taruṇasāmaṇere ākāse ṭhatvā pupphāni ocinante",
  "atk-s0201a:2910_7": "viya katvā dassesi. Manussā araññagatāpi vanagatāpi vihāragatāpi pabbajitānaṃ taṃ",
  "atk-s0201a:2910_8": "paṭipattiṃ disvā āgantvā aññesaṃ kathenti – “bhikkhūsu antamaso sāmaṇerāpi evaṃmahiddhiko",
  "atk-s0201a:2910_9": "mahānubhāvā, etesaṃ dinnaṃ mahapphalaṃ nāma hoti, etesaṃ detha sakkarothā”ti. Tato",
  "atk-s0201a:2910_10": "manussā bhikkhusaṅghaṃ catūhi paccayehi sakkarontā bahuṃ puññaṃ katvā saggapathapūrakā",
  "atk-s0201a:2910_11": "ahesuṃ. Tena vuttaṃ “saggaṃ lokaṃ upapajjantī”ti.",
  "atk-s0201a:2911": "511. Etha tumhe, bhikkhave, asubhānupassino kāye viharathāti bhagavā sakalajambudīpaṃ āhiṇḍanto antamaso dvinnampi tiṇṇampi bhikkhūnaṃ vasanaṭṭhānaṃ gantvā –",
  "atk-s0201a:2912_0": "“Asubhasaññāparicitena, bhikkhave, bhikkhuno cetasā bahulaṃ viharato methunadhammasamāpattiyā",
  "atk-s0201a:2912_1": "cittaṃ patilīyati patikuṭati pativattati na sampasāriyati, upekkhā vā pāṭikulyatā vā saṇṭhāti.",
  "atk-s0201a:2913_0": "Āhāre paṭikūlasaññāparicitena, bhikkhave, bhikkhuno cetasā bahulaṃ viharato rasataṇhāya",
  "atk-s0201a:2913_1": "cittaṃ patilīyati patikuṭati pativattati na sampasāriyati, upekkhā vā pāṭikulyatā vā saṇṭhāti.",
  "atk-s0201a:2914_0": "Sabbaloke anabhiratisaññāparicitena, bhikkhave, bhikkhuno cetasā bahulaṃ viharato",
  "atk-s0201a:2914_1": "lokacitresu cittaṃ patilīyati patikuṭati pativattati na sampasāriyati, upekkhā vā",
  "atk-s0201a:2914_2": "pāṭikulyatā vā saṇṭhāti.",
  "atk-s0201a:2915_0": "Aniccasaññāparicitena, bhikkhave, bhikkhuno cetasā bahulaṃ viharato lābhasakkārasiloke",
  "atk-s0201a:2915_1": "cittaṃ patilīyati patikuṭati pativattati na sampasāriyati, upekkhā vā pāṭikulyatā",
  "atk-s0201a:2915_2": "vā saṇṭhātī”ti evaṃ ānisaṃsaṃ dassetvā –",
  "atk-s0201a:2916_0": "Etha tumhe, bhikkhave, asubhānupassī kāye viharatha, āhāre paṭikūlasaññino sabbaloke",
  "atk-s0201a:2916_1": "anabhiratisaññino sabbasaṅkhāresu aniccānupassinoti. Imāni cattāri kammaṭṭhānāni",
  "atk-s0201a:2916_2": "kathesi. Tepi bhikkhū imesu catūsu kammaṭṭhānesu kammaṃ karontā vipassanaṃ vaḍḍhetvā",
  "atk-s0201a:2916_3": "sabbāsave khepetvā arahatte patiṭṭhahiṃsu, imānipi cattāri kammaṭṭhānāni rāgasantāni",
  "atk-s0201a:2916_4": "dosamohasantāni rāgapaṭighātāni dosamohapaṭighātāni cāti.",
  "atk-s0201a:2917_0": "512. Sakkharaṃ gahetvāti antomuṭṭhiyaṃ tiṭṭhanapamāṇaṃ pāsāṇaṃ gahetvā. Ayañhi brāhmaṇagahapatikehi",
  "atk-s0201a:2917_1": "bhikkhū akkosāpetvāpi, brāhmaṇagahapatikānaṃ vasena bhikkhusaṅghassa lābhasakkāraṃ",
  "atk-s0201a:2917_2": "uppādāpetvāpi, otāraṃ alabhanto idāni sahatthā upakkamitukāmo aññatarassa kumārassa",
  "atk-s0201a:2917_3": "sarīre adhimuccitvā evarūpaṃ pāsāṇaṃ aggahesi. Taṃ sandhāya vuttaṃ “sakkharaṃ gahetvā”ti.",
  "atk-s0201a:2918_0": "Sīsaṃ vo bhindīti sīsaṃ bhindi, mahācammaṃ chijjitvā maṃsaṃ dvedhā ahosi. Sakkharā",
  "atk-s0201a:2918_1": "panassa sīsakaṭāhaṃ abhinditvā aṭṭhiṃ āhacceva nivattā. Nāgāpalokitaṃ apalokesīti",
  "atk-s0201a:2918_2": "pahārasaddaṃ sutvā yathā nāma hatthināgo ito vā etto vā apaloketukāmo gīvaṃ aparivattetvā",
  "atk-s0201a:2918_3": "sakalasarīreneva nivattitvā apaloketi. Evaṃ sakalasarīreneva nivattitvā apalokesi.",
  "atk-s0201a:2918_4": "Yathā hi mahājanassa aṭṭhīni koṭiyā koṭiṃ āhacca ṭhitāni, paccekabuddhānaṃ aṅkusalaggāni,",
  "atk-s0201a:2918_5": "na evaṃ buddhānaṃ. Buddhānaṃ pana saṅkhalikāni viya ekābaddhāni hutvā ṭhitāni, tasmā",
  "atk-s0201a:2918_6": "pacchato apalokanakāle na sakkā hoti gīvaṃ parivattetuṃ. Yathā pana hatthināgo pacchābhāgaṃ",
  "atk-s0201a:2918_7": "apaloketukāmo sakalasarīreneva parivattati, evaṃ parivattitabbaṃ hoti. Tasmā bhagavā",
  "atk-s0201a:2918_8": "yantena parivattitā suvaṇṇapaṭimā viya sakalasarīreneva nivattitvā apalokesi, apaloketvā",
  "atk-s0201a:2918_9": "ṭhito pana, “na vāyaṃ dūsī māro mattamaññāsī”ti āha. Tassattho, ayaṃ dūsī māro pāpaṃ",
  "atk-s0201a:2918_10": "karonto neva pamāṇaṃ aññāsi, pamāṇātikkantamakāsīti.",
  "atk-s0201a:2919_0": "Sahāpalokanāyāti kakusandhassa bhagavato apalokaneneva saha taṅkhaṇaññeva. Tamhā",
  "atk-s0201a:2919_1": "ca ṭhānā cavīti tamhā ca devaṭṭhānā cuto, mahānirayaṃ upapannoti attho. Cavamāno",
  "atk-s0201a:2919_2": "hi na yattha katthaci ṭhito cavati, tasmā vasavattidevalokaṃ āgantvā cuto, “sahāpalokanāyā”ti",
  "atk-s0201a:2919_3": "ca vacanato na bhagavato apalokitattā cutoti veditabbo, cutikāladassanamattameva",
  "atk-s0201a:2919_4": "hetaṃ. Uḷāre pana mahāsāvake viraddhattā kudāriyā pahaṭaṃ viyassa āyu tattheva chijjitvā",
  "atk-s0201a:2919_5": "gatanti veditabbaṃ. Tayo nāmadheyyā hontīti tīṇi nāmāni honti. Chaphassāyatanikoti",
  "atk-s0201a:2919_6": "chasu phassāyatanesu pāṭiyekkāya vedanāya paccayo.",
  "atk-s0201a:2920_0": "Saṅkusamāhatoti ayasūlehi samāhato. Paccattavedaniyoti sayameva vedanājanako. Saṅkunā",
  "atk-s0201a:2920_1": "saṅku hadaye samāgaccheyyāti ayasūlena saddhiṃ ayasūlaṃ hadayamajjhe samāgaccheyya.",
  "atk-s0201a:2920_2": "Tasmiṃ kira niraye upapannānaṃ tigāvuto attabhāvo hoti, therassāpi tādiso ahosi.",
  "atk-s0201a:2920_3": "Athassa hi nirayapālā tālakkhandhapamāṇāni ayasūlāni ādittāni sampajjalitāni sajotibhūtāni",
  "atk-s0201a:2920_4": "sayameva gahetvā punappunaṃ nivattamānā, – “iminā te ṭhānena cintetvā pāpaṃ kata”nti",
  "atk-s0201a:2920_5": "pūvadoṇiyaṃ pūvaṃ koṭṭento viya hadayamajjhaṃ koṭṭetvā, paṇṇāsa janā pādābhimukhā",
  "atk-s0201a:2920_6": "paṇṇāsa janā sīsābhimukhā koṭṭetvā gacchanti, evaṃ gacchantā pañcahi vassasatehi",
  "atk-s0201a:2920_7": "ubho ante patvā puna nivattamānā pañcahi vassasatehi hadayamajjhaṃ āgacchanti. Taṃ",
  "atk-s0201a:2920_8": "sandhāya evaṃ vuttaṃ.",
  "atk-s0201a:2921_0": "Vuṭṭhānimanti vipākavuṭṭhānavedanaṃ. Sā kira mahāniraye vedanāto dukkhatarā hoti,",
  "atk-s0201a:2921_1": "yathā hi sinehapānasattāhato parihārasattāhaṃ dukkhataraṃ, evaṃ mahānirayadukkhato",
  "atk-s0201a:2921_2": "ussade vipākavuṭṭhānavedanā dukkhatarāti vadanti. Seyyathāpi macchassāti purisasīsañhi",
  "atk-s0201a:2921_3": "vaṭṭaṃ hoti, sūlena paharantassa pahāro ṭhānaṃ na labhati parigalati, macchasīsaṃ",
  "atk-s0201a:2921_4": "āyataṃ puthulaṃ, pahāro ṭhānaṃ labhati, avirajjhitvā kammakāraṇā sukarā hoti, tasmā",
  "atk-s0201a:2921_5": "evarūpaṃ sīsaṃ hoti.",
  "atk-s0201a:2922_0": "513. Vidhuraṃ sāvakamāsajjāti vidhuraṃ sāvakaṃ ghaṭṭayitvā. Paccattavedanāti sayameva",
  "atk-s0201a:2922_1": "pāṭiyekkavedanājanakā. Īdiso nirayo āsīti imasmiṃ ṭhāne nirayo devadūtasuttena dīpetabbo.",
  "atk-s0201a:2922_2": "Kaṇha-dukkhaṃ nigacchasīti kāḷaka-māra, dukkhaṃ vindissasi. Majjhe sarassāti mahāsamuddassa",
  "atk-s0201a:2922_3": "majjhe udakaṃ vatthuṃ katvā nibbattavimānāni kappaṭṭhitikāni honti, tesaṃ veḷuriyassa",
  "atk-s0201a:2922_4": "viya vaṇṇo hoti, pabbatamatthake jalitanaḷaggikkhandho viya ca nesaṃ acciyo jotanti,",
  "atk-s0201a:2922_5": "pabhassarā pabhāsampannā honti, tesu vimānesu nīlabhedādivasena nānattavaṇṇā accharā",
  "atk-s0201a:2922_6": "naccanti. Yo etamabhijānātīti yo etaṃ vimānavatthuṃ jānātīti attho. Evamettha vimānapetavatthukeneva",
  "atk-s0201a:2922_7": "attho veditabbo. Pādaṅguṭṭhena kampayīti idaṃ pāsādakampanasuttena dīpetabbaṃ. Yo",
  "atk-s0201a:2922_8": "vejayantaṃ pāsādanti idaṃ cūḷataṇhāsaṅkhayavimuttisuttena dīpetabbaṃ. Sakkaṃ so paripucchatīti",
  "atk-s0201a:2922_9": "idampi teneva dīpetabbaṃ. Sudhammāyābhito sabhanti sudhammasabhāya samīpe, ayaṃ pana",
  "atk-s0201a:2922_10": "brahmaloke sudhammasabhāva, na tāvatiṃsabhavane. Sudhammasabhāvirahito hi devaloko nāma natthi.",
  "atk-s0201a:2923_0": "Brahmaloke pabhassaranti brahmaloke mahāmoggallānamahākassapādīhi sāvakehi saddhiṃ",
  "atk-s0201a:2923_1": "tassa tejodhātuṃ samāpajjitvā nisinnassa bhagavato obhāsaṃ. Ekasmiñhi samaye bhagavā",
  "atk-s0201a:2923_2": "brahmaloke sudhammāya devasabhāya sannipatitvā, – “atthi nu kho koci samaṇo vā brāhmaṇo",
  "atk-s0201a:2923_3": "vā evaṃmahiddhiko. Yo idha āgantuṃ sakkuṇeyyā”ti cintentasseva brahmagaṇassa cittamaññāya",
  "atk-s0201a:2923_4": "tattha gantvā brahmagaṇassa matthake nisinno tejodhātuṃ samāpajjitvā mahāmoggallānādīnaṃ",
  "atk-s0201a:2923_5": "āgamanaṃ cintesi. Tepi gantvā satthāraṃ vanditvā tejodhātuṃ samāpajjitvā paccekaṃ",
  "atk-s0201a:2923_6": "disāsu nisīdiṃsu, sakalabrahmaloko ekobhāso ahosi. Satthā catusaccappakāsanaṃ dhammaṃ",
  "atk-s0201a:2923_7": "desesi, desanāpariyosāne anekāni brahmasahassāni maggaphalesu patiṭṭhahiṃsu. Taṃ",
  "atk-s0201a:2923_8": "sandhāyimā gāthā vuttā, so panāyamattho aññatarabrahmasuttena dīpetabbo.",
  "atk-s0201a:2924_0": "Vimokkhena aphassayīti jhānavimokkhena phusi. Vananti jambudīpaṃ. Pubbavidehānanti",
  "atk-s0201a:2924_1": "pubbavidehānañca dīpaṃ. Ye ca bhūmisayā narāti bhūmisayā narā nāma aparagoyānakā",
  "atk-s0201a:2924_2": "ca uttarakurukā ca. Tepi sabbe phusīti vuttaṃ hoti. Ayaṃ pana attho nandopanandadamanena",
  "atk-s0201a:2924_3": "dīpetabbo. Vatthu visuddhimagge iddhikathāya vitthāritaṃ. Apuññaṃ pasavīti apuññaṃ",
  "atk-s0201a:2924_4": "paṭilabhi. Āsaṃ mā akāsi bhikkhūsūti bhikkhū vihesemīti etaṃ āsaṃ mā akāsi. Sesaṃ",
  "atk-s0201a:2924_5": "sabbattha uttānamevāti.",
  "atk-s0201a:2925": "Papañcasūdaniyā majjhimanikāyaṭṭhakathāya",
  "atk-s0201a:2926": "Māratajjanīyasuttavaṇṇanā niṭṭhitā.",
  "atk-s0201a:2927": "Pañcamavaggavaṇṇanā niṭṭhitā.",
  "atk-s0201a:2929": "Mūlapaṇṇāsaṭṭhakathā niṭṭhitā."
}