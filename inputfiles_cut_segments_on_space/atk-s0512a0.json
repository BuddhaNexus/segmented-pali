{
  "atk-s0512a0:0": "Namo tassa bhagavato arahato sammāsambuddhassa",
  "atk-s0512a0:1": "Khuddakanikāye",
  "atk-s0512a0:2": "Cariyāpiṭaka-aṭṭhakathā",
  "atk-s0512a0:3": "Ganthārambhakathā",
  "atk-s0512a0:4": "Cariyā sabbalokassa, hitā yassa mahesino;",
  "atk-s0512a0:5": "Acinteyyānubhāvaṃ taṃ, vande lokagganāyakaṃ.",
  "atk-s0512a0:6": "Vijjācaraṇasampannā, yena nīyanti lokato;",
  "atk-s0512a0:7": "Vande tamuttamaṃ dhammaṃ, sammāsambuddhapūjitaṃ.",
  "atk-s0512a0:8": "Sīlādiguṇasampanno, ṭhito maggaphalesu yo;",
  "atk-s0512a0:9": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0512a0:10": "Vandanājanitaṃ puññaṃ, iti yaṃ ratanattaye;",
  "atk-s0512a0:11": "Hatantarāyo sabbattha, hutvāhaṃ tassa tejasā.",
  "atk-s0512a0:12": "Imasmiṃ bhaddakappasmiṃ, sambhatā yā sudukkarā;",
  "atk-s0512a0:13": "Ukkaṃsapāramippattā, dānapāramitādayo.",
  "atk-s0512a0:14": "Tāsaṃ sambodhicariyānaṃ, ānubhāvavibhāvanaṃ;",
  "atk-s0512a0:15": "Sakkesu nigrodhārāme, vasantena mahesinā.",
  "atk-s0512a0:16": "Yaṃ dhammasenāpatino, sabbasāvakaketuno;",
  "atk-s0512a0:17": "Lokanāthena cariyā-piṭakaṃ nāma desitaṃ.",
  "atk-s0512a0:18": "Yaṃ khuddakanikāyasmiṃ, saṅgāyiṃsu mahesayo;",
  "atk-s0512a0:19": "Dhammasaṅgāhakā satthu, hetusampattidīpanaṃ.",
  "atk-s0512a0:20": "Tassa sambodhisambhāra-vibhāganayayogato;",
  "atk-s0512a0:21": "Kiñcāpi dukkarā kātuṃ, atthasaṃvaṇṇanā mayā.",
  "atk-s0512a0:22": "Saha saṃvaṇṇanaṃ yasmā, dharate satthu sāsanaṃ;",
  "atk-s0512a0:23": "Pubbācariyasīhānaṃ, tiṭṭhateva vinicchayo.",
  "atk-s0512a0:24": "Tasmā taṃ avalambitvā, ogāhitvā ca sabbaso;",
  "atk-s0512a0:25": "Jātakānupanissāya, porāṇaṭṭhakathānayaṃ.",
  "atk-s0512a0:26": "Nissitaṃ vācanāmaggaṃ, suvisuddhamanākulaṃ;",
  "atk-s0512a0:27": "Mahāvihāravāsīnaṃ, nipuṇatthavinicchayaṃ.",
  "atk-s0512a0:28": "Nītaneyyatthabhedā ca, pāramī paridīpayaṃ;",
  "atk-s0512a0:29": "Karissāmi taṃ cariyā-piṭakassatthavaṇṇanaṃ.",
  "atk-s0512a0:30": "Iti ākaṅkhamānassa, saddhammassa ciraṭṭhitiṃ;",
  "atk-s0512a0:31": "Vibhajantassa tassatthaṃ, nisāmayatha sādhavoti.",
  "atk-s0512a0:32_0": "Tattha cariyāpiṭakanti kenaṭṭhena cariyāpiṭakaṃ? Atītāsu jātīsu satthu cariyānubhāvappakāsinī",
  "atk-s0512a0:32_1": "pariyattīti katvā, pariyattiattho hi ayaṃ piṭakasaddo, “mā piṭakasampadānenā”tiādīsu",
  "atk-s0512a0:32_2": "viya. Atha vā yasmā sā pariyatti tasseva satthu purimajātīsu cariyānaṃ ānubhāvappakāsanena",
  "atk-s0512a0:32_3": "bhājanabhūtā, tasmāpi “cariyāpiṭaka”nti vuccati, bhājanatthopi hi piṭakasaddo niddiṭṭho",
  "atk-s0512a0:32_4": "“atha puriso āgaccheyya, kudālapiṭakaṃ ādāyā”tiādīsu viya. Taṃ panetaṃ cariyāpiṭakaṃ",
  "atk-s0512a0:32_5": "vinayapiṭakaṃ, suttantapiṭakaṃ, abhidhammapiṭakanti tīsu piṭakesu suttantapiṭakapariyāpannaṃ.",
  "atk-s0512a0:32_6": "Dīghanikāyo, majjhimanikāyo, saṃyuttanikāyo, aṅguttaranikāyo, khuddakanikāyoti pañcasu",
  "atk-s0512a0:32_7": "nikāyesu khuddakanikāyapariyāpannaṃ. Suttaṃ, geyyaṃ, veyyākaraṇaṃ, gāthā, udānaṃ,",
  "atk-s0512a0:32_8": "itivuttakaṃ, jātakaṃ, abbhutadhammaṃ, vedallanti navasu sāsanaṅgesu gāthāsaṅgahaṃ.",
  "atk-s0512a0:33": "“Dvāsīti buddhato gaṇhiṃ, dvesahassāni bhikkhuto;",
  "atk-s0512a0:34": "Caturāsīti sahassāni, ye me dhammā pavattino”ti. –",
  "atk-s0512a0:35_0": "Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ.",
  "atk-s0512a0:35_1": "Vaggato akittivaggo, hatthināgavaggo, yudhañjayavaggoti vaggattayasaṅgahaṃ. Cariyato",
  "atk-s0512a0:35_2": "akittivagge dasa, hatthināgavagge dasa, yudhañjayavagge pañcadasāti pañcatiṃsacariyāsaṅgahaṃ.",
  "atk-s0512a0:35_3": "Tīsu vaggesu akittivaggo ādi, cariyāsu akitticariyā. Tassāpi –",
  "atk-s0512a0:36": "“Kappe ca satasahasse, caturo ca asaṅkhiye;",
  "atk-s0512a0:37": "Etthantare yaṃ caritaṃ, sabbaṃ taṃ bodhipācana”nti. –",
  "atk-s0512a0:38": "Ayaṃ gāthā ādi. Tassa ito pabhuti anukkamena atthasaṃvaṇṇanā hoti.",
  "atk-s0512a0:39": "Ganthārambhakathā niṭṭhitā.",
  "atk-s0512a0:40": "Nidānakathā",
  "atk-s0512a0:41_0": "Sā panāyaṃ atthasaṃvaṇṇanā yasmā dūrenidānaṃ, avidūrenidānaṃ, santikenidānanti imāni",
  "atk-s0512a0:41_1": "tīṇi nidānāni dassetvā vuccamānā suṇantehi samudāgamato paṭṭhāya suṭṭhu viññātā nāma",
  "atk-s0512a0:41_2": "hoti. Tasmā tesaṃ nidānānaṃ ayaṃ vibhāgo veditabbo.",
  "atk-s0512a0:42_0": "Dīpaṅkaradasabalassa pādamūlasmiñhi katābhinīhārassa mahābodhisattassa yāva tusitabhavane",
  "atk-s0512a0:42_1": "nibbatti, tāva pavatto kathāmaggo dūrenidānaṃ nāma. Tusitabhavanato paṭṭhāya yāva",
  "atk-s0512a0:42_2": "bodhimaṇḍe sabbaññutaññāṇappatti, tāva pavatto kathāmaggo avidūrenidānaṃ nāma. Mahābodhimaṇḍato",
  "atk-s0512a0:42_3": "pana paṭṭhāya yāva paccuppannavatthu, tāva pavatto kathāmaggo santikenidānaṃ nāma.",
  "atk-s0512a0:42_4": "Imesu tīsu nidānesu yasmā dūrenidānaavidūrenidānāni sabbasādhāraṇāni, tasmā tāni",
  "atk-s0512a0:42_5": "jātakaṭṭhakathāyaṃ vitthāritanayeneva vitthārato veditabbāni. Santikenidāne pana",
  "atk-s0512a0:42_6": "atthi visesoti tiṇṇampi nidānānaṃ ayamādito paṭṭhāya saṅkhepakathā.",
  "atk-s0512a0:43_0": "Dīpaṅkarassa bhagavato pādamūle katābhinīhāro bodhisattabhūto lokanātho attano abhinīhārānurūpaṃ",
  "atk-s0512a0:43_1": "samattiṃsapāramiyo pūretvā, sabbaññutaññāṇasambhāraṃ matthakaṃ pāpetvā, tusitabhavane",
  "atk-s0512a0:43_2": "nibbatto buddhabhāvāya uppattikālaṃ āgamayamāno, tattha yāvatāyukaṃ ṭhatvā tato cuto",
  "atk-s0512a0:43_3": "sakyarājakule paṭisandhiṃ gahetvā anantena parihārena mahantena sirisobhaggena vaḍḍhamāno",
  "atk-s0512a0:43_4": "anukkamena yobbanaṃ patvā ekūnatiṃse vayasmiṃ katamahābhinikkhamano, chabbassāni",
  "atk-s0512a0:43_5": "mahāpadhānaṃ padahitvā, vesākhapuṇṇamāyaṃ bodhirukkhamūle nisinno sūriye anatthaṅgamiteyeva",
  "atk-s0512a0:43_6": "mārabalaṃ vidhamitvā purimayāme pubbenivāsaṃ anussaritvā, majjhimayāme dibbacakkhuṃ",
  "atk-s0512a0:43_7": "visodhetvā, pacchimayāme diyaḍḍhakilesasahassaṃ khepetvā, anuttaraṃ sammāsambodhimabhisambujjhi.",
  "atk-s0512a0:44_0": "Tato tattheva sattasattāhe vītināmetvā, āsāḷhipuṇṇamāyaṃ bārāṇasiṃ gantvā isipatane",
  "atk-s0512a0:44_1": "migadāye aññāsikoṇḍaññappamukhā aṭṭhārasa brahmakoṭiyo dhammāmataṃ pāyento, dhammacakkaṃ",
  "atk-s0512a0:44_2": "pavattetvā, yasādike veneyye arahatte patiṭṭhāpetvā, te sabbeva saṭṭhi arahante lokānuggahāya",
  "atk-s0512a0:44_3": "vissajjetvā, uruvelaṃ gacchanto kappāsikavanasaṇḍe tiṃsa bhaddavaggiye sotāpattiphalādīsu",
  "atk-s0512a0:44_4": "patiṭṭhāpetvā, uruvelaṃ gantvā aḍḍhuḍḍhāni pāṭihāriyasahassāni dassetvā uruvelakassapādayo",
  "atk-s0512a0:44_5": "sahassajaṭilaparivāre tebhātikajaṭile vinetvā, tehi parivuto rājagahanagarūpacāre",
  "atk-s0512a0:44_6": "laṭṭhivanuyyāne nisinno bimbisārappamukhe dvādasanahute brāhmaṇagahapatike sāsane",
  "atk-s0512a0:44_7": "otāretvā, magadharājena kārite veḷuvanavihāre viharati.",
  "atk-s0512a0:45_0": "Athevaṃ bhagavati veḷuvane viharante sāriputtamoggallānesu aggasāvakaṭṭhāne ṭhapitesu",
  "atk-s0512a0:45_1": "sāvakasannipāte jāte, suddhodanamahārājā “putto kira me chabbassāni dukkarakārikaṃ",
  "atk-s0512a0:45_2": "caritvā paramābhisambodhiṃ patvā pavattitavaradhammacakko rājagahaṃ nissāya veḷuvane",
  "atk-s0512a0:45_3": "viharatī”ti sutvā dasapurisasahassaparivāre, anukkamena dasa amacce pesesi “puttaṃ",
  "atk-s0512a0:45_4": "me idhānetvā dassethā”ti. Tesu rājagahaṃ gantvā satthu dhammadesanāya arahatte patiṭṭhitesu",
  "atk-s0512a0:45_5": "kāḷudāyittherena rañño adhippāye ārocite bhagavā vīsatisahassakhīṇāsavaparivuto rājagahato",
  "atk-s0512a0:45_6": "nikkhamitvā saṭṭhiyojanaṃ kapilavatthuṃ dvīhi māsehi sampāpuṇi. Sakyarājāno “amhākaṃ",
  "atk-s0512a0:45_7": "ñātiseṭṭhaṃ passissāmā”ti sannipatitvā nigrodhārāmaṃ bhagavato ca bhikkhusaṅghassa",
  "atk-s0512a0:45_8": "ca vasanayoggaṃ kāretvā, gandhapupphādihatthā paccuggamanaṃ katvā, satthāraṃ nigrodhārāmaṃ",
  "atk-s0512a0:45_9": "pavesesuṃ. Tatra bhagavā vīsatisahassakhīṇāsavaparivuto paññattavarabuddhāsane nisīdi.",
  "atk-s0512a0:45_10": "Sākiyā mānatthaddhā satthu paṇipātaṃ nākaṃsu. Bhagavā tesaṃ ajjhāsayaṃ oloketvā mānaṃ",
  "atk-s0512a0:45_11": "bhañjitvā te dhammadesanāya bhājane kātuṃ abhiññāpādakaṃ catutthajjhānaṃ samāpajjitvā",
  "atk-s0512a0:45_12": "vuṭṭhāya ākāsaṃ abbhuggantvā tesaṃ sīse pādapaṃsuṃ okiramāno viya, kaṇḍambarukkhamūle",
  "atk-s0512a0:45_13": "katapāṭihāriyasadisaṃ yamakapāṭihāriyaṃ akāsi. Rājā taṃ acchariyaṃ disvā “ayaṃ loke",
  "atk-s0512a0:45_14": "aggapuggalo”ti vandi. Raññā pana vandite te ṭhātuṃ nāma na sakkonti, sabbepi sākiyā vandiṃsu.",
  "atk-s0512a0:46_0": "Tadā kira bhagavā yamakapāṭihāriyaṃ karonto lokavivaraṇapāṭihāriyampi akāsi – yasmiṃ",
  "atk-s0512a0:46_1": "vattamāne manussā manussaloke yathāṭhitā yathānisinnāva cātumahārājikato paṭṭhāya",
  "atk-s0512a0:46_2": "yāva akaniṭṭhabhavanā sabbe deve tattha tattha attano bhavane kīḷante dibbānubhāvena",
  "atk-s0512a0:46_3": "jotante mahatiṃ dibbasampattiṃ anubhavante santāni samāpattisukhāni anubhavante aññamaññaṃ",
  "atk-s0512a0:46_4": "dhammaṃ sākacchante ca buddhānubhāvena attano maṃsacakkhunāva passanti. Tathā heṭṭhāpathaviyaṃ",
  "atk-s0512a0:46_5": "aṭṭhasu mahānirayesu, soḷasasu ca ussadanirayesu, lokantaraniraye cāti tattha tattha",
  "atk-s0512a0:46_6": "mahādukkhaṃ anubhavamāne satte passanti. Dasasahassilokadhātuyaṃ devā mahaccadevānubhāvena",
  "atk-s0512a0:46_7": "tathāgataṃ upasaṅkamitvā acchariyabbhutacittajātā pañjalikā namassamānā payirupāsanti,",
  "atk-s0512a0:46_8": "buddhaguṇapaṭisaṃyuttā gāthāyo udāharantā thomenti apphoṭenti hasanti pītisomanassaṃ",
  "atk-s0512a0:46_9": "pavedenti. Yaṃ sandhāya vuttaṃ –",
  "atk-s0512a0:47": "“Bhummā mahārājikā tāvatiṃsā, yāmā ca devā tusitā ca nimmitā;",
  "atk-s0512a0:48": "Paranimmitā yepi ca brahmakāyikā, ānanditā vipulamakaṃsu ghosa”nti.",
  "atk-s0512a0:49_0": "Tadā hi dasabalo “atulaṃ attano buddhabalaṃ dassessāmī”ti mahākaruṇāya samussāhito",
  "atk-s0512a0:49_1": "ākāse dasasahassacakkavāḷasamāgame caṅkamaṃ māpetvā, dvādasayojanavitthate sabbaratanamaye",
  "atk-s0512a0:49_2": "caṅkame ṭhito yathāvuttaṃ devamanussanayanavihaṅgānaṃ ekanipātabhūtamacchariyaṃ anaññasādhāraṇaṃ",
  "atk-s0512a0:49_3": "buddhānaṃ samādhiñāṇānubhāvadīpanaṃ pāṭihāriyaṃ dassetvā, puna tasmiṃ caṅkame caṅkamanto",
  "atk-s0512a0:49_4": "veneyyānaṃ ajjhāsayānurūpaṃ acinteyyānubhāvāya anopamāya buddhalīḷāya dhammaṃ desesi. Tena vuttaṃ –",
  "atk-s0512a0:50": "“Na hete jānanti sadevamānusā, buddho ayaṃ kīdisako naruttamo;",
  "atk-s0512a0:51": "Iddhibalaṃ paññābalañca kīdisaṃ, buddhabalaṃ lokahitassa kīdisaṃ.",
  "atk-s0512a0:52": "“Na hete jānanti sadevamānusā, buddho ayaṃ edisako naruttamo;",
  "atk-s0512a0:53": "Iddhibalaṃ paññābalañca edisaṃ, buddhabalaṃ lokahitassa edisaṃ.",
  "atk-s0512a0:54": "“Handāhaṃ dassayissāmi, buddhabalamanuttaraṃ;",
  "atk-s0512a0:55": "Caṅkamaṃ māpayissāmi, nabhe ratanamaṇḍita”nti. ;",
  "atk-s0512a0:56_0": "Evaṃ tathāgate attano buddhānubhāvadīpanaṃ pāṭihāriyaṃ dassetvā dhammaṃ desente āyasmā",
  "atk-s0512a0:56_1": "dhammasenāpati sāriputto rājagahe gijjhakūṭapabbate ṭhito dibbacakkhunā passitvā,",
  "atk-s0512a0:56_2": "tena buddhānubhāvasandassanena acchariyabbhutacittajāto “handāhaṃ bhiyyosomattāya",
  "atk-s0512a0:56_3": "buddhānubhāvaṃ lokassa pākaṭaṃ karissāmī”ti sañjātaparivitakko attano parivārabhūtānaṃ",
  "atk-s0512a0:56_4": "pañcannaṃ bhikkhusatānaṃ tamatthaṃ ārocetvā iddhiyā ākāsena tāvadeva āgantvā saparivāro",
  "atk-s0512a0:56_5": "bhagavantaṃ upasaṅkamitvā pañcapatiṭṭhitena vanditvā dasanakhasamodhānasamujjalamañjaliṃ",
  "atk-s0512a0:56_6": "sirasi paggayha tathāgatassa mahābhinīhāraṃ pāramiparipūraṇañca pucchi. Bhagavā taṃ",
  "atk-s0512a0:56_7": "kāyasakkhiṃ katvā tattha sannipatitamanussānañceva dasasahassacakkavāḷadevabrahmānañca",
  "atk-s0512a0:56_8": "attano buddhānubhāvaṃ paridīpayanto buddhavaṃsaṃ desesi. Tena vuttaṃ –",
  "atk-s0512a0:57": "“Sāriputto mahāpañño, samādhijjhānakovido;",
  "atk-s0512a0:58": "Paññāya pāramippatto, pucchati lokanāyakaṃ.",
  "atk-s0512a0:59": "“Kīdiso te mahāvīra, abhinīhāro naruttama;",
  "atk-s0512a0:60": "Kamhi kāle tayā dhīra, patthitā bodhimuttamā.",
  "atk-s0512a0:61": "“Dānaṃ sīlañca nekkhammaṃ, paññā vīriyañca kīdisaṃ;",
  "atk-s0512a0:62": "Khanti saccamadhiṭṭhānaṃ, mettupekkhā ca kīdisā.",
  "atk-s0512a0:63": "“Dasa pāramī tayā dhīra, kīdisī lokanāyaka;",
  "atk-s0512a0:64": "Kathaṃ upapāramī puṇṇā, paramatthapāramī kathaṃ.",
  "atk-s0512a0:65": "“Tassa puṭṭho viyākāsi, karavīkamadhuragiro;",
  "atk-s0512a0:66": "Nibbāpayanto hadayaṃ, hāsayanto sadevaka”nti. ;",
  "atk-s0512a0:67_0": "Evaṃ bhagavatā buddhavaṃse desite āyasmā dhammasenāpati “aho buddhānaṃ hetusampadā,",
  "atk-s0512a0:67_1": "aho samudāgamasampatti, aho mahābhinīhārasamijjhanā, dukkaraṃ vata bhagavatā kataṃ",
  "atk-s0512a0:67_2": "ettakaṃ kālaṃ evaṃ pāramiyo pūrentena, evaṃvidhassa bodhisambhārasambharaṇassa anucchavikameva",
  "atk-s0512a0:67_3": "cetaṃ phalaṃ, yadidaṃ sabbaññutā balesu ca vasībhāvo evaṃmahiddhikatā evaṃmahānubhāvatā”ti",
  "atk-s0512a0:67_4": "buddhaguṇārammaṇaṃ ñāṇaṃ pesesi. So anaññasādhāraṇaṃ bhagavato sīlaṃ samādhi paññā",
  "atk-s0512a0:67_5": "vimutti vimuttiñāṇadassanaṃ hiriottappaṃ saddhāvīriyaṃ satisampajaññaṃ sīlavisuddhi",
  "atk-s0512a0:67_6": "diṭṭhivisuddhi samathavipassanā tīṇi kusalamūlāni tīṇi sucaritāni tayo sammāvitakkā",
  "atk-s0512a0:67_7": "tisso anavajjasaññāyo tisso dhātuyo cattāro satipaṭṭhānā cattāro sammappadhānā cattāro",
  "atk-s0512a0:67_8": "iddhipādā cattāro ariyamaggā cattāri ariyaphalāni catasso paṭisambhidā catuyoniparicchedakañāṇāni",
  "atk-s0512a0:67_9": "cattāro ariyavaṃsā cattāri vesārajjañāṇāni pañca padhāniyaṅgāni pañcaṅgiko sammāsamādhi",
  "atk-s0512a0:67_10": "pañcindriyāni pañca balāni pañca nissaraṇiyā dhātuyo pañca vimuttāyatanañāṇāni pañca",
  "atk-s0512a0:67_11": "vimuttiparipācanīyā dhammā cha sāraṇīyā dhammā cha anussatiṭṭhānāni cha gāravā cha",
  "atk-s0512a0:67_12": "nissaraṇiyā dhātuyo cha satatavihārā cha anuttariyāni cha nibbedhabhāgiyā saññā cha",
  "atk-s0512a0:67_13": "abhiññā cha asādhāraṇañāṇāni satta aparihāniyā dhammā satta ariyadhanāni satta bojjhaṅgā",
  "atk-s0512a0:67_14": "satta sappurisadhammā satta niddasavatthūni satta saññā satta dakkhiṇeyyapuggaladesanā",
  "atk-s0512a0:67_15": "satta khīṇāsavabaladesanā aṭṭha paññāpaṭilābhahetudesanā aṭṭha sammattāni aṭṭha lokadhammātikkamā",
  "atk-s0512a0:67_16": "aṭṭha ārambhavatthūni aṭṭha akkhaṇadesanā aṭṭha mahāpurisavitakkā aṭṭha abhibhāyatanadesanā",
  "atk-s0512a0:67_17": "aṭṭha vimokkhā nava yonisomanasikāramūlakā dhammā nava pārisuddhipadhāniyaṅgāni nava",
  "atk-s0512a0:67_18": "sattāvāsadesanā nava āghātappaṭivinayā nava paññā nava nānattadesanā nava anupubbavihārā",
  "atk-s0512a0:67_19": "dasa nāthakaraṇā dhammā dasa kasiṇāyatanāni dasa kusalakammapathā dasa sammattāni",
  "atk-s0512a0:67_20": "dasa ariyavāsā dasa asekkhā dhammā dasa ratanāni dasa tathāgatabalāni ekādasa mettānisaṃsā",
  "atk-s0512a0:67_21": "dvādasa dhammacakkākārā terasa dhutaṅgaguṇā cuddasa buddhañāṇāni pañcadasa vimuttiparipācanīyā",
  "atk-s0512a0:67_22": "dhammā soḷasavidhā ānāpānassatī soḷasa aparampariyā dhammā aṭṭhārasa buddhadhammā",
  "atk-s0512a0:67_23": "ekūnavīsati paccavekkhaṇañāṇāni catucattālīsa ñāṇavatthūni paññāsa udayabbayañāṇāni",
  "atk-s0512a0:67_24": "paropaṇṇāsa kusaladhammā sattasattati ñāṇavatthūni catuvīsatikoṭisatasahassasamāpattisañcāritamahāvajirañāṇaṃ",
  "atk-s0512a0:67_25": "anantanayasamantapaṭṭhānapavicayapaccavekkhaṇadesanāñāṇāni tathā anantāsu lokadhātūsu",
  "atk-s0512a0:67_26": "anantānaṃ sattānaṃ āsayādivibhāvanañāṇāni cāti evamādike acinteyyānubhāve buddhaguṇe",
  "atk-s0512a0:67_27": "dhammanvayato anugacchanto anussaranto neva antaṃ, na pamāṇaṃ passi. Thero hi attanopi",
  "atk-s0512a0:67_28": "nāma guṇānaṃ antaṃ vā pamāṇaṃ vā āvajjento na passati, so bhagavato guṇānaṃ pamāṇaṃ",
  "atk-s0512a0:67_29": "kiṃ passissati? Yassa yassa hi paññā mahatī ñāṇaṃ visadaṃ, so so buddhaguṇe mahantato",
  "atk-s0512a0:67_30": "saddahati, iti thero bhagavato guṇānaṃ pamāṇaṃ vā paricchedaṃ vā apassanto “mādisassa",
  "atk-s0512a0:67_31": "nāma sāvakapāramiñāṇe ṭhitassa buddhaguṇā ñāṇena paricchindituṃ na sakkā, pageva",
  "atk-s0512a0:67_32": "itaresaṃ. Aho acinteyyā aparimeyyabhedā mahānubhāvā sabbaññuguṇā, kevalaṃ panete",
  "atk-s0512a0:67_33": "ekassa buddhañāṇasseva sabbaso gocarā, nāññesaṃ. Kathetuṃ pana sammāsambuddhehipi",
  "atk-s0512a0:67_34": "vitthārato na sakkāyevā”ti niṭṭhamagamāsi. Vuttañhetaṃ –",
  "atk-s0512a0:68": "“Buddhopi buddhassa bhaṇeyya vaṇṇaṃ, kappampi ce aññamabhāsamāno;",
  "atk-s0512a0:69": "Khīyetha kappo ciradīghamantare, vaṇṇo na khīyetha tathāgatassā”ti. ;",
  "atk-s0512a0:70_0": "Evaṃ buddhānaṃ guṇamahantataṃ nissāya uppannabalavapītisomanasso puna cintesi – “evarūpānaṃ",
  "atk-s0512a0:70_1": "nāma buddhaguṇānaṃ hetubhūtā buddhakārakā dhammā pāramiyo aho mahānubhāvā. Katamāsu",
  "atk-s0512a0:70_2": "nu kho jātīsu pāramitā paripācitā, kathaṃ vā paripākaṃ gatā, handāhaṃ imamatthaṃ",
  "atk-s0512a0:70_3": "pucchanto evampi samudāgamato paṭṭhāya buddhānubhāvaṃ imassa sadevakassa lokassa",
  "atk-s0512a0:70_4": "pākaṭataraṃ karissāmī”ti. So evaṃ cintetvā bhagavantaṃ imaṃ pañhaṃ apucchi – “katamāsu",
  "atk-s0512a0:70_5": "nu kho, bhante, jātīsu ime buddhakārakā dhammā paripācitā, kathaṃ vā paripākaṃ gatā”ti?",
  "atk-s0512a0:70_6": "Athassa bhagavā tasmiṃ ratanacaṅkame tisandhipallaṅkaṃ ābhujitvā yugandharapabbate",
  "atk-s0512a0:70_7": "bālasūriyo viya virocamāno nisinno “sāriputta, mayhaṃ buddhakārakā dhammā samādānato",
  "atk-s0512a0:70_8": "paṭṭhāya nirantaraṃ sakkaccakāritāya vīriyūpatthambhena ca sabbesu kappesu bhavato",
  "atk-s0512a0:70_9": "bhavaṃ jātito jātiṃ paripaccantāyeva ahesuṃ, imasmiṃ pana bhaddakappe imāsu jātīsu",
  "atk-s0512a0:70_10": "te paripakkā jātā”ti dassento “kappe ca satasahasse”tiādinā cariyāpiṭakaṃ buddhāpadāniyanti",
  "atk-s0512a0:70_11": "dutiyābhidhānaṃ dhammapariyāyaṃ abhāsi. Apare pana “ratanacaṅkame caṅkamanto devātidevo",
  "atk-s0512a0:70_12": "devabrahmādīhi pūjiyamāno nigrodhārāme otaritvā vīsatisahassakhīṇāsavaparivuto paññattavarabuddhāsane",
  "atk-s0512a0:70_13": "nisinno bhagavā vuttanayeneva āyasmatā sāriputtena pucchito cariyāpiṭakaṃ desesī”ti",
  "atk-s0512a0:70_14": "vadanti. Ettāvatā dūrenidānaavidūrenidānāni saṅkhepato dassetvā cariyāpiṭakassa santikenidānaṃ",
  "atk-s0512a0:70_15": "vitthārato niddiṭṭhanti veditabbaṃ. Dūrenidānaṃ pana asaṅkhyeyyavibhāvanāyaṃ āvi bhavissatīti.",
  "atk-s0512a0:71_0": "1. Idāni “kappe ca satasahasse”tiādinayappavattāya cariyāpiṭakapāḷiyā atthasaṃvaṇṇanā",
  "atk-s0512a0:71_1": "hoti. Tatrāyaṃ kappa-saddo saupasaggo anupasaggo ca vitakkavidhānapaṭibhāgapaññattikālaparamāyusamaṇavohārasamantabhāvābhisaddahana-",
  "atk-s0512a0:71_2": "chedanaviniyogavinayakiriyālesantarakappataṇhādiṭṭhiasaṅkhyeyyakappamahākappādīsu",
  "atk-s0512a0:71_3": "dissati. Tathā hesa “nekkhammasaṅkappo abyāpādasaṅkappo”tiādīsu vitakke āgato. “Cīvare",
  "atk-s0512a0:71_4": "vikappaṃ āpajjeyyā”tiādīsu vidhāne, adhikavidhānaṃ āpajjeyyāti attho. “Satthukappena",
  "atk-s0512a0:71_5": "vata kira, bho, sāvakena saddhiṃ mantayamānā na jānimhā”tiādīsu paṭibhāge. Satthusadisenāti",
  "atk-s0512a0:71_6": "ayañhi tattha attho. “Idhāyasmā, kappo”tiādīsu paññattiyaṃ. “Yena sudaṃ niccakappaṃ",
  "atk-s0512a0:71_7": "viharāmī”tiādīsu kāle. “Ākaṅkhamāno, ānanda, tathāgato kappaṃ vā tiṭṭheyya kappāvasesaṃ",
  "atk-s0512a0:71_8": "vā”tiādīsu paramāyumhi. Āyukappo hi idha kappoti adhippeto. “Anujānāmi, bhikkhave,",
  "atk-s0512a0:71_9": "pañcahi samaṇakappehi phalaṃ paribhuñjitu”ntiādīsu samaṇavohāre. “Kevalakappaṃ jetavanaṃ",
  "atk-s0512a0:71_10": "obhāsetvā”tiādīsu samantabhāve. “Saddhā saddahanā okappanā abhippasādo”tiādīsu abhisaddahane,",
  "atk-s0512a0:71_11": "saddhāyanti attho. “Alaṅkato kappitakesamassū”tiādīsu chedane. “Evameva ito dinnaṃ,",
  "atk-s0512a0:71_12": "petānaṃ upakappatī”tiādīsu viniyoge. “Kappakatena akappakataṃ saṃsibbitaṃ hotī”tiādīsu",
  "atk-s0512a0:71_13": "vinayakiriyāyaṃ. “Atthi kappo nipajjituṃ, handāhaṃ nipajjāmī”tiādīsu lese. “Āpāyiko",
  "atk-s0512a0:71_14": "nerayiko kappaṭṭho saṅghabhedako…pe… kappaṃ nirayamhi paccatī”ti ca ādīsu antarakappe.",
  "atk-s0512a0:72": "“Na kappayanti na purekkharonti, dhammāpi tesaṃ na paṭicchitāse;",
  "atk-s0512a0:73": "Na brāhmaṇo sīlavatena neyyo, pāraṅgato na pacceti tādī”ti. –",
  "atk-s0512a0:74_0": "Ādīsu taṇhādiṭṭhīsu. Tathā hi vuttaṃ niddese “kappāti uddānato dve kappā taṇhākappo",
  "atk-s0512a0:74_1": "diṭṭhikappo”ti. “Anekepi saṃvaṭṭakappe anekepi vivaṭṭakappe”tiādīsu asaṅkhyeyyakappe.",
  "atk-s0512a0:74_2": "“Cattārimāni, bhikkhave, kappassa asaṅkhyeyyānī”tiādīsu mahākappe. Idhāpi mahākappeyeva daṭṭhabbo.",
  "atk-s0512a0:75_0": "Tatrāyaṃ padasiddhi – kappīyatīti kappo, ettakāni vassānīti vā ettakāni vassasatānīti",
  "atk-s0512a0:75_1": "vā ettakāni vassasahassānīti vā ettakāni vassasatasahassānīti vā saṃvaccharavasena",
  "atk-s0512a0:75_2": "gaṇetuṃ asakkuṇeyyattā kevalaṃ sāsaparāsiupamādīhi kappetabbo parikappetabbaparimāṇoti",
  "atk-s0512a0:75_3": "attho. Vuttañhetaṃ –",
  "atk-s0512a0:76_0": "“Kīva dīgho nu kho, bhante, kappoti? Dīgho kho, bhikkhu, kappo, so na sukaro saṅkhātuṃ",
  "atk-s0512a0:76_1": "‘ettakāni vassānī’ti vā ‘ettakāni vassasatānī’ti vā ‘ettakāni vassasahassānī’ti vā",
  "atk-s0512a0:76_2": "‘ettakāni vassasatasahassānī’ti vā. Sakkā pana, bhante, upamaṃ kātunti? ‘Sakkā, bhikkhū’ti",
  "atk-s0512a0:76_3": "bhagavā avoca. Seyyathāpi, bhikkhu, yojanaṃ āyāmena yojanaṃ vitthārena yojanaṃ ubbedhena",
  "atk-s0512a0:76_4": "mahāsāsaparāsi. Tato vassasatassa vassasahassassa accayena ekamekaṃ sāsapaṃ uddhareyya,",
  "atk-s0512a0:76_5": "khippataraṃ kho so, bhikkhu, mahāsāsaparāsi iminā upakkamena parikkhayaṃ pariyādānaṃ",
  "atk-s0512a0:76_6": "gaccheyya, na tveva kappo, evaṃ dīgho kho, bhikkhu, kappo”ti.",
  "atk-s0512a0:77": "Svāyaṃ mahākappo saṃvaṭṭādivasena catuasaṅkhyeyyakappasaṅgaho. Vuttampi cetaṃ –",
  "atk-s0512a0:78": "“Cattārimāni, bhikkhave, kappassa asaṅkhyeyyāni. Katamāni cattāri? Saṃvaṭṭo, saṃvaṭṭaṭṭhāyī, vivaṭṭo, vivaṭṭaṭṭhāyī”ti.",
  "atk-s0512a0:79_0": "Tattha tayo saṃvaṭṭā – tejosaṃvaṭṭo, āposaṃvaṭṭo, vāyosaṃvaṭṭoti. Tisso saṃvaṭṭasīmā",
  "atk-s0512a0:79_1": "– ābhassarā, subhakiṇhā, vehapphalāti. Yadā hi kappo tejena saṃvaṭṭati, ābhassarato",
  "atk-s0512a0:79_2": "heṭṭhā agginā ḍayhati. Yadā āpena saṃvaṭṭati, subhakiṇhato heṭṭhā udakena vilīyati.",
  "atk-s0512a0:79_3": "Yadā vāyunā saṃvaṭṭati, vehapphalato heṭṭhā vātena viddhaṃsati. Vitthārato pana koṭisatasahassacakkavāḷaṃ",
  "atk-s0512a0:79_4": "vinassati, yaṃ buddhānaṃ āṇākkhettanti vuccati. Tesu tīsu saṃvaṭṭesu yathākkamaṃ",
  "atk-s0512a0:79_5": "kappavināsakamahāmeghato yāva jālāya vā udakassa vā vātassa vā upacchedo idaṃ ekaṃ",
  "atk-s0512a0:79_6": "asaṅkhyeyyaṃ saṃvaṭṭo nāma. Kappavināsakajālādipacchedato yāva koṭisatasahassacakkavāḷaparipūrako",
  "atk-s0512a0:79_7": "sampattimahāmegho uṭṭhahati, idaṃ dutiyaṃ asaṅkhyeyyaṃ saṃvaṭṭaṭṭhāyī nāma.",
  "atk-s0512a0:80_0": "Sampattimahāmeghato yāva candimasūriyapātubhāvo, idaṃ tatiyaṃ asaṅkhyeyyaṃ vivaṭṭo",
  "atk-s0512a0:80_1": "nāma. Candimasūriyapātubhāvato yāva puna kappavināsakamahāmegho, idaṃ catutthaṃ asaṅkhyeyyaṃ",
  "atk-s0512a0:80_2": "vivaṭṭaṭṭhāyī nāma. Imesu catusaṭṭhiantarakappasaṅgahaṃ vivaṭṭaṭṭhāyī. Tena samānakālaparicchedā",
  "atk-s0512a0:80_3": "vivaṭṭādayo veditabbā. “Vīsatiantarakappasaṅgaha”nti eke. Iti imāni cattāri asaṅkhyeyyāni",
  "atk-s0512a0:80_4": "eko mahākappo hoti. Tena vuttaṃ “svāyaṃ mahākappo saṃvaṭṭādivasena catuasaṅkhyeyyakappasaṅgaho”ti.",
  "atk-s0512a0:81_0": "Kappeti ca accantasaṃyogavasena upayogabahuvacanaṃ. Satasahasseti kappasaddasambandhena",
  "atk-s0512a0:81_1": "cāyaṃ pulliṅganiddeso, idhāpi accantasaṃyogavaseneva bahuvacanaṃ. Samānādhikaraṇañhetaṃ",
  "atk-s0512a0:81_2": "padadvayaṃ. Caturo ca asaṅkhiyeti etthāpi eseva nayo. Kassa pana asaṅkhiyeti aññassa",
  "atk-s0512a0:81_3": "avuttattā kappassa ca vuttattā pakaraṇato kappānanti ayamattho viññāyateva. Na hi",
  "atk-s0512a0:81_4": "vuttaṃ vajjetvā avuttassa kassaci gahaṇaṃ yuttanti. Ca-saddo sampiṇḍanattho, mahākappānaṃ",
  "atk-s0512a0:81_5": "caturo asaṅkhyeyye satasahasse ca mahākappeti ayañhettha attho. Asaṅkhiyeti ettha",
  "atk-s0512a0:81_6": "saṅkhātuṃ na sakkāti asaṅkhiyā, gaṇanaṃ atikkantāti attho. “Asaṅkhyeyyanti eko gaṇanaviseso”ti",
  "atk-s0512a0:81_7": "eke. Te hi ekato paṭṭhāya mahābalakkhapariyosānāni ekūnasaṭṭhiṭṭhānāni vajjetvā dasamahābalakkhāni",
  "atk-s0512a0:81_8": "asaṅkhyeyyaṃ nāma, saṭṭhimaṭṭhānantaranti vadanti. Taṃ na yujjati, saṅkhyāṭhānantaraṃ",
  "atk-s0512a0:81_9": "nāma gaṇanaviseso, tassa asaṅkhyeyyabhāvābhāvato ekaṃ ṭhānantaraṃ asaṅkhyeyyañcāti",
  "atk-s0512a0:81_10": "viruddhametaṃ. Nanu ca asaṅkhyabhāvena asaṅkhyeyyattepi tassa catubbidhabhāvo na",
  "atk-s0512a0:81_11": "yujjatīti? No na yujjati. Catūsu ṭhānesu asaṅkhyeyyabhāvassa icchitattā. Tatrāyamādito",
  "atk-s0512a0:81_12": "paṭṭhāya vibhāvanā –",
  "atk-s0512a0:82_0": "Atīte kira ekasmiṃ kappe taṇhaṅkaro medhaṅkaro saraṇaṅkaro dīpaṅkaroti cattāro sammāsambuddhā",
  "atk-s0512a0:82_1": "anukkamena loke uppajjiṃsu. Tesu dīpaṅkarassa bhagavato kāle amaravatī nāma nagaraṃ",
  "atk-s0512a0:82_2": "ahosi. Tattha sumedho nāma brāhmaṇo paṭivasati ubhato sujāto mātito ca pitito ca,",
  "atk-s0512a0:82_3": "saṃsuddhagahaṇiko yāva sattamā kulaparivaṭṭā akkhitto anupakkuṭṭho jātivādena, abhirūpo",
  "atk-s0512a0:82_4": "dassanīyo pāsādiko paramāya vaṇṇapokkharatāya samannāgato. So aññaṃ kammaṃ akatvā",
  "atk-s0512a0:82_5": "brāhmaṇasippameva uggaṇhi. Tassa daharakāleyeva mātāpitaro kālamakaṃsu. Athassa rāsivaḍḍhako",
  "atk-s0512a0:82_6": "amacco āyapotthakaṃ āharitvā suvaṇṇarajatamaṇimuttādibharite sāragabbhe vivaritvā",
  "atk-s0512a0:82_7": "“ettakaṃ te, kumāra, mātusantakaṃ, ettakaṃ te pitusantakaṃ, ettakaṃ te ayyakapayyakāna”nti",
  "atk-s0512a0:82_8": "yāva sattamā kulaparivaṭṭā dhanaṃ ācikkhitvā “etaṃ dhanaṃ paṭipajjāhī”ti āha. Sumedhapaṇḍito",
  "atk-s0512a0:82_9": "cintesi – “imaṃ evaṃ bahuṃ dhanaṃ saṃharitvā mayhaṃ mātāpitādayo paralokaṃ gacchantā",
  "atk-s0512a0:82_10": "ekakahāpaṇampi gahetvā na gatā, mayā pana gahetvā gamanakāraṇaṃ kātuṃ vaṭṭatī”ti.",
  "atk-s0512a0:82_11": "So rañño ārocetvā nagare bheriṃ carāpetvā mahājanassa dānaṃ datvā himavantappadesaṃ",
  "atk-s0512a0:82_12": "gantvā tāpasapabbajjaṃ pabbajitvā sattāheneva aṭṭha samāpattiyo pañca ca abhiññāyo",
  "atk-s0512a0:82_13": "nibbattetvā samāpattivihārehi viharati.",
  "atk-s0512a0:83_0": "Tasmiñca kāle dīpaṅkaradasabalo paramābhisambodhiṃ patvā pavattitavaradhammacakko",
  "atk-s0512a0:83_1": "catūhi khīṇāsavasatasahassehi parivuto anupubbena cārikaṃ caramāno rammavatīnagaraṃ",
  "atk-s0512a0:83_2": "nāma patvā tassa avidūre sudassanamahāvihāre paṭivasati. Rammavatīnagaravāsino “satthā",
  "atk-s0512a0:83_3": "kira amhākaṃ nagaraṃ patvā sudassanamahāvihāre paṭivasatī”ti sutvā gandhamālādihatthā",
  "atk-s0512a0:83_4": "satthāraṃ upasaṅkamitvā vanditvā gandhamālādīhi pūjetvā ekamantaṃ nisinnā dhammadesanaṃ",
  "atk-s0512a0:83_5": "sutvā svātanāya nimantetvā uṭṭhāyāsanā pakkamiṃsu. Te punadivase mahādānaṃ sajjetvā",
  "atk-s0512a0:83_6": "nagaraṃ alaṅkaritvā dasabalassa āgamanamaggaṃ haṭṭhatuṭṭhā sodhenti.",
  "atk-s0512a0:84_0": "Tasmiñca kāle sumedhatāpaso ākāsena gacchanto te haṭṭhatuṭṭhe manusse disvā “ambho,",
  "atk-s0512a0:84_1": "kassa tumhe imaṃ maggaṃ sodhethā”ti pucchi? Tehi “sammāsambuddhassa āgamanamaggaṃ",
  "atk-s0512a0:84_2": "sodhemā”ti vutte atītesu buddhesu katādhikārattā “buddho”ti vacanaṃ sutvā uppannapītisomanasso",
  "atk-s0512a0:84_3": "tāvadeva ākāsato oruyha “mayhampi okāsaṃ detha, ahampi sodhessāmī”ti tehi dassitaṃ",
  "atk-s0512a0:84_4": "okāsaṃ “kiñcāpi ahaṃ imaṃ iddhiyā sattaratanavicittaṃ katvā alaṅkarituṃ pahomi, ajja",
  "atk-s0512a0:84_5": "pana mayā kāyaveyyāvaccaṃ kātuṃ vaṭṭati, kāyārahaṃ puññaṃ gaṇhissāmī”ti cintetvā",
  "atk-s0512a0:84_6": "tiṇakacavarādayo nīharitvā paṃsuṃ āharitvā samaṃ karonto sodheti. Aniṭṭhiteyeva pana",
  "atk-s0512a0:84_7": "tassa padesassa sodhane dīpaṅkaro bhagavā mahānubhāvānaṃ chaḷabhiññānaṃ khīṇāsavānaṃ",
  "atk-s0512a0:84_8": "catūhi satasahassehi parivuto taṃ maggaṃ paṭipajji. Sumedhapaṇḍito “sammāsambuddho",
  "atk-s0512a0:84_9": "buddhasāvakā ca mā cikkhallaṃ akkamantū”ti attano vākacīrañca cammakhaṇḍañca jaṭākalāpañca",
  "atk-s0512a0:84_10": "pasāretvā sayañca yena bhagavā tena sīsaṃ katvā avakujjo nipajji. Evañca cintesi",
  "atk-s0512a0:84_11": "– “sacāhaṃ icchissāmi, imassa bhagavato sāvako hutvā ajjeva kilese ghātessāmi. Kiṃ",
  "atk-s0512a0:84_12": "mayhaṃ ekakeneva saṃsāramahoghato nittharaṇena? Yaṃnūnāhampi evarūpo sammāsambuddho",
  "atk-s0512a0:84_13": "hutvā sadevakaṃ lokaṃ saṃsāramahaṇṇavato tāreyya”nti. Iti so aṭṭhaṅgasamannāgatamahābhinīhāravasena",
  "atk-s0512a0:84_14": "cittaṃ paṇidhesi. Atha bhagavā āgantvā tassa ussīsake ṭhatvā cittācāraṃ samijjhanabhāvañcassa",
  "atk-s0512a0:84_15": "ñatvā “ayaṃ ito kappasatasahassādhikānaṃ catunnaṃ asaṅkhyeyyānaṃ matthake gotamo",
  "atk-s0512a0:84_16": "nāma sammāsambuddho bhavissatī”ti sabbaṃ imaṃ bhagavato pavattiṃ byākaritvā pakkāmi.",
  "atk-s0512a0:85_0": "Tato aparepi koṇḍaññabhagavantaṃ ādiṃ katvā anukkamena uppannā yāva kassapadasabalapariyosānā",
  "atk-s0512a0:85_1": "sammāsambuddhā mahāsattaṃ “buddho bhavissatī”ti byākariṃsu. Iti amhākaṃ bodhisattassa",
  "atk-s0512a0:85_2": "pāramiyo pūrentasseva catuvīsati sammāsambuddhā uppannā. Yasmiṃ pana kappe dīpaṅkaradasabalo",
  "atk-s0512a0:85_3": "udapādi, tasmiṃ aññepi tayo buddhā ahesuṃ. Tesaṃ santike bodhisattassa byākaraṇaṃ",
  "atk-s0512a0:85_4": "nāhosi, tasmā te idha na gahitā. Porāṇaṭṭhakathāyaṃ pana tamhā kappā paṭṭhāya sabbabuddhe",
  "atk-s0512a0:85_5": "dassetuṃ idaṃ vuttaṃ –",
  "atk-s0512a0:86": "“Taṇhaṅkaro medhaṅkaro, athopi saraṇaṅkaro;",
  "atk-s0512a0:87": "Dīpaṅkaro ca sambuddho, koṇḍañño dvipaduttamo.",
  "atk-s0512a0:88": "“Maṅgalo ca sumano ca, revato sobhito muni;",
  "atk-s0512a0:89": "Anomadassī padumo, nārado padumuttaro.",
  "atk-s0512a0:90": "“Sumedho ca sujāto ca, piyadassī mahāyaso;",
  "atk-s0512a0:91": "Atthadassī dhammadassī, siddhattho lokanāyako.",
  "atk-s0512a0:92": "“Tisso phusso ca sambuddho, vipassī sikhi vessabhū;",
  "atk-s0512a0:93": "Kakusandho koṇāgamano, kassapo cāpi nāyako.",
  "atk-s0512a0:94": "“Ete ahesuṃ sambuddhā, vītarāgā samāhitā;",
  "atk-s0512a0:95": "Sataraṃsīva uppannā, mahātamavinodanā;",
  "atk-s0512a0:96": "Jalitvā aggikkhandhāva, nibbutā te sasāvakā”ti. ;",
  "atk-s0512a0:97_0": "Tattha dīpaṅkaradasabalassa ca koṇḍaññadasabalassa ca antare mahākappānaṃ ekaṃ asaṅkhyeyyaṃ",
  "atk-s0512a0:97_1": "buddhasuñño loko ahosi, tathā bhagavato koṇḍaññassa ca bhagavato maṅgalassa ca antare,",
  "atk-s0512a0:97_2": "tathā bhagavato sobhitassa ca bhagavato anomadassissa ca antare, tathā bhagavato",
  "atk-s0512a0:97_3": "nāradassa ca bhagavato padumuttarassa ca antare. Vuttañhetaṃ buddhavaṃse –",
  "atk-s0512a0:98": "“Dīpaṅkarassa bhagavato, koṇḍaññassa ca satthuno;",
  "atk-s0512a0:99": "Etesaṃ antarā kappā, gaṇanāto asaṅkhiyā.",
  "atk-s0512a0:100": "“Koṇḍaññassa aparena, maṅgalo nāma nāyako;",
  "atk-s0512a0:101": "Tesampi antarā kappā, gaṇanāto asaṅkhiyā.",
  "atk-s0512a0:102": "“Sobhitassa aparena, anomadassī mahāyaso;",
  "atk-s0512a0:103": "Tesampi antarā kappā, gaṇanāto asaṅkhiyā.",
  "atk-s0512a0:104": "“Nāradassa bhagavato, padumuttarassa satthuno;",
  "atk-s0512a0:105": "Tesampi antarā kappā, gaṇanāto asaṅkhiyā”ti.",
  "atk-s0512a0:106_0": "Evaṃ gaṇanātītatāya asaṅkhyeyyattepi catūsu ṭhānesu mahākappānaṃ gaṇanātikkamena",
  "atk-s0512a0:106_1": "“caturo ca asaṅkhiye”ti vuttaṃ, na saṅkhyāvisesenāti veditabbaṃ. Yasmā pana padumuttaradasabalassa",
  "atk-s0512a0:106_2": "ca sumedhadasabalassa ca antare tiṃsakappasahassāni, sujātadasabalassa ca piyadassīdasabalassa",
  "atk-s0512a0:106_3": "ca antare navasahassādhikānaṃ kappānaṃ saṭṭhisahassāni dvāsītuttarāni aṭṭha ca satāni,",
  "atk-s0512a0:106_4": "dhammadassīdasabalassa ca siddhatthadasabalassa ca antare vīsati kappā, siddhatthadasabalassa",
  "atk-s0512a0:106_5": "ca tissadasabalassa ca antare eko kappo, bhagavato vipassissa ca bhagavato sikhissa",
  "atk-s0512a0:106_6": "ca antare saṭṭhi kappā, bhagavato ca vessabhussa bhagavato ca kakusandhassa antare",
  "atk-s0512a0:106_7": "tiṃsa kappā, iti padumuttaradasabalassa uppannakappato paṭṭhāya heṭṭhā tesaṃ tesaṃ",
  "atk-s0512a0:106_8": "buddhānaṃ uppannakappehi iminā ca bhaddakappena saddhiṃ satasahassamahākappā. Te",
  "atk-s0512a0:106_9": "sandhāya vuttaṃ “kappe ca satasahasse”ti. Imasmiṃ panatthe vitthāriyamāne sabbaṃ",
  "atk-s0512a0:106_10": "buddhavaṃsapāḷiṃ āharitvā saṃvaṇṇetabbaṃ hotīti ativitthārabhīrukassa mahājanassa",
  "atk-s0512a0:106_11": "cittaṃ anurakkhantā na vitthārayimha. Atthikehi buddhavaṃsato gahetabbo. Yopi cettha",
  "atk-s0512a0:106_12": "vattabbo kathāmaggo, sopi aṭṭhasāliniyā dhammasaṅgahavaṇṇanāya jātakaṭṭhakathāya",
  "atk-s0512a0:106_13": "ca vuttanayeneva veditabbo.",
  "atk-s0512a0:107": "Etthantareti ettha antarasaddo –",
  "atk-s0512a0:108": "“Nadītīresu saṇṭhāne, sabhāsu rathiyāsu ca;",
  "atk-s0512a0:109": "Janā saṅgamma mantenti, mañca tañca kimantara”nti. –",
  "atk-s0512a0:110_0": "Ādīsu kāraṇe āgato. “Addasā kho maṃ, bhante, aññatarā itthī vijjantarikāya bhājanaṃ",
  "atk-s0512a0:110_1": "dhovantī”tiādīsu khaṇe, vijjuniccharaṇakkhaṇeti attho. “Yassantarato na santi kopā”tiādīsu",
  "atk-s0512a0:110_2": "citte. “Antarā ca gayaṃ antarā ca bodhi”ntiādīsu vivare. “Na upajjhāyassa bhaṇamānassa",
  "atk-s0512a0:110_3": "antarantarā kathā opātetabbā”tiādīsu vemajjhe. Idhāpi vemajjheyeva daṭṭhabbo, tasmā",
  "atk-s0512a0:110_4": "etasmiṃ antare vemajjheti attho. Idaṃ vuttaṃ hoti – yasmiṃ mahākappe amhākaṃ bhagavā",
  "atk-s0512a0:110_5": "sumedhapaṇḍito hutvā dīpaṅkarassa bhagavato pādamūle –",
  "atk-s0512a0:111": "“Manussattaṃ liṅgasampatti, hetu satthāradassanaṃ;",
  "atk-s0512a0:112": "Pabbajjā guṇasampatti, adhikāro ca chandatā”ti. –",
  "atk-s0512a0:113_0": "Evaṃ vuttehi aṭṭhahi aṅgehi samannāgataṃ mahābhinīhāraṃ akāsi, samattiṃsa pāramiyo",
  "atk-s0512a0:113_1": "pavicini samādiyi, sabbepi buddhakārake dhamme sampādetuṃ ārabhi, yamhi cetasmiṃ",
  "atk-s0512a0:113_2": "bhaddakappe sabbaso pūritapāramī hutvā anuttaraṃ sammāsambodhiṃ abhisambujjhi. Imesaṃ",
  "atk-s0512a0:113_3": "dvinnaṃ mahākappānaṃ antare yathāvuttaparicchede kālaviseseti. Kathaṃ panetaṃ viññāyatīti?",
  "atk-s0512a0:113_4": "“Kappe ca satasahasse, caturo ca asaṅkhiye”ti idañhi mahākappānaṃ paricchedato aparicchedato",
  "atk-s0512a0:113_5": "ca saṅkhyādassanaṃ. Sā kho panāyaṃ saṅkhyā saṅkhyeyyassa ādipariyosānaggahaṇaṃ vinā",
  "atk-s0512a0:113_6": "na sambhavatīti yattha bodhisambhārānamārambho yattha ca te pariyositā tadubhayampi",
  "atk-s0512a0:113_7": "avadhibhāvena “etthantare”ti ettha atthato dassitanti viññāyati. Avadhi ca panāyaṃ",
  "atk-s0512a0:113_8": "abhividhivasena veditabbo, na mariyādāvasena, ārambhosānakappānaṃ ekadesena antogadhattā.",
  "atk-s0512a0:113_9": "Nanu ca nippadesena tesaṃ apariyādānato abhividhi ca idha na sambhavatīti? Na idamevaṃ",
  "atk-s0512a0:113_10": "tadekadesepi tabbohārato. Yo hi tadekadesabhūto kappo, so nippadesato pariyādinnoti.",
  "atk-s0512a0:114_0": "Yaṃ caritaṃ, sabbaṃ taṃ bodhipācananti ettha caritanti cariyā, samattiṃsapāramisaṅgahā",
  "atk-s0512a0:114_1": "dānasīlādipaṭipatti, ñātatthacariyālokatthacariyābuddhatthacariyānaṃ tadantogadhattā.",
  "atk-s0512a0:114_2": "Tathā yā cimā aṭṭha cariyā, seyyathidaṃ – paṇidhisampannānaṃ catūsu iriyāpathesu",
  "atk-s0512a0:114_3": "iriyāpathacariyā, indriyesu guttadvārānaṃ ajjhattikāyatanesu āyatanacariyā, appamādavihārīnaṃ",
  "atk-s0512a0:114_4": "catūsu satipaṭṭhānesu saticariyā, adhicittamanuyuttānaṃ catūsu jhānesu samādhicariyā,",
  "atk-s0512a0:114_5": "buddhisampannānaṃ catūsu ariyasaccesu ñāṇacariyā, sammā paṭipannānaṃ catūsu ariyamaggesu",
  "atk-s0512a0:114_6": "maggacariyā, adhigataphalānaṃ catūsu sāmaññaphalesu patticariyā, tiṇṇaṃ buddhānaṃ",
  "atk-s0512a0:114_7": "sabbasattesu lokatthacariyāti. Tattha padesato dvinnaṃ bodhisattānaṃ paccekabuddhabuddhasāvakānañca",
  "atk-s0512a0:114_8": "lokatthacariyā, mahābodhisattānaṃ pana sammāsambuddhānañca nippadesato. Vuttañhetaṃ",
  "atk-s0512a0:114_9": "niddese “cariyāti aṭṭha cariyāyo iriyāpathacariyā āyatanacariyā”ti vitthāro. “Adhimuccanto",
  "atk-s0512a0:114_10": "saddhāya carati, paggaṇhanto vīriyena carati, upaṭṭhahanto satiyā carati, avikkhipanto",
  "atk-s0512a0:114_11": "samādhinā carati, pajānanto paññāya carati, vijānanto viññāṇena carati, evampi paṭipannassa",
  "atk-s0512a0:114_12": "kusalā dhammā āyatantīti āyatanacariyāya carati, evampi paṭipanno visesamadhigacchatīti",
  "atk-s0512a0:114_13": "visesacariyāya caratī”ti yā imā aparāpi aṭṭha cariyā vuttā, tāsaṃ sabbāsaṃ pāramitāsveva",
  "atk-s0512a0:114_14": "samorodho veditabbo. Tena vuttaṃ “caritanti cariyā, samattiṃsapāramisaṅgahā dānasīlādipaṭipattī”ti.",
  "atk-s0512a0:114_15": "Hetucariyāya eva pana idhādhippetattā maggacariyāpatticariyānaṃ idha anavarodho veditabbo.",
  "atk-s0512a0:114_16": "Tena vuttaṃ “sabbaṃ taṃ bodhipācana”nti.",
  "atk-s0512a0:115_0": "Tattha sabba-saddo sabbasabbaṃ āyatanasabbaṃ sakkāyasabbaṃ padesasabbanti catūsu",
  "atk-s0512a0:115_1": "atthesu dissati. Tathā hi “sabbe dhammā sabbākārena buddhassa bhagavato ñāṇamukhe",
  "atk-s0512a0:115_2": "āpāthamāgacchantī”tiādīsu sabbasabbasmiṃ. “Sabbaṃ vo, bhikkhave, desessāmi taṃ suṇātha,",
  "atk-s0512a0:115_3": "kiñca, bhikkhave, sabbaṃ cakkhuñceva rūpā ca…pe… mano ceva dhammā cā”ti ettha āyatanasabbasmiṃ.",
  "atk-s0512a0:115_4": "“Sabbaṃ sabbato sañjānātī”tiādīsu sakkāyasabbasmiṃ. “Sabbesampi vo, sāriputta, subhāsitaṃ",
  "atk-s0512a0:115_5": "pariyāyenā”tiādīsu padesasabbasmiṃ. Idhāpi padesasabbasmiṃ eva veditabbo, bodhisambhārabhūtassa",
  "atk-s0512a0:115_6": "caritassa adhippetattā.",
  "atk-s0512a0:116_0": "Bodhīti rukkhopi ariyamaggopi nibbānampi sabbaññutaññāṇampi. “Bodhirukkhamūle paṭhamābhisambuddho”ti",
  "atk-s0512a0:116_1": "ca “antarā ca gayaṃ antarā ca bodhi”nti ca āgataṭṭhāne bujjhati etthāti rukkho bodhi.",
  "atk-s0512a0:116_2": "“Bodhi vuccati catūsu maggesu ñāṇa”nti āgataṭṭhāne cattāri ariyasaccāni bujjhati",
  "atk-s0512a0:116_3": "etenāti ariyamaggo bodhi. “Patvāna bodhiṃ amataṃ asaṅkhata”nti āgataṭṭhāne bujjhati",
  "atk-s0512a0:116_4": "etasmiṃ nimittabhūteti nibbānaṃ bodhi. “Pappoti bodhiṃ varabhūrimedhaso”ti āgataṭṭhāne",
  "atk-s0512a0:116_5": "sabbe dhamme sabbākārena bujjhati etenāti sabbaññutaññāṇaṃ bodhi. Idhāpi sabbaññutaññāṇaṃ",
  "atk-s0512a0:116_6": "adhippetaṃ. Arahattamaggasabbaññutaññāṇāni vā idha bodhīti veditabbāni, mahābodhiyā",
  "atk-s0512a0:116_7": "adhippetattā bhagavato. Āsavakkhayañāṇapadaṭṭhānañhi sabbaññutaññāṇaṃ sabbaññutaññāṇapadaṭṭhānañca",
  "atk-s0512a0:116_8": "āsavakkhayañāṇaṃ “mahābodhī”ti vuccati. Etthāyaṃ saṅkhepattho – yathāvuttakālaparicchede",
  "atk-s0512a0:116_9": "yaṃ mama dānāsīlādipaṭipattisaṅkhātaṃ caritaṃ, taṃ sabbaṃ anavasesaṃ mahābodhiyā",
  "atk-s0512a0:116_10": "pācanaṃ sādhakaṃ nibbattakanti. Etena bodhisambhārānaṃ nirantarabhāvanaṃ dasseti.",
  "atk-s0512a0:116_11": "Atha vā sabbanti etthantare yathāvuttakālaparicchede yaṃ caritaṃ, taṃ sabbaṃ sakalameva",
  "atk-s0512a0:116_12": "anavasesaṃ bodhisambhārabhūtameva. Etena sabbasambhārabhāvanaṃ dasseti.",
  "atk-s0512a0:117_0": "Tasso hi bodhisambhāresu bhāvanā sabbasambhārabhāvanā nirantarabhāvanā cirakālabhāvanā",
  "atk-s0512a0:117_1": "sakkaccabhāvanā cāti. Tāsu “kappe ca satasahasse, caturo ca asaṅkhiye”ti iminā cirakālabhāvanā",
  "atk-s0512a0:117_2": "vuttā. Yo cettha accantasaṃyogo, tena paṭhame atthavikappe sabbaggahaṇena ca nirantarabhāvanā,",
  "atk-s0512a0:117_3": "dutiye atthavikappe sabbaṃ carita”nti iminā sabbasambhārabhāvanā, bodhipācana”nti",
  "atk-s0512a0:117_4": "iminā sakkaccabhāvanā vuttā hoti, yathā taṃ caritaṃ sammāsambodhiṃ pāceti evaṃbhūtabhāvadīpanato.",
  "atk-s0512a0:117_5": "Tathā hi taṃ “bodhipācana”nti vattabbataṃ arahati, na aññathāti. Kathaṃ panettha",
  "atk-s0512a0:117_6": "bodhicariyāya nirantarabhāvo veditabbo? Yadi cittanirantaratāya taṃ na yujjati, na",
  "atk-s0512a0:117_7": "hi mahābodhisattānaṃ mahābhinīhārato uddhaṃ bodhisambhārasambharaṇacittato aññaṃ",
  "atk-s0512a0:117_8": "cittaṃ nappavattatīti sakkā vattuṃ. Atha kiriyamayacittappavattiṃ sandhāya vucceyya,",
  "atk-s0512a0:117_9": "evampi na yujjati, na hi sabbāni tesaṃ kiriyamayacittāni bodhisambhārasambharaṇavaseneva",
  "atk-s0512a0:117_10": "pavattanti. Eteneva payoganirantaratāpi paṭikkhittāti daṭṭhabbā. Jātinirantaratāya",
  "atk-s0512a0:117_11": "pana nirantarabhāvanā veditabbā. Yassañhi jātiyaṃ mahābodhisattena mahāpaṇidhānaṃ",
  "atk-s0512a0:117_12": "nibbattitaṃ, tato paṭṭhāya yāva carimattabhāvā na sā nāma jāti upalabbhati, yā sabbena",
  "atk-s0512a0:117_13": "sabbaṃ bodhisambhārasambhatā na siyā antamaso dānapāramimattaṃ upādāya. Ayañhi niyatipatthitānaṃ",
  "atk-s0512a0:117_14": "bodhisattānaṃ dhammatā. Yāva ca te kammādīsu vasībhāvaṃ na pāpuṇanti, tāva sappadesampi",
  "atk-s0512a0:117_15": "sambhāresu payogamāpajjanti. Yadā pana sabbaso kammādīsu vasībhāvappattā honti, atha",
  "atk-s0512a0:117_16": "tato paṭṭhāya nippadesato eva bodhisambhāresu samīhanaṃ sātaccakiriyā ca sampajjati.",
  "atk-s0512a0:117_17": "Sakkaccakāritā pana sabbakālaṃ hoti, evaṃ yena yena bodhisattānaṃ tattha tattha yathādhippāyaṃ",
  "atk-s0512a0:117_18": "samijjhanaṃ sampajjatīti. Evametāya gāthāya bodhisambhāresu sabbasambhārabhāvanā",
  "atk-s0512a0:117_19": "cirakālabhāvanā nirantarabhāvanā sakkaccabhāvanā cāti catassopi bhāvanā pakāsitāti veditabbā.",
  "atk-s0512a0:118_0": "Tatra yasmā bodhisattacaritaṃ bodhisambhārā bodhicariyā aggayānaṃ pāramiyoti atthato",
  "atk-s0512a0:118_1": "ekaṃ, byañjanameva nānaṃ, yasmā ca parato vibhāgena vakkhamānānaṃ dānapāramiādīnaṃ",
  "atk-s0512a0:118_2": "caritanti idaṃ avisesavacanaṃ, tasmā sabbabodhisambhāresu kosallajananatthaṃ pāramiyo",
  "atk-s0512a0:118_3": "idha saṃvaṇṇetabbā. Tā parato pakiṇṇakakathāyaṃ sabbākārena saṃvaṇṇayissāma.",
  "atk-s0512a0:119_0": "2. Iti bhagavā attano bodhisattabhūmiyaṃ caritaṃ ārambhato paṭṭhāya yāva pariyosānā",
  "atk-s0512a0:119_1": "mahābodhiyā paripācanamevāti avisesato dassetvā idāni tassa paramukkaṃsagamanena",
  "atk-s0512a0:119_2": "atisayato bodhiparipācanabhāvaṃ dassetuṃ imasmiṃ bhaddakappe katipayā pubbacariyā",
  "atk-s0512a0:119_3": "vibhāgato vibhāvento “atītakappe”tiādimāha.",
  "atk-s0512a0:120_0": "Tattha atītakappeti ito purime purimatare vā sabbasmiṃ atikkante yathāvuttaparicchede",
  "atk-s0512a0:120_1": "mahākappe, kappānaṃ satasahassādhikesu catūsu asaṅkhyeyyesūti attho. Caritanti ciṇṇaṃ",
  "atk-s0512a0:120_2": "dānādipaṭipattiṃ. Ṭhapayitvāti muñcitvā aggahetvā, avatvāti attho. Bhavābhaveti bhave",
  "atk-s0512a0:120_3": "ca abhave ca, “itibhavābhavakatha”nti ettha hi vuddhihāniyo bhavābhavāti vuttā. “Itibhavābhavatañca",
  "atk-s0512a0:120_4": "vītivatto”ti ettha sampattivipattivuddhihānisassatucchedapuññapāpānibhavābhavāti",
  "atk-s0512a0:120_5": "adhippetāni. “Itibhavābhavahetu vā, bhikkhave, bhikkhuno taṇhā uppajjamānā uppajjatī”ti",
  "atk-s0512a0:120_6": "ettha pana paṇītapaṇītatarāni sappinavanītādibhesajjāni bhavābhavāti adhippetāni.",
  "atk-s0512a0:120_7": "Sampattibhavesu paṇītatarā paṇītatamā bhavābhavātipi vadanti eva, tasmā idhāpi so",
  "atk-s0512a0:120_8": "eva attho veditabbo, khuddake ceva mahante ca bhavasminti vuttaṃ hoti. Imamhi kappeti",
  "atk-s0512a0:120_9": "imasmiṃ bhaddakappe. Pavakkhissanti kathayissaṃ. Suṇohīti dhammasenāpatiṃ savane",
  "atk-s0512a0:120_10": "niyojeti. Meti mama santike, mama bhāsatoti attho.",
  "atk-s0512a0:121": "Nidānakathā niṭṭhitā.",
  "atk-s0512a0:122": "1. Akittivaggo",
  "atk-s0512a0:123": "1. Akitticariyāvaṇṇanā",
  "atk-s0512a0:124_0": "3. Evaṃ bhagavā āyasmato sāriputtattherassa sadevamanussāya ca parisāya attano pubbacariyāya",
  "atk-s0512a0:124_1": "savane ussāhaṃ janetvā idāni taṃ pubbacaritaṃ bhavantarapaṭicchannaṃ hatthatale āmalakaṃ",
  "atk-s0512a0:124_2": "viya paccakkhaṃ karonto “yadā ahaṃ brahāraññe”tiādimāha.",
  "atk-s0512a0:125_0": "Tattha yadāti yasmiṃ kāle. Brahāraññeti mahāaraññe, araññāniyaṃ, mahante vaneti attho.",
  "atk-s0512a0:125_1": "Suññeti janavivitte. Vipinakānaneti vipinabhūte kānane, padadvayenāpi tassa araññassa",
  "atk-s0512a0:125_2": "gahanabhāvameva dīpeti, sabbametaṃ kāradīpaṃ sandhāya vuttaṃ. Ajjhogāhetvāti anupavisitvā.",
  "atk-s0512a0:125_3": "Viharāmīti dibbabrahmaariyaāneñjavihārehi samuppāditasukhavisesena iriyāpathavihārena",
  "atk-s0512a0:125_4": "sarīradukkhaṃ vicchinditvā harāmi attabhāvaṃ pavattemi. Akitti nāma tāpasoti evaṃnāmako",
  "atk-s0512a0:125_5": "tāpaso hutvā yadā ahaṃ tasmiṃ araññe viharāmīti attho. Satthā tadā attano akittitāpasabhāvaṃ",
  "atk-s0512a0:125_6": "dhammasenāpatissa vadati. Tatrāyaṃ anupubbikathā –",
  "atk-s0512a0:126_0": "Atīte kira imasmiṃyeva bhaddakappe bārāṇasiyaṃ brahmadatte nāma rājini rajjaṃ kārente",
  "atk-s0512a0:126_1": "bodhisatto asītikoṭivibhavassa brāhmaṇamahāsālassa kule nibbatti, “akittī”tissa nāmaṃ",
  "atk-s0512a0:126_2": "kariṃsu. Tassa padasā gamanakāle bhaginīpi jāyi. “Yasavatī”tissā nāmaṃ kariṃsu. So",
  "atk-s0512a0:126_3": "soḷasavassakāle takkasilaṃ gantvā sabbasippāni uggahetvā paccāgamāsi. Athassa mātāpitaro",
  "atk-s0512a0:126_4": "kālamakaṃsu. So tesaṃ petakiccāni kāretvā katipayadivasātikkamena ratanāvalokanaṃ",
  "atk-s0512a0:126_5": "āyuttakapurisehi kārayamāno “ettakaṃ mattikaṃ, ettakaṃ pettikaṃ, ettakaṃ pitāmaha”nti",
  "atk-s0512a0:126_6": "sutvā saṃviggamānaso hutvā “idaṃ dhanameva paññāyati, na dhanassa saṃhārakā, sabbe",
  "atk-s0512a0:126_7": "imaṃ dhanaṃ pahāyeva gatā, ahaṃ pana naṃ ādāya gamissāmī”ti rājānaṃ āpucchitvā bheriṃ",
  "atk-s0512a0:126_8": "carāpesi – “dhanena atthikā akittipaṇḍitassa gehaṃ āgacchantū”ti.",
  "atk-s0512a0:127_0": "So sattāhaṃ mahādānaṃ pavattetvā dhane akhīyamāne “kiṃ me imāya dhanakīḷāya, atthikā",
  "atk-s0512a0:127_1": "gaṇhissantī”ti nivesanadvāraṃ vivaritvā hiraññasuvaṇṇādibharite sāragabbhe vivarāpetvā",
  "atk-s0512a0:127_2": "“dinnaṃyeva harantū”ti gehaṃ pahāya ñātiparivaṭṭassa paridevantassa bhaginiṃ gahetvā",
  "atk-s0512a0:127_3": "bārāṇasito nikkhamitvā nadiṃ uttaritvā dve tīṇi yojanāni gantvā pabbajitvā ramaṇīye",
  "atk-s0512a0:127_4": "bhūmibhāge paṇṇasālaṃ karitvā vasati. Yena pana dvārena tadā nikkhami, taṃ akittidvāraṃ",
  "atk-s0512a0:127_5": "nāma jātaṃ. Yena titthena nadiṃ otiṇṇo, taṃ akittititthaṃ nāma jātaṃ. Tassa pabbajitabhāvaṃ",
  "atk-s0512a0:127_6": "sutvā bahū manussā gāmanigamarājadhānivāsino tassa guṇehi ākaḍḍhiyamānahadayā anupabbajiṃsu.",
  "atk-s0512a0:127_7": "Mahāparivāro ahosi, mahālābhasakkāro nibbatti, buddhuppādo viya ahosi. Atha mahāsatto",
  "atk-s0512a0:127_8": "“ayaṃ lābhasakkāro mahā, parivāropi mahanto, kāyavivekamattampi idha na labhati,",
  "atk-s0512a0:127_9": "mayā ekākinā viharituṃ vaṭṭatī”ti cintetvā paramappicchabhāvato vivekaninnatāya ca",
  "atk-s0512a0:127_10": "kassaci ajānāpetvā ekakova nikkhamitvā anupubbena damiḷaraṭṭhaṃ patvā kāvīrapaṭṭanasamīpe",
  "atk-s0512a0:127_11": "uyyāne viharanto jhānābhiññāyo nibbattesi. Tatrāpissa mahālābhasakkāro uppajji. So",
  "atk-s0512a0:127_12": "taṃ jigucchanto chaḍḍetvā ākāsena gantvā kāradīpe otari. Tadā kāradīpo ahidīpo nāma.",
  "atk-s0512a0:127_13": "So tattha mahantaṃ kārarukkhaṃ upanissāya paṇṇasālaṃ māpetvā vāsaṃ kappesi. Appicchatāya",
  "atk-s0512a0:127_14": "pana katthaci agantvā tassa rukkhassa phalakāle phalāni khādanto phale asati pattāni",
  "atk-s0512a0:127_15": "udakasittāni khādanto jhānasamāpattīhi vītināmesi.",
  "atk-s0512a0:128_0": "Tassa sīlatejena sakkassa paṇḍukambalasilāsanaṃ uṇhākāraṃ dassesi. Sakko “ko nu kho",
  "atk-s0512a0:128_1": "maṃ imamhā ṭhānā cāvetukāmo”ti āvajjento paṇḍitaṃ disvā “kimatthaṃ nu kho ayaṃ tāpaso",
  "atk-s0512a0:128_2": "evaṃ dukkaraṃ tapaṃ carati, sakkattaṃ nu kho pattheti, udāhu aññaṃ, vīmaṃsissāmi",
  "atk-s0512a0:128_3": "naṃ. Ayañhi suvisuddhakāyavacīmanosamācāro jīvite nirapekkho udakasittāni kārapattāni",
  "atk-s0512a0:128_4": "khādati, sace sakkattaṃ pattheti attano sittāni kārapattāni mayhaṃ dassati, no ce,",
  "atk-s0512a0:128_5": "na dassatī”ti brāhmaṇavaṇṇena tassa santikaṃ agamāsi. Bodhisattopi kārapattāni sedetvā",
  "atk-s0512a0:128_6": "“sītalībhūtāni khādissāmī”ti paṇṇasāladvāre nisīdi. Athassa purato sakko brāhmaṇarūpena",
  "atk-s0512a0:128_7": "bhikkhāya atthiko hutvā aṭṭhāsi. Mahāsatto taṃ disvā “lābhā vata me, suladdhaṃ vata",
  "atk-s0512a0:128_8": "me, cirassaṃ vata me yācako diṭṭho”ti somanassappatto hutvā “ajja mama manorathaṃ",
  "atk-s0512a0:128_9": "matthakaṃ pāpetvā dānaṃ dassāmī”ti pakkabhājaneneva ādāya gantvā dānapāramiṃ āvajjetvā",
  "atk-s0512a0:128_10": "attano asesetvāva tassa bhikkhābhājane pakkhipi. Sakko taṃ gahetvā thokaṃ gantvā",
  "atk-s0512a0:128_11": "antaradhāyi. Mahāsattopi tassa datvā puna pariyeṭṭhiṃ anāpajjitvā teneva pītisukhena vītināmesi.",
  "atk-s0512a0:129_0": "Dutiyadivase pana kārapattāni pacitvā “hiyyo dakkhiṇeyyaṃ alabhiṃ, ajja nu kho katha”nti",
  "atk-s0512a0:129_1": "paṇṇasāladvāre nisīdi. Sakkopi tatheva āgami. Mahāsatto punapi tatheva datvā vītināmesi.",
  "atk-s0512a0:129_2": "Tatiyadivase ca tatheva datvā “aho vata me lābhā, bahuṃ vata puññaṃ pasavāmi, sacāhaṃ",
  "atk-s0512a0:129_3": "dakkhiṇeyyaṃ labheyyaṃ, evameva māsampi dvemāsampi dānaṃ dadeyya”nti cintesi. Tīsupi",
  "atk-s0512a0:129_4": "divasesu “tena dānena na lābhasakkārasilokaṃ na cakkavattisampattiṃ na sakkasampattiṃ",
  "atk-s0512a0:129_5": "na brahmasampattiṃ na sāvakabodhiṃ na paccekabodhiṃ patthemi, api ca idaṃ me dānaṃ",
  "atk-s0512a0:129_6": "sabbaññutaññāṇassa paccayo hotū”ti yathādhikāraṃ cittaṃ ṭhapesi. Tena vuttaṃ –",
  "atk-s0512a0:130": "4.",
  "atk-s0512a0:131": "“Tadā maṃ tapatejena, santatto tidivābhibhū;",
  "atk-s0512a0:132": "Dhārento brāhmaṇavaṇṇaṃ, bhikkhāya maṃ upāgami.",
  "atk-s0512a0:133": "5.",
  "atk-s0512a0:134": "“Pavanā ābhataṃ paṇṇaṃ, atelañca aloṇikaṃ;",
  "atk-s0512a0:135": "Mama dvāre ṭhitaṃ disvā, sakaṭāhena ākiriṃ.",
  "atk-s0512a0:136": "6.",
  "atk-s0512a0:137": "“Tassa datvānahaṃ paṇṇaṃ, nikujjitvāna bhājanaṃ;",
  "atk-s0512a0:138": "Punesanaṃ jahitvāna, pāvisiṃ paṇṇasālakaṃ.",
  "atk-s0512a0:139": "7.",
  "atk-s0512a0:140": "“Dutiyampi tatiyampi, upagañchi mamantikaṃ;",
  "atk-s0512a0:141": "Akampito anolaggo, evamevamadāsahaṃ.",
  "atk-s0512a0:142": "8.",
  "atk-s0512a0:143": "“Na me tappaccayā atthi, sarīrasmiṃ vivaṇṇiyaṃ;",
  "atk-s0512a0:144": "Pītisukhena ratiyā, vītināmemi taṃ divaṃ.",
  "atk-s0512a0:145": "9.",
  "atk-s0512a0:146": "“Yadi māsampi dvemāsaṃ, dakkhiṇeyyaṃ varaṃ labhe;",
  "atk-s0512a0:147": "Akampito anolīno, dadeyyaṃ dānamuttamaṃ.",
  "atk-s0512a0:148": "10.",
  "atk-s0512a0:149": "“Na tassa dānaṃ dadamāno, yasaṃ lābhañca patthayiṃ;",
  "atk-s0512a0:150": "Sabbaññutaṃ patthayāno, tāni kammāni ācari”nti.",
  "atk-s0512a0:151_0": "Tattha tadāti yadā ahaṃ akittināmako tāpaso hutvā tasmiṃ dīpe kārāraññe viharāmi,",
  "atk-s0512a0:151_1": "tadā. Manti mama. Tapatejenāti sīlapāramitānubhāvena. Sīlañhi duccaritasaṃkilesassa",
  "atk-s0512a0:151_2": "tapanato “tapo”ti vuccati, nekkhammavīriyapāramitānubhāvena vā. Tāpi hi taṇhāsaṃkilesassa",
  "atk-s0512a0:151_3": "kosajjassa ca tapanato “tapo”ti vuccati, ukkaṃsagatā ca tā bodhisattassa imasmiṃ",
  "atk-s0512a0:151_4": "attabhāveti. Khantisaṃvarassa cāpi paramukkaṃsagamanato “khantipāramitānubhāvenā”tipi",
  "atk-s0512a0:151_5": "vattuṃ vaṭṭateva. “Khantī paramaṃ tapo”ti hi vuttaṃ. Santattoti yathāvuttaguṇānubhāvajanitena",
  "atk-s0512a0:151_6": "dhammatāsiddhena paṇḍukambalasilāsanassa uṇhākārena santāpito. Tidivābhibhūti devalokādhipati,",
  "atk-s0512a0:151_7": "sakkoti attho. Paṇṇasālāya samīpe gahitampi kārapaṇṇaṃ paṇṇasālāya araññamajjhagatattā",
  "atk-s0512a0:151_8": "“pavanā ābhata”nti vuttaṃ.",
  "atk-s0512a0:152_0": "Atelañca aloṇikanti deyyadhammassa anuḷārabhāvepi ajjhāsayasampattiyā dānadhammassa",
  "atk-s0512a0:152_1": "mahājutikabhāvaṃ dassetuṃ vuttaṃ. Mama dvāreti mayhaṃ paṇṇasālāya dvāre. Sakaṭāhena",
  "atk-s0512a0:152_2": "ākirinti iminā attano kiñcipi asesetvā dinnabhāvaṃ dasseti.",
  "atk-s0512a0:153": "Punesanaṃ jahitvānāti “ekadivasaṃ dvikkhattuṃ ghāsesanaṃ na sallekha”nti cintetvā dānapītiyā titto viya hutvā tasmiṃ divase puna āhārapariyeṭṭhiṃ akatvā.",
  "atk-s0512a0:154_0": "Akampitoti sudūravikkhambhitattā macchariyena acalito dānajjhāsayato calanamattampi",
  "atk-s0512a0:154_1": "akārito. Anolaggoti lobhavasena īsakampi alaggo. Tatiyampīti pi-saddena dutiyampīti",
  "atk-s0512a0:154_2": "imaṃ sampiṇḍeti. Evamevamadāsahanti yathā paṭhamaṃ, evamevaṃ dutiyampi, tatiyampi adāsiṃ ahaṃ.",
  "atk-s0512a0:155_0": "Na me tappaccayāti gāthāya vuttamevatthaṃ pākaṭaṃ karoti. Tattha tappaccayāti dānapaccayā",
  "atk-s0512a0:155_1": "tīsu divasesu chinnāhāratāya sarīrasmiṃ yena vevaṇṇiyena bhavitabbaṃ, tampi me sarīrasmiṃ",
  "atk-s0512a0:155_2": "vivaṇṇiyaṃ dānapaccayāyeva natthi. Kasmā? Dānavisayena pītisukhena dānavisayāya eva",
  "atk-s0512a0:155_3": "ca ratiyā. Vītināmemi taṃ divanti taṃ sakalaṃ timattadivasaṃ vītināmemi, na kevalañca",
  "atk-s0512a0:155_4": "tīṇi eva divasāni, atha kho māsadvimāsamattampi kālaṃ, evameva dātuṃ pahomīti dassetuṃ",
  "atk-s0512a0:155_5": "“yadi māsampī”tiādi vuttaṃ. Anolīnoti alīnacitto, dāne asaṅkucitacittoti attho.",
  "atk-s0512a0:156_0": "Tassāti brāhmaṇarūpena āgatassa sakkassa. Yasanti kittiṃ, parivārasampattiṃ vā. Lābhañcāti",
  "atk-s0512a0:156_1": "devamanussesu cakkavattiādibhāvena laddhabbaṃ lābhaṃ vā na patthayiṃ. Atha kho sabbaññutaṃ",
  "atk-s0512a0:156_2": "sammāsambodhiṃ patthayāno ākaṅkhamāno tāni tīsu divasesu anekavāraṃ uppannāni dānamayāni",
  "atk-s0512a0:156_3": "puññakammāni dānassa vā parivārabhūtāni kāyasucaritādīni puññakammāni ācariṃ akāsinti.",
  "atk-s0512a0:157_0": "Iti bhagavā tasmiṃ attabhāve attano sudukkaraṃ puññacaritamattameva idha mahātherassa",
  "atk-s0512a0:157_1": "pakāsesi. Jātakadesanāyaṃ pana catutthadivase sakkassa upasaṅkamitvā bodhisattassa",
  "atk-s0512a0:157_2": "ajjhāsayajānanaṃ varena upanimantanā bodhisattassa varasampaṭicchanasīsena dhammadesanā",
  "atk-s0512a0:157_3": "deyyadhammadakkhiṇeyyānaṃ puna sakkassa anāgamanassa ca ākaṅkhamānatā ca pakāsitā. Vuttañhetaṃ –",
  "atk-s0512a0:158": "“Akittiṃ disvāna sammantaṃ, sakko bhūtapatī bravi;",
  "atk-s0512a0:159": "Kiṃ patthayaṃ mahābrahme, eko sammasi ghammani.",
  "atk-s0512a0:160": "“Dukkho punabbhavo sakka, sarīrassa ca bhedanaṃ;",
  "atk-s0512a0:161": "Sammohamaraṇaṃ dukkhaṃ, tasmā sammāmi, vāsava.",
  "atk-s0512a0:162": "“Etasmiṃ te sulapite, patirūpe subhāsite;",
  "atk-s0512a0:163": "Varaṃ kassapa te dammi, yaṃ kiñci manasicchasi.",
  "atk-s0512a0:164": "“Varañce me ado sakka, sabbabhūtānamissara;",
  "atk-s0512a0:165": "Yena putte ca dāre ca, dhanadhaññaṃ piyāni ca;",
  "atk-s0512a0:166": "Laddhā narā na tappanti, so lobho na mayī vase.",
  "atk-s0512a0:167": "Etasmiṃ te sulapite…pe… manasicchasi.",
  "atk-s0512a0:168": "“Varañce me ado sakka, sabbabhūtānamissara;",
  "atk-s0512a0:169": "Khettaṃ vatthuṃ hiraññañca, gavāssaṃ dāsaporisaṃ;",
  "atk-s0512a0:170": "Yena jātena jīyanti, so doso na mayī vase.",
  "atk-s0512a0:171": "“Etasmiṃ te sulapite…pe… manasicchasi.",
  "atk-s0512a0:172": "“Varañce me ado sakka, sabbabhūtānamissara;",
  "atk-s0512a0:173": "Bālaṃ na passe na suṇe, na ca bālena saṃvase;",
  "atk-s0512a0:174": "Bālenallāpasallāpaṃ, na kare na ca rocaye.",
  "atk-s0512a0:175": "“Kiṃ nu te akaraṃ bālo, vada kassapa kāraṇaṃ;",
  "atk-s0512a0:176": "Kena kassapa bālassa, dassanaṃ nābhikaṅkhasi.",
  "atk-s0512a0:177": "“Anayaṃ nayati dummedho, adhurāyaṃ niyuñjati;",
  "atk-s0512a0:178": "Dunnayo seyyaso hoti, sammā vutto pakuppati;",
  "atk-s0512a0:179": "Vinayaṃ so na jānāti, sādhu tassa adassanaṃ.",
  "atk-s0512a0:180": "“Etasmiṃ te sulapite…pe… manasicchasi.",
  "atk-s0512a0:181": "“Varañce me ado sakka, sabbabhūtānamissara;",
  "atk-s0512a0:182": "Dhīraṃ passe suṇe dhīraṃ, dhīrena saha saṃvase;",
  "atk-s0512a0:183": "Dhīrenallāpasallāpaṃ, taṃ kare tañca rocaye.",
  "atk-s0512a0:184": "“Kiṃ nu te akaraṃ dhīro, vada kassapa kāraṇaṃ;",
  "atk-s0512a0:185": "Kena kassapa dhīrassa, dassanaṃ abhikaṅkhasi.",
  "atk-s0512a0:186": "“Nayaṃ nayati medhāvī, adhurāyaṃ na yuñjati;",
  "atk-s0512a0:187": "Sunayo seyyaso hoti, sammā vutto na kuppati;",
  "atk-s0512a0:188": "Vinayaṃ so pajānāti, sādhu tena samāgamo.",
  "atk-s0512a0:189": "“Etasmiṃ te sulapite…pe… manasicchasi.",
  "atk-s0512a0:190": "“Varañce me ado sakka, sabbabhūtānamissara;",
  "atk-s0512a0:191": "Tato ratyā vivasāne, sūriyuggamanaṃ pati;",
  "atk-s0512a0:192": "Dibbā bhakkhā pātubhaveyyuṃ, sīlavanto ca yācakā.",
  "atk-s0512a0:193": "“Dadato me na khīyetha, datvā nānutapeyyahaṃ;",
  "atk-s0512a0:194": "Dadaṃ cittaṃ pasādeyyaṃ, etaṃ sakka varaṃ vare.",
  "atk-s0512a0:195": "“Etasmiṃ te sulapite…pe… manasicchasi.",
  "atk-s0512a0:196": "“Varañce me ado sakka, sabbabhūtānamissara;",
  "atk-s0512a0:197": "Na maṃ puna upeyyāsi, etaṃ sakka varaṃ vare.",
  "atk-s0512a0:198": "“Bahūhi vatacariyāhi, narā ca atha nāriyo;",
  "atk-s0512a0:199": "Dassanaṃ abhikaṅkhanti, kiṃ nu me dassane bhayaṃ.",
  "atk-s0512a0:200": "“Taṃ tādisaṃ devavaṇṇaṃ, sabbakāmasamiddhinaṃ;",
  "atk-s0512a0:201": "Disvā tapo pamajjeyyaṃ, etaṃ te dassane bhaya”nti. ;",
  "atk-s0512a0:202": "Atha sakko “sādhu, bhante, na te ito paṭṭhāya santikaṃ āgamissāmī”ti taṃ abhivādetvā pakkāmi. Mahāsatto yāvajīvaṃ tattheva vasanto āyupariyosāne brahmaloke nibbatti.",
  "atk-s0512a0:203": "Anuruddhatthero tadā sakko ahosi, lokanātho akittipaṇḍito.",
  "atk-s0512a0:204_0": "Tassa mahābhinikkhamanasadisaṃ nikkhantattā nekkhammapāramī. Suvisuddhasīlācāratāya",
  "atk-s0512a0:204_1": "sīlapāramī. Kāmavitakkādīnaṃ suṭṭhu vikkhambhitattā vīriyapāramī. Khantisaṃvarassa",
  "atk-s0512a0:204_2": "paramukkaṃsagamanato khantipāramī. Paṭiññānurūpaṃ paṭipattiyā saccapāramī. Sabbattha",
  "atk-s0512a0:204_3": "acalasamādānādhiṭṭhānena adhiṭṭhānapāramī. Sabbasattesu hitajjhāsayena mettāpāramī.",
  "atk-s0512a0:204_4": "Sattasaṅkhārakatavippakāresu majjhattabhāvappattiyā upekkhāpāramī. Tāsaṃ upakārānupakāre",
  "atk-s0512a0:204_5": "dhamme jānitvā anupakāre dhamme pahāya upakāradhammesu pavattāpanapurecarā sahajātā",
  "atk-s0512a0:204_6": "ca upāyakosallabhūtā atisallekhavuttisādhanī ca paññā paññāpāramīti imāpi dasa pāramiyo labbhanti.",
  "atk-s0512a0:205_0": "Dānajjhāsayassa pana atiuḷārabhāvena dānamukhena desanā pavattā. Tasmā sabbattha",
  "atk-s0512a0:205_1": "samakā mahākaruṇā, dvepi puññañāṇasambhārā, kāyasucaritādīni tīṇi bodhisattasucaritāni,",
  "atk-s0512a0:205_2": "saccādhiṭṭhānādīni cattāri adhiṭṭhānāni, ussāhādayo catasso buddhabhūmiyo, saddhādayo",
  "atk-s0512a0:205_3": "pañca mahābodhiparipācanīyā dhammā, alobhajjhāsayādayo cha bodhisattānaṃ ajjhāsayā,",
  "atk-s0512a0:205_4": "tiṇṇo tāressāmītiādayo satta paṭiññā dhammā, appicchassāyaṃ dhammo, nāyaṃ dhammo",
  "atk-s0512a0:205_5": "mahicchassātiādayo aṭṭha mahāpurisavitakkā, nava yonisomanasikāramūlakā dhammā, dānajjhāsayādayo",
  "atk-s0512a0:205_6": "dasa mahāpurisajjhāsayā, dānasīlādayo dasa puññakiriyavatthūnīti evamādayo ye anekasataanekasahassappabhedā",
  "atk-s0512a0:205_7": "bodhisambhārabhūtā mahābodhisattaguṇā. Te sabbepi yathārahaṃ idha niddhāretvā vattabbā.",
  "atk-s0512a0:206_0": "Api cettha mahantaṃ bhogakkhandhaṃ mahantañca ñātiparivaṭṭaṃ pahāya mahābhinikkhamanasadisaṃ",
  "atk-s0512a0:206_1": "gehato nikkhamanaṃ, nikkhamitvā pabbajitassa bahujanasammatassa sato paramappicchabhāvena",
  "atk-s0512a0:206_2": "kulesu gaṇesu ca alaggatā, accantameva lābhasakkārasilokajigucchā, pavivekābhirati,",
  "atk-s0512a0:206_3": "kāyajīvitanirapekkho pariccāgo, anāhārasseva sato divasattayampi dānapītiyā parituṭṭhassa",
  "atk-s0512a0:206_4": "nibbikārasarīrayāpanaṃ, māsadvimāsamattampi kālaṃ yācake sati āhāraṃ tatheva datvā",
  "atk-s0512a0:206_5": "“dānagateneva pītisukhena sarīraṃ yāpessāmī”ti pariccāge anolīnavuttisādhako uḷāro",
  "atk-s0512a0:206_6": "dānajjhāsayo, dānaṃ datvā puna āhārapariyeṭṭhiyā akaraṇahetubhūtā paramasallekhavuttīti",
  "atk-s0512a0:206_7": "evamādayo mahāsattassa guṇānubhāvā veditabbā. Tenetaṃ vuccati –",
  "atk-s0512a0:207": "“Evaṃ acchariyā hete, abbhutā ca mahesino;",
  "atk-s0512a0:208": "Mahākāruṇikā dhīrā, sabbalokekabandhavā.",
  "atk-s0512a0:209": "“Acinteyyānubhāvā ca, sadā saddhammagocarā;",
  "atk-s0512a0:210": "Bodhisattā mahāsattā, sucisallekhavuttino.",
  "atk-s0512a0:211": "“Mahāvātasamuddhata-vīcimālo mahodadhi;",
  "atk-s0512a0:212": "Api laṅgheyya velantaṃ, bodhisattā na dhammataṃ.",
  "atk-s0512a0:213": "“Loke sañjātavaddhāpi, na te bhāvitabhāvino;",
  "atk-s0512a0:214": "Limpanti lokadhammehi, toyena padumaṃ yathā.",
  "atk-s0512a0:215": "“Yesaṃ ve attani sneho, nihīyati yathā yathā;",
  "atk-s0512a0:216": "Sattesu karuṇāsneho, vaḍḍhateva tathā tathā.",
  "atk-s0512a0:217": "“Yathā cittaṃ vase hoti, na ca cittavasānugā;",
  "atk-s0512a0:218": "Tathā kammaṃ vase hoti, na ca kammavasānugā.",
  "atk-s0512a0:219": "“Dosehi nābhibhūyanti, samugghātenti vā na te;",
  "atk-s0512a0:220": "Carantā bodhipariyeṭṭhiṃ, purisājāniyā budhā.",
  "atk-s0512a0:221": "“Tesu cittappasādopi, dukkhato parimocaye;",
  "atk-s0512a0:222": "Pagevānukiriyā tesaṃ, dhammassa anudhammato”ti.",
  "atk-s0512a0:223": "Paramatthadīpaniyā cariyāpiṭakasaṃvaṇṇanāya",
  "atk-s0512a0:224": "Akitticariyāvaṇṇanā niṭṭhitā.",
  "atk-s0512a0:225": "2. Saṅkhabrāhmaṇacariyāvaṇṇanā",
  "atk-s0512a0:226_0": "11-12. Dutiyasmiṃ punāparanti puna aparaṃ, na kevalamidaṃ akitticariyameva, atha",
  "atk-s0512a0:226_1": "kho puna aparaṃ aññaṃ saṅkhacariyampi pavakkhissaṃ, suṇohīti adhippāyo. Ito paresupi",
  "atk-s0512a0:226_2": "eseva nayo. Saṅkhasavhayoti saṅkhanāmo. Mahāsamuddaṃ taritukāmoti suvaṇṇabhūmiṃ gantuṃ",
  "atk-s0512a0:226_3": "nāvāya mahāsamuddaṃ taritukāmo. Upagacchāmi paṭṭananti tāmalittipaṭṭanaṃ uddissa",
  "atk-s0512a0:226_4": "gacchāmi. Sayambhuñāṇena paccekabodhiyā adhigatattā sayameva bhūtanti sayambhuṃ.",
  "atk-s0512a0:226_5": "Kilesamārādīsu kenacipi na parājitanti aparājitaṃ, tiṇṇaṃ mārānaṃ matthakaṃ madditvā",
  "atk-s0512a0:226_6": "ṭhitanti attho. Tattāya kaṭhinabhūmiyāti ghammasantāpena santattāya sakkharavālukānicitattā",
  "atk-s0512a0:226_7": "kharāya kakkhaḷāya bhūmiyā.",
  "atk-s0512a0:227_0": "13. Tanti taṃ paccekabuddhaṃ. Imamatthanti imaṃ idāni vakkhamānaṃ “idaṃ khetta”ntiādikaṃ",
  "atk-s0512a0:227_1": "atthaṃ. Vicintayinti tadā saṅkhabrāhmaṇabhūto cintesinti satthā vadati. Tatrāyaṃ anupubbikathā –",
  "atk-s0512a0:228_0": "Atīte ayaṃ bārāṇasī moḷinī nāma ahosi. Moḷinīnagare brahmadatte rajjaṃ kārente bodhisatto",
  "atk-s0512a0:228_1": "saṅkho nāma brāhmaṇo hutvā aḍḍho mahaddhano catūsu nagaradvāresu nagaramajjhe attano",
  "atk-s0512a0:228_2": "nivesanadvāreti chasu ṭhānesu cha dānasālāyo kāretvā devasikaṃ chasatasahassāni vissajjento",
  "atk-s0512a0:228_3": "kapaṇaddhikādīnaṃ mahādānaṃ pavattesi. So ekadivasaṃ cintesi – “ahaṃ gehe dhane khīṇe",
  "atk-s0512a0:228_4": "dānaṃ dātuṃ na sakkhissāmi, aparikkhīṇeyeva dhane nāvāya suvaṇṇabhūmiṃ gantvā dhanaṃ",
  "atk-s0512a0:228_5": "āharissāmī”ti. So nāvaṃ bhaṇḍassa pūrāpetvā puttadāraṃ āmantetvā “yāvāhaṃ āgacchissāmi,",
  "atk-s0512a0:228_6": "tāva me dānaṃ anupacchindantā pavatteyyāthā”ti vatvā dāsakammakaraparivuto upāhanaṃ",
  "atk-s0512a0:228_7": "āruyha chattena dhāriyamānena paṭṭanagāmābhimukho pāyāsi.",
  "atk-s0512a0:229_0": "Tasmiṃ khaṇe gandhamādane eko paccekabuddho sattāhaṃ nirodhasamāpattiṃ samāpajjitvā",
  "atk-s0512a0:229_1": "nirodhasamāpattito vuṭṭhāya lokaṃ volokento taṃ dhanāharaṇatthaṃ gacchantaṃ disvā",
  "atk-s0512a0:229_2": "“mahāpuriso dhanaṃ āharituṃ gacchati, bhavissati nu kho assa mahāsamudde antarāyo,",
  "atk-s0512a0:229_3": "no”ti āvajjetvā “bhavissatī”ti ñatvā “esa maṃ disvā chattañca upāhanañca mayhaṃ datvā",
  "atk-s0512a0:229_4": "upāhanadānanissandena samudde bhinnāya nāvāya patiṭṭhaṃ labhissati, karissāmissa",
  "atk-s0512a0:229_5": "anuggaha”nti ākāsena gantvā tassa avidūre otaritvā majjhanhikasamaye caṇḍavātātapena",
  "atk-s0512a0:229_6": "aṅgārasanthatasadisaṃ uṇhavālukaṃ maddanto tassa abhimukhaṃ āgañchi. So taṃ disvāva",
  "atk-s0512a0:229_7": "haṭṭhatuṭṭho “puññakkhettaṃ me āgataṃ, ajja mayā ettha bījaṃ ropetuṃ vaṭṭatī”ti cintesi.",
  "atk-s0512a0:229_8": "Tena vuttaṃ “tamahaṃ paṭipathe disvā, imamatthaṃ vicintayi”ntiādi.",
  "atk-s0512a0:230_0": "Tattha idaṃ khettantiādi cintitākāradassanaṃ. Khettanti khittaṃ bījaṃ mahapphalabhāvakaraṇena",
  "atk-s0512a0:230_1": "tāyatīti khettaṃ, pubbaṇṇāparaṇṇaviruhanabhūmi. Idha pana khettaṃ viyāti khettaṃ,",
  "atk-s0512a0:230_2": "aggadakkhiṇeyyo paccekabuddho. Tenevāha “puññakāmassa jantuno”ti.",
  "atk-s0512a0:231": "14. Mahāgamanti vipulaphalāgamaṃ, sassasampattidāyakanti attho. Bījaṃ na ropetīti bījaṃ na vapati.",
  "atk-s0512a0:232": "15.",
  "atk-s0512a0:233_0": "Khettavaruttamanti khettavaresupi uttamaṃ. Sīlādiguṇasampannā hi visesato ariyasāvakā",
  "atk-s0512a0:233_1": "khettavarā, tatopi aggabhūto paccekabuddho khettavaruttamo. Kāranti sakkāraṃ. Yadi",
  "atk-s0512a0:233_2": "na karomīti sambandho. Idaṃ vuttaṃ hoti – idamīdisaṃ anuttaraṃ puññakkhettaṃ labhitvā",
  "atk-s0512a0:233_3": "tattha pūjāsakkāraṃ yadi na karomi, puññena atthiko nāmāhaṃ na bhaveyyanti.",
  "atk-s0512a0:234_0": "16-17. Yathā amaccotiādīnaṃ dvinnaṃ gāthānaṃ ayaṃ saṅkhepattho – yathā nāma yo koci",
  "atk-s0512a0:234_1": "raññā muddādhikāre ṭhapito lañchanadharo amaccapuriso senāpati vā so antepure jane",
  "atk-s0512a0:234_2": "bahiddhā ca balakāyādīsu rañño yathānusiṭṭhaṃ na paṭipajjati na tesaṃ dhanadhaññaṃ",
  "atk-s0512a0:234_3": "deti, taṃ taṃ kattabbaṃ vattaṃ parihāpeti. So muddito parihāyati muddādhikāraladdhavibhavato",
  "atk-s0512a0:234_4": "paridhaṃsati, evameva ahampi puññakammassa rato laddhabbapuññaphalasaṅkhātaṃ puññakāmo",
  "atk-s0512a0:234_5": "dakkhiṇāya vipulaphalabhāvakaraṇena vipulaṃ disvāna taṃ dakkhiṇaṃ uḷāraṃ dakkhiṇeyyaṃ",
  "atk-s0512a0:234_6": "labhitvā tassa dānaṃ yadi na dadāmi puññato āyatiṃ puññaphalato ca paridhaṃsāmi.",
  "atk-s0512a0:234_7": "Tasmā idha mayā puññaṃ kātabbamevāti.",
  "atk-s0512a0:235_0": "Evaṃ pana cintetvā mahāpuriso dūratova upāhanā orohitvā vegena upasaṅkamitvā vanditvā",
  "atk-s0512a0:235_1": "“bhante, mayhaṃ anuggahatthāya imaṃ rukkhamūlaṃ upagacchathā”ti vatvā tasmiṃ rukkhamūlaṃ",
  "atk-s0512a0:235_2": "upasaṅkamante tattha vālukaṃ ussāpetvā uttarāsaṅgaṃ paññāpetvā paccekabuddhe tattha",
  "atk-s0512a0:235_3": "nisinne vanditvā vāsitaparissāvitena udakena tassa pāde dhovitvā, gandhatelena makkhetvā,",
  "atk-s0512a0:235_4": "attano upāhanaṃ puñchitvā, gandhatelena makkhetvā, tassa pāde paṭimuñcitvā “bhante,",
  "atk-s0512a0:235_5": "imaṃ upāhanaṃ āruyha, imaṃ chattaṃ matthake katvā gacchathā”ti chattupāhanaṃ adāsi.",
  "atk-s0512a0:235_6": "Sopissa anuggahatthāya taṃ gahetvā pasādasaṃvaḍḍhanatthaṃ passantasseva vehāsaṃ uppatitvā",
  "atk-s0512a0:235_7": "gandhamādanaṃ agamāsi. Tena vuttaṃ –",
  "atk-s0512a0:236": "18.",
  "atk-s0512a0:237": "“Evāhaṃ cintayitvāna, orohitvā upāhanā;",
  "atk-s0512a0:238": "Tassa pādāni vanditvā, adāsiṃ chattupāhana”nti.",
  "atk-s0512a0:239_0": "Bodhisatto taṃ disvā ativiya pasannacitto paṭṭanaṃ gantvā nāvaṃ abhiruhi. Athassa",
  "atk-s0512a0:239_1": "mahāsamuddaṃ tarantassa sattame divase nāvā vivaramadāsi. Udakaṃ ussiñcituṃ nāsakkhiṃsu.",
  "atk-s0512a0:239_2": "Mahājano maraṇabhayabhīto attano attano devatā namassitvā mahāviravaṃ viravi. Bodhisatto",
  "atk-s0512a0:239_3": "ekaṃ upaṭṭhākaṃ gahetvā sakalasarīraṃ telena makkhetvā sappinā saddhiṃ sakkharacuṇṇāni",
  "atk-s0512a0:239_4": "yāvadatthaṃ khāditvā tampi khādāpetvā tena saddhiṃ kūpakayaṭṭhimatthakaṃ āruyha “imāya",
  "atk-s0512a0:239_5": "disāya amhākaṃ nagara”nti disaṃ vavatthapetvā macchakacchapaparipanthato attānaṃ",
  "atk-s0512a0:239_6": "saccādhiṭṭhānena pamocento tena saddhiṃ usabhamattaṭṭhānaṃ atikkamitvā patitvā samuddaṃ",
  "atk-s0512a0:239_7": "tarituṃ ārabhi. Mahājano pana tattheva vināsaṃ pāpuṇi. Tassa tarantasseva satta divasā",
  "atk-s0512a0:239_8": "gatā. So tasmimpi kāle loṇodakena mukhaṃ vikkhāletvā uposathiko ahosiyeva.",
  "atk-s0512a0:240_0": "Tadā pana īdisānaṃ purisavisesānaṃ rakkhaṇatthāya catūhi lokapālehi ṭhapitā maṇimekhalā",
  "atk-s0512a0:240_1": "nāma devadhītā attano issariyena sattāhaṃ pamajjitvā sattame divase taṃ disvā “sacāyaṃ",
  "atk-s0512a0:240_2": "idha marissa, ativiya gārayhā abhavissa”nti saṃviggahadayā suvaṇṇapātiyā dibbabhojanassa",
  "atk-s0512a0:240_3": "pūretvā vegenāgantvā “brāhmaṇa, idaṃ dibbabhojanaṃ bhuñjā”ti āha. So taṃ ulloketvā",
  "atk-s0512a0:240_4": "“nāhaṃ bhuñjāmi, uposathikomhī”ti paṭikkhipitvā taṃ pucchanto –",
  "atk-s0512a0:241": "“Yaṃ tvaṃ sukhenābhisamekkhase maṃ, bhuñjassu bhattaṃ iti maṃ vadesi;",
  "atk-s0512a0:242": "Pucchāmi taṃ nāri mahānubhāve, devī nusi tvaṃ uda mānusī nū”ti. –",
  "atk-s0512a0:243": "Āha. Sā tassa paṭivacanaṃ dentī –",
  "atk-s0512a0:244": "“Devī ahaṃ saṅkha mahānubhāvā, idhāgatā sāgaravārimajjhe;",
  "atk-s0512a0:245": "Anukampikā no ca paduṭṭhacittā, taveva atthāya idhāgatāsmi.",
  "atk-s0512a0:246": "“Idhannapānaṃ sayanāsanañca, yānāni nānāvividhāni saṅkha;",
  "atk-s0512a0:247": "Sabbassa tyāhaṃ paṭipādayāmi, yaṃ kiñci tuyhaṃ manasābhipatthita”nti. –",
  "atk-s0512a0:248_0": "Imā gāthā abhāsi. Taṃ sutvā mahāsatto “ayaṃ devadhītā samuddapiṭṭhe mayhaṃ ‘idañcidañca",
  "atk-s0512a0:248_1": "dammī’ti vadati, yañcesā mayhaṃ deti, tampi mama puññeneva, taṃ pana puññaṃ ayaṃ",
  "atk-s0512a0:248_2": "devadhītā jānāti nu kho, udāhu na jānāti, pucchissāmi tāva na”nti cintetvā pucchanto imaṃ gāthamāha –",
  "atk-s0512a0:249": "“Yaṃ kiñci yiṭṭhañca hutañca mayhaṃ, sabbassa no issarā tvaṃ sugatte;",
  "atk-s0512a0:250": "Sussoṇi subbhūru vilaggamajjhe, kissa me kammassa ayaṃ vipāko”ti. ;",
  "atk-s0512a0:251_0": "Tattha yiṭṭhanti dānavasena yajitaṃ. Hutanti āhunapāhunavasena dinnaṃ. Sabbassa no",
  "atk-s0512a0:251_1": "issarā tvanti amhākaṃ puññakammassa sabbassa tvaṃ issarā, “ayaṃ imassa vipāko, ayaṃ",
  "atk-s0512a0:251_2": "imassā”ti byākarituṃ samatthā. Sussoṇīti sundarajaghane. Subbhūrūti sundarehi bhamukehi",
  "atk-s0512a0:251_3": "ūrūhi ca samannāgate. Vilaggamajjheti vilaggatanumajjhe. Kissa meti mayā katakammesu",
  "atk-s0512a0:251_4": "katarakammassa ayaṃ vipāko, yenāhaṃ appatiṭṭhe mahāsamudde ajja patiṭṭhaṃ labhāmīti.",
  "atk-s0512a0:252_0": "Taṃ sutvā devadhītā “ayaṃ brāhmaṇo ‘yaṃ attanā kusalakammaṃ kataṃ, taṃ kammaṃ na",
  "atk-s0512a0:252_1": "jānātī’ti saññāya pucchati maññe, kathessāmi na”nti nāvābhiruhanadivase paccekabuddhassa",
  "atk-s0512a0:252_2": "chattupāhanadānapuññameva tassa kāraṇanti kathentī –",
  "atk-s0512a0:253": "“Ghamme pathe brāhmaṇa ekabhikkhuṃ, ugghaṭṭapādaṃ tasitaṃ kilantaṃ;",
  "atk-s0512a0:254": "Paṭipādayī saṅkha upāhanāni, sā dakkhiṇā kāmaduhā tavajjā”ti. –",
  "atk-s0512a0:255": "Gāthamāha.",
  "atk-s0512a0:256_0": "Tattha ekabhikkhunti ekaṃ paccekabuddhaṃ sandhāyāha. Ugghaṭṭapādanti uṇhavālukāya",
  "atk-s0512a0:256_1": "ghaṭṭapādaṃ, vibādhitapādanti attho. Tasitanti pipāsitaṃ. Paṭipādayīti paṭipādesi",
  "atk-s0512a0:256_2": "yojesi. Kāmaduhāti sabbakāmadāyikā.",
  "atk-s0512a0:257": "Taṃ sutvā mahāsatto “evarūpepi nāma appatiṭṭhe mahāsamudde mayā dinnaṃ chattupāhanadānaṃ mama sabbakāmadadaṃ jātaṃ aho sudinna”nti tuṭṭhacitto –",
  "atk-s0512a0:258": "“Sā hotu nāvā phalakūpapannā, anavassutā erakavātayuttā;",
  "atk-s0512a0:259": "Aññassa yānassa na hettha bhūmi, ajjeva maṃ moḷiniṃ pāpayassū”ti. –",
  "atk-s0512a0:260": "Gāthamāha.",
  "atk-s0512a0:261": "Tattha phalakūpapannāti mahānāvatāya bahūhi phalakehi upetā. Udakappavesanābhāvena anavassutā. Sammā gahetvā gamanakavātena erakavātayuttā.",
  "atk-s0512a0:262_0": "Devadhītā tassa vacanaṃ sutvā tuṭṭhahaṭṭhā dīghato aṭṭhausabhaṃ vitthārato catuusabhaṃ",
  "atk-s0512a0:262_1": "gambhīrato vīsatiyaṭṭhikaṃ sattaratanamayaṃ nāvaṃ māpetvā kūpaphiyārittayuttāni indanīlarajatasuvaṇṇamayādīni",
  "atk-s0512a0:262_2": "nimminitvā sattannaṃ ratanānaṃ pūretvā brāhmaṇaṃ āliṅgetvā nāvaṃ āropesi, upaṭṭhākaṃ",
  "atk-s0512a0:262_3": "panassa na olokesi. Brāhmaṇo attanā katakalyāṇato tassa pattiṃ adāsi, so anumodi.",
  "atk-s0512a0:262_4": "Atha devadhītā tampi āliṅgetvā nāvāya patiṭṭhāpetvā taṃ nāvaṃ moḷinīnagaraṃ netvā",
  "atk-s0512a0:262_5": "brāhmaṇassa ghare dhanaṃ patiṭṭhāpetvā attano vasanaṭṭhānameva agamāsi. Tenāha bhagavā –",
  "atk-s0512a0:263": "“Sā tattha vittā sumanā patītā, nāvaṃ sucittaṃ abhinimminitvā;",
  "atk-s0512a0:264": "Ādāya saṅkhaṃ purisena saddhiṃ, upānayī nagaraṃ sādhuramma”nti. ;",
  "atk-s0512a0:265_0": "Mahāpurisassa hi cittasampattiyā paccekabuddhassa ca nirodhato vuṭṭhitabhāvena sattasu",
  "atk-s0512a0:265_1": "cetanāsu ādicetanā diṭṭhadhammavedanīyā atiuḷāraphalā ca jātā. Idampi tassa dānassa",
  "atk-s0512a0:265_2": "appamattaphalanti daṭṭhabbaṃ. Aparimāṇaphalañhi taṃ dānaṃ bodhisambhārabhūtaṃ. Tena vuttaṃ –",
  "atk-s0512a0:266": "19.",
  "atk-s0512a0:267": "“Tenevāhaṃ sataguṇato, sukhumālo sukhedhito;",
  "atk-s0512a0:268": "Api ca dānaṃ paripūrento, evaṃ tassa adāsaha”nti.",
  "atk-s0512a0:269_0": "Tattha tenāti tato paccekabuddhato, sataguṇatoti sataguṇena ahaṃ tadā saṅkhabhūto",
  "atk-s0512a0:269_1": "sukhumālo, tasmā sukhedhito sukhasaṃvaḍḍho, api ca evaṃ santepi dānaṃ paripūrento,",
  "atk-s0512a0:269_2": "evaṃ mayhaṃ dānapāramī paripūretūti tassa paccekabuddhassa attano sarīradukkhaṃ anapekkhitvā",
  "atk-s0512a0:269_3": "chattupāhanaṃ adāsinti attano dānajjhāsayassa uḷārabhāvaṃ satthā pavedesi.",
  "atk-s0512a0:270": "Bodhisattopi yāvajīvaṃ amitadhanagehaṃ ajjhāvasanto bhiyyosomattāya dānāni datvā sīlāni rakkhitvā āyupariyosāne sapariso devanagaraṃ pūresi.",
  "atk-s0512a0:271": "Tadā devadhītā uppalavaṇṇā ahosi, puriso ānandatthero, lokanātho saṅkhabrāhmaṇo.",
  "atk-s0512a0:272_0": "Tassa suvisuddhaniccasīlauposathasīlādivasena sīlapāramī dānasīlādīnaṃ paṭipakkhato",
  "atk-s0512a0:272_1": "nikkhantattā kusaladhammavasena nekkhammapāramī, dānādinipphādanatthaṃ abbhussahanavasena",
  "atk-s0512a0:272_2": "tathā mahāsamuddataraṇavāyāmavasena ca vīriyapāramī, tadatthaṃ adhivāsanakhantivasena",
  "atk-s0512a0:272_3": "khantipāramī, paṭiññānurūpappaṭipattiyā saccapāramī, sabbattha acalasamādānādhiṭṭhānavasena",
  "atk-s0512a0:272_4": "adhiṭṭhānapāramī, sabbasattesu hitajjhāsayavasena mettāpāramī, sattasaṅkhārakatavippakāresu",
  "atk-s0512a0:272_5": "majjhattabhāvappattiyā upekkhāpāramī, sabbapāramīnaṃ upakārānupakāre dhamme jānitvā",
  "atk-s0512a0:272_6": "anupakāre dhamme pahāya upakāradhammesu pavattāpanapurecarā sahajātā ca upāyakosallabhūtā",
  "atk-s0512a0:272_7": "paññā paññāpāramīti imāpi pāramiyo labbhanti.",
  "atk-s0512a0:273_0": "Dānajjhāsayassa pana atiuḷārabhāvena dānapāramīvasena desanā pavattā. Yasmā cettha",
  "atk-s0512a0:273_1": "dasa pāramiyo labbhanti, tasmā heṭṭhā vuttā mahākaruṇādayo bodhisattaguṇā idhāpi",
  "atk-s0512a0:273_2": "yathārahaṃ niddhāretabbā. Tathā attano bhogasukhaṃ anapekkhitvā mahākaruṇāya “dānapāramiṃ",
  "atk-s0512a0:273_3": "pūressāmī”ti dānasambhārasaṃharaṇatthaṃ samuddataraṇaṃ, tattha ca samuddapatitassapi",
  "atk-s0512a0:273_4": "uposathādhiṭṭhānaṃ, sīlakhaṇḍabhayena devadhītāyapi upagatāya āhārānāharaṇanti evamādayo",
  "atk-s0512a0:273_5": "mahāsattassa guṇā veditabbā. Idāni vakkhamānesu sesacaritesu imināva nayena guṇaniddhāraṇaṃ",
  "atk-s0512a0:273_6": "veditabbaṃ. Tattha tattha visesamattameva vakkhāma. Tenetaṃ vuccati –",
  "atk-s0512a0:274": "“Evaṃ acchariyā hete, abbhutā ca mahesino…pe…;",
  "atk-s0512a0:275": "Pagevānukiriyā tesaṃ, dhammassa anudhammato”ti.",
  "atk-s0512a0:276": "Saṅkhabrāhmaṇacariyāvaṇṇanā niṭṭhitā.",
  "atk-s0512a0:277": "3. Kururājacariyāvaṇṇanā",
  "atk-s0512a0:278": "20.",
  "atk-s0512a0:279_0": "Tatiye indapatthe puruttameti indapatthanāmake kururaṭṭhassa puravare uttamanagare.",
  "atk-s0512a0:279_1": "Rājāti dhammena samena catūhi saṅgahavatthūhi parisaṃ rañjetīti rājā. Kusale dasahupāgatoti",
  "atk-s0512a0:279_2": "kusalehi dasahi samannāgato, dānādīhi dasahi puññakiriyavatthūhi, dasahi kusalakammapathehi vā yuttoti attho.",
  "atk-s0512a0:280_0": "21. Kaliṅgaraṭṭhavisayāti kaliṅgaraṭṭhasaṅkhātavisayā. Brāhmaṇā upagañchu manti kaliṅgarājena",
  "atk-s0512a0:280_1": "uyyojitā aṭṭha brāhmaṇā maṃ upasaṅkamiṃsu. Upasaṅkamitvā ca pana āyācuṃ maṃ hatthināganti",
  "atk-s0512a0:280_2": "hatthibhūtaṃ mahānāgaṃ maṃ āyāciṃsu. Dhaññanti dhanāyitabbasirisobhaggappattaṃ lakkhaṇasampannaṃ.",
  "atk-s0512a0:280_3": "Maṅgalasammatanti tāyayeva lakkhaṇasampattiyā maṅgalaṃ abhivuḍḍhikāraṇanti abhisammataṃ janehi.",
  "atk-s0512a0:281_0": "22. Avuṭṭhikoti vassarahito. Dubbhikkhoti dullabhabhojano. Chātako mahāti mahatī",
  "atk-s0512a0:281_1": "jighacchābādhā vattatīti attho. Dadāhīti dehi. Nīlanti nīlavaṇṇaṃ. Añjanasavhayanti",
  "atk-s0512a0:281_2": "añjanasaddena avhātabbaṃ, añjananāmakanti attho. Idaṃ vuttaṃ hoti – amhākaṃ kaliṅgaraṭṭhaṃ",
  "atk-s0512a0:281_3": "avuṭṭhikaṃ, tena idāni mahādubbhikkhaṃ tattha mahantaṃ chātakabhayaṃ uppannaṃ, tassa",
  "atk-s0512a0:281_4": "vūpasamatthāya imaṃ añjanagirisaṅkāsaṃ tuyhaṃ añjananāmakaṃ maṅgalahatthiṃ dehi,",
  "atk-s0512a0:281_5": "imasmiñhi tattha nīte devo vassissati, tena taṃ sabbabhayaṃ vūpasammissatīti. Tatrāyaṃ anupubbikathā –",
  "atk-s0512a0:282_0": "Atīte kururaṭṭhe indapatthanagare bodhisatto kururājassa aggamahesiyā kucchimhi paṭisandhiṃ",
  "atk-s0512a0:282_1": "gahetvā anupubbena viññutaṃ patto, takkasilaṃ gantvā yogavihitāni sippāyatanāni vijjāṭṭhānāni",
  "atk-s0512a0:282_2": "ca uggahetvā paccāgato pitarā uparajje ṭhapito, aparabhāge pitu accayena rajjaṃ patvā",
  "atk-s0512a0:282_3": "dasa rājadhamme akopento dhammena rajjaṃ kāresi dhanañjayo nāma nāmena. So catūsu",
  "atk-s0512a0:282_4": "nagaradvāresu nagaramajjhe nivesanadvāreti cha dānasālāyo kāretvā devasikaṃ chasatasahassaṃ",
  "atk-s0512a0:282_5": "dhanaṃ vissajjento sakalajambudīpaṃ unnaṅgalaṃ katvā dānaṃ adāsi. Tassa dānajjhāsayatā",
  "atk-s0512a0:282_6": "dānābhirati sakalajambudīpaṃ patthari.",
  "atk-s0512a0:283_0": "Tasmiṃ kāle kaliṅgaraṭṭhe dubbhikkhabhayaṃ chātakabhayaṃ rogabhayanti tīṇi bhayāni",
  "atk-s0512a0:283_1": "uppajjiṃsu. Sakalaraṭṭhavāsino dantapuraṃ gantvā rājabhavanadvāre ukkuṭṭhimakaṃsu",
  "atk-s0512a0:283_2": "“devaṃ vassāpehi devā”ti. Rājā taṃ sutvā “kiṃkāraṇā ete viravantī”ti amacce pucchi.",
  "atk-s0512a0:283_3": "Amaccā rañño tamatthaṃ ārocesuṃ. Rājā porāṇakarājāno deve avassante kiṃ karontīti.",
  "atk-s0512a0:283_4": "“Devo vassatū”ti dānaṃ datvā uposathaṃ adhiṭṭhāya samādinnasīlā sirigabbhaṃ pavisitvā",
  "atk-s0512a0:283_5": "dabbasanthare sattāhaṃ nipajjantīti. Taṃ sutvā tathā akāsi. Devo na vassi, evaṃ rājā",
  "atk-s0512a0:283_6": "ahaṃ mayā kattabbakiccaṃ akāsiṃ, devo na vassati, kinti karomāti. Deva, indapatthanagare",
  "atk-s0512a0:283_7": "dhanañjayassa nāma kururājassa maṅgalahatthimhi ānīte devo vassissatīti. So rājā",
  "atk-s0512a0:283_8": "balavāhanasampanno duppasaho, kathamassa hatthiṃ ānessāmāti. Mahārāja, tena saddhiṃ",
  "atk-s0512a0:283_9": "yuddhakiccaṃ natthi, dānajjhāsayo so rājā dānābhirato yācito samāno alaṅkatasīsampi",
  "atk-s0512a0:283_10": "chinditvā pasādasampannāni akkhīnipi uppāṭetvā sakalarajjampi niyyātetvā dadeyya,",
  "atk-s0512a0:283_11": "hatthimhi vattabbameva natthi, avassaṃ yācito samāno dassatīti. Ke pana yācituṃ samatthāti?",
  "atk-s0512a0:283_12": "Brāhmaṇā, mahārājāti. Rājā aṭṭha brāhmaṇe pakkosāpetvā sakkārasammānaṃ katvā paribbayaṃ",
  "atk-s0512a0:283_13": "datvā hatthiyācanatthaṃ pesesi. Te sabbattha ekarattivāsena turitagamanaṃ gantvā",
  "atk-s0512a0:283_14": "katipāhaṃ nagaradvāre dānasālāsu bhuñjantā sarīraṃ santappetvā rañño dānaggaṃ āgamanapathe",
  "atk-s0512a0:283_15": "kālaṃ āgamayamānā pācīnadvāre aṭṭhaṃsu.",
  "atk-s0512a0:284_0": "Bodhisattopi pātova nhātānulitto sabbālaṅkārappaṭimaṇḍito alaṅkatavaravāraṇakhandhagato",
  "atk-s0512a0:284_1": "mahantena rājānubhāvena dānasālaṃ gantvā otaritvā sattaṭṭhajanānaṃ sahatthena dānaṃ",
  "atk-s0512a0:284_2": "datvā “imināva nīhārena dethā”ti vatvā hatthiṃ abhiruhitvā dakkhiṇadvāraṃ agamāsi.",
  "atk-s0512a0:284_3": "Brāhmaṇā pācīnadvāre ārakkhassa balavatāya okāsaṃ alabhitvā dakkhiṇadvāraṃ gantvā",
  "atk-s0512a0:284_4": "rājānaṃ āgacchantaṃ ullokayamānā dvārato nātidūre unnataṭṭhāne ṭhitā sampattaṃ rājānaṃ",
  "atk-s0512a0:284_5": "hatthe ukkhipitvā jayāpesuṃ. Rājā vajiraṅkusena vāraṇaṃ nivattetvā tesaṃ santikaṃ",
  "atk-s0512a0:284_6": "gantvā te brāhmaṇe “kiṃ icchathā”ti pucchi. Brāhmaṇā “kaliṅgaraṭṭhaṃ dubbhikkhabhayena",
  "atk-s0512a0:284_7": "chātakabhayena rogabhayena ca upaddutaṃ. So upaddavo imasmiṃ tava maṅgalahatthimhi",
  "atk-s0512a0:284_8": "nīte vūpasammissati. Tasmā imaṃ añjanavaṇṇaṃ nāgaṃ amhākaṃ dehī”ti āhaṃsu. Tamatthaṃ",
  "atk-s0512a0:284_9": "pakāsento satthā āha “kaliṅgaraṭṭhavisayā…pe… añjanasavhaya”nti. Tassattho vutto eva.",
  "atk-s0512a0:285_0": "Atha bodhisatto “na metaṃ patirūpaṃ, yaṃ me yācakānaṃ manorathavighāto siyā, mayhañca",
  "atk-s0512a0:285_1": "samādānabhedo siyā”ti hatthikkhandhato otaritvā “sace analaṅkataṭṭhānaṃ atthi, alaṅkaritvā",
  "atk-s0512a0:285_2": "dassāmī”ti samantato oloketvā analaṅkataṭṭhānaṃ adisvā soṇḍāya naṃ gahetvā brāhmaṇānaṃ",
  "atk-s0512a0:285_3": "hatthesu ṭhapetvā ratanabhiṅgārena pupphagandhavāsitaṃ udakaṃ pātetvā adāsi. Tena vuttaṃ –",
  "atk-s0512a0:286": "23.",
  "atk-s0512a0:287": "“Na me yācakamanuppatte, paṭikkhepo anucchavo;",
  "atk-s0512a0:288": "Mā me bhijji samādānaṃ, dassāmi vipulaṃ gajaṃ.",
  "atk-s0512a0:289": "24.",
  "atk-s0512a0:290": "“Nāgaṃ gahetvā soṇḍāya, bhiṅgāre ratanāmaye;",
  "atk-s0512a0:291": "Jalaṃ hatthe ākiritvā, brāhmaṇānaṃ adaṃ gaja”nti.",
  "atk-s0512a0:292_0": "Tattha yācakamanuppatteti yācake anuppatte. Anucchavoti anucchaviko patirūpo. Mā",
  "atk-s0512a0:292_1": "me bhijji samādānanti sabbaññutaññāṇatthāya sabbassa yācakassa sabbaṃ anavajjaṃ icchitaṃ",
  "atk-s0512a0:292_2": "dadanto dānapāramiṃ pūressāmīti yaṃ mayhaṃ samādānaṃ, taṃ mā bhijji. Tasmā dassāmi",
  "atk-s0512a0:292_3": "vipulaṃ gajanti mahantaṃ imaṃ maṅgalahatthiṃ dassāmīti. Adanti adāsiṃ.",
  "atk-s0512a0:293": "25.",
  "atk-s0512a0:294_0": "Tasmiṃ pana hatthimhi dinne amaccā bodhisattaṃ etadavocuṃ – “kasmā, mahārāja, maṅgalahatthiṃ",
  "atk-s0512a0:294_1": "dadattha, nanu añño hatthī dātabbo, raññā nāma evarūpo opavayho maṅgalahatthī issariyaṃ",
  "atk-s0512a0:294_2": "abhivijayañca ākaṅkhantena na dātabbo”ti. Mahāsatto yaṃ maṃ yācakā yācanti, tadeva",
  "atk-s0512a0:294_3": "mayā dātabbaṃ, sace pana maṃ rajjaṃ yāceyyuṃ, rajjampi tesaṃ dadeyyaṃ, mayhaṃ rajjatopi",
  "atk-s0512a0:294_4": "jīvitatopi sabbaññutaññāṇameva piyataraṃ, tasmā taṃ hatthiṃ adāsinti āha. Tena vuttaṃ",
  "atk-s0512a0:294_5": "“tassa nāge padinnamhī”tiādi. Tattha tassāti tassa tena, tasmiṃ nāge hatthimhi dinne.",
  "atk-s0512a0:295_0": "26. Maṅgalasampannanti maṅgalaguṇehi samannāgataṃ. Saṅgāmavijayuttamanti saṅgāmavijayā",
  "atk-s0512a0:295_1": "uttamaṃ, saṅgāmavijaye vā uttamaṃ padhānaṃ pavaraṃ nāgaṃ. Kiṃ te rajjaṃ karissatīti",
  "atk-s0512a0:295_2": "tasmiṃ nāge apagate tava rajjaṃ kiṃ karissati, rajjakiccaṃ na karissati, rajjampi",
  "atk-s0512a0:295_3": "apagatamevāti dasseti.",
  "atk-s0512a0:296_0": "27. Rajjampi me dade sabbanti tiṭṭhatu nāgo tiracchānagato, idaṃ me sabbaṃ kururaṭṭhampi",
  "atk-s0512a0:296_1": "yācakānaṃ dadeyyaṃ. Sarīraṃ dajjamattanoti rajjepi vā kiṃ vattabbaṃ, attano sarīrampi",
  "atk-s0512a0:296_2": "yācakānaṃ dadeyyaṃ, sabbopi hi me ajjhattikabāhiro pariggaho lokahitatthameva mayā",
  "atk-s0512a0:296_3": "pariccatto. Yasmā sabbaññutaṃ piyaṃ mayhaṃ sabbaññutā ca dānapāramiṃ ādiṃ katvā sabbapāramiyo",
  "atk-s0512a0:296_4": "apūrentena na sakkā laddhuṃ, tasmā nāgaṃ adāsiṃ ahanti dasseti.",
  "atk-s0512a0:297_0": "Evampi tasmiṃ nāge ānīte kaliṅgaraṭṭhe devo na vassateva. Kaliṅgarājā “idānipi na",
  "atk-s0512a0:297_1": "vassati, kiṃ nu kho kāraṇa”nti pucchitvā “kururājā garudhamme rakkhati, tenassa raṭṭhe",
  "atk-s0512a0:297_2": "anvaddhamāsaṃ anudasāhaṃ devo vassati, rañño guṇānubhāvo esa, na imassa tiracchānagatassā”ti",
  "atk-s0512a0:297_3": "jānitvā “mayampi garudhamme rakkhissāma, gacchatha dhanañcayakorabyassa santike te",
  "atk-s0512a0:297_4": "suvaṇṇapaṭṭe likhāpetvā ānethā”ti amacce pesesi. Garudhammā vuccanti pañca sīlāni,",
  "atk-s0512a0:297_5": "tāni bodhisatto suparisuddhāni katvā rakkhati, yathā ca bodhisatto. Evamassa mātā",
  "atk-s0512a0:297_6": "aggamahesī, kaniṭṭhabhātā uparājā, purohito brāhmaṇo, rajjuggāhako amacco, sārathi",
  "atk-s0512a0:297_7": "seṭṭhi, doṇamāpako dovāriko, nagarasobhinī vaṇṇadāsīti. Tena vuttaṃ –",
  "atk-s0512a0:298": "“Rājā mātā mahesī ca, uparājā purohito;",
  "atk-s0512a0:299": "Rajjuggāho sārathī seṭṭhi, doṇo dovāriko tathā;",
  "atk-s0512a0:300": "Gaṇikā te ekādasa, garudhamme patiṭṭhitā”ti.",
  "atk-s0512a0:301_0": "Te amaccā bodhisattaṃ upasaṅkamitvā vanditvā tamatthaṃ ārocesuṃ. Mahāsatto “mayhaṃ",
  "atk-s0512a0:301_1": "garudhamme kukkuccaṃ atthi, mātā pana me surakkhitaṃ rakkhati, tassā santike gaṇhathā”ti",
  "atk-s0512a0:301_2": "vatvā tehi “mahārāja, kukkuccaṃ nāma sikkhākāmassa sallekhavuttino hoti, detha no”ti",
  "atk-s0512a0:301_3": "yācito “pāṇo na hantabbo, adinnaṃ na ādātabbaṃ, kāmesumicchācāro na caritabbo, musā",
  "atk-s0512a0:301_4": "na bhaṇitabbaṃ, majjaṃ na pātabba”nti suvaṇṇapaṭṭe likhāpetvā “evaṃ santepi mātu",
  "atk-s0512a0:301_5": "santike gaṇhathā”ti āha.",
  "atk-s0512a0:302_0": "Dūtā rājānaṃ vanditvā tassā santikaṃ gantvā “devi, tumhe kira garudhammaṃ rakkhatha,",
  "atk-s0512a0:302_1": "taṃ no dethā”ti vadiṃsu. Bodhisattassa mātāpi tatheva attano kukkuccassa atthibhāvaṃ",
  "atk-s0512a0:302_2": "vatvāva tehi yācitā adāsi. Tathā mahesiādayopi. Te sabbesampi santike suvaṇṇapaṭṭe",
  "atk-s0512a0:302_3": "garudhamme likhāpetvā dantapuraṃ gantvā kaliṅgarañño datvā taṃ pavattiṃ ārocesuṃ.",
  "atk-s0512a0:302_4": "Sopi rājā tasmiṃ dhamme vattamāno pañca sīlāni pūresi. Tato sakalakaliṅgaraṭṭhe devo",
  "atk-s0512a0:302_5": "vassi. Tīṇi bhayāni vūpasantāni. Raṭṭhaṃ khemaṃ subhikkhaṃ ahosi. Bodhisatto yāvajīvaṃ",
  "atk-s0512a0:302_6": "dānādīni puññāni katvā sapariso saggapuraṃ pūresi.",
  "atk-s0512a0:303": "Tadā gaṇikādayo uppalavaṇṇādayo ahesuṃ. Vuttañhetaṃ –",
  "atk-s0512a0:304": "“Gaṇikā uppalavaṇṇā, puṇṇo dovāriko tadā;",
  "atk-s0512a0:305": "Rajjuggāho ca kaccāno, doṇamāpako ca kolito.",
  "atk-s0512a0:306": "“Sāriputto tadā seṭṭhi, anuruddho ca sārathi;",
  "atk-s0512a0:307": "Brāhmaṇo kassapo thero, uparājānandapaṇḍito.",
  "atk-s0512a0:308": "“Mahesī rāhulamātā, māyādevī janettikā;",
  "atk-s0512a0:309": "Kururājā bodhisatto, evaṃ dhāretha jātaka”nti. ;",
  "atk-s0512a0:310": "Idhāpi nekkhammapāramiādayo sesadhammā ca vuttanayeneva niddhāretabbāti.",
  "atk-s0512a0:311": "Kururājacariyāvaṇṇanā niṭṭhitā.",
  "atk-s0512a0:312": "4. Mahāsudassanacariyāvaṇṇanā",
  "atk-s0512a0:313_0": "28. Catutthe kusāvatimhi nagareti kusāvatīnāmake nagare, yasmiṃ ṭhāne etarahi kusinārā",
  "atk-s0512a0:313_1": "niviṭṭhā. Mahīpatīti khattiyo, nāmena mahāsudassano nāma. Cakkavattīti cakkaratanaṃ",
  "atk-s0512a0:313_2": "vatteti catūhi vā sampatticakkehi vattati, tehi ca paraṃ pavatteti, parahitāya ca",
  "atk-s0512a0:313_3": "iriyāpathacakkānaṃ vatto etasmiṃ atthītipi cakkavattī. Atha vā catūhi acchariyadhammehi",
  "atk-s0512a0:313_4": "saṅgahavatthūhi ca samannāgatena, parehi anabhibhavanīyassa anatikkamanīyassa āṇāsaṅkhātassa",
  "atk-s0512a0:313_5": "cakkassa vatto etasmiṃ atthītipi cakkavattī. Pariṇāyakaratanapubbaṅgamena hatthiratanādipamukhena",
  "atk-s0512a0:313_6": "mahābalakāyena puññānubhāvanibbattena kāyabalena ca samannāgatattā mahabbalo. Yadā",
  "atk-s0512a0:313_7": "āsinti sambandho. Tatrāyaṃ anupubbikathā –",
  "atk-s0512a0:314_0": "Atīte kira mahāpuriso sudassanattabhāvato tatiye attabhāve gahapatikule nibbatto",
  "atk-s0512a0:314_1": "dharamānakassa buddhassa sāsane ekaṃ theraṃ araññavāsaṃ vasantaṃ attano kammena araññaṃ",
  "atk-s0512a0:314_2": "paviṭṭho rukkhamūle nisinnaṃ disvā “idha mayā ayyassa paṇṇasālaṃ kātuṃ vaṭṭatī”ti",
  "atk-s0512a0:314_3": "cintetvā attano kammaṃ pahāya dabbasambhāraṃ chinditvā nivāsayoggaṃ paṇṇasālaṃ katvā",
  "atk-s0512a0:314_4": "dvāraṃ yojetvā kaṭṭhattharaṇaṃ katvā “karissati nu kho paribhogaṃ, na nu kho karissatī”ti",
  "atk-s0512a0:314_5": "ekamante nisīdi. Thero antogāmato āgantvā paṇṇasālaṃ pavisitvā kaṭṭhattharaṇe nisīdi.",
  "atk-s0512a0:314_6": "Mahāsattopi naṃ upasaṅkamitvā “phāsukā, bhante, paṇṇasālā”ti pucchi. Phāsukā, bhaddamukha,",
  "atk-s0512a0:314_7": "pabbajitasāruppāti. Vasissatha, bhante, idhāti? Āma, upāsakāti. So adhivāsanākāreneva",
  "atk-s0512a0:314_8": "“vasissatī”ti ñatvā “nibaddhaṃ mayhaṃ gharadvāraṃ āgantabba”nti paṭijānāpetvā niccaṃ",
  "atk-s0512a0:314_9": "attano ghareyeva bhattavissaggaṃ kārāpesi. So paṇṇasālāyaṃ kaṭasārakaṃ pattharitvā",
  "atk-s0512a0:314_10": "mañcapīṭhaṃ paññapesi, apassenaṃ nikkhipi, pādakaṭhalikaṃ ṭhapesi, pokkharaṇiṃ khaṇi,",
  "atk-s0512a0:314_11": "caṅkamaṃ katvā vālukaṃ okiri, parissayavinodanatthaṃ paṇṇasālaṃ kaṇṭakavatiyā parikkhipi,",
  "atk-s0512a0:314_12": "tathā pokkharaṇiṃ caṅkamañca. Tesaṃ antovatipariyante tālapantiyo ropesi. Evamādinā",
  "atk-s0512a0:314_13": "āvāsaṃ niṭṭhāpetvā therassa ticīvaraṃ ādiṃ katvā sabbaṃ samaṇaparikkhāraṃ adāsi.",
  "atk-s0512a0:314_14": "Therassa hi tadā bodhisattena ticīvarapiṇḍapātapattathālakaparissāvanadhamakaraṇaparibhogabhājanachattupāhanaudakatumbasūcikattara-",
  "atk-s0512a0:314_15": "yaṭṭhiārakaṇṭakapipphalinakhacchedanapadīpeyyādi pabbajitānaṃ paribhogajātaṃ adinnaṃ",
  "atk-s0512a0:314_16": "nāma nāhosi. So pañca sīlāni rakkhanto uposathaṃ karonto yāvajīvaṃ theraṃ upaṭṭhahi.",
  "atk-s0512a0:314_17": "Thero tattheva vasanto arahattaṃ patvā parinibbāyi.",
  "atk-s0512a0:315_0": "29. Bodhisattopi yāvatāyukaṃ puññaṃ katvā devaloke nibbattitvā tato cuto manussalokaṃ",
  "atk-s0512a0:315_1": "āgacchanto kusāvatiyā rājadhāniyā nibbattitvā mahāsudassano nāma rājā ahosi cakkavattī.",
  "atk-s0512a0:315_2": "Tassissariyānubhāvo “bhūtapubbaṃ, ānanda, rājā mahāsudassano nāma ahosi khattiyo",
  "atk-s0512a0:315_3": "muddhāvasitto”tiādinā nayena sutte āgato eva. Tassa kira caturāsīti nagarasahassāni",
  "atk-s0512a0:315_4": "kusāvatīrājadhānippamukhāni, caturāsīti pāsādasahassāni dhammapāsādappamukhāni, caturāsīti",
  "atk-s0512a0:315_5": "kūṭāgārasahassāni mahābyūhakūṭāgārappamukhāni, tāni sabbāni tassa therassa katāya",
  "atk-s0512a0:315_6": "ekissā paṇṇasālāya nissandena nibbattāni, caturāsīti pallaṅkasahassāni nāgasahassāni",
  "atk-s0512a0:315_7": "assasahassāni rathasahassāni tassa dinnassa mañcapīṭhassa, caturāsīti maṇisahassāni",
  "atk-s0512a0:315_8": "tassa dinnassa padīpassa, caturāsīti pokkharaṇisahassāni ekapokkharaṇiyā, caturāsīti",
  "atk-s0512a0:315_9": "itthisahassāni puttasahassāni gahapatisahassāni ca pattathālakādiparibhogārahassa",
  "atk-s0512a0:315_10": "pabbajitaparikkhāradānassa, caturāsīti dhenusahassāni pañcagorasadānassa, caturāsīti",
  "atk-s0512a0:315_11": "vatthakoṭṭhasahassāni nivāsanapārupanadānassa, caturāsīti thālipākasahassāni bhojanadānassa",
  "atk-s0512a0:315_12": "nissandena nibbattāni. So sattahi ratanehi catūhi iddhīhi ca samannāgato rājādhirājā",
  "atk-s0512a0:315_13": "hutvā sakalaṃ sāgarapariyantaṃ pathavimaṇḍalaṃ dhammena abhivijiya ajjhāvasanto anekasatesu",
  "atk-s0512a0:315_14": "ṭhānesu dānasālāyo kāretvā mahādānaṃ paṭṭhapesi. Divasassa tikkhattuṃ nagare bheriṃ",
  "atk-s0512a0:315_15": "carāpesi “yo yaṃ icchati, so dānasālāsu āgantvā taṃ gaṇhātū”ti. Tena vuttaṃ “tatthāhaṃ",
  "atk-s0512a0:315_16": "divase tikkhattuṃ, ghosāpemi tahiṃ tahi”ntiādi.",
  "atk-s0512a0:316_0": "Tattha tatthāti tasmiṃ nagare. “Tadāha”ntipi pāṭho, tassa tadā ahaṃ, mahāsudassanakāleti",
  "atk-s0512a0:316_1": "attho. Tahiṃ tahinti tasmiṃ tasmiṃ ṭhāne, tassa tassa pākārassa anto ca bahi cāti",
  "atk-s0512a0:316_2": "attho. Ko kiṃ icchatīti brāhmaṇādīsu yo koci satto annādīsu deyyadhammesu yaṃ kiñci",
  "atk-s0512a0:316_3": "icchati. Patthetīti tasseva vevacanaṃ. Kassa kiṃ dīyatu dhananti anekavāraṃ pariyāyantarehi",
  "atk-s0512a0:316_4": "ca dānaghosanāya pavattitabhāvadassanatthaṃ vuttaṃ, etena dānapāramiyā sarūpaṃ dasseti.",
  "atk-s0512a0:316_5": "Deyyadhammapaṭiggāhakavikapparahitā hi bodhisattānaṃ dānapāramīti.",
  "atk-s0512a0:317": "30. Idāni dānaghosanāya tassa tassa deyyadhammassa anucchavikapuggalaparikittanaṃ dassetuṃ “ko chātako”tiādi vuttaṃ.",
  "atk-s0512a0:318_0": "Tattha chātakoti jighacchito. Tasitoti pipāsito. Ko mālaṃ ko vilepanantipi “icchatī”ti",
  "atk-s0512a0:318_1": "padaṃ ānetvā yojetabbaṃ. Naggoti vatthavikalo, vatthena atthikoti adhippāyo. Paridahissatīti nivāsissati.",
  "atk-s0512a0:319_0": "31. Ko pathe chattamādetīti ko pathiko pathe magge attano vassavātātaparakkhaṇatthaṃ",
  "atk-s0512a0:319_1": "chattaṃ gaṇhāti, chattena atthikoti attho. Kopāhanā mudū subhāti dassanīyatāya subhā",
  "atk-s0512a0:319_2": "sukhasamphassatāya mudū upāhanā attano pādānaṃ cakkhūnañca rakkhaṇatthaṃ. Ko ādetīti",
  "atk-s0512a0:319_3": "ko tāhi atthikoti adhippāyo. Sāyañca pāto cāti ettha ca-saddena majjhanhike cāti",
  "atk-s0512a0:319_4": "āharitvā vattabbaṃ. “Divase tikkhattuṃ ghosāpemī”ti hi vuttaṃ.",
  "atk-s0512a0:320_0": "32. Na taṃ dasasu ṭhānesūti taṃ dānaṃ na dasasu ṭhānesu paṭiyattanti yojanā. Napi",
  "atk-s0512a0:320_1": "ṭhānasatesu vā paṭiyattaṃ, api ca kho anekasatesu ṭhānesu paṭiyattaṃ. Yācake dhananti",
  "atk-s0512a0:320_2": "yācake uddissa dhanaṃ paṭiyattaṃ upakkhaṭaṃ. Dvādasayojanāyāme hi nagare sattayojanavitthate",
  "atk-s0512a0:320_3": "sattasu pākārantaresu satta tālapantiparikkhepā, tāsu tālapantīsu caturāsīti pokkharaṇisahassāni",
  "atk-s0512a0:320_4": "pāṭiyekkaṃ pokkharaṇitīre mahādānaṃ paṭṭhapitaṃ. Vuttañhetaṃ bhagavatā –",
  "atk-s0512a0:321_0": "“Paṭṭhapesi kho, ānanda, rājā mahāsudassano tāsaṃ pokkharaṇīnaṃ tīre evarūpaṃ dānaṃ",
  "atk-s0512a0:321_1": "annaṃ annatthikassa, pānaṃ pānatthikassa, vatthaṃ vatthatthikassa, yānaṃ yānatthikassa,",
  "atk-s0512a0:321_2": "sayanaṃ sayanatthikassa, itthiṃ itthitthikassa, hiraññaṃ hiraññatthikassa, suvaṇṇaṃ",
  "atk-s0512a0:321_3": "suvaṇṇatthikassā”ti.",
  "atk-s0512a0:322_0": "33. Tatthāyaṃ dānassa pavattitākāro – mahāpuriso hi itthīnañca purisānañca anucchavike",
  "atk-s0512a0:322_1": "alaṅkāre kāretvā itthimattameva tattha paricāravasena sesañca sabbaṃ pariccāgavasena",
  "atk-s0512a0:322_2": "ṭhapetvā “rājā mahāsudassano dānaṃ deti, taṃ yathāsukhaṃ paribhuñjathā”ti bheriṃ",
  "atk-s0512a0:322_3": "carāpesi. Mahājanā pokkharaṇitīraṃ gantvā nhatvā vatthādīni nivāsetvā mahāsampattiṃ",
  "atk-s0512a0:322_4": "anubhavitvā yesaṃ tādisāni atthi, te pahāya gacchanti. Yesaṃ natthi, te gahetvā gacchanti.",
  "atk-s0512a0:322_5": "Ye hatthiyānādīsupi nisīditvā yathāsukhaṃ vicaritvā varasayanesupi sayitvā sampattiṃ",
  "atk-s0512a0:322_6": "anubhavitvā itthīhipi saddhiṃ sampattiṃ anubhavitvā sattavidharatanapasādhanāni pasādhetvā",
  "atk-s0512a0:322_7": "sampattiṃ anubhavitvā yaṃ yaṃ atthikā, taṃ taṃ gahetvā gacchanti, anatthikā ohāya",
  "atk-s0512a0:322_8": "gacchanti. Tampi dānaṃ uṭṭhāya samuṭṭhāya devasikaṃ dīyateva. Tadā jambudīpavāsīnaṃ",
  "atk-s0512a0:322_9": "aññaṃ kammaṃ natthi, dānaṃ paribhuñjantā sampattiṃ anubhavantā vicaranti. Na tassa",
  "atk-s0512a0:322_10": "dānassa kālaparicchedo ahosi. Rattiñcāpi divāpi yadā yadā atthikā āgacchanti, tadā",
  "atk-s0512a0:322_11": "tadā dīyateva. Evaṃ mahāpuriso yāvajīvaṃ sakalajambudīpaṃ unnaṅgalaṃ katvā mahādānaṃ",
  "atk-s0512a0:322_12": "pavattesi. Tena vuttaṃ “divā vā yadi vā rattiṃ, yadi eti vanibbako”tiādi.",
  "atk-s0512a0:323_0": "Tattha divā vā yadi vā rattiṃ, yadi etīti etenassa yathākālaṃ dānaṃ dasseti. Yācakānañhi",
  "atk-s0512a0:323_1": "lābhāsāya upasaṅkamanakālo eva bodhisattānaṃ dānassa kālo nāma. Vanibbakoti yācako.",
  "atk-s0512a0:323_2": "Laddhā yadicchakaṃ bhoganti etena yathābhirucitaṃ dānaṃ. Yo yo hi yācako yaṃ yaṃ",
  "atk-s0512a0:323_3": "deyyadhammaṃ icchati, tassa tassa taṃtadeva bodhisatto deti. Na tassa mahagghadullabhādibhāvaṃ",
  "atk-s0512a0:323_4": "attano uparodhaṃ cintesi. Pūrahatthova gacchatīti etena yāvadicchakaṃ dānaṃ dasseti,",
  "atk-s0512a0:323_5": "yattakañhi yācakā icchanti, tattakaṃ aparihāpetvāva mahāsatto deti uḷārajjhāsayatāya",
  "atk-s0512a0:323_6": "ca mahiddhikatāya ca.",
  "atk-s0512a0:324_0": "34. “Yāvajīvika”nti etena dānassa kālapariyantābhāvaṃ dasseti. Samādānato paṭṭhāya",
  "atk-s0512a0:324_1": "hi mahāsattā yāvapāripūri vemajjhe na kālaparicchedaṃ karonti, bodhisambhārasambharaṇe",
  "atk-s0512a0:324_2": "saṅkocābhāvena antarantarā avosānāpattito maraṇenapi anupacchedo eva, tato parampi",
  "atk-s0512a0:324_3": "tatheva paṭipajjanato, “yāvajīvika”nti pana mahāsudassanacaritassa vasena vuttaṃ.",
  "atk-s0512a0:324_4": "Napāhaṃ dessaṃ dhanaṃ dammīti idaṃ dhanaṃ nāma mayhaṃ na dessaṃ amanāpanti evarūpaṃ",
  "atk-s0512a0:324_5": "mahādānaṃ dento gehato ca dhanaṃ nīharāpemi. Napi natthi nicayo mayīti mama samīpe",
  "atk-s0512a0:324_6": "dhananicayo dhanasaṅgaho nāpi natthi, sallekhavuttisamaṇo viya asaṅgahopi na homīti",
  "atk-s0512a0:324_7": "attho. Idaṃ yena ajjhāsayena tassidaṃ mahādānaṃ pavattitaṃ, taṃ dassetuṃ vuttaṃ.",
  "atk-s0512a0:325_0": "35. Idāni taṃ upamāya vibhāvetuṃ “yathāpi āturo nāmā”tiādimāha. Tatthidaṃ upamāsaṃsandanena",
  "atk-s0512a0:325_1": "saddhiṃ atthadassanaṃ – yathā nāma āturo rogābhibhūto puriso rogato attānaṃ parimocetukāmo",
  "atk-s0512a0:325_2": "dhanena hiraññasuvaṇṇādinā vejjaṃ tikicchakaṃ tappetvā ārādhetvā yathāvidhi paṭipajjanto",
  "atk-s0512a0:325_3": "tato rogato vimuccati.",
  "atk-s0512a0:326_0": "36. Tatheva evameva ahampi aṭṭabhūtaṃ sakalalokaṃ kilesarogato sakalasaṃsāradukkharogato",
  "atk-s0512a0:326_1": "ca parimocetukāmo tassa tato parimocanassa ayaṃ sabbasāpateyyapariccāgo dānapāramiupāyoti",
  "atk-s0512a0:326_2": "jānamāno bujjhamāno asesato deyyadhammassa paṭiggāhakānañca vasena anavasesato mahādānassa",
  "atk-s0512a0:326_3": "vasena sattānaṃ ajjhāsayaṃ paripūretuṃ attano ca na mayhaṃ dānapāramī paripuṇṇā,",
  "atk-s0512a0:326_4": "tasmā ūnamananti pavattaṃ ūnaṃ manaṃ pūrayituṃ pavattayituṃ vanibbake yācake adāsiṃ",
  "atk-s0512a0:326_5": "taṃ dānaṃ evarūpaṃ mahādānaṃ dadāmi, tañca kho tasmiṃ dānadhamme tassa ca phale nirālayo",
  "atk-s0512a0:326_6": "anapekkho apaccāso kiñcipi apaccāsīsamāno kevalaṃ sambodhimanupattiyā sabbaññutaññāṇameva adhigantuṃ demīti.",
  "atk-s0512a0:327_0": "Evaṃ mahāsatto mahādānaṃ pavattento attano puññānubhāvanibbattaṃ dhammapāsādaṃ abhiruyha",
  "atk-s0512a0:327_1": "mahābyūhakūṭāgāradvāre eva kāmavitakkādayo nivattetvā tattha sovaṇṇamaye rājapallaṅke",
  "atk-s0512a0:327_2": "nisinno jhānābhiññāyo nibbattetvā tato nikkhamitvā sovaṇṇamayaṃ kūṭāgāraṃ pavisitvā",
  "atk-s0512a0:327_3": "tattha rajatamaye pallaṅke nisinno cattāro brahmavihāre bhāvetvā caturāsīti vassasahassāni",
  "atk-s0512a0:327_4": "jhānasamāpattīhi vītināmetvā maraṇasamaye dassanāya upagatānaṃ subhaddādevīpamukhānaṃ",
  "atk-s0512a0:327_5": "caturāsītiyā itthāgārasahassānaṃ amaccapārisajjādīnañca –",
  "atk-s0512a0:328": "“Aniccā vata saṅkhārā, uppādavayadhammino;",
  "atk-s0512a0:329": "Uppajjitvā nirujjhanti, tesaṃ vūpasamo sukho”ti. –",
  "atk-s0512a0:330": "Imāya gāthāya ovaditvā āyupariyosāne brahmalokaparāyano ahosi.",
  "atk-s0512a0:331": "Tadā subhaddādevī rāhulamātā ahosi, pariṇāyakaratanaṃ rāhulo, sesaparisā buddhaparisā, mahāsudassano pana lokanātho.",
  "atk-s0512a0:332_0": "Idhāpi dasa pāramiyo sarūpato labbhanti eva, dānajjhāsayassa pana uḷāratāya dānapāramī",
  "atk-s0512a0:332_1": "eva pāḷiyaṃ āgatā. Sesadhammā heṭṭhā vuttanayā eva. Tathā uḷāre sattaratanasamujjale",
  "atk-s0512a0:332_2": "catudīpissariyepi ṭhitassa tādisaṃ bhogasukhaṃ analaṅkaritvā kāmavitakkādayo dūrato",
  "atk-s0512a0:332_3": "vikkhambhetvā tathārūpe mahādāne pavattentasseva caturāsīti vassasahassāni samāpattīhi",
  "atk-s0512a0:332_4": "vītināmetvā aniccatādipaṭisaṃyuttaṃ dhammakathaṃ katvāpi vipassanāya anussukkanaṃ",
  "atk-s0512a0:332_5": "sabbattha anissaṅgatāti evamādayo guṇānubhāvā niddhāretabbāti.",
  "atk-s0512a0:333": "Mahāsudassanacariyāvaṇṇanā niṭṭhitā.",
  "atk-s0512a0:334": "5. Mahāgovindacariyāvaṇṇanā",
  "atk-s0512a0:335_0": "Pañcame sattarājapurohitoti sattabhūādīnaṃ sattannaṃ rājūnaṃ sabbakiccānusāsakapurohito.",
  "atk-s0512a0:335_1": "Pūjito naradevehīti tehi eva aññehi ca jambudīpe sabbeheva khattiyehi catupaccayapūjāya",
  "atk-s0512a0:335_2": "sakkārasammānena ca pūjito. Mahāgovindabrāhmaṇoti mahānubhāvatāya govindassābhisekena",
  "atk-s0512a0:335_3": "abhisittatāya ca “mahāgovindo”ti saṅkhaṃ gato brāhmaṇo, abhisittakālato paṭṭhāya",
  "atk-s0512a0:335_4": "hi bodhisattassa ayaṃ samaññā jātā, nāmena pana jotipālo nāma. Tassa kira jātadivase",
  "atk-s0512a0:335_5": "sabbāvudhāni jotiṃsu. Rājāpi paccūsasamaye attano maṅgalāvudhaṃ pajjalitaṃ disvā",
  "atk-s0512a0:335_6": "bhīto attano purohitaṃ bodhisattassa pitaraṃ upaṭṭhānaṃ āgataṃ pucchitvā “mā bhāyi,",
  "atk-s0512a0:335_7": "mahārāja, mayhaṃ putto jāto, tassānubhāvena na kevalaṃ rājageheyeva, sakalanagarepi",
  "atk-s0512a0:335_8": "āvudhāni pajjaliṃsu, na taṃ nissāya tuyhaṃ antarāyo atthi, sakalajambudīpe pana paññāya",
  "atk-s0512a0:335_9": "tena samo na bhavissati, tassetaṃ pubbanimitta”nti purohitena samassāsito tuṭṭhacitto",
  "atk-s0512a0:335_10": "“kumārassa khīramūlaṃ hotū”ti sahassaṃ datvā “vayappattakāle mayhaṃ dassethā”ti āha.",
  "atk-s0512a0:335_11": "So vuddhippatto aparabhāge alamatthadasso sattannaṃ rājūnaṃ sabbakiccānusāsako hutvā",
  "atk-s0512a0:335_12": "pabbajitvā ca satte diṭṭhadhammikasamparāyikehi anatthehi pāletvā atthehi niyojesi.",
  "atk-s0512a0:335_13": "Iti jotitattā pālanasamatthatāya ca “jotipālo”tissa nāmaṃ akaṃsu. Tena vuttaṃ “nāmena jotipālo nāmā”ti.",
  "atk-s0512a0:336_0": "Tattha bodhisatto disampatissa nāma rañño purohitassa govindabrāhmaṇassa putto hutvā",
  "atk-s0512a0:336_1": "attano pitu tassa ca rañño accayena tassa putto reṇu, sahāyā cassa sattabhū, brahmadatto,",
  "atk-s0512a0:336_2": "vessabhū, bharato, dve ca dhataraṭṭhāti ime satta rājāno yathā aññamaññaṃ na vivadanti.",
  "atk-s0512a0:336_3": "Evaṃ rajje patiṭṭhāpetvā tesaṃ atthadhamme anusāsanto jambudīpatale sabbesaṃ rājūnaṃ",
  "atk-s0512a0:336_4": "aññesañca brāhmaṇānaṃ devanāgagahapatikānaṃ sakkato garukato mānito pūjito apacito",
  "atk-s0512a0:336_5": "uttamaṃ gāravaṭṭhānaṃ patto ahosi. Tassa atthadhammesu kusalatāya “mahāgovindo”tveva",
  "atk-s0512a0:336_6": "samaññā udapādi. Yathāha “govindo vata, bho brāhmaṇo, mahāgovindo vata, bho brāhmaṇo”ti. Tena vuttaṃ –",
  "atk-s0512a0:337": "37.",
  "atk-s0512a0:338": "“Punāparaṃ yadā homi, sattarājapurohito;",
  "atk-s0512a0:339": "Pūjito naradevehi, mahāgovindabrāhmaṇo”ti.",
  "atk-s0512a0:340_0": "Atha bodhisattassa puññānubhāvasamussāhitehi rājūhi tesaṃ anuyuttehi khattiyehi brāhmaṇagahapatikehi",
  "atk-s0512a0:340_1": "negamajānapadehi ca uparūpari upanīto samantato mahogho viya ajjhottharamāno aparimeyyo",
  "atk-s0512a0:340_2": "uḷāro lābhasakkāro uppajji, yathā taṃ aparimāṇāsu jātīsu upacitavipulapuññasañcayassa",
  "atk-s0512a0:340_3": "uḷārābhijātassa parisuddhasīlācārassa pesalassa pariyodātasabbasippassa sabbasattesu",
  "atk-s0512a0:340_4": "puttasadisamahākaruṇāvipphārasiniddhamuduhadayassa. So cintesi – “etarahi kho mayhaṃ",
  "atk-s0512a0:340_5": "mahālābhasakkāro, yaṃnūnāhaṃ iminā sabbasatte santappetvā dānapāramiṃ paripūreyya”nti.",
  "atk-s0512a0:340_6": "So nagarassa majjhe catūsu dvāresu attano nivesanadvāreti cha dānasālāyo kāretvā",
  "atk-s0512a0:340_7": "devasikaṃ aparimitadhanapariccāgena mahādānaṃ pavattesi. Yaṃ yaṃ upāyanaṃ ānīyati,",
  "atk-s0512a0:340_8": "yañca attano atthāya abhisaṅkharīyati, sabbaṃ taṃ dānasālāsu eva pesesi. Evaṃ divase",
  "atk-s0512a0:340_9": "divase mahāpariccāgaṃ karontassa cassa cittassa titti vā santoso vā nāhosi, kuto",
  "atk-s0512a0:340_10": "pana saṅkoco. Dānaggañcassa lābhāsāya āgacchantehi deyyadhammaṃ gahetvā gacchantehi",
  "atk-s0512a0:340_11": "ca mahāsattassa ca guṇavisese kittayantehi mahājanakāyehi antonagaraṃ bahinagarañca",
  "atk-s0512a0:340_12": "samantato ekoghabhūtaṃ kappavuṭṭhānamahāvāyusaṅghaṭṭaparibbhamitaṃ viya mahāsamuddaṃ",
  "atk-s0512a0:340_13": "ekakolāhalaṃ ekaninnādaṃ ahosi. Tena vuttaṃ –",
  "atk-s0512a0:341": "38.",
  "atk-s0512a0:342": "“Tadāhaṃ sattarajjesu, yaṃ me āsi upāyanaṃ;",
  "atk-s0512a0:343": "Tena demi mahādānaṃ, akkhobhaṃ sāgarūpama”nti.",
  "atk-s0512a0:344_0": "Tattha tadāhanti yadā sattarājapurohito mahāgovindabrāhmaṇo homi, tadā ahaṃ. Sattarajjesūti",
  "atk-s0512a0:344_1": "reṇuādīnaṃ sattannaṃ rājūnaṃ rajjesu. Akkhobhanti abbhantarehi ca bāhirehi ca paccatthikehi",
  "atk-s0512a0:344_2": "appaṭisedhanīyatāya kenaci akkhobhanīyaṃ. “Accubbha”ntipi pāṭho. Atipuṇṇadānajjhāsayassa",
  "atk-s0512a0:344_3": "deyyadhammassa ca uḷārabhāvena vipulabhāvena ca ativiya paripuṇṇanti attho. Sāgarūpamanti",
  "atk-s0512a0:344_4": "sāgarasadisaṃ, yathā sāgare udakaṃ sakalenapi lokena harantena khepetuṃ na sakkā,",
  "atk-s0512a0:344_5": "evaṃ tassa dānagge deyyadhammanti.",
  "atk-s0512a0:345": "39. Osānagāthāya varaṃ dhananti uttamaṃ icchitaṃ vā dhanaṃ. Sesaṃ vuttanayameva.",
  "atk-s0512a0:346_0": "Evaṃ mahāsatto paṭhamakappikamahāmegho viya mahāvassaṃ avibhāgena mahantaṃ dānavassaṃ",
  "atk-s0512a0:346_1": "vassāpento dānabyāvaṭo hutvāpi sesaṃ sattannaṃ rājūnaṃ atthadhamme appamatto anusāsati.",
  "atk-s0512a0:346_2": "Satta ca brāhmaṇamahāsāle vijjāsippaṃ sikkhāpeti, satta ca nhātakasatāni mante vāceti.",
  "atk-s0512a0:346_3": "Tassa aparena samayena evaṃ kalyāṇo kittisaddo abbhuggato “sakkhi mahāgovindo brāhmaṇo",
  "atk-s0512a0:346_4": "brahmānaṃ passati, sakkhi mahāgovindo brāhmaṇo brahmunā sākaccheti sallapati mantetī”ti.",
  "atk-s0512a0:346_5": "So cintesi – “etarahi kho mayhaṃ ayaṃ abhūto kittisaddo abbhuggato ‘brahmānaṃ passati,",
  "atk-s0512a0:346_6": "sakkhi mahāgovindo brāhmaṇo brahmunā sākaccheti sallapati mantetī’ti, yaṃnūnāhaṃ",
  "atk-s0512a0:346_7": "imaṃ bhūtaṃ eva kareyya”nti. So “te satta rājāno satta ca brāhmaṇamahāsāle satta",
  "atk-s0512a0:346_8": "ca nhātakasatāni attano puttadārañca āpucchitvā brahmānaṃ passeyya”nti cittaṃ paṇidhāya",
  "atk-s0512a0:346_9": "vassike cattāro māse brahmavihārabhāvanamanuyuñji. Tassa cetasā cetoparivitakkamaññāya",
  "atk-s0512a0:346_10": "brahmā sanaṅkumāro purato pāturahosi. Taṃ disvā mahāpuriso pucchi –",
  "atk-s0512a0:347": "“Vaṇṇavā yasavā sirimā, ko nu tvamasi mārisa;",
  "atk-s0512a0:348": "Ajānantā taṃ pucchāma, kathaṃ jānemu taṃ maya”nti. ;",
  "atk-s0512a0:349": "Tassa brahmā attānaṃ jānāpento –",
  "atk-s0512a0:350": "“Maṃ ve kumāraṃ jānanti, brahmaloke sanantanaṃ;",
  "atk-s0512a0:351": "Sabbe jānanti maṃ devā, evaṃ govinda jānāhī”ti. –",
  "atk-s0512a0:352": "Vatvā tena –",
  "atk-s0512a0:353": "“Āsanaṃ udakaṃ pajjaṃ, madhusākañca brahmuno;",
  "atk-s0512a0:354": "Agghe bhavantaṃ pucchāma, agghaṃ kurutu no bhava”nti. –",
  "atk-s0512a0:355_0": "Upanītaṃ atithisakkāraṃ anatthikopi brahmā tassa cittasampahaṃsanatthaṃ vissāsakaraṇatthañca",
  "atk-s0512a0:355_1": "sampaṭicchanto “paṭiggaṇhāma te agghaṃ, yaṃ, tvaṃ govinda, bhāsasī”ti. Vatvā okāsadānatthaṃ –",
  "atk-s0512a0:356": "“Diṭṭhadhammahitatthāya, samparāyasukhāya ca;",
  "atk-s0512a0:357": "Katāvakāso pucchassu, yaṃkiñci abhipatthita”nti. –",
  "atk-s0512a0:358": "Okāsamakāsi.",
  "atk-s0512a0:359": "Atha naṃ mahāpuriso samparāyikaṃ eva atthaṃ –",
  "atk-s0512a0:360": "“Pucchāmi brahmānaṃ sanaṅkumāraṃ, kaṅkhī akaṅkhiṃ paravediyesu;",
  "atk-s0512a0:361": "Katthaṭṭhito kimhi ca sikkhamāno, pappoti macco amataṃ brahmaloka”nti. –",
  "atk-s0512a0:362": "Pucchi.",
  "atk-s0512a0:363": "Tassa brahmā byākaronto –",
  "atk-s0512a0:364": "“Hitvā mamattaṃ manujesu brahme, ekodibhūto karuṇedhimutto;",
  "atk-s0512a0:365": "Nirāmagandho virato methunasmā, etthaṭṭhito ettha ca sikkhamāno;",
  "atk-s0512a0:366": "Pappoti macco amataṃ brahmaloka”nti. –",
  "atk-s0512a0:367": "Brahmalokagāmimaggaṃ kathesi.",
  "atk-s0512a0:368": "Tattha maṃ ve kumāraṃ jānantīti ve ekaṃsena maṃ “kumāro”ti jānanti. Brahmaloketi seṭṭhaloke. Sanantananti ciratanaṃ porāṇaṃ. Evaṃ, govinda, jānāhīti, govinda, evaṃ maṃ dhārehi.",
  "atk-s0512a0:369_0": "Āsananti idaṃ bhoto brahmuno nisīdanatthāya āsanaṃ paññattaṃ. Idaṃ udakaṃ paribhojanīyaṃ",
  "atk-s0512a0:369_1": "pādānaṃ dhovanatthaṃ pānīyaṃ pipāsaharaṇatthāya. Idaṃ pajjaṃ parissamavinodanatthaṃ",
  "atk-s0512a0:369_2": "pādabbhañjanatelaṃ. Idaṃ madhusākaṃ atakkaṃ aloṇikaṃ adhūpanaṃ udakena seditaṃ sākaṃ",
  "atk-s0512a0:369_3": "sandhāya vadati. Tadā hi bodhisattassa taṃ catumāsaṃ brahmacariyaṃ abhisallekhavuttiparamukkaṭṭhaṃ",
  "atk-s0512a0:369_4": "ahosi. Tassime sabbe agghe katvā pucchāma, tayidaṃ agghaṃ kurutu paṭiggaṇhātu no",
  "atk-s0512a0:369_5": "bhavaṃ idaṃ agghanti vuttaṃ hoti. Iti mahāpuriso brahmuno nesaṃ aparibhuñjanaṃ jānantopi",
  "atk-s0512a0:369_6": "vattasīse ṭhatvā attano āciṇṇaṃ atithipūjanaṃ dassento evamāha. Brahmāpissa adhippāyaṃ",
  "atk-s0512a0:369_7": "jānanto “paṭiggaṇhāma te agghaṃ, yaṃ tvaṃ, govinda, bhāsasī”ti āha.",
  "atk-s0512a0:370_0": "Tattha tassa te āsane mayaṃ nisinnā nāma homa, pādodakena pādā dhotā nāma hontu,",
  "atk-s0512a0:370_1": "pānīyaṃ pītā nāma homa, pādabbhañjanena pādā makkhitā nāma hontu, udakasākampi paribhuttaṃ nāma hotūti attho.",
  "atk-s0512a0:371": "Kaṅkhī akaṅkhiṃ paravediyesūti ahaṃ savicikiccho parena sayaṃ abhisaṅkhatattā parassa pākaṭesu paravediyesu pañhesu nibbicikicchaṃ.",
  "atk-s0512a0:372_0": "Hitvā mamattanti “idaṃ mama, idaṃ mamā”ti pavattanakaṃ upakaraṇataṇhaṃ cajitvā. Manujesūti",
  "atk-s0512a0:372_1": "sattesu. Brahmeti bodhisattaṃ ālapati. Ekodibhūtoti eko udeti pavattatīti ekodibhūto",
  "atk-s0512a0:372_2": "ekībhūto, ekena kāyavivekaṃ dasseti. Atha vā eko udetīti ekodi, samādhi. Taṃ bhūto",
  "atk-s0512a0:372_3": "pattoti ekodibhūto, upacārappanāsamādhīhi samāhitoti attho. Etaṃ ekodibhāvaṃ karuṇābrahmavihāravasena",
  "atk-s0512a0:372_4": "dassento “karuṇedhimutto”ti āha. Karuṇajjhāne adhimutto, taṃ jhānaṃ nibbattetvāti",
  "atk-s0512a0:372_5": "attho. Nirāmagandhoti kilesasaṅkhātavissagandharahito. Etthaṭṭhitoti etesu dhammesu",
  "atk-s0512a0:372_6": "ṭhito, ete dhamme sampādetvā. Ettha ca sikkhamānoti etesu dhammesu sikkhamāno, etaṃ",
  "atk-s0512a0:372_7": "brahmavihārabhāvanaṃ bhāventoti attho. Ayamettha saṅkhepo, vitthāro pana pāḷiyaṃ āgatoyevāti.",
  "atk-s0512a0:373_0": "Atha mahāpuriso tassa brahmuno vacanaṃ sutvā āmagandhe jigucchanto “idānevāhaṃ pabbajissāmī”ti",
  "atk-s0512a0:373_1": "āha. Brahmāpi “sādhu, mahāpurisa, pabbajassu. Evaṃ sati mayhampi tava santike āgamanaṃ",
  "atk-s0512a0:373_2": "svāgamanameva bhavissati, tvaṃ, tāta, sakalajambudīpe aggapuriso paṭhamavaye ṭhito,",
  "atk-s0512a0:373_3": "evaṃ mahantaṃ nāma sampattiṃ issariyañca pahāya pabbajanaṃ nāma gandhahatthino ayobandhanaṃ",
  "atk-s0512a0:373_4": "chinditvā vanagamanaṃ viya atiuḷāraṃ, buddhatanti nāmesā”ti mahābodhisattassa daḷhīkammaṃ",
  "atk-s0512a0:373_5": "katvā brahmalokameva gato. Mahāsattopi “mama ito nikkhamitvā pabbajanaṃ nāma na yuttaṃ,",
  "atk-s0512a0:373_6": "ahaṃ rājakulānaṃ atthaṃ anusāsāmi, tasmā tesaṃ ārocetvā sace tepi pabbajanti sundarameva,",
  "atk-s0512a0:373_7": "no ce purohitaṭṭhānaṃ niyyātetvā pabbajissāmī”ti cintetvā reṇussa tāva rañño ārocetvā",
  "atk-s0512a0:373_8": "tena bhiyyosomattāya kāmehi nimantiyamāno attano saṃvegahetuṃ ekantena pabbajitukāmatañcassa",
  "atk-s0512a0:373_9": "nivedetvā tena “yadi evaṃ ahampi pabbajissāmī”ti vutte “sādhū”ti sampaṭicchitvā eteneva",
  "atk-s0512a0:373_10": "nayena sattabhūādayo cha khattiye, satta ca brāhmaṇamahāsāle, satta ca nhātakasatāni,",
  "atk-s0512a0:373_11": "attano bhariyāyo ca āpucchitvā sattāhamattameva tesaṃ cittānurakkhaṇatthaṃ ṭhatvā",
  "atk-s0512a0:373_12": "mahābhinikkhamanasadisaṃ nikkhamitvā pabbaji.",
  "atk-s0512a0:374_0": "Tassa te sattarājāno ādiṃ katvā sabbeva anupabbajiṃsu. Sā ahosi mahatī parisā. Anekayojanavitthārāya",
  "atk-s0512a0:374_1": "parisāya parivuto mahāpuriso dhammaṃ desento gāmanigamajanapadarājadhānīsu cārikaṃ",
  "atk-s0512a0:374_2": "carati, mahājanaṃ puññe patiṭṭhāpeti. Gatagataṭṭhāne buddhakolāhalaṃ viya hoti. Manussā",
  "atk-s0512a0:374_3": "“govindapaṇḍito kira āgacchatī”ti sutvā puretarameva maṇḍapaṃ kāretvā taṃ alaṅkārāpetvā",
  "atk-s0512a0:374_4": "paccuggantvā maṇḍapaṃ pavesetvā nānaggarasabhojanena patimānenti. Mahālābhasakkāro",
  "atk-s0512a0:374_5": "mahogho viya ajjhottharanto uppajji. Mahāpuriso mahājanaṃ puññe patiṭṭhāpesi sīlasampadāya",
  "atk-s0512a0:374_6": "indriyasaṃvare bhojane mattaññutāya jāgariyānuyoge kasiṇaparikamme jhānesu abhiññāsu",
  "atk-s0512a0:374_7": "aṭṭhasamāpattīsu brahmavihāresūti. Buddhuppādakālo viya ahosi.",
  "atk-s0512a0:375_0": "Bodhisatto yāvatāyukaṃ pāramiyo pūrento samāpattisukhena vītināmetvā āyupariyosāne",
  "atk-s0512a0:375_1": "brahmaloke nibbatti. Tassa taṃ brahmacariyaṃ iddhañceva phītañca vitthārikaṃ bāhujaññaṃ",
  "atk-s0512a0:375_2": "puthubhūtaṃ yāva devamanussehi suppakāsitaṃ ciraṃ dīghamaddhānaṃ pavattittha. Tassa",
  "atk-s0512a0:375_3": "ye sāsanaṃ sabbena sabbaṃ ājāniṃsu, te kāyassa bhedā paraṃ maraṇā sugatiṃ brahmalokaṃ",
  "atk-s0512a0:375_4": "upapajjiṃsu. Ye na ājāniṃsu, te appekacce paranimmitavasavattīnaṃ devānaṃ sahabyataṃ",
  "atk-s0512a0:375_5": "upapajjiṃsu. Appekacce nimmānaratīnaṃ…pe… tusitānaṃ yāmānaṃ tāvatiṃsānaṃ cātumahārājikānaṃ",
  "atk-s0512a0:375_6": "devānaṃ sahabyataṃ upapajjiṃsu. Ye sabbanihīnā, te gandhabbakāyaṃ paripūresuṃ. Iti",
  "atk-s0512a0:375_7": "mahājano yebhuyyena brahmalokūpago saggūpago ca ahosi. Tasmā devabrahmalokā paripūriṃsu.",
  "atk-s0512a0:375_8": "Cattāro apāyā suññā viya ahesuṃ.",
  "atk-s0512a0:376_0": "Idhāpi akittijātake viya bodhisambhāraniddhāraṇā veditabbā – tadā satta rājāno mahātherā",
  "atk-s0512a0:376_1": "ahesuṃ, sesaparisā buddhaparisā, mahāgovindo lokanātho. Tathā reṇuādīnaṃ sattannaṃ",
  "atk-s0512a0:376_2": "rājūnaṃ aññamaññāvirodhena yathā sakarajje patiṭṭhāpanaṃ, tathā mahati sattavidhe",
  "atk-s0512a0:376_3": "rajje tesaṃ atthadhammānusāsane appamādo, “brahmunāpi sākacchaṃ samāpajjatī”ti pavattasambhāvanaṃ",
  "atk-s0512a0:376_4": "yathābhūtaṃ kātuṃ cattāro māse paramukkaṃsagato brahmacariyavāso. Tena brahmuno attani",
  "atk-s0512a0:376_5": "samāpajjanaṃ, brahmuno ovāde ṭhatvā sattahi rājūhi sakalena ca lokena upanītaṃ lābhasakkāraṃ",
  "atk-s0512a0:376_6": "kheḷapiṇḍaṃ viya chaḍḍetvā aparimāṇāya khattiyabrāhmaṇādiparisāya anupabbajjānimittāya",
  "atk-s0512a0:376_7": "pabbajjāya anuṭṭhānaṃ, buddhānaṃ sāsanassa viya attano sāsanassa cirakālānuppabandhoti",
  "atk-s0512a0:376_8": "evamādayo guṇānubhāvā vibhāvetabbāti.",
  "atk-s0512a0:377": "Mahāgovindacariyāvaṇṇanā niṭṭhitā.",
  "atk-s0512a0:378": "6. Nimirājacariyāvaṇṇanā",
  "atk-s0512a0:379_0": "40. Chaṭṭhe mithilāyaṃ puruttameti mithilānāmake videhānaṃ uttamanagare. Nimi nāma",
  "atk-s0512a0:379_1": "mahārājāti nemiṃ ghaṭento viya uppanno “nimī”ti laddhanāmo, mahantehi dānasīlādiguṇavisesehi",
  "atk-s0512a0:379_2": "mahatā ca rājānubhāvena samannāgatattā mahanto rājāti mahārājā. Paṇḍito kusalatthikoti",
  "atk-s0512a0:379_3": "attano ca paresañca puññatthiko.",
  "atk-s0512a0:380_0": "Atīte kira videharaṭṭhe mithilānagare amhākaṃ bodhisatto maghadevo nāma rājā ahosi.",
  "atk-s0512a0:380_1": "So caturāsīti vassasahassāni kumārakīḷaṃ kīḷitvā caturāsīti vassahassāni uparajjaṃ",
  "atk-s0512a0:380_2": "kāretvā caturāsīti vassasahassāni rajjaṃ kārento “yadā me sirasmiṃ palitāni passeyyāsi,",
  "atk-s0512a0:380_3": "tadā me āroceyyāsī”ti kappakassa vatvā aparabhāge tena palitāni disvā ārocite suvaṇṇasaṇḍāsena",
  "atk-s0512a0:380_4": "uddharāpetvā hatthe patiṭṭhāpetvā palitaṃ oloketvā “pātubhūto kho mayhaṃ devadūto”ti",
  "atk-s0512a0:380_5": "saṃvegajāto “idāni mayā pabbajituṃ vaṭṭatī”ti cintetvā satasahassuṭṭhānakaṃ gāmavaraṃ",
  "atk-s0512a0:380_6": "kappakassa datvā jeṭṭhakumāraṃ pakkosāpetvā tassa –",
  "atk-s0512a0:381": "“Uttamaṅgaruhā mayhaṃ, ime jātā vayoharā;",
  "atk-s0512a0:382": "Pātubhūtā devadūtā, pabbajjāsamayo mamā”ti. –",
  "atk-s0512a0:383_0": "Vatvā sādhukaṃ rajje samanusāsitvā yadipi attano aññānipi caturāsīti vassasahassāni",
  "atk-s0512a0:383_1": "āyu atthi, evaṃ santepi maccuno santike ṭhitaṃ viya attānaṃ maññamāno saṃviggahadayo",
  "atk-s0512a0:383_2": "pabbajjaṃ roceti. Tena vuttaṃ –",
  "atk-s0512a0:384": "“Sirasmiṃ palitaṃ disvā, maghadevo disampati;",
  "atk-s0512a0:385": "Saṃvegaṃ alabhī dhīro, pabbajjaṃ samarocayī”ti. ;",
  "atk-s0512a0:386_0": "So puttaṃ “imināva nīhārena vatteyyāsi yathā mayā paṭipannaṃ, mā kho tvaṃ antimapuriso",
  "atk-s0512a0:386_1": "ahosī”ti ovaditvā nagarā nikkhamma bhikkhupabbajjaṃ pabbajitvā caturāsīti vassasahassāni",
  "atk-s0512a0:386_2": "jhānasamāpattīhi vītināmetvā āyupariyosāne brahmalokaparāyano ahosi. Puttopissa bahūni",
  "atk-s0512a0:386_3": "vassasahassāni dhammena rajjaṃ kāretvā teneva upāyena pabbajitvā brahmalokaparāyano",
  "atk-s0512a0:386_4": "ahosi. Tathā tassa putto, tathā tassa puttoti evaṃ dvīhi ūnāni caturāsīti khattiyasahassāni",
  "atk-s0512a0:386_5": "sīse palitaṃ disvāva pabbajitāni. Atha bodhisatto brahmaloke ṭhitova “pavattati nu",
  "atk-s0512a0:386_6": "kho mayā manussaloke kataṃ kalyāṇaṃ na pavattatī”ti āvajjento addasa “ettakaṃ addhānaṃ",
  "atk-s0512a0:386_7": "pavattaṃ, idāni nappavattissatī”ti. So “na kho panāhaṃ mayhaṃ paveṇiyā ucchijjituṃ",
  "atk-s0512a0:386_8": "dassāmī”ti attano vaṃse jātarañño eva aggamahesiyā kucchimhi paṭisandhiṃ gaṇhitvā",
  "atk-s0512a0:386_9": "attano vaṃsassa nemiṃ ghaṭento viya nibbatto. Tena vuttaṃ “nemiṃ ghaṭento viya uppannoti",
  "atk-s0512a0:386_10": "nimīti laddhanāmo”ti.",
  "atk-s0512a0:387_0": "Tassa hi nāmaggahaṇadivase pitarā ānītā lakkhaṇapāṭhakā. Lakkhaṇāni oloketvā “mahārāja,",
  "atk-s0512a0:387_1": "ayaṃ kumāro tumhākaṃ vaṃsaṃ paggaṇhāti, pitupitāmahehipi mahānubhāvo mahāpuñño”ti",
  "atk-s0512a0:387_2": "byākariṃsu. Taṃ sutvā rājā yathāvuttenatthena “nimī”tissa nāmaṃ akāsi, so daharakālato",
  "atk-s0512a0:387_3": "paṭṭhāya sīle uposathakamme ca yuttappayutto ahosi. Athassa pitā purimanayeneva palitaṃ",
  "atk-s0512a0:387_4": "disvā kappakassa gāmavaraṃ datvā puttaṃ rajje samanusāsitvā nagarā nikkhamma pabbajitvā",
  "atk-s0512a0:387_5": "jhānāni nibbattetvā brahmalokaparāyano ahosi.",
  "atk-s0512a0:388_0": "Nimirājā pana dānajjhāsayatāya catūsu nagaradvāresu nagaramajjhe cāti pañca dānasālāyo",
  "atk-s0512a0:388_1": "kāretvā mahādānaṃ pavattesi. Ekekāya dānasālāya satasahassaṃ satasahassaṃ katvā devasikaṃ",
  "atk-s0512a0:388_2": "pañcasatasahassāni pariccaji, pañca sīlāni rakkhi, pakkhadivasesu uposathakammaṃ",
  "atk-s0512a0:388_3": "samādiyi, mahājanampi dānādīsu puññesu samādapesi, saggamaggaṃ ācikkhi, nirayabhayena",
  "atk-s0512a0:388_4": "tajjesi, pāpato nivāresi. Tassa ovāde ṭhatvā mahājano dānādīni puññāni katvā tato",
  "atk-s0512a0:388_5": "cuto devaloke nibbatti, devaloko paripūri, nirayo tuccho viya ahosi. Tadā pana attano",
  "atk-s0512a0:388_6": "dānajjhāsayassa uḷārabhāvaṃ savisesaṃ dānapāramiyā pūritabhāvañca pavedento satthā –",
  "atk-s0512a0:389": "41.",
  "atk-s0512a0:390": "“Tadāhaṃ māpayitvāna, catussālaṃ catummukhaṃ;",
  "atk-s0512a0:391": "Tattha dānaṃ pavattesiṃ, migapakkhinarādina”nti. – ādimāha;",
  "atk-s0512a0:392_0": "Tattha tadāti tasmiṃ nimirājakāle. Māpayitvānāti kārāpetvā. Catussālanti catūsu disāsu",
  "atk-s0512a0:392_1": "sambandhasālaṃ. Catummukhanti catūsu disāsu catūhi dvārehi yuttaṃ. Dānasālāya hi",
  "atk-s0512a0:392_2": "mahantabhāvato deyyadhammassa yācakajanassa ca bahubhāvato na sakkā ekeneva dvārena",
  "atk-s0512a0:392_3": "dānadhammaṃ pariyantaṃ kātuṃ deyyadhammañca pariyosāpetunti sālāya catūsu disāsu",
  "atk-s0512a0:392_4": "cattāri mahādvārāni kārāpesi. Tattha dvārato paṭṭhāya yāva koṇā deyyadhammo rāsikato",
  "atk-s0512a0:392_5": "tiṭṭhati. Aruṇuggaṃ ādiṃ katvā yāva pakatiyā saṃvesanakālo, tāva dānaṃ pavatteti.",
  "atk-s0512a0:392_6": "Itarasmimpi kāle anekasatā padīpā jhāyanti. Yadā yadā atthikā āgacchanti, tadā tadā",
  "atk-s0512a0:392_7": "dīyateva. Tañca dānaṃ na kapaṇaddhikavanibbakayācakānaññeva, atha kho aḍḍhānaṃ mahābhogānampi",
  "atk-s0512a0:392_8": "upakappanavasena mahāsudassanadānasadisaṃ uḷāratarapaṇītatarānaṃ deyyadhammānaṃ pariccajanato",
  "atk-s0512a0:392_9": "sabbepi sakalajambudīpavāsino manussā paṭiggahesuñceva paribhuñjiṃsu ca. Sakalajambudīpañhi",
  "atk-s0512a0:392_10": "unnaṅgalaṃ katvā mahāpuriso tadā mahādānaṃ pavattesi. Yathā ca manussānaṃ, evaṃ migapakkhike",
  "atk-s0512a0:392_11": "ādiṃ katvā tiracchānagatānampi dānasālāya bahi ekamante tesaṃ upakappanavasena dānaṃ",
  "atk-s0512a0:392_12": "pavattesi. Tena vuttaṃ – “tattha dānaṃ pavattesiṃ, migapakkhinarādina”nti. Na kevalañca",
  "atk-s0512a0:392_13": "tiracchānānameva, petānampi divase divase pattiṃ dāpesi. Yathā ca ekissā dānasālāya,",
  "atk-s0512a0:392_14": "evaṃ pañcasupi dānasālāsu dānaṃ pavattittha. Pāḷiyaṃ pana “tadāhaṃ māpayitvāna, catussālaṃ",
  "atk-s0512a0:392_15": "catummukha”nti ekaṃ viya vuttaṃ, taṃ nagaramajjhe dānasālaṃ sandhāya vuttaṃ.",
  "atk-s0512a0:393": "42. Idāni tattha deyyadhammaṃ ekadesena dassento “acchādanañca sayanaṃ, annaṃ pānañca bhojana”nti āha.",
  "atk-s0512a0:394_0": "Tattha acchādananti khomasukhumādinānāvidhanivāsanapārupanaṃ. Sayananti mañcapallaṅkādiñceva",
  "atk-s0512a0:394_1": "gonakacittakādiñca anekavidhaṃ sayitabbakaṃ, āsanampi cettha sayanaggahaṇeneva gahitanti",
  "atk-s0512a0:394_2": "daṭṭhabbaṃ. Annaṃ pānañca bhojananti tesaṃ tesaṃ sattānaṃ yathābhirucitaṃ nānaggarasaṃ",
  "atk-s0512a0:394_3": "annañceva pānañca avasiṭṭhaṃ nānāvidhabhojanavikatiñca. Abbocchinnaṃ karitvānāti",
  "atk-s0512a0:394_4": "ārambhato paṭṭhāya yāva āyupariyosānā ahorattaṃ avicchinnaṃ katvā.",
  "atk-s0512a0:395_0": "43-4. Idāni tassa dānassa sammāsambodhiṃ ārabbha dānapāramibhāvena pavattitabhāvaṃ",
  "atk-s0512a0:395_1": "dassento yathā tadā attano ajjhāsayo pavatto, taṃ upamāya dassetuṃ “yathāpi sevako”tiādimāha.",
  "atk-s0512a0:395_2": "Tassattho – yathā nāma sevakapuriso attano sāmikaṃ kālānukālaṃ sevanavasena upagato",
  "atk-s0512a0:395_3": "laddhabbadhanahetu kāyena vācāya manasā sabbathāpi kāyavacīmanokammehi yathā so ārādhito",
  "atk-s0512a0:395_4": "hoti, evaṃ ārādhanīyaṃ ārādhanameva esati gavesati, tathā ahampi bodhisattabhūto",
  "atk-s0512a0:395_5": "sadevakassa lokassa sāmibhūtaṃ anuttaraṃ buddhabhāvaṃ sevetukāmo tassa ārādhanatthaṃ",
  "atk-s0512a0:395_6": "sabbabhave sabbasmiṃ nibbattanibbattabhave dānapāramiparipūraṇavasena dānena sabbasatte",
  "atk-s0512a0:395_7": "santappetvā bodhisaṅkhātato ariyamaggañāṇato jātattā “bodhija”nti laddhanāmaṃ sabbaññutaññāṇaṃ",
  "atk-s0512a0:395_8": "parato sabbathā nānūpāyehi esissāmi gavesissāmi, taṃ uttamaṃ bodhiṃ sammāsambodhiṃ",
  "atk-s0512a0:395_9": "jīvitapariccāgādiṃ yaṃkiñci katvā icchāmi abhipatthemīti.",
  "atk-s0512a0:396_0": "Evamidha dānajjhāsayassa uḷārabhāvaṃ dassetuṃ dānapāramivaseneva desanā katā. Jātakadesanāyaṃ",
  "atk-s0512a0:396_1": "panassa sīlapāramiādīnampi paripūraṇaṃ vibhāvitameva, tathā hissa heṭṭhā vuttanayeneva",
  "atk-s0512a0:396_2": "sīlādiguṇehi attānaṃ alaṅkaritvā mahājanaṃ tattha patiṭṭhapentassa ovāde ṭhatvā nibbattadevatā",
  "atk-s0512a0:396_3": "sudhammāyaṃ devasabhāyaṃ sannipatitā “aho amhākaṃ nimirājānaṃ nissāya mayaṃ imaṃ",
  "atk-s0512a0:396_4": "sampattiṃ pattā, evarūpāpi nāma anuppanne buddhe mahājanassa buddhakiccaṃ sādhayamānā",
  "atk-s0512a0:396_5": "acchariyamanussā loke uppajjantī”ti mahāpurisassa guṇe vaṇṇentā abhitthaviṃsu. Tena vuttaṃ –",
  "atk-s0512a0:397": "“Accheraṃ vata lokasmiṃ, uppajjanti vicakkhaṇā;",
  "atk-s0512a0:398": "Yadā ahu nimirājā, paṇḍito kusalatthiko”ti. –",
  "atk-s0512a0:399": "Ādi.",
  "atk-s0512a0:400_0": "Taṃ sutvā sakkaṃ devānamindaṃ ādiṃ katvā sabbe devā bodhisattaṃ daṭṭhukāmā ahesuṃ.",
  "atk-s0512a0:400_1": "Athekadivasaṃ mahāpurisassa uposathikassa uparipāsādavaragatassa pacchimayāme pallaṅkaṃ",
  "atk-s0512a0:400_2": "ābhujitvā nisinnassa evaṃ cetaso parivitakko udapādi “dānaṃ nu kho varaṃ, udāhu brahmacariya”nti.",
  "atk-s0512a0:400_3": "So taṃ attano kaṅkhaṃ chindituṃ nāsakkhi. Tasmiṃ khaṇe sakkassa bhavanaṃ uṇhākāraṃ",
  "atk-s0512a0:400_4": "dassesi. Sakko taṃ kāraṇaṃ āvajjento bodhisattaṃ tathā vitakkentaṃ disvā “handassa",
  "atk-s0512a0:400_5": "vitakkaṃ chindissāmī”ti āgantvā purato ṭhito tena “kosi tva”nti puṭṭho attano devarājabhāvaṃ",
  "atk-s0512a0:400_6": "ārocetvā “kiṃ, mahārāja, cintesī”ti vutte tamatthaṃ ārocesi. Sakko brahmacariyameva",
  "atk-s0512a0:400_7": "uttamaṃ katvā dassento –",
  "atk-s0512a0:401": "“Hīnena brahmacariyena, khattiye upapajjati;",
  "atk-s0512a0:402": "Majjhimena ca devattaṃ, uttamena visujjhati.",
  "atk-s0512a0:403": "“Na hete sulabhā kāyā, yācayogena kenaci;",
  "atk-s0512a0:404": "Ye kāye upapajjanti, anagārā tapassino”ti. –",
  "atk-s0512a0:405": "Āha.",
  "atk-s0512a0:406_0": "Tattha puthutitthāyatanesu methunaviratimattaṃ hīnaṃ brahmacariyaṃ nāma, tena khattiyakule",
  "atk-s0512a0:406_1": "upapajjati. Jhānassa upacāramattaṃ majjhimaṃ nāma, tena devattaṃ upapajjati. Aṭṭhasamāpattinibbattanaṃ",
  "atk-s0512a0:406_2": "pana uttamaṃ nāma, tena brahmaloke nibbattati. Tañhi bāhirakā “nibbāna”nti kathenti.",
  "atk-s0512a0:406_3": "Tenāha “visujjhatī”ti. Sāsane pana parisuddhasīlassa bhikkhuno aññataraṃ devanikāyaṃ",
  "atk-s0512a0:406_4": "patthentassa brahmacariyacetanā hīnatāya hīnaṃ nāma, tena yathāpatthite devaloke",
  "atk-s0512a0:406_5": "nibbattati. Parisuddhasīlassa aṭṭhasamāpattinibbattanaṃ majjhimaṃ nāma, tena brahmaloke",
  "atk-s0512a0:406_6": "nibbattati. Parisuddhasīlassa pana vipassanaṃ vaḍḍhetvā arahattappatti uttamaṃ nāma,",
  "atk-s0512a0:406_7": "tena visujjhatīti. Iti sakko “mahārāja, dānato brahmacariyavāsova sataguṇena sahassaguṇena",
  "atk-s0512a0:406_8": "satasahassaguṇena mahapphalo”ti vaṇṇesi. Kāyāti brahmagaṇā. Yācayogenāti yācanayuttena.",
  "atk-s0512a0:406_9": "“Yājayogenā”tipi pāḷi, yajanayuttena, dānayuttenāti attho. Tapassinoti tapanissitakā.",
  "atk-s0512a0:406_10": "Imāyapi gāthāya brahmacariyavāsasseva mahānubhāvataṃ dīpeti. Evañca pana vatvā “kiñcāpi,",
  "atk-s0512a0:406_11": "mahārāja, dānato brahmacariyameva mahapphalaṃ, dvepi panete mahāpurisakattabbāva.",
  "atk-s0512a0:406_12": "Dvīsupi appamatto hutvā dānañca dehi sīlañca rakkhāhī”ti vatvā taṃ ovaditvā sakaṭṭhānameva gato.",
  "atk-s0512a0:407_0": "Atha naṃ devagaṇo “mahārāja, kuhiṃ gatatthā”ti āha. Sakko “mithilāyaṃ nimirañño kaṅkha",
  "atk-s0512a0:407_1": "chinditu”nti tamatthaṃ pakāsetvā bodhisattassa guṇe vitthārato vaṇṇesi. Taṃ sutvā",
  "atk-s0512a0:407_2": "devā “mahārāja, mayhaṃ nimirājānaṃ daṭṭhukāmamhā, sādhu naṃ pakkosāpehī”ti vadiṃsu.",
  "atk-s0512a0:407_3": "Sakko “sādhū”ti sampaṭicchitvā mātaliṃ āmantesi – “gaccha nimirājānaṃ vejayantaṃ",
  "atk-s0512a0:407_4": "āropetvā ānehī”ti. So “sādhū”ti sampaṭicchitvā rathena gantvā tattha mahāsattaṃ āropetvā",
  "atk-s0512a0:407_5": "tena yācito yathākammaṃ pāpakammīnaṃ puññakammīnañca ṭhānāni ācikkhanto anukkamena",
  "atk-s0512a0:407_6": "devalokaṃ nesi. Devāpi kho “nimirājā āgato”ti sutvā dibbagandhavāsapupphahatthā yāva",
  "atk-s0512a0:407_7": "cittakūṭadvārakoṭṭhakā paccuggantvā mahāsattaṃ dibbagandhādīhi pūjentā sudhammaṃ",
  "atk-s0512a0:407_8": "devasabhaṃ ānayiṃsu. Rājā rathā otaritvā devasabhaṃ pavisitvā sakkena saddhiṃ ekāsane",
  "atk-s0512a0:407_9": "nisīditvā tena dibbehi kāmehi nimantiyamāno “alaṃ, mahārāja, mayhaṃ imehi yācitakūpamehi",
  "atk-s0512a0:407_10": "kāmehī”ti paṭikkhipitvā anekapariyāyena dhammaṃ desetvā manussagaṇanāya sattāhameva",
  "atk-s0512a0:407_11": "ṭhatvā “gacchāmahaṃ manussalokaṃ, tattha dānādīni puññāni karissāmī”ti āha. Sakko",
  "atk-s0512a0:407_12": "“nimirājānaṃ mithilaṃ nehī”ti mātaliṃ āṇāpesi. So taṃ vejayantarathaṃ āropetvā pācīnadisābhāgena",
  "atk-s0512a0:407_13": "mithilaṃ pāpuṇi. Mahājano dibbarathaṃ disvā rañño paccuggamanaṃ akāsi. Mātali sīhapañjare",
  "atk-s0512a0:407_14": "mahāsattaṃ otāretvā āpucchitvā sakaṭṭhānameva gato. Mahājanopi rājānaṃ parivāretvā",
  "atk-s0512a0:407_15": "“kīdiso, deva, devaloko”ti pucchi. Rājā devalokasampattiṃ vaṇṇetvā “tumhepi dānādīni",
  "atk-s0512a0:407_16": "puññāni karotha, evaṃ tasmiṃ devaloke uppajjissathā”ti dhammaṃ desesi. So aparabhāge",
  "atk-s0512a0:407_17": "pubbe vuttanayena palitaṃ disvā puttassa rajjaṃ paṭicchāpetvā kāme pahāya pabbajitvā",
  "atk-s0512a0:407_18": "cattāro brahmavihāre bhāvetvā brahmalokūpago ahosi.",
  "atk-s0512a0:408": "Tadā sakko anuruddho ahosi. Mātali ānando. Caturāsīti rājasahassāni buddhaparisā. Nimirājā lokanātho.",
  "atk-s0512a0:409_0": "Tassa idhāpi heṭṭhā vuttanayeneva bodhisambhārā niddhāretabbā. Tathā brahmalokasampattiṃ",
  "atk-s0512a0:409_1": "pahāya pubbe attanā pavattitaṃ kalyāṇavattaṃ anuppabandhessāmīti mahākaruṇāya manussaloke",
  "atk-s0512a0:409_2": "nibbattanaṃ, uḷāro dānajjhāsayo, tadanurūpā dānādīsu paṭipatti, mahājanassa ca tattha",
  "atk-s0512a0:409_3": "patiṭṭhāpanaṃ, yāva devamanussānaṃ patthaṭayasatā, sakkassa devarājassa upasaṅkamane",
  "atk-s0512a0:409_4": "ativimhayatā, tena dibbasampattiyā nimantiyamānopi taṃ analaṅkaritvā puññasambhāraparibrūhanatthaṃ",
  "atk-s0512a0:409_5": "puna manussavāsūpagamanaṃ, lābhasampattīsu sabbattha alaggabhāvoti evamādayo guṇānubhāvā niddhāretabbāti.",
  "atk-s0512a0:410": "Nimirājacariyāvaṇṇanā niṭṭhitā.",
  "atk-s0512a0:411": "7. Candakumāracariyāvaṇṇanā",
  "atk-s0512a0:412": "45. Sattame ekarājassa atrajoti ekarājassa nāma kāsirañño orasaputto. Nagare pupphavatiyāti pupphavatināmake nagare. Candasavhayoti candasaddena avhātabbo, candanāmoti attho.",
  "atk-s0512a0:413_0": "Atīte kira ayaṃ bārāṇasī pupphavatī nāma ahosi. Tattha vasavattirañño putto ekarājā",
  "atk-s0512a0:413_1": "nāma rajjaṃ kāresi. Bodhisatto tassa gotamiyā nāma aggamahesiyā kucchimhi paṭisandhiṃ",
  "atk-s0512a0:413_2": "aggahesi. “Candakumāro”tissa nāmamakaṃsu. Tassa padasā gamanakāle aparopi putto uppanno,",
  "atk-s0512a0:413_3": "tassa “sūriyakumāro”ti nāmamakaṃsu. Tassa padasā gamanakāle ekā dhītā uppannā, “selā”tissā",
  "atk-s0512a0:413_4": "nāmamakaṃsu. Vemātikā ca nesaṃ bhaddaseno sūro cāti dve bhātaro ahesuṃ. Bodhisatto",
  "atk-s0512a0:413_5": "anupubbena vuddhippatto sippesu ca vijjāṭṭhānesu ca pāraṃ agamāsi. Tassa rājā anucchavikaṃ",
  "atk-s0512a0:413_6": "candaṃ nāma rājadhītaraṃ ānetvā uparajjaṃ adāsi. Bodhisattassa eko putto uppanno,",
  "atk-s0512a0:413_7": "tassa “vāsulo”ti nāmamakaṃsu. Tassa pana rañño khaṇḍahālo nāma purohito, taṃ rājā",
  "atk-s0512a0:413_8": "vinicchaye ṭhapesi. So lañjavittako hutvā lañjaṃ gahetvā assāmike sāmike karoti,",
  "atk-s0512a0:413_9": "sāmike ca assāmike karoti. Athekadivasaṃ aṭṭaparājito eko puriso vinicchayaṭṭhāne",
  "atk-s0512a0:413_10": "upakkosento nikkhamitvā rājūpaṭṭhānaṃ gacchantaṃ bodhisattaṃ disvā tassa pādesu nipatitvā",
  "atk-s0512a0:413_11": "“sāmi khaṇḍahālo vinicchaye vilopaṃ khādati, ahaṃ tena lañjaṃ gahetvā parājayaṃ pāpito”ti",
  "atk-s0512a0:413_12": "aṭṭassaramakāsi. Bodhisatto “mā bhāyī”ti taṃ assāsetvā vinicchayaṃ netvā sāmikameva",
  "atk-s0512a0:413_13": "sāmikaṃ akāsi. Mahājano mahāsaddena sādhukāramadāsi.",
  "atk-s0512a0:414_0": "Rājā “bodhisattena kira aṭṭo suvinicchito”ti sutvā taṃ āmantetvā “tāta, ito paṭṭhāya",
  "atk-s0512a0:414_1": "tvameva aṭṭakaraṇe vinicchayaṃ vinicchināhī”ti vinicchayaṃ bodhisattassa adāsi. Khaṇḍahālassa",
  "atk-s0512a0:414_2": "āyo pacchijji. So tato paṭṭhāya bodhisatte āghātaṃ bandhitvā otārāpekkho vicari.",
  "atk-s0512a0:414_3": "So pana rājā mudhappasanno. So ekadivasaṃ supinantena devalokaṃ passitvā tattha gantukāmo",
  "atk-s0512a0:414_4": "hutvā “purohitaṃ brahmalokagāmimaggaṃ ācikkhā”ti āha. So “atidānaṃ dadanto sabbacatukkena",
  "atk-s0512a0:414_5": "yaññaṃ yajassū”ti vatvā raññā “kiṃ atidāna”nti puṭṭho “attano piyaputtā piyabhariyā",
  "atk-s0512a0:414_6": "piyadhītaro mahāvibhavaseṭṭhino maṅgalahatthiassādayoti ete cattāro cattāro katvā",
  "atk-s0512a0:414_7": "dvipadacatuppade yaññatthāya pariccajitvā tesaṃ galalohitena yajanaṃ atidānaṃ nāmā”ti",
  "atk-s0512a0:414_8": "saññāpesi. Iti so “saggamaggaṃ ācikkhissāmī”ti nirayamaggaṃ ācikkhi.",
  "atk-s0512a0:415_0": "Rājāpi tasmiṃ paṇḍitasaññī hutvā “tena vuttavidhi saggamaggo”ti saññāya taṃ paṭipajjitukāmo",
  "atk-s0512a0:415_1": "mahantaṃ yaññāvāṭaṃ kārāpetvā tattha bodhisattādike cattāro rājakumāre ādiṃ katvā",
  "atk-s0512a0:415_2": "khaṇḍahālena vuttaṃ sabbaṃ dvipadacatuppadaṃ yaññapasutaṭṭhāne nethāti āṇāpesi. Sabbañca",
  "atk-s0512a0:415_3": "yaññasambhāraṃ upakkhaṭaṃ ahosi. Taṃ sutvā mahājano mahantaṃ kolāhalaṃ akāsi. Rājā",
  "atk-s0512a0:415_4": "vippaṭisārī hutvā khaṇḍahālena upatthambhito punapi tathā taṃ āṇāpesi. Bodhisatto",
  "atk-s0512a0:415_5": "“khaṇḍahālena vinicchayaṭṭhānaṃ alabhantena mayi āghātaṃ bandhitvā mameva maraṇaṃ",
  "atk-s0512a0:415_6": "icchantena mahājanassa anayabyasanaṃ uppādita”nti jānitvā nānāvidhehi upāyehi rājānaṃ",
  "atk-s0512a0:415_7": "tato duggahitaggāhato vivecetuṃ vāyamitvāpi nāsakkhi. Mahājano paridevi, mahantaṃ",
  "atk-s0512a0:415_8": "kāruññamakāsi. Mahājanassa paridevantasseva yaññāvāṭe sabbakammāni niṭṭhāpesi. Rājaputtaṃ",
  "atk-s0512a0:415_9": "netvā gīvāya nāmetvā nisīdāpesuṃ. Khaṇḍahālo suvaṇṇapātiṃ upanāmetvā khaggaṃ ādāya",
  "atk-s0512a0:415_10": "“tassa gīvaṃ chindissāmī”ti aṭṭhāsi. Taṃ disvā candā nāma rājaputtassa devī “aññaṃ",
  "atk-s0512a0:415_11": "me paṭisaraṇaṃ natthi, attano saccabalena sāmikassa sotthiṃ karissāmī”ti añjaliṃ",
  "atk-s0512a0:415_12": "paggayha parisāya antare vicarantī “idaṃ ekanteneva pāpakammaṃ, yaṃ khaṇḍahālo saggamaggoti",
  "atk-s0512a0:415_13": "karoti. Iminā mayhaṃ saccavacanena mama sāmikassa sotthi hotu.",
  "atk-s0512a0:416": "“Yā devatā idha loke, sabbā tā saraṇaṃ gatā;",
  "atk-s0512a0:417": "Anāthaṃ tāyatha mamaṃ, yathāhaṃ patimā siya”nti. –",
  "atk-s0512a0:418_0": "Saccakiriyamakāsi. Sakko devarājā tassā paridevanasaddaṃ sutvā taṃ pavattiṃ ñatvā",
  "atk-s0512a0:418_1": "jalitaṃ ayokūṭaṃ ādāya āgantvā rājānaṃ tāsetvā sabbe vissajjāpesi. Sakkopi tadā attano",
  "atk-s0512a0:418_2": "dibbarūpaṃ dassetvā sampajjalitaṃ sajotibhūtaṃ vajiraṃ paribbhamanto “are, pāparāja",
  "atk-s0512a0:418_3": "kāḷakaṇṇi, kadā tayā pāṇātipātena sugatigamanaṃ diṭṭhapubbaṃ, candakumāraṃ sabbañca",
  "atk-s0512a0:418_4": "imaṃ janaṃ bandhanato mocehi, no ce mocessasi, ettheva te imassa ca duṭṭhabrāhmaṇassa",
  "atk-s0512a0:418_5": "sīsaṃ phālessāmī”ti ākāse aṭṭhāsi. Taṃ acchariyaṃ disvā rājā brāhmaṇo ca sīghaṃ sabbe bandhanā mocesuṃ.",
  "atk-s0512a0:419_0": "Atha mahājano ekakolāhalaṃ katvā sahasā yaññāvāṭaṃ ajjhottharitvā khaṇḍahālassa ekekaṃ",
  "atk-s0512a0:419_1": "leḍḍuppahāraṃ dento tattheva naṃ jīvitakkhayaṃ pāpetvā rājānampi māretuṃ ārabhi.",
  "atk-s0512a0:419_2": "Bodhisatto puretarameva pitaraṃ palissajitvā ṭhito māretuṃ na adāsi. Mahājano “jīvitaṃ",
  "atk-s0512a0:419_3": "tāvassa pāparañño dema, chattaṃ panassa na dassāma, nagare vāsaṃ vā na dassāma, taṃ",
  "atk-s0512a0:419_4": "caṇḍālaṃ katvā bahinagare vāsāpessāmā”ti rājavesaṃ hāretvā kāsāvaṃ nivāsāpetvā haliddipilotikāya",
  "atk-s0512a0:419_5": "sīsaṃ veṭhetvā caṇḍālaṃ katvā caṇḍālagāmaṃ pahiṇiṃsu. Ye pana taṃ pasughātayaññaṃ",
  "atk-s0512a0:419_6": "yajiṃsu ceva yajāpesuñca anumodiṃsu ca, sabbe te nirayaparāyanā ahesuṃ. Tenāha bhagavā –",
  "atk-s0512a0:420": "“Sabbe patiṭṭhā nirayaṃ, yathā taṃ pāpakaṃ karitvāna;",
  "atk-s0512a0:421": "Na hi pāpakammaṃ katvā, labbhā sugatiṃ ito gantu”nti. ;",
  "atk-s0512a0:422_0": "Atha sabbāpi rājaparisā nāgarā ceva jānapadā ca samāgantvā bodhisattaṃ rajje abhisiñciṃsu.",
  "atk-s0512a0:422_1": "So dhammena rajjaṃ anusāsanto taṃ attano mahājanassa ca akāraṇeneva uppannaṃ anayabyasanaṃ",
  "atk-s0512a0:422_2": "anussaritvā saṃvegajāto puññakiriyāsu bhiyyosomattāya ussāhajāto mahādānaṃ pavattesi,",
  "atk-s0512a0:422_3": "sīlāni rakkhi, uposathakammaṃ samādiyi. Tena vuttaṃ –",
  "atk-s0512a0:423": "46.",
  "atk-s0512a0:424": "“Tadāhaṃ yajanā mutto, nikkhanto yaññavāṭato;",
  "atk-s0512a0:425": "Saṃvegaṃ janayitvāna, mahādānaṃ pavattayi”nti. – ādi;",
  "atk-s0512a0:426_0": "Tattha yajanā muttoti khaṇḍahālena vihitayaññavidhito vuttanayena ghātetabbato mutto.",
  "atk-s0512a0:426_1": "Nikkhanto yaññavāṭatoti abhisekakaraṇatthāya ussāhajātena mahājanena saddhiṃ tato",
  "atk-s0512a0:426_2": "yaññabhūmito niggato. Saṃvegaṃ janayitvānāti evaṃ “bahuantarāyo lokasannivāso”ti",
  "atk-s0512a0:426_3": "ativiya saṃvegaṃ uppādetvā. Mahādānaṃ pavattayinti cha dānasālāyo kārāpetvā mahatā",
  "atk-s0512a0:426_4": "dhanapariccāgena vessantaradānasadisaṃ mahādānamadāsiṃ. Etena abhisekakaraṇato paṭṭhāya",
  "atk-s0512a0:426_5": "tassa mahādānassa pavattitabhāvaṃ dasseti.",
  "atk-s0512a0:427_0": "47. Dakkhiṇeyye adatvānāti dakkhiṇārahe puggale deyyadhammaṃ apariccajitvā. Api chappañca",
  "atk-s0512a0:427_1": "rattiyoti appekadā chapi pañcapi rattiyo attano pivanakhādanabhuñjanāni na karomīti dasseti.",
  "atk-s0512a0:428_0": "Tadā kira bodhisatto sakalajambudīpaṃ unnaṅgalaṃ katvā mahāmegho viya abhivassanto",
  "atk-s0512a0:428_1": "mahādānaṃ pavattesi. Tattha kiñcāpi dānasālāsu annapānādiuḷāruḷārapaṇītapaṇītameva",
  "atk-s0512a0:428_2": "yācakānaṃ yathārucitaṃ divase divase dīyati, tathāpi attano sajjitaṃ āhāraṃ rājārahabhojanampi",
  "atk-s0512a0:428_3": "yācakānaṃ adatvā na bhuñjati, taṃ sandhāya vuttaṃ “nāhaṃ pivāmī”tiādi.",
  "atk-s0512a0:429_0": "48. Idāni tathā yācakānaṃ dāne kāraṇaṃ dassento upamaṃ tāva āharati “yathāpi vāṇijo",
  "atk-s0512a0:429_1": "nāmā”tiādinā. Tassattho – yathā nāma vāṇijo bhaṇḍaṭṭhānaṃ gantvā appena pābhatena",
  "atk-s0512a0:429_2": "bahuṃ bhaṇḍaṃ vikkiṇitvā vipulaṃ bhaṇḍasannicayaṃ katvā desakālaṃ jānanto yatthassa",
  "atk-s0512a0:429_3": "lābho udayo mahā hoti, tattha dese kāle vā taṃ bhaṇḍaṃ harati upaneti vikkiṇāti.",
  "atk-s0512a0:430_0": "49. Sakabhuttāpīti sakabhuttatopi attanā paribhuttatopi. “Sakaparibhuttāpī”tipi pāṭho.",
  "atk-s0512a0:430_1": "Pareti parasmiṃ paṭiggāhakapuggale. Satabhāgoti anekasatabhāgo āyatiṃ bhavissati.",
  "atk-s0512a0:430_2": "Idaṃ vuttaṃ hoti – yathā vāṇijena kītabhaṇḍaṃ tattheva avikkiṇitvā tathārūpe dese",
  "atk-s0512a0:430_3": "kāle ca vikkiṇiyamānaṃ bahuṃ udayaṃ vipulaṃ phalaṃ hoti, tatheva attano santakaṃ",
  "atk-s0512a0:430_4": "attanā anupabhuñjitvā parasmiṃ paṭiggāhakapuggale dinnaṃ mahapphalaṃ anekasatabhāgo",
  "atk-s0512a0:430_5": "bhavissati, tasmā attanā abhuñjitvāpi parassa dātabbamevāti. Vuttañhetaṃ bhagavatā",
  "atk-s0512a0:430_6": "– “tiracchānagate dānaṃ datvā sataguṇā dakkhiṇā pāṭikaṅkhitabbā. Puthujjanadussīle",
  "atk-s0512a0:430_7": "dānaṃ datvā sahassaguṇā”ti vitthāro. Aparampi vuttaṃ “evaṃ ce, bhikkhave, sattā jāneyyuṃ",
  "atk-s0512a0:430_8": "dānasaṃvibhāgassa vipākaṃ, yathāhaṃ jānāmi, na adatvā bhuñjeyyuṃ, na ca nesaṃ maccheramalaṃ",
  "atk-s0512a0:430_9": "cittaṃ pariyādāya tiṭṭheyya. Yopi nesaṃ assa carimo ālopo carimaṃ kabaḷaṃ, tatopi",
  "atk-s0512a0:430_10": "na asaṃvibhajitvā bhuñjeyyu”ntiādi.",
  "atk-s0512a0:431_0": "50. Etamatthavasaṃ ñatvāti etaṃ dānassa mahapphalabhāvasaṅkhātañceva sammāsambodhiyā",
  "atk-s0512a0:431_1": "paccayabhāvasaṅkhātañca atthavasaṃ kāraṇaṃ jānitvā. Na paṭikkamāmi dānatoti dānapāramito",
  "atk-s0512a0:431_2": "īsakampi na nivattāmi abhikkamāmi eva. Kimatthaṃ? Sambodhimanupattiyāti sambodhiṃ",
  "atk-s0512a0:431_3": "sabbaññutaññāṇaṃ anuppattiyā anuppattiyatthaṃ, adhigantunti attho.",
  "atk-s0512a0:432_0": "Tadā bodhisatto mahājanena pitari caṇḍālagāmaṃ pavesite dātabbayuttakaṃ paribbayaṃ",
  "atk-s0512a0:432_1": "dāpesi nivāsanāni pārupanāni ca. Sopi nagaraṃ pavisituṃ alabhanto bodhisatte uyyānakīḷādiatthaṃ",
  "atk-s0512a0:432_2": "bahigate upasaṅkamati, puttasaññāya pana na vandati, na añjalikammaṃ karoti, “ciraṃ",
  "atk-s0512a0:432_3": "jīva, sāmī”ti vadati. Bodhisattopi diṭṭhadivase atirekasammānaṃ karoti. So evaṃ dhammena",
  "atk-s0512a0:432_4": "rajjaṃ kāretvā āyupariyosāne sapariso devalokaṃ pūresi.",
  "atk-s0512a0:433_0": "Tadā khaṇḍahālo devadatto ahosi, gotamī devī mahāmāyā, candā rājadhītā rāhulamātā,",
  "atk-s0512a0:433_1": "vāsulo rāhulo, selā uppalavaṇṇā, sūro mahākassapo, bhaddaseno mahāmoggallāno, sūriyakumāro",
  "atk-s0512a0:433_2": "sāriputto, candarājā lokanātho.",
  "atk-s0512a0:434_0": "Tassa idhāpi pubbe vuttanayeneva yathārahaṃ sesapāramiyo niddhāretabbā. Tadā khaṇḍahālassa",
  "atk-s0512a0:434_1": "kakkhaḷapharusabhāvaṃ jānantopi ajjhupekkhitvā dhammena samena aṭṭassa vinicchayo,",
  "atk-s0512a0:434_2": "attānaṃ māretukāmasseva khaṇḍahālassa tathā yaññavidhānaṃ jānitvāpi tassa upari cittappakopābhāvo,",
  "atk-s0512a0:434_3": "attano parisaṃ gahetvā pitu sattu bhavituṃ samatthopi “mādisassa nāma garūhi virodho",
  "atk-s0512a0:434_4": "na yutto”ti attānaṃ purisapasuṃ katvā ghātāpetukāmassa pitu āṇāyaṃ avaṭṭhānaṃ, kosiyā",
  "atk-s0512a0:434_5": "asiṃ gahetvā sīsaṃ chindituṃ upakkamante purohite attano pitari putte sabbasattesu",
  "atk-s0512a0:434_6": "ca mettāpharaṇena samacittatā, mahājane pitaraṃ māretuṃ upakkamante sayaṃ palissajitvā",
  "atk-s0512a0:434_7": "tassa jīvitadānañca, divase divase vessantaradānasadisaṃ mahādānaṃ dadatopi dānena",
  "atk-s0512a0:434_8": "atittabhāvo, mahājanena caṇḍālesu vāsāpitassa pitu dātabbayuttakaṃ datvā posanaṃ,",
  "atk-s0512a0:434_9": "mahājanaṃ puññakiriyāsu patiṭṭhāpananti evamādayo guṇānubhāvā niddhāretabbāti.",
  "atk-s0512a0:435": "Candakumāracariyāvaṇṇanā niṭṭhitā.",
  "atk-s0512a0:436": "8. Sivirājacariyāvaṇṇanā",
  "atk-s0512a0:437": "51. Aṭṭhame ariṭṭhasavhaye nagareti ariṭṭhapuranāmake nagare. Sivi nāmāsi khattiyoti sivīti gottato evaṃnāmako rājā ahosi.",
  "atk-s0512a0:438_0": "Atīte kira siviraṭṭhe ariṭṭhapuranagare sivirāje rajjaṃ kārente mahāsatto tassa putto",
  "atk-s0512a0:438_1": "hutvā nibbatti. “Sivikumāro”tissa nāmamakaṃsu. So vayappatto takkasilaṃ gantvā uggahitasippo",
  "atk-s0512a0:438_2": "āgantvā pitu sippaṃ dassetvā uparajjaṃ labhitvā aparabhāge pitu accayena rājā hutvā",
  "atk-s0512a0:438_3": "agatigamanaṃ pahāya dasa rājadhamme akopetvā rajjaṃ kārento nagarassa catūsu dvāresu",
  "atk-s0512a0:438_4": "nagaramajjhe nivesanadvāreti cha dānasālāyo kāretvā devasikaṃ chasatasahassapariccāgena",
  "atk-s0512a0:438_5": "mahādānaṃ pavattesi. Aṭṭhamīcātuddasīpannarasīsu sayaṃ dānasālaṃ gantvā dānaggaṃ oloketi.",
  "atk-s0512a0:439_0": "So ekadā puṇṇamadivase pātova samussitasetacchatte rājapallaṅke nisinno attanā dinnadānaṃ",
  "atk-s0512a0:439_1": "āvajjento bāhiravatthuṃ attanā adinnaṃ nāma adisvā “na me bāhirakadānaṃ tathā cittaṃ",
  "atk-s0512a0:439_2": "toseti, yathā ajjhattikadānaṃ, aho vata mama dānasālaṃ gatakāle koci yācako bāhiravatthuṃ",
  "atk-s0512a0:439_3": "ayācitvā ajjhattikameva yāceyya, sace hi me koci sarīre maṃsaṃ vā lohitaṃ vā sīsaṃ",
  "atk-s0512a0:439_4": "vā hadayamaṃsaṃ vā akkhīni vā upaḍḍhasarīraṃ vā sakalameva vā attabhāvaṃ dāsabhāvena",
  "atk-s0512a0:439_5": "yāceyya, taṃtadevassa adhippāyaṃ pūrento dātuṃ sakkomī”ti cintesi. Pāḷiyaṃ pana akkhīnaṃ",
  "atk-s0512a0:439_6": "eva vasena āgatā. Tena vuttaṃ –",
  "atk-s0512a0:440": "“Nisajja pāsādavare, evaṃ cintesahaṃ tadā”.",
  "atk-s0512a0:441": "52.",
  "atk-s0512a0:442": "“Yaṃkiñci mānusaṃ dānaṃ, adinnaṃ me na vijjati;",
  "atk-s0512a0:443": "Yopi yāceyya maṃ cakkhuṃ, dadeyyaṃ avikampito”ti.",
  "atk-s0512a0:444_0": "Tattha mānusaṃ dānanti pakatimanussehi dātabbadānaṃ annapānādi. Evaṃ pana mahāsattassa",
  "atk-s0512a0:444_1": "uḷāre dānajjhāsaye uppanne sakkassa paṇḍukambalasilāsanaṃ uṇhākāraṃ dassesi. So tassa",
  "atk-s0512a0:444_2": "kāraṇaṃ āvajjento bodhisattassa ajjhāsayaṃ disvā “sivirājā ajja sampattayācakā cakkhūni",
  "atk-s0512a0:444_3": "ce yācanti, cakkhūni uppāṭetvā nesaṃ dassāmīti cintesī”ti sakko devaparisāya vatvā",
  "atk-s0512a0:444_4": "“so sakkhissati nu kho taṃ dātuṃ, udāhu noti vīmaṃsissāmi tāva na”nti bodhisatte",
  "atk-s0512a0:444_5": "soḷasahi gandhodakaghaṭehi nhatvā sabbālaṅkārehi paṭimaṇḍite alaṅkatahatthikkhandhavaragate",
  "atk-s0512a0:444_6": "dānaggaṃ gacchante jarājiṇṇo andhabrāhmaṇo viya hutvā tassa cakkhupathe ekasmiṃ unnatappadese",
  "atk-s0512a0:444_7": "ubho hatthe pasāretvā rājānaṃ jayāpetvā ṭhito bodhisattena tadabhimukhaṃ vāraṇaṃ",
  "atk-s0512a0:444_8": "pesetvā “brāhmaṇa, kiṃ icchasī”ti pucchito “tava dānajjhāsayaṃ nissāya samuggatena",
  "atk-s0512a0:444_9": "kittighosena sakalalokasannivāso nirantaraṃ phuṭo, ahañca andho, tasmā taṃ yācāmī”ti",
  "atk-s0512a0:444_10": "upacāravasena ekaṃ cakkhuṃ yāci. Tena vuttaṃ –",
  "atk-s0512a0:445": "53.",
  "atk-s0512a0:446": "“Mama saṅkappamaññāya, sakko devānamissaro;",
  "atk-s0512a0:447": "Nisinno devaparisāya, idaṃ vacanamabravi.",
  "atk-s0512a0:448": "54.",
  "atk-s0512a0:449": "“Nisajja pāsādavare, sivirājā mahiddhiko;",
  "atk-s0512a0:450": "Cintento vividhaṃ dānaṃ, adeyyaṃ so na passati.",
  "atk-s0512a0:451": "55.",
  "atk-s0512a0:452": "“Tathaṃ nu vitathaṃ netaṃ, handa vīmaṃsayāmi taṃ;",
  "atk-s0512a0:453": "Muhuttaṃ āgameyyātha, yāva jānāmi taṃ manaṃ.",
  "atk-s0512a0:454": "56.",
  "atk-s0512a0:455": "“Pavedhamāno palitasiro, valigatto jarāturo;",
  "atk-s0512a0:456": "Andhavaṇṇova hutvāna, rājānaṃ upasaṅkami.",
  "atk-s0512a0:457": "57.",
  "atk-s0512a0:458": "“So tadā paggahetvāna, vāmaṃ dakkhiṇabāhu ca;",
  "atk-s0512a0:459": "Sirasmiṃ añjaliṃ katvā, idaṃ vacanamabravi.",
  "atk-s0512a0:460": "58.",
  "atk-s0512a0:461": "“‘Yācāmi taṃ mahārāja, dhammika raṭṭhavaḍḍhana;",
  "atk-s0512a0:462": "Tava dānaratā kitti, uggatā devamānuse.",
  "atk-s0512a0:463": "59.",
  "atk-s0512a0:464": "“‘Ubhopi nettā nayanā, andhā upahatā mama;",
  "atk-s0512a0:465": "Ekaṃ me nayanaṃ dehi, tvampi ekena yāpayā”’ti.",
  "atk-s0512a0:466_0": "Tattha cintento vividhaṃ dānanti attanā dinnaṃ vividhaṃ dānaṃ cintento, āvajjento",
  "atk-s0512a0:466_1": "dānaṃ vā attanā dinnaṃ vividhaṃ bāhiraṃ deyyadhammaṃ cintento. Adeyyaṃ so na passatīti",
  "atk-s0512a0:466_2": "bāhiraṃ viya ajjhattikavatthumpi adeyyaṃ dātuṃ asakkuṇeyyaṃ na passati, “cakkhūnipi",
  "atk-s0512a0:466_3": "uppāṭetvā dassāmī”ti cintesīti adhippāyo. Tathaṃ nu vitathaṃ netanti etaṃ ajjhattikavatthunopi",
  "atk-s0512a0:466_4": "adeyyassa adassanaṃ deyyabhāveneva dassanaṃ cintanaṃ saccaṃ nu kho, udāhu, asaccanti",
  "atk-s0512a0:466_5": "attho. So tadā paggahetvāna, vāmaṃ dakkhiṇabāhu cāti vāmabāhuṃ dakkhiṇabāhuñca tadā",
  "atk-s0512a0:466_6": "paggahetvā, ubho bāhū ukkhipitvāti attho. Raṭṭhavaḍḍhanāti raṭṭhavaḍḍhīkara. Tvampi",
  "atk-s0512a0:466_7": "ekena yāpayāti ekena cakkhunā samavisamaṃ passanto sakaṃ attabhāvaṃ tvaṃ yāpehi,",
  "atk-s0512a0:466_8": "ahampi bhavato laddhena ekena yāpemīti dasseti.",
  "atk-s0512a0:467_0": "Taṃ sutvā mahāsatto tuṭṭhamānaso “idānevāhaṃ pāsāde nisinno evaṃ cintetvā āgato,",
  "atk-s0512a0:467_1": "ayañca me cittaṃ ñatvā viya cakkhuṃ yācati, aho vata me lābhā, ajja me manoratho",
  "atk-s0512a0:467_2": "matthakaṃ pāpuṇissati, adinnapubbaṃ vata dānaṃ dassāmī”ti ussāhajāto ahosi. Tamatthaṃ",
  "atk-s0512a0:467_3": "pakāsento satthā āha –",
  "atk-s0512a0:468": "60.",
  "atk-s0512a0:469": "“Tassāhaṃ vacanaṃ sutvā, haṭṭho saṃviggamānaso;",
  "atk-s0512a0:470": "Katañjalī vedajāto, idaṃ vacanamabraviṃ.",
  "atk-s0512a0:471": "61.",
  "atk-s0512a0:472": "“‘Idānāhaṃ cintayitvāna, pāsādato idhāgato;",
  "atk-s0512a0:473": "Tvaṃ mama cittamaññāya, nettaṃ yācitumāgato.",
  "atk-s0512a0:474": "62.",
  "atk-s0512a0:475": "“‘Aho me mānasaṃ siddhaṃ, saṅkappo paripūrito;",
  "atk-s0512a0:476": "Adinnapubbaṃ dānavaraṃ, ajja dassāmi yācake”’ti.",
  "atk-s0512a0:477_0": "Tattha tassāti tassa brāhmaṇarūpadharassa sakkassa. Haṭṭhoti tuṭṭho. Saṃviggamānasoti",
  "atk-s0512a0:477_1": "mama cittaṃ jānitvā viya iminā brāhmaṇena cakkhu yācitaṃ, ettakaṃ kālaṃ evaṃ acintetvā",
  "atk-s0512a0:477_2": "pamajjito vatamhīti saṃviggacitto. Vedajātoti jātapītipāmojjo. Abravinti abhāsiṃ.",
  "atk-s0512a0:477_3": "Mānasanti manasi bhavaṃ mānasaṃ, dānajjhāsayo, “cakkhuṃ dassāmī”ti uppannadānajjhāsayoti",
  "atk-s0512a0:477_4": "attho. Saṅkappoti manoratho. Paripūritoti paripuṇṇo.",
  "atk-s0512a0:478_0": "Atha bodhisatto cintesi – “ayaṃ brāhmaṇo mama cittācāraṃ ñatvā viya duccajampi cakkhuṃ",
  "atk-s0512a0:478_1": "maṃ yācati, siyā nu kho kāyaci devatāya anusiṭṭho bhavissati, pucchissāmi tāva na”nti",
  "atk-s0512a0:478_2": "cintetvā taṃ brāhmaṇaṃ pucchi. Tenāha bhagavā jātakadesanāyaṃ –",
  "atk-s0512a0:479": "“Kenānusiṭṭho idhamāgatosi, vanibbaka cakkhupathāni yācituṃ;",
  "atk-s0512a0:480": "Suduccajaṃ yācasi uttamaṅgaṃ, yamāhu nettaṃ purisena duccaja”nti.;",
  "atk-s0512a0:481": "Taṃ sutvā brāhmaṇarūpadharo sakko āha –",
  "atk-s0512a0:482": "“Yamāhu devesu sujampatīti, maghavāti naṃ āhu manussaloke;",
  "atk-s0512a0:483": "Tenānusiṭṭho idhamāgatosmi, vanibbako cakkhupathāni yācituṃ.",
  "atk-s0512a0:484": "“Vanibbato mayhaṃ vaniṃ anuttaraṃ, dadāhi te cakkhupathāni yācito;",
  "atk-s0512a0:485": "Dadāhi me cakkhupathaṃ anuttaraṃ, yamāhu nettaṃ purisena duccaja”nti. ;",
  "atk-s0512a0:486": "Mahāsatto āha –",
  "atk-s0512a0:487": "“Yena atthena āgacchi, yamatthamabhipatthayaṃ;",
  "atk-s0512a0:488": "Te te ijjhantu saṅkappā, labha cakkhūni brāhmaṇa.",
  "atk-s0512a0:489": "“Ekaṃ te yācamānassa, ubhayāni dadāmahaṃ;",
  "atk-s0512a0:490": "Sa cakkhumā gaccha janassa pekkhato,",
  "atk-s0512a0:491": "Yadicchase tvaṃ tada te samijjhatū”ti. ;",
  "atk-s0512a0:492_0": "Tattha vanibbakāti taṃ ālapati. Cakkhupathānīti dassanassa pathabhāvato cakkhūnamevetaṃ",
  "atk-s0512a0:492_1": "nāmaṃ. Yamāhūti yaṃ loke “duccaja”nti kathenti. Vanibbatoti yācantassa. Vaninti yācanaṃ.",
  "atk-s0512a0:492_2": "Te teti te tava tassa andhassa saṅkappā. Sa cakkhumāti so tvaṃ mama cakkhūhi cakkhumā",
  "atk-s0512a0:492_3": "hutvā. Tada te samijjhatūti yaṃ tvaṃ mama santikā icchasi, taṃ te samijjhatūti.",
  "atk-s0512a0:493_0": "Rājā ettakaṃ kathetvā “ayaṃ brāhmaṇo sakkena anusiṭṭho idhāgatosmīti bhaṇati, nūna",
  "atk-s0512a0:493_1": "imassa iminā upāyena cakkhu sampajjissatī”ti ñatvā “idheva mayā cakkhūni uppāṭetvā",
  "atk-s0512a0:493_2": "dātuṃ asāruppa”nti cintetvā brāhmaṇaṃ ādāya antepuraṃ gantvā rājāsane nisīditvā sivakaṃ",
  "atk-s0512a0:493_3": "nāma vejjaṃ pakkosāpesi. Atha “amhākaṃ kira rājā akkhīni uppāṭetvā brāhmaṇassa dātukāmo”ti",
  "atk-s0512a0:493_4": "sakalanagare ekakolāhalaṃ ahosi. Atha naṃ rañño ñātisenāpatiādayo rājavallabhā amaccā",
  "atk-s0512a0:493_5": "pārisajjā nāgarā orodhā ca sabbe sannipatitvā nānāupāyehi nivāresuṃ. Rājāpi ne anuvāresi tenāha –",
  "atk-s0512a0:494": "“Mā no deva adā cakkhuṃ, mā no sabbe parākari;",
  "atk-s0512a0:495": "Dhanaṃ dehi mahārāja, muttā veḷuriyā bahū.",
  "atk-s0512a0:496": "“Yutte deva rathe dehi, ājānīye calaṅkate;",
  "atk-s0512a0:497": "Nāge dehi mahārāja, hemakappanavāsase.",
  "atk-s0512a0:498": "“Yathā taṃ sivayo sabbe, sayoggā sarathā sadā;",
  "atk-s0512a0:499": "Samantā parikireyyuṃ, evaṃ dehi rathesabhā”ti. ;",
  "atk-s0512a0:500": "Atha rājā tisso gāthā abhāsi –",
  "atk-s0512a0:501": "“Yo ve dassanti vatvāna, adāne kurute mano;",
  "atk-s0512a0:502": "Bhūmyaṃ so patitaṃ pāsaṃ, gīvāyaṃ paṭimuñcati.",
  "atk-s0512a0:503": "“Yo ve dassanti vatvāna, adāne kurute mano;",
  "atk-s0512a0:504": "Pāpā pāpataro hoti, sampatto yamasādhanaṃ.",
  "atk-s0512a0:505": "“Yañhi yāce tañhi dade, yaṃ na yāce na taṃ dade;",
  "atk-s0512a0:506": "Svāhaṃ tameva dassāmi, yaṃ maṃ yācati brāhmaṇo”ti. ;",
  "atk-s0512a0:507_0": "Tattha mā no, devāti noti nipātamattaṃ. Deva, mā cakkhuṃ adāsi. Mā no sabbe parākarīti",
  "atk-s0512a0:507_1": "amhe sabbe mā pariccaji. Akkhīsu hi dinnesu tvaṃ rajjaṃ na karissasi, evaṃ tayā mayaṃ",
  "atk-s0512a0:507_2": "pariccattā nāma bhavissāmāti adhippāyena evamāhaṃsu. Parikireyyunti parivāreyyuṃ.",
  "atk-s0512a0:507_3": "Evaṃ dehīti yathā taṃ avikalacakkhuṃ sivayo ciraṃ parivāreyyuṃ, evaṃ dehi dhanamevassa",
  "atk-s0512a0:507_4": "dehi, mā akkhīni, akkhīsu hi dinnesu na taṃ sivayo parivāressantīti dasseti.",
  "atk-s0512a0:508_0": "Paṭimuñcatīti paṭipaveseti. Pāpā pāpataro hotīti lāmakā lāmakataro nāma hoti. Sampatto",
  "atk-s0512a0:508_1": "yamasādhananti yamassa āṇāpavattiṭṭhānaṃ ussadanirayaṃ esa patto nāma hoti. Yañhi",
  "atk-s0512a0:508_2": "yāceti yaṃ vatthuṃ yācako yācati, dāyakopi tadeva dadeyya, na ayācitaṃ, ayañca brāhmaṇo",
  "atk-s0512a0:508_3": "cakkhuṃ maṃ yācati, na muttādikaṃ dhanaṃ, taṃ dassāmīti vadati.",
  "atk-s0512a0:509_0": "Atha naṃ “āyuādīsu kiṃ patthetvā cakkhūni desi devā”ti pucchiṃsu. Mahāpuriso “nāhaṃ",
  "atk-s0512a0:509_1": "diṭṭhadhammikaṃ samparāyikaṃ vā sampattiṃ patthetvā demi, api ca bodhisattānaṃ āciṇṇasamāciṇṇo",
  "atk-s0512a0:509_2": "porāṇakamaggo esa, yadidaṃ dānapāramipūraṇaṃ nāmā”ti āha. Tena vuttaṃ –",
  "atk-s0512a0:510": "“Āyuṃ nu vaṇṇaṃ nu sukhaṃ balaṃ nu, kiṃ patthayāno nu janinda desi;",
  "atk-s0512a0:511": "Kathañhi rājā sivinaṃ anuttaro, cakkhūni dajjā paralokahetu.",
  "atk-s0512a0:512": "“Na vāhametaṃ yasasā dadāmi, na puttamicche na dhanaṃ na raṭṭhaṃ;",
  "atk-s0512a0:513": "Satañca dhammo carito purāṇo, icceva dāne ramate mano mamā”ti. ;",
  "atk-s0512a0:514": "Tattha paralokahetūti, mahārāja, kathaṃ nāma tumhādiso paṇḍitapuriso sakkasampattisadisaṃ sandiṭṭhikaṃ issariyaṃ pahāya paralokahetu cakkhūni dadeyyāti.",
  "atk-s0512a0:515_0": "Na vāhanti na ve ahaṃ. Yasasāti dibbassa vā mānusassa vā issariyassa kāraṇā, apica",
  "atk-s0512a0:515_1": "sataṃ bodhisattānaṃ dhammo buddhakārako carito ācarito āciṇṇo purātano icceva iminā",
  "atk-s0512a0:515_2": "kāraṇena dāneyeva īdiso mama mano niratoti.",
  "atk-s0512a0:516": "Evañca pana vatvā rājā amacce saññāpetvā sivakaṃ vejjaṃ āṇāpesi – “ehi, sivaka, mama ubhopi akkhīni imassa brāhmaṇassa dātuṃ sīghaṃ uppāṭetvā hatthe patiṭṭhapehī”ti. Tena vuttaṃ –",
  "atk-s0512a0:517": "63.",
  "atk-s0512a0:518": "“Ehi sivaka uṭṭhehi, mā dandhayi mā pavedhayi;",
  "atk-s0512a0:519": "Ubhopi nayanaṃ dehi, uppāṭetvā vanibbake.",
  "atk-s0512a0:520": "64.",
  "atk-s0512a0:521": "“Tato so codito mayhaṃ, sivako vacanaṃkaro;",
  "atk-s0512a0:522": "Uddharitvāna pādāsi, tālamiñjaṃva yācake”ti.",
  "atk-s0512a0:523_0": "Tattha uṭṭhehīti uṭṭhānavīriyaṃ karohi. Imasmiṃ mama cakkhudāne sahāyakiccaṃ karohīti",
  "atk-s0512a0:523_1": "dasseti. Mā dantayīti mā cirāyi. Ayañhi atidullabho cirakālaṃ patthito mayā uttamo",
  "atk-s0512a0:523_2": "dānakkhaṇo paṭiladdho, so mā virajjhīti adhippāyo. Mā pavedhayīti “amhākaṃ rañño",
  "atk-s0512a0:523_3": "cakkhūni uppāṭemī”ti cittutrāsavasena mā vedhayi sarīrakampaṃ mā āpajji. Ubhopi nayananti",
  "atk-s0512a0:523_4": "ubhopi nayane. Vanibbaketi yācakassa mayhanti mayā. Uddharitvāna pādāsīti so vejjo",
  "atk-s0512a0:523_5": "rañño akkhikūpato ubhopi akkhīni uppāṭetvā rañño hatthe adāsi.",
  "atk-s0512a0:524_0": "Dento ca na satthakena uddharitvā adāsi. So hi cintesi – “ayuttaṃ mādisassa susikkhitavejjassa",
  "atk-s0512a0:524_1": "rañño akkhīsu satthapātana”nti bhesajjāni ghaṃsetvā bhesajjacuṇṇena nīluppalaṃ paribhāvetvā",
  "atk-s0512a0:524_2": "dakkhiṇakkhiṃ upasiṅghāpesi, akkhi parivatti, dukkhā vedanā uppajji. So paribhāvetvā",
  "atk-s0512a0:524_3": "punapi upasiṅghāpesi, akkhi akkhikūpato mucci, balavatarā vedanā udapādi, tatiyavāre",
  "atk-s0512a0:524_4": "kharataraṃ paribhāvetvā upanāmesi, akkhi osadhabalena paribbhamitvā akkhikūpato nikkhamitvā",
  "atk-s0512a0:524_5": "nhārusuttakena olambamānaṃ aṭṭhāsi, adhimattā vedanā udapādi, lohitaṃ pagghari, nivatthasāṭakāpi",
  "atk-s0512a0:524_6": "lohitena temiṃsu. Orodhā ca amaccā ca rañño pādamūle patitvā “deva, akkhīni mā dehi,",
  "atk-s0512a0:524_7": "deva, akkhīni mā dehī”ti mahāparidevaṃ parideviṃsu.",
  "atk-s0512a0:525_0": "Rājā vedanaṃ adhivāsetvā “tāta, mā papañcaṃ karī”ti āha. So “sādhu, devā”ti vāmahatthena",
  "atk-s0512a0:525_1": "akkhiṃ dhāretvā dakkhiṇahatthena satthakaṃ ādāya akkhisuttakaṃ chinditvā akkhiṃ gahetvā",
  "atk-s0512a0:525_2": "mahāsattassa hatthe ṭhapesi. So vāmakkhinā dakkhiṇakkhiṃ oloketvā pariccāgapītiyā",
  "atk-s0512a0:525_3": "abhibhuyyamānaṃ dukkhavedanaṃ vedento “ehi, brāhmaṇā”ti brāhmaṇaṃ pakkosāpetvā “mama",
  "atk-s0512a0:525_4": "ito cakkhuto sataguṇena sahassaguṇena satasahassaguṇena samantacakkhumeva piyataraṃ,",
  "atk-s0512a0:525_5": "tassa me idaṃ akkhidānaṃ paccayo hotū”ti brāhmaṇassa akkhiṃ adāsi. So taṃ ukkhipitvā",
  "atk-s0512a0:525_6": "attano akkhimhi ṭhapesi, taṃ tassānubhāvena vikasitanīluppalaṃ viya hutvā upaṭṭhāsi.",
  "atk-s0512a0:525_7": "Mahāsatto vāmakkhinā tassa taṃ akkhiṃ disvā “aho sudinnaṃ mayā akkhī”ti antosamuggatāya",
  "atk-s0512a0:525_8": "pītiyā nirantaraṃ phuṭasarīro hutvā aparampi adāsi. Sakkopi taṃ tatheva katvā rājanivesanā",
  "atk-s0512a0:525_9": "nikkhamitvā mahājanassa olokentasseva nagarā nikkhamitvā devalokameva gato.",
  "atk-s0512a0:526_0": "Rañño nacirasseva akkhīni āvāṭabhāvaṃ appattāni kambalageṇḍukaṃ viya uggatena maṃsapiṇḍena",
  "atk-s0512a0:526_1": "pūretvā cittakammarūpassa viya ruhiṃsu, vedanā pacchijji. Atha mahāsatto katipāhaṃ",
  "atk-s0512a0:526_2": "pāsāde vasitvā “kiṃ andhassa rajjenāti amaccānaṃ rajjaṃ niyyātetvā uyyānaṃ gantvā",
  "atk-s0512a0:526_3": "pabbajitvā samaṇadhammaṃ karissāmī”ti cintetvā amaccānaṃ tamatthaṃ ārocetvā “mukhadhovanādidāyako",
  "atk-s0512a0:526_4": "eko puriso mayhaṃ santike hotu, sarīrakiccaṭṭhānesupi me rajjukaṃ bandhathā”ti vatvā",
  "atk-s0512a0:526_5": "sivikāya gantvā pokkharaṇitīre rājapallaṅke nisīdi. Amaccāpi vanditvā paṭikkamiṃsu.",
  "atk-s0512a0:526_6": "Bodhisattopi attano dānaṃ āvajjesi. Tasmiṃ khaṇe sakkassa āsanaṃ uṇhākāraṃ dassesi.",
  "atk-s0512a0:526_7": "Sakko taṃ disvā “mahārājassa varaṃ datvā cakkhuṃ paṭipākatikaṃ karissāmī”ti bodhisattassa",
  "atk-s0512a0:526_8": "samīpaṃ gantvā padasaddamakāsi. Mahāsattena ca “ko eso”ti vutte –",
  "atk-s0512a0:527": "“Sakkohamasmi devindo, āgatosmi tavantike;",
  "atk-s0512a0:528": "Varaṃ varassu rājīsi, yaṃ kiñci manasicchasī”ti. –",
  "atk-s0512a0:529": "Vatvā tena –",
  "atk-s0512a0:530": "“Pahūtaṃ me dhanaṃ sakka, balaṃ koso canappako;",
  "atk-s0512a0:531": "Andhassa me sato dāni, maraṇaññeva ruccatī”ti. –",
  "atk-s0512a0:532_0": "Vutte atha naṃ sakko āha – “sivirāja, kiṃ pana tvaṃ maritukāmo hutvā maraṇaṃ rocesi,",
  "atk-s0512a0:532_1": "udāhu andhabhāvenā”ti. Andhabhāvena, devāti. “Mahārāja, dānaṃ nāma na kevalaṃ samparāyatthameva",
  "atk-s0512a0:532_2": "diyyati, diṭṭhadhammatthāyapi paccayo hoti, tasmā tava dānapuññameva nissāya saccakiriyaṃ",
  "atk-s0512a0:532_3": "karohi, tassa baleneva te cakkhu uppajjissatī”ti vutte “tena hi mayā mahādānaṃ sudinna”nti",
  "atk-s0512a0:532_4": "vatvā saccakiriyaṃ karonto –",
  "atk-s0512a0:533": "“Ye maṃ yācitumāyanti, nānāgottā vanibbakā;",
  "atk-s0512a0:534": "Yopi maṃ yācate tattha, sopi me manaso piyo;",
  "atk-s0512a0:535": "Etena saccavajjena, cakkhu me upapajjathā”ti. –",
  "atk-s0512a0:536": "Āha.",
  "atk-s0512a0:537_0": "Tattha ye manti ye maṃ yācitumāgacchanti, tesupi āgatesu yo imaṃ nāma dehīti vācaṃ",
  "atk-s0512a0:537_1": "nicchārento maṃ yācate, sopi me manaso piyo. Etenāti sace mayhaṃ sabbepi yācakā piyā,",
  "atk-s0512a0:537_2": "saccamevetaṃ mayā vuttaṃ, etena me saccavacanena ekaṃ cakkhu upapajjatha uppajjatūti.",
  "atk-s0512a0:538": "Athassa vacanasamanantarameva paṭhamaṃ cakkhu udapādi. Tato dutiyassa uppajjanatthāya –",
  "atk-s0512a0:539": "“Yaṃ maṃ so yācituṃ āgā, dehi cakkhunti brāhmaṇo;",
  "atk-s0512a0:540": "Tassa cakkhūni pādāsiṃ, brāhmaṇassa vanibbato.",
  "atk-s0512a0:541": "“Bhiyyo maṃ āvisī pīti, somanassañcanappakaṃ;",
  "atk-s0512a0:542": "Etena saccavajjena, dutiyaṃ me upapajjathā”ti. –",
  "atk-s0512a0:543": "Āha.",
  "atk-s0512a0:544_0": "Tattha yaṃ manti yo maṃ. Soti so cakkhuyācako brāhmaṇo. Āgāti āgato. Vanibbatoti",
  "atk-s0512a0:544_1": "yācantassa. Maṃ āvisīti brāhmaṇassa cakkhūni datvā andhakālepi tathārūpaṃ vedanaṃ",
  "atk-s0512a0:544_2": "agaṇetvā “aho sudinnaṃ me dāna”nti paccavekkhantaṃ maṃ bhiyyo atirekatarā pīti āvisi.",
  "atk-s0512a0:544_3": "Somanassañcanappakanti aparimāṇaṃ somanassaṃ uppajji. Etenāti sace tadā mama anappakaṃ",
  "atk-s0512a0:544_4": "pītisomanassaṃ uppannaṃ, saccamevetaṃ mayā vuttaṃ, etena me saccavacanena dutiyampi",
  "atk-s0512a0:544_5": "cakkhu upapajjatūti.",
  "atk-s0512a0:545_0": "Taṃkhaṇaññeva dutiyampi cakkhu udapādi. Tāni panassa cakkhūni neva pākatikāni, na",
  "atk-s0512a0:545_1": "dibbāni. Sakkabrāhmaṇassa hi dinnaṃ cakkhuṃ puna pākatikaṃ kātuṃ na sakkā, upahatacakkhuno",
  "atk-s0512a0:545_2": "ca dibbacakkhu nāma nuppajjati, vuttanayena panassa ādimajjhapariyosānesu aviparītaṃ",
  "atk-s0512a0:545_3": "attano dānapītiṃ upādāya pītipharaṇavasena nibbattāni “saccapāramitācakkhūnī”ti vuttāni. Tena vuttaṃ –",
  "atk-s0512a0:546": "65.",
  "atk-s0512a0:547": "“Dadamānassa dentassa, dinnadānassa me sato;",
  "atk-s0512a0:548": "Cittassa aññathā natthi, bodhiyāyeva kāraṇā”ti.",
  "atk-s0512a0:549_0": "Tattha dadamānassāti cakkhūni dātuṃ vejjena uppāṭentassa. Dentassāti uppāṭitāni tāni",
  "atk-s0512a0:549_1": "sakkabrāhmaṇassa hatthe ṭhapentassa. Dinnadānassāti cakkhudānaṃ dinnavato. Cittassa",
  "atk-s0512a0:549_2": "aññathāti dānajjhāsayassa aññathābhāvo. Bodhiyāyeva kāraṇāti tañca sabbaññutaññāṇasseva hetūti attho.",
  "atk-s0512a0:550_0": "66. Sabbaññutaññāṇassa sudullabhatāya evaṃ sudukkaraṃ mayā katanti na cakkhūnaṃ na",
  "atk-s0512a0:550_1": "attabhāvassapi appiyatāyāti dassento “na me dessā”ti osānagāthamāha. Tattha attā",
  "atk-s0512a0:550_2": "na me na dessiyoti paṭhamo na-kāro nipātamatto. Attā na me kujjhitabbo, na appiyoti",
  "atk-s0512a0:550_3": "attho. “Attānaṃ me na dessiya”ntipi pāṭho. Tassattho – me attānaṃ ahaṃ na dessiyaṃ",
  "atk-s0512a0:550_4": "na kujjheyyaṃ na kujjhituṃ arahāmi na so mayā kujjhitabboti. “Attāpi me na dessiyo”tipi",
  "atk-s0512a0:550_5": "paṭhanti. Adāsahanti adāsiṃ ahaṃ. “Adāsiha”ntipi pāṭho.",
  "atk-s0512a0:551": "Tadā pana bodhisattassa saccakiriyāya cakkhūsu uppannesu sakkānubhāvena sabbā rājaparisā sannipatitāva ahosi. Athassa sakko mahājanamajjhe ākāse ṭhatvā –",
  "atk-s0512a0:552": "“Dhammena bhāsitā gāthā, sivīnaṃ raṭṭhavaḍḍhana;",
  "atk-s0512a0:553": "Etāni tava nettāni, dibbāni paṭidissare.",
  "atk-s0512a0:554": "“Tirokuṭṭaṃ tiroselaṃ, samatiggayha pabbataṃ;",
  "atk-s0512a0:555": "Samantā yojanasataṃ, dassanaṃ anubhontu te”ti. –",
  "atk-s0512a0:556_0": "Imāhi gāthāhi thutiṃ katvā devalokameva gato. Bodhisattopi mahājanaparivuto mahantena",
  "atk-s0512a0:556_1": "sakkārena nagaraṃ pavisitvā rājagehadvāre susajjite mahāmaṇḍape samussitasetacchatte",
  "atk-s0512a0:556_2": "rājapallaṅke nisinno cakkhupaṭilābhena tuṭṭhahaṭṭhapamuditānaṃ daṭṭhuṃ āgatānaṃ nāgarānaṃ",
  "atk-s0512a0:556_3": "jānapadānaṃ rājaparisāya ca dhammaṃ desento –",
  "atk-s0512a0:557": "“Ko nīdha vittaṃ na dadeyya yācito, api visiṭṭhaṃ supiyampi attano;",
  "atk-s0512a0:558": "Tadiṅgha sabbe sivayo samāgatā, dibbāni nettāni mamajja passatha.",
  "atk-s0512a0:559": "“Tirokuṭṭaṃ tiroselaṃ, samatiggayha pabbataṃ;",
  "atk-s0512a0:560": "Samantā yojanasataṃ, dassanaṃ anubhonti me.",
  "atk-s0512a0:561": "“Na cāgamattā paramatthi kiñci, maccānaṃ idha jīvite;",
  "atk-s0512a0:562": "Datvāna mānusaṃ cakkhuṃ, laddhaṃ me cakkhu amānusaṃ.",
  "atk-s0512a0:563": "“Etampi disvā sivayo, detha dānāni bhuñjatha;",
  "atk-s0512a0:564": "Datvā ca bhutvā ca yathānubhāvaṃ, aninditā saggamupetha ṭhāna”nti. –",
  "atk-s0512a0:565_0": "Imā gāthā abhāsi. Tattha dhammena bhāsitāti, mahārāja, imā te gāthā dhammena sabhāveneva",
  "atk-s0512a0:565_1": "bhāsitā. Dibbānīti dibbānubhāvayuttāni. Paṭidissareti paṭidissanti. Tirokuṭṭanti",
  "atk-s0512a0:565_2": "parakuṭṭaṃ. Tiroselanti paraselaṃ. Samatiggayhāti atikkamitvā. Samantā dasadisā yojanasataṃ",
  "atk-s0512a0:565_3": "rūpadassanaṃ anubhontu sādhentu.",
  "atk-s0512a0:566_0": "Ko nīdhāti ko nu idha. Api visiṭṭhanti uttamampi samānaṃ. Na cāgamattāti cāgappamāṇato",
  "atk-s0512a0:566_1": "aññaṃ varaṃ nāma natthi. Idha jīviteti imasmiṃ jīvaloke. “Idha jīvata”ntipi paṭhanti.",
  "atk-s0512a0:566_2": "Imasmiṃ loke jīvamānānanti attho. Amānusanti dibbacakkhu mayā laddhaṃ, iminā kāraṇena",
  "atk-s0512a0:566_3": "veditabbametaṃ “cāgato uttamaṃ nāma natthī”ti. Etampi disvāti etaṃ mayā laddhaṃ dibbacakkhuṃ disvāpi.",
  "atk-s0512a0:567_0": "Iti imāhi catūhi gāthāhi na kevalaṃ tasmiṃyeva khaṇe, atha kho anvaddhamāsampi uposathe",
  "atk-s0512a0:567_1": "mahājanaṃ sannipātetvā dhammaṃ desesi. Taṃ sutvā mahājano dānādīni puññāni katvā",
  "atk-s0512a0:567_2": "devalokaparāyano ahosi.",
  "atk-s0512a0:568": "Tadā vejjo ānandatthero ahosi, sakko anuruddhatthero, sesaparisā buddhaparisā, sivirājā lokanātho.",
  "atk-s0512a0:569_0": "Tassa idhāpi vuttanayeneva yathārahaṃ pāramiyo niddhāretabbā. Tathā divase divase",
  "atk-s0512a0:569_1": "yathā adinnapubbaṃ bāhiradeyyadhammavatthu na hoti, evaṃ aparimitaṃ mahādānaṃ pavattentassa",
  "atk-s0512a0:569_2": "tena aparituṭṭhassa kathaṃ nu kho ahaṃ ajjhattikavatthukaṃ dānaṃ dadeyyaṃ, kadā nu",
  "atk-s0512a0:569_3": "kho maṃ koci āgantvā ajjhattikaṃ deyyadhammaṃ yāceyya, sace hi koci yācako me hadayamaṃsassa",
  "atk-s0512a0:569_4": "nāmaṃ gaṇheyya, kaṇayena naṃ nīharitvā pasannaudakato sanāḷaṃ padumaṃ uddharanto",
  "atk-s0512a0:569_5": "viya lohitabinduṃ paggharantaṃ hadayaṃ nīharitvā dassāmi. Sace sarīramaṃsassa nāmaṃ",
  "atk-s0512a0:569_6": "gaṇheyya, avalekhanena tālaguḷapaṭalaṃ uppāṭento viya sarīramaṃsaṃ uppāṭetvā dassāmi.",
  "atk-s0512a0:569_7": "Sace lohitassa nāmaṃ gaṇheyya, asinā vijjhitvā yantamukhe vā patitvā upanītaṃ bhājanaṃ",
  "atk-s0512a0:569_8": "pūretvā lohitaṃ dassāmi. Sace pana koci “gehe me kammaṃ nappavattati, tattha me dāsakammaṃ",
  "atk-s0512a0:569_9": "karohī”ti vadeyya, rājavesaṃ apanetvā tassa attānaṃ sāvetvā dāsakammaṃ karissāmi.",
  "atk-s0512a0:569_10": "Sace vā pana koci akkhīnaṃ nāmaṃ gaṇheyya, tālamiñjaṃ nīharanto viya akkhīni uppāṭetvā",
  "atk-s0512a0:569_11": "tassa dassāmīti evaṃ anaññasādhāraṇavasībhāvappattānaṃ mahābodhisattānaṃyeva āveṇikā",
  "atk-s0512a0:569_12": "uḷāratarā parivitakkuppatti, cakkhuyācakaṃ labhitvā amaccapārisajjādīhi nivāriyamānassāpi",
  "atk-s0512a0:569_13": "tesaṃ vacanaṃ anādiyitvā attano parivitakkānurūpaṃ paṭipattiyā ca paramā pītipaṭisaṃvedanā,",
  "atk-s0512a0:569_14": "tassā pītimanatāya avitathabhāvaṃ nissāya sakkassa purato saccakiriyākaraṇaṃ, tena",
  "atk-s0512a0:569_15": "ca attano cakkhūnaṃ paṭipākatikabhāvo, tesañca dibbānubhāvatāti evamādayo mahāsattassa",
  "atk-s0512a0:569_16": "guṇānubhāvā veditabbāti.",
  "atk-s0512a0:570": "Sivirājacariyāvaṇṇanā niṭṭhitā.",
  "atk-s0512a0:571": "9. Vessantaracariyāvaṇṇanā",
  "atk-s0512a0:572_0": "67. Navame yā me ahosi janikāti ettha meti vessantarabhūtaṃ attānaṃ sandhāya satthā",
  "atk-s0512a0:572_1": "vadati. Tenevāha – “phussatī nāma khattiyā”ti. Tadā hissa mātā “phussatī”ti evaṃnāmikā",
  "atk-s0512a0:572_2": "khattiyānī ahosi. Sā atītāsu jātīsūti sā tato anantarātītajātiyaṃ. Ekatthe hi etaṃ",
  "atk-s0512a0:572_3": "bahuvacanaṃ. Sakkassa mahesī piyā ahosīti sambandho. Atha vā yā me ahosi janikā imasmiṃ",
  "atk-s0512a0:572_4": "carimattabhāve, sā atītāsu jātīsu phussatī nāma, tattha atītāya jātiyā khattiyā,",
  "atk-s0512a0:572_5": "yatthāhaṃ tassā kucchimhi vessantaro hutvā nibbattiṃ, tato anantarātītāya sakkassa",
  "atk-s0512a0:572_6": "mahesī piyā ahosīti. Tatrāyaṃ anupubbikathā –",
  "atk-s0512a0:573_0": "Ito hi ekanavute kappe vipassī nāma satthā loke udapādi. Tasmiṃ bandhumatīnagaraṃ",
  "atk-s0512a0:573_1": "upanissāya kheme migadāye viharante bandhumā rājā kenaci raññā pesitaṃ mahagghaṃ",
  "atk-s0512a0:573_2": "candanasāraṃ attano jeṭṭhadhītāya adāsi. Sā tena sukhumaṃ candanacuṇṇaṃ kāretvā samuggaṃ",
  "atk-s0512a0:573_3": "pūretvā vihāraṃ gantvā satthu suvaṇṇavaṇṇaṃ sarīraṃ pūjetvā sesacuṇṇāni gandhakuṭiyaṃ",
  "atk-s0512a0:573_4": "vikiritvā “bhante, anāgate tumhādisassa buddhassa mātā bhaveyya”nti patthanaṃ akāsi.",
  "atk-s0512a0:573_5": "Sā tato cutā tassā candanacuṇṇapūjāya phalena rattacandanaparipphositena viya sarīrena",
  "atk-s0512a0:573_6": "devesu ca manussesu ca saṃsarantī tāvatiṃsabhavane sakkassa devarañño aggamahesī",
  "atk-s0512a0:573_7": "hutvā nibbatti. Athassā āyupariyosāne pubbanimittesu uppannesu sakko devarājā tassā",
  "atk-s0512a0:573_8": "parikkhīṇāyukataṃ ñatvā tassā anukampāya “bhadde, phussati dasa te vare dammi, te",
  "atk-s0512a0:573_9": "gaṇhassū”ti āha. Tena vuttaṃ –",
  "atk-s0512a0:574": "68.",
  "atk-s0512a0:575": "“Tassā āyukkhayaṃ ñatvā, devindo etadabravi;",
  "atk-s0512a0:576": "‘Dadāmi te dasa vare, vara bhadde yadicchasī”’ti.",
  "atk-s0512a0:577": "Tattha varāti varassu varaṃ gaṇha. Bhadde, yadicchasīti, bhadde, phussati yaṃ icchasi yaṃ tava piyaṃ, taṃ dasahi koṭṭhāsehi “varaṃ varassu paṭiggaṇhāhī”ti vadati.",
  "atk-s0512a0:578_0": "69. Punidamabravīti puna idaṃ sā attano cavanadhammataṃ ajānantī “kiṃ nu me aparādhatthī”tiādikaṃ",
  "atk-s0512a0:578_1": "abhāsi. Sā hi pamattā hutvā attano āyukkhayaṃ ajānantī ayaṃ “varaṃ gaṇhā”ti vadanto",
  "atk-s0512a0:578_2": "“katthaci mama uppajjanaṃ icchatī”ti ñatvā evamāha. Tattha aparādhatthīti aparādho",
  "atk-s0512a0:578_3": "atthi. Kiṃ nu dessā ahaṃ tavāti kiṃ kāraṇaṃ ahaṃ tava dessā kujjhitabbā appiyā jātā.",
  "atk-s0512a0:578_4": "Rammā cāvesi maṃ ṭhānāti ramaṇīyā imasmā ṭhānā cāvesi. Vātova dharaṇīruhanti yena",
  "atk-s0512a0:578_5": "balavā māluto viya rukkhaṃ ummūlento imamhā devalokā cāvetukāmosi kiṃ nu kāraṇanti taṃ pucchati.",
  "atk-s0512a0:579_0": "70. Tassidanti tassā idaṃ. Na ceva te kataṃ pāpanti na ceva tayā kiñci pāpaṃ kataṃ",
  "atk-s0512a0:579_1": "yena te aparādho siyā. Na ca me tvaṃsi appiyāti mama tvaṃ na cāpi appiyā, yena dessā",
  "atk-s0512a0:579_2": "nāma mama appiyāti adhippāyo.",
  "atk-s0512a0:580": "71. Idāni yena adhippāyena vare dātukāmo, taṃ dassento “ettakaṃyeva te āyu, cavanakālo bhavissatī”ti vatvā vare gaṇhāpento “paṭiggaṇha mayā dinne, vare dasa varuttame”ti āha.",
  "atk-s0512a0:581": "Tattha varuttameti varesu uttame aggavare.",
  "atk-s0512a0:582_0": "72. Dinnavarāti “vare dassāmī”ti paṭiññādānavasena dinnavarā. Tuṭṭhahaṭṭhāti icchitalābhaparitosena",
  "atk-s0512a0:582_1": "tuṭṭhā ceva tassa ca sikhāppattidassanena hāsavasena haṭṭhā ca. Pamoditāti balavapāmojjena",
  "atk-s0512a0:582_2": "pamuditā. Mamaṃ abbhantaraṃ katvāti tesu varesu maṃ abbhantaraṃ karitvā. Dasa vare",
  "atk-s0512a0:582_3": "varīti sā attano khīṇāyukabhāvaṃ ñatvā sakkena varadānatthaṃ katokāsā sakalajambudīpatalaṃ",
  "atk-s0512a0:582_4": "olokentī attano anucchavikaṃ sivirañño nivesanaṃ disvā tattha tassa aggamahesibhāvo",
  "atk-s0512a0:582_5": "nīlanettatā nīlabhamukatā phussatītināmaṃ guṇavisesayuttaputtapaṭilābho anunnatakucchibhāvo",
  "atk-s0512a0:582_6": "alambatthanatā apalitabhāvo sukhumacchavitā vajjhajanānaṃ mocanasamatthatā cāti ime dasa vare gaṇhi.",
  "atk-s0512a0:583_0": "Iti sā dasa vare gahetvā tato cutā maddarañño aggamahesiyā kucchimhi nibbatti. Jāyamānā",
  "atk-s0512a0:583_1": "ca sā candanacuṇṇaparipphositena viya sarīrena jātā. Tenassā nāmaggahaṇadivase “phussatī”",
  "atk-s0512a0:583_2": "tveva nāmaṃ kariṃsu. Sā mahantena parivārena vaḍḍhitvā soḷasavassakāle uttamarūpadharā",
  "atk-s0512a0:583_3": "ahosi. Atha naṃ jetuttaranagare sivimahārājā puttassa sañjayakumārassatthāya ānetvā",
  "atk-s0512a0:583_4": "setacchattaṃ ussāpetvā taṃ soḷasannaṃ itthisahassānaṃ jeṭṭhakaṃ katvā aggamahesiṭṭhāne",
  "atk-s0512a0:583_5": "ṭhapesi. Tena vuttaṃ –",
  "atk-s0512a0:584": "73.",
  "atk-s0512a0:585": "“Tato cutā sā phussatī, khattiye upapajjatha;",
  "atk-s0512a0:586": "Jetuttaramhi nagare, sañjayena samāgamī”ti.",
  "atk-s0512a0:587_0": "Sā sañjayarañño piyā ahosi manāpā. Atha sakko āvajjento “mayā phussatiyā dinnavaresu",
  "atk-s0512a0:587_1": "nava varā samiddhā”ti disvā “puttavaro na samiddho, tampissā samijjhāpessāmī”ti cintetvā",
  "atk-s0512a0:587_2": "bodhisattaṃ tadā tāvatiṃsadevaloke khīṇāyukaṃ disvā tassa santikaṃ gantvā “mārisa,",
  "atk-s0512a0:587_3": "tayā manussaloke sivisañjayarañño aggamahesiyā kucchimhi paṭisandhiṃ gaṇhituṃ vaṭṭatī”ti",
  "atk-s0512a0:587_4": "tassa ceva aññesañca cavanadhammānaṃ saṭṭhisahassānaṃ devaputtānaṃ paṭiññaṃ gahetvā",
  "atk-s0512a0:587_5": "sakaṭṭhānameva gato. Mahāsattopi tato cavitvā tatthuppanno. Sesā devaputtāpi saṭṭhisahassānaṃ",
  "atk-s0512a0:587_6": "amaccānaṃ gehesu nibbattiṃsu. Mahāsatte kucchigate phussatidevī catūsu nagaradvāresu",
  "atk-s0512a0:587_7": "nagaramajjhe nivesanadvāreti cha dānasālāyo kāretvā devasikaṃ chasatasahassāni vissajjetvā",
  "atk-s0512a0:587_8": "dānaṃ dātuṃ dohaḷinī ahosi. Rājā tassā dohaḷaṃ sutvā nemittake brāhmaṇe pakkosāpetvā",
  "atk-s0512a0:587_9": "pucchitvā “mahārāja, deviyā kucchimhi dānābhirato uḷāro satto uppanno, dānena tittiṃ",
  "atk-s0512a0:587_10": "na pāpuṇissatī”ti sutvā tuṭṭhamānaso vuttappakāraṃ dānaṃ paṭṭhapesi. Samaṇabrāhmaṇajiṇṇāturakapaṇaddhikavanibbakayācake",
  "atk-s0512a0:587_11": "santappesi. Bodhisattassa paṭisandhiggahaṇato paṭṭhāya rañño āyassa pamāṇaṃ nāhosi.",
  "atk-s0512a0:587_12": "Tassa puññānubhāvena sakalajambudīpe rājāno paṇṇākāraṃ pahiṇanti. Tena vuttaṃ –",
  "atk-s0512a0:588": "74.",
  "atk-s0512a0:589": "“Yadāhaṃ phussatiyā kucchiṃ, okkanto piyamātuyā;",
  "atk-s0512a0:590": "Mama tejena me mātā, tadā dānaratā ahu.",
  "atk-s0512a0:591": "75.",
  "atk-s0512a0:592": "“Adhane āture jiṇṇe, yācake addhike jane;",
  "atk-s0512a0:593": "Samaṇe brāhmaṇe khīṇe, deti dānaṃ akiñcane”ti;",
  "atk-s0512a0:594_0": "Tattha mama tejenāti mama dānajjhāsayānubhāvena. Khīṇeti bhogādīhi parikkhīṇe pārijuññappatte.",
  "atk-s0512a0:594_1": "Akiñcaneti apariggahe. Sabbattha visaye bhummaṃ. Adhanādayo hi dānadhammassa pavattiyā visayo.",
  "atk-s0512a0:595_0": "Devī mahantena parihārena gabbhaṃ dhārentī dasamāse paripuṇṇe nagaraṃ daṭṭhukāmā",
  "atk-s0512a0:595_1": "hutvā rañño ārocesi. Rājā devanagaraṃ viya nagaraṃ alaṅkārāpetvā deviṃ rathavaraṃ",
  "atk-s0512a0:595_2": "āropetvā nagaraṃ padakkhiṇaṃ kāresi. Tassā vessavīthiyā majjhappattakāle kammajavātā",
  "atk-s0512a0:595_3": "caliṃsu. Amaccā rañño ārocesuṃ. So vessavīthiyaṃyevassā sūtigharaṃ kāretvā ārakkhaṃ",
  "atk-s0512a0:595_4": "gaṇhāpesi. Sā tattha puttaṃ vijāyi. Tenāha –",
  "atk-s0512a0:596": "76.",
  "atk-s0512a0:597": "“Dasamāse dhārayitvāna, karonte puraṃ padakkhiṇaṃ;",
  "atk-s0512a0:598": "Vessānaṃ vīthiyā majjhe, janesi phussatī mamaṃ.",
  "atk-s0512a0:599": "77. “Na mayhaṃ mattikaṃ nāmaṃ, nāpi pettikasambhavaṃ.",
  "atk-s0512a0:600": "Jātettha vessavīthiyaṃ, tasmā vessantaro ahū”ti.",
  "atk-s0512a0:601": "Tattha karonte puraṃ padakkhiṇanti deviṃ gahetvā sañjayamahārāje nagaraṃ padakkhiṇaṃ kurumāne. Vessānanti vāṇijānaṃ.",
  "atk-s0512a0:602_0": "Na mattikaṃ nāmanti na mātuāgataṃ mātāmahādīnaṃ nāmaṃ. Pettikasambhavanti pitu idanti",
  "atk-s0512a0:602_1": "pettikaṃ, sambhavati etasmāti sambhavo, taṃ pettikaṃ sambhavo etassāti pettikasambhavaṃ,",
  "atk-s0512a0:602_2": "nāmaṃ. Mātāpitusambandhavasena na katanti dasseti. Jātetthāti jāto ettha. “Jātomhī”tipi",
  "atk-s0512a0:602_3": "pāṭho. Tasmā vessantaro ahūti yasmā tadā vessavīthiyaṃ jāto, tasmā vessantaro nāma",
  "atk-s0512a0:602_4": "ahosi, vessantaroti nāmaṃ akaṃsūti attho.",
  "atk-s0512a0:603_0": "Mahāsatto mātu kucchito nikkhamanto visado hutvā akkhīni ummīletvāva nikkhami. Nikkhantamatte",
  "atk-s0512a0:603_1": "eva mātu hatthaṃ pasāretvā “amma, dānaṃ dassāmi, atthi kiñcī”ti āha. Athassa mātā",
  "atk-s0512a0:603_2": "“tāta, yathājjhāsayaṃ dānaṃ dehī”ti hatthasamīpe sahassatthavikaṃ ṭhapesi. Bodhisatto",
  "atk-s0512a0:603_3": "hi ummaṅgajātake imasmiṃ jātake pacchimattabhāveti tīsu ṭhānesu jātamattova kathesi.",
  "atk-s0512a0:603_4": "Rājā mahāsattassa atidīghādidosavivajjitā madhurakhīrā catusaṭṭhidhātiyo upaṭṭhāpesi.",
  "atk-s0512a0:603_5": "Tena saddhiṃ jātānaṃ saṭṭhiyā dārakasahassānampi dhātiyo dāpesi. So saṭṭhidārakasahassehi",
  "atk-s0512a0:603_6": "saddhiṃ mahantena parivārena vaḍḍhati. Tassa rājā satasahassagghanakaṃ kumārapiḷandhanaṃ",
  "atk-s0512a0:603_7": "kārāpetvā adāsi. So catupañcavassikakāle taṃ omuñcitvā dhātīnaṃ datvā puna tāhi dīyamānaṃ",
  "atk-s0512a0:603_8": "na gaṇhāti. Taṃ sutvā rājā “mama puttena dinnaṃ sudinna”nti vatvā aparampi kāresi.",
  "atk-s0512a0:603_9": "Tampi deti. Dārakakāleyeva dhātīnaṃ navavāre piḷandhanaṃ adāsi.",
  "atk-s0512a0:604_0": "Aṭṭhavassikakāle pana sayanapīṭhe nisinno cintesi – “ahaṃ bāhirakadānaṃ demi, na",
  "atk-s0512a0:604_1": "taṃ maṃ paritoseti, ajjhattikadānaṃ dātukāmomhi. Sace hi maṃ koci hadayaṃ yāceyya,",
  "atk-s0512a0:604_2": "hadayaṃ nīharitvā dadeyyaṃ. Sace akkhīni yāceyya, akkhīni uppāṭetvā dadeyyaṃ. Sace",
  "atk-s0512a0:604_3": "sakalasarīre maṃsaṃ rudhirampi vā yāceyya, sakalasarīrato maṃsaṃ chinditvā rudhirampi",
  "atk-s0512a0:604_4": "asinā vijjhitvā dadeyyaṃ. Athāpi koci ‘dāso me hohī’ti vadeyya, attānaṃ tassa sāvetvā",
  "atk-s0512a0:604_5": "dadeyya”nti. Tassevaṃ sabhāvaṃ sarasaṃ cintentassa catunahutādhikadviyojanasatasahassabahalā",
  "atk-s0512a0:604_6": "ayaṃ mahāpathavī udakapariyantaṃ katvā kampi. Sinerupabbatarājā onamitvā jetuttaranagarābhimukho",
  "atk-s0512a0:604_7": "aṭṭhāsi. Tena vuttaṃ –",
  "atk-s0512a0:605": "78.",
  "atk-s0512a0:606": "“Yadāhaṃ dārako homi, jātiyā aṭṭhavassiko;",
  "atk-s0512a0:607": "Tadā nisajja pāsāde, dānaṃ dātuṃ vicintayiṃ.",
  "atk-s0512a0:608": "79.",
  "atk-s0512a0:609": "“Hadayaṃ dadeyyaṃ cakkhuṃ, maṃsampi rudhirampi ca;",
  "atk-s0512a0:610": "Dadeyyaṃ kāyaṃ sāvetvā, yadi koci yācaye mamaṃ.",
  "atk-s0512a0:611": "80.",
  "atk-s0512a0:612": "“Sabhāvaṃ cintayantassa, akampitamasaṇṭhitaṃ;",
  "atk-s0512a0:613": "Akampi tattha pathavī, sineruvanavaṭaṃsakā”ti.",
  "atk-s0512a0:614_0": "Tattha sāvetvāti “ajja paṭṭhāya ahaṃ imassa dāso”ti dāsabhāvaṃ sāvetvā. Yadi koci",
  "atk-s0512a0:614_1": "yācaye mamanti koci maṃ yadi yāceyya. Sabhāvaṃ cintayantassāti aviparītaṃ attano",
  "atk-s0512a0:614_2": "yathābhūtaṃ sabhāvaṃ atittimaṃ yathājjhāsayaṃ cintentassa mama, mayi cintenteti attho.",
  "atk-s0512a0:614_3": "Akampitanti kampitarahitaṃ. Asaṇṭhitanti saṅkocarahitaṃ. Yena hi lobhādinā abodhisattānaṃ",
  "atk-s0512a0:614_4": "cakkhādidāne cittutrāsasaṅkhātaṃ kampitaṃ saṅkocasaṅkhātaṃ saṇṭhitañca siyā, tena",
  "atk-s0512a0:614_5": "vināti attho. Akampīti acali. Sineruvanavaṭaṃsakāti sinerumhi uṭṭhitanandanavanaphārusakavanamissakavanacittalatāvanādikappakataruvanaṃ",
  "atk-s0512a0:614_6": "sineruvanaṃ. Atha vā sineru ca jambudīpādīsu ramaṇīyavanañca sineruvanaṃ, taṃ vanaṃ",
  "atk-s0512a0:614_7": "vaṭaṃsakaṃ etissāti sineruvanavaṭaṃsakā.",
  "atk-s0512a0:615_0": "Evañca pathavikampane vattamāne madhuragambhīradevo gajjanto khaṇikavassaṃ vassi,",
  "atk-s0512a0:615_1": "vijjulatā nicchariṃsu, mahāsamuddo ubbhijji, sakko devarājā apphoṭesi, mahābrahmā",
  "atk-s0512a0:615_2": "sādhukāramadāsi, yāva brahmalokā ekakolāhalaṃ ahosi. Mahāsatto soḷasavassakāleyeva",
  "atk-s0512a0:615_3": "sabbasippānaṃ nipphattiṃ pāpuṇi. Tassa pitā rajjaṃ dātukāmo mātarā saddhiṃ mantetvā",
  "atk-s0512a0:615_4": "maddarājakulato mātuladhītaraṃ maddiṃ nāma rājakaññaṃ ānetvā soḷasannaṃ itthisahassānaṃ",
  "atk-s0512a0:615_5": "jeṭṭhakaṃ aggamahesiṃ katvā mahāsattaṃ rajje abhisiñci. Mahāsatto rajje patiṭṭhitakālato",
  "atk-s0512a0:615_6": "paṭṭhāya devasikaṃ chasatasahassāni vissajjetvā mahādānaṃ pavattento anvaddhamāsaṃ",
  "atk-s0512a0:615_7": "dānaṃ oloketuṃ upasaṅkamati. Aparabhāge maddidevī puttaṃ vijāyi. Taṃ kañcanajālena",
  "atk-s0512a0:615_8": "sampaṭicchiṃsu, tenassa “jālikumāro”tveva nāmaṃ kariṃsu. Tassa padasā gamanakāle",
  "atk-s0512a0:615_9": "sā dhītaraṃ vijāyi. Taṃ kaṇhājinena sampaṭicchiṃsu, tenassā “kaṇhājinā”tveva nāmaṃ",
  "atk-s0512a0:615_10": "kariṃsu. Tena vuttaṃ –",
  "atk-s0512a0:616": "81.",
  "atk-s0512a0:617": "“Anvaddhamāse pannarase, puṇṇamāse uposathe;",
  "atk-s0512a0:618": "Paccayaṃ nāgamāruyha, dānaṃ dātuṃ upāgami”nti.",
  "atk-s0512a0:619_0": "Tattha anvaddhamāseti anuaddhamāse, addhamāse addhamāseti attho. Puṇṇamāseti puṇṇamāsiyaṃ,",
  "atk-s0512a0:619_1": "māsaparipūriyā candaparipūriyā ca samannāgate pannarase dānaṃ dātuṃ upāgaminti sambandho.",
  "atk-s0512a0:619_2": "Tatrāyaṃ yojanā – paccayaṃ nāgamāruyha addhamāse addhamāse dānaṃ dātuṃ dānasālaṃ",
  "atk-s0512a0:619_3": "upāgamiṃ, evaṃ upagacchanto ca yadā ekasmiṃ pannarase puṇṇamāsiuposathe dānaṃ dātuṃ",
  "atk-s0512a0:619_4": "upāgamiṃ, tadā kaliṅgaraṭṭhavisayā brāhmaṇā upagañchu manti tattha paccayaṃ nāganti",
  "atk-s0512a0:619_5": "paccayanāmakaṃ maṅgalahatthiṃ. Bodhisattassa hi jātadivase ekā ākāsacārinī kareṇukā",
  "atk-s0512a0:619_6": "abhimaṅgalasammataṃ sabbasetahatthipotakaṃ ānetvā maṅgalahatthiṭṭhāne ṭhapetvā pakkāmi.",
  "atk-s0512a0:619_7": "Tassa mahāsattaṃ paccayaṃ katvā laddhattā “paccayo”tveva nāmaṃ kariṃsu. Taṃ paccayanāmakaṃ",
  "atk-s0512a0:619_8": "opavayhaṃ hatthināgaṃ āruyha dānaṃ dātuṃ upāgaminti. Tena vuttaṃ –",
  "atk-s0512a0:620": "82.",
  "atk-s0512a0:621": "“Kaliṅgaraṭṭhavisayā, brāhmaṇā upagañchu maṃ;",
  "atk-s0512a0:622": "Ayācuṃ maṃ hatthināgaṃ, dhaññaṃ maṅgalasammataṃ.",
  "atk-s0512a0:623": "83.",
  "atk-s0512a0:624": "“Avuṭṭhiko janapado, dubbhikkho chātako mahā;",
  "atk-s0512a0:625": "Dadāhi pavaraṃ nāgaṃ, sabbasetaṃ gajuttama”nti.",
  "atk-s0512a0:626_0": "Tattha “kaliṅgaraṭṭhavisayā”tiādigāthā heṭṭhā kururājacaritepi āgatā eva, tasmā tāsaṃ",
  "atk-s0512a0:626_1": "attho kathāmaggo ca tattha vuttanayeneva veditabbo. Idha pana maṅgalahatthino setattā",
  "atk-s0512a0:626_2": "“sabbasetaṃ gajuttama”nti vuttaṃ. Bodhisatto hatthikkhandhavaragato –",
  "atk-s0512a0:627": "84.",
  "atk-s0512a0:628": "“Dadāmi na vikampāmi, yaṃ maṃ yācanti brāhmaṇā;",
  "atk-s0512a0:629": "Santaṃ nappaṭigūhāmi, dāne me ramate mano”ti. –",
  "atk-s0512a0:630": "Attano dānābhiratiṃ pavedento –",
  "atk-s0512a0:631": "85.",
  "atk-s0512a0:632": "“Na me yācakamanuppatte, paṭikkhepo anucchavo;",
  "atk-s0512a0:633": "Mā me bhijji samādānaṃ, dassāmi vipulaṃ gaja”nti. –",
  "atk-s0512a0:634_0": "Paṭijānitvā hatthikkhandhato oruyha analaṅkataṭṭhānaṃ olokanatthaṃ anupariyāyitvā",
  "atk-s0512a0:634_1": "analaṅkataṭṭhānaṃ adisvā kusumamissagandhodakabharitaṃ suvaṇṇabhiṅgāraṃ gahetvā “bhonto",
  "atk-s0512a0:634_2": "ito ethā”ti alaṅkatarajatadāmasadisaṃ hatthisoṇḍaṃ tesaṃ hatthe ṭhapetvā udakaṃ pātetvā",
  "atk-s0512a0:634_3": "alaṅkatavāraṇaṃ adāsi. Tena vuttaṃ –",
  "atk-s0512a0:635": "86.",
  "atk-s0512a0:636": "“Nāgaṃ gahetvā soṇḍāya, bhiṅgāre ratanāmaye;",
  "atk-s0512a0:637": "Jalaṃ hatthe ākiritvā, brāhmaṇānaṃ adaṃ gaja”nti. ;",
  "atk-s0512a0:638_0": "Tattha santanti vijjamānaṃ deyyadhammaṃ. Nappaṭigūhāmīti na paṭicchādemi. Yo hi attano",
  "atk-s0512a0:638_1": "santakaṃ “mayhameva hotū”ti cinteti, yācito vā paṭikkhipati, so yācakānaṃ abhimukhe",
  "atk-s0512a0:638_2": "ṭhitampi atthato paṭicchādeti nāma. Mahāsatto pana attano sīsaṃ ādiṃ katvā ajjhattikadānaṃ",
  "atk-s0512a0:638_3": "dātukāmova, kathaṃ bāhiraṃ paṭikkhipati, tasmā āha “santaṃ nappaṭigūhāmī”ti. Tenevāha",
  "atk-s0512a0:638_4": "“dāne me ramate mano”ti. Sesaṃ heṭṭhā vuttatthameva.",
  "atk-s0512a0:639_0": "Tassa pana hatthino catūsu pādesu alaṅkārā cattāri satasahassāni agghanti, ubhosu",
  "atk-s0512a0:639_1": "passesu alaṅkārā dve satasahassāni, heṭṭhā udare kambalaṃ satasahassaṃ, piṭṭhiyaṃ",
  "atk-s0512a0:639_2": "muttājālaṃ maṇijālaṃ kañcanajālanti tīṇi jālāni tīṇi satasahassāni, ubho kaṇṇālaṅkārā",
  "atk-s0512a0:639_3": "dve satasahassāni, piṭṭhiyaṃ atthatakambalaṃ satasahassaṃ, kumbhālaṅkāro satasahassaṃ,",
  "atk-s0512a0:639_4": "tayo vaṭaṃsakā tīṇi satasahassāni, kaṇṇacūḷālaṅkāro satasahassaṃ, dvinnaṃ dantānaṃ",
  "atk-s0512a0:639_5": "alaṅkārā dve satasahassāni, soṇḍāya sovatthikālaṅkāro satasahassaṃ, naṅguṭṭhālaṅkāro",
  "atk-s0512a0:639_6": "satasahassaṃ, ārohaṇanisseṇi satasahassaṃ, bhuñjanakaṭāhaṃ satasahassaṃ, ṭhapetvā",
  "atk-s0512a0:639_7": "anagghabhaṇḍaṃ idaṃ tāva ettakaṃ catuvīsati satasahassāni agghati. Chattapiṇḍiyaṃ",
  "atk-s0512a0:639_8": "pana maṇi, cūḷāmaṇi, muttāhāre maṇi, aṅkuse maṇi, hatthikaṇṭhaveṭhanamuttāhāre maṇi,",
  "atk-s0512a0:639_9": "hatthikumbhe maṇīti imāni cha anagghāni, hatthīpi anaggho evāti hatthinā saddhiṃ",
  "atk-s0512a0:639_10": "satta anagghāni, tāni sabbāni brāhmaṇānaṃ adāsi. Tathā hatthino paricārakāni pañca",
  "atk-s0512a0:639_11": "kulasatāni hatthimeṇḍahatthigopakehi saddhiṃ adāsi. Saha dānena panassa heṭṭhā vuttanayeneva",
  "atk-s0512a0:639_12": "bhūmikampādayo ahesuṃ. Tena vuttaṃ –",
  "atk-s0512a0:640": "87.",
  "atk-s0512a0:641": "“Punāparaṃ dadantassa, sabbasetaṃ gajuttamaṃ;",
  "atk-s0512a0:642": "Tadāpi pathavī kampi, sineruvanavaṭaṃsakā”ti.",
  "atk-s0512a0:643": "Jātakepi vuttaṃ –",
  "atk-s0512a0:644": "“Tadāsi yaṃ bhiṃsanakaṃ, tadāsi lomahaṃsanaṃ;",
  "atk-s0512a0:645": "Hatthināge padinnamhi, medanī sampakampathā”ti.",
  "atk-s0512a0:646_0": "88. Tassa nāgassa dānenāti chahi anagghehi saddhiṃ catuvīsatisatasahassagghanikaalaṅkārabhaṇḍasahitassa",
  "atk-s0512a0:646_1": "tassa maṅgalahatthissa pariccāgena. Sivayoti sivirājakumārā ceva siviraṭṭhavāsino",
  "atk-s0512a0:646_2": "ca. “Sivayo”ti ca desanāsīsametaṃ. Tattha hi amaccā pārisajjā brāhmaṇagahapatikā",
  "atk-s0512a0:646_3": "negamajānapadā nāgarā sakalaraṭṭhavāsino ca sañjayamahārājaṃ phussatideviṃ maddideviñca",
  "atk-s0512a0:646_4": "ṭhapetvā sabbe eva. Kuddhāti devatāvattanena bodhisattassa kuddhā. Samāgatāti sannipatitā.",
  "atk-s0512a0:646_5": "Te kira brāhmaṇā hatthiṃ labhitvā taṃ abhiruhitvā mahādvārena pavisitvā nagaramajjhena",
  "atk-s0512a0:646_6": "pāyiṃsu. Mahājanena ca “ambho brāhmaṇā, amhākaṃ hatthī kuto abhiruḷho”ti vutte “vessantaramahārājena",
  "atk-s0512a0:646_7": "no hatthī dinno, ke tumhe”ti hatthavikārādīhi ghaṭṭentā agamaṃsu. Atha amacce ādiṃ",
  "atk-s0512a0:646_8": "katvā mahājanā rājadvāre sannipatitvā “raññā nāma brāhmaṇānaṃ dhanaṃ vā dhaññaṃ vā",
  "atk-s0512a0:646_9": "khettaṃ vā vatthu vā dāsidāsaparicārikā vā dātabbā siyā, kathañhi nāmāyaṃ vessantaramahārājā",
  "atk-s0512a0:646_10": "rājārahaṃ maṅgalahatthiṃ dassati, na idāni evaṃ rajjaṃ vināsetuṃ dassāmā”ti ujjhāyitvā",
  "atk-s0512a0:646_11": "sañjayamahārājassa tamatthaṃ ārocetvā tena anunīyamānā ananuyantā agamaṃsu. Kevalaṃ pana –",
  "atk-s0512a0:647": "“Mā naṃ daṇḍena satthena, na hi so bandhanāraho;",
  "atk-s0512a0:648": "Pabbājehi ca naṃ raṭṭhā, vaṅke vasatu pabbate”ti. –",
  "atk-s0512a0:649": "Vadiṃsu. Tena vuttaṃ –",
  "atk-s0512a0:650": "“Pabbājesuṃ sakā raṭṭhā, vaṅkaṃ gacchatu pabbata”nti.",
  "atk-s0512a0:651": "Tattha pabbājesunti rajjato bahi vāsatthāya ussukkamakaṃsu; –",
  "atk-s0512a0:652": "Rājāpi “mahā kho ayaṃ paṭipakkho, handa mama putto katipāhaṃ rajjato bahi vasatū”ti cintetvā –",
  "atk-s0512a0:653": "“Eso ce sivīnaṃ chando, chandaṃ nappanudāmase;",
  "atk-s0512a0:654": "Imaṃ so vasatu rattiṃ, kāme ca paribhuñjatu.",
  "atk-s0512a0:655": "“Tato ratyā vivasāne, sūriyuggamanaṃ pati;",
  "atk-s0512a0:656": "Samaggā sivayo hutvā, raṭṭhā pabbājayantu na”nti. –",
  "atk-s0512a0:657": "Vatvā puttassa santike kattāraṃ pesesi “imaṃ pavattiṃ mama puttassa ārocehī”ti. So tathā akāsi.",
  "atk-s0512a0:658": "Mahāsattopi taṃ sutvā –",
  "atk-s0512a0:659": "“Kismiṃ me sivayo kuddhā, nāhaṃ passāmi dukkaṭaṃ;",
  "atk-s0512a0:660": "Taṃ me katte viyācikkha, kasmā pabbājayanti ma”nti. –",
  "atk-s0512a0:661": "Kāraṇaṃ pucchi. Tena “tumhākaṃ hatthidānenā”ti vutte somanassappatto hutvā –",
  "atk-s0512a0:662": "“Hadayaṃ cakkhumpahaṃ dajjaṃ, kiṃ me bāhirakaṃ dhanaṃ;",
  "atk-s0512a0:663": "Hiraññaṃ vā suvaṇṇaṃ vā, muttā veḷuriyā maṇi.",
  "atk-s0512a0:664": "“Dakkhiṇaṃ vāpahaṃ bāhuṃ, disvā yācakamāgate;",
  "atk-s0512a0:665": "Dadeyyaṃ na vikampeyyaṃ, dāne me ramate mano.",
  "atk-s0512a0:666": "“Kāmaṃ maṃ sivayo sabbe, pabbājentu hanantu vā;",
  "atk-s0512a0:667": "Neva dānā viramissaṃ, kāmaṃ chindantu sattadhā”ti. –",
  "atk-s0512a0:668_0": "Vatvā “nāgarā me ekadivasaṃ dānaṃ dātuṃ okāsaṃ dentu, sve dānaṃ datvā tatiyadivase",
  "atk-s0512a0:668_1": "gamissāmī”ti vatvā kattāraṃ tesaṃ santike pesetvā “ahaṃ sve sattasatakaṃ nāma mahādānaṃ",
  "atk-s0512a0:668_2": "dassāmi, sattahatthisatāni sattaassasatāni sattarathasatāni sattaitthisatāni sattadāsasatāni",
  "atk-s0512a0:668_3": "sattadāsisatāni sattadhenusatāni paṭiyādehi, nānappakārañca annapānādiṃ sabbaṃ dātabbayuttakaṃ",
  "atk-s0512a0:668_4": "upaṭṭhapehī”ti sabbakammikaṃ amaccaṃ āṇāpetvā ekakova maddideviyā vasanaṭṭhānaṃ gantvā",
  "atk-s0512a0:668_5": "“bhadde maddi, anugāmikanidhiṃ nidahamānā, sīlavantesu dadeyyāsī”ti tampi dāne niyojetvā",
  "atk-s0512a0:668_6": "tassā attano gamanakāraṇaṃ ācikkhitvā “ahaṃ vanaṃ vasanatthāya gamissāmi, tvaṃ idheva",
  "atk-s0512a0:668_7": "anukkaṇṭhitā vasāhī”ti āha. Sā “nāhaṃ, mahārāja, tumhehi vinā ekadivasampi vasissāmī”ti āha.",
  "atk-s0512a0:669_0": "Dutiyadivase sattasatakaṃ mahādānaṃ pavattesi. Tassa sattasatakaṃ dānaṃ dentasseva",
  "atk-s0512a0:669_1": "sāyaṃ ahosi. Alaṅkatarathena mātāpitūnaṃ vasanaṭṭhānaṃ gantvā “ahaṃ sve gamissāmī”ti",
  "atk-s0512a0:669_2": "te āpucchitvā akāmakānaṃ tesaṃ assumukhānaṃ rodantānaṃyeva vanditvā padakkhiṇaṃ katvā",
  "atk-s0512a0:669_3": "tato nikkhamitvā taṃ divasaṃ attano nivesane vasitvā punadivase “gamissāmī”ti pāsādato",
  "atk-s0512a0:669_4": "otari. Maddidevī sassusasurehi nānānayehi yācitvā nivattiyamānāpi tesaṃ vacanaṃ anādiyitvā",
  "atk-s0512a0:669_5": "te vanditvā padakkhiṇaṃ katvā sesitthiyo apaloketvā dve putte ādāya vessantarassa",
  "atk-s0512a0:669_6": "paṭhamataraṃ gantvā rathe aṭṭhāsi.",
  "atk-s0512a0:670_0": "Mahāpuriso rathaṃ abhiruhitvā rathe ṭhito mahājanaṃ āpucchitvā “appamattā dānādīni",
  "atk-s0512a0:670_1": "puññāni karothā”ti ovādamassa datvā nagarato nikkhami. Bodhisattassa mātā “putto",
  "atk-s0512a0:670_2": "me dānavittako dānaṃ detū”ti ābharaṇehi saddhiṃ sattaratanapūrāni sakaṭāni ubhosu",
  "atk-s0512a0:670_3": "passesu pesesi. Sopi attano kāyāruḷhameva ābharaṇabhaṇḍaṃ sampattayācakānaṃ aṭṭhārasa",
  "atk-s0512a0:670_4": "vāre datvā sesaṃ sabbamadāsi. Nagarā nikkhamitvāva nivattitvā oloketukāmo ahosi.",
  "atk-s0512a0:670_5": "Athassa puññānubhāvena rathappamāṇe ṭhāne mahāpathavī bhijjitvā parivattitvā rathaṃ",
  "atk-s0512a0:670_6": "nagarābhimukhaṃ akāsi. So mātāpitūnaṃ vasanaṭṭhānaṃ olokesi. Tena kāruññena pathavikampo",
  "atk-s0512a0:670_7": "ahosi. Tena vuttaṃ “tesaṃ nicchubhamānāna”ntiādi.",
  "atk-s0512a0:671_0": "89-90. Tattha nicchubhamānānanti tesu sivīsu nikkaḍḍhantesu, pabbājentesūti attho.",
  "atk-s0512a0:671_1": "Tesaṃ vā nikkhamantānaṃ. Mahādānaṃ pavattetunti sattasatakamahādānaṃ dātuṃ. Āyācissanti",
  "atk-s0512a0:671_2": "yāciṃ. Sāvayitvāti ghosāpetvā. Kaṇṇabherinti yugalamahābheriṃ. Dadāmahanti dadāmi ahaṃ.",
  "atk-s0512a0:672_0": "91. Athetthāti athevaṃ dāne dīyamāne etasmiṃ dānagge. Tumūloti ekakolāhalībhūto.",
  "atk-s0512a0:672_1": "Bheravoti bhayāvaho. Mahāsattañhi ṭhapetvā aññesaṃ so bhayaṃ janeti, tassa bhayajananākāraṃ",
  "atk-s0512a0:672_2": "dassetuṃ. “Dānenima”ntiādi vuttaṃ. Imaṃ vessantaramahārājānaṃ dānena hetunā sivayo",
  "atk-s0512a0:672_3": "raṭṭhato nīharanti pabbājenti, tathāpi puna ca evarūpaṃ dānaṃ deti ayanti.",
  "atk-s0512a0:673_0": "92-94. Idāni taṃ dānaṃ dassetuṃ “hatthi”nti gāthamāha. Tattha gavanti dhenuṃ. Catuvāhiṃ",
  "atk-s0512a0:673_1": "rathaṃ datvāti vahantīti vāhino, assā, caturo ājaññasindhave rathañca brāhmaṇānaṃ",
  "atk-s0512a0:673_2": "datvāti attho. Mahāsatto hi tathā nagarato nikkhamanto sahajāte saṭṭhisahasse amacce",
  "atk-s0512a0:673_3": "sesajanañca assupuṇṇamukhaṃ anubaddhantaṃ nivattetvā rathaṃ pājento maddiṃ āha –",
  "atk-s0512a0:673_4": "“sace, bhadde, pacchato yācakā āgacchanti, upadhāreyyāsī”ti. Sā olokentī nisīdi.",
  "atk-s0512a0:673_5": "Athassa sattasatakamahādānaṃ gamanakāle katadānañca sampāpuṇituṃ asakkontā cattāro",
  "atk-s0512a0:673_6": "brāhmaṇā āgantvā “vessantaro kuhi”nti pucchitvā “dānaṃ datvā rathena gato”ti vutte",
  "atk-s0512a0:673_7": "“asse yācissāmā”ti anubandhiṃsu. Maddī te āgacchante disvā “yācakā, devā”ti ārocesi.",
  "atk-s0512a0:673_8": "Mahāsatto rathaṃ ṭhapesi. Te āgantvā asse yāciṃsu. Mahāsatto asse adāsi. Te te gahetvā",
  "atk-s0512a0:673_9": "gatā. Assesu pana dinnesu rathadhuraṃ ākāseyeva aṭṭhāsi. Atha cattāro devaputtā rohitamigavaṇṇenāgantvā",
  "atk-s0512a0:673_10": "rathadhuraṃ sampaṭicchitvā agamaṃsu. Mahāsatto tesaṃ devaputtabhāvaṃ ñatvā –",
  "atk-s0512a0:674": "“Iṅgha maddi nisāmehi, cittarūpaṃva dissati;",
  "atk-s0512a0:675": "Migarohiccavaṇṇena, dakkhiṇassā vahanti ma”nti. –",
  "atk-s0512a0:676": "Maddiyā āha.",
  "atk-s0512a0:677": "Tattha cittarūpaṃvāti acchariyarūpaṃ viya. Dakkhiṇassāti susikkhitaassā viya maṃ vahanti.",
  "atk-s0512a0:678_0": "Atha naṃ evaṃ gacchantaṃ aparo brāhmaṇo āgantvā rathaṃ yāci. Mahāsatto puttadāraṃ",
  "atk-s0512a0:678_1": "otāretvā rathaṃ adāsi. Rathe pana dinne devaputtā antaradhāyiṃsu. Tato paṭṭhāya pana",
  "atk-s0512a0:678_2": "sabbepi pattikāva ahesuṃ. Atha mahāsatto “maddi, tvaṃ kaṇhājinaṃ gaṇhāhi, ahaṃ jālikumāraṃ",
  "atk-s0512a0:678_3": "gaṇhāmī”ti ubhopi dve dārake aṅkenādāya aññamaññaṃ piyasallāpā paṭipathaṃ āgacchante",
  "atk-s0512a0:678_4": "manusse vaṅkapabbatassa maggaṃ pucchantā sayameva onatesu phalarukkhesu phalāni dārakānaṃ",
  "atk-s0512a0:678_5": "dadantā atthakāmāhi devatāhi maggassa saṅkhipitattā tadaheva cetaraṭṭhaṃ sampāpuṇiṃsu.",
  "atk-s0512a0:678_6": "Tena vuttaṃ “catuvāhiṃ rathaṃ datvā”tiādi.",
  "atk-s0512a0:679_0": "Tattha ṭhatvā cātummahāpatheti attano gamanamaggena passato āgatena tena brāhmaṇena",
  "atk-s0512a0:679_1": "āgatamaggena ca vinivijjhitvā gataṭṭhānattā catukkasaṅkhāte catumahāpathe ṭhatvā",
  "atk-s0512a0:679_2": "tassa brāhmaṇassa rathaṃ datvā. Ekākiyoti amaccasevakādisahāyābhāvena ekako. Tenevāha",
  "atk-s0512a0:679_3": "“adutiyo”ti. Maddideviṃ idamabravīti maddideviṃ idaṃ abhāsi.",
  "atk-s0512a0:680_0": "96-99. Padumaṃ puṇḍarīkaṃvāti padumaṃ viya, puṇḍarīkaṃ viya ca. Kaṇhājinaggahīti",
  "atk-s0512a0:680_1": "kaṇhājinaṃ aggahesi. Abhijātāti jātisampannā. Visamaṃ samanti visamaṃ samañca bhūmippadesaṃ.",
  "atk-s0512a0:680_2": "Entīti āgacchanti. Anumagge paṭippatheti anumagge vā paṭipathe vāti vā-saddassa lopo",
  "atk-s0512a0:680_3": "daṭṭhabbo. Karuṇanti bhāvanapuṃsakaniddeso, karuṇāyitattanti attho. Dukkhaṃ te paṭivedentīti",
  "atk-s0512a0:680_4": "ime evaṃ sukhumālā padasā gacchanti, dūreva ito vaṅkapabbatoti te tadā amhesu kāruññavasena",
  "atk-s0512a0:680_5": "attanā dukkhaṃ paṭilabhanti, tathā attano uppannadukkhaṃ paṭivedenti vāti attho.",
  "atk-s0512a0:681_0": "100-1. Pavaneti mahāvane. Phalineti phalavante. Ubbiddhāti uddhaṃ uggatā uccā. Upagacchanti",
  "atk-s0512a0:681_1": "dāraketi yathā phalāni dārakānaṃ hatthūpagayhakāni honti, evaṃ rukkhā sayameva sākhāhi",
  "atk-s0512a0:681_2": "onamitvā dārake upenti.",
  "atk-s0512a0:682_0": "102. Acchariyanti accharāyoggaṃ, accharaṃ paharituṃ yuttaṃ. Abhūtapubbaṃ bhūtanti",
  "atk-s0512a0:682_1": "abbhutaṃ. Lomānaṃ haṃsanasamatthatāya lomahaṃsanaṃ. Sāhukāranti sādhukāraṃ, ayameva",
  "atk-s0512a0:682_2": "vā pāṭho. Itthiratanabhāvena sabbehi aṅgehi avayavehi sobhatīti sabbaṅgasobhanā.",
  "atk-s0512a0:683_0": "103-4. Accheraṃ vatāti acchariyaṃ vata. Vessantarassa tejenāti vessantarassa puññānubhāvena.",
  "atk-s0512a0:683_1": "Saṅkhipiṃsu pathaṃ yakkhāti devatā mahāsattassa puññatejena coditā taṃ maggaṃ parikkhayaṃ",
  "atk-s0512a0:683_2": "pāpesuṃ, appakaṃ akaṃsu, taṃ pana dārakesu karuṇāya kataṃ viya katvā vuttaṃ “anukampāya",
  "atk-s0512a0:683_3": "dārake”ti. Jetuttaranagarato hi suvaṇṇagiritālo nāma pabbato pañca yojanāni, tato",
  "atk-s0512a0:683_4": "kontimārā nāma nadī pañca yojanāni, tato mārañjanāgiri nāma pabbato pañca yojanāni,",
  "atk-s0512a0:683_5": "tato daṇḍabrāhmaṇagāmo nāma pañca yojanāni, tato mātulanagaraṃ dasa yojanāni, iti",
  "atk-s0512a0:683_6": "taṃ raṭṭhaṃ jetuttaranagarato tiṃsa yojanāni hoti. Devatā bodhisattassa puññatejena",
  "atk-s0512a0:683_7": "coditā maggaṃ parikkhayaṃ pāpesuṃ. Taṃ sabbaṃ ekāheneva atikkamiṃsu. Tena vuttaṃ",
  "atk-s0512a0:683_8": "“nikkhantadivaseneva, cetaraṭṭhamupāgamu”nti.",
  "atk-s0512a0:684_0": "Evaṃ mahāsatto sāyanhasamayaṃ cetaraṭṭhe mātulanagaraṃ patvā tassa nagarassa dvārasamīpe",
  "atk-s0512a0:684_1": "sālāyaṃ nisīdi. Athassa maddidevī pādesu rajaṃ puñchitvā pāde sambāhitvā “vessantarassa",
  "atk-s0512a0:684_2": "āgatabhāvaṃ jānāpessāmī”ti sālato nikkhamitvā tassa cakkhupathe sāladvāre aṭṭhāsi.",
  "atk-s0512a0:684_3": "Nagaraṃ pavisantiyo ca nikkhamantiyo ca itthiyo taṃ disvā parivāresuṃ. Mahājano tañca",
  "atk-s0512a0:684_4": "vessantarañca putte cassa tathā āgate disvā rājūnaṃ ācikkhi. Saṭṭhisahassā rājāno",
  "atk-s0512a0:684_5": "rodantā paridevantā tassa santikaṃ āgantvā maggaparissamaṃ vinodetvā tathā āgamanakāraṇaṃ pucchiṃsu.",
  "atk-s0512a0:685_0": "Mahāsatto hatthidānaṃ ādiṃ katvā sabbaṃ kathesi. Taṃ sutvā te attano rajjena nimantayiṃsu.",
  "atk-s0512a0:685_1": "Mahāpuriso “mayā tumhākaṃ rajjaṃ paṭiggahitameva hotu, rājā pana maṃ raṭṭhā pabbājeti,",
  "atk-s0512a0:685_2": "tasmā vaṅkapabbatameva gamissāmī”ti vatvā tehi nānappakāraṃ tattha vāsaṃ yāciyamānopi",
  "atk-s0512a0:685_3": "taṃ analaṅkaritvā tehi gahitārakkho taṃ rattiṃ sālāyameva vasitvā punadivase pātova",
  "atk-s0512a0:685_4": "nānaggarasabhojanaṃ bhuñjitvā tehi parivuto nikkhamitvā pannarasayojanamaggaṃ gantvā",
  "atk-s0512a0:685_5": "vanadvāre ṭhatvā te nivattetvā purato pannarasayojanamaggaṃ tehi ācikkhitaniyāmeneva",
  "atk-s0512a0:685_6": "agamāsi. Tena vuttaṃ –",
  "atk-s0512a0:686": "105.",
  "atk-s0512a0:687": "“Saṭṭhirājasahassāni, tadā vasanti mātule;",
  "atk-s0512a0:688": "Sabbe pañjalikā hutvā, rodamānā upāgamuṃ.",
  "atk-s0512a0:689": "106.",
  "atk-s0512a0:690": "“Tattha vattetvā sallāpaṃ, cetehi cetaputtehi;",
  "atk-s0512a0:691": "Te tato nikkhamitvāna, vaṅkaṃ agamu pabbata”nti.",
  "atk-s0512a0:692_0": "Tattha tattha vattetvā sallāpanti tattha tehi rājūhi samāgamehi saddhiṃ paṭisammodamānā",
  "atk-s0512a0:692_1": "kathaṃ pavattetvā. Cetaputtehīti cetarājaputtehi. Te tato nikkhamitvānāti te rājāno",
  "atk-s0512a0:692_2": "tato vanadvāraṭṭhāne nivattetvā. Vaṅkaṃ agamu pabbatanti amhe cattāro janā vaṅkapabbataṃ uddissa agamamhā.",
  "atk-s0512a0:693_0": "Atha mahāsatto tehi ācikkhitamaggena gacchanto gandhamādanapabbataṃ patvā taṃ divasaṃ",
  "atk-s0512a0:693_1": "tattha vasitvā tato uttaradisābhimukho vepullapabbatapādena gantvā ketumatīnadītīre",
  "atk-s0512a0:693_2": "nisīditvā vanacarakena dinnaṃ madhumaṃsaṃ khāditvā tassa suvaṇṇasūciṃ datvā nhatvā",
  "atk-s0512a0:693_3": "pivitvā paṭippassaddhadaratho nadiṃ uttaritvā sānupabbatasikhare ṭhitassa nigrodhassa",
  "atk-s0512a0:693_4": "mūle thokaṃ nisīditvā uṭṭhāya gacchanto nālikapabbataṃ pariharanto mucalindasaraṃ",
  "atk-s0512a0:693_5": "gantvā saratīrena pubbuttarakaṇṇaṃ patvā ekapadikamaggeneva vanaghaṭaṃ pavisitvā",
  "atk-s0512a0:693_6": "taṃ atikkamma girividuggānaṃ nadīpabhavānaṃ purato caturassapokkharaṇiṃ pāpuṇi.",
  "atk-s0512a0:694_0": "107. Tasmiṃ khaṇe sakko āvajjento “mahāsatto himavantaṃ paviṭṭho, vasanaṭṭhānaṃ laddhuṃ",
  "atk-s0512a0:694_1": "vaṭṭatī”ti cintetvā vissakammaṃ pesesi – “gaccha vaṅkapabbatakucchimhi ramaṇīye ṭhāne",
  "atk-s0512a0:694_2": "assamapadaṃ māpehī”ti. So tattha dve paṇṇasālāyo dve caṅkame dve ca rattiṭṭhānadivāṭṭhānāni",
  "atk-s0512a0:694_3": "māpetvā tesu tesu ṭhānesu nānāpupphavicitte rukkhe phalite rukkhe pupphagacche kadalivanādīni",
  "atk-s0512a0:694_4": "ca dassetvā sabbe pabbajitaparikkhāre paṭiyādetvā “yekeci pabbajitukāmā, te gaṇhantū”ti",
  "atk-s0512a0:694_5": "akkharāni likhitvā amanusse ca bheravasadde migapakkhino ca paṭikkamāpetvā sakaṭṭhānameva gato.",
  "atk-s0512a0:695_0": "Mahāsatto ekapadikamaggaṃ disvā “pabbajitānaṃ vasanaṭṭhānaṃ bhavissatī”ti maddiñca",
  "atk-s0512a0:695_1": "putte ca tattheva ṭhapetvā assamapadaṃ pavisitvā akkharāni oloketvā “sakkena dinnosmī”ti",
  "atk-s0512a0:695_2": "paṇṇasāladvāraṃ vivaritvā paviṭṭho khaggañca dhanuñca apanetvā sāṭake omuñcitvā isivesaṃ",
  "atk-s0512a0:695_3": "gahetvā kattaradaṇḍaṃ ādāya nikkhamitvā paccekabuddhasadisena upasamena dārakānaṃ",
  "atk-s0512a0:695_4": "santikaṃ agamāsi. Maddidevīpi mahāsattaṃ disvā pādesu patitvā roditvā teneva saddhiṃ",
  "atk-s0512a0:695_5": "assamaṃ pavisitvā attano paṇṇasālaṃ gantvā isivesaṃ gaṇhi. Pacchā puttepi tāpasakumārake",
  "atk-s0512a0:695_6": "kariṃsu. Bodhisatto maddiṃ varaṃ yāci “mayaṃ ito paṭṭhāya pabbajitā nāma, itthī ca",
  "atk-s0512a0:695_7": "nāma brahmacariyassa malaṃ, mā dāni akāle mama santikaṃ āgacchā”ti. Sā “sādhū”ti",
  "atk-s0512a0:695_8": "sampaṭicchitvā mahāsattampi varaṃ yāci “deva, tumhe putte gahetvā idheva hotha, ahaṃ",
  "atk-s0512a0:695_9": "phalāphalaṃ āharissāmī”ti. Sā tato paṭṭhāya araññato phalāphalāni āharitvā tayo jane",
  "atk-s0512a0:695_10": "paṭijaggi. Iti cattāro khattiyā vaṅkapabbatakucchiyaṃ sattamāsamattaṃ vasiṃsu. Tena",
  "atk-s0512a0:695_11": "vuttaṃ “āmantayitvā devindo, vissakammaṃ mahiddhika”ntiādi.",
  "atk-s0512a0:696_0": "Tattha āmantayitvāti pakkosāpetvā. Mahiddhikanti mahatiyā deviddhiyā samannāgataṃ.",
  "atk-s0512a0:696_1": "Assamaṃ sukatanti assamapadaṃ sukataṃ katvā. Rammaṃ vessantarassa vasanānucchavikaṃ",
  "atk-s0512a0:696_2": "paṇṇasālaṃ. Sumāpayāti suṭṭhu māpaya. Āṇāpesīti vacanaseso. Sumāpayīti sammā māpesi.",
  "atk-s0512a0:697_0": "111. Asuññoti yathā so assamo asuñño hoti, evaṃ tassa asuññabhāvakaraṇena asuñño",
  "atk-s0512a0:697_1": "homi. “Asuññe”ti vā pāṭho, mama vasaneneva asuññe assame dārake anurakkhanto vasāmi",
  "atk-s0512a0:697_2": "tattha tiṭṭhāmi. Bodhisattassa mettānubhāvena samantā tiyojane sabbe tiracchānāpi",
  "atk-s0512a0:697_3": "mettaṃ paṭilabhiṃsu.",
  "atk-s0512a0:698_0": "Evaṃ tesu tattha vasantesu kaliṅgaraṭṭhavāsī jūjako nāma brāhmaṇo amittatāpanāya",
  "atk-s0512a0:698_1": "nāma bhariyāya “nāhaṃ te niccaṃ dhaññakoṭṭanaudakāharaṇayāgubhattapacanādīni kātuṃ",
  "atk-s0512a0:698_2": "sakkomi, paricārakaṃ me dāsaṃ vā dāsiṃ vā ānehī”ti vutte “kutohaṃ te bhoti duggato",
  "atk-s0512a0:698_3": "dāsaṃ vā dāsiṃ vā labhissāmī”ti vatvā tāya “esa vessantaro rājā vaṅkapabbate vasati.",
  "atk-s0512a0:698_4": "Tassa putte mayhaṃ paricārake yācitvā ānehī”ti vutte kilesavasena tassā paṭibaddhacittatāya",
  "atk-s0512a0:698_5": "tassā vacanaṃ atikkamituṃ asakkonto pātheyyaṃ paṭiyādāpetvā anukkamena jetuttaranagaraṃ",
  "atk-s0512a0:698_6": "patvā “kuhiṃ vessantaramahārājā”ti pucchi.",
  "atk-s0512a0:699_0": "Mahājano “imesaṃ yācakānaṃ atidānena amhākaṃ rājā raṭṭhā pabbājito, evaṃ amhākaṃ",
  "atk-s0512a0:699_1": "rājānaṃ nāsetvā punapi idheva āgacchatī”ti leḍḍudaṇḍādihattho upakkosanto brāhmaṇaṃ",
  "atk-s0512a0:699_2": "anubandhi. So devatāviggahito hutvā tato nikkhamitvā vaṅkapabbatagāmimaggaṃ abhiruḷho",
  "atk-s0512a0:699_3": "anukkamena vanadvāraṃ patvā mahāvanaṃ ajjhogāhetvā maggamūḷho hutvā vicaranto tehi",
  "atk-s0512a0:699_4": "rājūhi bodhisattassa ārakkhaṇatthāya ṭhapitena cetaputtena samāgañchi. Tena “kahaṃ,",
  "atk-s0512a0:699_5": "bho brāhmaṇa, gacchasī”ti puṭṭho “vessantaramahārājassa santika”nti vutte “addhā",
  "atk-s0512a0:699_6": "ayaṃ brāhmaṇo tassa putte vā deviṃ vā yācituṃ gacchatī”ti cintetvā “mā kho, tvaṃ",
  "atk-s0512a0:699_7": "brāhmaṇa, tattha gañchi, sace gacchasi, ettheva te sīsaṃ chinditvā mayhaṃ sunakhānaṃ",
  "atk-s0512a0:699_8": "ghāsaṃ karissāmī”ti tena santajjito maraṇabhayabhīto “ahamassa pitarā pesito dūto,",
  "atk-s0512a0:699_9": "‘taṃ ānessāmī’ti āgato”ti musāvādaṃ abhāsi. Taṃ sutvā cetaputto tuṭṭhahaṭṭho brāhmaṇassa",
  "atk-s0512a0:699_10": "sakkārasammānaṃ katvā vaṅkapabbatagāmimaggaṃ ācikkhi. So tato paraṃ gacchanto antarāmagge",
  "atk-s0512a0:699_11": "accutena nāma tāpasena saddhiṃ samāgantvā tampi maggaṃ pucchitvā tenāpi magge ācikkhite",
  "atk-s0512a0:699_12": "tena ācikkhitasaññāya maggaṃ gacchanto anukkamena bodhisattassa assamapadaṭṭhānasamīpaṃ",
  "atk-s0512a0:699_13": "gantvā maddideviyā phalāphalatthaṃ gatakāle bodhisattaṃ upasaṅkamitvā ubho dārake yāci. Tena vuttaṃ –",
  "atk-s0512a0:700": "112.",
  "atk-s0512a0:701": "“Pavane vasamānassa, addhiko maṃ upāgami;",
  "atk-s0512a0:702": "Ayāci puttake mayhaṃ, jāliṃ kaṇhājinaṃ cubho”ti.",
  "atk-s0512a0:703_0": "Evaṃ brāhmaṇena dārakesu yācitesu mahāsatto “cirassaṃ vata me yācako adhigato, ajjāhaṃ",
  "atk-s0512a0:703_1": "anavasesato dānapāramiṃ pūressāmī”ti adhippāyena somanassajāto pasāritahatthe sahassatthavikaṃ",
  "atk-s0512a0:703_2": "ṭhapento viya brāhmaṇassa cittaṃ paritosento sakalañca taṃ pabbatakucchiṃ unnādento",
  "atk-s0512a0:703_3": "“dadāmi tava mayhaṃ puttake, api ca maddidevī pana pātova phalāphalatthāya vanaṃ",
  "atk-s0512a0:703_4": "gantvā sāyaṃ āgamissati, tāya āgatāya te puttake dassetvā tvañca mūlaphalāphalaṃ",
  "atk-s0512a0:703_5": "khāditvā ekarattiṃ vasitvā vigataparissamo pātova gamissasī”ti āha. Brāhmaṇo “kāmañcesa",
  "atk-s0512a0:703_6": "uḷārajjhāsayatāya puttake dadāti, mātā pana vacchagiddhā āgantvā dānassa antarāyampi",
  "atk-s0512a0:703_7": "kareyya, yaṃnūnāhaṃ imaṃ nippīḷetvā dārake gahetvā ajjeva gaccheyya”nti cintetvā",
  "atk-s0512a0:703_8": "“puttā ce te mayhaṃ dinnā, kiṃ dāni mātaraṃ dassetvā pesitehi, dārake gahetvā ajjeva",
  "atk-s0512a0:703_9": "gamissāmī”ti āha. “Sace, tvaṃ brāhmaṇa, rājaputtiṃ mātaraṃ daṭṭhuṃ na icchasi, ime",
  "atk-s0512a0:703_10": "dārake gahetvā jetuttaranagaraṃ gaccha, tattha sañjayamahārājā dārake gahetvā mahantaṃ",
  "atk-s0512a0:703_11": "te dhanaṃ dassati, tena dāsadāsiyo gaṇhissasi, sukhañca jīvissasi, aññathā ime sukhumālā",
  "atk-s0512a0:703_12": "rājadārakā, kiṃ te veyyāvaccaṃ karissantī”ti āha.",
  "atk-s0512a0:704_0": "Brāhmaṇo “evampi mayā na sakkā kātuṃ, rājadaṇḍato bhāyāmi, mayhameva gāmaṃ nessāmī”ti",
  "atk-s0512a0:704_1": "āha. Imaṃ tesaṃ kathāsallāpaṃ sutvā dārakā “pitā no kho amhe brāhmaṇassa dātukāmo”ti",
  "atk-s0512a0:704_2": "pakkamitvā pokkharaṇiṃ gantvā paduminigacche nilīyiṃsu. Brāhmaṇo te adisvāva “tvaṃ",
  "atk-s0512a0:704_3": "‘dārake dadāmī’ti vatvā te apakkamāpesi, eso te sādhubhāvo”ti āha. Atha mahāsatto",
  "atk-s0512a0:704_4": "sahasāva uṭṭhahitvā dārake gavesanto paduminigacche nilīne disvā “etha, tātā, mā",
  "atk-s0512a0:704_5": "mayhaṃ dānapāramiyā antarāyaṃ akattha, mama dānajjhāsayaṃ matthakaṃ pāpetha, ayañca",
  "atk-s0512a0:704_6": "brāhmaṇo tumhe gahetvā tumhākaṃ ayyakassa sañjayamahārājassa santikaṃ gamissati,",
  "atk-s0512a0:704_7": "tāta jāli, tvaṃ bhujisso hotukāmo brāhmaṇassa nikkhasahassaṃ datvā bhujisso bhaveyyāsi,",
  "atk-s0512a0:704_8": "kaṇhājine tvaṃ dāsasataṃ dāsisataṃ hatthisataṃ assasataṃ usabhasataṃ nikkhasatanti",
  "atk-s0512a0:704_9": "sabbasataṃ datvā bhujissā bhaveyyāsī”ti kumāre agghāpetvā samassāsetvā gahetvā assamapadaṃ",
  "atk-s0512a0:704_10": "gantvā kamaṇḍalunā udakaṃ gahetvā sabbaññutaññāṇassa paccayaṃ katvā brāhmaṇassa hatthe",
  "atk-s0512a0:704_11": "udakaṃ pātetvā ativiya pītisomanassajāto hutvā pathaviṃ unnādento piyaputtadānaṃ",
  "atk-s0512a0:704_12": "adāsi. Idhāpi pubbe vuttanayeneva pathavikampādayo ahesuṃ. Tena vuttaṃ –",
  "atk-s0512a0:705": "113.",
  "atk-s0512a0:706": "“Yācakaṃ upagataṃ disvā, hāso me upapajjatha;",
  "atk-s0512a0:707": "Ubho putte gahetvāna, adāsiṃ brāhmaṇe tadā.",
  "atk-s0512a0:708": "114.",
  "atk-s0512a0:709": "“Sake putte cajantassa, jūjake brāhmaṇe yadā;",
  "atk-s0512a0:710": "Tadāpi pathavī kampi, sineruvanavaṭaṃsakā”ti.",
  "atk-s0512a0:711": "Atha brāhmaṇo dārake agantukāme latāya hatthesu bandhitvā ākaḍḍhi. Tesaṃ bandhaṭṭhāne chaviṃ chinditvā lohitaṃ pagghari. So latādaṇḍena paharanto ākaḍḍhi. Te pitaraṃ oloketvā.",
  "atk-s0512a0:712": "“Ammā ca tāta nikkhantā, tvañca no tāta dassasi;",
  "atk-s0512a0:713": "Mā no tvaṃ tāta adadā, yāva ammāpi etu no;",
  "atk-s0512a0:714": "Tadāyaṃ brāhmaṇo kāmaṃ, vikkiṇātu hanātu vā”ti. –",
  "atk-s0512a0:715": "Vatvā punapi ayaṃ evarūpo ghoradassano kurūrakammanto –",
  "atk-s0512a0:716": "“Manusso udāhu yakkho, maṃsalohitabhojano;",
  "atk-s0512a0:717": "Gāmā araññamāgamma, dhanaṃ taṃ tāta yācati;",
  "atk-s0512a0:718": "Nīyamāne pisācena, kiṃ nu tāta udikkhasī”ti. –",
  "atk-s0512a0:719": "Ādīni vadantā parideviṃsu. Tattha dhananti puttadhanaṃ.",
  "atk-s0512a0:720_0": "Jūjako dārake tathā paridevanteyeva pothentova gahetvā pakkāmi. Mahāsattassa dārakānaṃ",
  "atk-s0512a0:720_1": "karuṇaṃ paridevitena tassa ca brāhmaṇassa akāruññabhāvena balavasoko uppajji, vippaṭisāro",
  "atk-s0512a0:720_2": "ca udapādi. So taṅkhaṇaññeva bodhisattānaṃ paveṇiṃ anussari. “Sabbeva hi bodhisattā",
  "atk-s0512a0:720_3": "pañca mahāpariccāge pariccajitvā buddhā bhavissanti, ahampi tesaṃ abbhantaro, puttadānañca",
  "atk-s0512a0:720_4": "mahāpariccāgānaṃ aññataraṃ, tasmā vessantara dānaṃ datvā pacchānutāpo na te anucchaviko”ti",
  "atk-s0512a0:720_5": "attānaṃ paribhāsetvā “dinnakālato paṭṭhāya mama te na kiñci hontī”ti attānaṃ upatthambhetvā",
  "atk-s0512a0:720_6": "daḷhasamādānaṃ adhiṭṭhāya paṇṇasāladvāre pāsāṇaphalake kañcanapaṭimā viya nisīdi.",
  "atk-s0512a0:721_0": "Atha maddidevī araññato phalāphalaṃ gahetvā nivattantī “mā mahāsattassa dānantarāyo",
  "atk-s0512a0:721_1": "hotū”ti vāḷamigarūpadharāhi devatāhi uparuddhamaggā tesu apagatesu cirena assamaṃ",
  "atk-s0512a0:721_2": "patvā “ajja me dussupinaṃ diṭṭhaṃ, dunnimittāni ca uppannāni, kiṃ nu kho bhavissatī”ti",
  "atk-s0512a0:721_3": "cintentī assamaṃ pavisitvā puttake apassantī bodhisattassa santikaṃ gantvā “deva,",
  "atk-s0512a0:721_4": "na kho amhākaṃ puttake passāmi, kuhiṃ te gatā”ti āha. So tuṇhī ahosi. Sā puttake",
  "atk-s0512a0:721_5": "upadhārentī tahiṃ tahiṃ upadhāvitvā gavesantī adisvā punapi gantvā pucchi. Bodhisatto",
  "atk-s0512a0:721_6": "“kakkhaḷakathāya naṃ puttasokaṃ jahāpessāmī”ti cintetvā –",
  "atk-s0512a0:722": "“Nūna maddī varārohā, rājaputtī yasassinī;",
  "atk-s0512a0:723": "Pāto gatāsi uñchāya, kimidaṃ sāyamāgatā”ti. –",
  "atk-s0512a0:724_0": "Vatvā tāya cirāyanakāraṇe kathite punapi dārake sandhāya na kiñci āha. Sā puttasokena",
  "atk-s0512a0:724_1": "te upadhārentī punapi vātavegena vanāni vicari. Tāya ekarattiyaṃ vicaritaṭṭhānaṃ",
  "atk-s0512a0:724_2": "pariggaṇhantaṃ pannarasayojanamattaṃ ahosi. Atha vibhātāya rattiyā mahāsattassa santikaṃ",
  "atk-s0512a0:724_3": "gantvā ṭhitā dārakānaṃ adassanena balavasokābhibhūtā tassa pādamūle chinnakadalī",
  "atk-s0512a0:724_4": "viya bhūmiyaṃ visaññī hutvā pati. So “matā”ti saññāya kampamāno uppannabalavasokopi",
  "atk-s0512a0:724_5": "satiṃ paccupaṭṭhapetvā “jānissāmi tāva jīvati, na jīvatī”ti sattamāse kāyasaṃsaggaṃ",
  "atk-s0512a0:724_6": "anāpannapubbopi aññassa abhāvena tassā sīsaṃ ukkhipitvā ūrūsu ṭhapetvā udakena paripphositvā",
  "atk-s0512a0:724_7": "urañca mukhañca hadayañca parimajji. Maddīpi kho thokaṃ vītināmetvā satiṃ paṭilabhitvā",
  "atk-s0512a0:724_8": "hirottappaṃ paccupaṭṭhapetvā “deva, dārakā te kuhiṃ gatā”ti pucchi. So āha – “devi,",
  "atk-s0512a0:724_9": "ekassa me brāhmaṇassa maṃ yācitvā āgatassa dāsatthāya dinnā”ti vatvā tāya “kasmā,",
  "atk-s0512a0:724_10": "deva, putte brāhmaṇassa datvā mama sabbarattiṃ paridevitvā vicarantiyā nācikkhī”ti",
  "atk-s0512a0:724_11": "vutte “paṭhamameva vutte tava cittadukkhaṃ bahu bhavissati, idāni pana sarīradukkhena",
  "atk-s0512a0:724_12": "tanukaṃ bhavissatī”ti vatvā –",
  "atk-s0512a0:725": "“Maṃ passa maddi mā putte, mā bāḷhaṃ paridevasi;",
  "atk-s0512a0:726": "Lacchāma putte jīvantā, arogā ca bhavāmase”ti. –",
  "atk-s0512a0:727": "So samassāsetvā puna –",
  "atk-s0512a0:728": "“Putte pasuñca dhaññañca, yañca aññaṃ ghare dhanaṃ;",
  "atk-s0512a0:729": "Dajjā sappuriso dānaṃ, disvā yācakamāgataṃ;",
  "atk-s0512a0:730": "Anumodāhi me maddi, puttake dānamuttama”nti. –",
  "atk-s0512a0:731": "Vatvā attano puttadānaṃ taṃ anumodāpesi.",
  "atk-s0512a0:732": "Sāpi –",
  "atk-s0512a0:733": "“Anumodāmi te deva, puttake dānamuttamaṃ;",
  "atk-s0512a0:734": "Datvā cittaṃ pasādehi, bhiyyo dānaṃ dado bhavā”ti. –",
  "atk-s0512a0:735": "Vatvā anumodi.",
  "atk-s0512a0:736_0": "Evaṃ tesu aññamaññaṃ sammodanīyaṃ kathaṃ kathentesu sakko cintesi – “mahāpuriso hiyyo",
  "atk-s0512a0:736_1": "jūjakassa pathaviṃ unnādetvā dārake adāsi. Idāni naṃ koci hīnapuriso upasaṅkamitvā",
  "atk-s0512a0:736_2": "maddideviṃ yācitvā gahetvā gaccheyya, tato rājā nippaccayo bhaveyya, handāhaṃ brāhmaṇavaṇṇena",
  "atk-s0512a0:736_3": "naṃ upasaṅkamitvā maddiṃ yācitvā pāramikūṭaṃ gāhāpetvā kassaci avissajjiyaṃ katvā",
  "atk-s0512a0:736_4": "puna naṃ tasseva datvā āgamissāmī”ti. So sūriyuggamanavelāyaṃ brāhmaṇavaṇṇena tassa",
  "atk-s0512a0:736_5": "santikaṃ agamāsi. Taṃ disvā mahāpuriso “atithi no āgato”ti pītisomanassajāto tena",
  "atk-s0512a0:736_6": "saddhiṃ madhurapaṭisanthāraṃ katvā “brāhmaṇa, kenatthena idhāgatosī”ti pucchi. Atha",
  "atk-s0512a0:736_7": "naṃ sakko maddideviṃ yāci. Tena vuttaṃ –",
  "atk-s0512a0:737": "115.",
  "atk-s0512a0:738": "“Punadeva sakko oruyha, hutvā brāhmaṇasannibho;",
  "atk-s0512a0:739": "Ayāci maṃ maddideviṃ, sīlavantiṃ patibbata”nti.",
  "atk-s0512a0:740": "Tattha punadevāti dārake dinnadivasato pacchā eva. Tadanantaramevāti attho. Oruyhāti devalokato otaritvā. Brāhmaṇasannibhoti brāhmaṇasamānavaṇṇo.",
  "atk-s0512a0:741_0": "Atha mahāsatto “hiyyo me dvepi dārake brāhmaṇassa dinnā, ahampi araññe ekakova, kathaṃ",
  "atk-s0512a0:741_1": "te maddiṃ sīlavantiṃ patibbataṃ dassāmī”ti avatvāva pasāritahatthe anaggharatanaṃ",
  "atk-s0512a0:741_2": "ṭhapento viya asajjitvā abajjhitvā anolīnamānaso “ajja me dānapāramī matthakaṃ pāpuṇissatī”ti",
  "atk-s0512a0:741_3": "haṭṭhatuṭṭho giriṃ unnādento viya –",
  "atk-s0512a0:742": "“Dadāmi na vikampāmi, yaṃ maṃ yācasi brāhmaṇa;",
  "atk-s0512a0:743": "Santaṃ nappaṭigūhāmi, dāne me ramatī mano”ti. –",
  "atk-s0512a0:744": "Vatvā sīghameva kamaṇḍalunā udakaṃ āharitvā brāhmaṇassa hatthe udakaṃ pātetvā bhariyamadāsi. Tena vuttaṃ –",
  "atk-s0512a0:745": "116.",
  "atk-s0512a0:746": "“Maddiṃ hatthe gahetvāna, udakañjali pūriya;",
  "atk-s0512a0:747": "Pasannamanasaṅkappo, tassa maddiṃ adāsaha”nti.",
  "atk-s0512a0:748_0": "Tattha udakañjalīti udakaṃ añjaliṃ, “udaka”nti ca karaṇatthe paccattavacanaṃ, udakena",
  "atk-s0512a0:748_1": "tassa brāhmaṇassa añjaliṃ pasāritahatthatalaṃ pūretvāti attho. Pasannamanasaṅkappoti",
  "atk-s0512a0:748_2": "“addhā iminā pariccāgena dānapāramiṃ matthakaṃ pāpetvā sammāsambodhiṃ adhigamissāmī”ti",
  "atk-s0512a0:748_3": "upannasaddhāpasādena pasannacittasaṅkappo. Taṅkhaṇaññeva heṭṭhā vuttappakārāni sabbapāṭihāriyāni",
  "atk-s0512a0:748_4": "pāturahesuṃ. “Idānissa na dūre sammāsambodhī”ti devagaṇā brahmagaṇā ativiya pītisomanassajātā",
  "atk-s0512a0:748_5": "ahesuṃ. Tena vuttaṃ –",
  "atk-s0512a0:749": "117.",
  "atk-s0512a0:750": "“Maddiyā dīyamānāya, gagane devā pamoditā;",
  "atk-s0512a0:751": "Tadāpi pathavī kampi, sineruvanavaṭaṃsakā”ti.",
  "atk-s0512a0:752": "Tato pana dīyamānāya maddiyā deviyā ruṇṇaṃ vā dummukhaṃ vā bhākuṭimattaṃ vā nāhosi, evaṃ cassā ahosi “yaṃ devo icchati, taṃ karotū”ti.",
  "atk-s0512a0:753": "“Komārī yassāhaṃ bhariyā, sāmiko mama issaro;",
  "atk-s0512a0:754": "Yassicche tassa maṃ dajjā, vikkiṇeyya haneyya vā”ti. –",
  "atk-s0512a0:755": "Āha.",
  "atk-s0512a0:756_0": "Mahāpurisopi “ambho, brāhmaṇa, maddito me sataguṇena sahassaguṇena satasahassaguṇena",
  "atk-s0512a0:756_1": "sabbaññutaññāṇameva piyataraṃ, idaṃ me dānaṃ sabbaññutaññāṇappaṭivedhassa paccayo",
  "atk-s0512a0:756_2": "hotū”ti vatvā adāsi. Tena vuttaṃ –",
  "atk-s0512a0:757": "118.",
  "atk-s0512a0:758": "“Jāliṃ kaṇhājinaṃ dhītaṃ, maddideviṃ patibbataṃ;",
  "atk-s0512a0:759": "Cajamāno na cintesiṃ, bodhiyāyeva kāraṇā.",
  "atk-s0512a0:760": "119.",
  "atk-s0512a0:761": "Na me dessā ubho puttā, maddidevī na dessiyā;",
  "atk-s0512a0:762": "Sabbaññutaṃ piyaṃ mayhaṃ, tasmā piye adāsaha”nti.",
  "atk-s0512a0:763": "Tattha cajamāno na cintesinti pariccajanto santāpavasena na cintesiṃ, vissaṭṭho hutvā pariccajinti attho.",
  "atk-s0512a0:764_0": "Etthāha – kasmā panāyaṃ mahāpuriso attano puttadāre jātisampanne khattiye parassa",
  "atk-s0512a0:764_1": "dāsabhāvena pariccaji, na hi yesaṃ kesañcipi bhujissānaṃ abhujissabhāvakaraṇaṃ sādhudhammoti?",
  "atk-s0512a0:764_2": "Vuccate – anudhammabhāvato. Ayañhi buddhakārake dhamme anugatadhammatā, yadidaṃ sabbassa",
  "atk-s0512a0:764_3": "attaniyassa mamanti pariggahitavatthuno anavasesapariccāgo, na hi deyyadhammapaṭiggāhakavikapparahitaṃ",
  "atk-s0512a0:764_4": "dānapāramiṃ paripūretuṃ ussukkamāpannānaṃ bodhisattānaṃ mamanti pariggahitavatthuṃ",
  "atk-s0512a0:764_5": "yācantassa yācakassa na pariccajituṃ yuttaṃ, porāṇopi cāyamanudhammo. Sabbesañhi",
  "atk-s0512a0:764_6": "bodhisattānaṃ ayaṃ āciṇṇasamāciṇṇadhammo kulavaṃso kulappaveṇī, yadidaṃ sabbassa",
  "atk-s0512a0:764_7": "pariccāgo. Tattha ca visesato piyataravatthupariccāgo, na hi keci bodhisattā vaṃsānugataṃ",
  "atk-s0512a0:764_8": "rajjissariyādidhanapariccāgaṃ, attano sīsanayanādiaṅgapariccāgaṃ, piyajīvitapariccāgaṃ,",
  "atk-s0512a0:764_9": "kulavaṃsapatiṭṭhāpakapiyaputtapariccāgaṃ, manāpacārinīpiyabhariyāpariccāganti ime",
  "atk-s0512a0:764_10": "pañca mahāpariccāge apariccajitvā buddhā nāma bhūtapubbā atthi. Tathā hi maṅgale",
  "atk-s0512a0:764_11": "bhagavati bodhisattabhūte bodhipariyesanaṃ caramāne ca carimattabhāvato tatiye attabhāve",
  "atk-s0512a0:764_12": "saputtadāre ekasmiṃ pabbate vasante kharadāṭhiko nāma yakkho mahāpurisassa dānajjhāsayataṃ",
  "atk-s0512a0:764_13": "sutvā brāhmaṇavaṇṇena upasaṅkamitvā mahāsattaṃ dve dārake yāci.",
  "atk-s0512a0:765_0": "Mahāsatto “dadāmi brāhmaṇassa puttake”ti haṭṭhapahaṭṭho udakapariyantaṃ pathaviṃ",
  "atk-s0512a0:765_1": "kampento dvepi dārake adāsi. Yakkho caṅkamanakoṭiyaṃ ālambanaphalakaṃ nissāya ṭhito",
  "atk-s0512a0:765_2": "mahāsattassa passantasseva muḷālakalāpaṃ viya dve dārake khādi. Aggijālaṃ viya lohitadhāraṃ",
  "atk-s0512a0:765_3": "uggiramānaṃ yakkhassa mukhaṃ olokentassa mahāpurisassa “vañcesi vata maṃ yakkho”ti",
  "atk-s0512a0:765_4": "uppajjanakacittuppādassa okāsaṃ adentassa upāyakosallassa subhāvitattā atītadhammānaṃ",
  "atk-s0512a0:765_5": "appaṭisandhisabhāvato aniccādivasena saṅkhārānaṃ suparimadditabhāvato ca evaṃ ittaraṭṭhitikena",
  "atk-s0512a0:765_6": "pabhaṅgunā asārena saṅkhārakalāpena “pūritā vata me dānapāramī, mahantaṃ vata me",
  "atk-s0512a0:765_7": "atthaṃ sādhetvā idaṃ adhigata”nti somanassameva uppajji. So idaṃ anaññasādhāraṇaṃ",
  "atk-s0512a0:765_8": "tasmiṃ khaṇe attano cittācāraṃ ñatvā “imassa nissandena anāgate imināva nīhārena",
  "atk-s0512a0:765_9": "sarīrato rasmiyo nikkhamantū”ti patthanamakāsi. Tassa taṃ patthanaṃ nissāya buddhabhūtassa",
  "atk-s0512a0:765_10": "sarīrappabhā niccameva dasasahassilokadhātuṃ pharitvā aṭṭhāsi. Evaṃ aññepi bodhisattā",
  "atk-s0512a0:765_11": "attano piyataraṃ puttadāraṃ pariccajitvā sabbaññutaññāṇaṃ paṭivijjhiṃsu.",
  "atk-s0512a0:766_0": "Api ca yathā nāma koci puriso kassaci santike gāmaṃ vā janapadaṃ vā keṇiyā gahetvā",
  "atk-s0512a0:766_1": "kammaṃ karonto attano antevāsikānaṃ vā pamādena pūtibhūtaṃ dhanaṃ dhāreyya, tamenaṃ",
  "atk-s0512a0:766_2": "so gāhāpetvā bandhanāgāraṃ paveseyya. Tassa evamassa “ahaṃ kho imassa rañño kammaṃ",
  "atk-s0512a0:766_3": "karonto ettakaṃ nāma dhanaṃ dhāremi, tenāhaṃ raññā bandhanāgāre pavesito, sacāhaṃ",
  "atk-s0512a0:766_4": "idheva homi, attānañca jīyeyya, puttadārakammakaraporisā ca me jīvikāpagatā mahantaṃ",
  "atk-s0512a0:766_5": "anayabyasanaṃ āpajjeyyuṃ. Yaṃnūnāhaṃ rañño ārocetvā attano puttaṃ vā kaniṭṭhabhātaraṃ",
  "atk-s0512a0:766_6": "vā idha ṭhapetvā nikkhameyyaṃ. Evāhaṃ ito bandhanato mutto nacirasseva yathāmittaṃ",
  "atk-s0512a0:766_7": "yathāsandiṭṭhaṃ dhanaṃ saṃharitvā rañño datvā tampi bandhanato mocemi, appamattova",
  "atk-s0512a0:766_8": "hutvā uṭṭhānabalena attano sampattiṃ paṭipākatikaṃ karissāmī”ti. So tathā kareyya.",
  "atk-s0512a0:766_9": "Evaṃ sampadamidaṃ daṭṭhabbaṃ.",
  "atk-s0512a0:767_0": "Tatridaṃ opammasaṃsandanaṃ – rājā viya kammaṃ, bandhanāgāro viya saṃsāro, raññā bandhanāgāre",
  "atk-s0512a0:767_1": "ṭhapitapuriso viya kammavasena saṃsāracārake ṭhito mahāpuriso, tassa bandhanāgāre",
  "atk-s0512a0:767_2": "ṭhitapurisassa tattha puttassa vā bhātuno vā parādhīnabhāvakaraṇena tesaṃ attano",
  "atk-s0512a0:767_3": "ca dukkhappamocanaṃ viya mahāpurisassa attano puttādike paresaṃ datvā sabbaññutaññāṇappaṭilābhena",
  "atk-s0512a0:767_4": "sabbasattānaṃ vaṭṭadukkhappamocanaṃ, tassa vigatadukkhassa tehi saddhiṃ yathādhippetasampattiyaṃ",
  "atk-s0512a0:767_5": "patiṭṭhānaṃ viya mahāpurisassa arahattamaggena apagatavaṭṭadukkhassa buddhabhāvena",
  "atk-s0512a0:767_6": "dasabalādisabbaññutaññāṇasampattisamannāgamo attano vacanakārakānaṃ vijjattayādisampattisamannāgamo",
  "atk-s0512a0:767_7": "cāti evaṃ anavajjasabhāvo eva mahāpurisānaṃ puttadārapariccāgo. Eteneva nayena nesaṃ",
  "atk-s0512a0:767_8": "aṅgajīvitapariccāge yā codanā, sāpi visodhitāti veditabbāti.",
  "atk-s0512a0:768": "Evaṃ pana mahāsattena maddideviyā dinnāya sakko acchariyabbhutacittajāto hutvā –",
  "atk-s0512a0:769": "“Sabbe jitā te paccūhā, ye dibbā ye ca mānusā;",
  "atk-s0512a0:770": "Ninnāditā te pathavī, saddo te tidivaṃ gato. ;",
  "atk-s0512a0:771": "“Duddadaṃ dadamānānaṃ, dukkaraṃ kamma kubbataṃ;",
  "atk-s0512a0:772": "Asanto nānukubbanti, sataṃ dhammo durannayo.",
  "atk-s0512a0:773": "“Tasmā satañca asataṃ, nānā hoti ito gati;",
  "atk-s0512a0:774": "Asanto nirayaṃ yanti, santo saggaparāyanā”ti. –",
  "atk-s0512a0:775": "Ādinā nayena mahāpurisassa dānānumodanavasena thutiṃ akāsi.",
  "atk-s0512a0:776_0": "Tattha paccūhāti paccatthikā. Dibbāti dibbayasapaṭibāhakā. Mānusāti manussayasapaṭibāhakā.",
  "atk-s0512a0:776_1": "Ke pana teti? Macchariyadhammā, te sabbe puttadāraṃ dentena mahāsattena jitāti dasseti.",
  "atk-s0512a0:776_2": "Duddadanti puttadārādiduddadaṃ dadamānānaṃ tameva dukkaraṃ kubbataṃ tumhādisānaṃ",
  "atk-s0512a0:776_3": "kammaṃ aññe sāvakapaccekabodhisattā nānukubbanti, pageva asanto maccharino. Tasmā",
  "atk-s0512a0:776_4": "sataṃ dhammo durannayo sādhūnaṃ mahābodhisattānaṃ paṭipattidhammo aññehi duranugamo.",
  "atk-s0512a0:777": "Evaṃ sakko mahāpurisassa anumodanavasena thutiṃ katvā maddideviṃ niyyātento –",
  "atk-s0512a0:778": "“Dadāmi bhoto bhariyaṃ, maddiṃ sabbaṅgasobhanaṃ;",
  "atk-s0512a0:779": "Tvañceva maddiyā channo, maddī ca patino tavā”ti. –",
  "atk-s0512a0:780": "Vatvā taṃ maddiṃ paṭidatvā dibbattabhāvena jalanto taruṇasūriyo viya ākāse ṭhatvā attānaṃ ācikkhanto –",
  "atk-s0512a0:781": "“Sakkohamasmi devindo, āgatosmi tavantike;",
  "atk-s0512a0:782": "Varaṃ varassu rājisi, vare aṭṭha dadāmi te”ti. –",
  "atk-s0512a0:783_0": "Vatvā varehi nimantesi. Mahāsattopi “pitā maṃ punadeva rajje patiṭṭhāpetu, vajjhappattaṃ",
  "atk-s0512a0:783_1": "vadhato moceyyaṃ, sabbasattānaṃ avassayo bhaveyyaṃ, paradāraṃ na gaccheyyaṃ, itthīnaṃ",
  "atk-s0512a0:783_2": "vasaṃ na gaccheyyaṃ, putto me dīghāyuko siyā, annapānādideyyadhammo bahuko siyā,",
  "atk-s0512a0:783_3": "tañca aparikkhayaṃ pasannacitto dadeyyaṃ, evaṃ mahādānāni pavattetvā devalokaṃ gantvā",
  "atk-s0512a0:783_4": "tato idhāgato sabbaññutaṃ pāpuṇeyya”nti ime aṭṭha vare yāci. Sakko “nacirasseva pitā",
  "atk-s0512a0:783_5": "sañjayamahārājā idheva āgantvā taṃ gahetvā rajje patiṭṭhāpessati, itaro ca sabbo",
  "atk-s0512a0:783_6": "te manoratho matthakaṃ pāpuṇissati, mā cintayi, appamatto hohī”ti ovaditvā sakaṭṭhānameva",
  "atk-s0512a0:783_7": "gato. Bodhisatto ca maddidevī ca sammodamānā sakkadattiye assame vasiṃsu.",
  "atk-s0512a0:784_0": "Jūjakepi kumāre gahetvā gacchante devatā ārakkhamakaṃsu. Divase divase ekā devadhītā",
  "atk-s0512a0:784_1": "rattibhāge āgantvā maddivaṇṇena kumāre paṭijaggi. So devatāviggahito hutvā “kaliṅgaraṭṭhaṃ",
  "atk-s0512a0:784_2": "gamissāmī”ti aḍḍhamāsena jetuttaranagarameva sampāpuṇi. Rājā vinicchaye nisinno brāhmaṇena",
  "atk-s0512a0:784_3": "saddhiṃ dārake rājaṅgaṇena gacchante disvā sañjānitvā brāhmaṇena saddhiṃ te pakkosāpetvā",
  "atk-s0512a0:784_4": "taṃ pavattiṃ sutvā bodhisattena kathitaniyāmeneva dhanaṃ datvā kumāre kiṇitvā nhāpetvā",
  "atk-s0512a0:784_5": "bhojetvā sabbālaṅkārapaṭimaṇḍite katvā rājā dārakaṃ phussatidevī dārikaṃ ucchaṅge",
  "atk-s0512a0:784_6": "katvā bodhisattassa rājaputtiyā ca pavattiṃ suṇiṃsu.",
  "atk-s0512a0:785_0": "Taṃ sutvā rājā “bhūnahaccaṃ vata mayā kata”nti saṃviggamānaso tāvadeva dvādasaakkhobhanīparimāṇaṃ",
  "atk-s0512a0:785_1": "senaṃ sannayhitvā vaṅkapabbatābhimukho pāyāsi saddhiṃ phussatideviyā ceva dārakehi",
  "atk-s0512a0:785_2": "ca. Anukkamena gantvā puttena ca suṇisāya ca samāgañchi. Vessantaro piyaputte disvā",
  "atk-s0512a0:785_3": "sokaṃ sandhāretuṃ asakkonto visaññī hutvā tattheva pati, tathā maddī mātāpitaro sahajātā",
  "atk-s0512a0:785_4": "saṭṭhisahassā ca amaccā. Taṃ kāruññaṃ passantesu ekopi sakabhāvena sandhāretuṃ nāsakkhi,",
  "atk-s0512a0:785_5": "sakalaṃ assamapadaṃ yugandharavātapamadditaṃ viya sālavanaṃ ahosi. Sakko devarājā",
  "atk-s0512a0:785_6": "tesaṃ visaññibhāvavinodanatthaṃ pokkharavassaṃ vassāpesi, temetukāmā tementi, pokkhare",
  "atk-s0512a0:785_7": "patitavassaṃ viya vinivattitvā udakaṃ gacchati. Sabbe saññaṃ paṭilabhiṃsu. Tadāpi",
  "atk-s0512a0:785_8": "pathavikampādayo heṭṭhā vuttappakārā acchariyā pāturahesuṃ. Tena vuttaṃ –",
  "atk-s0512a0:786": "120.",
  "atk-s0512a0:787": "“Punāparaṃ brahāraññe, mātāpitusamāgame;",
  "atk-s0512a0:788": "Karuṇaṃ paridevante, sallapante sukhaṃ dukhaṃ.",
  "atk-s0512a0:789": "121.",
  "atk-s0512a0:790": "“Hirottappena garunā, ubhinnaṃ upasaṅkami;",
  "atk-s0512a0:791": "Tadāpi pathavī kampi, sineruvanavaṭaṃsakā”ti.",
  "atk-s0512a0:792_0": "Tattha karuṇaṃ paridevanteti mātāpitaro ādiṃ katvā sabbasmiṃ āgatajane karuṇaṃ paridevamāne.",
  "atk-s0512a0:792_1": "Sallapante sukhaṃ dukhanti sukhadukkhaṃ pucchitvā paṭisanthāravasena ālāpasallāpaṃ",
  "atk-s0512a0:792_2": "karonte. Hirottappena garunā ubhinnanti ime sivīnaṃ vacanaṃ gahetvā adūsakaṃ dhamme",
  "atk-s0512a0:792_3": "ṭhitaṃ maṃ pabbājayiṃsūti cittappakopaṃ akatvā ubhosu etesu mātāpitūsu dhammagāravasamussitena",
  "atk-s0512a0:792_4": "hirottappeneva yathārūpe upasaṅkami. Tena me dhammatejena tadāpi pathavī kampi.",
  "atk-s0512a0:793_0": "Atha sañjayamahārājā bodhisattaṃ khamāpetvā rajjaṃ paṭicchāpetvā taṅkhaṇaññeva kesamassukammādīni",
  "atk-s0512a0:793_1": "kārāpetvā nhāpetvā sabbābharaṇavibhūsitaṃ devarājānamiva virocamānaṃ saha maddideviyā",
  "atk-s0512a0:793_2": "rajje abhisiñcitvā tāvadeva ca tato paṭṭhāya dvādasaakkhobhanīparimāṇāya caturaṅginiyā",
  "atk-s0512a0:793_3": "senāya ca puttaṃ parivārayitvā vaṅkapabbatato yāva jetuttaranagarā saṭṭhiyojanamaggaṃ",
  "atk-s0512a0:793_4": "alaṅkārāpetvā dvīhi māsehi sukheneva nagaraṃ pavesesi. Mahājano uḷāraṃ pītisomanassaṃ",
  "atk-s0512a0:793_5": "paṭisaṃvedesi. Celukkhepādayo pavattiṃsu. Nagare ca nandibheriṃ carāpesuṃ. Antamaso",
  "atk-s0512a0:793_6": "biḷāre upādāya sabbesaṃ bandhane ṭhitānaṃ bandhanamokkho ahosi. So nagaraṃ paviṭṭhadivaseyeva",
  "atk-s0512a0:793_7": "paccūsakāle cintesi – “sve vibhātāya rattiyā mamāgatabhāvaṃ sutvā yācakā āgamissanti,",
  "atk-s0512a0:793_8": "tesāhaṃ kiṃ dassāmī”ti. Tasmiṃ khaṇe sakkassa āsanaṃ uṇhākāraṃ dassesi. So āvajjento",
  "atk-s0512a0:793_9": "taṃ kāraṇaṃ ñatvā tāvadeva rājanivesanassa purimavatthuṃ pacchimavatthuñca kaṭippamāṇaṃ",
  "atk-s0512a0:793_10": "pūrento ghanamegho viya sattaratanavassaṃ vassāpesi. Sakalanagare jaṇṇuppamāṇaṃ vassāpesīti. Tena vuttaṃ –",
  "atk-s0512a0:794": "122.",
  "atk-s0512a0:795": "“Punāparaṃ brahāraññā, nikkhamitvā sañātibhi;",
  "atk-s0512a0:796": "Pavisāmi puraṃ rammaṃ, jetuttaraṃ puruttamaṃ.",
  "atk-s0512a0:797": "123.",
  "atk-s0512a0:798": "“Ratanāni satta vassiṃsu, mahāmegho pavassatha;",
  "atk-s0512a0:799": "Tadāpi pathavī kampi, sineruvanavaṭaṃsakā.",
  "atk-s0512a0:800": "124.",
  "atk-s0512a0:801": "“Acetanāyaṃ pathavī, aviññāya sukhaṃ dukhaṃ;",
  "atk-s0512a0:802": "Sāpi dānabalā mayhaṃ, sattakkhattuṃ pakampathā”ti.",
  "atk-s0512a0:803_0": "Evaṃ sattaratanavasse vuṭṭhe punadivase mahāsatto “yesaṃ kulānaṃ purimapacchimavatthūsu",
  "atk-s0512a0:803_1": "vuṭṭhadhanaṃ, tesaññeva hotū”ti dāpetvā avasesaṃ āharāpetvā attano gehavatthusmiṃ",
  "atk-s0512a0:803_2": "dhanena saddhiṃ koṭṭhāgāresu okirāpetvā mahādānaṃ pavattesi. Acetanāyaṃ pathavīti",
  "atk-s0512a0:803_3": "cetanārahitā ayaṃ mahābhūtā pathavī, devatā pana cetanāsahitā. Aviññāya sukhaṃ dukhanti",
  "atk-s0512a0:803_4": "acetanattā eva sukhaṃ dukkhaṃ ajānitvā. Satipi sukhadukkhapaccayasaṃyoge taṃ nānubhavantī.",
  "atk-s0512a0:803_5": "Sāpi dānabalā mayhanti evaṃbhūtāpi sā mahāpathavī mama dānapuññānubhāvahetu. Sattakkhattuṃ",
  "atk-s0512a0:803_6": "pakampathāti aṭṭhavassikakāle hadayamaṃsādīnipi yācakānaṃ dadeyyanti dānajjhāsayuppāde",
  "atk-s0512a0:803_7": "maṅgalahatthidāne pabbājanakāle pavattitamahādāne puttadāne bhariyādāne vaṅkapabbate",
  "atk-s0512a0:803_8": "ñātisamāgame nagaraṃ paviṭṭhadivase ratanavassakāleti imesu ṭhānesu sattavāraṃ akampittha.",
  "atk-s0512a0:803_9": "Evaṃ ekasmiṃyeva attabhāve sattakkhattuṃ mahāpathavikampanādiacchariyapātubhāvahetubhūtāni",
  "atk-s0512a0:803_10": "yāvatāyukaṃ mahādānāni pavattetvā mahāsatto āyupariyosāne tusitapure uppajji. Tenāha bhagavā –",
  "atk-s0512a0:804": "“Tato vessantaro rājā, dānaṃ datvāna khattiyo;",
  "atk-s0512a0:805": "Kāyassa bhedā sappañño, saggaṃ so upapajjathā”ti. ;",
  "atk-s0512a0:806_0": "Tadā jūjako devadatto ahosi, amittatāpanā ciñcamāṇavikā, cetaputto channo, accutatāpaso",
  "atk-s0512a0:806_1": "sāriputto, sakko anuruddho, maddī rāhulamātā, jālikumāro rāhulo, kaṇhājinā uppalavaṇṇā,",
  "atk-s0512a0:806_2": "mātāpitaro mahārājakulāni, sesaparisā buddhaparisā, vessantaro rājā lokanātho.",
  "atk-s0512a0:807_0": "Idhāpi heṭṭhā vuttanayeneva yathārahaṃ sesapāramiyo niddhāretabbā. Tathā mahāsatte",
  "atk-s0512a0:807_1": "kucchigate mātu devasikaṃ chasatasahassāni vissajjetvā dānaṃ dātukāmatādohaḷo, tathā",
  "atk-s0512a0:807_2": "dīyamānepi dhanassa parikkhayābhāvo, jātakkhaṇe eva hatthaṃ pasāretvā “dānaṃ dassāmi,",
  "atk-s0512a0:807_3": "atthi kiñcī”ti vācānicchāraṇaṃ, catupañcavassikakāle attano alaṅkārassa dhātīnaṃ",
  "atk-s0512a0:807_4": "hatthagatassa puna aggahetukāmatā, aṭṭhavassikakāle hadayamaṃsādikassa attano sarīrāvayavassa",
  "atk-s0512a0:807_5": "dātukāmatāti evamādikā sattakkhattuṃ mahāpathavikampanādianekacchariyapātubhāvahetubhūtā",
  "atk-s0512a0:807_6": "idha mahāpurisassa guṇānubhāvā vibhāvetabbā. Tenetaṃ vuccati –",
  "atk-s0512a0:808": "“Evaṃ acchariyā hete, abbhutā ca mahesino…pe…;",
  "atk-s0512a0:809": "Tesu cittappasādopi, dukkhato parimocaye;",
  "atk-s0512a0:810": "Pagevānukiriyā tesaṃ, dhammassa anudhammato”ti.",
  "atk-s0512a0:811": "Vessantaracariyāvaṇṇanā niṭṭhitā.",
  "atk-s0512a0:812": "10. Sasapaṇḍitacariyāvaṇṇanā",
  "atk-s0512a0:813_0": "125-6. Dasame yadā homi, sasakoti ahaṃ, sāriputta, bodhipariyesanaṃ caramāno yadā",
  "atk-s0512a0:813_1": "sasapaṇḍito homi. Bodhisattā hi kammavasippattāpi tādisānaṃ tiracchānānaṃ anuggaṇhanatthaṃ",
  "atk-s0512a0:813_2": "tiracchānayoniyaṃ nibbattanti. Pavanacārakoti mahāvanacārī. Dabbāditiṇāni rukkhagacchesu",
  "atk-s0512a0:813_3": "paṇṇāni yaṃkiñci sākaṃ rukkhato patitaphalāni ca bhakkho etassāti tiṇapaṇṇasākaphalabhakkho.",
  "atk-s0512a0:813_4": "Paraheṭhanavivajjitoti parapīḷāvirahito. Suttapoto cāti uddapoto ca. Ahaṃ tadāti",
  "atk-s0512a0:813_5": "yadāhaṃ sasako homi, tadā ete makkaṭādayo tayo sahāye ovadāmi.",
  "atk-s0512a0:814_0": "127. Kiriye kalyāṇapāpaketi kusale ceva akusale ca kamme. Pāpānīti anusāsanākāradassanaṃ.",
  "atk-s0512a0:814_1": "Tattha pāpāni parivajjethāti pāṇātipāto…pe… micchādiṭṭhīti imāni pāpāni parivajjetha.",
  "atk-s0512a0:814_2": "Kalyāṇe abhinivissathāti dānaṃ sīlaṃ…pe… diṭṭhujukammanti idaṃ kalyāṇaṃ, imasmiṃ",
  "atk-s0512a0:814_3": "kalyāṇe attano kāyavācācittāni abhimukhabhāvena nivissatha, imaṃ kalyāṇapaṭipattiṃ",
  "atk-s0512a0:814_4": "paṭipajjathāti attho.",
  "atk-s0512a0:815_0": "Evaṃ mahāsatto tiracchānayoniyaṃ nibbattopi ñāṇasampannatāya kalyāṇamitto hutvā tesaṃ",
  "atk-s0512a0:815_1": "tiṇṇaṃ janānaṃ kālena kālaṃ upagatānaṃ ovādavasena dhammaṃ desesi. Te tassa ovādaṃ",
  "atk-s0512a0:815_2": "sampaṭicchitvā attano vasanaṭṭhānaṃ pavisitvā vasanti. Evaṃ kāle gacchante bodhisatto",
  "atk-s0512a0:815_3": "ākāsaṃ oloketvā candapāripūriṃ disvā “uposathakammaṃ karothā”ti ovadi. Tenāha –",
  "atk-s0512a0:816": "128.",
  "atk-s0512a0:817": "“Uposathamhi divase, candaṃ disvāna pūritaṃ;",
  "atk-s0512a0:818": "Etesaṃ tattha ācikkhiṃ, divaso ajjuposatho.",
  "atk-s0512a0:819": "129.",
  "atk-s0512a0:820": "“Dānāni paṭiyādetha, dakkhiṇeyyassa dātave;",
  "atk-s0512a0:821": "Datvā dānaṃ dakkhiṇeyye, upavassathuposatha”nti.",
  "atk-s0512a0:822_0": "Tattha candaṃ disvā na pūritanti juṇhapakkhacātuddasiyaṃ īsakaṃ aparipuṇṇabhāvena",
  "atk-s0512a0:822_1": "candaṃ na paripūritaṃ disvā tato vibhātāya rattiyā aruṇuggamanavelāyameva uposathamhi",
  "atk-s0512a0:822_2": "divase pannarase etesaṃ makkaṭādīnaṃ mayhaṃ sahāyānaṃ divaso ajjuposatho. Tasmā “dānāni",
  "atk-s0512a0:822_3": "paṭiyādethā”tiādinā tattha uposathadivase paṭipattividhānaṃ ācikkhinti yojetabbaṃ.",
  "atk-s0512a0:822_4": "Tattha dānānīti deyyadhamme. Paṭiyādethāti yathāsatti yathābalaṃ sajjetha. Dātaveti",
  "atk-s0512a0:822_5": "dātuṃ. Upavassathāti uposathakammaṃ karotha, uposathasīlāni rakkhatha, sīle patiṭṭhāya",
  "atk-s0512a0:822_6": "dinnadānaṃ mahapphalaṃ hoti, tasmā yācake sampatte tumhehi khāditabbāhārato datvā",
  "atk-s0512a0:822_7": "khādeyyāthāti dasseti.",
  "atk-s0512a0:823_0": "Te “sādhū”ti bodhisattassa ovādaṃ sirasā sampaṭicchitvā uposathaṅgāni adhiṭṭhahiṃsu.",
  "atk-s0512a0:823_1": "Tesu uddapoto pātova “gocaraṃ pariyesissāmī”ti nadītīraṃ gato. Atheko bāḷisiko satta",
  "atk-s0512a0:823_2": "rohitamacche uddharitvā valliyā āvuṇitvā nadītīre vālukāya paṭicchādetvā macche gaṇhanto",
  "atk-s0512a0:823_3": "nadiyā adho sotaṃ bhassi. Uddo macchagandhaṃ ghāyitvā vālukaṃ viyūhitvā macche disvā",
  "atk-s0512a0:823_4": "nīharitvā “atthi nu kho etesaṃ sāmiko”ti tikkhattuṃ ghosetvā sāmikaṃ apassanto valliyaṃ",
  "atk-s0512a0:823_5": "ḍaṃsitvā attano vasanagumbe ṭhapetvā “velāyameva khādissāmī”ti attano sīlaṃ āvajjento",
  "atk-s0512a0:823_6": "nipajji. Siṅgālopi gocaraṃ pariyesanto ekassa khettagopakassa kuṭiyaṃ dve maṃsasūlāni",
  "atk-s0512a0:823_7": "ekaṃ godhaṃ ekañca dadhivārakaṃ disvā “atthi nu kho etesaṃ sāmiko”ti tikkhattuṃ ghosetvā",
  "atk-s0512a0:823_8": "sāmikaṃ adisvā dadhivārakassa uggahaṇarajjukaṃ gīvāyaṃ pavesetvā maṃsasūle ca godhañca",
  "atk-s0512a0:823_9": "mukhena ḍaṃsitvā attano vasanagumbe ṭhapetvā “velāyameva khādissāmī”ti attano sīlaṃ",
  "atk-s0512a0:823_10": "āvajjento nipajji. Makkaṭopi vanasaṇḍaṃ pavisitvā ambapiṇḍaṃ āharitvā attano vasanagumbe",
  "atk-s0512a0:823_11": "ṭhapetvā “velāyameva khādissāmī”ti attano sīlaṃ āvajjento nipajji. Tiṇṇampi “aho",
  "atk-s0512a0:823_12": "idha nūna yācako āgaccheyyā”ti cittaṃ uppajji. Tena vuttaṃ –",
  "atk-s0512a0:824": "130.",
  "atk-s0512a0:825": "“Te me sādhūti vatvāna, yathāsatti yathābalaṃ;",
  "atk-s0512a0:826": "Dānāni paṭiyādetvā, dakkhiṇeyyaṃ gavesisu”nti.",
  "atk-s0512a0:827_0": "Bodhisatto pana “velāyameva nikkhamitvā dabbāditiṇāni khādissāmī”ti attano vasanagumbeyeva",
  "atk-s0512a0:827_1": "nisinno cintesi – “mama santikaṃ āgatānaṃ yācakānaṃ tiṇāni khādituṃ na sakkā, tilataṇḍulādayopi",
  "atk-s0512a0:827_2": "mayhaṃ natthi, sace me santikaṃ yācako āgamissati, ahaṃ tiṇena yāpemi, attano sarīramaṃsaṃ",
  "atk-s0512a0:827_3": "dassāmī”ti. Tenāha bhagavā –",
  "atk-s0512a0:828": "131.",
  "atk-s0512a0:829": "“Ahaṃ nisajja cintesiṃ, dānaṃ dakkhiṇanucchavaṃ;",
  "atk-s0512a0:830": "Yadihaṃ labhe dakkhiṇeyyaṃ, kiṃ me dānaṃ bhavissati.",
  "atk-s0512a0:831": "132.",
  "atk-s0512a0:832": "“Na me atthi tilā muggā, māsā vā taṇḍulā ghataṃ;",
  "atk-s0512a0:833": "Ahaṃ tiṇena yāpemi, na sakkā tiṇa dātave.",
  "atk-s0512a0:834": "133.",
  "atk-s0512a0:835": "“Yadi koci eti dakkhiṇeyyo, bhikkhāya mama santike;",
  "atk-s0512a0:836": "Dajjāhaṃ sakamattānaṃ, na so tuccho gamissatī”ti.",
  "atk-s0512a0:837_0": "Tattha dānaṃ dakkhiṇanucchavanti dakkhiṇābhāvena anucchavikaṃ dānaṃ dakkhiṇeyyassa",
  "atk-s0512a0:837_1": "dātabbaṃ deyyadhammaṃ cintesiṃ. Yadihaṃ labheti yadi ahaṃ kiñci dakkhiṇeyyaṃ ajja",
  "atk-s0512a0:837_2": "labheyyaṃ. Kiṃ me dānaṃ bhavissatīti kiṃ mama dātabbaṃ bhavissati. Na sakkā tiṇa",
  "atk-s0512a0:837_3": "dātaveti yadi dakkhiṇeyyassa dātuṃ tilamuggādikaṃ mayhaṃ natthi, yaṃ pana mama āhārabhūtaṃ,",
  "atk-s0512a0:837_4": "taṃ na sakkā tiṇaṃ dakkhiṇeyyassa dātuṃ. Dajjāhaṃ sakamattānanti kiṃ vā mayhaṃ etāya",
  "atk-s0512a0:837_5": "deyyadhammacintāya, nanu idameva mayhaṃ anavajjaṃ aparādhīnatāya sulabhaṃ paresañca",
  "atk-s0512a0:837_6": "paribhogārahaṃ sarīraṃ sace koci dakkhiṇeyyo mama santikaṃ āgacchati, tayidaṃ sakamattānaṃ",
  "atk-s0512a0:837_7": "tassa dajjāmahaṃ. Evaṃ sante na so tuccho mama santikaṃ āgato arittahattho hutvā gamissatīti.",
  "atk-s0512a0:838_0": "Evaṃ mahāpurisassa yathābhūtasabhāvaṃ parivitakkentassa parivitakkānubhāvena sakkassa",
  "atk-s0512a0:838_1": "paṇḍukambalasilāsanaṃ uṇhākāraṃ dassesi. So āvajjento imaṃ kāraṇaṃ disvā “sasarājaṃ",
  "atk-s0512a0:838_2": "vīmaṃsissāmī”ti paṭhamaṃ uddassa vasanaṭṭhānaṃ gantvā brāhmaṇavesena aṭṭhāsi. Tena",
  "atk-s0512a0:838_3": "“kimatthaṃ, brāhmaṇa, ṭhitosī”ti ca vutte sace kañci āhāraṃ labheyyaṃ, uposathiko",
  "atk-s0512a0:838_4": "hutvā samaṇadhammaṃ kareyyanti. So “sādhūti te āhāraṃ dassāmī”ti āha. Tena vuttaṃ –",
  "atk-s0512a0:839": "“Satta me rohitā macchā, udakā thalamubbhatā;",
  "atk-s0512a0:840": "Idaṃ brāhmaṇa me atthi, etaṃ bhutvā vane vasā”ti. ;",
  "atk-s0512a0:841_0": "Brāhmaṇo “pageva tāva hotu, pacchā jānissāmī”ti tatheva siṅgālassa makkaṭassa ca",
  "atk-s0512a0:841_1": "santikaṃ gantvā tehipi attano vijjamānehi deyyadhammehi nimantito “pageva tāva hotu,",
  "atk-s0512a0:841_2": "pacchā jānissāmī”ti āha. Tena vuttaṃ –",
  "atk-s0512a0:842": "“Dussa me khettapālassa, rattibhattaṃ apābhataṃ;",
  "atk-s0512a0:843": "Maṃsasūlā ca dve godhā, ekañca dadhivārakaṃ;",
  "atk-s0512a0:844": "Idaṃ brāhmaṇa me atthi, etaṃ bhutvā vane vasā”ti.",
  "atk-s0512a0:845": "“Ambapakkaṃ dakaṃ sītaṃ, sītacchāyā manoramā;",
  "atk-s0512a0:846": "Idaṃ brāhmaṇa me atthi, etaṃ bhutvā vane vasā”ti. ;",
  "atk-s0512a0:847": "Tattha dussāti amussa. Rattibhattaṃ apābhatanti rattibhojanato apanītaṃ. Maṃsasūlā ca dve godhāti aṅgārapakkāni dve maṃsasūlāni ekā ca godhā. Dadhivārakanti dadhivārako.",
  "atk-s0512a0:848": "134. Atha brāhmaṇo sasapaṇḍitassa santikaṃ gato. Tenāpi “kimatthamāgatosī”ti vutte tathevāha. Tena vuttaṃ “mama saṅkappamaññāyā”tiādi.",
  "atk-s0512a0:849": "Tattha mama saṅkappamaññāyāti pubbe vuttappakāraṃ parivitakkaṃ jānitvā. Brāhmaṇavaṇṇināti brāhmaṇarūpavatā attabhāvena. Āsayanti vasanagumbaṃ.",
  "atk-s0512a0:850_0": "135-7. Santuṭṭhoti samaṃ sabbabhāgeneva tuṭṭho. Ghāsahetūti āhārahetu. Adinnapubbanti",
  "atk-s0512a0:850_1": "yehi kehici abodhisattehi adinnapubbaṃ. Dānavaranti uttamadānaṃ. “Ajja dassāmi te",
  "atk-s0512a0:850_2": "aha”nti vatvā tuvaṃ sīlaguṇūpeto, ayuttaṃ te paraheṭhananti taṃ pāṇātipātato apanetvā",
  "atk-s0512a0:850_3": "idāni tassa paribhogayoggaṃ attānaṃ katvā dātuṃ “ehi aggiṃ padīpehī”tiādimāha.",
  "atk-s0512a0:851": "Tattha ahaṃ pacissamattānanti tayā kate aṅgāragabbhe ahameva patitvā attānaṃ pacissaṃ. Pakkaṃ tvaṃ bhakkhayissasīti tathā pana pakkaṃ tvaṃ khādissasi.",
  "atk-s0512a0:852_0": "138-9. Nānākaṭṭhe samānayīti so brāhmaṇavesadhārī sakko nānādārūni samānento viya",
  "atk-s0512a0:852_1": "ahosi. Mahantaṃ akāsi citakaṃ, katvā aṅgāragabbhakanti vītaccikaṃ vigatadhūmaṃ aṅgārabharitabbhantaraṃ",
  "atk-s0512a0:852_2": "samantato jalamānaṃ mama sarīrassa nimujjanappahonakaṃ taṅkhaṇaññeva mahantaṃ citakaṃ",
  "atk-s0512a0:852_3": "akāsi, sahasā iddhiyā abhinimminīti adhippāyo. Tenāha “aggiṃ tattha padīpesi, yathā",
  "atk-s0512a0:852_4": "so khippaṃ mahābhave”ti.",
  "atk-s0512a0:853_0": "Tattha soti so aggikkhandho sīghaṃ mahanto yathā bhaveyya, tathā padīpesi. Phoṭetvā",
  "atk-s0512a0:853_1": "rajagate gatteti “sace lomantaresu pāṇakā atthi, te mā mariṃsū”ti paṃsugate mama",
  "atk-s0512a0:853_2": "gatte tikkhattuṃ vidhunitvā. Ekamantaṃ upāvisinti na tāva kaṭṭhāni ādittānīti tesaṃ",
  "atk-s0512a0:853_3": "ādīpanaṃ udikkhanto thokaṃ ekamantaṃ nisīdiṃ.",
  "atk-s0512a0:854_0": "140. Yadā mahākaṭṭhapuñjo, āditto dhamadhamāyatīti yadā pana so dārurāsi samantato",
  "atk-s0512a0:854_1": "āditto vāyuvegasamuddhaṭānaṃ jālasikhānaṃ vasena “dhamadhamā”ti evaṃ karoti. Taduppatitvā",
  "atk-s0512a0:854_2": "patati, majjhe jālasikhantareti tadā tasmiṃ kāle “mama sarīrassa jhāpanasamattho",
  "atk-s0512a0:854_3": "ayaṃ aṅgārarāsī”ti cintetvā uppatitvā ullaṅghitvā jālasikhānaṃ abbhantarabhūte tassa",
  "atk-s0512a0:854_4": "aṅgārarāsissa majjhe padumapuñje rājahaṃso viya pamuditacitto sakalasarīraṃ dānamukhe datvā patati.",
  "atk-s0512a0:855_0": "141-2. Paviṭṭhaṃ yassa kassacīti yathā ghammakāle sītalaṃ udakaṃ yena kenaci paviṭṭhaṃ",
  "atk-s0512a0:855_1": "tassa darathapariḷāhaṃ vūpasameti, assādaṃ pītiñca uppādeti. Tatheva jalitaṃ agginti",
  "atk-s0512a0:855_2": "evaṃ tathā pajjalitaṃ aṅgārarāsi tadā mama paviṭṭhassa usumamattampi nāhosi. Aññadatthu",
  "atk-s0512a0:855_3": "dānapītiyā sabbadarathapariḷāhavūpasamo eva ahosi. Cirassaṃ vata me chavicammādiko",
  "atk-s0512a0:855_4": "sabbo sarīrāvayavo dānamukhe juhitabbataṃ upagato abhipatthito manoratho matthakaṃ",
  "atk-s0512a0:855_5": "pattoti. Tena vuttaṃ –",
  "atk-s0512a0:856": "143.",
  "atk-s0512a0:857": "“Chaviṃ cammaṃ maṃsaṃ nhāruṃ, aṭṭhiṃ hadayabandhanaṃ;",
  "atk-s0512a0:858": "Kevalaṃ sakalaṃ kāyaṃ, brāhmaṇassa adāsaha”nti.",
  "atk-s0512a0:859_0": "Tattha hadayabandhananti hadayamaṃsapesi. Tañhi hadayavatthuṃ bandhitvā viya ṭhitattā",
  "atk-s0512a0:859_1": "“hadayabandhana”nti vuttaṃ. Atha vā hadayabandhananti hadayañca bandhanañca, hadayamaṃsañceva",
  "atk-s0512a0:859_2": "taṃ bandhitvā viya ṭhitayakanamaṃsañcāti attho. Kevalaṃ sakalaṃ kāyanti anavasesaṃ sabbaṃ sarīraṃ.",
  "atk-s0512a0:860_0": "Evaṃ tasmiṃ aggimhi attano sarīre lomakūpamattampi uṇhaṃ kātuṃ asakkonto bodhisattopi",
  "atk-s0512a0:860_1": "himagabbhaṃ paviṭṭho viya hutvā brāhmaṇarūpadharaṃ sakkaṃ evamāha – “brāhmaṇa, tayā",
  "atk-s0512a0:860_2": "kato aggi atisītalo, kiṃ nāmeta”nti? Paṇḍita, nāhaṃ brāhmaṇo, sakkohamasmi, tava",
  "atk-s0512a0:860_3": "vīmaṃsanatthaṃ āgato evamakāsinti. “Sakka, tvaṃ tāva tiṭṭhatu, sakalopi ce loko maṃ",
  "atk-s0512a0:860_4": "dānena vīmaṃseyya, neva me adātukāmataṃ kathañcipi uppādeyya passetha na”nti bodhisatto sīhanādaṃ nadi.",
  "atk-s0512a0:861_0": "Atha naṃ sakko “sasapaṇḍita, tava guṇā sakalakappampi pākaṭā hontū”ti pabbataṃ pīḷetvā",
  "atk-s0512a0:861_1": "pabbatarasaṃ ādāya candamaṇḍale sasalakkhaṇaṃ ālikhitvā bodhisattaṃ tasmiṃ vanasaṇḍe",
  "atk-s0512a0:861_2": "tattheva vanagumbe taruṇadabbatiṇapīṭhe nipajjāpetvā attano devalokameva gato. Tepi",
  "atk-s0512a0:861_3": "cattāro paṇḍitā samaggā sammodamānā niccasīlaṃ uposathasīlañca pūretvā yathārahaṃ",
  "atk-s0512a0:861_4": "puññāni katvā yathākammaṃ gatā.",
  "atk-s0512a0:862": "Tadā uddo āyasmā ānando ahosi, siṅgālo mahāmoggallāno, makkaṭo sāriputto, sasapaṇḍito pana lokanātho.",
  "atk-s0512a0:863_0": "Tassa idhāpi sīlādipāramiyo heṭṭhā vuttanayeneva yathārahaṃ niddhāretabbā. Tathā",
  "atk-s0512a0:863_1": "satipi tiracchānupapattiyaṃ kusalādidhamme kusalādito yathābhūtāvabodho, tesu aṇumattampi",
  "atk-s0512a0:863_2": "vajjaṃ bhayato disvā suṭṭhu akusalato oramaṇaṃ, sammadeva ca kusaladhammesu attano",
  "atk-s0512a0:863_3": "patiṭṭhāpanaṃ, paresañca “ime nāma pāpadhammā te evaṃ gahitā evaṃ parāmaṭṭhā evaṃgatikā",
  "atk-s0512a0:863_4": "bhavanti evaṃabhisamparāyā”ti ādīnavaṃ dassetvā tato viramaṇe niyojanaṃ, idaṃ dānaṃ",
  "atk-s0512a0:863_5": "nāma, idaṃ sīlaṃ nāma, idaṃ uposathakammaṃ nāma, ettha patiṭṭhitānaṃ devamanussasampattiyo",
  "atk-s0512a0:863_6": "hatthagatā evātiādinā puññakammesu ānisaṃsaṃ dassetvā patiṭṭhāpanaṃ, attano sarīrajīvitanirapekkhaṃ,",
  "atk-s0512a0:863_7": "paresaṃ sattānaṃ anuggaṇhanaṃ, uḷāro ca dānajjhāsayoti evamādayo idha bodhisattassa",
  "atk-s0512a0:863_8": "guṇānubhāvā vibhāvetabbā. Tenetaṃ vuccati – “evaṃ acchariyā hete…pe… dhammassa anudhammato”ti.",
  "atk-s0512a0:864": "Sasapaṇḍitacariyāvaṇṇanā niṭṭhitā.",
  "atk-s0512a0:865_0": "Idāni “akittibrāhmaṇo”tiādinā yathāvutte dasapi cariyāvisese udānetvā nigameti. Tattha",
  "atk-s0512a0:865_1": "ahameva tadā āsiṃ, yo te dānavare adāti yo tāni uttamadānāni adāsi, so akittibrāhaṇādiko",
  "atk-s0512a0:865_2": "ahameva tadā tasmiṃ kāle ahosiṃ, na aññoti. Iti tesu attabhāvesu satipi sīlādipāramīnaṃ",
  "atk-s0512a0:865_3": "yathārahaṃ pūritabhāve attano pana tadā dānajjhāsayassa ativiya uḷārabhāvaṃ sandhāya",
  "atk-s0512a0:865_4": "dānapāramivaseneva desanaṃ āropesi. Ete dānaparikkhārā, ete dānassa pāramīti ye ime",
  "atk-s0512a0:865_5": "akittijātakādīsu anekākāravokārā mayā pavattitā deyyadhammapariccāgā mama sarīrāvayavaputtadārapariccāgā",
  "atk-s0512a0:865_6": "paramakoṭikā, kiñcāpi te karuṇūpāyakosallapariggahitattā sabbaññutaññāṇameva uddissa",
  "atk-s0512a0:865_7": "pavattitattā dānassa paramukkaṃsagamanena dānapāramī eva, tathāpi mama dānassa paramatthapāramibhūtassa",
  "atk-s0512a0:865_8": "parikkharaṇatosantānassa paribhāvanāvasena abhisaṅkharaṇato ete dānaparikkhārā nāma.",
  "atk-s0512a0:865_9": "Yassa panete parikkhārā, taṃ dassetuṃ “jīvitaṃ yācake datvā, imaṃ pārami pūrayi”nti",
  "atk-s0512a0:865_10": "vuttaṃ. Ettha hi ṭhapetvā sasapaṇḍitacariyaṃ sesāsu navasu cariyāsu yathārahaṃ dānapāramidānaupapāramiyo",
  "atk-s0512a0:865_11": "veditabbā, sasapaṇḍitacariye pana dānaparamatthapāramī. Tena vuttaṃ –",
  "atk-s0512a0:866": "“Bhikkhāya upagataṃ disvā, sakattānaṃ pariccajiṃ;",
  "atk-s0512a0:867": "Dānena me samo natthi, esā me dānapāramī”ti. ;",
  "atk-s0512a0:868_0": "Kiñcāpi hi mahāpurisassa yathāvutte akittibrāhmaṇādikāle aññasmiñca mahājanakamahāsutasomādikāle",
  "atk-s0512a0:868_1": "dānapāramiyā pūritattabhāvānaṃ parimāṇaṃ nāma natthi, tathāpi ekanteneva sasapaṇḍitakāle",
  "atk-s0512a0:868_2": "dānapāramiyā paramatthapāramibhāvo vibhāvetabboti.",
  "atk-s0512a0:869": "Paramatthadīpaniyā cariyāpiṭakasaṃvaṇṇanāya",
  "atk-s0512a0:870": "Dasavidhacariyāsaṅgahassa visesato",
  "atk-s0512a0:871": "Dānapāramivibhāvanassa",
  "atk-s0512a0:872": "Paṭhamavaggassa atthavaṇṇanā niṭṭhitā.",
  "atk-s0512a0:873": "2. Hatthināgavaggo",
  "atk-s0512a0:874": "1. Mātuposakacariyāvaṇṇanā",
  "atk-s0512a0:875": "1. Dutiyavaggassa paṭhame kuñjaroti hatthī. Mātuposakoti andhāya jarājiṇṇāya mātuyā paṭijagganako. Mahiyāti bhūmiyaṃ. Guṇenāti sīlaguṇena, tadā mama sadiso natthi.",
  "atk-s0512a0:876_0": "Bodhisatto hi tadā himavantappadese hatthiyoniyaṃ nibbatti. So sabbaseto abhirūpo",
  "atk-s0512a0:876_1": "lakkhaṇasampanno mahāhatthī anekahatthisatasahassaparivāro ahosi. Mātā panassa andhā.",
  "atk-s0512a0:876_2": "So madhuraphalāphalāni hatthīnaṃ hatthesu datvā mātu peseti. Hatthino tassā adatvā",
  "atk-s0512a0:876_3": "sayaṃ khādanti. So pariggaṇhanto taṃ pavattiṃ ñatvā “yūthaṃ pahāya mātarameva posessāmī”ti",
  "atk-s0512a0:876_4": "rattibhāge aññesaṃ hatthīnaṃ ajānantānaṃ mātaraṃ gahetvā caṇḍoraṇapabbatapādaṃ gantvā",
  "atk-s0512a0:876_5": "ekaṃ naḷiniṃ upanissāya ṭhitāya pabbataguhāya mātaraṃ ṭhapetvā posesi.",
  "atk-s0512a0:877": "2-3. Pavane disvā vanacaroti eko vanacarako puriso tasmiṃ mahāvane vicaranto maṃ disvā. Rañño maṃ paṭivedayīti bārāṇasirañño maṃ ārocesi.",
  "atk-s0512a0:878_0": "So hi maggamūḷho disaṃ vavatthapetuṃ asakkonto mahantena saddena paridevi. Bodhisattopi",
  "atk-s0512a0:878_1": "tassa saddaṃ sutvā “ayaṃ puriso anātho, na kho panetaṃ patirūpaṃ, yaṃ esa mayi ṭhite",
  "atk-s0512a0:878_2": "idha vinasseyyā”ti tassa santikaṃ gantvā taṃ bhayena palāyantaṃ disvā “ambho purisa,",
  "atk-s0512a0:878_3": "natthi te maṃ nissāya bhayaṃ, mā palāyi, kasmā tvaṃ paridevanto vicarasī”ti pucchitvā",
  "atk-s0512a0:878_4": "“sāmi, ahaṃ maggamūḷho ajja me sattamo divaso”ti vutte “bho purisa, mā bhāyi, ahaṃ",
  "atk-s0512a0:878_5": "taṃ manussapathe ṭhapessāmī”ti taṃ attano piṭṭhiyaṃ nisīdāpetvā araññato nīharitvā",
  "atk-s0512a0:878_6": "nivatti. Sopi pāpo “nagaraṃ gantvā rañño ārocessāmī”ti rukkhasaññaṃ pabbatasaññañca",
  "atk-s0512a0:878_7": "karontova nikkhamitvā bārāṇasiṃ agamāsi. Tasmiṃ kāle rañño maṅgalahatthī mato. So",
  "atk-s0512a0:878_8": "puriso rājānaṃ upasaṅkamitvā mahāpurisassa attano diṭṭhabhāvaṃ ārocesi. Tena vuttaṃ",
  "atk-s0512a0:878_9": "“tavānucchavo, mahārāja, gajo vasati kānane”tiādi.",
  "atk-s0512a0:879_0": "Tattha tavānucchavoti tava opavayhaṃ kātuṃ anucchaviko yutto. Na tassa parikkhāyatthoti",
  "atk-s0512a0:879_1": "tassa gahaṇe gamanupacchedanatthaṃ samantato khaṇitabbaparikkhāya vā kareṇuyā kaṇṇapuṭena",
  "atk-s0512a0:879_2": "attānaṃ paṭicchādetvā khittapāsarajjuyā bandhitabbaāḷakasaṅkhātaālānena vā yattha",
  "atk-s0512a0:879_3": "paviṭṭho katthaci gantuṃ na sakkoti, tādisavañcanakāsuyā vā attho payojanaṃ natthi.",
  "atk-s0512a0:879_4": "Sahagahiteti gahaṇasamakālaṃ eva. Ehitīti āgamissati.",
  "atk-s0512a0:880_0": "Rājā imaṃ maggadesakaṃ katvā araññaṃ gantvā “iminā vuttaṃ hatthināgaṃ ānehī”ti hatthācariyaṃ",
  "atk-s0512a0:880_1": "saha parivārena pesesi. So tena saddhiṃ gantvā bodhisattaṃ naḷiniṃ pavisitvā gocaraṃ",
  "atk-s0512a0:880_2": "gaṇhantaṃ passi. Tena vuttaṃ –",
  "atk-s0512a0:881": "4.",
  "atk-s0512a0:882": "“Tassa taṃ vacanaṃ sutvā, rājāpi tuṭṭhamānaso;",
  "atk-s0512a0:883": "Pesesi hatthidamakaṃ, chekācariyaṃ susikkhitaṃ.",
  "atk-s0512a0:884": "5.",
  "atk-s0512a0:885": "“Gantvā so hatthidamako, addasa padumassare;",
  "atk-s0512a0:886": "Bhisamuḷālaṃ uddharantaṃ, yāpanatthāya mātuyā”ti.",
  "atk-s0512a0:887": "Tattha chekācariyanti hatthibandhanādividhimhi kusalaṃ hatthācariyaṃ. Susikkhitanti hatthīnaṃ sikkhāpanavijjāya niṭṭhaṅgamanena suṭṭhu sikkhitaṃ.",
  "atk-s0512a0:888_0": "6. Viññāya me sīlaguṇanti “bhaddo ayaṃ hatthājānīyo na mando, na caṇḍo, na vomissasīlo",
  "atk-s0512a0:888_1": "vā”ti mama sīlaguṇaṃ jānitvā. Kathaṃ? Lakkhaṇaṃ upadhārayīti susikkhitahatthisippattā",
  "atk-s0512a0:888_2": "mama lakkhaṇaṃ samantato upadhāresi. Tena so ehi puttāti vatvāna, mama soṇḍāya aggahi.",
  "atk-s0512a0:889_0": "7. Bodhisatto hatthācariyaṃ disvā – “idaṃ bhayaṃ mayhaṃ etassa purisassa santikā",
  "atk-s0512a0:889_1": "uppannaṃ, ahaṃ kho pana mahābalo hatthisahassampi viddhaṃsetuṃ samattho, pahomi kujjhitvā",
  "atk-s0512a0:889_2": "saraṭṭhakaṃ senāvāhanaṃ nāsetuṃ, sace pana kujjhissāmi, sīlaṃ me bhijjissati, tasmā",
  "atk-s0512a0:889_3": "sattīhi koṭṭiyamānopi na kujjhissāmī”ti cittaṃ adhiṭṭhāya sīsaṃ onāmetvā niccalova",
  "atk-s0512a0:889_4": "aṭṭhāsi. Tenāha bhagavā “yaṃ me tadā pākatikaṃ, sarīrānugataṃ bala”ntiādi.",
  "atk-s0512a0:890_0": "Tattha pākatikanti sabhāvasiddhaṃ. Sarīrānugatanti sarīrameva anugataṃ kāyabalaṃ,",
  "atk-s0512a0:890_1": "na upāyakusalatāsaṅkhātañāṇānugatanti adhippāyo. Ajja nāgasahassānanti ajjakāle anekesaṃ",
  "atk-s0512a0:890_2": "hatthisahassānaṃ samuditānaṃ. Balena samasādisanti tesaṃ sarīrabalena samasamameva",
  "atk-s0512a0:890_3": "hutvā sadisaṃ, na upamāmattena. Maṅgalahatthikule hi tadā bodhisatto uppannoti.",
  "atk-s0512a0:891_0": "8. Yadihaṃ tesaṃ pakuppeyyanti maṃ gahaṇāya upagatānaṃ tesaṃ ahaṃ yadi kujjheyyaṃ,",
  "atk-s0512a0:891_1": "tesaṃ jīvitamaddane paṭibalo bhaveyyaṃ. Na kevalaṃ tesaññeva, atha kho yāva rajjampi",
  "atk-s0512a0:891_2": "mānusanti yato rajjato tesaṃ āgatānaṃ manussānaṃ sabbampi rajjaṃ pothetvā cuṇṇavicuṇṇaṃ kareyyaṃ.",
  "atk-s0512a0:892_0": "9. Api cāhaṃ sīlarakkhāyāti evaṃ samatthopi ca ahaṃ attani patiṭṭhitāya sīlarakkhāya",
  "atk-s0512a0:892_1": "sīlaguttiyā gutto bandho viya. Na karomi citte aññathattanti tassa sīlassa aññathattabhūtaṃ",
  "atk-s0512a0:892_2": "tesaṃ sattānaṃ pothanādividhiṃ mayhaṃ citte na karomi, tattha cittampi na uppādemi.",
  "atk-s0512a0:892_3": "Pakkhipantaṃ mamāḷaketi ālānatthambhe pakkhipantaṃ, “disvāpī”ti vacanaseso. Kasmāti",
  "atk-s0512a0:892_4": "ce, sīlapāramipūriyā īdisesu ṭhānesu sīlaṃ akhaṇḍentassa me nacirasseva sīlapāramī",
  "atk-s0512a0:892_5": "paripūressatīti sīlapāramiparipūraṇatthaṃ tassa aññathattaṃ citte na karomīti yojanā.",
  "atk-s0512a0:893": "10. “Yadi te ma”nti gāthāyapi sīlarakkhāya daḷhaṃ katvā sīlassa adhiṭṭhitabhāvameva dasseti. Tattha koṭṭeyyunti bhindeyyuṃ. Sīlakhaṇḍabhayā mamāti mama sīlassa khaṇḍanabhayena.",
  "atk-s0512a0:894_0": "Evaṃ pana cintetvā bodhisatte niccale ṭhite hatthācariyo padumasaraṃ otaritvā tassa",
  "atk-s0512a0:894_1": "lakkhaṇasampattiṃ disvā “ehi puttā”ti rajatadāmasadisāya soṇḍāya gahetvā sattame",
  "atk-s0512a0:894_2": "divase bārāṇasiṃ pāpuṇi. So antarāmagge vattamānova rañño sāsanaṃ pesesi. Rājā nagaraṃ",
  "atk-s0512a0:894_3": "alaṅkārāpesi. Hatthācariyo bodhisattaṃ katagandhaparibhaṇḍaṃ alaṅkatapaṭiyattaṃ hatthisālaṃ",
  "atk-s0512a0:894_4": "netvā vicitrasāṇiyā parikkhipāpetvā rañño ārocesi. Rājā nānaggarasabhojanaṃ ādāya",
  "atk-s0512a0:894_5": "gantvā bodhisattassa dāpesi. So “mātaraṃ vinā gocaraṃ na gaṇhissāmī”ti piṇḍaṃ na",
  "atk-s0512a0:894_6": "gaṇhi. Yācitopi aggahetvā –",
  "atk-s0512a0:895": "“Sā nūnasā kapaṇikā, andhā apariṇāyikā;",
  "atk-s0512a0:896": "Khāṇuṃ pādena ghaṭṭeti, giriṃ caṇḍoraṇaṃ patī”ti. –",
  "atk-s0512a0:897": "Āha. Taṃ sutvā rājā –",
  "atk-s0512a0:898": "“Kā nu te sā mahānāga, andhā apariṇāyikā;",
  "atk-s0512a0:899": "Khāṇuṃ pādena ghaṭṭeti, giriṃ caṇḍoraṇaṃ patī”ti. – pucchitvā –",
  "atk-s0512a0:900": "“Mātā me sā mahārāja, andhā apariṇāyikā;",
  "atk-s0512a0:901": "Khāṇuṃ pādena ghaṭṭeti, giriṃ caṇḍoraṇaṃ patī”ti. –",
  "atk-s0512a0:902": "Vutte ajja sattamo divaso “mātā me gocaraṃ na labhitthā”ti vadato imassa gocaraṃ agaṇhantassa. Tasmā –",
  "atk-s0512a0:903": "“Muñcathetaṃ mahānāgaṃ, yoyaṃ bharati mātaraṃ;",
  "atk-s0512a0:904": "Sametu mātarā nāgo, saha sabbehi ñātibhī”ti. – vatvā muñcāpesi –",
  "atk-s0512a0:905": "“Mutto ca bandhanā nāgo, muttadāmāya kuñjaro;",
  "atk-s0512a0:906": "Muhuttaṃ assāsayitvā, agamā yena pabbato”ti.",
  "atk-s0512a0:907_0": "Tattha kapaṇikāti varākā. Khāṇuṃ pādena ghaṭṭetīti andhatāya puttaviyogadukkhena",
  "atk-s0512a0:907_1": "ca paridevamānā tattha tattha rukkhakaḷiṅgare pādena ghaṭṭeti. Caṇḍoraṇaṃ patīti",
  "atk-s0512a0:907_2": "caṇḍoraṇapabbatābhimukhī, tasmiṃ pabbatapāde paribbhamamānāti attho. Agamā yena pabbatoti",
  "atk-s0512a0:907_3": "so hatthināgo bandhanā mutto thokaṃ vissamitvā rañño dasarājadhammagāthāhi dhammaṃ",
  "atk-s0512a0:907_4": "desetvā “appamatto hohi, mahārājā”ti ovādaṃ datvā mahājanena gandhamālādīhi pūjiyamāno",
  "atk-s0512a0:907_5": "nagarā nikkhamitvā tadaheva mātarā samāgantvā sabbaṃ pavattiṃ ācikkhi. Sā tuṭṭhamānasā –",
  "atk-s0512a0:908": "“Ciraṃ jīvatu so rājā, kāsīnaṃ raṭṭhavaḍḍhano;",
  "atk-s0512a0:909": "Yo me puttaṃ pamocesi, sadā vuddhāpacāyika”nti. –",
  "atk-s0512a0:910_0": "Rañño anumodanaṃ akāsi. Rājā bodhisattassa guṇe pasīditvā naḷiniyā avidūre gāmaṃ",
  "atk-s0512a0:910_1": "māpetvā bodhisattassa mātu cassa nibaddhaṃ vattaṃ paṭṭhapesi. Aparabhāge bodhisatto",
  "atk-s0512a0:910_2": "mātari matāya tassā sarīraparihāraṃ katvā kuraṇḍakaassamapadaṃ nāma gato. Tasmiṃ",
  "atk-s0512a0:910_3": "pana ṭhāne himavantato otaritvā pañcasatā isayo vasiṃsu. Taṃ vattaṃ tesaṃ datvā rājā",
  "atk-s0512a0:910_4": "bodhisattassa samānarūpaṃ silāpaṭimaṃ kāretvā mahāsakkāraṃ pavattesi. Jambudīpavāsino",
  "atk-s0512a0:910_5": "anusaṃvaccharaṃ sannipatitvā hatthimahaṃ nāma kariṃsu.",
  "atk-s0512a0:911": "Tadā rājā ānando ahosi, hatthinī mahāmāyā, vanacarako devadatto, mātuposakahatthināgo lokanātho.",
  "atk-s0512a0:912_0": "Idhāpi dānapāramiādayo yathārahaṃ niddhāretabbā. Sīlapāramī pana atisayavatīti sā",
  "atk-s0512a0:912_1": "eva desanaṃ āruḷhā. Tathā tiracchānayoniyaṃ uppannopi brahmapubbadevapubbācariyaāhuneyyādibhāvena",
  "atk-s0512a0:912_2": "sabbaññubuddhenapi pasatthabhāvānurūpaṃ mātuyā garucittaṃ upaṭṭhapetvā “mātā nāmesā",
  "atk-s0512a0:912_3": "puttassa bahūpakārā, tasmā mātupaṭṭhānaṃ nāma paṇḍitena paññatta”nti manasi katvā",
  "atk-s0512a0:912_4": "anekesaṃ hatthisahassānaṃ issarādhipati mahānubhāvo yūthapati hutvā tehi anuvattiyamāno",
  "atk-s0512a0:912_5": "ekakavihāre antarāyaṃ agaṇetvā yūthaṃ pahāya ekako hutvā upakārikhettaṃ pūjessāmīti",
  "atk-s0512a0:912_6": "mātuposanaṃ, maggamūḷhapurisaṃ disvā anukampāya taṃ gahetvā manussagocarasampāpanaṃ,",
  "atk-s0512a0:912_7": "tena ca katāparādhasahanaṃ, hatthācariyappamukhānaṃ attānaṃ bandhituṃ āgatapurisānaṃ",
  "atk-s0512a0:912_8": "samatthopi samāno santāsanamattenapi tesaṃ pīḷanā bhavissati, mayhañca sīlassa khaṇḍādibhāvoti",
  "atk-s0512a0:912_9": "tathā akatvā sudantena opavayho viya sukheneva gahaṇūpagamanaṃ, mātaraṃ vinā na kañci",
  "atk-s0512a0:912_10": "ajjhoharissāmīti sattāhampi anāhāratā, imināpāhaṃ bandhāpitoti cittaṃ anuppādetvā",
  "atk-s0512a0:912_11": "rājānaṃ mettāya pharaṇaṃ, tassa ca nānānayehi dhammadesanāti evamādayo idha mahāpurisassa",
  "atk-s0512a0:912_12": "guṇānubhāvā vibhāvetabbā. Tena vuttaṃ – “evaṃ acchariyā ete, abbhutā ca mahesino…pe…",
  "atk-s0512a0:912_13": "dhammassa anudhammato”ti.",
  "atk-s0512a0:913": "Mātuposakacariyāvaṇṇanā niṭṭhitā.",
  "atk-s0512a0:914": "2. Bhūridattacariyāvaṇṇanā",
  "atk-s0512a0:915_0": "11. Dutiye bhūridattoti bhūrisamadatto. Dattoti hi tadā bodhisattassa mātāpitūhi",
  "atk-s0512a0:915_1": "kataṃ nāmaṃ. Yasmā paneso nāgabhavane virūpakkhamahārājabhavane tāvatiṃsabhavane",
  "atk-s0512a0:915_2": "ca uppanne pañhe sammadeva vinicchināti, ekadivasañca virūpakkhamahārāje nāgaparisāya",
  "atk-s0512a0:915_3": "saddhiṃ tidasapuraṃ gantvā sakkaṃ parivāretvā nisinne devānamantare pañho samuṭṭhāsi.",
  "atk-s0512a0:915_4": "Taṃ koci kathetuṃ nāsakkhi. Sakkena pana anuññāto pallaṅkavaragato hutvā mahāsattova",
  "atk-s0512a0:915_5": "kathesi. Atha naṃ devarājā dibbagandhapupphehi pūjetvā “datta, tvaṃ pathavisamāya",
  "atk-s0512a0:915_6": "vipulāya paññāya samannāgato ito paṭṭhāya bhūridatto nāmā”ti āha. Bhūrīti hi pathaviyā",
  "atk-s0512a0:915_7": "nāmaṃ, tasmā bhūrisamatāya bhūte atthe ramatīti ca bhūrisaṅkhātāya mahatiyā paññāya",
  "atk-s0512a0:915_8": "samannāgatattā mahāsatto “bhūridatto”ti paññāyittha. Mahatiyā pana nāgiddhiyā samannāgatattā mahiddhiko cāti.",
  "atk-s0512a0:916_0": "Atīte hi imasmiṃyeva kappe bārāṇasirañño putto pitarā raṭṭhato pabbājito vane vasanto",
  "atk-s0512a0:916_1": "aññatarāya nāgamāṇavikāya saṃvāsaṃ kappesi. Tesaṃ saṃvāsamanvāya dve dārakā jāyiṃsu",
  "atk-s0512a0:916_2": "– putto ca dhītā ca. Puttassa “sāgarabrahmadatto”ti nāmaṃ kariṃsu dhītāya “samuddajā”ti.",
  "atk-s0512a0:916_3": "So aparabhāge pitu accayena bārāṇasiṃ gantvā rajjaṃ kāresi. Atha dhataraṭṭho nāma",
  "atk-s0512a0:916_4": "nāgarājā pañcayojanasatike nāgabhavane nāgarajjaṃ kārento taṃ abhūtavādikena cittacūḷena",
  "atk-s0512a0:916_5": "nāma kacchapena “bārāṇasirājā attano dhītaraṃ tuyhaṃ dātukāmo, sā kho pana rājadhītā",
  "atk-s0512a0:916_6": "samuddajā nāma abhirūpā dassanīyā pāsādikā cā”ti kathitaṃ sutvā dhataraṭṭho cattāro",
  "atk-s0512a0:916_7": "nāgamāṇavake pesetvā taṃ dātuṃ anicchantaṃ nāgavibhiṃsikāya bhiṃsāpetvā “dammī”ti",
  "atk-s0512a0:916_8": "vutte mahantaṃ paṇṇākāraṃ pesetvā mahatiyā nāgiddhiyā mahantena parivārena tassa",
  "atk-s0512a0:916_9": "dhītaraṃ nāgabhavanaṃ netvā aggamahesiṭṭhāne ṭhapesi.",
  "atk-s0512a0:917_0": "Sā aparabhāge dhataraṭṭhaṃ paṭicca sudassano, datto, subhogo, ariṭṭhoti cattāro putte",
  "atk-s0512a0:917_1": "paṭilabhi. Tesu datto bodhisatto, so pubbe vuttanayeneva sakkena tuṭṭhacittena “bhūridatto”ti",
  "atk-s0512a0:917_2": "gahitanāmattā “bhūridatto”tveva paññāyittha. Atha nesaṃ pitā yojanasatikaṃ yojanasatikaṃ",
  "atk-s0512a0:917_3": "rajjaṃ bhājetvā adāsi. Mahanto yaso ahosi. Soḷasasoḷasanāgakaññāsahassāni parivārayiṃsu.",
  "atk-s0512a0:917_4": "Pitupi ekayojanasatameva rajjaṃ ahosi. Tayo puttā māse māse mātāpitaro passituṃ āgacchanti,",
  "atk-s0512a0:917_5": "bodhisatto pana anvaddhamāsaṃ āgacchati.",
  "atk-s0512a0:918_0": "So ekadivasaṃ virūpakkhamahārājena saddhiṃ sakkassa upaṭṭhānaṃ gato vejayantapāsādaṃ",
  "atk-s0512a0:918_1": "sudhammadevasabhaṃ pāricchattakakoviḷāraṃ paṇḍukambalasilāsanaṃ devaccharāparivāraṃ",
  "atk-s0512a0:918_2": "atimanoharaṃ sakkasampattiṃ disvā “ettakamattampi nāgattabhāve ṭhitassa dullabhaṃ,",
  "atk-s0512a0:918_3": "kuto sammāsambodhī”ti nāgattabhāvaṃ jigucchitvā “nāgabhavanaṃ gantvā uposathavāsaṃ",
  "atk-s0512a0:918_4": "vasitvā sīlameva paggaṇhissāmi, taṃ bodhiparipācanaṃ hoti, imasmiṃ devaloke uppattikāraṇaṃ",
  "atk-s0512a0:918_5": "bhavissatī”ti cintetvā nāgabhavanaṃ gantvā mātāpitaro āha – “ammatātā, ahaṃ uposathakammaṃ",
  "atk-s0512a0:918_6": "karissāmī”ti. Tehi “idheva uposathaṃ upavasāhi, bahigatānaṃ nāgānaṃ mahantaṃ bhaya”nti",
  "atk-s0512a0:918_7": "vutte ekavāraṃ tathā katvā nāgakaññāhi upadduto punavāre mātāpitūnaṃ anārocetvā attano",
  "atk-s0512a0:918_8": "bhariyaṃ āmantetvā “bhadde, ahaṃ manussalokaṃ gantvā yamunātīre mahānigrodharukkho",
  "atk-s0512a0:918_9": "atthi tassa avidūre vammikamatthake bhoge ābhujitvā caturaṅgasamannāgataṃ uposathaṃ",
  "atk-s0512a0:918_10": "adhiṭṭhāya nipajjitvā “uposathakammaṃ karissāmī”ti nāgabhavanato nikkhamitvā tathā",
  "atk-s0512a0:918_11": "karoti. Tena vuttaṃ “virūpakkhena mahāraññā, devalokamagañchaha”ntiādi.",
  "atk-s0512a0:919": "Tattha virūpakkhena mahāraññāti virūpakkhena nāma nāgādhipatimahārājena. Devalokanti tāvatiṃsadevalokaṃ. Agañchahanti agañchiṃ, upasaṅkamiṃ ahaṃ.",
  "atk-s0512a0:920_0": "12. Tatthāti tasmiṃ devaloke. Passiṃ tvāhanti addakkhiṃ ahaṃ tu-saddo nipātamatto.",
  "atk-s0512a0:920_1": "Ekantaṃ sukhasamappiteti ekantaṃ accantameva sukhena samaṅgībhūte. Vuttañhetaṃ bhagavatā",
  "atk-s0512a0:920_2": "– “santi, bhikkhave, cha phassāyatanikā nāma saggā. Yāvañcidaṃ, bhikkhave, na sukaraṃ",
  "atk-s0512a0:920_3": "akkhānena pāpuṇituṃ yāva sukhā saggā”ti ca. Taṃsaggagamanatthāyāti tasmiṃ saggasmiṃ",
  "atk-s0512a0:920_4": "uppattivasena gamanatthāya. Sīlabbatanti sīlasaṅkhātaṃ vataṃ. Atha vā sīlabbatanti",
  "atk-s0512a0:920_5": "uposathasīlañceva “mama cammaṃ cammatthikā harantū”tiādinā attano sarīrāvayavapariccāgasamādiyanasaṅkhātaṃ vatañca.",
  "atk-s0512a0:921_0": "13. Sarīrakiccanti mukhadhovanādisarīrapaṭijagganaṃ. Bhutvā yāpanamattakanti indriyāni",
  "atk-s0512a0:921_1": "nibbisevanāni kātuṃ sarīraṭṭhitimattakaṃ āhāraṃ āharitvā. Caturo aṅgeti cattāri aṅgāni.",
  "atk-s0512a0:921_2": "Adhiṭṭhāyāti adhiṭṭhahitvā. Semīti sayāmi.",
  "atk-s0512a0:922_0": "14. Chaviyātiādi tesaṃ catunnaṃ aṅgānaṃ dassanaṃ. Tattha ca chavicammānaṃ vissajjanaṃ",
  "atk-s0512a0:922_1": "ekaṃ aṅgaṃ, sesāni ekekameva, maṃsaggahaṇeneva cettha rudhirampi saṅgahitanti daṭṭhabbaṃ.",
  "atk-s0512a0:922_2": "Etenāti etehi. Harātu soti yassa etehi chaviādīhi karaṇīyaṃ atthi, tassa mayā dinnamevetaṃ.",
  "atk-s0512a0:922_3": "Sabbaṃ so haratūti attano attabhāve anapekkhapavāraṇaṃ pavāreti.",
  "atk-s0512a0:923_0": "Evaṃ mahāsattassa iminā niyāmeneva anvaddhamāsaṃ uposathakammaṃ karontassa dīgho",
  "atk-s0512a0:923_1": "addhā vītivatto. Evaṃ gacchante kāle ekadivasaṃ aññataro nesādabrāhmaṇo somadattena",
  "atk-s0512a0:923_2": "nāma attano puttena saha taṃ ṭhānaṃ patvā aruṇuggamanasamaye nāgakaññāhi parivāriyamānaṃ",
  "atk-s0512a0:923_3": "mahāsattaṃ disvā tassa santikaṃ agamāsi. Tāvadeva nāgakaññāyo pathaviyaṃ nimujjitvā",
  "atk-s0512a0:923_4": "nāgabhavanameva gatā. Brāhmaṇo mahāsattaṃ pucchi – “ko nu kho tvaṃ, mārisa, devo",
  "atk-s0512a0:923_5": "vā yakkho vā nāgo vā”ti? Bodhisatto yathābhūtaṃ attānaṃ āvi katvā sacāyaṃ ito gaccheyya,",
  "atk-s0512a0:923_6": "idha me vāsaṃ mahājanassa pākaṭaṃ kareyya, tena me uposathavāsassa antarāyopi siyā.",
  "atk-s0512a0:923_7": "Yaṃnūnāhaṃ ito imaṃ nāgabhavanaṃ netvā mahatiyā sampattiyā yojeyyaṃ. Evāyaṃ tattheva",
  "atk-s0512a0:923_8": "abhiramissati, tena me uposathakammaṃ addhaniyaṃ siyāti. Atha naṃ āha – “brāhmaṇa,",
  "atk-s0512a0:923_9": "mahantaṃ te yasaṃ dassāmi, ramaṇīyaṃ nāgabhavanaṃ, ehi tattha gacchāmā”ti. Sāmi,",
  "atk-s0512a0:923_10": "putto me atthi, tasmiṃ āgacchante āgamissāmīti. Gaccha, brāhmaṇa, puttaṃ ānehīti.",
  "atk-s0512a0:923_11": "Brāhmaṇo gantvā puttassa tamatthaṃ ārocetvā taṃ ānesi. Mahāsatto te ubhopi ādāya",
  "atk-s0512a0:923_12": "attano ānubhāvena nāgabhavanaṃ ānesi. Tesaṃ tattha dibbo attabhāvo pātubhavi. Atha",
  "atk-s0512a0:923_13": "tesaṃ mahāsatto dibbasampattiṃ datvā cattāri cattāri nāgakaññāsatāni adāsi. Te mahatiṃ",
  "atk-s0512a0:923_14": "sampattiṃ anubhaviṃsu.",
  "atk-s0512a0:924_0": "Bodhisattopi appamatto uposathakammaṃ karoti. Anvaddhamāsaṃ mātāpitūnaṃ upaṭṭhānaṃ",
  "atk-s0512a0:924_1": "gantvā dhammakathaṃ kathetvā tato ca brāhmaṇassa santikaṃ gantvā ārogyaṃ pucchitvā",
  "atk-s0512a0:924_2": "“yena te attho, taṃ vadeyyāsī”ti āpucchitvā “anukkaṇṭhamāno abhiramā”ti vatvā somadattenapi",
  "atk-s0512a0:924_3": "saddhiṃ paṭisanthāraṃ katvā attano nivesanaṃ gacchati. Brāhmaṇo saṃvaccharaṃ tattha",
  "atk-s0512a0:924_4": "vasitvā mandapuññatāya ukkaṇṭhitvā anicchamānampi puttaṃ gahetvā bodhisattaṃ āpucchitvā",
  "atk-s0512a0:924_5": "tena dīyamānaṃ bahuṃ dhanaṃ sabbakāmadadaṃ maṇiratanampi alakkhikatāya aggahetvā",
  "atk-s0512a0:924_6": "“manussalokaṃ gantvā pabbajissāmī”ti āha. Mahāsatto nāgamāṇavake āṇāpetvā taṃ saputtakaṃ",
  "atk-s0512a0:924_7": "manussalokaṃ pāpesi. Te ubhopi dibbābharaṇāni dibbavatthāni ca omuñcitvā nhāyituṃ",
  "atk-s0512a0:924_8": "ekaṃ pokkharaṇiṃ otariṃsu, tasmiṃ khaṇe tāni antaradhāyitvā nāgabhavanameva agamaṃsu.",
  "atk-s0512a0:924_9": "Atha paṭhamanivatthakāsāvapilotikāva sarīre paṭimuñci, dhanusarasattiyo gahetvā araññaṃ",
  "atk-s0512a0:924_10": "gantvā mige vadhitvā purimaniyāmeneva jīvikaṃ kappesuṃ.",
  "atk-s0512a0:925_0": "Tena ca samayena aññataro tāpaso supaṇṇarājato laddhaṃ alampāyanamantaṃ tassa anucchavikāni",
  "atk-s0512a0:925_1": "osadhāni mantūpacārañca attānaṃ upaṭṭhahantassa aññatarassa brāhmaṇassa adāsi. So",
  "atk-s0512a0:925_2": "“laddho me jīvikūpāyo”ti katipāhaṃ vasitvā tāpasaṃ āpucchitvā pakkamanto anupubbena",
  "atk-s0512a0:925_3": "yamunātīraṃ patvā taṃ mantaṃ sajjhāyanto mahāmaggena gacchati. Tadā bodhisattassa",
  "atk-s0512a0:925_4": "bhavanato tassa paricārikā nāgamāṇavikā taṃ sabbakāmadadaṃ maṇiratanaṃ ādāya yamunātīre",
  "atk-s0512a0:925_5": "vālukārāsimatthake ṭhapetvā tassobhāsena rattiyaṃ kīḷitvā aruṇuggamane tassa brāhmaṇassa",
  "atk-s0512a0:925_6": "mantasaddaṃ sutvā “supaṇṇo”ti saññāya bhayatajjitā maṇiratanaṃ aggahetvā pathaviyaṃ",
  "atk-s0512a0:925_7": "nimujjitvā nāgabhavanaṃ agamaṃsu.",
  "atk-s0512a0:926_0": "Brāhmaṇo taṃ maṇiratanaṃ ādāya pāyāsi. Tasmiṃ khaṇe so nesādabrāhmaṇo puttena saddhiṃ",
  "atk-s0512a0:926_1": "migavadhāya araññaṃ gacchanto tassa hatthe taṃ maṇiratanaṃ disvā “idaṃ bhūridattassa",
  "atk-s0512a0:926_2": "sabbakāmadadaṃ maṇiratana”nti sañjānitvā taṃ gaṇhitukāmo tena saddhiṃ allāpasallāpaṃ",
  "atk-s0512a0:926_3": "katvā mantavādibhāvaṃ jānitvā evamāha – “sace me tvaṃ imaṃ maṇiratanaṃ dassasi, evāhaṃ",
  "atk-s0512a0:926_4": "te mahānubhāvaṃ nāgaṃ dassessāmi, yaṃ tvaṃ gahetvā gāmanigamarājadhāniyo caranto",
  "atk-s0512a0:926_5": "bahudhanaṃ lacchasī”ti. “Tena hi dassetvā gaṇhāhī”ti vutte taṃ ādāya bodhisattaṃ",
  "atk-s0512a0:926_6": "uposathakaraṇaṭṭhāne vammikamatthake bhoge ābhujitvā nipannaṃ avidūre ṭhito hatthaṃ pasāretvā dassesi.",
  "atk-s0512a0:927_0": "Mahāsatto taṃ nesādaṃ disvā “ayaṃ uposathassa me antarāyaṃ kareyyāti nāgabhavanaṃ",
  "atk-s0512a0:927_1": "netvā mahāsampattiyaṃ patiṭṭhāpitopi na icchi. Tato apakkamitvā sayaṃ gantukāmo mayā",
  "atk-s0512a0:927_2": "dīyamānampi maṇiratanaṃ gaṇhituṃ na icchi. Idāni pana ahiguṇḍikaṃ gahetvā āgacchati.",
  "atk-s0512a0:927_3": "Sacāhaṃ imassa mittadubbhino kujjheyyaṃ, sīlaṃ me khaṇḍaṃ bhavissati. Mayā kho pana",
  "atk-s0512a0:927_4": "paṭhamaṃyeva caturaṅgasamannāgato uposatho adhiṭṭhito, so yathādhiṭṭhitova hotu.",
  "atk-s0512a0:927_5": "Alampāyano maṃ chindatu vā mā vā, nevassa kujjhissāmī”ti cintetvā akkhīni nimmīletvā",
  "atk-s0512a0:927_6": "adhiṭṭhānapāramiṃ purecārikaṃ katvā bhogantare sīsaṃ pakkhipitvā niccalova hutvā",
  "atk-s0512a0:927_7": "nipajji. Nesādabrāhmaṇopi “bho alampāyana, imaṃ nāgaṃ gaṇha, maṇiṃ me dehī”ti āha.",
  "atk-s0512a0:927_8": "Alampāyano nāgaṃ disvā tuṭṭho maṇiṃ kismiñci agaṇetvā “gaṇha, brāhmaṇā”ti hatthe",
  "atk-s0512a0:927_9": "khipi. So tassa hatthato bhassitvā pathaviyaṃ patitamattova pathaviṃ pavisitvā nāgabhavanameva",
  "atk-s0512a0:927_10": "gato. Nesādabrāhmaṇo maṇiratanato bhūridattena saddhiṃ mittabhāvato ca parihāyitvā",
  "atk-s0512a0:927_11": "nippaccayova pakkanto.",
  "atk-s0512a0:928_0": "15. Alampāyanopi mahānubhāvehi osadhehi attano sarīraṃ makkhetvā thokaṃ khāditvā",
  "atk-s0512a0:928_1": "kheḷaṃ attano kāyasmiṃ paribhāvetvā dibbamantaṃ jappanto bodhisattaṃ upasaṅkamitvā",
  "atk-s0512a0:928_2": "naṅguṭṭhe gahetvā ākaḍḍhitvā sīse daḷhaṃ gaṇhanto mukhamassa vivaritvā osadhaṃ khāditvā",
  "atk-s0512a0:928_3": "mukhe sahakheḷaṃ osiñci. Sucijātiko mahāsatto sīlabhedabhayena akujjhitvā akkhīni",
  "atk-s0512a0:928_4": "na ummīlesi. Atha naṃ osadhamantabalena naṅguṭṭhe gahetvā heṭṭhā sīsaṃ katvā sañcāletvā",
  "atk-s0512a0:928_5": "gahitagocaraṃ chaḍḍāpetvā bhūmiyaṃ dīghaso nipajjāpetvā masūrakaṃ maddanto viya hatthehi",
  "atk-s0512a0:928_6": "parimaddi. Aṭṭhīni cuṇṇiyamānāni viya ahesuṃ.",
  "atk-s0512a0:929_0": "Puna naṅguṭṭhe gahetvā dussaṃ pothento viya pothesi. Mahāsatto evarūpaṃ dukkhaṃ anubhontopi",
  "atk-s0512a0:929_1": "neva kujjhittha. Aññadatthu attano sīlameva āvajjesi. Iti so mahāsattaṃ dubbalaṃ",
  "atk-s0512a0:929_2": "katvā vallīhi peḷaṃ sajjetvā mahāsattaṃ tattha pakkhipi. Sarīraṃ panassa mahantaṃ",
  "atk-s0512a0:929_3": "tattha na pavisati. Atha naṃ paṇhiyā koṭṭento pavesetvā peḷaṃ ādāya ekaṃ gāmaṃ gantvā",
  "atk-s0512a0:929_4": "gāmamajjhe otāretvā “nāgassa naccaṃ daṭṭhukāmā āgacchantū”ti saddamakāsi. Sakalagāmavāsino",
  "atk-s0512a0:929_5": "sannipatiṃsu. Tasmiṃ khaṇe alampāyano “nikkhama mahānāgā”ti āha. Mahāsatto cintesi",
  "atk-s0512a0:929_6": "– “ajja mayā parisaṃ tosentena kīḷituṃ vaṭṭati, evaṃ alampāyano bahudhanaṃ labhitvā",
  "atk-s0512a0:929_7": "tuṭṭho maṃ vissajjessati, yaṃ yaṃ esa maṃ kāreti, taṃ taṃ karissāmī”ti.",
  "atk-s0512a0:930_0": "Atha naṃ so peḷato nikkhamantaṃ “mahā hohī”ti āha, so mahā ahosi. “Khuddako vaṭṭo",
  "atk-s0512a0:930_1": "viphaṇo ekaphaṇo dviphaṇo yāva sahassaphaṇo ucco nīco dissamānakāyo adissamānakāyo",
  "atk-s0512a0:930_2": "dissamānaupaḍḍhakāyo nīlo pīto lohito odāto mañjiṭṭho hohi, dhūmaṃ vissajjehi, jālasikhaṃ",
  "atk-s0512a0:930_3": "udakañca vissajjehī”ti vutte tena vuttaṃ taṃ taṃ ākāraṃ nimminitvā naccaṃ dassesi.",
  "atk-s0512a0:930_4": "Taṃ disvā manussā acchariyabbhutacittajātā bahuṃ hiraññasuvaṇṇavatthālaṅkārādiṃ adaṃsu.",
  "atk-s0512a0:930_5": "Iti tasmiṃ gāme satasahassamattaṃ labhi. So kiñcāpi mahāsattaṃ gaṇhanto “sahassaṃ",
  "atk-s0512a0:930_6": "labhitvā taṃ vissajjessāmī”ti āha. Taṃ pana dhanaṃ labhitvā “gāmakepi tāva mayā ettakaṃ",
  "atk-s0512a0:930_7": "dhanaṃ laddhaṃ, nagare kira bahudhanaṃ labhissāmī”ti dhanalobhena na muñci.",
  "atk-s0512a0:931_0": "So tasmiṃ gāme kuṭumbaṃ saṇṭhapetvā ratanamayaṃ peḷaṃ kāretvā tattha mahāsattaṃ pakkhipitvā",
  "atk-s0512a0:931_1": "sukhayānakaṃ āruyha mahantena parivārena gāmanigamarājadhānīsu taṃ kīḷāpetvā bārāṇasiṃ",
  "atk-s0512a0:931_2": "pāpuṇi, nāgarājassa madhulājaṃ deti, abaddhasattuñca deti. So gocaraṃ na gaṇhi avissajjanabhayena.",
  "atk-s0512a0:931_3": "Gocaraṃ agaṇhantampi ca naṃ cattāro nagaradvāre ādiṃ katvā tattha tattha māsamattaṃ",
  "atk-s0512a0:931_4": "kīḷāpesi. Tena vuttaṃ “saṃsito akataññunā”tiādi.",
  "atk-s0512a0:932_0": "Tattha saṃsitoti eso nāgo amukassa nigrodharukkhassa samīpe vammikamatthake sayitoti",
  "atk-s0512a0:932_1": "evaṃ ṭhānaṃ dassetvā kathito. Akataññunāti attanā kataṃ upakāraṃ ajānantena mittadubbhinā",
  "atk-s0512a0:932_2": "nesādabrāhmaṇenāti adhippāyo. Alampāyanoti alampāyanavijjāparijappanena “alampāyano”ti",
  "atk-s0512a0:932_3": "evaṃ laddhanāmo ahituṇḍikabrāhmaṇo. Mamaggahīti maṃ aggahesi. Kīḷeti maṃ tahiṃ tahinti",
  "atk-s0512a0:932_4": "tattha tattha gāmanigamarājadhānīsu attano jīvikatthaṃ maṃ kīḷāpeti.",
  "atk-s0512a0:933_0": "17. Tiṇatopi lahuko mamāti attano jīvitapariccāgo tiṇasalākapariccāgatopi lahuko",
  "atk-s0512a0:933_1": "hutvā mama upaṭṭhātīti attho. Pathavīuppatanaṃ viyāti sīlavītikkamo pana catunahutādhikadviyojanasatasahassabahalāya",
  "atk-s0512a0:933_2": "mahāpathaviyā parivattanaṃ viya tatopi taṃ bhāriyataraṃ hutvā mayhaṃ upaṭṭhātīti dasseti.",
  "atk-s0512a0:934_0": "18. Nirantaraṃ jātisatanti mama jātīnaṃ anekasatampi anekasatāsupi jātīsu nirantarameva",
  "atk-s0512a0:934_1": "sīlassa avītikkamanahetu. Mama jīvitaṃ cajeyyaṃ cajituṃ sakkomi. Neva sīlaṃ pabhindeyyanti",
  "atk-s0512a0:934_2": "sīlaṃ pana samādinnaṃ ekampi neva bhindeyyaṃ na vināseyyaṃ. Catuddīpāna hetūti cakkavattirajjasiriyāpi kāraṇāti dasseti.",
  "atk-s0512a0:935_0": "19. Idāni yadatthaṃ attano jīvitampi pariccajitvā tadā sīlameva rakkhitaṃ, tāya ca",
  "atk-s0512a0:935_1": "sīlarakkhāya tathā anatthakārakesu nesādaalampāyanabrāhmaṇesu cittassa aññathattaṃ",
  "atk-s0512a0:935_2": "na kataṃ, taṃ dassetuṃ “api cā”ti osānagāthamāha. Taṃ heṭṭhā vuttatthameva.",
  "atk-s0512a0:936_0": "Evaṃ pana mahāsatte ahituṇḍikahatthagate tassa mātā dussupinaṃ disvā puttañca tattha",
  "atk-s0512a0:936_1": "apassantī sokābhibhūtā ahosi. Athassā jeṭṭhaputto sudassano taṃ pavattiṃ sutvā subhogaṃ",
  "atk-s0512a0:936_2": "“himavantaṃ gantvā pañcasu mahānadīsu sattasu mahāsaresu bhūridattaṃ upadhāretvā",
  "atk-s0512a0:936_3": "ehī”ti pahiṇi. Kāṇāriṭṭhaṃ “devalokaṃ gantvā sace devatāhi dhammaṃ sotukāmāhi bhūridatto",
  "atk-s0512a0:936_4": "tattha nīto, tato naṃ ānehī”ti pahiṇi. Sayaṃ pana “manussaloke gavesissāmī”ti tāpasavesena",
  "atk-s0512a0:936_5": "nāgabhavanato nikkhami. Accimukhī nāmassa vemātikā bhaginī bodhisatte adhimattasinehā",
  "atk-s0512a0:936_6": "taṃ anubandhi. Taṃ maṇḍūkacchāpiṃ katvā jaṭantare pakkhipitvā mahāsattassa uposathakaraṇaṭṭhānaṃ",
  "atk-s0512a0:936_7": "ādiṃ katvā sabbattha gavesanto anukkamena bārāṇasiṃ patvā rājadvāraṃ agamāsi. Tadā",
  "atk-s0512a0:936_8": "alampāyano rājaṅgaṇe mahājanassa majjhe rañño bhūridattassa kīḷaṃ dassetuṃ peḷaṃ",
  "atk-s0512a0:936_9": "vivaritvā “ehi mahānāgā”ti saññamadāsi.",
  "atk-s0512a0:937_0": "Mahāsatto sīsaṃ nīharitvā olokento jeṭṭhabhātikaṃ disvā peḷato nikkhamma tadabhimukho",
  "atk-s0512a0:937_1": "pāyāsi. Mahājano bhīto paṭikkami. So gantvā taṃ abhivādetvā nivattitvā peḷameva pāvisi.",
  "atk-s0512a0:937_2": "Alampāyano “iminā ayaṃ tāpaso daṭṭho”ti saññāya “mā bhāyi, mā bhāyī”ti āha. Sudassano",
  "atk-s0512a0:937_3": "“ayaṃ nāgo mayhaṃ kiṃ karissati, mayā sadiso ahituṇḍiko nāma natthī”ti tena vādappaṭivādaṃ",
  "atk-s0512a0:937_4": "samuṭṭhāpetvā “tvaṃ imaṃ nāgaṃ gahetvā gajjasi, ahaṃ taṃ imāya maṇḍūkacchāpiyā icchanto",
  "atk-s0512a0:937_5": "nāsayissāmī”ti bhaginiṃ pakkositvā hatthaṃ pasāresi. Sā tassa saddaṃ sutvā jaṭantare",
  "atk-s0512a0:937_6": "nipannā tikkhattuṃ maṇḍūkavassitaṃ vassitvā nikkhamitvā aṃsakūṭe nisīditvā uppatitvā",
  "atk-s0512a0:937_7": "tassa hatthatale tīṇi visabindūni pātetvā puna tassa jaṭantarameva pāvisi.",
  "atk-s0512a0:938_0": "Sudassano visabinduṃ dassetvā “idaṃ binduṃ sace pathaviyaṃ pātessati, osadhitiṇavanappatayo",
  "atk-s0512a0:938_1": "sabbe nassissanti. Sace ākāse khipissati, sattavassāni devo na vassissati. Sace udake",
  "atk-s0512a0:938_2": "pātessati, yāvatā tattha udakajātā pāṇā sabbe mareyyu”nti vatvā rājānaṃ saddahāpetuṃ",
  "atk-s0512a0:938_3": "tayo āvāṭe khaṇāpetvā ekaṃ nānābhesajjānaṃ pūresi, dutiyaṃ gomayassa, tatiyaṃ dibbosadhānañceva",
  "atk-s0512a0:938_4": "pūretvā majjhe āvāṭe visabinduṃ pakkhipi. Taṅkhaṇaññeva dhūmāyitvā jālā uṭṭhahi.",
  "atk-s0512a0:938_5": "Sā gantvā gomayāvāṭaṃ gaṇhi. Tatopi jālā uṭṭhāya dibbosadhapuṇṇaṃ gahetvā dibbosadhāni",
  "atk-s0512a0:938_6": "jhāpetvā nibbāyi. Alampāyanaṃ tattha āvāṭassa avidūre ṭhitaṃ usumā pharitvā sarīracchaviṃ",
  "atk-s0512a0:938_7": "uppāṭetvā gatā. Setakuṭṭhī ahosi. So bhayatajjito “nāgarājānaṃ vissajjemī”ti tikkhattuṃ",
  "atk-s0512a0:938_8": "vācaṃ nicchāresi. Taṃ sutvā bodhisatto ratanapeḷāya nikkhamitvā sabbālaṅkārapaṭimaṇḍitaṃ",
  "atk-s0512a0:938_9": "attabhāvaṃ māpetvā devalīḷāya ṭhito. Sudassano ca accimukhī ca tatheva aṭṭhaṃsu.",
  "atk-s0512a0:939_0": "Tato sudassano attano bhāgineyyabhāvaṃ rañño ārocesi. Taṃ sutvā rājā te āliṅgitvā",
  "atk-s0512a0:939_1": "sīse cumbitvā antepuraṃ netvā mahantaṃ sakkārasammānaṃ katvā bhūridattena saddhiṃ",
  "atk-s0512a0:939_2": "paṭisanthāraṃ karonto “tāta, evaṃ mahānubhāvaṃ taṃ alampāyano kathaṃ gaṇhī”ti pucchi.",
  "atk-s0512a0:939_3": "So sabbaṃ vitthārena kathetvā “mahārāja, raññā nāma iminā niyāmena rajjaṃ kāretuṃ",
  "atk-s0512a0:939_4": "vaṭṭatī”ti mātulassa dhammaṃ desesi. Atha sudassano “mātula, mama mātā bhūridattaṃ",
  "atk-s0512a0:939_5": "apassantī kilamati, na sakkā amhehi idha papañcaṃ kātu”nti mātulaṃ āpucchitvā bhūridattaaccimukhīhi",
  "atk-s0512a0:939_6": "saddhiṃ nāgabhavanameva gato.",
  "atk-s0512a0:940_0": "Atha tattha mahāpuriso gilānaseyyāya nipanno gilānapucchanatthaṃ āgatāya mahatiyā",
  "atk-s0512a0:940_1": "nāgaparisāya vede ca yaññe ca brāhmaṇe ca sambhāvetvā kāṇāriṭṭhe kathente taṃ vādaṃ",
  "atk-s0512a0:940_2": "bhinditvā nānānayehi dhammaṃ desetvā sīlasampadāya diṭṭhisampadāya ca patiṭṭhāpetvā",
  "atk-s0512a0:940_3": "yāvajīvaṃ sīlāni rakkhitvā uposathakammaṃ katvā āyupariyosāne saggapuraṃ pūresi.",
  "atk-s0512a0:941_0": "Tadā mātāpitaro mahārājakulāni ahesuṃ. Nesādabrāhmaṇo devadatto, somadatto ānando,",
  "atk-s0512a0:941_1": "accimukhī uppalavaṇṇā, sudassano sāriputto, subhogo mahāmoggallāno, kāṇāriṭṭho sunakkhatto,",
  "atk-s0512a0:941_2": "bhūridatto lokanātho.",
  "atk-s0512a0:942_0": "Tassa idhāpi sesapāramiyo heṭṭhā vuttanayeneva niddhāretabbā. Idhāpi yojanasatike",
  "atk-s0512a0:942_1": "attano nāgabhavanaṭṭhāne soḷasahi nāgakaññāsahassehi cittarūpaṃ viya paricāriyamāno",
  "atk-s0512a0:942_2": "devalokasampattisadise nāgalokissariye ṭhitopi issariyamadaṃ akatvā anvaddhamāsaṃ",
  "atk-s0512a0:942_3": "mātāpituupaṭṭhānaṃ, kule jeṭṭhāpacāyanaṃ, sakalāya nāgaparisāya cātumahārājikaparisāya",
  "atk-s0512a0:942_4": "tāvatiṃsaparisāya ca samuṭṭhitapañhānaṃ taṃtaṃparisamajjhe kumudanālakalāpaṃ viya",
  "atk-s0512a0:942_5": "sunisitasatthena attano paññāsatthena tāvadeva pacchinditvā tesaṃ cittānukūladhammadesanā,",
  "atk-s0512a0:942_6": "vuttappakāraṃ bhogasampattiṃ pahāya attano sarīrajīvitanirapekkhaṃ caturaṅgasamannāgataṃ",
  "atk-s0512a0:942_7": "uposathādhiṭṭhānaṃ, tattha ca paṭiññāya visaṃvādanabhayena ahituṇḍikahatthagamanaṃ,",
  "atk-s0512a0:942_8": "tasmiñca mukhe visamissakheḷapātanaṃ naṅguṭṭhe gahetvā āviñchanaṃ kaḍḍhanaṃ bhūmiyaṃ",
  "atk-s0512a0:942_9": "ghaṃsanaṃ maddanaṃ pothananti evamādiṃ nānappakāravippakāraṃ karontepi evarūpaṃ mahādukkhaṃ",
  "atk-s0512a0:942_10": "anubhavatopi kujjhitvā olokanamattena taṃ chārikaṃ kātuṃ samatthassāpi sīlapāramiṃ",
  "atk-s0512a0:942_11": "āvajjitvā sīlakhaṇḍanabhayena īsakampi cittassa vikārābhāvo, dhanaṃ labhāpemīti vā",
  "atk-s0512a0:942_12": "tassa cittānuvattanaṃ, subhogena punānītassa akataññuno mittadubbhissa nesādabrāhmaṇassa",
  "atk-s0512a0:942_13": "sīlaṃ anadhiṭṭhahitvāpi akujjhanaṃ, kāṇāriṭṭhena kathitaṃ micchāvādaṃ bhinditvā anekapariyāyena",
  "atk-s0512a0:942_14": "dhammaṃ bhāsitvā nāgaparisāya sīlesu sammādiṭṭhiyañca patiṭṭhāpananti evamādayo bodhisattassa",
  "atk-s0512a0:942_15": "guṇānubhāvā vibhāvetabbā. Tenetaṃ vuccati – “evaṃ acchariyā hete…pe… dhammassa anudhammato”ti.",
  "atk-s0512a0:943": "Bhūridattacariyāvaṇṇanā niṭṭhitā.",
  "atk-s0512a0:944": "3. Campeyyanāgacariyāvaṇṇanā",
  "atk-s0512a0:945_0": "20. Tatiye campeyyakoti aṅgamagadharaṭṭhānaṃ antare campā nāma nadī, tassā heṭṭhā",
  "atk-s0512a0:945_1": "nāgabhavanampi avidūrabhavattā campā nāma, tattha jāto nāgarājā campeyyako. Tadāpi",
  "atk-s0512a0:945_2": "dhammiko āsinti tasmiṃ campeyyanāgarājakālepi ahaṃ dhammacārī ahosiṃ.",
  "atk-s0512a0:946_0": "Bodhisatto hi tadā campānāgabhavane nibbattitvā campeyyo nāma nāgarājā ahosi, mahiddhiko",
  "atk-s0512a0:946_1": "mahānubhāvo. So tattha nāgarajjaṃ kārento devarājabhogasampattisadisaissariyasampattiṃ",
  "atk-s0512a0:946_2": "anubhavanto pāramipūraṇassa anokāsabhāvato “kiṃ me imāya tiracchānayoniyā, uposathavāsaṃ",
  "atk-s0512a0:946_3": "vasitvā ito muccitvā sammadeva pāramiyo pūressāmī”ti tato paṭṭhāya attano pāsādeyeva",
  "atk-s0512a0:946_4": "uposathakammaṃ karoti. Alaṅkatanāgamāṇavikā tassa santikaṃ āgacchanti. So “idha me",
  "atk-s0512a0:946_5": "sīlassa antarāyo bhavissatī”ti pāsādato nikkhamitvā uyyāne nisīdati. Tatrāpi tā āgacchanti.",
  "atk-s0512a0:946_6": "So cintesi – “idha me sīlassa saṃkileso bhavissati, ito nāgabhavanato nikkhamitvā",
  "atk-s0512a0:946_7": "manussalokaṃ gantvā uposathavāsaṃ vasissāmī”ti. So tato paṭṭhāya uposathadivasesu",
  "atk-s0512a0:946_8": "nāgabhavanā nikkhamitvā ekassa paccantagāmassa avidūre maggasamīpe vammikamatthake",
  "atk-s0512a0:946_9": "“mama cammādīhi atthikā cammādīni gaṇhantu, kīḷāsappaṃ vā kātukāmā kīḷāsappaṃ karontū”ti",
  "atk-s0512a0:946_10": "sarīraṃ dānamukhe vissajjetvā bhoge ābhujitvā nipanno uposathavāsaṃ vasati cātuddasiyaṃ",
  "atk-s0512a0:946_11": "pañcadasiyañca, pāṭipade nāgabhavanaṃ gacchati. Tassevaṃ uposathaṃ karontassa dīgho addhā vītivatto.",
  "atk-s0512a0:947_0": "Atha bodhisatto sumanāya nāma attano aggamahesiyā “deva, tvaṃ manussalokaṃ gantvā",
  "atk-s0512a0:947_1": "uposathaṃ upavasasi, so ca sāsaṅko sappaṭibhayo”ti vutto maṅgalapokkharaṇitīre ṭhatvā",
  "atk-s0512a0:947_2": "“sace maṃ, bhadde, koci paharitvā kilamessati, imissā pokkharaṇiyā udakaṃ āvilaṃ",
  "atk-s0512a0:947_3": "bhavissati. Sace supaṇṇo gaṇhissati, udakaṃ pakkuthissati. Sace ahituṇḍiko gaṇhissati,",
  "atk-s0512a0:947_4": "udakaṃ lohitavaṇṇaṃ bhavissatī”ti tīṇi nimittāni tassā ācikkhitvā cātuddasīuposathaṃ",
  "atk-s0512a0:947_5": "adhiṭṭhāya nāgabhavanā nikkhamitvā tattha gantvā vammikamatthake nipajji sarīrasobhāya",
  "atk-s0512a0:947_6": "vammikaṃ sobhayamāno. Sarīrañhissa rajatadāmaṃ viya setaṃ ahosi, matthako rattakambalageṇḍuko",
  "atk-s0512a0:947_7": "viya, sarīraṃ naṅgalasīsappamāṇaṃ bhūridattakāle pana ūruppamāṇaṃ, saṅkhapālakāle",
  "atk-s0512a0:947_8": "ekadoṇikanāvappamāṇaṃ.",
  "atk-s0512a0:948_0": "Tadā eko bārāṇasimāṇavo takkasilaṃ gantvā alampāyanamantaṃ uggaṇhitvā tena maggena",
  "atk-s0512a0:948_1": "attano gāmaṃ gacchanto mahāsattaṃ disvā “kiṃ me tucchahatthena gāmaṃ gantuṃ, imaṃ",
  "atk-s0512a0:948_2": "nāgaṃ gahetvā gāmanigamarājadhānīsu kīḷāpento dhanaṃ uppādetvāva gamissāmī”ti cintetvā",
  "atk-s0512a0:948_3": "dibbosadhāni gahetvā dibbamantaṃ parivattetvā tassa santikaṃ agamāsi. Dibbamantaṃ",
  "atk-s0512a0:948_4": "sutakālato paṭṭhāya mahāsattassa kaṇṇesu tattasalākāpavesanakālo viya ahosi, matthake",
  "atk-s0512a0:948_5": "sikharena abhimanthiyamāno viya. So “ko nu kho eso”ti bhogantarato sīsaṃ ukkhipitvā",
  "atk-s0512a0:948_6": "olokento ahituṇḍikaṃ disvā cintesi – “mama visaṃ uggatejaṃ, sacāhaṃ kujjhitvā nāsāvātaṃ",
  "atk-s0512a0:948_7": "vissajjessāmi, etassa sarīraṃ bhusamuṭṭhi viya vippakirissati, atha me sīlaṃ khaṇḍaṃ",
  "atk-s0512a0:948_8": "bhavissati, na naṃ olokessāmī”ti. So akkhīni nimmīletvā sīsaṃ bhogantare ṭhapesi.",
  "atk-s0512a0:948_9": "Ahituṇḍikabrāhmaṇo osadhaṃ khāditvā mantaṃ parivattetvā kheḷaṃ mahāsattassa sarīre",
  "atk-s0512a0:948_10": "osiñci. Osadhānañca mantassa ca ānubhāvena kheḷena phuṭṭhaphuṭṭhaṭṭhāne phoṭānaṃ",
  "atk-s0512a0:948_11": "uṭṭhānakālo viya ahosi.",
  "atk-s0512a0:949_0": "Atha so naṅguṭṭhe gahetvā ākaḍḍhitvā dīghaso nipajjāpetvā ajapadena daṇḍena uppīḷetvā",
  "atk-s0512a0:949_1": "dubbalaṃ katvā sīsaṃ daḷhaṃ gahetvā nippīḷesi. Mahāsatto mukhaṃ vivari. Athassa mukhe",
  "atk-s0512a0:949_2": "kheḷaṃ osiñcitvā osadhamantabalena dante bhindi. Mukhaṃ lohitassa pūri. Mahāsatto",
  "atk-s0512a0:949_3": "attano sīlabhedabhayena evarūpaṃ dukkhaṃ adhivāsento akkhīni ummīletvā olokanamattampi",
  "atk-s0512a0:949_4": "nākāsi. Sopi “nāgarājānaṃ dubbalaṃ karissāmī”ti naṅguṭṭhato paṭṭhāya aṭṭhīni saṃcuṇṇayamāno",
  "atk-s0512a0:949_5": "viya sakalasarīraṃ madditvā paṭṭakaveṭhanaṃ nāma veṭhesi, tantamajjitaṃ nāma majji,",
  "atk-s0512a0:949_6": "naṅguṭṭhe gahetvā dussapothanaṃ nāma pothesi. Mahāsattassa sakalasarīraṃ lohitamakkhitaṃ",
  "atk-s0512a0:949_7": "ahosi, so mahāvedanaṃ adhivāsesi.",
  "atk-s0512a0:950_0": "Athassa dubbalabhāvaṃ ñatvā vallīhi peḷaṃ karitvā tattha naṃ pakkhipitvā paccantagāmaṃ",
  "atk-s0512a0:950_1": "netvā mahājanassa majjhe kīḷāpesi. Nīlādīsu vaṇṇesu vaṭṭacaturassādīsu saṇṭhānesu",
  "atk-s0512a0:950_2": "aṇuṃthūlādīsu pamāṇesu yaṃ yaṃ brāhmaṇo icchati, mahāsatto taṃ tadeva katvā naccati,",
  "atk-s0512a0:950_3": "phaṇasatampi phaṇasahassampi karotiyeva. Mahājano pasīditvā bahudhanamadāsi. Ekadivasameva",
  "atk-s0512a0:950_4": "kahāpaṇasahassañceva sahassagghanike ca parikkhāre labhi. Brāhmaṇo āditova “sahassaṃ",
  "atk-s0512a0:950_5": "labhitvā vissajjessāmī”ti cintesi. Taṃ pana dhanaṃ labhitvā “paccantagāmeyeva tāva",
  "atk-s0512a0:950_6": "me ettakaṃ dhanaṃ laddhaṃ, rājarājamahāmattānaṃ dassite kīva bahuṃ dhanaṃ labhissāmī”ti",
  "atk-s0512a0:950_7": "sakaṭañca sukhayānakañca gahetvā sakaṭe parikkhāre ṭhapetvā sukhayānake nisinno “mahantena",
  "atk-s0512a0:950_8": "parivārena mahāsattaṃ gāmanigamarājadhānīsu kīḷāpento bārāṇasiyaṃ uggasenarañño santike",
  "atk-s0512a0:950_9": "kīḷāpetvā vissajjessāmī”ti agamāsi. So maṇḍūke māretvā nāgarañño deti. Nāgarājā “punappunaṃ",
  "atk-s0512a0:950_10": "maṃ nissāya māressatī”ti na khādati. Athassa madhulāje adāsi. Tepi “sacāhaṃ gocaraṃ",
  "atk-s0512a0:950_11": "gaṇhissāmi, antopeḷāyameva maraṇaṃ bhavissatī”ti na khādati.",
  "atk-s0512a0:951_0": "21. Brāhmaṇo māsamattena bārāṇasiṃ patvā dvāragāmake taṃ kīḷāpento bahudhanaṃ labhi.",
  "atk-s0512a0:951_1": "Rājāpi naṃ pakkosāpetvā “amhākampi kīḷāpehī”ti āha. “Sādhu, deva, sve pannarase tumhākaṃ",
  "atk-s0512a0:951_2": "kīḷāpessāmī”ti āha. Rājā “sve nāgarājā rājaṅgaṇe naccissati, mahājano sannipatitvā",
  "atk-s0512a0:951_3": "passatū”ti bheriṃ carāpetvā punadivase rājaṅgaṇaṃ alaṅkārāpetvā brāhmaṇaṃ pakkosāpesi.",
  "atk-s0512a0:951_4": "So ratanapeḷāya mahāsattaṃ netvā vicittatthare peḷaṃ ṭhapetvā nisīdi. Rājāpi pāsādā",
  "atk-s0512a0:951_5": "oruyha mahājanaparivuto rājāsane nisīdi. Brāhmaṇo mahāsattaṃ nīharitvā naccāpesi.",
  "atk-s0512a0:951_6": "Mahāsatto tena cintitacintitākāraṃ dassesi. Mahājano sakabhāvena sandhāretuṃ na sakkoti.",
  "atk-s0512a0:951_7": "Celukkhepasahassāni pavattanti. Bodhisattassa upari ratanavassaṃ vassi. Tena vuttaṃ",
  "atk-s0512a0:951_8": "“tadāpi maṃ dhammacāri”ntiādi.",
  "atk-s0512a0:952_0": "Tattha tadāpīti yadāhaṃ campeyyako nāgarājā homi, tadāpi. Dhammacārinti dasakusalakammapathadhammaṃ",
  "atk-s0512a0:952_1": "eva carati, na aṇumattampi adhammanti dhammacārī. Upavuṭṭhauposathanti aṭṭhaṅgasamannāgatassa",
  "atk-s0512a0:952_2": "ariyuposathasīlassa rakkhaṇavasena upavasitauposathaṃ. Rājadvāramhi kīḷatīti bārāṇasiyaṃ",
  "atk-s0512a0:952_3": "uggasenarañño gehadvāre kīḷāpeti.",
  "atk-s0512a0:953_0": "22. Yaṃ yaṃ so vaṇṇaṃ cintayīti so ahituṇḍikabrāhmaṇo “yaṃ yaṃ nīlādivaṇṇaṃ hotū”ti",
  "atk-s0512a0:953_1": "cintesi. Tena vuttaṃ “nīlaṃ va pītalohita”nti. Tattha nīlaṃ vāti vā-saddo aniyamattho,",
  "atk-s0512a0:953_2": "gāthāsukhatthaṃ rassaṃ katvā vutto, tena vāsaddena vuttāvasiṭṭhaṃ odātādivaṇṇavisesañceva",
  "atk-s0512a0:953_3": "vaṭṭādisaṇṭhānavisesañca aṇuṃthūlādipamāṇavisesañca saṅgaṇhāti. Tassa cittānuvattantoti",
  "atk-s0512a0:953_4": "tassa ahituṇḍikassa cittaṃ anuvattanto. Cintitasannibhoti tena cintitacintitākārena",
  "atk-s0512a0:953_5": "pekkhajanassa upaṭṭhahāmīti dasseti.",
  "atk-s0512a0:954_0": "23. Na kevalañca tena cintitākāradassanaṃ eva mayhaṃ ānubhāvo. Api ca thalaṃ kareyyamudakaṃ,",
  "atk-s0512a0:954_1": "udakampi thalaṃ kareti thalaṃ mahāpathaviṃ gahetvā udakaṃ, udakampi gahetvā pathaviṃ",
  "atk-s0512a0:954_2": "kātuṃ sakkuṇeyyaṃ evaṃ mahānubhāvo ca. Yadihaṃ tassa kuppeyyanti tassa ahituṇḍikassa",
  "atk-s0512a0:954_3": "ahaṃ yadi kujjheyyaṃ. Khaṇena chārikaṃ kareti kodhuppādakkhaṇe eva bhasmaṃ kareyyaṃ.",
  "atk-s0512a0:955": "24. Evaṃ bhagavā tadā attano uppajjanakānatthapaṭibāhane samatthataṃ dassetvā idāni yena adhippāyena taṃ paṭibāhanaṃ na kataṃ, taṃ dassetuṃ “yadi cittavasī hessa”ntiādimāha.",
  "atk-s0512a0:956_0": "Tassattho – “ayaṃ ahituṇḍiko maṃ ativiya bādhati, na me ānubhāvaṃ jānāti, handassa",
  "atk-s0512a0:956_1": "me ānubhāvaṃ dassessāmī”ti kujjhitvā olokanamattenāpi yadi cittavasī abhavissaṃ,",
  "atk-s0512a0:956_2": "atha so bhusamuṭṭhi viya vippakirissati. Ahaṃ yathāsamādinnato parihāyissāmi sīlato.",
  "atk-s0512a0:956_3": "Tathā ca sati sīlena parihīnassa khaṇḍitasīlassa yvāyaṃ mayā dīpaṅkaradasabalassa",
  "atk-s0512a0:956_4": "pādamūlato paṭṭhāya abhipatthito, uttamattho buddhabhāvo so na sijjhati.",
  "atk-s0512a0:957_0": "25. Kāmaṃ bhijjatuyaṃ kāyoti ayaṃ cātumahābhūtiko odanakummāsūpacayo aniccucchādanaparimaddanabhedanaviddhaṃsanadhammo",
  "atk-s0512a0:957_1": "kāyo kiñcāpi bhijjatu vinassatu, idheva imasmiṃ eva ṭhāne mahāvāte khittabhusamuṭṭhi",
  "atk-s0512a0:957_2": "viya vippakirīyatu, neva sīlaṃ pabhindeyyaṃ, vikirante bhusaṃ viyāti sīlaṃ pana uttamatthasiddhiyā",
  "atk-s0512a0:957_3": "hetubhūtaṃ imasmiṃ kaḷevare bhusamuṭṭhi viya vippakirantepi neva bhindeyyaṃ, kāyajīvitesu",
  "atk-s0512a0:957_4": "nirapekkho hutvā sīlapāramiṃyeva pūremīti cintetvā taṃ tādisaṃ dukkhaṃ tadā adhivāsesinti dasseti.",
  "atk-s0512a0:958_0": "Atha mahāsattassa pana ahituṇḍikahatthagatassa māso paripūri, ettakaṃ kālaṃ nirāhārova",
  "atk-s0512a0:958_1": "ahosi. Sumanā “aticirāyati me sāmiko, ko nu kho pavattī”ti pokkharaṇiṃ olokentī lohitavaṇṇaṃ",
  "atk-s0512a0:958_2": "udakaṃ disvā “ahituṇḍikena gahito bhavissatī”ti ñatvā nāgabhavanā nikkhamitvā vammikasantikaṃ",
  "atk-s0512a0:958_3": "gantvā mahāsattassa gahitaṭṭhānaṃ kilamitaṭṭhānañca disvā roditvā kanditvā paccantagāmaṃ",
  "atk-s0512a0:958_4": "gantvā pucchitvā taṃ pavattiṃ sutvā bārāṇasiṃ gantvā rājadvāre ākāse rodamānā aṭṭhāsi.",
  "atk-s0512a0:958_5": "Mahāsatto naccantova ākāsaṃ ullokento taṃ disvā lajjito peḷaṃ pavisitvā nipajji.",
  "atk-s0512a0:959_0": "Rājā tassa peḷaṃ paviṭṭhakāle “kiṃ nu kho kāraṇa”nti ito cito ca olokento taṃ ākāse",
  "atk-s0512a0:959_1": "ṭhitaṃ disvā “kā nu tva”nti pucchitvā tassā nāgakaññābhāvaṃ sutvā “nissaṃsayaṃ kho",
  "atk-s0512a0:959_2": "nāgarājā imaṃ disvā lajjito peḷaṃ paviṭṭho, ayañca yathādassito iddhānubhāvo nāgarājasseva,",
  "atk-s0512a0:959_3": "na ahituṇḍikassā”ti niṭṭhaṃ gantvā “evaṃ mahānubhāvo ayaṃ nāgarājā, kathaṃ nāma imassa",
  "atk-s0512a0:959_4": "hatthaṃ gato”ti pucchitvā “ayaṃ dhammacārī sīlavā nāgarājā, cātuddasīpannarasīsu",
  "atk-s0512a0:959_5": "uposathaṃ upavasanto attano sarīraṃ dānamukhe niyyātetvā mahāmaggasamīpe vammikamatthake",
  "atk-s0512a0:959_6": "nipajjati, tatthāyametena gahito, imassa devaccharāpaṭibhāgā anekasahassā itthiyo,",
  "atk-s0512a0:959_7": "devalokasampattisadisā nāgabhavanasampatti, ayaṃ mahiddhiko mahānubhāvo sakalapathaviṃ",
  "atk-s0512a0:959_8": "parivattetuṃ samattho, kevalaṃ ‘sīlaṃ me bhijjissatī’ti evarūpaṃ vippakāraṃ dukkhañca",
  "atk-s0512a0:959_9": "anubhotī”ti ca sutvā saṃvegappatto tāvadeva tassa ahituṇḍikassa brāhmaṇassa bahuṃ",
  "atk-s0512a0:959_10": "dhanaṃ mahantañca yasaṃ issariyañca datvā – “handa, bho, imaṃ nāgarājānaṃ vissajjehī”ti vissajjāpesi.",
  "atk-s0512a0:960_0": "Mahāsatto nāgavaṇṇaṃ antaradhāpetvā māṇavakavaṇṇena devakumāro viya aṭṭhāsi. Sumanāpi",
  "atk-s0512a0:960_1": "ākāsato otaritvā tassa santike aṭṭhāsi. Nāgarājā rañño añjaliṃ katvā “ehi, mahārāja,",
  "atk-s0512a0:960_2": "mayhaṃ nivesanaṃ passituṃ āgacchāhī”ti yāci. Tenāha bhagavā –",
  "atk-s0512a0:961": "“Mutto campeyyako nāgo, rājānaṃ etadabravi;",
  "atk-s0512a0:962": "‘Namo te kāsirājatthu, namo te kāsivaḍḍhana;",
  "atk-s0512a0:963": "Añjaliṃ te paggaṇhāmi, passeyyaṃ me nivesana”nti.",
  "atk-s0512a0:964_0": "Atha rājā tassa nāgabhavanagamanaṃ anujāni. Mahāsatto taṃ saparisaṃ gahetvā nāgabhavanaṃ",
  "atk-s0512a0:964_1": "netvā attano issariyasampattiṃ dassetvā katipāhaṃ tattha vasāpetvā bheriṃ carāpesi",
  "atk-s0512a0:964_2": "– “sabbā rājaparisā yāvadicchakaṃ hiraññasuvaṇṇādikaṃ dhanaṃ gaṇhatū”ti. Rañño ca",
  "atk-s0512a0:964_3": "anekehi sakaṭasatehi dhanaṃ pesesi. “Mahārāja, raññā nāma dānaṃ dātabbaṃ, sīlaṃ rakkhitabbaṃ,",
  "atk-s0512a0:964_4": "dhammikā rakkhāvaraṇagutti sabbattha saṃvidahitabbā”ti dasahi rājadhammakathāhi ovaditvā",
  "atk-s0512a0:964_5": "vissajjesi. Rājā mahantena yasena nāgabhavanā nikkhamitvā bārāṇasimeva gato. Tato",
  "atk-s0512a0:964_6": "paṭṭhāya kira jambudīpatale hiraññasuvaṇṇaṃ jātaṃ. Mahāsatto sīlāni rakkhitvā anvaddhamāsaṃ",
  "atk-s0512a0:964_7": "uposathakammaṃ katvā sapariso saggapuraṃ pūresi.",
  "atk-s0512a0:965": "Tadā ahituṇḍiko devadatto ahosi, sumanā rāhulamātā, uggaseno sāriputtatthero, campeyyako nāgarājā lokanātho.",
  "atk-s0512a0:966": "Tassa idhāpi yathārahaṃ sesapāramiyo niddhāretabbā. Idha bodhisattassa acchariyānubhāvā heṭṭhā vuttanayā evāti.",
  "atk-s0512a0:967": "Campeyyanāgacariyāvaṇṇanā niṭṭhitā.",
  "atk-s0512a0:968": "4. Cūḷabodhicariyāvaṇṇanā",
  "atk-s0512a0:969_0": "26. Catutthe cūḷabodhīti mahābodhiparibbājakattabhāvaṃ upādāya idha “cūḷabodhī”ti",
  "atk-s0512a0:969_1": "samaññā āropitā, na pana imasmiṃ eva jātake attano jeṭṭhabhātikādino mahābodhissa",
  "atk-s0512a0:969_2": "sambhavatoti daṭṭhabbaṃ. Susīlavāti suṭṭhu sīlavā, sampannasīloti attho. Bhavaṃ disvāna",
  "atk-s0512a0:969_3": "bhayatoti kāmādibhavaṃ bhāyitabbabhāvena passitvā. Nekkhammanti ettha ca-saddassa",
  "atk-s0512a0:969_4": "lopo daṭṭhabbo, tena “disvānā”ti padaṃ ākaḍḍhīyati. Idaṃ vuttaṃ hoti – jātijarābyādhimaraṇaṃ",
  "atk-s0512a0:969_5": "apāyadukkhaṃ atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne",
  "atk-s0512a0:969_6": "āhārapariyeṭṭhimūlakaṃ dukkhanti imesaṃ aṭṭhannaṃ saṃvegavatthūnaṃ paccavekkhaṇena",
  "atk-s0512a0:969_7": "sabbampi kāmādibhedaṃ bhavaṃ saṃsārabhayato upaṭṭhahamānaṃ disvā nibbānaṃ tassa upāyabhūtā",
  "atk-s0512a0:969_8": "samathavipassanā tadupāyabhūtā ca pabbajjāti idaṃ tividhampi nekkhammaṃ anussavādisiddhena",
  "atk-s0512a0:969_9": "ñāṇacakkhunā tappaṭipakkhato disvā tāpasapabbajjūpagamanena anekādīnavākulā gahaṭṭhabhāvā",
  "atk-s0512a0:969_10": "abhinikkhamitvā gatoti.",
  "atk-s0512a0:970_0": "27. Dutiyikāti porāṇadutiyikā, gihikāle pajāpatibhūtā. Kanakasannibhāti kañcanasannibhattacā.",
  "atk-s0512a0:970_1": "Vaṭṭe anapekkhāti saṃsāre nirālayā. Nekkhammaṃ abhinikkhamīti nekkhammatthāya gehato",
  "atk-s0512a0:970_2": "nikkhami, pabbajīti attho.",
  "atk-s0512a0:971_0": "28. Ālayanti sattā etenāti ālayo, taṇhā, tadabhāvena nirālayā. Tato eva ñātīsu taṇhābandhanassa",
  "atk-s0512a0:971_1": "chinnattā chinnabandhu. Evaṃ gihibandhanābhāvaṃ dassetvā idāni pabbajitānampi kesañci",
  "atk-s0512a0:971_2": "yaṃ hoti bandhanaṃ, tassāpi abhāvaṃ dassetuṃ “anapekkhā kule gaṇe”ti vuttaṃ. Tattha",
  "atk-s0512a0:971_3": "kuleti upaṭṭhākakule. Gaṇeti tāpasagaṇe, sesā brahmacārinoti vuccanti. Upāgamunti",
  "atk-s0512a0:971_4": "ubhopi mayaṃ upāgamimhā.",
  "atk-s0512a0:972_0": "29. Tatthāti bārāṇasisāmante. Nipakāti paññavanto. Nirākuleti janasañcārarahitattā",
  "atk-s0512a0:972_1": "janehi anākule, appasaddeti migapakkhīnaṃ uṭṭhāpanato tesaṃ vassitasaddenāpi virahitattā",
  "atk-s0512a0:972_2": "appasadde. Rājuyyāne vasāmubhoti bārāṇasirañño uyyāne mayaṃ ubho janā tadā vasāma.",
  "atk-s0512a0:973_0": "Tatrāyaṃ anupubbikathā – atīte imasmiṃ eva bhaddakappe bodhisatto brahmalokato cavitvā",
  "atk-s0512a0:973_1": "aññatarasmiṃ kāsigāme ekassa mahāvibhavassa brāhmaṇassa putto hutvā nibbatti. Tassa",
  "atk-s0512a0:973_2": "nāmaggahaṇasamaye “bodhikumāro”ti nāmaṃ kariṃsu. Vayappattakāle panassa takkasilaṃ",
  "atk-s0512a0:973_3": "gantvā sabbasippāni uggaṇhitvā paccāgatassa anicchamānakasseva mātāpitaro samajātikaṃ",
  "atk-s0512a0:973_4": "kulakumārikaṃ ānesuṃ. Sāpi brahmalokacutāva uttamarūpadharā devaccharāpaṭibhāgā.",
  "atk-s0512a0:973_5": "Tesaṃ anicchamānānaṃ eva aññamaññaṃ āvāhavivāhaṃ kariṃsu. Ubhinnampi pana nesaṃ kilesamudācāro",
  "atk-s0512a0:973_6": "na bhūtapubbo, sārāgavasena aññamaññaṃ olokanampi nāhosi, kā pana kathā itarasaṃsagge.",
  "atk-s0512a0:973_7": "Evaṃ parisuddhasīlā ahesuṃ.",
  "atk-s0512a0:974_0": "Aparabhāge mahāsatto mātāpitūsu kālaṃkatesu tesaṃ sarīrakiccaṃ katvā taṃ pakkosāpetvā",
  "atk-s0512a0:974_1": "“bhadde, tvaṃ imaṃ asītikoṭidhanaṃ gahetvā sukhena jīvāhī”ti āha. “Tvaṃ pana ayyaputtā”ti?",
  "atk-s0512a0:974_2": "“Mayhaṃ dhanena kiccaṃ natthi, pabbajissāmī”ti. “Kiṃ pana pabbajjā itthīnampi na",
  "atk-s0512a0:974_3": "vaṭṭatī”ti? “Vaṭṭati, bhadde”ti. “Tena hi mayhampi dhanena kiccaṃ natthi, ahampi",
  "atk-s0512a0:974_4": "pabbajissāmī”ti. Te ubhopi sabbaṃ vibhavaṃ pariccajitvā mahādānaṃ datvā nikkhamitvā",
  "atk-s0512a0:974_5": "araññaṃ pavisitvā pabbajitvā uñchācariyāya phalāphalehi yāpentā pabbajjāsukheneva",
  "atk-s0512a0:974_6": "dasa saṃvaccharāni vasitvā loṇambilasevanatthāya janapadacārikaṃ carantā anupubbena",
  "atk-s0512a0:974_7": "bārāṇasiṃ patvā rājuyyāne vasiṃsu. Tena vuttaṃ “rājuyyāne vasāmubho”ti.",
  "atk-s0512a0:975_0": "30. Athekadivasaṃ rājā uyyānakīḷaṃ gato. Uyyānassa ekapasse pabbajjāsukhena vītināmentānaṃ",
  "atk-s0512a0:975_1": "tesaṃ samīpaṭṭhānaṃ gantvā paramapāsādikaṃ uttamarūpadharaṃ paribbājikaṃ olokento",
  "atk-s0512a0:975_2": "kilesavasena paṭibaddhacitto hutvā bodhisattaṃ “ayaṃ te paribbājikā kiṃ hotī”ti pucchi.",
  "atk-s0512a0:975_3": "Tena “na ca kiñci hoti, kevalaṃ ekapabbajjāya pabbajitā, api ca kho pana gihikāle",
  "atk-s0512a0:975_4": "pādaparicārikā ahosī”ti vutte rājā “ayaṃ kiretassa na kiñci hoti, api ca kho panassa",
  "atk-s0512a0:975_5": "gihikāle pādaparicārikā ahosi, yaṃnūnāhaṃ imaṃ antepuraṃ paveseyyaṃ, tenevassa imissā",
  "atk-s0512a0:975_6": "paṭipattiṃ jānissāmī”ti andhabālo tattha attano paṭibaddhacittaṃ nivāretuṃ asakkonto",
  "atk-s0512a0:975_7": "aññataraṃ purisaṃ āṇāpesi “imaṃ paribbājikaṃ rājanivesanaṃ nehī”ti.",
  "atk-s0512a0:976_0": "So tassa paṭissuṇitvā “adhammo loke vattatī”tiādīni vatvā paridevamānaṃ eva taṃ ādāya",
  "atk-s0512a0:976_1": "pāyāsi. Bodhisatto tassā paridevanasaddaṃ sutvā ekavāraṃ oloketvā puna na olokesi.",
  "atk-s0512a0:976_2": "“Sace panāhaṃ vāressāmi, tesu cittaṃ padosetvā mayhaṃ sīlassa antarāyo bhavissatī”ti",
  "atk-s0512a0:976_3": "sīlapāramiṃyeva āvajjento nisīdi. Tena vuttaṃ “uyyānadassanaṃ gantvā, rājā addasa brāhmaṇi”ntiādi.",
  "atk-s0512a0:977": "Tattha tuyhesā kā kassa bhariyāti tuyhaṃ tava esā kā, kiṃ bhariyā, udāhu bhaginī vā samānā kassa aññassa bhariyā.",
  "atk-s0512a0:978_0": "31. Na mayhaṃ bhariyā esāti kāmañcesā mayhaṃ gihikāle bhariyā ahosi, pabbajitakālato",
  "atk-s0512a0:978_1": "paṭṭhāya na mayhaṃ bhariyā esā, nāpi ahaṃ etissā sāmiko, kevalaṃ pana sahadhammā",
  "atk-s0512a0:978_2": "ekasāsanī, ahampi paribbājako ayampi paribbājikāti samānadhammā paribbājakasāsanena",
  "atk-s0512a0:978_3": "ekasāsanī, sabrahmacārinīti attho.",
  "atk-s0512a0:979_0": "32. Tissā sārattagadhitoti kāmarāgena sāratto hutvā paṭibaddho. Gāhāpetvāna ceṭaketi",
  "atk-s0512a0:979_1": "ceṭakehi gaṇhāpetvā ceṭake vā attano rājapurise āṇāpetvā taṃ paribbājikaṃ gaṇhāpetvā.",
  "atk-s0512a0:979_2": "Nippīḷayanto balasāti taṃ anicchamānaṃ eva ākaḍḍhanaparikaḍḍhanādinā nippīḷayanto",
  "atk-s0512a0:979_3": "bādhento, tathāpi agacchantiṃ balasā balakkārena rājapurisehi gaṇhāpetvā attano antepuraṃ pavesesi.",
  "atk-s0512a0:980_0": "33. Odapattakiyāti udakapattaṃ āmasitvā gahitabhariyā odapattikā nāma, idaṃ vacanaṃ",
  "atk-s0512a0:980_1": "purāṇadutiyikābhāvena upalakkhaṇamattaṃ daṭṭhabbaṃ, sā panassa brāhmaṇavivāhavasena",
  "atk-s0512a0:980_2": "mātāpitūhi sampaṭipāditā, “odapattakiyā”ti ca bhāvenabhāvalakkhaṇe bhummaṃ. Sahajāti",
  "atk-s0512a0:980_3": "pabbajjājātivasena sahajātā, tenevāha “ekasāsanī”ti. “Ekasāsanī”ti ca idaṃ bhummatthe",
  "atk-s0512a0:980_4": "paccattaṃ, ekasāsaniyāti attho. Nayantiyāti nīyantiyā. Kopo me upapajjathāti ayaṃ",
  "atk-s0512a0:980_5": "te gihikāle bhariyā brāhmaṇī sīlavatī, pabbajitakāle ca sabrahmacārinībhāvato sahajātā",
  "atk-s0512a0:980_6": "bhaginī, sā tuyhaṃ purato balakkārena ākaḍḍhitvā nīyati. “Bodhibrāhmaṇa, kiṃ te purisabhāva”nti",
  "atk-s0512a0:980_7": "purisamānena ussāhito cirakālasayito vammikabilato kenaci purisena ghaṭṭito “susū”ti",
  "atk-s0512a0:980_8": "phaṇaṃ karonto āsiviso viya me cittato kopo sahasā vuṭṭhāsi.",
  "atk-s0512a0:981_0": "34-5. Sahakope samuppanneti kopuppattiyā saha, tassa uppattisamanantaramevāti attho.",
  "atk-s0512a0:981_1": "Sīlabbatamanussarinti attano sīlapāramiṃ āvajjesiṃ. Tattheva kopaṃ niggaṇhinti tasmiṃ",
  "atk-s0512a0:981_2": "eva āsane yathānisinnova taṃ kopaṃ nivāresiṃ. Nādāsiṃ vaḍḍhitūparīti tato ekavāruppattito",
  "atk-s0512a0:981_3": "upari uddhaṃ vaḍḍhituṃ na adāsiṃ. Idaṃ vuttaṃ hoti – kope uppannamatte eva “nanu",
  "atk-s0512a0:981_4": "tvaṃ, bodhiparibbājaka, sabbapāramiyo pūretvā sabbaññutaññāṇaṃ paṭivijjhitukāmo,",
  "atk-s0512a0:981_5": "tassa te kimidaṃ sīlamattepi upakkhalanaṃ, tayidaṃ gunnaṃ khuramattodake osīdantassa",
  "atk-s0512a0:981_6": "mahāsamuddassa paratīraṃ gaṇhitukāmatā viya hotī”ti attānaṃ paribhāsitvā paṭisaṅkhānabalena",
  "atk-s0512a0:981_7": "tasmiṃ eva khaṇe kopaṃ niggahetvā puna uppajjanavasenassa vaḍḍhituṃ na adāsinti.",
  "atk-s0512a0:981_8": "Tenevāha “yadi naṃ brāhmaṇi”ntiādi.",
  "atk-s0512a0:982_0": "Tassattho – taṃ paribbājikaṃ brāhmaṇiṃ so rājā vā añño vā koci tiṇhāyapi nisitāya",
  "atk-s0512a0:982_1": "sattiyā koṭṭeyya, khaṇḍākhaṇḍikaṃ yadi chindeyya, evaṃ santepi sīlaṃ attano sīlapāramiṃ",
  "atk-s0512a0:982_2": "neva bhindeyyaṃ. Kasmā? Bodhiyā eva kāraṇā, sabbattha akhaṇḍitasīleneva sakkā sammāsambodhiṃ",
  "atk-s0512a0:982_3": "pāpuṇituṃ, na itarenāti.",
  "atk-s0512a0:983_0": "36. Na me sā brāhmaṇī dessāti sā brāhmaṇī jātiyā gottena kulappadesena ācārasampattiyā",
  "atk-s0512a0:983_1": "ciraparicayena pabbajjādiguṇasampattiyā cāti sabbappakārena na me dessā na appiyā,",
  "atk-s0512a0:983_2": "etissā mama appiyabhāvo koci natthi. Napi me balaṃ na vijjatīti mayhampi balaṃ na",
  "atk-s0512a0:983_3": "na vijjati, atthi eva. Ahaṃ nāgabalo thāmasampanno, icchamāno sahasā vuṭṭhahitvā",
  "atk-s0512a0:983_4": "taṃ ākaḍḍhante purise nippothetvā taṃ gahetvā yathicchitaṭṭhānaṃ gantuṃ samatthoti",
  "atk-s0512a0:983_5": "dasseti. Sabbaññutaṃ piyaṃ mayhanti tato paribbājikato sataguṇena sahassaguṇena satasahassaguṇena",
  "atk-s0512a0:983_6": "sabbaññutaññāṇameva mayhaṃ piyaṃ. Tasmā sīlānurakkhissanti tena kāraṇena sīlameva anurakkhissaṃ.",
  "atk-s0512a0:984_0": "Atha so rājā uyyāne papañcaṃ akatvāva sīghataraṃ gantvā taṃ paribbājikaṃ pakkosāpetvā",
  "atk-s0512a0:984_1": "mahantena yasena nimantesi. Sā yasassa aguṇaṃ pabbajjāya guṇaṃ attano bodhisattassa",
  "atk-s0512a0:984_2": "ca mahantaṃ bhogakkhandhaṃ pahāya saṃvegena pabbajitabhāvañca kathesi. Rājā kenaci",
  "atk-s0512a0:984_3": "pariyāyena tassā manaṃ alabhanto cintesi – “ayaṃ paribbājikā sīlavatī kalyāṇadhammā,",
  "atk-s0512a0:984_4": "sopi paribbājako imāya ākaḍḍhitvā nīyamānāya na kiñci vippakāraṃ dassesi, sabbattha",
  "atk-s0512a0:984_5": "nirapekkhacitto, na kho pana metaṃ patirūpaṃ, yaṃ evarūpesu guṇavantesu vippakāro,",
  "atk-s0512a0:984_6": "yaṃnūnāhaṃ imaṃ paribbājikaṃ gahetvā uyyānaṃ gantvā imaṃ, tañca paribbājakaṃ khamāpeyya”nti?",
  "atk-s0512a0:984_7": "Evaṃ pana cintetvā “paribbājikaṃ uyyānaṃ ānethā”ti purise āṇāpetvā sayaṃ paṭhamataraṃ",
  "atk-s0512a0:984_8": "gantvā bodhisattaṃ upasaṅkamitvā pucchi – “bho pabbajita, kiṃ mayā tāya paribbājikāya",
  "atk-s0512a0:984_9": "nīyamānāya kopo te uppajjitthā”ti. Mahāsatto āha –",
  "atk-s0512a0:985": "“Uppajji me na muccittha, na me muccittha jīvato;",
  "atk-s0512a0:986": "Rajaṃva vipulā vuṭṭhi, khippameva nivārayi”nti. ;",
  "atk-s0512a0:987": "Taṃ sutvā rājā “kiṃ nu kho esa kopameva sandhāya vadati, udāhu aññaṃ kiñci sippādika”nti cintetvā puna pucchi –",
  "atk-s0512a0:988": "“Kiṃ te uppajji no mucci, kiṃ te no mucci jīvato;",
  "atk-s0512a0:989": "Rajaṃva vipulā vuṭṭhi, katamaṃ taṃ nivārayī”ti. ;",
  "atk-s0512a0:990_0": "Tattha uppajjīti ekavāraṃ uppajji, na puna uppajji. Na muccitthāti kāyavacīvikāruppādanavasena",
  "atk-s0512a0:990_1": "pana na muccittha, na naṃ bahi pavattituṃ vissajjesinti attho. Rajaṃva vipulā vuṭṭhīti",
  "atk-s0512a0:990_2": "yathā nāma gimhānaṃ pacchime māse uppannaṃ rajaṃ vipulā akālavuṭṭhidhārā ṭhānaso",
  "atk-s0512a0:990_3": "nivāreti, evaṃ taṃ vūpasamento nivārayiṃ, nivāresinti attho.",
  "atk-s0512a0:991": "Athassa mahāpuriso nānappakārena kodhe ādīnavaṃ pakāsento –",
  "atk-s0512a0:992": "“Yamhi jāte na passati, ajāte sādhu passati;",
  "atk-s0512a0:993": "So me uppajji no mucci, kodho dummedhagocaro.",
  "atk-s0512a0:994": "“Yena jātena nandanti, amittā dukkhamesino;",
  "atk-s0512a0:995": "So me uppajji no mucci, kodho dummedhagocaro.",
  "atk-s0512a0:996": "“Yasmiñca jāyamānamhi, sadatthaṃ nāvabujjhati;",
  "atk-s0512a0:997": "So me uppajji no mucci, kodho dummedhagocaro.",
  "atk-s0512a0:998": "“Yenābhibhūto kusalaṃ jahāti, parakkare vipulañcāpi atthaṃ;",
  "atk-s0512a0:999": "Sa bhīmaseno balavā pamaddī, kodho mahārājā na me amuccatha.",
  "atk-s0512a0:1000": "“Kaṭṭhasmiṃ manthamānasmiṃ, pāvako nāma jāyati;",
  "atk-s0512a0:1001": "Tameva kaṭṭhaṃ ḍahati, yasmā so jāyate gini.",
  "atk-s0512a0:1002": "“Evaṃ mandassa posassa, bālassa avijānato;",
  "atk-s0512a0:1003": "Sārambhā jāyate kodho, sapi teneva ḍayhati.",
  "atk-s0512a0:1004": "“Aggīva tiṇakaṭṭhasmiṃ, kodho yassa pavaḍḍhati;",
  "atk-s0512a0:1005": "Nihīyati tassa yaso, kāḷapakkheva candimā.",
  "atk-s0512a0:1006": "“Anindho dhūmaketūva, kodho yassūpasammati;",
  "atk-s0512a0:1007": "Āpūrati tassa yaso, sukkapakkheva candimā”ti. –",
  "atk-s0512a0:1008": "Imāhi gāthāhi dhammaṃ desesi.",
  "atk-s0512a0:1009_0": "Tattha na passatīti attatthampi na passati, pageva paratthaṃ. Sādhu passatīti attatthaṃ",
  "atk-s0512a0:1009_1": "paratthaṃ ubhayatthañca sammadeva passati. Dummedhagocaroti nippaññānaṃ visayabhūto,",
  "atk-s0512a0:1009_2": "nippañño vā gocaro āhāro indhanaṃ etassāti dummedhagocaro. Dukkhamesinoti dukkhaṃ",
  "atk-s0512a0:1009_3": "icchantā. Sadatthanti attano atthaṃ vuḍḍhiṃ. Parakkareti apaneyya vināseyya. Sabhīmasenoti",
  "atk-s0512a0:1009_4": "so bhīmāya bhayajananiyā mahatiyā kilesasenāya samannāgato. Pamaddīti balavabhāvena",
  "atk-s0512a0:1009_5": "satte pamaddanasīlo. Na me amuccathāti mama santikā mokkhaṃ na labhi, abbhantare",
  "atk-s0512a0:1009_6": "eva damito, nibbisevano katoti attho. Khīraṃ viya vā muhuttaṃ dadhibhāvena cittena",
  "atk-s0512a0:1009_7": "patiṭṭhahitthātipi attho.",
  "atk-s0512a0:1010_0": "Manthamānasminti araṇisahite mathiyamāne. “Mathamānasmi”ntipi pāṭho. Yasmāti yato",
  "atk-s0512a0:1010_1": "kaṭṭhā. Ginīti aggi. Bālassa avijānatoti bālassa ajānantassa. Sārambhā jāyateti karaṇuttariyakaraṇalakkhaṇā",
  "atk-s0512a0:1010_2": "sārambhā araṇimanthanato viya pāvako kodho jāyate. Sapi tenevāti sopi bālo teneva",
  "atk-s0512a0:1010_3": "kodhena kaṭṭhaṃ viya agginā ḍayhati. Anindho dhūmaketūvāti anindhano aggi viya. Tassāti",
  "atk-s0512a0:1010_4": "tassa adhivāsanakhantiyā samannāgatassa puggalassa sukkapakkhe cando viya laddho,",
  "atk-s0512a0:1010_5": "yaso aparāparaṃ āpūratīti.",
  "atk-s0512a0:1011_0": "Rājā mahāsattassa dhammakathaṃ sutvā mahāpurisaṃ paribbājikampi rājagehato āgataṃ",
  "atk-s0512a0:1011_1": "khamāpetvā “tumhe pabbajjāsukhaṃ anubhavantā idheva uyyāne vasatha, ahaṃ vo dhammikaṃ",
  "atk-s0512a0:1011_2": "rakkhāvaraṇaguttiṃ karissāmī”ti vatvā vanditvā pakkāmi. Te ubhopi tattheva vasiṃsu.",
  "atk-s0512a0:1011_3": "Aparabhāge paribbājikā kālamakāsi. Bodhisatto himavantaṃ pavisitvā jhānābhiññāyo",
  "atk-s0512a0:1011_4": "nibbattetvā āyupariyosāne brahmalokaparāyano ahosi.",
  "atk-s0512a0:1012": "Tadā paribbājikā rāhulamātā ahosi, rājā ānandatthero, bodhiparibbājako lokanātho.",
  "atk-s0512a0:1013_0": "Tassa idhāpi yathārahaṃ sesapāramiyo niddhāretabbā. Tathā mahantaṃ bhogakkhandhaṃ",
  "atk-s0512a0:1013_1": "mahantañca ñātiparivaṭṭaṃ pahāya mahābhinikkhamanasadisaṃ gehato nikkhamanaṃ, tathā",
  "atk-s0512a0:1013_2": "nikkhamitvā pabbajitassa bahujanasammatassa sato paramappicchatāya kulesu ca gaṇesu",
  "atk-s0512a0:1013_3": "ca alaggatā, accantameva lābhasakkārajigucchāya pavivekābhirati, atisayavatī ca abhisallekhavutti,",
  "atk-s0512a0:1013_4": "tathārūpāya sīlavatiyā kalyāṇadhammāya paribbājikāya ananuññātā attano purato balakkārena",
  "atk-s0512a0:1013_5": "parāmasiyamānāya sīlapāramiṃ āvajjetvā vikārānāpatti, katāparādhe ca tasmiṃ rājini",
  "atk-s0512a0:1013_6": "upagate hitacittataṃ mettacittataṃ upaṭṭhapetvā diṭṭhadhammikasamparāyikehi samanusāsananti",
  "atk-s0512a0:1013_7": "evamādayo idha mahāpurisassa guṇānubhāvā vibhāvetabbā. Tenetaṃ vuccati “evaṃ acchariyā",
  "atk-s0512a0:1013_8": "hete…pe… dhammassa anudhammato”ti.",
  "atk-s0512a0:1014": "Cūḷabodhicariyāvaṇṇanā niṭṭhitā.",
  "atk-s0512a0:1015": "5. Mahiṃsarājacariyāvaṇṇanā",
  "atk-s0512a0:1016_0": "37. Pañcame mahiṃso pavanacārakoti mahāvanacārī vanamahiṃso yadā homīti yojanā. Pavaḍḍhakāyoti",
  "atk-s0512a0:1016_1": "vayasampattiyā aṅgapaccaṅgānañca thūlabhāvena abhivaḍḍhakāyo. Balavāti mahābalo thāmasampanno.",
  "atk-s0512a0:1016_2": "Mahantoti vipulasarīro. Hatthikalabhappamāṇo kira tadā bodhisattassa kāyo hoti. Bhīmadassanoti",
  "atk-s0512a0:1016_3": "mahāsarīratāya vanamahiṃsajātitāya ca sīlaṃ ajānantānaṃ bhayaṃ jananato bhayānakadassano.",
  "atk-s0512a0:1017": "38. Pabbhāreti olambakasilākucchiyaṃ. Dakāsayeti jalāsayasamīpe. Hotettha ṭhānanti ettha mahāvane yo koci padeso vanamahiṃsānaṃ tiṭṭhanaṭṭhānaṃ hoti. Tahiṃ tahinti tattha tattha.",
  "atk-s0512a0:1018_0": "39. Vicarantoti vihāraphāsukaṃ vīmaṃsituṃ vicaranto. Ṭhānaṃ addasa bhaddakanti evaṃ",
  "atk-s0512a0:1018_1": "vicaranto tasmiṃ mahāraññe bhaddakaṃ mayhaṃ phāsukaṃ rukkhamūlaṭṭhānaṃ addakkhiṃ.",
  "atk-s0512a0:1018_2": "Disvā ca taṃ ṭhānaṃ upagantvāna, tiṭṭhāmi ca sayāmi ca gocaraṃ gahetvā divā taṃ rukkhamūlaṭṭhānaṃ",
  "atk-s0512a0:1018_3": "gantvā ṭhānasayanehi vītināmemīti dasseti.",
  "atk-s0512a0:1019_0": "40. Tadā kira bodhisatto himavantappadese mahiṃsayoniyaṃ nibbattitvā vayappatto thāmasampanno",
  "atk-s0512a0:1019_1": "mahāsarīro hatthikalabhappamāṇo pabbatapādapabbhāragiriduggavanaghaṭādīsu vicaranto",
  "atk-s0512a0:1019_2": "ekaṃ phāsukaṃ mahārukkhamūlaṃ disvā gocaraṃ gahetvā divā tattha vasati. Atheko lolamakkaṭo",
  "atk-s0512a0:1019_3": "rukkhā otaritvā mahāsattassa piṭṭhiṃ abhiruhitvā uccārapassāvaṃ katvā siṅgesu gaṇhitvā",
  "atk-s0512a0:1019_4": "olambanto naṅguṭṭhe gahetvā dolāyanto kīḷi. Bodhisatto khantimettānuddayasampadāya",
  "atk-s0512a0:1019_5": "taṃ tassa anācāraṃ na manasākāsi. Makkaṭo punappunaṃ tatheva karoti. Tena vuttaṃ",
  "atk-s0512a0:1019_6": "“athettha kapi māgantvā”tiādi.",
  "atk-s0512a0:1020_0": "Tattha kapi māgantvāti kapi āgantvā, ma-kāro padasandhikaro. Pāpoti lāmako. Anariyoti",
  "atk-s0512a0:1020_1": "anaye iriyanena aye ca na iriyanena anariyo, nihīnācāroti attho. Lahūti lolo. Khandheti",
  "atk-s0512a0:1020_2": "khandhappadese. Muttetīti passāvaṃ karoti. Ohadetīti karīsaṃ ossajjati. Tanti taṃ",
  "atk-s0512a0:1020_3": "maṃ, tadā mahiṃsabhūtaṃ maṃ.",
  "atk-s0512a0:1021_0": "41. Sakimpi divasanti ekadivasampi dūseti maṃ sabbakālampi. Tenāha “dūseti maṃ sabbakāla”nti.",
  "atk-s0512a0:1021_1": "Na kevalañca dutiyatatiyacatutthadivasamattaṃ, atha kho sabbakālampi maṃ passāvādīhi",
  "atk-s0512a0:1021_2": "dūseti. Yadā yadā muttādīni kātukāmo, tadā tadā mayhameva upari karotīti dasseti.",
  "atk-s0512a0:1021_3": "Upaddutoti bādhito, tena siṅgesu olambanādinā muttādiasucimakkhaṇena tassa ca apaharaṇatthaṃ",
  "atk-s0512a0:1021_4": "anekavāraṃ siṅgakoṭīhi vālaggena ca anekavāraṃ kaddamapaṃsumissakaṃ udakaṃ siñcitvā",
  "atk-s0512a0:1021_5": "dhovanena ca nippīḷito homīti attho.",
  "atk-s0512a0:1022_0": "42. Yakkhoti tasmiṃ rukkhe adhivatthā devatā. Maṃ idamabravīti rukkhakkhandhe ṭhatvā",
  "atk-s0512a0:1022_1": "“mahiṃsarāja, kasmā imassa duṭṭhamakkaṭassa avamānaṃ sahasī”ti imamatthaṃ pakāsento",
  "atk-s0512a0:1022_2": "nāsehetaṃ chavaṃ pāpaṃ, siṅgehi ca khurehi cāti idaṃ vacanaṃ maṃ abhāsi.",
  "atk-s0512a0:1023_0": "43. Evaṃ vutte tadā yakkheti tadā tasmiṃ kāle tasmiṃ yakkhe evaṃ vutte sati. Ahaṃ",
  "atk-s0512a0:1023_1": "taṃ idamabravinti ahaṃ taṃ yakkhaṃ idaṃ idāni vakkhamānaṃ abraviṃ abhāsiṃ. Kuṇapenāti",
  "atk-s0512a0:1023_2": "kilesāsucipaggharaṇena sucijātikānaṃ sādhūnaṃ paramajigucchanīyatāya atiduggandhavāyanena",
  "atk-s0512a0:1023_3": "ca kuṇapasadisatāya kuṇapena. Pāpenāti pāṇātipātapāpena. Anariyenāti anariyānaṃ asādhūnaṃ",
  "atk-s0512a0:1023_4": "māgavikanesādādīnaṃ hīnapurisānaṃ dhammattā anariyena, kiṃ kena kāraṇena, tvaṃ devate",
  "atk-s0512a0:1023_5": "maṃ makkhesi, ayuttaṃ tayā vuttaṃ maṃ pāpe niyojentiyāti dasseti.",
  "atk-s0512a0:1024_0": "44. Idāni tasmiṃ pāpadhamme ādīnavaṃ pakāsento “yadiha”ntiādimāha. Tassattho – bhadde",
  "atk-s0512a0:1024_1": "devate, ahaṃ tassa yadi kujjheyyaṃ, tatopi lāmakataro bhaveyyaṃ. Yena hi adhammacaraṇena",
  "atk-s0512a0:1024_2": "so bālamakkaṭo nihīno nāma jāto, sace panāhaṃ tatopi balavataraṃ pāpadhammaṃ careyyaṃ,",
  "atk-s0512a0:1024_3": "nanu tena tato pāpataro bhaveyyaṃ, aṭṭhānañcetaṃ yadihaṃ idhalokaparalokaṃ taduttari",
  "atk-s0512a0:1024_4": "ca jānitvā ṭhito ekanteneva parahitāya paṭipanno evarūpaṃ pāpadhammaṃ careyyanti.",
  "atk-s0512a0:1024_5": "Kiñca bhiyyo – sīlañca me pabhijjeyyāti ahañceva kho pana evarūpaṃ pāpaṃ kareyyaṃ,",
  "atk-s0512a0:1024_6": "mayhaṃ sīlapāramī khaṇḍitā siyā. Viññū ca garaheyyu manti paṇḍitā ca devamanussā",
  "atk-s0512a0:1024_7": "maṃ garaheyyuṃ “passatha, bho, ayaṃ bodhisatto bodhipariyesanaṃ caramāno evarūpaṃ pāpaṃ akāsī”ti.",
  "atk-s0512a0:1025_0": "45. Hīḷitā jīvitā vāpīti vā-saddo avadhāraṇe. Evaṃ viññūhi hīḷitā garahitā jīvitāpi",
  "atk-s0512a0:1025_1": "parisuddhena parisuddhasīlena hutvā mataṃ vā maraṇameva varaṃ uttamaṃ seyyo. Kyāhaṃ",
  "atk-s0512a0:1025_2": "jīvitahetupi, kāhāmi paraheṭhananti evaṃ jānanto ca ahaṃ mayhaṃ jīvitanimittampi",
  "atk-s0512a0:1025_3": "parasattavihiṃsanaṃ kiṃ kāhāmi kiṃ karissāmi, etassa karaṇe kāraṇaṃ natthīti attho.",
  "atk-s0512a0:1026_0": "Ayaṃ pana aññepi maṃ viya maññamāno evaṃ anācāraṃ karissati, tato yesaṃ caṇḍamahiṃsānaṃ",
  "atk-s0512a0:1026_1": "evaṃ karissati, te eva etaṃ vadhissanti, sā etassa aññehi māraṇā mayhaṃ dukkhato",
  "atk-s0512a0:1026_2": "ca pāṇātipātato ca mutti bhavissatīti āha. Tena vuttaṃ –",
  "atk-s0512a0:1027": "46.",
  "atk-s0512a0:1028": "“Mamevāyaṃ maññamāno, aññepevaṃ karissati;",
  "atk-s0512a0:1029": "Teva tassa vadhissanti, sā me mutti bhavissatī”ti.",
  "atk-s0512a0:1030": "Tattha mamevāyanti maṃ viya ayaṃ. Aññepīti aññesampi. Sesaṃ vuttatthameva.",
  "atk-s0512a0:1031_0": "47. Hīnamajjhimaukkaṭṭheti hīne ca majjhime ca ukkaṭṭhe ca nimittabhūte. Sahanto",
  "atk-s0512a0:1031_1": "avamānitanti vibhāgaṃ akatvā tehi pavattitaṃ avamānaṃ paribhavaṃ sahanto khamanto.",
  "atk-s0512a0:1031_2": "Evaṃ labhati sappaññoti evaṃ hīnādīsu vibhāgaṃ akatvā khantimettānuddayaṃ upaṭṭhapetvā",
  "atk-s0512a0:1031_3": "tadaparādhaṃ sahanto sīlādipāramiyo brūhetvā manasā yathāpatthitaṃ yathicchitaṃ sabbaññutaññāṇaṃ",
  "atk-s0512a0:1031_4": "labhati paṭivijjhati, tassa taṃ na dūreti.",
  "atk-s0512a0:1032_0": "Evaṃ mahāsatto attano ajjhāsayaṃ pakāsento devatāya dhammaṃ desesi. So katipāhaccayena",
  "atk-s0512a0:1032_1": "aññattha gato. Añño caṇḍamahiṃso nivāsaphāsutāya taṃ ṭhānaṃ gantvā aṭṭhāsi. Duṭṭhamakkaṭo",
  "atk-s0512a0:1032_2": "“so eva aya”nti saññāya tassa piṭṭhiṃ abhiruhitvā tatheva anācāraṃ akāsi. Atha naṃ",
  "atk-s0512a0:1032_3": "so vidhunanto bhūmiyaṃ pātetvā siṅgena hadaye vijjhitvā pādehi madditvā sañcuṇṇesi.",
  "atk-s0512a0:1033": "Tadā sīlavā mahiṃsarājā lokanātho.",
  "atk-s0512a0:1034": "Tassa idhāpi heṭṭhā vuttanayeneva yathārahaṃ sesapāramiyo niddhāretabbā. Tathā hatthināga- bhūridatta- campeyyanāgarāja- cariyāsu viya idha mahāsattassa guṇānubhāvā veditabbā.",
  "atk-s0512a0:1035": "Mahiṃsarājacariyāvaṇṇanā niṭṭhitā.",
  "atk-s0512a0:1036": "6. Rurumigarājacariyāvaṇṇanā",
  "atk-s0512a0:1037_0": "48. Chaṭṭhe sutattakanakasannibhoti yathā suṭṭhu apagatasabbakāḷako hoti, evaṃ aggimhi",
  "atk-s0512a0:1037_1": "pakkhipitvā sutattakanakasannibho. Migarājā ruru nāmāti jātisiddhena nāmena ruru",
  "atk-s0512a0:1037_2": "nāma migarājā, jātito ruru, migānañca rājāti attho. Paramasīlasamāhitoti uttamasīlasamāhito,",
  "atk-s0512a0:1037_3": "visuddhasīlo ceva samāhitacitto ca, visuddhasīle vā sammā āhitacittoti evamettha attho veditabbo.",
  "atk-s0512a0:1038_0": "Tadā bodhisatto rurumigayoniyaṃ nibbatti. Tassa sarīracchavi suṭṭhu tāpetvā majjitakañcanapaṭṭavaṇṇo",
  "atk-s0512a0:1038_1": "ahosi, hatthapādā lākhārasaparikammakatā viya, naṅguṭṭhaṃ camarīnaṅguṭṭhaṃ viya,",
  "atk-s0512a0:1038_2": "siṅgāni rajatadāmavaṇṇāni akkhīni sumajjitamaṇiguḷikā viya, mukhaṃ odahitvā ṭhapitarattakambalageṇḍukā",
  "atk-s0512a0:1038_3": "viya. So janasaṃsaggaṃ pahāya vivekavāsaṃ vasitukāmo parivāraṃ chaḍḍetvā ekakova",
  "atk-s0512a0:1038_4": "gaṅgānivattane ramaṇīye sālamissake supupphitapavane vasati. Tena vuttaṃ –",
  "atk-s0512a0:1039": "49.",
  "atk-s0512a0:1040": "“Ramme padese ramaṇīye, vivitte amanussake;",
  "atk-s0512a0:1041": "Tattha vāsaṃ upagañchiṃ, gaṅgākūle manorame”ti.",
  "atk-s0512a0:1042_0": "Tattha ramme padeseti muttātalasadisavālukācuṇṇapaṇḍarehi bhūmibhāgehi siniddhaharitatiṇasañcaritehi",
  "atk-s0512a0:1042_1": "vanatthalehi cittattharaṇehi viya nānāvaṇṇavicittehi silātalehi maṇikkhandhanimmalasalilehi",
  "atk-s0512a0:1042_2": "jalāsayehi ca samannāgatattā yebhuyyena ca indagopakavaṇṇāya rattāya sukhasamphassāya",
  "atk-s0512a0:1042_3": "tiṇajātiyā sañchannattā ramme araññappadese. Rammaṇīyeti pupphaphalapallavālaṅkatavipulasākhāvinaddhehi",
  "atk-s0512a0:1042_4": "nānāvidhadijagaṇūpakūjitehi vividhatarulatāvanavirājitehi yebhuyyena ambasālavanasaṇḍamaṇḍitehi",
  "atk-s0512a0:1042_5": "vanagahanehi upasobhitattā tattha paviṭṭhassa janassa ratijananaṭṭhena ramaṇīye.",
  "atk-s0512a0:1042_6": "Vuttampi cetaṃ rurumigarājajātake –",
  "atk-s0512a0:1043": "“Etasmiṃ vanasaṇḍasmiṃ, ambā sālā ca pupphitā;",
  "atk-s0512a0:1044": "Indagopakasañchanno, ettheso tiṭṭhate migo”ti. ;",
  "atk-s0512a0:1045_0": "Vivitteti janavāsavirahena suññe. Amanussaketi sañcaraṇamanussānampi tattha abhāvena",
  "atk-s0512a0:1045_1": "manussarahite. Manorameti yathāvuttaguṇasampattiyā visesato pavivekakāmānaṃ mano rametīti manorame.",
  "atk-s0512a0:1046_0": "50. Atha uparigaṅgāyāti ettha athāti adhikāre nipāto, tena mayi tattha tathā vasante",
  "atk-s0512a0:1046_1": "idaṃ adhikārantaraṃ uppannanti dīpeti. Uparigaṅgāyāti gaṅgāya nadiyā uparisote. Dhanikehi",
  "atk-s0512a0:1046_2": "paripīḷitoti iṇaṃ gahetvā taṃ dātuṃ asakkonto iṇāyikehi codiyamāno.",
  "atk-s0512a0:1047_0": "Eko kira bārāṇasiseṭṭhi attano puttaṃ “ayaṃ sippaṃ uggaṇhanto kilamissatī”ti kiñci",
  "atk-s0512a0:1047_1": "sippaṃ na uggaṇhāpesi. Gītavāditanaccakhādanabhojanato uddhaṃ na kiñci aññāsi. Taṃ",
  "atk-s0512a0:1047_2": "vayappattaṃ patirūpena dārena saṃyojetvā dhanaṃ niyyātetvā mātāpitaro kālamakaṃsu.",
  "atk-s0512a0:1047_3": "So tesaṃ accayena itthidhuttasurādhuttādiparivuto nānābyasanamukhehi sabbaṃ dhanaṃ",
  "atk-s0512a0:1047_4": "viddhaṃsetvā tattha tattha iṇaṃ ādāya tampi dātuṃ asakkonto dhanikehi codiyamāno",
  "atk-s0512a0:1047_5": "“kiṃ mayhaṃ jīvitena, tenevamhi attabhāvena añño viya jāto, maraṇaṃ me seyyo”ti cintetvā",
  "atk-s0512a0:1047_6": "iṇāyike āha – “tumhākaṃ iṇapaṇṇāni gahetvā āgacchatha, gaṅgātīre me nihitaṃ kulasantakaṃ",
  "atk-s0512a0:1047_7": "dhanaṃ atthi, taṃ vo dassāmī”ti. Te tena saddhiṃ agamaṃsu. So “idha dhanaṃ, ettha",
  "atk-s0512a0:1047_8": "dhana”nti nidhiṭṭhānaṃ ācikkhanto viya “evaṃ me iṇamokkho bhavissatī”ti palāyitvā",
  "atk-s0512a0:1047_9": "gaṅgāyaṃ pati. So caṇḍasotena vuyhanto kāruññaravaṃ ravi. Tena vuttaṃ “atha uparigaṅgāyā”tiādi.",
  "atk-s0512a0:1048": "Tattha jīvāmi vā marāmi vāti imasmiṃ gaṅgāsote patito jīvāmi vā marāmi vā, jīvitaṃ vā me ettha hotu maraṇaṃ vā, ubhayathāpi iṇāyikapīḷā na hotīti adhippāyo.",
  "atk-s0512a0:1049_0": "51. Majjhe gaṅgāya gacchatīti so puriso rattindivaṃ gaṅgāya vuyhamāno jīvitapemassa",
  "atk-s0512a0:1049_1": "vijjamānattā maraṇaṃ appatto maraṇabhayatajjito hutvā karuṇaṃ ravaṃ ravanto gaṅgāya",
  "atk-s0512a0:1049_2": "majjhe mahodakena gacchati.",
  "atk-s0512a0:1050_0": "52. Atha mahāpuriso aḍḍharattasamaye tassa taṃ karuṇaṃ paridevantassa paridevitasaddaṃ",
  "atk-s0512a0:1050_1": "sutvā “manussasaddo sūyati, mā mayi idha dharante maratu, jīvitamassa dassāmī”ti",
  "atk-s0512a0:1050_2": "cintetvā sayanagumbā vuṭṭhāya nadītīraṃ gantvā “ambho purisa, mā bhāyi, jīvitaṃ te",
  "atk-s0512a0:1050_3": "dassāmī”ti vatvā assāsetvā sotaṃ chindanto gantvā taṃ piṭṭhiyaṃ āropetvā tīraṃ pāpetvā",
  "atk-s0512a0:1050_4": "attano vasanaṭṭhānaṃ netvā parissamaṃ vinodetvā phalāphalāni datvā dvīhatīhaccayena",
  "atk-s0512a0:1050_5": "taṃ āha – “ambho purisa, ahaṃ taṃ bārāṇasigāmimaggaṃ pāpessāmi, tvaṃ ‘asukaṭṭhāne",
  "atk-s0512a0:1050_6": "nāma kañcanamigo vasatī’ti mā kassaci ārocehī”ti. So “sādhu, sāmī”ti sampaṭicchi.",
  "atk-s0512a0:1050_7": "Mahāsatto taṃ attano piṭṭhiṃ āropetvā bārāṇasimagge otāretvā nivatti. Tena vuttaṃ",
  "atk-s0512a0:1050_8": "– “tassāhaṃ saddaṃ sutvāna, karuṇaṃ paridevato”tiādi.",
  "atk-s0512a0:1051": "Tattha kosi tvaṃ naroti tvaṃ ko manusso asi, kuto idha vuyhamāno āgatosīti attho.",
  "atk-s0512a0:1052": "53. Attano karaṇanti attano kiriyaṃ. Dhanikehi bhītoti iṇāyikehi ubbiggo. Tasitoti utrasto.",
  "atk-s0512a0:1053_0": "54. Tassa katvāna kāruññaṃ, cajitvā mama jīvitanti kāruññaṃ katvā mahākaruṇāya samussāhito",
  "atk-s0512a0:1053_1": "mama jīvitaṃ tassa purisassa pariccajitvā. Pavisitvā nīhariṃ tassāti nadiṃ pavisitvā",
  "atk-s0512a0:1053_2": "sotaṃ chindanto ujukameva gantvā mama piṭṭhiṃ āropetvā tato taṃ nīhariṃ. Tassāti",
  "atk-s0512a0:1053_3": "upayogatthe sāmivacanaṃ. “Tatthā”tipi pāḷi, tattha nadiyanti attho. Andhakāramhi",
  "atk-s0512a0:1053_4": "rattiyāti rattiyā andhakārasamaye, kāḷapakkharattiyanti attho.",
  "atk-s0512a0:1054_0": "55. Assatthakālamaññāyāti parissamaṃ apanetvā phalāphalāni datvā dvīhatīhaccayena",
  "atk-s0512a0:1054_1": "kilamathassa vigatakālaṃ jānitvā. Ekaṃ taṃ varaṃ yācāmīti ahaṃ taṃ ekaṃ varaṃ yācāmi,",
  "atk-s0512a0:1054_2": "mayhaṃ ekaṃ varaṃ dehīti attho. Kiṃ taṃ varanti ce? Āha – mā maṃ kassaci pāvadāti",
  "atk-s0512a0:1054_3": "“asukaṭṭhāne suvaṇṇamigo vasatī”ti kassaci rañño vā rājamahāmattassa vā maṃ mā pāvada.",
  "atk-s0512a0:1055_0": "Atha tasmiṃ purise bārāṇasiṃ paviṭṭhadivaseyeva so rājā “ahaṃ, deva, suvaṇṇavaṇṇaṃ",
  "atk-s0512a0:1055_1": "migaṃ mayhaṃ dhammaṃ desentaṃ supinena addasaṃ, ahañhi saccasupinā, addhā so vijjati,",
  "atk-s0512a0:1055_2": "tasmā kañcanamigassa dhammaṃ sotukāmā labhissāmi ce jīvissāmi, no ce me jīvitaṃ natthī”ti",
  "atk-s0512a0:1055_3": "aggamahesiyā vutto taṃ assāsetvā “sace manussaloke atthi, labhissasī”ti vatvā brāhmaṇe",
  "atk-s0512a0:1055_4": "pakkosāpetvā “suvaṇṇamigā nāma hontī”ti pucchitvā “āma, deva, hontī”ti sutvā sahassatthavikaṃ",
  "atk-s0512a0:1055_5": "suvaṇṇacaṅkoṭake ṭhapetvā taṃ hatthikkhandhaṃ āropetvā nagare bheriṃ carāpesi – “yo",
  "atk-s0512a0:1055_6": "suvaṇṇamigaṃ ācikkhissati, tassa hatthinā saddhiṃ imaṃ dassāmī”ti. Tato uttarimpi dātukāmo hutvā –",
  "atk-s0512a0:1056": "“Tassa gāmavaraṃ dammi, nāriyo ca alaṅkatā;",
  "atk-s0512a0:1057": "Yo metaṃ migamakkhāti, migānaṃ migamuttama”nti. –",
  "atk-s0512a0:1058_0": "Gāthaṃ suvaṇṇapaṭṭe likhāpetvā sakalanagare vācāpesi. Atha so seṭṭhiputto taṃ gāthaṃ",
  "atk-s0512a0:1058_1": "sutvā rājapurisānaṃ santikaṃ gantvā “rañño evarūpaṃ migaṃ ācikkhissāmi, maṃ rājānaṃ",
  "atk-s0512a0:1058_2": "dassethā”ti āha. Rājapurisā taṃ rañño santikaṃ netvā tamatthaṃ ārocesuṃ. Rājā “saccaṃ,",
  "atk-s0512a0:1058_3": "bho, addasā”ti pucchi. So “saccaṃ, deva, mayā saddhiṃ āgacchatu, ahaṃ taṃ dassessāmī”ti",
  "atk-s0512a0:1058_4": "āha. Rājā tameva purisaṃ maggadesakaṃ katvā mahantena parivārena taṃ ṭhānaṃ gantvā",
  "atk-s0512a0:1058_5": "tena mittadubbhinā purisena dassitaṃ padesaṃ āvudhahatthe purise samantatova parivāretvā",
  "atk-s0512a0:1058_6": "“ukkuṭṭhiṃ karothā”ti vatvā sayaṃ katipayehi janehi saddhiṃ ekamante aṭṭhāsi. Sopi",
  "atk-s0512a0:1058_7": "puriso avidūre aṭṭhāsi. Mahāsatto saddaṃ sutvā “mahato balakāyassa saddo, addhā tamhā",
  "atk-s0512a0:1058_8": "me purisā bhayena uppannena bhavitabba”nti ñatvā uṭṭhāya sakalaparisaṃ oloketvā “rañño",
  "atk-s0512a0:1058_9": "ṭhitaṭṭhāneyeva me sotthi bhavissatī”ti rājābhimukho pāyāsi. Rājā taṃ āgacchantaṃ",
  "atk-s0512a0:1058_10": "disvā “nāgabalo avattharanto āgaccheyyā”ti saraṃ sannayhitvā “imaṃ migaṃ santāsetvā",
  "atk-s0512a0:1058_11": "sace palāyati, vijjhitvā dubbalaṃ katvā gaṇhissāmī”ti bodhisattābhimukho ahosi. Mahāsatto –",
  "atk-s0512a0:1059": "“Āgamehi mahārāja, mā maṃ vijjhi rathesabha;",
  "atk-s0512a0:1060": "Ko nu te idamakkhāsi, ettheso tiṭṭhate migo”ti. –",
  "atk-s0512a0:1061_0": "Gāthaṃ abhāsi. Rājā tassa madhurakathāya bajjhitvā saraṃ paṭisaṃharitvā gāravena",
  "atk-s0512a0:1061_1": "aṭṭhāsi. Mahāsattopi rājānaṃ upasaṅkamitvā madhurapaṭisanthāraṃ akāsi. Mahājanopi",
  "atk-s0512a0:1061_2": "sabbāvudhāni apanetvā āgantvā rājānaṃ parivāresi. Tena vuttaṃ –",
  "atk-s0512a0:1062": "56.",
  "atk-s0512a0:1063": "“Nagaraṃ gantvāna ācikkhi, pucchito dhanahetuko;",
  "atk-s0512a0:1064": "Rājānaṃ so gahetvāna, upagañchi mamantika”nti.",
  "atk-s0512a0:1065_0": "Tassattho – yo mittadubbhī pāpapuriso jīvitaṃ pariccajitvā tathā mayā pāṇasaṃsayato",
  "atk-s0512a0:1065_1": "mocito bārāṇasinagaraṃ gantvā attanā laddhabbadhananimittaṃ rañño maṃ ācikkhi, ācikkhitvā",
  "atk-s0512a0:1065_2": "so rañño gāhāpetuṃ maggadesako hutvā rājānaṃ gahetvā mama santikamupāgamīti.",
  "atk-s0512a0:1066_0": "Mahāsatto suvaṇṇakiṅkiṇikaṃ cālento viya madhurassarena rājānaṃ puna pucchi – “ko",
  "atk-s0512a0:1066_1": "nu te idamakkhāsi, ettheso tiṭṭhate migo”ti. Tasmiṃ khaṇe so pāpapuriso thokaṃ paṭikkamitvā",
  "atk-s0512a0:1066_2": "sotapathe aṭṭhāsi. Rājā “iminā me tvaṃ dassito”ti taṃ purisaṃ niddisi. Tato bodhisatto –",
  "atk-s0512a0:1067": "“Saccaṃ kireva māhaṃsu, narā ekacciyā idha;",
  "atk-s0512a0:1068": "Kaṭṭhaṃ niplavitaṃ seyyo, na tvevekacciyo naro”ti. –",
  "atk-s0512a0:1069": "Gāthamāha. Taṃ sutvā rājā saṃvegajāto –",
  "atk-s0512a0:1070": "“Kiṃ nu ruru garahasi migānaṃ, kiṃ pakkhīnaṃ kiṃ pana mānusānaṃ;",
  "atk-s0512a0:1071": "Bhayañhi maṃ vindatinapparūpaṃ, sutvāna taṃ mānusiṃ bhāsamāna”nti. –",
  "atk-s0512a0:1072": "Gāthamāha. Tato mahāpuriso “mahārāja, na migaṃ na pakkhiṃ garahāmi, manussaṃ pana garahāmī”ti dassento –",
  "atk-s0512a0:1073": "“Yamuddhariṃ vāhane vuyhamānaṃ, mahodake salile sīghasote;",
  "atk-s0512a0:1074": "Tatonidānaṃ bhayamāgataṃ mama, dukkho have rāja asabbhi saṅgamo”ti. –",
  "atk-s0512a0:1075": "Āha.",
  "atk-s0512a0:1076_0": "Tattha niplavitanti uddharitaṃ, ekacciyoti ekacco mittadubbhī pāpapuriso udake patantopi",
  "atk-s0512a0:1076_1": "uttārito natveva seyyo. Kaṭṭhañhi nānappakārena upakārāya saṃvattati, mittadubbhī",
  "atk-s0512a0:1076_2": "pana vināsāya, tasmā tato kaṭṭhameva varataranti. Migānanti rurumigarāja, migānaṃ",
  "atk-s0512a0:1076_3": "kiṃ aññataraṃ garahasi, udāhu pakkhīnaṃ manussānanti pucchati. Bhayañhi maṃ vindatinapparūpanti",
  "atk-s0512a0:1076_4": "mahantaṃ bhayaṃ maṃ paṭilabhati, attano santakaṃ viya karotīti attho.",
  "atk-s0512a0:1077_0": "Vāhaneti patitapatite vahituṃ samatthe gaṅgāvahe. Mahodake salileti mahodakībhūte",
  "atk-s0512a0:1077_1": "salile. Ubhayenāpi gaṅgāvahassa bahūdakataṃ dasseti. Tato nidānanti, mahārāja, yo",
  "atk-s0512a0:1077_2": "mayhaṃ tayā dassito puriso, eso mayā gaṅgāya vuyhamāno aḍḍharattasamaye karuṇaṃ paridevanto",
  "atk-s0512a0:1077_3": "tato uttārito, tatonidānaṃ idaṃ mayhaṃ bhayamāgataṃ, asappurisehi samāgamo nāma dukkhoti.",
  "atk-s0512a0:1078": "Taṃ sutvā rājā tassa kujjhitvā “evaṃ bahūpakārassa nāma guṇaṃ na jānāti, dukkhaṃ uppādeti, vijjhitvā naṃ jīvitakkhayaṃ pāpessāmī”ti saraṃ sannayhi. Tena vuttaṃ –",
  "atk-s0512a0:1079": "57.",
  "atk-s0512a0:1080": "“Yāvatā karaṇaṃ sabbaṃ, rañño ārocitaṃ mayā;",
  "atk-s0512a0:1081": "Rājā sutvāna vacanaṃ, usuṃ tassa pakappayi;",
  "atk-s0512a0:1082": "Idheva ghātayissāmi, mittadubbhiṃ anariya”nti.",
  "atk-s0512a0:1083": "Tattha yāvatā karaṇanti yaṃ tassa mayā kataṃ upakārakaraṇaṃ, taṃ sabbaṃ. Pakappayīti sannayhi. Mittadubbhinti attano mittesu upakārīsu dubbhanasīlaṃ.",
  "atk-s0512a0:1084_0": "Tato mahāsatto “esa bālo maṃ nissāya mā nassī”ti cintetvā “mahārāja, vadho nāmesa",
  "atk-s0512a0:1084_1": "bālassa vā paṇḍitassa vā na sādhūhi pasaṃsito, aññadatthu garahito eva, tasmā mā",
  "atk-s0512a0:1084_2": "imaṃ ghātehi, ayaṃ yathāruci gacchatu, yañceva tassa ‘dassāmī’ti tayā paṭiññātaṃ,",
  "atk-s0512a0:1084_3": "tampi ahāpetvāva dehī”ti āha. “Ahañca te yaṃ icchitaṃ, taṃ karissāmi, attānaṃ tuyhaṃ",
  "atk-s0512a0:1084_4": "dammī”ti āha. Tena vuttaṃ –",
  "atk-s0512a0:1085": "58.",
  "atk-s0512a0:1086": "“Tamahaṃ anurakkhanto, nimminiṃ mama attanā;",
  "atk-s0512a0:1087": "Tiṭṭhateso mahārāja, kāmakāro bhavāmi te”ti.",
  "atk-s0512a0:1088_0": "Tattha nimmininti taṃ mittadubbhiṃ pāpapuggalaṃ anurakkhanto mama attano attabhāvena",
  "atk-s0512a0:1088_1": "taṃ parivattesiṃ, attānaṃ rañño niyyātetvā rājahatthato pattaṃ tassa maraṇaṃ nivāresinti",
  "atk-s0512a0:1088_2": "attho. Tiṭṭhatesotiādi vinimayākāradassanaṃ.",
  "atk-s0512a0:1089_0": "59. Idāni yadatthaṃ so attavinimayo kato, taṃ dassetuṃ osānagāthamāha. Tassattho",
  "atk-s0512a0:1089_1": "– tadā maṃ nissāya taṃ mittadubbhiṃ purisaṃ tasmiṃ raññe jīvitā voropetukāme ahaṃ",
  "atk-s0512a0:1089_2": "attānaṃ rañño pariccajanto mama sīlameva anurakkhiṃ, jīvitaṃ pana nārakkhiṃ. Yaṃ",
  "atk-s0512a0:1089_3": "panāhameva attano jīvitanirapekkhaṃ sīlavā āsiṃ, taṃ sammāsambodhiyā eva kāraṇāti.",
  "atk-s0512a0:1090_0": "Atha rājā bodhisattena attano jīvitaṃ pariccajitvā tassa purisassa maraṇe nivārente",
  "atk-s0512a0:1090_1": "tuṭṭhamānaso “gaccha, bho, migarājassa anuggahena mama hatthato maraṇā mutto”ti vatvā",
  "atk-s0512a0:1090_2": "yathāpaṭiññāya tañcassa dhanaṃ dāpesi. Mahāsattassa yathāruciyāva anujānitvā taṃ",
  "atk-s0512a0:1090_3": "nagaraṃ netvā nagarañca bodhisattañca alaṅkārāpetvā deviyā dhammaṃ desāpesi. Mahāsatto",
  "atk-s0512a0:1090_4": "deviṃ ādiṃ katvā rañño ca rājaparisāya ca madhurāya manussabhāsāya dhammaṃ desetvā",
  "atk-s0512a0:1090_5": "rājānaṃ dasahi rājadhammehi ovaditvā mahājanaṃ anusāsitvā araññaṃ pavisitvā migagaṇaparivuto",
  "atk-s0512a0:1090_6": "vāsaṃ kappesi. Rājāpi mahāsattassa ovāde ṭhatvā sabbasattānaṃ abhayaṃ datvā dānādīni",
  "atk-s0512a0:1090_7": "puññāni katvā sugatiparāyano ahosi.",
  "atk-s0512a0:1091": "Tadā seṭṭhiputto devadatto ahosi, rājā ānando, rurumigarājā lokanātho.",
  "atk-s0512a0:1092_0": "Tassa idhāpi heṭṭhā vuttanayeneva yathārahaṃ sesapāramiyo niddhāretabbā. Tathā idhāpi",
  "atk-s0512a0:1092_1": "pavivekārāmatāya janasaṃsaggaṃ anicchato yūthaṃ pahāya ekakavihāro, aḍḍharattasamaye",
  "atk-s0512a0:1092_2": "nadiyā vuyhamānassa karuṇaṃ paridevantassa purisassa aṭṭassaraṃ sutvā sayitaṭṭhānato",
  "atk-s0512a0:1092_3": "vuṭṭhāya nadītīraṃ gantvā mahāgaṅgāya mahati udakoghe vattamāne attano jīvitaṃ pariccajitvā",
  "atk-s0512a0:1092_4": "otaritvā sotaṃ pacchinditvā taṃ purisaṃ attano piṭṭhiyaṃ āropetvā tīraṃ pāpetvā samassāsetvā",
  "atk-s0512a0:1092_5": "phalāphalādīni datvā parissamavinodanaṃ, puna taṃ attano piṭṭhiṃ āropetvā araññato",
  "atk-s0512a0:1092_6": "nīharitvā mahāmagge otāraṇaṃ, saraṃ sannayhitvā vijjhissāmīti abhimukhe ṭhitassa",
  "atk-s0512a0:1092_7": "rañño nibbhayena hutvā paṭimukhameva gantvā paṭhamataraṃ manussabhāsāya ālapitvā",
  "atk-s0512a0:1092_8": "madhurapaṭisanthārakaraṇaṃ, mittadubbhī pāpapurisaṃ hantukāmaṃ rājānaṃ dhammakathaṃ",
  "atk-s0512a0:1092_9": "katvā punapi attano jīvitaṃ pariccajitvā maraṇato pamocanaṃ, tassa ca rañño yathāpaṭiññaṃ",
  "atk-s0512a0:1092_10": "dhanadāpanaṃ, raññā attano vare dīyamāne tena sabbasattānaṃ abhayadāpanaṃ, rājānañca",
  "atk-s0512a0:1092_11": "deviñca pamukhaṃ katvā mahājanassa dhammaṃ desetvā dānādīsu puññesu tesaṃ patiṭṭhāpanaṃ,",
  "atk-s0512a0:1092_12": "laddhābhayānaṃ migānaṃ ovādaṃ datvā manussānaṃ sassakhādanato nivāraṇaṃ, paṇṇasaññāya",
  "atk-s0512a0:1092_13": "ca tassa yāvajjakālā thāvarakaraṇanti evamādayo mahāsattassa guṇānubhāvā vibhāvetabbāti.",
  "atk-s0512a0:1093": "Rurumigarājacariyāvaṇṇanā niṭṭhitā.",
  "atk-s0512a0:1094": "7. Mātaṅgacariyāvaṇṇanā",
  "atk-s0512a0:1095_0": "60. Sattame jaṭiloti jaṭāvanto, jaṭābandhakesoti attho. Uggatāpanoti manacchaṭṭhānaṃ",
  "atk-s0512a0:1095_1": "indriyānaṃ tāpanato niggaṇhanato tapasaṅkhātaṃ uggatāpanaṃ etassāti uggatāpano, ghoratapo",
  "atk-s0512a0:1095_2": "paramadhitindriyoti attho. Atha vā nānappakāre diṭṭhadhammikādibhede anatthe uggiraṇato",
  "atk-s0512a0:1095_3": "bahi chaḍḍāpanato ghorabhīmabhayānakaṭṭhena vā “uggā”ti laddhanāme kilese vīriyātapena",
  "atk-s0512a0:1095_4": "santāpanato ugge tāpetīti uggatāpano. Mātaṅgo nāma nāmenāti nāmena mātaṅgo nāma.",
  "atk-s0512a0:1095_5": "Mātaṅgakule nibbattiyā jātiyā āgataṃ hissa etaṃ nāmaṃ. Sīlavāti sīlasampanno suparisuddhasīlo.",
  "atk-s0512a0:1095_6": "Susamāhitoti upacārappanāsamādhīhi suṭṭhu samāhito, jhānasamāpattilābhīti attho.",
  "atk-s0512a0:1096_0": "Tadā hi bodhisatto caṇḍālayoniyaṃ nibbattitvā rūpena duddasiko bahinagare caṇḍālagāme",
  "atk-s0512a0:1096_1": "vasati. “Mātaṅgapaṇḍito”ti pakāsanāmo. Athekadivasaṃ tasmiṃ nagare nakkhatte ghosite",
  "atk-s0512a0:1096_2": "yebhuyyena nāgarā nakkhattaṃ kīḷanti. Aññatarāpi brāhmaṇamahāsālakaññā soḷasapannarasavassuddesikā",
  "atk-s0512a0:1096_3": "devakaññā viya rūpena dassanīyā pāsādikā “attano vibhavānurūpaṃ nakkhattaṃ kīḷissāmī”ti",
  "atk-s0512a0:1096_4": "pahūtakhajjabhojjādīni sakaṭesu āropetvā sabbasetaṃ vaḷavārathamāruyha mahatā parivārena",
  "atk-s0512a0:1096_5": "uyyānabhūmiṃ gacchati. Diṭṭhamaṅgalikā nāmesā, sā kira dussaṇṭhitaṃ rūpaṃ “avamaṅgala”nti",
  "atk-s0512a0:1096_6": "taṃ daṭṭhuṃ na icchati, tenassā “diṭṭhamaṅgalikā”tveva samaññā udapādi.",
  "atk-s0512a0:1097_0": "Tadā bodhisatto kālasseva uṭṭhāya paṭapilotikaṃ nivāsetvā jajjaritamukhabhāgaṃ veṇudaṇḍaṃ",
  "atk-s0512a0:1097_1": "gahetvā bhājanahattho nagaraṃ pavisati manusse disvā dūratova tesaṃ dūrīkaraṇatthaṃ",
  "atk-s0512a0:1097_2": "tena veṇudaṇḍena saññaṃ karonto. Atha diṭṭhamaṅgalikā “ussaratha ussarathā”ti ussāraṇaṃ",
  "atk-s0512a0:1097_3": "karontehi attano purisehi nīyamānā nagaradvāramajjhe mātaṅgaṃ disvā “ko eso”ti āha.",
  "atk-s0512a0:1097_4": "“Ayye, mātaṅgacaṇḍālo”ti ca vutte “īdisaṃ disvā gatānaṃ kuto vuḍḍhī”ti yānaṃ nivattāpesi.",
  "atk-s0512a0:1097_5": "Manussā “yaṃ mayaṃ uyyānaṃ gantvā bahuṃ khajjabhojjādiṃ labheyyāma, tassa no mātaṅgena",
  "atk-s0512a0:1097_6": "antarāyo kato”ti kupitā “gaṇhatha, caṇḍāla”nti leḍḍūhi paharitvā visaññībhūtaṃ pātetvā agamaṃsu.",
  "atk-s0512a0:1098_0": "So na cireneva satiṃ paṭilabhitvā vuṭṭhāya manusse pucchi – “kiṃ, ayyā, dvāraṃ nāma",
  "atk-s0512a0:1098_1": "sabbasādhāraṇaṃ, udāhu brāhmaṇānaṃ eva kata”nti? “Sabbesaṃ sādhāraṇa”nti. “Evaṃ sabbasādhāraṇadvāre",
  "atk-s0512a0:1098_2": "ekamantaṃ apakkamantaṃ maṃ diṭṭhamaṅgalikāya manussā imaṃ anayabyasanaṃ pāpesu”nti",
  "atk-s0512a0:1098_3": "rathikāya manussānaṃ ārocetvā “handāhaṃ imissā mānaṃ bhindissāmī”ti tassā nivesanadvāraṃ",
  "atk-s0512a0:1098_4": "gantvā “ahaṃ diṭṭhamaṅgalikaṃ aladdhā na vuṭṭhahissāmī”ti nipajji. Diṭṭhamaṅgalikāya",
  "atk-s0512a0:1098_5": "pitā “gharadvāre mātaṅgo nipanno”ti sutvā “tassa kākaṇikaṃ detha, telena sarīraṃ",
  "atk-s0512a0:1098_6": "makkhetvā gacchatū”ti āha. So “diṭṭhamaṅgalikaṃ aladdhā na uṭṭhahissāmi”cceva āha.",
  "atk-s0512a0:1098_7": "Tato brāhmaṇena – “dve kākaṇike detha, māsakaṃ pādaṃ kahāpaṇaṃ dve tīṇi yāva kahāpaṇasataṃ",
  "atk-s0512a0:1098_8": "kahāpaṇasahassaṃ dethā”ti vuttepi na sampaṭicchati eva. Evaṃ tesaṃ mantentānaṃ eva sūriyo atthaṅgato.",
  "atk-s0512a0:1099_0": "Atha diṭṭhamaṅgalikāya mātā pāsādā oruyha sāṇipākāraṃ parikkhipāpetvā tassa santikaṃ",
  "atk-s0512a0:1099_1": "gantvā “tāta, mātaṅga, diṭṭhamaṅgalikāya aparādhaṃ khama, dve sahassāni gaṇhāhi yāva",
  "atk-s0512a0:1099_2": "satasahassaṃ gaṇhāhī”ti vuttepi na sampaṭicchi, nipajji eva. Tassevaṃ cha divase",
  "atk-s0512a0:1099_3": "nipajjitvā sattame divase sampatte samantā sāmantagharā paṭivisakagharā ca manussā",
  "atk-s0512a0:1099_4": "uṭṭhahitvā “tumhe mātaṅgaṃ vā uṭṭhāpetha, dārikaṃ vā detha, mā amhe nāsayitthā”ti",
  "atk-s0512a0:1099_5": "āhaṃsu. Tadā kira ayaṃ tasmiṃ dese desadhammo “yassa gharadvāre evaṃ nipajjitvā caṇḍālo",
  "atk-s0512a0:1099_6": "marati, tena gharena saddhiṃ sattasattagharavāsino caṇḍālā hontī”ti.",
  "atk-s0512a0:1100_0": "Tato diṭṭhamaṅgalikāya mātāpitaro diṭṭhamaṅgalikaṃ paṭapilotikaṃ nivāsāpetvā caṇḍālānucchavikaṃ",
  "atk-s0512a0:1100_1": "parikkhāraṃ datvā paridevamānaṃ eva tassa santikaṃ netvā “handa, dāni dārikaṃ uṭṭhāya",
  "atk-s0512a0:1100_2": "gaṇhāhī”ti adaṃsu. Sā passe ṭhatvā “uṭṭhāhī”ti āha. So “ahaṃ ativiya kilanto, hatthe",
  "atk-s0512a0:1100_3": "gahetvā maṃ uṭṭhāpehī”ti āha. Sā tathā akāsi. Mātaṅgo “mayaṃ antonagare vasituṃ na",
  "atk-s0512a0:1100_4": "labhāma, ehi, bahinagare caṇḍālagāmaṃ gamissāmā”ti taṃ apassāya attano gehaṃ agamāsi.",
  "atk-s0512a0:1100_5": "“Tassā piṭṭhiṃ abhiruhitvā”ti jātakabhāṇakā vadanti.",
  "atk-s0512a0:1101_0": "Evaṃ pana gehaṃ gantvā jātisambhedavītikkamaṃ akatvāva katipāhaṃ gehe vasitvā balaṃ",
  "atk-s0512a0:1101_1": "gahetvā cintesi – “ahaṃ imaṃ brāhmaṇamahāsālakaññaṃ mayhaṃ caṇḍālagehe vāsāpesiṃ,",
  "atk-s0512a0:1101_2": "handa, dāni taṃ lābhaggayasaggappattaṃ karissāmī”ti. So araññaṃ pavisitvā pabbajitvā",
  "atk-s0512a0:1101_3": "sattāhabbhantareyeva aṭṭha samāpattiyo pañcābhiññāyo nibbattetvā iddhiyā caṇḍālagāmadvāre",
  "atk-s0512a0:1101_4": "otaritvā gehadvāre ṭhito diṭṭhamaṅgalikaṃ pakkosāpetvā “sāmi, kissa maṃ anāthaṃ katvā",
  "atk-s0512a0:1101_5": "pabbajitosī”ti paridevamānaṃ “tvaṃ, bhadde, mā cintayi, tava porāṇakayasato idāni",
  "atk-s0512a0:1101_6": "mahantataraṃ yasaṃ karissāmi, tvaṃ pana ‘mahābrahmā me sāmiko, na mātaṅgo, so brahmalokaṃ",
  "atk-s0512a0:1101_7": "gato, ito sattame divase puṇṇamāya candamaṇḍalaṃ bhinditvā āgamissatī’ti parisāsu",
  "atk-s0512a0:1101_8": "vadeyyāsī”ti vatvā himavantameva gato.",
  "atk-s0512a0:1102_0": "Diṭṭhamaṅgalikāpi bārāṇasiyaṃ mahājanamajjhe tesu tesu ṭhānesu tathā kathesi. Atha",
  "atk-s0512a0:1102_1": "puṇṇamadivase bodhisatto candamaṇḍalassa gaganamajjhe ṭhitakāle brahmattabhāvaṃ māpetvā",
  "atk-s0512a0:1102_2": "candamaṇḍalaṃ bhinditvā dvādasayojanikaṃ bārāṇasiṃ sakalaṃ kāsiraṭṭhañca ekobhāsaṃ",
  "atk-s0512a0:1102_3": "katvā ākāsato otaritvā bārāṇasiyā upari tikkhattuṃ paribbhamitvā mahājanena gandhamālādīhi",
  "atk-s0512a0:1102_4": "pūjiyamāno caṇḍālagāmābhimukho ahosi. Brahmabhattā sannipatitvā taṃ caṇḍālagāmakaṃ",
  "atk-s0512a0:1102_5": "gantvā diṭṭhamaṅgalikāya gehaṃ suddhavatthagandhamālādīhi devavimānaṃ viya alaṅkariṃsu.",
  "atk-s0512a0:1102_6": "Diṭṭhamaṅgalikā ca tadā utunī hoti. Mahāsatto tattha gantvā diṭṭhamaṅgalikaṃ aṅguṭṭhena",
  "atk-s0512a0:1102_7": "nābhiyaṃ parāmasitvā “bhadde, gabbho te patiṭṭhito, tvaṃ puttaṃ vijāyissasi, tvampi",
  "atk-s0512a0:1102_8": "puttopi te lābhaggayasaggappattā bhavissatha, tava sīsadhovanaudakaṃ sakalajambudīpe",
  "atk-s0512a0:1102_9": "rājūnaṃ abhisekodakaṃ bhavissati, nhānodakaṃ pana te amatodakaṃ bhavissati, ye naṃ",
  "atk-s0512a0:1102_10": "sīse āsiñcissanti, te sabbarogehi muccissanti, kāḷakaṇṇiyā ca parimuccissanti, tava",
  "atk-s0512a0:1102_11": "pādapiṭṭhe sīsaṃ ṭhapetvā vandantā sahassaṃ dassanti, kathāsavanaṭṭhāne ṭhatvā vandantā",
  "atk-s0512a0:1102_12": "sataṃ dassanti, cakkhupathe ṭhatvā vandantā ekekaṃ kahāpaṇaṃ datvā vandissanti, appamattā",
  "atk-s0512a0:1102_13": "hohī”ti taṃ ovaditvā gehā nikkhamma mahājanassa passantasseva candamaṇḍalaṃ pāvisi.",
  "atk-s0512a0:1103_0": "Brahmabhattā sannipatitvā diṭṭhamaṅgalikaṃ mahantena sakkārena nagaraṃ pavesetvā",
  "atk-s0512a0:1103_1": "mahantena sirisobhaggena tattha vasāpesuṃ. Devavimānasadisañcassā nivesanaṃ kāresuṃ.",
  "atk-s0512a0:1103_2": "Tattha netvā uḷāraṃ lābhasakkāraṃ upanāmesuṃ. Puttalābhādi sabbo bodhisattena vuttasadisova",
  "atk-s0512a0:1103_3": "ahosi. Soḷasasahassā brāhmaṇā diṭṭhamaṅgalikāya puttena saha nibaddhaṃ bhuñjanti,",
  "atk-s0512a0:1103_4": "sahassamattā naṃ parivārenti, anekasahassānaṃ dānaṃ dīyati. Atha mahāsatto “ayaṃ",
  "atk-s0512a0:1103_5": "aṭṭhāne abhippasanno, handassa dakkhiṇeyye jānāpessāmī”ti bhikkhāya caranto tassā",
  "atk-s0512a0:1103_6": "gehaṃ gantvā tena saddhiṃ sallapitvā agamāsi. Atha kumāro gāthamāha –",
  "atk-s0512a0:1104": "“Kuto nu āgacchasi dummavāsī, otallako paṃsupisācakova;",
  "atk-s0512a0:1105": "Saṅkāracoḷaṃ paṭimuñca kaṇṭhe, ko re tuvaṃ hosi adakkhiṇeyyo”ti. ;",
  "atk-s0512a0:1106_0": "Tena vuttaṃ anācāraṃ asahamānā devatā tassa tesañca soḷasasahassānaṃ brāhmaṇānaṃ",
  "atk-s0512a0:1106_1": "mukhaṃ viparivattesuṃ. Taṃ disvā diṭṭhamaṅgalikā mahāsattaṃ upasaṅkamitvā tamatthaṃ",
  "atk-s0512a0:1106_2": "ārocesi. Bodhisatto “tassa anācāraṃ asahantehi yakkhehi so vippakāro kato, api ca",
  "atk-s0512a0:1106_3": "kho pana imaṃ ucchiṭṭhapiṇḍakaṃ tesaṃ mukhe āsiñcitvā taṃ vippakāraṃ vūpasamehī”ti",
  "atk-s0512a0:1106_4": "āha. Sāpi tathā katvā taṃ vūpasamesi. Atha diṭṭhamaṅgalikā puttaṃ āha – “tāta, imasmiṃ",
  "atk-s0512a0:1106_5": "loke dakkhiṇeyyā nāma mātaṅgapaṇḍitasadisā bhavanti, na ime brāhmaṇā viya jātimattena,",
  "atk-s0512a0:1106_6": "mantasajjhāyanamattena vā mānatthaddhā”ti vatvā ye tadā sīlādiguṇavisesayuttā jhānasamāpattilābhino",
  "atk-s0512a0:1106_7": "ceva paccekabuddhā ca, tatthevassa pasādaṃ uppādesīti.",
  "atk-s0512a0:1107_0": "Tadā vettavatīnagare jātimanto nāma eko brāhmaṇo pabbajitvāpi jātiṃ nissāya mahantaṃ",
  "atk-s0512a0:1107_1": "mānamakāsi. Mahāsatto “tassa mānaṃ bhindissāmī”ti taṃ ṭhānaṃ gantvā tassāsanne uparisote",
  "atk-s0512a0:1107_2": "vāsaṃ kappesi. Tena vuttaṃ –",
  "atk-s0512a0:1108": "61.",
  "atk-s0512a0:1109": "“Ahañca brāhmaṇo eko, gaṅgākūle vasāmubho;",
  "atk-s0512a0:1110": "Ahaṃ vasāmi upari, heṭṭhā vasati brāhmaṇo”ti.",
  "atk-s0512a0:1111_0": "Atha mahāsatto ekadivasaṃ dantakaṭṭhaṃ khāditvā “idaṃ jātimantassa jaṭāsu laggatū”ti",
  "atk-s0512a0:1111_1": "adhiṭṭhāya nadiyaṃ pātesi. Taṃ tassa udakaṃ ācamentassa jaṭāsu laggi, so taṃ disvā",
  "atk-s0512a0:1111_2": "“nassa vasalā”ti vatvā “kutoyaṃ kāḷakaṇṇī āgato, upadhāressāmi na”nti uddhaṃsotaṃ",
  "atk-s0512a0:1111_3": "gacchanto mahāsattaṃ disvā “kiṃjātikosī”ti pucchi. “Caṇḍālosmī”ti. “Tayā nadiyaṃ",
  "atk-s0512a0:1111_4": "dantakaṭṭhaṃ pātita”nti? “Āma, mayā”ti. “Nassa, vasala, caṇḍāla, kāḷakaṇṇi, mā idha",
  "atk-s0512a0:1111_5": "vasi, heṭṭhāsote vasā”ti vatvā heṭṭhāsote vasantenapi pātite dantakaṭṭhe paṭisotaṃ",
  "atk-s0512a0:1111_6": "āgantvā jaṭāsu laggante “nassa, vasala, sace idha vasissasi, sattame divase sattadhā",
  "atk-s0512a0:1111_7": "te muddhā phalissatī”ti āha. Tena vuttaṃ –",
  "atk-s0512a0:1112": "62.",
  "atk-s0512a0:1113": "“Vicaranto anukūlamhi, uddhaṃ me assamaddasa;",
  "atk-s0512a0:1114": "Tattha maṃ paribhāsetvā, abhisapi muddhaphālana”nti.",
  "atk-s0512a0:1115_0": "Tattha vicaranto anukūlamhīti ucchiṭṭhadantakaṭṭhe attano jaṭāsu lagge tassa āgamanagavesanavasena",
  "atk-s0512a0:1115_1": "gaṅgāya tīre anuvicaranto. Uddhaṃ me assamaddasāti attano vasanaṭṭhānato uparisote",
  "atk-s0512a0:1115_2": "mama assamaṃ paṇṇasālaṃ addakkhi. Tattha maṃ paribhāsetvāti mama assamaṃ āgantvā",
  "atk-s0512a0:1115_3": "jātiṃ sutvā tatova paṭikkamitvā savanūpacāre ṭhatvā “nassa, vasala caṇḍāla, kāḷakaṇṇi",
  "atk-s0512a0:1115_4": "mā idha vasī”tiādīni vatvā bhayena santajjetvā. Abhisapi muddhaphālananti “sace jīvitukāmosi,",
  "atk-s0512a0:1115_5": "ettova sīghaṃ palāyassū”ti vatvā “sace na pakkamissati, ito te sattame divase sattadhā",
  "atk-s0512a0:1115_6": "muddhā phalatū”ti me abhisapaṃ adāsi.",
  "atk-s0512a0:1116": "Kiṃ pana tassa abhisapena muddhā phalatīti? Na phalati, kuhako pana so, evamayaṃ maraṇabhayatajjito sudūraṃ pakkamissatīti saññāya santāsanatthaṃ tathā āha.",
  "atk-s0512a0:1117_0": "63. Yadihaṃ tassa pakuppeyyanti tassa mānatthaddhassa kūṭajaṭilassa ahaṃ yadi kujjheyyaṃ.",
  "atk-s0512a0:1117_1": "Yadi sīlaṃ na gopayeti sīlaṃ yadi na rakkheyyaṃ, idaṃ sīlaṃ nāma jīvitanirapekkhaṃ",
  "atk-s0512a0:1117_2": "sammadeva rakkhitabbanti yadi na cinteyyanti attho. Oloketvānahaṃ tassa, kareyyaṃ",
  "atk-s0512a0:1117_3": "chārikaṃ viyāti sacāhaṃ tadā tassa appatīto abhavissaṃ. Mama cittācāraṃ ñatvā mayi",
  "atk-s0512a0:1117_4": "abhippasannā devatā khaṇeneva taṃ bhasmamuṭṭhiṃ viya viddhaṃseyyunti adhippāyo. Satthā",
  "atk-s0512a0:1117_5": "pana tadā attano appatītabhāve sati devatāhi sādhetabbaṃ tassa anatthaṃ attanā kattabbaṃ",
  "atk-s0512a0:1117_6": "viya katvā desesi “kareyyaṃ chārikaṃ viyā”ti.",
  "atk-s0512a0:1118_0": "Vitaṇḍavādī panāha – “bodhisattova taṃ jaṭilaṃ icchamāno iddhiyā chārikaṃ kareyya,",
  "atk-s0512a0:1118_1": "evañhi sati imissā pāḷiyā attho ujukameva nīto hotī”ti. So evamassa vacanīyo – “tvaṃ",
  "atk-s0512a0:1118_2": "iddhiyā parūpaghātaṃ vadasi, iddhi nāmesā adhiṭṭhānā iddhi, vikubbanā iddhi, manomayā",
  "atk-s0512a0:1118_3": "iddhi, ñāṇavipphārā iddhi, samādhivipphārā iddhi, ariyā iddhi, kammavipākajā iddhi,",
  "atk-s0512a0:1118_4": "puññavato iddhi, vijjāmayā iddhi, tattha tattha sammāpayogappaccayā ijjhanaṭṭhena",
  "atk-s0512a0:1118_5": "iddhīti dasavidhā. Tattha “kataraṃ iddhiṃ vadesī”ti? “Bhāvanāmaya”nti. “Kiṃ pana",
  "atk-s0512a0:1118_6": "bhāvanāmayāya parūpaghātakammaṃ hotī”ti? Āma, ekacce ācariyā “ekavāraṃ hotī”ti vadanti,",
  "atk-s0512a0:1118_7": "yathā hi paraṃ paharitukāmena udakabharite ghaṭe khitte paropi paharīyati, ghaṭopi",
  "atk-s0512a0:1118_8": "bhijjati, evameva bhāvanāmayāya iddhiyā ekavāraṃ parūpaghātakammaṃ hoti, tato paṭṭhāya pana sā nassati.",
  "atk-s0512a0:1119_0": "Atha so “bhāvanāmayāya iddhiyā neva ekavāraṃ na dvevāraṃ parūpaghātakammaṃ hotī”ti",
  "atk-s0512a0:1119_1": "vatvā pucchitabbo “kiṃ bhāvanāmayā iddhi kusalā akusalā abyākatā, sukhāya vedanāya",
  "atk-s0512a0:1119_2": "sampayuttā dukkhāya vedanāya sampayuttā adukkhamasukhāya vedanāya sampayuttā, savitakkasavicārā",
  "atk-s0512a0:1119_3": "avitakkavicāramattā avitakkaavicārā, kāmāvacarā rūpāvacarā arūpāvacarā”ti? Jānanto",
  "atk-s0512a0:1119_4": "“bhāvanāmayā iddhi kusalā abyākatā vā adukkhamasukhavedaniyā avitakkaavicārā rūpāvacarā",
  "atk-s0512a0:1119_5": "cā”ti vakkhati. So vattabbo “pāṇātipātacetanā kusalādīsu kataraṃ koṭṭhāsaṃ bhajatī”ti?",
  "atk-s0512a0:1119_6": "Jānanto vakkhati “pāṇātipātacetanā akusalāva dukkhavedanāva savitakkasavicārāva kāmāvacarāvā”ti.",
  "atk-s0512a0:1119_7": "Evaṃ sante “tava pañho neva kusalattikena sameti, na vedanāttikena na vitakkattikena",
  "atk-s0512a0:1119_8": "na bhūmantarenā”ti pāḷiyā virodhaṃ dassetvā saññāpetabbo. Yadi pana so “puna caparaṃ,",
  "atk-s0512a0:1119_9": "bhikkhave, idhekacco samaṇo vā brāhmaṇo vā iddhimā cetovasippatto aññissā kucchigataṃ",
  "atk-s0512a0:1119_10": "gabbhaṃ pāpakena manasānupekkhitā hoti ‘aho vata yaṃ taṃ kucchigataṃ gabbhaṃ na sotthinā",
  "atk-s0512a0:1119_11": "abhinikkhameyyā’ti. Evampi, bhikkhave, kulumpassa upaghāto hotī”ti saṅgītiṃ anāruḷhaṃ",
  "atk-s0512a0:1119_12": "kulumpasuttaṃ udāhareyya. Tassāpi “tvaṃ atthaṃ na jānāsi. Iddhimā cetovasippattoti",
  "atk-s0512a0:1119_13": "hi ettha na bhāvanāmayā iddhi adhippetā, āthabbanikā iddhi adhippetā. Sā hi ettha",
  "atk-s0512a0:1119_14": "labbhamānā labbhatīti bhāvanāmayāya iddhiyā parūpaghāto na sambhavatiyevā”ti saññāpetabbo.",
  "atk-s0512a0:1119_15": "No ce saññattiṃ upeti, kammaṃ katvā uyyojetabbo. Tasmā yathāvuttanayenevettha gāthāya attho veditabbo.",
  "atk-s0512a0:1120_0": "Tathā pana tena abhisapito mahāsatto “sacāhaṃ etassa kujjhissāmi, sīlaṃ me arakkhitaṃ",
  "atk-s0512a0:1120_1": "bhavissati, upāyenevassa mānaṃ bhindissāmi, sā cassa rakkhā bhavissatī”ti sattame",
  "atk-s0512a0:1120_2": "divase sūriyuggamanaṃ vāresi. Manussā sūriyassa anuggamanena ubbāḷhā jātimantatāpasaṃ",
  "atk-s0512a0:1120_3": "upasaṅkamitvā “bhante, tumhe sūriyassa uggantuṃ na dethā”ti pucchiṃsu. So “na metaṃ",
  "atk-s0512a0:1120_4": "kammaṃ, gaṅgātīre pana eko caṇḍālatāpaso vasati, tassetaṃ kammaṃ siyā”ti āha. Manussā",
  "atk-s0512a0:1120_5": "mahāsattaṃ upasaṅkamitvā “bhante, tumhe sūriyassa uggantuṃ na dethā”ti pucchiṃsu.",
  "atk-s0512a0:1120_6": "“Āmāvuso”ti. “Kiṃkāraṇā”ti? “Tumhākaṃ kulūpakatāpaso maṃ niraparādhaṃ abhisapi, tasmiṃ",
  "atk-s0512a0:1120_7": "āgantvā khamāpanatthaṃ mama pādesu patite sūriyaṃ vissajjessāmī”ti. Te gantvā taṃ",
  "atk-s0512a0:1120_8": "ākaḍḍhantā ānetvā mahāsattassa pādamūle nipajjāpetvā khamāpetvā “sūriyaṃ vissajjetha,",
  "atk-s0512a0:1120_9": "bhante”ti āhaṃsu. “Na sakkā vissajjetuṃ, sacāhaṃ vissajjessāmi, imassa sattadhā muddhā",
  "atk-s0512a0:1120_10": "phalissatī”ti. “Atha, bhante, kiṃ karomā”ti. Mahāsatto “mattikāpiṇḍaṃ āharathā”ti",
  "atk-s0512a0:1120_11": "āharāpetvā “imaṃ tāpasassa sīse ṭhapetvā tāpasaṃ otāretvā udake ṭhapetha, yadā sūriyo",
  "atk-s0512a0:1120_12": "dissati, tadā tāpaso udake nimujjatū”ti vatvā sūriyaṃ vissajjesi. Sūriyarasmīhi phuṭṭhamatteva",
  "atk-s0512a0:1120_13": "mattikāpiṇḍo sattadhā bhijji. Tāpaso udake nimujji. Tena vuttaṃ –",
  "atk-s0512a0:1121": "64.",
  "atk-s0512a0:1122": "“Yaṃ so tadā maṃ abhisapi, kupito duṭṭhamānaso;",
  "atk-s0512a0:1123": "Tasseva matthake nipati, yogena taṃ pamocayi”nti.",
  "atk-s0512a0:1124_0": "Tattha yaṃ so tadā maṃ abhisapīti so jātimantajaṭilo yaṃ muddhaphālanaṃ sandhāya",
  "atk-s0512a0:1124_1": "tadā maṃ abhisapi, mayhaṃ sapaṃ adāsi. Tasseva matthake nipatīti taṃ mayhaṃ upari",
  "atk-s0512a0:1124_2": "tena icchitaṃ tasseva pana upari nipati nipatanabhāvena aṭṭhāsi. Evañhetaṃ hoti yathā",
  "atk-s0512a0:1124_3": "taṃ appaduṭṭhassa padussato. Vuttañhetaṃ bhagavatā – “yo appaduṭṭhassa narassa dussati…pe…",
  "atk-s0512a0:1124_4": "paṭivātaṃva khitto”ti. Yogena taṃ pamocayinti taṃ tassa bhāsitaṃ matthakaphālanaṃ",
  "atk-s0512a0:1124_5": "upāyena tato pamocesiṃ, taṃ vā jaṭilaṃ tato pamocesiṃ, yena upāyena taṃ na hoti,",
  "atk-s0512a0:1124_6": "tathā akāsinti attho.",
  "atk-s0512a0:1125_0": "Yañhi tena pāramitāparibhāvanasamiddhāhi nānāsamāpattivihāraparipūritāhi sīladiṭṭhisampadāhi",
  "atk-s0512a0:1125_1": "susaṅkhatasantāne mahākaruṇādhivāse mahāsatte ariyūpavādakammaṃ abhisapasaṅkhātaṃ",
  "atk-s0512a0:1125_2": "pharusavacanaṃ payuttaṃ, taṃ mahāsattassa khettavisesabhāvato tassa ca ajjhāsayapharusatāya",
  "atk-s0512a0:1125_3": "diṭṭhadhammavedanīyaṃ hutvā sace so mahāsattaṃ na khamāpesi, sattame divase vipaccanasabhāvaṃ",
  "atk-s0512a0:1125_4": "jātaṃ, khamāpite pana mahāsatte payogasampattipaṭibāhitattā avipākadhammataṃ āpajji",
  "atk-s0512a0:1125_5": "ahosikammabhāvato. Ayañhi ariyūpavādapāpassa diṭṭhadhammavedanīyassa ca dhammatā.",
  "atk-s0512a0:1125_6": "Tattha yaṃ sattame divase bodhisattena sūriyuggamananivāraṇaṃ kataṃ, ayamettha yogoti",
  "atk-s0512a0:1125_7": "adhippeto upāyo. Tena hi ubbāḷhā manussā bodhisattassa santike tāpasaṃ ānetvā khamāpesuṃ.",
  "atk-s0512a0:1125_8": "Sopi ca mahāsattassa guṇe jānitvā tasmiṃ cittaṃ pasādesīti veditabbaṃ. Yaṃ panassa",
  "atk-s0512a0:1125_9": "matthake mattikāpiṇḍassa ṭhapanaṃ, tassa ca sattadhā phālanaṃ kataṃ, taṃ manussānaṃ",
  "atk-s0512a0:1125_10": "cittānurakkhaṇatthaṃ, aññathā hi ime pabbajitāpi samānā cittassa vase vattanti, na",
  "atk-s0512a0:1125_11": "pana cittaṃ attano vase vattāpentīti mahāsattampi tena sadisaṃ katvā gaṇheyyuṃ. Tadassa",
  "atk-s0512a0:1125_12": "nesaṃ dīgharattaṃ ahitāya dukkhāyāti.",
  "atk-s0512a0:1126": "65. Idāni yadatthaṃ tadā tasmiṃ tāpase cittaṃ adūsetvā suparisuddhaṃ sīlameva rakkhitaṃ, taṃ dassetuṃ “anurakkhiṃ mama sīla”nti osānagāthamāha. Taṃ heṭṭhā vuttatthameva.",
  "atk-s0512a0:1127": "Tadā maṇḍabyo udeno, mātaṅgo lokanātho.",
  "atk-s0512a0:1128_0": "Idhāpi sesapāramiyo niddhāretabbā. Tathā nihīnajātikassa sato yathādhippāyaṃ diṭṭhamaṅgalikāya",
  "atk-s0512a0:1128_1": "mānaniggaho, pabbajitvā “diṭṭhamaṅgalikāya avassayo bhavissāmī”ti uppannacitto araññaṃ",
  "atk-s0512a0:1128_2": "gantvā pabbajitvā sattadivasabbhantareyeva yathādhippāyaṃ jhānābhiññānibbattanaṃ,",
  "atk-s0512a0:1128_3": "tato āgantvā diṭṭhamaṅgalikāya lābhaggayasaggappattiyā upāyasampādanaṃ, maṇḍabyakumārassa",
  "atk-s0512a0:1128_4": "mānaniggaho, jātimantatāpasassa mānaniggaho, tassa ca ajānantasseva bhāvino jīvitantarāyassa",
  "atk-s0512a0:1128_5": "apanayanaṃ, mahāparādhassāpi tassa akujjhitvā attano sīlānurakkhaṇaṃ, acchariyabbhutapāṭihāriyakaraṇanti",
  "atk-s0512a0:1128_6": "evamādayo mahāsattassa guṇānubhāvā vibhāvetabbā.",
  "atk-s0512a0:1129": "Mātaṅgacariyāvaṇṇanā niṭṭhitā.",
  "atk-s0512a0:1130": "8. Dhammadevaputtacariyāvaṇṇanā",
  "atk-s0512a0:1131_0": "66. Aṭṭhame mahāpakkhoti mahāparivāro. Mahiddhikoti mahatiyā deviddhiyā samannāgato.",
  "atk-s0512a0:1131_1": "Dhammo nāma mahāyakkhoti nāmena dhammo nāma mahānubhāvo devaputto. Sabbalokānukampakoti",
  "atk-s0512a0:1131_2": "vibhāgaṃ akatvā mahākaruṇāya sabbalokaṃ anuggaṇhanako.",
  "atk-s0512a0:1132_0": "Mahāsatto hi tadā kāmāvacaradevaloke dhammo nāma devaputto hutvā nibbatti. So dibbālaṅkārapaṭimaṇḍito",
  "atk-s0512a0:1132_1": "dibbarathamabhiruyha accharāgaṇaparivuto manussesu sāyamāsaṃ bhuñjitvā attano attano",
  "atk-s0512a0:1132_2": "gharadvāresu sukhakathāya nisinnesu puṇṇamuposathadivase gāmanigamarājadhānīsu ākāse",
  "atk-s0512a0:1132_3": "ṭhatvā “pāṇātipātādīhi dasahi akusalakammapathehi viramitvā tividhasucaritadhammaṃ",
  "atk-s0512a0:1132_4": "pūretha, matteyyā petteyyā sāmaññā brahmaññā kule jeṭṭhāpacāyino bhavatha, saggaparāyanā",
  "atk-s0512a0:1132_5": "hutvā mahantaṃ yasaṃ anubhavissathā”ti manusse dasakusalakammapathe samādapento jambudīpaṃ",
  "atk-s0512a0:1132_6": "padakkhiṇaṃ karoti. Tena vuttaṃ –",
  "atk-s0512a0:1133": "67.",
  "atk-s0512a0:1134": "“Dasakusalakammapathe, samādapento mahājanaṃ;",
  "atk-s0512a0:1135": "Carāmi gāmanigamaṃ, samitto saparijjano”ti.",
  "atk-s0512a0:1136": "Tattha samittoti dhammikehi dhammavādīhi sahāyehi sasahāyo.",
  "atk-s0512a0:1137_0": "Tena ca samayena adhammo nāmeko devaputto kāmāvacaradevaloke nibbatti. “So pāṇaṃ",
  "atk-s0512a0:1137_1": "hanatha, adinnaṃ ādiyathā”tiādinā nayena satte akusalakammapathe samādapento mahatiyā",
  "atk-s0512a0:1137_2": "parisāya parivuto jambudīpaṃ vāmaṃ karoti. Tena vuttaṃ –",
  "atk-s0512a0:1138": "68.",
  "atk-s0512a0:1139": "“Pāpo kadariyo yakkho, dīpento dasa pāpake;",
  "atk-s0512a0:1140": "Sopettha mahiyā carati, samitto saparijjano”ti.",
  "atk-s0512a0:1141_0": "Tattha pāpoti pāpadhammehi samannāgato. Kadariyoti thaddhamaccharī. Yakkhoti devaputto.",
  "atk-s0512a0:1141_1": "Dīpento dasa pāpaketi sabbaloke gocaraṃ nāma sattānaṃ upabhogaparibhogāya jātaṃ.",
  "atk-s0512a0:1141_2": "Tasmā satte vadhitvā yaṃkiñci katvā ca attā pīṇetabbo, indriyāni santappetabbānītiādinā",
  "atk-s0512a0:1141_3": "nayena pāṇātipātādike dasa lāmakadhamme kattabbe katvā pakāsento. Sopetthāti sopi",
  "atk-s0512a0:1141_4": "adhammo devaputto imasmiṃ jambudīpe. Mahiyāti bhūmiyā āsanne, manussānaṃ dassanasavanūpacāreti attho.",
  "atk-s0512a0:1142_0": "69. Tattha ye sattā sādhukammikā dhammagaruno, te dhammaṃ devaputtaṃ tathā āgacchantameva",
  "atk-s0512a0:1142_1": "disvā āsanā vuṭṭhāya gandhamālādīhi pūjentā yāva cakkhupathasamatikkamanā tāva abhitthavanti,",
  "atk-s0512a0:1142_2": "pañjalikā namassamānā tiṭṭhanti, tassa vacanaṃ sutvā appamattā sakkaccaṃ puññāni",
  "atk-s0512a0:1142_3": "karonti. Ye pana sattā pāpasamācārā kurūrakammantā, te adhammassa vacanaṃ sutvā abbhanumodanti,",
  "atk-s0512a0:1142_4": "bhiyyosomattāya pāpāni samācaranti. Evaṃ te tadā aññamaññassa ujuvipaccanīkavādā",
  "atk-s0512a0:1142_5": "ceva ujuvipaccanīkakiriyā ca hutvā loke vicaranti. Tenāha bhagavā “dhammavādī adhammo",
  "atk-s0512a0:1142_6": "ca, ubho paccanikā maya”nti.",
  "atk-s0512a0:1143_0": "Evaṃ pana gacchante kāle athekadivasaṃ tesaṃ rathā ākāse sammukhā ahesuṃ. Atha nesaṃ",
  "atk-s0512a0:1143_1": "parisā “tumhe kassa, tumhe kassā”ti pucchitvā “mayaṃ dhammassa, mayaṃ adhammassā”ti",
  "atk-s0512a0:1143_2": "vatvā maggā okkamitvā dvidhā jātā. Dhammassa pana adhammassa ca rathā abhimukhā hutvā",
  "atk-s0512a0:1143_3": "īsāya īsaṃ āhacca aṭṭhaṃsu. “Tava rathaṃ okkamāpetvā mayhaṃ maggaṃ dehi, tava rathaṃ",
  "atk-s0512a0:1143_4": "okkamāpetvā mayhaṃ maggaṃ dehī”ti aññamaññaṃ maggadāpanatthaṃ vivādaṃ akaṃsu. Parisā",
  "atk-s0512a0:1143_5": "ca nesaṃ āvudhāni abhiharitvā yuddhasajjā ahesuṃ. Yaṃ sandhāya vuttaṃ –",
  "atk-s0512a0:1144": "“Dhure dhuraṃ ghaṭṭayantā, samimhā paṭipathe ubho”.",
  "atk-s0512a0:1145": "70.",
  "atk-s0512a0:1146": "“Kalaho vattatī bhesmā, kalyāṇapāpakassa ca;",
  "atk-s0512a0:1147": "Maggā okkamanatthāya, mahāyuddho upaṭṭhito”ti.",
  "atk-s0512a0:1148_0": "Tattha dhure dhuranti ekassa rathīsāya itarassa rathīsaṃ ghaṭṭayantā. Samimhāti samāgatā",
  "atk-s0512a0:1148_1": "sammukhībhūtā. Puna ubhoti vacanaṃ ubhopi mayaṃ aññamaññassa paccanīkā hutvā loke",
  "atk-s0512a0:1148_2": "vicarantā ekadivasaṃ paṭimukhaṃ āgacchantā dvīsu parisāsu ubhosu passesu maggato",
  "atk-s0512a0:1148_3": "okkantāsu saha rathena mayaṃ ubho eva samāgatāti dassanatthaṃ vuttaṃ. Bhesmāti bhayajanako.",
  "atk-s0512a0:1148_4": "Kalyāṇapāpakassa cāti kalyāṇassa ca pāpakassa ca. Mahāyuddho upaṭṭhitoti mahāsaṅgāmo paccupaṭṭhito āsi.",
  "atk-s0512a0:1149_0": "Aññamaññassa hi parisāya ca yujjhitukāmatā jātā. Tattha hi dhammo adhammaṃ āha –",
  "atk-s0512a0:1149_1": "“samma, tvaṃ adhammo, ahaṃ dhammo, maggo mayhaṃ anucchaviko, tava rathaṃ okkamāpetvā",
  "atk-s0512a0:1149_2": "mayhaṃ maggaṃ dehī”ti. Itaro “ahaṃ daḷhayāno balavā asantāsī, tasmā maggaṃ na demi,",
  "atk-s0512a0:1149_3": "yuddhaṃ pana karissāmi, yo yuddhe jinissati, tassa maggo hotū”ti āha. Tenevāha –",
  "atk-s0512a0:1150": "“Yasokaro puññakarohamasmi, sadātthuto samaṇabrāhmaṇānaṃ;",
  "atk-s0512a0:1151": "Maggāraho devamanussapūjito, dhammo ahaṃ dehi adhamma maggaṃ.",
  "atk-s0512a0:1152": "“Adhammayānaṃ daḷhamāruhitvā, asantasanto balavāhamasmi;",
  "atk-s0512a0:1153": "Sa kissa hetumhi tavajja dajjaṃ, maggaṃ ahaṃ dhamma adinnapubbaṃ.",
  "atk-s0512a0:1154": "“Dhammo have pāturahosi pubbe, pacchā adhammo udapādi loke;",
  "atk-s0512a0:1155": "Jeṭṭho ca seṭṭho ca sanantano ca, uyyāhi jeṭṭhassa kaniṭṭha maggā.",
  "atk-s0512a0:1156": "“Na yācanāya napi pātirūpā, na arahatā tehaṃ dadeyya maggaṃ;",
  "atk-s0512a0:1157": "Yuddhañca no hotu ubhinnamajja, yuddhamhi yo jessati tassa maggo.",
  "atk-s0512a0:1158": "“Sabbā disā anuvisaṭohamasmi, mahabbalo amitayaso atulyo;",
  "atk-s0512a0:1159": "Guṇehi sabbehi upetarūpo, dhammo adhamma tvaṃ kathaṃ vijessasi.",
  "atk-s0512a0:1160": "“Lohena ve haññati jātarūpaṃ, na jātarūpena hananti lohaṃ;",
  "atk-s0512a0:1161": "Sace adhammo hañchati dhammamajja, ayo suvaṇṇaṃ viya dassaneyyaṃ.",
  "atk-s0512a0:1162": "“Sace tuvaṃ yuddhabalo adhamma, na tuyhaṃ vuḍḍhā ca garū ca atthi;",
  "atk-s0512a0:1163": "Maggañca te dammi piyāppiyena, vācā duruttānipi te khamāmī”ti. ;",
  "atk-s0512a0:1164": "Imā hi tesaṃ vacanapaṭivacanakathā.",
  "atk-s0512a0:1165_0": "Tattha yasokaroti dhamme niyojanavasena devamanussānaṃ yasadāyako. Dutiyapadepi eseva",
  "atk-s0512a0:1165_1": "nayo. Sadātthutoti sadā thuto niccappasattho. Sa kissa hetumhi tavajja dajjanti somhi",
  "atk-s0512a0:1165_2": "ahaṃ adhammo adhammayānarathaṃ abhiruḷho abhīto balavā, kiṃkāraṇā ajja, bho dhamma,",
  "atk-s0512a0:1165_3": "kassaci adinnapubbaṃ maggaṃ tuyhaṃ dammi. Pāturahosīti paṭhamakappikakāle imasmiṃ",
  "atk-s0512a0:1165_4": "loke dasakusalakammapathadhammo pubbe pāturahosi, pacchā adhammo. Jeṭṭho cāti pure",
  "atk-s0512a0:1165_5": "nibbattabhāvena ahaṃ jeṭṭho ca seṭṭho ca porāṇako ca, tvaṃ pana kaniṭṭho, tasmā “maggā uyyāhī”ti vadati.",
  "atk-s0512a0:1166_0": "Napi pātirūpāti ahañhi bhoto neva yācanāya na paṭirūpavacanena na maggārahatāya maggaṃ",
  "atk-s0512a0:1166_1": "dadeyyaṃ. Anuvisaṭoti ahaṃ catasso disā catasso anudisāti sabbā disā attano guṇena",
  "atk-s0512a0:1166_2": "patthaṭo paññāto. Lohenāti ayomuṭṭhikena. Hañchatīti hanissati. Yuddhabalo adhammāti",
  "atk-s0512a0:1166_3": "sace tuvaṃ yuddhabalo asi adhamma. Vuḍḍhā ca garū cāti yadi tuyhaṃ ime vuḍḍhā ime",
  "atk-s0512a0:1166_4": "garū paṇḍitāti etaṃ natthi. Piyāppiyenāti piyena viya appiyena, appiyenapi dadanto",
  "atk-s0512a0:1166_5": "piyena viya te maggaṃ dadāmīti attho.",
  "atk-s0512a0:1167_0": "71. Mahāsatto hi tadā cintesi – “sacāhaṃ imaṃ pāpapuggalaṃ sabbalokassa ahitāya paṭipannaṃ",
  "atk-s0512a0:1167_1": "evaṃ mayā vilomaggāhaṃ gahetvā ṭhitaṃ accharaṃ paharitvā ‘anācāra mā idha tiṭṭha,",
  "atk-s0512a0:1167_2": "sīghaṃ paṭikkama vinassā’ti vadeyyaṃ, so taṅkhaṇaññeva mama dhammatejena bhusamuṭṭhi",
  "atk-s0512a0:1167_3": "viya vikireyya, na kho pana metaṃ patirūpaṃ, svāhaṃ sabbalokaṃ anukampanto ‘lokatthacariyaṃ",
  "atk-s0512a0:1167_4": "matthakaṃ pāpessāmī’ti paṭipajjāmi, ayaṃ kho pana pāpo āyatiṃ mahādukkhabhāgī, svāyaṃ",
  "atk-s0512a0:1167_5": "mayā visesato anukampitabbo, tasmāssa maggaṃ dassāmi, evaṃ me sīlaṃ suvisuddhaṃ akhaṇḍitaṃ",
  "atk-s0512a0:1167_6": "bhavissatī”ti. Evaṃ pana cintetvā bodhisatte “sace tuvaṃ yuddhabalo”ti gāthaṃ vatvā",
  "atk-s0512a0:1167_7": "thokaṃ maggato okkantamatte eva adhammo rathe ṭhātuṃ asakkonto avaṃsiro pathaviyaṃ",
  "atk-s0512a0:1167_8": "patitvā pathaviyā vivare dinne gantvā avīcimhi eva nibbatti. Tena vuttaṃ “yadihaṃ",
  "atk-s0512a0:1167_9": "tassa kuppeyya”ntiādi.",
  "atk-s0512a0:1168_0": "Tattha yadihaṃ tassa kuppeyyanti tassa adhammassa yadi ahaṃ kujjheyyaṃ. Yadi bhinde",
  "atk-s0512a0:1168_1": "tapoguṇanti tenevassa kujjhanena mayhaṃ tapoguṇaṃ sīlasaṃvaraṃ yadi vināseyyaṃ. Sahaparijanaṃ",
  "atk-s0512a0:1168_2": "tassāti saparijanaṃ taṃ adhammaṃ. Rajabhūtanti rajamiva bhūtaṃ, rajabhāvaṃ pattaṃ ahaṃ kareyyaṃ.",
  "atk-s0512a0:1169_0": "72. Apicāhanti ettha ahanti nipātamattaṃ. Sīlarakkhāyāti sīlarakkhaṇatthaṃ. Nibbāpetvānāti",
  "atk-s0512a0:1169_1": "paṭikacceva khantimettānuddayassa upaṭṭhāpitattā tasmiṃ adhamme uppajjanakakodhassa",
  "atk-s0512a0:1169_2": "anuppādaneneva dosapariḷāhavūpasamanena mānasaṃ vūpasametvā. Saha janenokkamitvāti",
  "atk-s0512a0:1169_3": "mayhaṃ parijanena saddhiṃ maggā okkamitvā tassa pāpassa adhammassa ahaṃ maggaṃ adāsiṃ.",
  "atk-s0512a0:1170_0": "73. Saha pathato okkanteti vuttanayena cittassa vūpasamaṃ katvā “maggaṃ te dammī”ti",
  "atk-s0512a0:1170_1": "ca vatvā thokaṃ maggato saha okkamanena. Pāpayakkhassāti adhammadevaputtassa. Tāvadeti",
  "atk-s0512a0:1170_2": "taṅkhaṇaṃ eva mahāpathavī vivaramadāsi. Jātakaṭṭhakathāyaṃ pana “maggañca te dammī”ti",
  "atk-s0512a0:1170_3": "gāthāya kathitakkhaṇeyevāti vuttaṃ.",
  "atk-s0512a0:1171_0": "Evaṃ tasmiṃ bhūmiyaṃ patite catunahutādhikadviyojanasatasahassabahalā sakalaṃ varāvaraṃ",
  "atk-s0512a0:1171_1": "dhārentīpi mahāpathavī “nāhamimaṃ pāpapurisaṃ dhāremī”ti kathentī viya tena ṭhitaṭṭhāne",
  "atk-s0512a0:1171_2": "dvidhā bhijji. Mahāsatto pana tasmiṃ nipatitvā avīcimhi nibbatte rathadhure yathāṭhitova",
  "atk-s0512a0:1171_3": "saparijano mahatā devānubhāvena gamanamaggeneva gantvā attano bhavanaṃ pāvisi. Tenāha bhagavā –",
  "atk-s0512a0:1172": "“Khantībalo yuddhabalaṃ vijetvā, hantvā adhammaṃ nihanitva bhūmyā;",
  "atk-s0512a0:1173": "Pāyāsi vitto abhiruyha sandanaṃ, maggeneva atibalo saccanikkamo”ti. ;",
  "atk-s0512a0:1174": "Tadā adhammo devadatto ahosi, tassa parisā devadattaparisā, dhammo lokanātho, tassa parisā buddhaparisā.",
  "atk-s0512a0:1175_0": "Idhāpi heṭṭhā vuttanayeneva sesapāramiyo yathārahaṃ niddhāretabbā. Tathā idhāpi dibbehi",
  "atk-s0512a0:1175_1": "āyuvaṇṇayasasukhaādhipateyyehi dibbeheva uḷārehi kāmaguṇehi samappitassa samaṅgībhūtassa",
  "atk-s0512a0:1175_2": "anekasahassasaṅkhāhi accharāhi sabbakālaṃ paricāriyamānassa mahati pamādaṭṭhāne ṭhitassa",
  "atk-s0512a0:1175_3": "sato īsakampi pamādaṃ anāpajjitvā “lokatthacariyaṃ matthakaṃ pāpessāmī”ti māse māse",
  "atk-s0512a0:1175_4": "puṇṇamiyaṃ dhammaṃ dīpento saparijano manussapathe vicaritvā mahākaruṇāya sabbasatte",
  "atk-s0512a0:1175_5": "adhammato vivecetvā dhamme niyojanaṃ, adhammena samāgatopi tena kataṃ anācāraṃ agaṇetvā",
  "atk-s0512a0:1175_6": "tattha cittaṃ akopetvā khantimettānuddayameva paccupaṭṭhapetvā akhaṇḍaṃ suvisuddhañca",
  "atk-s0512a0:1175_7": "katvā attano sīlassa rakkhaṇanti evamādayo mahāsattassa guṇānubhāvā vibhāvetabbāti.",
  "atk-s0512a0:1176": "Dhammadevaputtacariyāvaṇṇanā niṭṭhitā.",
  "atk-s0512a0:1177": "9. Alīnasattucariyāvaṇṇanā",
  "atk-s0512a0:1178_0": "74. Navame pañcālaraṭṭheti evaṃnāmake janapade. Nagaravare, kapilāyanti “kapilā”ti",
  "atk-s0512a0:1178_1": "evaṃladdhanāme uttamanagare. “Nagaravare”ti vatvā puna “puruttame”ti vacanaṃ tasmiṃ",
  "atk-s0512a0:1178_2": "kāle jambudīpe sabbanagarānaṃ tassa nagarassa agganagarabhāvadassanatthaṃ. Jayaddiso",
  "atk-s0512a0:1178_3": "nāmāti raññā attano paccatthike jite jāto, attano vā paccāmittabhūtaṃ yakkhinīsaṅkhātaṃ",
  "atk-s0512a0:1178_4": "jayaddisaṃ jitoti evaṃladdhanāmo. Sīlaguṇamupāgatoti ācārasīlañceva ussāhasampattiyādirājaguṇañca",
  "atk-s0512a0:1178_5": "upāgato, tena samannāgatoti attho.",
  "atk-s0512a0:1179_0": "75. Tassa raññoti jayaddisarājassa, ahaṃ putto ahosinti vacanaseso. Sutadhammoti",
  "atk-s0512a0:1179_1": "yāvatā rājaputtena sotabbadhammo nāma, tassa sabbassa sutattā sutadhammo, bahussutoti",
  "atk-s0512a0:1179_2": "attho. Atha vā sutadhammoti vissutadhammo, dhammacariyāya samacariyāya pakāso paññāto,",
  "atk-s0512a0:1179_3": "loke patthaṭakittidhammoti attho. Alīnasattoti evaṃnāmo. Guṇavāti uḷārehi mahāpurisaguṇehi",
  "atk-s0512a0:1179_4": "samannāgato. Anurakkhaparijano sadāti saddhādiguṇavisesayogato catūhi saṅgahavatthūhi",
  "atk-s0512a0:1179_5": "sammadeva saṅgahaṇato ca sabbakālaṃ sambhattaparivārajano.",
  "atk-s0512a0:1180": "76. Pitā me migavaṃ gantvā, porisādaṃ upāgamīti mayhaṃ pitā jayaddisarājā migavaṃ caranto araññamajjhaṃ gantvā porisādaṃ manussakhādakaṃ yakkhiniputtaṃ upagañchi, tena samāgami.",
  "atk-s0512a0:1181_0": "Jayaddisarājā kira ekadivasaṃ “migavaṃ gamissāmī”ti tadanurūpena mahatā parivārena",
  "atk-s0512a0:1181_1": "kapilanagarato nikkhami. Taṃ nikkhantamattameva takkasilāvāsī nando nāma brāhmaṇo",
  "atk-s0512a0:1181_2": "catasso satārahā gāthā nāma kathetuṃ ādāya upasaṅkamitvā attano āgamanakāraṇaṃ rañño",
  "atk-s0512a0:1181_3": "ārocesi. Rājā “nivattitvā suṇissāmī”ti tassa vasanagehaṃ paribbayañca dāpetvā araññaṃ",
  "atk-s0512a0:1181_4": "paviṭṭho “yassa passena migo palāyati, tasseva so gīvā”ti vatvā mige pariyesanto",
  "atk-s0512a0:1181_5": "vicarati. Atheko pasadamigo mahājanassa padasaddena āsayato nikkhamitvā rañño abhimukho",
  "atk-s0512a0:1181_6": "gantvā palāyi. Amaccā parihāsaṃ kariṃsu. Rājā taṃ anubandhitvā tiyojanamatthake taṃ",
  "atk-s0512a0:1181_7": "parikkhīṇajavaṃ ṭhitaṃ vijjhitvā pātesi. Patitaṃ khaggena dvidhā katvā anatthikopi",
  "atk-s0512a0:1181_8": "“maṃsena migaṃ gahetuṃ nāsakkhī”ti vacanamocanatthaṃ kāje katvā āgacchanto ekassa",
  "atk-s0512a0:1181_9": "nigrodhassa mūle dabbatiṇesu nisīditvā thokaṃ vissamitvā gantuṃ ārabhi.",
  "atk-s0512a0:1182_0": "Tena ca samayena tasseva rañño jeṭṭhabhātā jātadivase eva ekāya yakkhiniyā khādituṃ",
  "atk-s0512a0:1182_1": "gahito ārakkhamanussehi anubaddhāya tāya niddhamanamaggena gacchantiyā ure ṭhapito",
  "atk-s0512a0:1182_2": "mātusaññāya mukhena thanaggahaṇena puttasinehaṃ uppādetvā saṃvaḍḍhiyamāno tadāhāropayogitāya",
  "atk-s0512a0:1182_3": "manussamaṃsaṃ khādanto anukkamena vuddhippatto attānaṃ antaradhāpanatthaṃ yakkhiniyā",
  "atk-s0512a0:1182_4": "dinnaosadhamūlānubhāvena antarahito hutvā manussamaṃsaṃ khāditvā jīvanto tāya yakkhiniyā",
  "atk-s0512a0:1182_5": "matāya taṃ osadhamūlaṃ attano pamādena nāsetvā dissamānarūpova manussamaṃsaṃ khādanto",
  "atk-s0512a0:1182_6": "naggo ubbiggavirūpadassano rājapurisehi passitvā anubaddho palāyitvā araññaṃ pavisitvā",
  "atk-s0512a0:1182_7": "tassa nigrodhassa mūle vāsaṃ kappento rājānaṃ disvā “bhakkhosi me”ti hatthe aggahesi.",
  "atk-s0512a0:1182_8": "Tena vuttaṃ “so me pitumaggahesi, bhakkhosi mama mā calī”tiādi.",
  "atk-s0512a0:1183_0": "Tattha so me pitumaggahesīti so porisādo mama pitaraṃ jayaddisarājānaṃ attano nisinnarukkhasamīpamāgataṃ",
  "atk-s0512a0:1183_1": "“mama bhakkho tvaṃ āgatosi, hatthaparipphandanādivasena mā cali, calantampi ahaṃ",
  "atk-s0512a0:1183_2": "taṃ khādissāmī”ti hatthe aggahesi.",
  "atk-s0512a0:1184": "77. Tassāti tassa yakkhiniputtassa. Tasitavedhitoti cittutrāsena tasito sarīraparikampena vedhito. Ūrukkhambhoti ubhinnaṃ ūrūnaṃ thaddhabhāvo, yena so tato palāyituṃ nāsakkhi.",
  "atk-s0512a0:1185_0": "Migavaṃ gahetvā muñcassūti ettha migavanti migavavasena laddhattā taṃ migamaṃsaṃ",
  "atk-s0512a0:1185_1": "“migava”nti āha, imaṃ migamaṃsaṃ gahetvā maṃ muñcassūti attho. So hi rājā naṃ yakkhiniputtaṃ",
  "atk-s0512a0:1185_2": "disvā bhīto ūrukkhambhaṃ patvā khāṇuko viya aṭṭhāsi. So vegena gantvā taṃ hatthe",
  "atk-s0512a0:1185_3": "gahetvā “bhakkhosi me āgatosī”ti āha. Atha naṃ rājā satiṃ paccupaṭṭhapetvā “sace",
  "atk-s0512a0:1185_4": "āhāratthiko, imaṃ te maṃsaṃ dadāmi, taṃ gahetvā khāda, maṃ muñcāhī”ti āha. Taṃ sutvā",
  "atk-s0512a0:1185_5": "porisādo “kimidaṃ mayhameva santakaṃ datvā mayā vohāraṃ karosi, nanu imaṃ maṃsañca",
  "atk-s0512a0:1185_6": "tvañca mama hatthagatakālato paṭṭhāya mayhameva santakaṃ, tasmā taṃ paṭhamaṃ khāditvā",
  "atk-s0512a0:1185_7": "pacchā maṃsaṃ khādissāmī”ti āha.",
  "atk-s0512a0:1186_0": "Atha rājā “maṃsanikkayenāyaṃ na maṃ muñcati, mayā ca migavaṃ āgacchantena tassa brāhmaṇassa",
  "atk-s0512a0:1186_1": "‘āgantvā te dhanaṃ dassāmī’ti paṭiññā katā. Sacāyaṃ yakkho anujānissati, saccaṃ anurakkhanto",
  "atk-s0512a0:1186_2": "gehaṃ gantvā taṃ paṭiññaṃ mocetvā puna imassa yakkhassa bhattatthaṃ āgaccheyya”nti",
  "atk-s0512a0:1186_3": "cintetvā tassa tamatthaṃ ārocesi. Taṃ sutvā porisādo “sace tvaṃ saccaṃ anurakkhanto",
  "atk-s0512a0:1186_4": "gantukāmosi, gantvā tassa brāhmaṇassa dātabbaṃ dhanaṃ datvā saccaṃ anurakkhanto sīghaṃ",
  "atk-s0512a0:1186_5": "puna āgaccheyyāsī”ti vatvā rājānaṃ vissajjesi. So tena vissaṭṭho “tvaṃ mā cintayi,",
  "atk-s0512a0:1186_6": "ahaṃ pātova āgamissāmī”ti vatvā magganimittāni sallakkhento attano balakāyaṃ upagantvā",
  "atk-s0512a0:1186_7": "tena parivuto nagaraṃ pavisitvā nandabrāhmaṇaṃ pakkosāpetvā mahārahe āsane nisīdāpetvā",
  "atk-s0512a0:1186_8": "tā gāthā sutvā cattāri sahassāni datvā yānaṃ āropetvā “imaṃ takkasilameva nethā”ti",
  "atk-s0512a0:1186_9": "manusse datvā brāhmaṇaṃ uyyojetvā dutiyadivase porisādassa santikaṃ gantukāmo puttaṃ",
  "atk-s0512a0:1186_10": "rajje patiṭṭhapetuṃ anusāsaniñca dento tamatthaṃ ārocesi. Tena vuttaṃ –",
  "atk-s0512a0:1187": "78.",
  "atk-s0512a0:1188": "“Migavaṃ gahetvā muñcassu, katvā āgamanaṃ puna;",
  "atk-s0512a0:1189": "Brāhmaṇassa dhanaṃ datvā, pitā āmantayī mamaṃ.",
  "atk-s0512a0:1190": "79.",
  "atk-s0512a0:1191": "“Rajjaṃ putta paṭipajja, mā pamajji puraṃ idaṃ;",
  "atk-s0512a0:1192": "Kataṃ me porisādena, mama āgamanaṃ punā”ti.",
  "atk-s0512a0:1193_0": "Tattha āgamanaṃ punāti puna āgamanaṃ paṭiññātassa porisādassa saṅgaraṃ katvā. Brāhmaṇassa",
  "atk-s0512a0:1193_1": "dhanaṃ datvāti takkasilato āgatassa nandanāmassa brāhmaṇassa tā gāthā sutvā catusahassaparimāṇaṃ",
  "atk-s0512a0:1193_2": "dhanaṃ datvā. Pitā āmantayī mamanti mama pitā jayaddisarājā maṃ āmantesi.",
  "atk-s0512a0:1194_0": "Kathaṃ āmantesīti ce? Āha “rajja”ntiādi. Tassattho – putta, tvaṃ imaṃ kulasantakaṃ",
  "atk-s0512a0:1194_1": "rajjaṃ paṭipajja, yathāhaṃ dhammena samena rajjaṃ kāremi, evaṃ tvampi chattaṃ ussāpetvā",
  "atk-s0512a0:1194_2": "rajjaṃ kārehi. Tvaṃ idaṃ puraṃ rakkhanto rajjañca kārento mā pamādamāpajji, asukasmiṃ",
  "atk-s0512a0:1194_3": "ṭhāne nigrodharukkhamūle porisādena yakkhena katametaṃ mayā saṅgaraṃ mama puna tassa",
  "atk-s0512a0:1194_4": "santikaṃ āgamanaṃ uddissa, kevalaṃ tassa brāhmaṇassa dhanadānatthaṃ idhāgato saccaṃ",
  "atk-s0512a0:1194_5": "anurakkhanto, tasmā tatthāhaṃ gamissāmīti.",
  "atk-s0512a0:1195_0": "Taṃ sutvā mahāsatto “mā kho tvaṃ, mahārāja, tattha agamāsi, ahaṃ tattha gamissāmi.",
  "atk-s0512a0:1195_1": "Sace pana tvaṃ, tāta, gamissasiyeva, ahampi tayā saddhiṃ gamissāmiyevā”ti. “Evaṃ",
  "atk-s0512a0:1195_2": "sante mayaṃ ubhopi na bhavissāma, tasmā ahameva tattha gamissāmī”ti nānappakārena",
  "atk-s0512a0:1195_3": "vārentaṃ rājānaṃ saññāpetvā mātāpitaro vanditvā pitu atthāya attānaṃ pariccajitvā",
  "atk-s0512a0:1195_4": "sotthibhāvāya pitari sāsitavādaṃ payuñjamāne mātubhaginibhariyāsu ca saccakiriyaṃ",
  "atk-s0512a0:1195_5": "karontīsu āvudhaṃ gahetvā nagarato nikkhamitvā assupuṇṇamukhaṃ mahājanaṃ anubandhantaṃ",
  "atk-s0512a0:1195_6": "āpucchitvā pitarā akkhātanayena yakkhavāsamaggaṃ paṭipajji. Yakkhiniputtopi “khattiyā",
  "atk-s0512a0:1195_7": "nāma bahumāyā, ko jānāti kiṃ bhavissatī”ti rukkhaṃ abhiruhitvā rañño āgamanaṃ olokento",
  "atk-s0512a0:1195_8": "nisinno kumāraṃ āgacchantaṃ disvā “pitaraṃ nivattetvā putto āgato bhavissati, natthi",
  "atk-s0512a0:1195_9": "me bhaya”nti otaritvā tassa piṭṭhiṃ dassetvāva nisīdi. Mahāsatto āgantvā tassa purato",
  "atk-s0512a0:1195_10": "aṭṭhāsi. Tena vuttaṃ –",
  "atk-s0512a0:1196": "80.",
  "atk-s0512a0:1197": "“Mātāpitū ca vanditvā, nimminitvāna attanā;",
  "atk-s0512a0:1198": "Nikkhipitvā dhanuṃ khaggaṃ, porisādaṃ upāgami”nti.",
  "atk-s0512a0:1199_0": "81. Sasatthahatthūpagatanti sasatthahatthaṃ upagataṃ āvudhapāṇiṃ maṃ attano santikaṃ",
  "atk-s0512a0:1199_1": "upagataṃ disvā. Kadāci so tasissatīti so yakkho api taseyya. Tena bhijjissati sīlanti",
  "atk-s0512a0:1199_2": "tena tassa tāsuppādanena mayhaṃ sīlaṃ vinassati saṃkilissati. Paritāsaṃ kate mayīti",
  "atk-s0512a0:1199_3": "mayi tassa paritāsaṃ kate sati.",
  "atk-s0512a0:1200_0": "82. Sīlakhaṇḍabhayā mayhaṃ, tassa dessaṃ na byāharinti yathā ca sīlabhedabhayena",
  "atk-s0512a0:1200_1": "nihitasattho tassa santikaṃ agamāsi, evaṃ mayhaṃ sīlakhaṇḍabhayā eva tassa porisādassa",
  "atk-s0512a0:1200_2": "dessaṃ aniṭṭhampi na byāhariṃ, kevalaṃ pana mettacittena hitavādī idaṃ idāni vakkhamānaṃ vacanaṃ abhāsiṃ.",
  "atk-s0512a0:1201_0": "Mahāsatto ca gantvā purato ṭhito. Yakkhiniputto taṃ vīmaṃsitukāmo “kosi tvaṃ, kuto",
  "atk-s0512a0:1201_1": "āgato, kiṃ maṃ na jānāsi ‘luddo manussamaṃsakhādako’ti, kasmā ca idhāgatosī”ti pucchi.",
  "atk-s0512a0:1201_2": "Kumāro “ahaṃ jayaddisarañño putto, tvaṃ porisādakoti jānāmi, pitu jīvitaṃ rakkhituṃ",
  "atk-s0512a0:1201_3": "idhāgato, tasmā taṃ muñca, maṃ khādā”ti āha. Puna yakkhiniputto mukhākāreneva “taṃ",
  "atk-s0512a0:1201_4": "tassa puttoti ahaṃ jānāmi, dukkaraṃ pana tayā kataṃ evaṃ āgacchantenā”ti āha. Kumāro",
  "atk-s0512a0:1201_5": "“na idaṃ dukkaraṃ, yaṃ pitu atthe jīvitapariccajanaṃ, mātāpituhetu hi evarūpaṃ puññaṃ",
  "atk-s0512a0:1201_6": "katvā ekanteneva sagge pamodati, ahañca ‘amaraṇadhammo nāma koci satto natthī’ti",
  "atk-s0512a0:1201_7": "jānāmi, attanā ca kiñci kataṃ pāpaṃ nāma na sarāmi, tasmā maraṇatopi me bhayaṃ natthi,",
  "atk-s0512a0:1201_8": "idaṃ sarīraṃ mayā te nissaṭṭhaṃ, aggiṃ jāletvā khādā”ti āha. Tena vuttaṃ –",
  "atk-s0512a0:1202": "83.",
  "atk-s0512a0:1203": "“Ujjālehi mahāaggiṃ, papatissāmi rukkhato;",
  "atk-s0512a0:1204": "Tvaṃ pakkakālamaññāya, bhakkhaya maṃ pitāmahā”ti.",
  "atk-s0512a0:1205_0": "Taṃ sutvā yakkhiniputto “na sakkā imassa maṃsaṃ khādituṃ, upāyena imaṃ palāpessāmī”ti",
  "atk-s0512a0:1205_1": "cintetvā “tena hi araññaṃ pavisitvā sāradārūni āharitvā niddhūme aṅgāre karohi, tattha",
  "atk-s0512a0:1205_2": "te maṃsaṃ pacitvā khādissāmī”ti āha. Mahāsatto tathā katvā tassa ārocesi. So taṃ",
  "atk-s0512a0:1205_3": "olokento “ayaṃ purisasīho maraṇatopi bhayaṃ natthi, evaṃ nibbhayo nāma na mayā diṭṭhapubbo”ti",
  "atk-s0512a0:1205_4": "lomahaṃsajāto kumāraṃ olokesi. Kumāro kissa maṃ olokesi, na yathāvuttaṃ karosīti.",
  "atk-s0512a0:1205_5": "Yakkhiniputto mahāsattaṃ “sattadhā tassa muddhā phaleyya, yo taṃ khādeyyā”ti āha.",
  "atk-s0512a0:1205_6": "“Sace maṃ na khāditukāmosi, atha kasmā aggiṃ kāresī”ti? “Tava pariggaṇhanattha”nti.",
  "atk-s0512a0:1205_7": "“Tvaṃ idāni maṃ kathaṃ pariggaṇhissasi, svāhaṃ tiracchānayoniyaṃ nibbattopi sakkassa",
  "atk-s0512a0:1205_8": "devarañño attānaṃ pariggaṇhituṃ na adāsi”nti imamatthaṃ dassento –",
  "atk-s0512a0:1206": "“Idañhi so brāhmaṇaṃ maññamāno, saso avāsesi sake sarīre;",
  "atk-s0512a0:1207": "Teneva so candimā devaputto, sasatthuto kāmaduhajja yakkhā”ti. –",
  "atk-s0512a0:1208": "Gāthamāha.",
  "atk-s0512a0:1209_0": "Tattha saso avāsesi sake sarīreti attano sarīrahetu imaṃ sarīraṃ khāditvā idha vasāti",
  "atk-s0512a0:1209_1": "evaṃ sake sarīre attano sarīraṃ dento taṃ brāhmaṇarūpaṃ sakkaṃ tattha vāsesi. Sasatthutoti",
  "atk-s0512a0:1209_2": "“sasī”ti evaṃ sasasaddena thuto. Kāmaduhoti kāmavaḍḍhano. Yakkhāti deva.",
  "atk-s0512a0:1210": "Evaṃ mahāsatto cande sasalakkhaṇaṃ kappaṭṭhiyaṃ pāṭihāriyaṃ sakkhiṃ katvā attano sakkenapi pariggaṇhituṃ asakkuṇeyyataṃ abhāsi. Taṃ sutvā porisādo acchariyabbhutacittajāto –",
  "atk-s0512a0:1211": "“Cando yathā rāhumukhā pamutto, virocate pannaraseva bhāṇumā;",
  "atk-s0512a0:1212": "Evaṃ tuvaṃ porisādā pamutto, viroca kapile mahānubhāva;",
  "atk-s0512a0:1213": "Āmodayaṃ pitaraṃ mātarañca, sabbo ca te nandatu ñātipakkho”ti. –",
  "atk-s0512a0:1214_0": "Gāthaṃ vatvā “gaccha mahāvīrā”ti kumāraṃ vissajjesi. Sopi taṃ nibbisevanaṃ katvā",
  "atk-s0512a0:1214_1": "pañca sīlāni datvā “yakkho nu kho esa, no”ti vīmaṃsanto “yakkhānaṃ akkhīni rattāni",
  "atk-s0512a0:1214_2": "honti animisāni ca, chāyā ca na paññāyati, asambhīto hoti, na imassa tathā. Tasmā",
  "atk-s0512a0:1214_3": "nāyaṃ yakkho manusso eso, mayhaṃ kira pitu tayo bhātaro yakkhiniyā gahitā, tesu tāya",
  "atk-s0512a0:1214_4": "dve khāditā bhavissanti, eko puttasinehena paṭijaggito bhavissati. Iminā tena bhavitabba”nti",
  "atk-s0512a0:1214_5": "nayaggāhena anumānena sabbaññutaññāṇena viya aviparītato niṭṭhaṃ gantvā “mayhaṃ pitu",
  "atk-s0512a0:1214_6": "ācikkhitvā rajje patiṭṭhāpessāmī”ti cintetvā “na tvaṃ yakkho, pitu me jeṭṭhabhātikosi,",
  "atk-s0512a0:1214_7": "ehi mayā saddhiṃ gantvā kulasantakaṃ rajjaṃ paṭipajjāhī”ti āha. Tena vuttaṃ “tvaṃ",
  "atk-s0512a0:1214_8": "pitāmahā”ti, tvaṃ mama mahāpitāti attho. Itarena “nāhaṃ manusso”ti vutte tena saddhātabbassa",
  "atk-s0512a0:1214_9": "dibbacakkhukatāpasassa santikaṃ nesi. Tāpasena “kiṃ karontā pitā puttā araññe vicarathā”ti",
  "atk-s0512a0:1214_10": "pitubhāve kathite porisādo saddahitvā “gaccha, tāta, tvaṃ, na me rajjena attho, pabbajissāmaha”nti",
  "atk-s0512a0:1214_11": "tāpasassa santike isipabbajjaṃ pabbaji. Tena vuttaṃ –",
  "atk-s0512a0:1215": "84.",
  "atk-s0512a0:1216": "“Iti sīlavataṃ hetu, nārakkhiṃ mama jīvitaṃ;",
  "atk-s0512a0:1217": "Pabbājesiṃ cahaṃ tassa, sadā pāṇātipātika”nti.",
  "atk-s0512a0:1218": "Tattha sīlavataṃ hetūti sīlavantānaṃ mama pitūnaṃ hetu. Atha vā sīlavataṃ hetūti sīlavatahetu, mayhaṃ sīlavatasamādānanimittaṃ tassa abhijjanatthaṃ. Tassāti taṃ porisādaṃ.",
  "atk-s0512a0:1219_0": "Atha mahāsatto attano mahāpitaraṃ pabbajitaṃ vanditvā nagarassa samīpaṃ gantvā “kumāro",
  "atk-s0512a0:1219_1": "kira āgato”ti sutvā haṭṭhatuṭṭhena raññā nāgarehi negamajānapadehi ca paccuggato",
  "atk-s0512a0:1219_2": "rājānaṃ vanditvā sabbaṃ pavattiṃ ārocesi. Taṃ sutvā rājā taṅkhaṇaññeva bheriṃ carāpetvā",
  "atk-s0512a0:1219_3": "mahantena parivārena tassa santikaṃ gantvā “ehi, bhātika, rajjaṃ paṭipajjāhī”ti āha.",
  "atk-s0512a0:1219_4": "“Alaṃ, mahārājā”ti. “Tena hi mayhaṃ uyyāne vasā”ti. “Na āgacchāmī”ti. Rājā tassa",
  "atk-s0512a0:1219_5": "assamassa avidūre gāmaṃ nivesetvā bhikkhaṃ paṭṭhapesi. So cūḷakammāsadammanigamo nāma jāto.",
  "atk-s0512a0:1220": "Tadā mātāpitaro mahārājakulāni ahesuṃ, tāpaso sāriputto, porisādo aṅgulimālo, kaniṭṭhā uppalavaṇṇā, aggamahesī rāhulamātā, alīnasattukumāro lokanātho.",
  "atk-s0512a0:1221_0": "Tassa idhāpi heṭṭhā vuttanayeneva yathārahaṃ sesapāramiyo niddhāretabbā. Tathā pitarā",
  "atk-s0512a0:1221_1": "nivāriyamāno attano jīvitaṃ pariccajitvā pitu jīvitarakkhaṇatthaṃ “porisādassa santikaṃ",
  "atk-s0512a0:1221_2": "gamissāmī”ti nicchayo, tassa ca santāsapariharaṇatthaṃ nihitasatthassa gamanaṃ, “attano",
  "atk-s0512a0:1221_3": "sīlakhaṇḍanaṃ mā hotū”ti tena piyavācāya samudācāro, tena ca nānānayehi pariggaṇhiyamānassa",
  "atk-s0512a0:1221_4": "maraṇasantāsābhāvo, pitu atthe mayhaṃ sarīraṃ saphalaṃ karissāmīti haṭṭhatuṭṭhabhāvo,",
  "atk-s0512a0:1221_5": "sakkenāpi pariggaṇhituṃ asakkuṇeyyassa sasajātiyampi pariccāgatthaṃ attano jīvitanirapekkhabhāvassa",
  "atk-s0512a0:1221_6": "jānanaṃ, tena samāgamepi ossaṭṭhepi cittassa vikārābhāvo, tassa ca manussabhāvamahāpitubhāvānaṃ",
  "atk-s0512a0:1221_7": "aviparītato jānanaṃ, ñātamatte ca taṃ kulasantake rajje patiṭṭhāpetukāmatā, dhammadesanāya",
  "atk-s0512a0:1221_8": "saṃvejetvā sīlesu patiṭṭhāpananti. Evamādayo idha bodhisattassa guṇānubhāvā vibhāvetabbāti.",
  "atk-s0512a0:1222": "Alīnasattucariyāvaṇṇanā niṭṭhitā.",
  "atk-s0512a0:1223": "10. Saṅkhapālacariyāvaṇṇanā",
  "atk-s0512a0:1224_0": "85. Dasame saṅkhapālotiādīsu ayaṃ saṅkhepattho – devabhogasampattisadisāya mahatiyā",
  "atk-s0512a0:1224_1": "nāgiddhiyā samannāgatattā mahiddhiko. Heṭṭhā dve, upari dveti catasso dāṭhā āvudhā",
  "atk-s0512a0:1224_2": "etassāti dāṭhāvudho. Uggatejavisatāya ghoraviso. Nāgayonisiddhāhi dvīhi jivhāhi samannāgatoti",
  "atk-s0512a0:1224_3": "dvijivho. Mahānubhāvānampi urena gamanato “uragā”ti laddhanāmānaṃ nāgānaṃ adhipatibhāvato uragādhibhū.",
  "atk-s0512a0:1225_0": "86. Dvinnaṃ maggānaṃ vinivijjhitvā sandhibhāvena gataṭṭhānasaṅkhāte catuppathe. Aparāparaṃ",
  "atk-s0512a0:1225_1": "mahājanasañcaraṇaṭṭhānabhūte mahāmagge. Tato eva mahājanasamākiṇṇabhāvena nānājanasamākule.",
  "atk-s0512a0:1225_2": "Idāni vakkhamānānaṃ catunnaṃ aṅgānaṃ vasena caturo aṅge. Adhiṭṭhāya adhiṭṭhahitvā,",
  "atk-s0512a0:1225_3": "citte ṭhapetvā. Yadāhaṃ saṅkhapālo nāma yathāvuttarūpo nāgarājā homi, tadā heṭṭhā",
  "atk-s0512a0:1225_4": "vuttappakāre ṭhāne vāsaṃ uposathavāsavasena nivāsaṃ akappayiṃ kappesiṃ.",
  "atk-s0512a0:1226_0": "Mahāsatto hi dānasīlādipuññapasuto hutvā bodhipariyesanavasena aparāparaṃ devamanussagatīsu",
  "atk-s0512a0:1226_1": "saṃsaranto kadāci devabhogasadisasampattike nāgabhavane nibbattitvā saṅkhapālo nāma",
  "atk-s0512a0:1226_2": "nāgarājā ahosi mahiddhiko mahānubhāvo. So gacchante kāle tāya sampattiyā vippaṭisārī",
  "atk-s0512a0:1226_3": "hutvā manussayoniṃ patthento uposathavāsaṃ vasi. Athassa nāgabhavane vasantassa uposathavāso",
  "atk-s0512a0:1226_4": "na sampajjati, sīlaṃ saṃkilissati, tena so nāgabhavanā nikkhamitvā kaṇhavaṇṇāya nadiyā",
  "atk-s0512a0:1226_5": "avidūre mahāmaggassa ca ekapadikamaggassa ca antare ekaṃ vammikaṃ parikkhipitvā uposathaṃ",
  "atk-s0512a0:1226_6": "adhiṭṭhāya cātuddasapannarasesu samādinnasīlo “mama cammādīni atthikā gaṇhantū”ti",
  "atk-s0512a0:1226_7": "attānaṃ dānamukhe vissajjetvā nipajjati, pāṭipade nāgabhavanaṃ gacchati. Tena vuttaṃ",
  "atk-s0512a0:1226_8": "“punāparaṃ yadā homi, saṅkhapālo”tiādi. Tassattho vutto eva.",
  "atk-s0512a0:1227_0": "87. Yaṃ panettha chaviyā cammenātiādikaṃ “caturo aṅge adhiṭṭhāyā”ti vuttaṃ caturaṅgādhiṭṭhānadassanaṃ.",
  "atk-s0512a0:1227_1": "Chavicammāni hi idha ekamaṅgaṃ. Evaṃ uposathavāsaṃ vasantassa mahāsattassa dīgho addhā vītivatto.",
  "atk-s0512a0:1228_0": "Athekadivasaṃ tasmiṃ tathā sīlaṃ samādiyitvā nipanne soḷasa bhojaputtā “maṃsaṃ āharissāmā”ti",
  "atk-s0512a0:1228_1": "āvudhahatthā araññe carantā kiñci alabhitvā nikkhamantā taṃ vammikamatthake nipannaṃ",
  "atk-s0512a0:1228_2": "disvā “mayaṃ ajja godhāpotakampi na labhimhā, imaṃ nāgarājānaṃ vadhitvā khādissāmā”ti",
  "atk-s0512a0:1228_3": "cintetvā “mahā kho panesa gayhamāno palāyeyyāti yathānipannakaṃyeva naṃ bhogesu sūlehi",
  "atk-s0512a0:1228_4": "vijjhitvā dubbalaṃ katvā gaṇhissāmā”ti sūlāni ādāya upasaṅkamiṃsu. Bodhisattassāpi",
  "atk-s0512a0:1228_5": "sarīraṃ mahantaṃ ekadoṇikanāvappamāṇaṃ vaṭṭetvā ṭhapitasumanapupphadāmaṃ viya jiñjukaphalasadisehi",
  "atk-s0512a0:1228_6": "akkhīhi jayasumanapupphasadisena ca sīsena samannāgataṃ ativiya sobhati. So tesaṃ",
  "atk-s0512a0:1228_7": "soḷasannaṃ janānaṃ padasaddena bhogantarato sīsaṃ nīharitvā rattakkhīni ummīletvā",
  "atk-s0512a0:1228_8": "te sūlahatthe āgacchante disvā “ajja mayhaṃ manoratho matthakaṃ pāpuṇissatī”ti attānaṃ",
  "atk-s0512a0:1228_9": "dānamukhe niyyātetvā “ime mama sarīraṃ sattīhi koṭṭetvā chiddāvachiddaṃ karonte na",
  "atk-s0512a0:1228_10": "olokessāmī”ti attano sīlakhaṇḍabhayena daḷhaṃ adhiṭṭhānaṃ adhiṭṭhahitvā sīsaṃ bhogantare",
  "atk-s0512a0:1228_11": "eva pavesetvā nipajji.",
  "atk-s0512a0:1229_0": "Atha naṃ te upagantvā naṅguṭṭhe gahetvā ākaḍḍhantā bhūmiyaṃ pātetvā tikhiṇasūlehi",
  "atk-s0512a0:1229_1": "aṭṭhasu ṭhānesu vijjhitvā sakaṇṭakā kāḷavettayaṭṭhiyo pahāramukhehi pavesetvā aṭṭhasu",
  "atk-s0512a0:1229_2": "ṭhānesu kājehi ādāya mahāmaggaṃ paṭipajjiṃsu. Mahāsatto sūlehi vijjhanato paṭṭhāya",
  "atk-s0512a0:1229_3": "ekaṭṭhānepi akkhīni ummīletvā te na olokesi. Tassa aṭṭhahi kājehi ādāya nīyamānassa",
  "atk-s0512a0:1229_4": "sīsaṃ olambitvā bhūmiṃ paharati. Atha naṃ “sīsamassa olambatī”ti mahāmagge nipajjāpetvā",
  "atk-s0512a0:1229_5": "sukhumena sūlena nāsāpuṭe vijjhitvā rajjukaṃ pavesetvā sīsaṃ ukkhipitvā kājakoṭiyaṃ",
  "atk-s0512a0:1229_6": "laggetvā punapi ukkhipitvā maggaṃ paṭipajjiṃsu. Tena vuttaṃ –",
  "atk-s0512a0:1230": "88.",
  "atk-s0512a0:1231": "“Addasaṃsu bhojaputtā, kharā luddā akāruṇā;",
  "atk-s0512a0:1232": "Upagañchuṃ mamaṃ tattha, daṇḍamuggarapāṇino.",
  "atk-s0512a0:1233": "89.",
  "atk-s0512a0:1234": "“Nāsāya vinivijjhitvā, naṅguṭṭhe piṭṭhikaṇṭake;",
  "atk-s0512a0:1235": "Kāje āropayitvāna, bhojaputtā hariṃsu ma”nti.",
  "atk-s0512a0:1236_0": "Tattha bhojaputtāti luddaputtā. Kharāti kakkhaḷā, pharusakāyavacīkammantā. Luddāti",
  "atk-s0512a0:1236_1": "dāruṇā, ghoramānasā. Akāruṇāti nikkaruṇā. Daṇḍamuggarapāṇinoti caturassadaṇḍahatthā.",
  "atk-s0512a0:1236_2": "Nāsāya vinivijjhitvāti rajjukaṃ pavesetuṃ sukhumena sūlena nāsāpuṭe vijjhitvā. Naṅguṭṭhe",
  "atk-s0512a0:1236_3": "piṭṭhikaṇṭaketi naṅguṭṭhappadese tattha tattha piṭṭhikaṇṭakasamīpe ca vinivijjhitvāti",
  "atk-s0512a0:1236_4": "sambandho. Kāje āropayitvānāti aṭṭhasu ṭhānesu vinivijjhitvā baddhesu aṭṭhasu vettalatāmaṇḍalesu",
  "atk-s0512a0:1236_5": "ekekasmiṃ ovijjhitaṃ ekekaṃ kājaṃ dve dve bhojaputtā attano attano khandhaṃ āropetvā.",
  "atk-s0512a0:1237_0": "90. Sasāgarantaṃ pathavinti samuddapariyantaṃ mahāpathaviṃ. Sakānanaṃ sapabbatanti",
  "atk-s0512a0:1237_1": "saddhiṃ kānanehi pabbatehi cāti sakānanaṃ sapabbatañca. Nāsāvātena jhāpayeti sacāhaṃ",
  "atk-s0512a0:1237_2": "icchamāno icchanto kujjhitvā nāsāvātaṃ vissajjeyyaṃ, samuddapariyantaṃ sakānanaṃ",
  "atk-s0512a0:1237_3": "sapabbataṃ imaṃ mahāpathaviṃ jhāpeyyaṃ, saha nāsāvātavissajjanena chārikaṃ kareyyaṃ,",
  "atk-s0512a0:1237_4": "etādiso tadā mayhaṃ ānubhāvo.",
  "atk-s0512a0:1238_0": "91. Evaṃ santepi sūlehi vinivijjhante, koṭṭayantepi sattibhi. Bhojaputte na kuppāmīti",
  "atk-s0512a0:1238_1": "dubbalabhāvakaraṇatthaṃ vettalatāpavesanatthañca sāradārūhi tacchetvā katehi tikhiṇasūlehi",
  "atk-s0512a0:1238_2": "aṭṭhasu ṭhānesu vijjhantepi dubbalabhāvakaraṇatthaṃ tikhiṇāhi sattīhi tahiṃ tahiṃ",
  "atk-s0512a0:1238_3": "koṭṭayantepi bhojaputtānaṃ luddānaṃ na kuppāmi. Esā me sīlapāramīti evaṃ mahānubhāvassa",
  "atk-s0512a0:1238_4": "tathā adhiṭṭhahantassa yā me mayhaṃ sīlakhaṇḍabhayena tesaṃ akujjhanā, esā ekanteneva",
  "atk-s0512a0:1238_5": "jīvitanirapekkhabhāvena pavattā mayhaṃ sīlapāramī, sīlavasena paramatthapāramīti attho.",
  "atk-s0512a0:1239_0": "Tathā pana bodhisatte tehi nīyamāne mithilanagaravāsī āḷāro nāma kuṭumbiko pañcasakaṭasatāni",
  "atk-s0512a0:1239_1": "ādāya sukhayānake nisīditvā gacchanto te bhojaputte mahāsattaṃ harante disvā kāruññaṃ",
  "atk-s0512a0:1239_2": "uppādetvā te ludde pucchi – “kissāyaṃ nāgo nīyati, netvā cimaṃ kiṃ karissathā”ti?",
  "atk-s0512a0:1239_3": "Te “imassa nāgassa maṃsaṃ sāduñca muduñca thūlañca pacitvā khādissāmā”ti āhaṃsu.",
  "atk-s0512a0:1239_4": "Atha so tesaṃ soḷasavāhagoṇe pasataṃ pasataṃ suvaṇṇamāsake sabbesaṃ nivāsanapārupanāni",
  "atk-s0512a0:1239_5": "bhariyānampi tesaṃ vatthābharaṇāni datvā “sammā, ayaṃ mahānubhāvo nāgarājā, attano",
  "atk-s0512a0:1239_6": "sīlaguṇena tumhākaṃ na dubbhi, imaṃ kilamantehi bahuṃ tumhehi apuññaṃ pasutaṃ, vissajjethā”ti",
  "atk-s0512a0:1239_7": "āha. Te “ayaṃ amhākaṃ manāpo bhakkho, bahū ca no uragā bhuttapubbā, tathāpi tava",
  "atk-s0512a0:1239_8": "vacanaṃ amhehi pūjetabbaṃ, tasmā imaṃ nāgaṃ vissajjessāmā”ti vissajjetvā mahāsattaṃ",
  "atk-s0512a0:1239_9": "bhūmiyaṃ nipajjāpetvā attano kakkhaḷatāya tā kaṇṭakācitā āvutā kāḷavettalatā koṭiyaṃ",
  "atk-s0512a0:1239_10": "gahetvā ākaḍḍhituṃ ārabhiṃsu.",
  "atk-s0512a0:1240_0": "Atha so nāgarājānaṃ kilamantaṃ disvā akilamentova asinā latā chinditvā dārakānaṃ",
  "atk-s0512a0:1240_1": "kaṇṇavedhato paṭiharaṇaniyāmena adukkhāpento saṇikaṃ nīhari. Tasmiṃ kāle te bhojaputtā",
  "atk-s0512a0:1240_2": "yaṃ bandhanaṃ tassa natthuto pavesetvā paṭimukkaṃ, taṃ bandhanaṃ saṇikaṃ mocayiṃsu.",
  "atk-s0512a0:1240_3": "Mahāsatto muhuttaṃ pācīnābhimukho gantvā assupuṇṇehi nettehi āḷāraṃ olokesi. Luddā",
  "atk-s0512a0:1240_4": "thokaṃ gantvā “urago dubbalo, matakāle gahetvāva naṃ gamissāmā”ti nilīyiṃsu. Āḷāro",
  "atk-s0512a0:1240_5": "mahāsattassa añjaliṃ paggayha “gaccheva kho tvaṃ, mahānāga, mā taṃ luddā puna gahesu”nti",
  "atk-s0512a0:1240_6": "vadanto thokaṃ taṃ nāgaṃ anugantvā nivatti.",
  "atk-s0512a0:1241_0": "Bodhisatto nāgabhavanaṃ gantvā tattha papañcaṃ akatvā mahantena parivārena nikkhamitvā",
  "atk-s0512a0:1241_1": "āḷāraṃ upasaṅkamitvā nāgabhavanassa vaṇṇaṃ kathetvā taṃ tattha netvā tīhi kaññāsatehi",
  "atk-s0512a0:1241_2": "saddhiṃ mahantamassa yasaṃ datvā dibbehi kāmehi santappesi. Āḷāro nāgabhavane ekavassaṃ",
  "atk-s0512a0:1241_3": "vasitvā dibbe kāme paribhuñjitvā “icchāmahaṃ, samma, pabbajitu”nti nāgarājassa kathetvā",
  "atk-s0512a0:1241_4": "pabbajitaparikkhāre gahetvā tato nikkhamitvā himavantappadesaṃ gantvā pabbajitvā",
  "atk-s0512a0:1241_5": "tattha ciraṃ vasitvā aparabhāge cārikaṃ caranto bārāṇasiṃ patvā bārāṇasiraññā samāgato",
  "atk-s0512a0:1241_6": "tena ācārasampattiṃ nissāya pasannena “tvaṃ uḷārabhogā maññe kulā pabbajito, kena",
  "atk-s0512a0:1241_7": "nu kho kāraṇena pabbajitosī”ti puṭṭho attano pabbajjākāraṇaṃ kathento luddānaṃ hatthato",
  "atk-s0512a0:1241_8": "bodhisattassa vissajjāpanaṃ ādiṃ katvā sabbaṃ pavattiṃ rañño ācikkhitvā –",
  "atk-s0512a0:1242": "“Diṭṭhā mayā mānusakāpi kāmā, asassatā vipariṇāmadhammā;",
  "atk-s0512a0:1243": "Ādīnavaṃ kāmaguṇesu disvā, saddhāyahaṃ pabbajitomhi, rāja.",
  "atk-s0512a0:1244": "“Dumapphalānīva patanti māṇavā, daharā ca vuddhā ca sarīrabhedā;",
  "atk-s0512a0:1245": "Etampi disvā pabbajitomhi rāja, apaṇṇakaṃ sāmaññameva seyyo”ti. –",
  "atk-s0512a0:1246": "Imāhi gāthāhi dhammaṃ desesi.",
  "atk-s0512a0:1247": "Taṃ sutvā rājā –",
  "atk-s0512a0:1248": "“Addhā have sevitabbā sapaññā, bahussutā ye bahuṭhānacintino;",
  "atk-s0512a0:1249": "Nāgañca sutvāna tavañcaḷāra, kāhāmi puññāni anappakānī”ti. –",
  "atk-s0512a0:1250": "Āha.",
  "atk-s0512a0:1251": "Athassa tāpaso –",
  "atk-s0512a0:1252": "“Addhā have sevitabbā sapaññā, bahussutā ye bahuṭhānacintino;",
  "atk-s0512a0:1253": "Nāgañca sutvāna mamañca rāja, karohi puññāni anappakānī”ti. –",
  "atk-s0512a0:1254_0": "Evaṃ dhammaṃ desetvā tattheva cattāro vassānamāse vasitvā puna himavantaṃ gantvā",
  "atk-s0512a0:1254_1": "yāvajīvaṃ cattāro brahmavihāre bhāvetvā brahmalokūpago ahosi. Bodhisattopi yāvajīvaṃ",
  "atk-s0512a0:1254_2": "uposathavāsaṃ vasitvā saggapuraṃ pūresi. Sopi rājā dānādīni puññāni katvā yathākammaṃ gato.",
  "atk-s0512a0:1255": "Tadā āḷāro sāriputtatthero ahosi, bārāṇasirājā ānandatthero, saṅkhapālanāgarājā lokanātho.",
  "atk-s0512a0:1256_0": "Tassa sarīrapariccāgo dānapāramī, tathārūpenapi visatejena samannāgatassa tathārūpāyapi",
  "atk-s0512a0:1256_1": "pīḷāya sati sīlassa abhinnatā sīlapāramī, devabhogasampattisadisaṃ bhogaṃ pahāya",
  "atk-s0512a0:1256_2": "nāgabhavanato nikkhamitvā samaṇadhammakaraṇaṃ nekkhammapāramī, “dānādiatthaṃ idañcidañca",
  "atk-s0512a0:1256_3": "kātuṃ vaṭṭatī”ti saṃvidahanaṃ paññāpāramī, kāmavitakkavinodanaṃ adhivāsanavīriyañca",
  "atk-s0512a0:1256_4": "vīriyapāramī, adhivāsanakhanti khantipāramī, saccasamādānaṃ saccapāramī, acalasamādānādhiṭṭhānaṃ",
  "atk-s0512a0:1256_5": "adhiṭṭhānapāramī, bhojaputte upādāya sabbasattesu mettānuddayabhāvo mettāpāramī,",
  "atk-s0512a0:1256_6": "vedanāya sattasaṅkhārakatavippakāresu ca majjhattabhāvo upekkhāpāramīti evaṃ dasa",
  "atk-s0512a0:1256_7": "pāramiyo labbhanti. Sīlapāramī pana atisayavatīti katvā sā eva desanaṃ āruḷhā. Tathā",
  "atk-s0512a0:1256_8": "idha bodhisattassa guṇānubhāvā “yojanasatike nāgabhavanaṭṭhāne”tiādinā bhūridattacariyāyaṃ",
  "atk-s0512a0:1256_9": "vuttanayeneva yathārahaṃ vibhāvetabbāti.",
  "atk-s0512a0:1257": "Saṅkhapālacariyāvaṇṇanā niṭṭhitā.",
  "atk-s0512a0:1258_0": "Eteti ye hatthināgacariyādayo imasmiṃ vagge niddiṭṭhā anantaragāthāya ca “hatthināgo",
  "atk-s0512a0:1258_1": "bhūridatto”tiādinā uddānavasena saṅgahetvā dassitā nava cariyā, te sabbe visesato",
  "atk-s0512a0:1258_2": "sīlapāramipūraṇavasena pavattiyā sīlaṃ balaṃ etesanti sīlabalā. Sīlassa paramatthapāramibhūtassa",
  "atk-s0512a0:1258_3": "parikkharaṇato santānassa ca paribhāvanāvasena abhisaṅkharaṇato parikkhārā. Ukkaṃsagatāya",
  "atk-s0512a0:1258_4": "sīlaparamatthapāramiyā asampuṇṇattā padeso etesaṃ atthi, na nippadesoti padesikā",
  "atk-s0512a0:1258_5": "sappadesā. Kasmāti ce? Āha “jīvitaṃ parirakkhitvā, sīlāni anurakkhisa”nti, yasmā",
  "atk-s0512a0:1258_6": "etesu hatthināgacariyādīsu ahaṃ attano jīvitaṃ ekadesena parirakkhitvāva sīlāni anurakkhiṃ,",
  "atk-s0512a0:1258_7": "jīvitaṃ na sabbathā pariccajiṃ, ekanteneva pana saṅkhapālassa me sato sabbakālampi",
  "atk-s0512a0:1258_8": "jīvitaṃ yassa kassaci niyyattaṃ, saṅkhapālanāgarājassa pana me mahānubhāvassa uggavisatejassa",
  "atk-s0512a0:1258_9": "sato samānassa sabbakālampi tehi luddehi samāgame tato pubbepi pacchāpi sato evaṃ",
  "atk-s0512a0:1258_10": "puggalavibhāgaṃ akatvā yassa kassaci sīlānurakkhaṇatthameva jīvitaṃ ekaṃseneva niyyattaṃ",
  "atk-s0512a0:1258_11": "nīyātitaṃ dānamukhe nissaṭṭhaṃ, tasmā sā sīlapāramīti yasmā cetadevaṃ, tasmā tena",
  "atk-s0512a0:1258_12": "kāraṇena sā paramatthapāramibhāvaṃ pattā mayhaṃ sīlapāramīti dassetīti.",
  "atk-s0512a0:1259": "Paramatthadīpaniyā cariyāpiṭakasaṃvaṇṇanāya",
  "atk-s0512a0:1260": "Dasavidhacariyāsaṅgahassa visesato",
  "atk-s0512a0:1261": "Sīlapāramivibhāvanassa",
  "atk-s0512a0:1262": "Dutiyavaggassa atthavaṇṇanā niṭṭhitā.",
  "atk-s0512a0:1263": "3. Yudhañjayavaggo",
  "atk-s0512a0:1264": "1. Yudhañjayacariyāvaṇṇanā",
  "atk-s0512a0:1265": "1. Tatiyavaggassa paṭhame amitayasoti aparimitaparivāravibhavo. Rājaputto yudhañjayoti rammanagare sabbadattassa nāma rañño putto nāmena yudhañjayo nāma.",
  "atk-s0512a0:1266_0": "Ayañhi bārāṇasī udayajātake surundhananagaraṃ nāma jātā. Cūḷasutasomajātake sudassanaṃ",
  "atk-s0512a0:1266_1": "nāma, soṇanandajātake brahmavaḍḍhanaṃ nāma, khaṇḍahālajātake pupphavatī nāma, imasmiṃ",
  "atk-s0512a0:1266_2": "pana yudhañjayajātake rammanagaraṃ nāma ahosi, evamassa kadāci nāmaṃ parivattati.",
  "atk-s0512a0:1266_3": "Tena vuttaṃ – “rājaputtoti rammanagare sabbadattassa nāma rañño putto”ti. Tassa pana",
  "atk-s0512a0:1266_4": "rañño puttasahassaṃ ahosi. Bodhisatto jeṭṭhaputto, tassa rājā uparajjaṃ adāsi. So",
  "atk-s0512a0:1266_5": "heṭṭhā vuttanayeneva divase divase mahādānaṃ pavattesi. Evaṃ gacchante kāle bodhisatto",
  "atk-s0512a0:1266_6": "ekadivasaṃ pātova rathavaraṃ abhiruhitvā mahantena sirivibhavena uyyānakīḷaṃ gacchanto",
  "atk-s0512a0:1266_7": "rukkhaggatiṇaggasākhaggamakkaṭakasuttajālādīsu muttājālākārena lagge ussāvabindū",
  "atk-s0512a0:1266_8": "disvā “samma sārathi, kiṃ nāmeta”nti pucchitvā “ete, deva, himasamaye patanakaussāvabindū",
  "atk-s0512a0:1266_9": "nāmā”ti sutvā divasabhāgaṃ uyyāne kīḷitvā sāyanhakāle paccāgacchanto te adisvā “samma",
  "atk-s0512a0:1266_10": "sārathi, kahaṃ te ussāvabindū, na te idāni passāmī”ti pucchitvā “deva, sūriye uggacchante",
  "atk-s0512a0:1266_11": "sabbe bhijjitvā vilayaṃ gacchantī”ti sutvā “yathā ime uppajjitvā bhijjanti, evaṃ",
  "atk-s0512a0:1266_12": "imesaṃ sattānaṃ jīvitasaṅkhārāpi tiṇagge ussāvabindusadisāva, tasmā mayā byādhijarāmaraṇehi",
  "atk-s0512a0:1266_13": "apīḷiteneva mātāpitaro āpucchitvā pabbajituṃ vaṭṭatī”ti ussāvabindumeva ārammaṇaṃ",
  "atk-s0512a0:1266_14": "katvā āditte viya tayo bhave passanto attano gehaṃ āgantvā alaṅkatapaṭiyattāya vinicchayasālāya",
  "atk-s0512a0:1266_15": "nisinnassa pitu santikameva gantvā pitaraṃ vanditvā ekamantaṃ ṭhito pabbajjaṃ yāci. Tena vuttaṃ –",
  "atk-s0512a0:1267": "“Ussāvabinduṃ sūriyātape, patitaṃ disvāna saṃvijiṃ.",
  "atk-s0512a0:1268": "2.",
  "atk-s0512a0:1269": "“Taññevādhipatiṃ katvā, saṃvegamanubrūhayiṃ;",
  "atk-s0512a0:1270": "Mātāpitū ca vanditvā, pabbajjamanuyācaha”nti.",
  "atk-s0512a0:1271_0": "Tattha sūriyātapeti sūriyātapahetu, sūriyarasmisamphassanimittaṃ. “Sūriyātapenā”tipi",
  "atk-s0512a0:1271_1": "pāṭho. Patitaṃ disvānāti vinaṭṭhaṃ passitvā, pubbe rukkhaggādīsu muttājālādiākārena",
  "atk-s0512a0:1271_2": "laggaṃ hutvā dissamānaṃ sūriyarasmisamphassena vinaṭṭhaṃ paññācakkhunā oloketvā.",
  "atk-s0512a0:1271_3": "Saṃvijinti yathā etāni, evaṃ sattānaṃ jīvitānipi lahuṃ lahuṃ bhijjamānasabhāvānīti",
  "atk-s0512a0:1271_4": "aniccatāmanasikāravasena saṃvegamāpajjiṃ.",
  "atk-s0512a0:1272_0": "Taññevādhipatiṃ katvā, saṃvegamanubrūhayinti taññeva ussāvabindūnaṃ aniccataṃ adhipatiṃ",
  "atk-s0512a0:1272_1": "mukhaṃ pubbaṅgamaṃ purecārikaṃ katvā tatheva sabbasaṅkhārānaṃ ittaraṭṭhitikataṃ parittakālataṃ",
  "atk-s0512a0:1272_2": "manasikaronto ekavāraṃ uppannaṃ saṃvegaṃ punappunaṃ uppādanena anuvaḍḍhesiṃ. Pabbajjamanuyācahanti",
  "atk-s0512a0:1272_3": "“tiṇagge ussāvabindū viya na ciraṭṭhitike sattānaṃ jīvite mayā byādhijarāmaraṇehi",
  "atk-s0512a0:1272_4": "anabhibhūteneva pabbajitvā yattha etāni na santi, taṃ amataṃ mahānibbānaṃ gavesitabba”nti",
  "atk-s0512a0:1272_5": "cintetvā mātāpitaro upasaṅkamitvā vanditvā “pabbajjaṃ me anujānāthā”ti te ahaṃ pabbajjaṃ",
  "atk-s0512a0:1272_6": "yāciṃ. Evaṃ mahāsattena pabbajjāya yācitāya sakalanagare mahantaṃ kolāhalamahosi",
  "atk-s0512a0:1272_7": "– “uparājā kira yudhañjayo pabbajitukāmo”ti.",
  "atk-s0512a0:1273_0": "Tena ca samayena kāsiraṭṭhavāsino rājānaṃ daṭṭhuṃ āgantvā rammake paṭivasanti. Te",
  "atk-s0512a0:1273_1": "sabbepi sannipatiṃsu. Iti sapariso rājā negamā ceva jānapadā ca bodhisattassa mātā",
  "atk-s0512a0:1273_2": "devī ca sabbe ca orodhā mahāsattaṃ “mā kho tvaṃ, tāta kumāra, pabbajī”ti nivāresuṃ.",
  "atk-s0512a0:1273_3": "Tattha rājā “sace te kāmehi ūnaṃ, ahaṃ te paripūrayāmi, ajjeva rajjaṃ paṭipajjāhī”ti",
  "atk-s0512a0:1273_4": "āha. Tassa mahāsatto –",
  "atk-s0512a0:1274": "“Mā maṃ deva nivārehi, pabbajantaṃ rathesabha;",
  "atk-s0512a0:1275": "Māhaṃ kāmehi sammatto, jarāya vasamanvagū”ti. –",
  "atk-s0512a0:1276": "Attano pabbajjāchandameva vatvā taṃ sutvā saddhiṃ orodhehi mātuyā karuṇaṃ paridevantiyā –",
  "atk-s0512a0:1277": "“Ussāvova tiṇaggamhi, sūriyuggamanaṃ pati;",
  "atk-s0512a0:1278": "Evamāyu manussānaṃ, mā maṃ amma nivārayā”ti. –",
  "atk-s0512a0:1279_0": "Attano pabbajjākāraṇaṃ kathetvā nānappakāraṃ tehi yāciyamānopi abhisaṃvaḍḍhamānasaṃvegattā",
  "atk-s0512a0:1279_1": "anosakkitamānaso piyatare mahati ñātiparivaṭṭe uḷāre rājissariye ca nirapekkhacitto",
  "atk-s0512a0:1279_2": "pabbaji. Tena vuttaṃ –",
  "atk-s0512a0:1280": "3.",
  "atk-s0512a0:1281": "“Yācanti maṃ pañjalikā, sanegamā saraṭṭhakā;",
  "atk-s0512a0:1282": "Ajjeva putta paṭipajja, iddhaṃ phītaṃ mahāmahiṃ.",
  "atk-s0512a0:1283": "4.",
  "atk-s0512a0:1284": "“Sarājake sahorodhe, sanegame saraṭṭhake;",
  "atk-s0512a0:1285": "Karuṇaṃ paridevante, anapekkho pariccaji”nti.",
  "atk-s0512a0:1286_0": "Tattha pañjalikāti paggahitaañjalikā. Sanegamā saraṭṭhakāti negamehi ceva raṭṭhavāsīhi",
  "atk-s0512a0:1286_1": "ca saddhiṃ sabbe rājapurisā “mā kho, tvaṃ deva, pabbajī”ti maṃ yācanti. Mātāpitaro",
  "atk-s0512a0:1286_2": "pana ajjeva putta paṭipajja, gāmanigamarājadhāniabhivuddhiyā vepullappattiyā ca,",
  "atk-s0512a0:1286_3": "iddhaṃ vibhavasārasampattiyā sassādinipphattiyā ca, phītaṃ imaṃ mahāmahiṃ anusāsa,",
  "atk-s0512a0:1286_4": "chattaṃ ussāpetvā rajjaṃ kārehīti yācanti. Evaṃ pana saha raññāti sarājake, tathā",
  "atk-s0512a0:1286_5": "sahorodhe sanegame saraṭṭhake mahājane yathā suṇantānampi pageva passantānaṃ mahantaṃ",
  "atk-s0512a0:1286_6": "kāruññaṃ hoti, evaṃ karuṇaṃ paridevante tattha tattha anapekkho alaggacitto “ahaṃ",
  "atk-s0512a0:1286_7": "tadā pabbaji”nti dasseti.",
  "atk-s0512a0:1287_0": "5-6. Idāni yadatthaṃ cakkavattisirisadisaṃ rajjasiriṃ piyatare ñātibandhave pahāya",
  "atk-s0512a0:1287_1": "siniddhaṃ pariggahaparijanaṃ lokābhimataṃ mahantaṃ yasañca nirapekkho pariccajinti",
  "atk-s0512a0:1287_2": "dassetuṃ dve gāthā abhāsi.",
  "atk-s0512a0:1288_0": "Tattha kevalanti anavasesaṃ itthāgāraṃ samuddapariyantañca pathaviṃ pabbajjādhippāyena",
  "atk-s0512a0:1288_1": "cajamāno evaṃ me sammāsambodhi sakkā adhigantunti bodhiyāyeva kāraṇā na kiñci cintesiṃ,",
  "atk-s0512a0:1288_2": "na tattha īsakaṃ laggaṃ janesinti attho. Tasmāti yasmā mātāpitaro tañca mahāyasaṃ",
  "atk-s0512a0:1288_3": "rajjañca me na dessaṃ, piyameva, tato pana sataguṇena sahassaguṇena satasahassaguṇena",
  "atk-s0512a0:1288_4": "sabbaññutaññāṇameva mayhaṃ piyataraṃ, tasmā mātādīhi saddhiṃ rajjaṃ ahaṃ tadā pariccajinti.",
  "atk-s0512a0:1289_0": "Tadetaṃ sabbaṃ pariccajitvā pabbajjāya mahāsatte nikkhamante tassa kaniṭṭhabhātā",
  "atk-s0512a0:1289_1": "yudhiṭṭhilakumāro nāma pitaraṃ vanditvā pabbajjaṃ anujānāpetvā bodhisattaṃ anubandhi.",
  "atk-s0512a0:1289_2": "Te ubhopi nagarā nikkhamma mahājanaṃ nivattetvā himavantaṃ pavisitvā manorame ṭhāne",
  "atk-s0512a0:1289_3": "assamapadaṃ katvā isipabbajjaṃ pabbajitvā jhānābhiññāyo nibbattetvā vanamūlaphalādīhi",
  "atk-s0512a0:1289_4": "yāvajīvaṃ yāpetvā brahmalokaparāyanā ahesuṃ. Tenāha bhagavā –",
  "atk-s0512a0:1290": "“Ubho kumārā pabbajitā, yudhañjayo yudhiṭṭhilo;",
  "atk-s0512a0:1291": "Pahāya mātāpitaro, saṅgaṃ chetvāna maccuno”ti. ;",
  "atk-s0512a0:1292": "Tattha saṅgaṃ chetvāna maccunoti maccumārassa sahakārikāraṇabhūtattā santakaṃ rāgadosamohasaṅgaṃ vikkhambhanavasena chinditvā ubhopi pabbajitāti.",
  "atk-s0512a0:1293": "Tadā mātāpitaro mahārājakulāni ahesuṃ, yudhiṭṭhilakumāro ānandatthero, yudhañjayo lokanātho.",
  "atk-s0512a0:1294_0": "Tassa pabbajjato pubbe pavattitamahādānāni ceva rajjādipariccāgo ca dānapāramī, kāyavacīsaṃvaro",
  "atk-s0512a0:1294_1": "sīlapāramī, pabbajjā ca jhānādhigamo ca nekkhammapāramī, aniccato manasikāraṃ ādiṃ",
  "atk-s0512a0:1294_2": "katvā abhiññādhigamapariyosānā paññā dānādīnaṃ upakārānupakāradhammapariggaṇhanapaññā",
  "atk-s0512a0:1294_3": "ca paññāpāramī, sabbattha tadatthasādhanaṃ vīriyaṃ vīriyapāramī, ñāṇakhanti adhivāsanakhanti",
  "atk-s0512a0:1294_4": "ca khantipāramī, paṭiññāya avisaṃvādanaṃ saccapāramī, sabbattha acalasamādānādhiṭṭhānaṃ",
  "atk-s0512a0:1294_5": "adhiṭṭhānapāramī, sabbasattesu hitacittatāya mettābrahmavihāravasena ca mettāpāramī,",
  "atk-s0512a0:1294_6": "sattasaṅkhārakatavippakāraupekkhanavasena upekkhābrahmavihāravasena ca upekkhāpāramīti",
  "atk-s0512a0:1294_7": "dasa pāramiyo labbhanti. Visesato pana nekkhammapāramīti veditabbā. Tathā akitticariyāyaṃ",
  "atk-s0512a0:1294_8": "viya idhāpi mahāpurisassa acchariyaguṇā yathārahaṃ niddhāretabbā. Tena vuccati “evaṃ",
  "atk-s0512a0:1294_9": "acchariyā hete, abbhutā ca mahesino…pe… dhammassa anudhammato”ti.",
  "atk-s0512a0:1295": "Yudhañjayacariyāvaṇṇanā niṭṭhitā.",
  "atk-s0512a0:1296": "2. Somanassacariyāvaṇṇanā",
  "atk-s0512a0:1297_0": "7. Dutiye indapatthe puruttameti evaṃnāmake nagaravare. Kāmitoti mātāpituādīhi “aho",
  "atk-s0512a0:1297_1": "vata eko putto uppajjeyyā”ti evaṃ cirakāle patthito. Dayitoti piyāyito. Somanassoti",
  "atk-s0512a0:1297_2": "vissutoti “somanasso”ti evaṃ pakāsanāmo.",
  "atk-s0512a0:1298_0": "8. Sīlavāti dasakusalakammapathasīlena ceva ācārasīlena ca samannāgato. Guṇasampannoti",
  "atk-s0512a0:1298_1": "saddhābāhusaccādiguṇehi upeto, paripuṇṇo vā. Kalyāṇapaṭibhānavāti taṃtaṃitikattabbasādhanena",
  "atk-s0512a0:1298_2": "upāyakosallasaṅkhātena ca sundarena paṭibhānena samannāgato. Vuḍḍhāpacāyīti mātāpitaro",
  "atk-s0512a0:1298_3": "kule jeṭṭhāti evaṃ ye jātivuḍḍhā, ye ca sīlādiguṇehi vuḍḍhā, tesaṃ apacāyanasīlo.",
  "atk-s0512a0:1298_4": "Hirīmāti pāpajigucchanalakkhaṇāya hiriyā samannāgato. Saṅgahesu ca kovidoti dānapiyavacanaatthacariyāsamānattatāsaṅkhātehi",
  "atk-s0512a0:1298_5": "catūhi saṅgahavatthūhi yathārahaṃ sattānaṃ saṅgaṇhanesu kusalo. Evarūpo reṇussa nāma",
  "atk-s0512a0:1298_6": "kururājassa putto somanassoti vissuto yadā homīti sambandho.",
  "atk-s0512a0:1299_0": "9. Tassa rañño patikaroti tena kururājena pati abhikkhaṇaṃ upakattabbabhāvena patikaro",
  "atk-s0512a0:1299_1": "vallabho. Kuhakatāpasoti asantaguṇasambhāvanalakkhaṇena kohaññena jīvitakappanako",
  "atk-s0512a0:1299_2": "eko tāpaso, tassa rañño sakkātabbo ahosi. Ārāmanti phalārāmaṃ, yattha eḷālukalābukumbhaṇḍatipusādivalliphalāni",
  "atk-s0512a0:1299_3": "ceva taṇḍuleyyakādisākañca ropīyati. Mālāvacchanti jātiatimuttakādipupphagacchaṃ,",
  "atk-s0512a0:1299_4": "tena pupphārāmaṃ dasseti. Ettha ca ārāmaṃ katvā tattha mālāvacchañca yathāvuttaphalavacchañca",
  "atk-s0512a0:1299_5": "ropetvā tato laddhadhanaṃ saṃharitvā ṭhapento jīvatīti attho veditabbo.",
  "atk-s0512a0:1300_0": "Tatrāyaṃ anupubbikathā – tadā mahārakkhito nāma tāpaso pañcasatatāpasaparivāro himavante",
  "atk-s0512a0:1300_1": "vasitvā loṇambilasevanatthāya janapadacārikaṃ caranto indapatthanagaraṃ patvā rājuyyāne",
  "atk-s0512a0:1300_2": "vasitvā sapariso piṇḍāya caranto rājadvāraṃ pāpuṇi. Rājā isigaṇaṃ disvā iriyāpathe",
  "atk-s0512a0:1300_3": "pasanno alaṅkatamahātale nisīdāpetvā paṇītenāhārena parivisitvā “bhante, imaṃ vassārattaṃ",
  "atk-s0512a0:1300_4": "mama uyyāneyeva vasathā”ti vatvā tehi saddhiṃ uyyānaṃ gantvā vasanaṭṭhānāni kāretvā",
  "atk-s0512a0:1300_5": "pabbajitaparikkhāre datvā nikkhami. Tato paṭṭhāya sabbepi te rājanivesane bhuñjanti.",
  "atk-s0512a0:1301_0": "Rājā pana aputtako putte pattheti, puttā nuppajjanti. Vassārattaccayena mahārakkhito",
  "atk-s0512a0:1301_1": "“himavantaṃ gamissāmā”ti rājānaṃ āpucchitvā raññā katasakkārasammāno nikkhamitvā",
  "atk-s0512a0:1301_2": "antarāmagge majjhanhikasamaye maggā okkamma ekassa sandacchāyassa rukkhassa heṭṭhā",
  "atk-s0512a0:1301_3": "sapariso nisīdi. Tāpasā kathaṃ samuṭṭhāpesuṃ – “rājā aputtako, sādhu vatassa sace",
  "atk-s0512a0:1301_4": "rājaputtaṃ labheyyā”ti. Mahārakkhito taṃ kathaṃ sutvā “bhavissati nu kho rañño putto,",
  "atk-s0512a0:1301_5": "udāhu no”ti upadhārento “bhavissatī”ti ñatvā “mā tumhe cintayittha, ajja paccūsakāle",
  "atk-s0512a0:1301_6": "eko devaputto cavitvā rañño aggamahesiyā kucchimhi nibbattissatī”ti āha.",
  "atk-s0512a0:1302_0": "Taṃ sutvā eko kūṭajaṭilo “idāni rājakulūpako bhavissāmī”ti cintetvā tāpasānaṃ gamanakāle",
  "atk-s0512a0:1302_1": "gilānālayaṃ katvā nipajjitvā “ehi gacchāmā”ti vutte “na sakkomī”ti āha. Mahārakkhito",
  "atk-s0512a0:1302_2": "tassa nipannakāraṇaṃ ñatvā “yadā sakkosi, tadā āgaccheyyāsī”ti isigaṇaṃ ādāya himavantameva",
  "atk-s0512a0:1302_3": "gato. Kuhako nivattitvā vegena gantvā rājadvāre ṭhatvā “mahārakkhitassa upaṭṭhākatāpaso",
  "atk-s0512a0:1302_4": "āgato”ti rañño ārocāpetvā raññā vegena pakkosāpito pāsādaṃ abhiruyha paññatte āsane",
  "atk-s0512a0:1302_5": "nisīdi. Rājā taṃ vanditvā ekamantaṃ nisinno isīnaṃ ārogyaṃ pucchitvā “bhante, atikhippaṃ",
  "atk-s0512a0:1302_6": "nivattittha, kenatthena āgatatthā”ti āha.",
  "atk-s0512a0:1303_0": "Mahārāja, isigaṇo sukhanisinno “sādhu vatassa sace rañño vaṃsānurakkhako putto uppajjeyyā”ti",
  "atk-s0512a0:1303_1": "kathaṃ samuṭṭhāpesi. Ahaṃ taṃ kathaṃ sutvā “bhavissati nu kho rañño putto, udāhu",
  "atk-s0512a0:1303_2": "no”ti dibbacakkhunā olokento “mahiddhiko devaputto cavitvā aggamahesiyā sudhammāya",
  "atk-s0512a0:1303_3": "kucchimhi nibbattissatī”ti disvā “ajānantā gabbhaṃ nāseyyuṃ, ācikkhissāmi tāva na”nti",
  "atk-s0512a0:1303_4": "tumhākaṃ kathanatthāya āgato, kathitaṃ vo mayā, gacchāmaha”nti. Rājā “bhante, na",
  "atk-s0512a0:1303_5": "sakkā gantu”nti haṭṭhatuṭṭho pasannacitto kuhakatāpasaṃ uyyānaṃ netvā vasanaṭṭhānaṃ",
  "atk-s0512a0:1303_6": "saṃvidahitvā adāsi. So tato paṭṭhāya rājakule bhuñjanto vasati, “dibbacakkhuko”tvevassa nāmaṃ ahosi.",
  "atk-s0512a0:1304_0": "Tadā bodhisatto tāvatiṃsabhavanato cavitvā tattha paṭisandhiṃ gaṇhi, jātassa ca nāmaggahaṇadivase",
  "atk-s0512a0:1304_1": "“somanasso”ti nāmaṃ kariṃsu. So kumāraparihārena vaḍḍhati. Kuhakatāpasopi uyyānassa",
  "atk-s0512a0:1304_2": "ekapasse nānappakāraṃ sūpeyyasākañca phalavalliādayo ca ropetvā paṇṇikānaṃ hatthe",
  "atk-s0512a0:1304_3": "vikkiṇanto dhanaṃ saṃharati. Atha bodhisattassa sattavassikakāle rañño paccanto kupito.",
  "atk-s0512a0:1304_4": "So “tāta, dibbacakkhutāpase mā pamajjā”ti kumāraṃ paṭicchāpetvā paccantaṃ vūpasametuṃ gato.",
  "atk-s0512a0:1305_0": "10-13. Athekadivasaṃ kumāro “jaṭilaṃ passissāmī”ti uyyānaṃ gantvā kūṭajaṭilaṃ ekaṃ",
  "atk-s0512a0:1305_1": "gandhikakāsāvaṃ nivāsetvā ekaṃ pārupitvā ubhohi hatthehi dve ghaṭe gahetvā sākavatthusmiṃ",
  "atk-s0512a0:1305_2": "udakaṃ siñcantaṃ disvā “ayaṃ kūṭajaṭilo attano samaṇadhammaṃ akatvā paṇṇikakammaṃ",
  "atk-s0512a0:1305_3": "karotī”ti ñatvā “kiṃ karosi paṇṇikagahapatikā”ti taṃ lajjāpetvā avanditvā eva nikkhami.",
  "atk-s0512a0:1306_0": "Kūṭajaṭilo “ayaṃ idāneva evarūpo, pacchā ‘ko jānāti kiṃ karissatī’ti idāneva naṃ",
  "atk-s0512a0:1306_1": "nāsetuṃ vaṭṭatī”ti cintetvā rañño āgamanakāle pāsāṇaphalakaṃ ekamantaṃ khipitvā pānīyaghaṭaṃ",
  "atk-s0512a0:1306_2": "bhinditvā paṇṇasālāya tiṇāni vikiritvā sarīraṃ telena makkhetvā paṇṇasālaṃ pavisitvā",
  "atk-s0512a0:1306_3": "sasīsaṃ pārupitvā mahādukkhappatto viya mañce nipajji. Rājā āgantvā nagaraṃ padakkhiṇaṃ",
  "atk-s0512a0:1306_4": "katvā nivesanaṃ apavisitvāva “mama sāmikaṃ dibbacakkhukaṃ passissāmī”ti paṇṇasāladvāraṃ",
  "atk-s0512a0:1306_5": "gantvā taṃ vippakāraṃ disvā “kiṃ nu kho eta”nti anto pavisitvā taṃ nipannakaṃ disvā",
  "atk-s0512a0:1306_6": "pāde parimajjanto pucchi – “kena, tvaṃ bhante, evaṃ viheṭhito, kamajja yamalokaṃ",
  "atk-s0512a0:1306_7": "nemi, taṃ me sīghaṃ ācikkhā”ti.",
  "atk-s0512a0:1307_0": "Taṃ sutvā kūṭajaṭilo nitthunanto uṭṭhāya diṭṭho, mahārāja, tvaṃ me, passitvā tayi",
  "atk-s0512a0:1307_1": "vissāsena ahaṃ imaṃ vippakāraṃ patto, tava puttenamhi evaṃ viheṭhitoti. Taṃ sutvā",
  "atk-s0512a0:1307_2": "rājā coraghātake āṇāpesi – “gacchatha kumārassa sīsaṃ chinditvā sarīrañcassa khaṇḍākhaṇḍikaṃ",
  "atk-s0512a0:1307_3": "chinditvā rathiyā rathiyaṃ vikirathā”ti. Te mātarā alaṅkaritvā attano aṅke nisīdāpitaṃ",
  "atk-s0512a0:1307_4": "kumāraṃ ākaḍḍhiṃsu – “raññā te vadho āṇatto”ti. Kumāro maraṇabhayatajjito mātu aṅkato",
  "atk-s0512a0:1307_5": "vuṭṭhāya – “rañño maṃ dassetha, santi rājakiccānī”ti āha. Te kumārassa vacanaṃ sutvā",
  "atk-s0512a0:1307_6": "māretuṃ avisahantā goṇaṃ viya rajjuyā parikaḍḍhantā netvā rañño dassesuṃ. Tena vuttaṃ",
  "atk-s0512a0:1307_7": "“tamahaṃ disvāna kuhaka”ntiādi.",
  "atk-s0512a0:1308_0": "Tattha thusarāsiṃva ataṇḍulanti taṇḍulakaṇehi virahitaṃ thusarāsiṃ viya, dumaṃva",
  "atk-s0512a0:1308_1": "rukkhaṃ viya, anto mahāsusiraṃ. Kadaliṃva asārakaṃ sīlādisārarahitaṃ tāpasaṃ ahaṃ",
  "atk-s0512a0:1308_2": "disvā natthi imassa sataṃ sādhūnaṃ jhānādidhammo. Kasmā? Sāmaññā samaṇabhāvā sīlamattatopi",
  "atk-s0512a0:1308_3": "apagato parihīno ayaṃ, tathā hi ayaṃ hirīsukkadhammajahito pajahitahirisaṅkhātasukkadhammo.",
  "atk-s0512a0:1308_4": "Jīvitavuttikāraṇāti “kevalaṃ jīvitasseva hetu ayaṃ tāpasaliṅgena caratī”ti cintesinti",
  "atk-s0512a0:1308_5": "dasseti. Parantihīti paranto paccanto nivāsabhūto etesaṃ atthīti parantino, sīmantarikavāsino.",
  "atk-s0512a0:1308_6": "Tehi parantīhi aṭavikehi paccantadeso khobhito ahosi. Taṃ paccantakopaṃ nisedhetuṃ",
  "atk-s0512a0:1308_7": "vūpasametuṃ gacchanto mama pitā kururājā “tāta somanassakumāra, mayhaṃ sāmikaṃ uggatāpanaṃ",
  "atk-s0512a0:1308_8": "ghoratapaṃ paramasantindriyaṃ jaṭilaṃ mā pamajji. So hi amhākaṃ sabbakāmadado, tasmā",
  "atk-s0512a0:1308_9": "yadicchakaṃ cittaruciyaṃ tassa cittānukūlaṃ pavattehi anuvattehī”ti tadā maṃ anusāsīti dasseti.",
  "atk-s0512a0:1309_0": "14. Tamahaṃ gantvānupaṭṭhānanti pitu vacanaṃ anatikkanto taṃ kūṭatāpasaṃ upaṭṭhānatthaṃ",
  "atk-s0512a0:1309_1": "gantvā taṃ sākavatthusmiṃ udakaṃ āsiñcantaṃ disvā “paṇṇiko aya”nti ca ñatvā kacci",
  "atk-s0512a0:1309_2": "te, gahapati, kusalanti, gahapati, te sarīrassa kacci kusalaṃ kusalameva, tathā hi",
  "atk-s0512a0:1309_3": "sākavatthusmiṃ udakaṃ āsiñcasi. Kiṃ vā tava hiraññaṃ vā suvaṇṇaṃ vā āharīyatu, tathā",
  "atk-s0512a0:1309_4": "hi paṇṇikavuttiṃ anutiṭṭhasīti idaṃ vacanaṃ abhāsiṃ.",
  "atk-s0512a0:1310_0": "15. Tena so kupito āsīti tena mayā vuttagahapativādena so mānanissito mānaṃ allīno",
  "atk-s0512a0:1310_1": "kuhako mayhaṃ kupito kuddho ahosi. Kuddho ca samāno “ghātāpemi tuvaṃ ajja, raṭṭhā",
  "atk-s0512a0:1310_2": "pabbājayāmi vā”ti āha.",
  "atk-s0512a0:1311": "Tattha tuvaṃ ajjāti, tvaṃ ajja, idāniyeva rañño āgatakāleti attho.",
  "atk-s0512a0:1312_0": "16. Nisedhayitvā paccantanti paccantaṃ vūpasametvā nagaraṃ apaviṭṭho taṅkhaṇaññeva",
  "atk-s0512a0:1312_1": "uyyānaṃ gantvā kuhakaṃ kuhakatāpasaṃ kacci te, bhante, khamanīyaṃ, sammāno te pavattitoti",
  "atk-s0512a0:1312_2": "kumārena te sammāno pavattito ahosi.",
  "atk-s0512a0:1313_0": "17. Kumāro yathā nāsiyoti yathā kumāro nāsiyo nāsetabbo ghātāpetabbo, tathā so pāpo",
  "atk-s0512a0:1313_1": "tassa rañño ācikkhi. Āṇāpesīti mayhaṃ sāmike imasmiṃ dibbacakkhutāpase sati kiṃ mama",
  "atk-s0512a0:1313_2": "na nipphajjati, tasmā puttena me attho natthi, tatopi ayameva seyyoti cintetvā āṇāpesi.",
  "atk-s0512a0:1314_0": "18. Kinti? Sīsaṃ tattheva chinditvāti yasmiṃ ṭhāne taṃ kumāraṃ passatha, tattheva",
  "atk-s0512a0:1314_1": "tassa sīsaṃ chinditvā sarīrañcassa katvāna catukhaṇḍikaṃ caturo khaṇḍe katvā rathiyā",
  "atk-s0512a0:1314_2": "rathiyaṃ nīyantā vīthito vīthiṃ vikkhipantā dassetha. Kasmā? Sā gati jaṭilahīḷitāti",
  "atk-s0512a0:1314_3": "yehi ayaṃ jaṭilo hīḷito, tesaṃ jaṭilahīḷitānaṃ sā gati sā nipphatti so vipākoti.",
  "atk-s0512a0:1314_4": "Jaṭilahīḷitāti vā jaṭilahīḷanahetu sā tassa nipphattīti evañcettha attho daṭṭhabbo.",
  "atk-s0512a0:1315_0": "19. Tatthāti tassa rañño āṇāyaṃ, tasmiṃ vā tāpasassa paribhave. Kāraṇikāti ghātakā,",
  "atk-s0512a0:1315_1": "coraghātakāti attho. Caṇḍāti kurūrā. Luddāti sudāruṇā. Akāruṇāti tasseva vevacanaṃ",
  "atk-s0512a0:1315_2": "kataṃ. “Akaruṇā”tipi pāḷi, nikkaruṇāti attho. Mātu aṅke nisinnassāti mama mātu sudhammāya",
  "atk-s0512a0:1315_3": "deviyā ucchaṅge nisinnassa. “Nisinnassā”ti anādare sāmivacanaṃ. Ākaḍḍhitvā nayanti",
  "atk-s0512a0:1315_4": "manti mātarā alaṅkaritvā attano aṅke nisīdāpitaṃ maṃ rājāṇāya te coraghātakā goṇaṃ",
  "atk-s0512a0:1315_5": "viya rajjuyā ākaḍḍhitvā āghātanaṃ nayanti. Kumāre pana nīyamāne dāsigaṇaparivutā",
  "atk-s0512a0:1315_6": "saddhiṃ orodhehi sudhammā devī nāgarāpi “mayaṃ niraparādhaṃ kumāraṃ māretuṃ na dassāmā”ti",
  "atk-s0512a0:1315_7": "tena saddhiṃyeva agamaṃsu.",
  "atk-s0512a0:1316_0": "20. Bandhataṃ gāḷhabandhananti gāḷhabandhanaṃ bandhantānaṃ tesaṃ kāraṇikapurisānaṃ.",
  "atk-s0512a0:1316_1": "Rājakiriyāni atthi meti mayā rañño vattabbāni rājakiccāni atthi. Tasmā rañño dassetha",
  "atk-s0512a0:1316_2": "maṃ khippanti tesaṃ ahaṃ evaṃ vacanaṃ avacaṃ.",
  "atk-s0512a0:1317_0": "21. Rañño dassayiṃsu, pāpassa pāpasevinoti attanā pāpasīlassa lāmakācārassa kūṭatāpasassa",
  "atk-s0512a0:1317_1": "sevanato pāpasevino rañño maṃ dassayiṃsu. Disvāna taṃ saññāpesinti taṃ mama pitaraṃ",
  "atk-s0512a0:1317_2": "kururājānaṃ passitvā “kasmā maṃ, deva, mārāpesī”ti vatvā tena “kasmā ca pana tvaṃ",
  "atk-s0512a0:1317_3": "mayhaṃ sāmikaṃ dibbacakkhutāpasaṃ gahapativādena samudācari. Idañcidañca vippakāraṃ",
  "atk-s0512a0:1317_4": "karī”ti vutte “deva, gahapatiññeva ‘gahapatī’ti vadantassa ko mayhaṃ doso”ti vatvā",
  "atk-s0512a0:1317_5": "tassa nānāvidhāni mālāvacchāni ropetvā pupphapaṇṇaphalāphalādīnaṃ vikkiṇanaṃ hatthato",
  "atk-s0512a0:1317_6": "cassa tāni devasikaṃ vikkiṇantehi mālākārapaṇṇikehi saddahāpetvā “mālāvatthupaṇṇavatthūni",
  "atk-s0512a0:1317_7": "upadhārethā”ti vatvā paṇṇasālañcassa pavisitvā pupphādivikkiyaladdhaṃ kahāpaṇakabhaṇḍikaṃ",
  "atk-s0512a0:1317_8": "attano purisehi nīharāpetvā rājānaṃ saññāpesiṃ tassa kūṭatāpasabhāvaṃ jānāpesiṃ.",
  "atk-s0512a0:1317_9": "Mamañca vasamānayinti tena saññāpanena “saccaṃ kho pana kumāro vadati, ayaṃ kūṭatāpaso",
  "atk-s0512a0:1317_10": "pubbe appiccho viya hutvā idāni mahāpariggaho jāto”ti yathā tasmiṃ nibbinno mama",
  "atk-s0512a0:1317_11": "vase vattati, evaṃ rājānaṃ mama vasamānesiṃ.",
  "atk-s0512a0:1318_0": "Tato mahāsatto “evarūpassa bālassa rañño santike vasanato himavantaṃ pavisitvā pabbajituṃ",
  "atk-s0512a0:1318_1": "yutta”nti cintetvā rājānaṃ āpucchi – “na me, mahārāja, idha vāsena attho, anujānātha",
  "atk-s0512a0:1318_2": "maṃ pabbajissāmī”ti. Rājā “tāta, mayā anupadhāretvāva te vadho āṇatto, khama mayhaṃ",
  "atk-s0512a0:1318_3": "aparādha”nti mahāsattaṃ khamāpetvā “ajjeva imaṃ rajjaṃ paṭipajjāhī”ti āha. Kumāro",
  "atk-s0512a0:1318_4": "“deva, kimatthi mānusakesu bhogesu, ahaṃ pubbe dīgharattaṃ dibbabhogasampattiyo anubhaviṃ,",
  "atk-s0512a0:1318_5": "na tatthāpi me saṅgo, pabbajissāmevāhaṃ, na tādisassa bālassa paraneyyabuddhino santike",
  "atk-s0512a0:1318_6": "vasāmī”ti vatvā taṃ ovadanto –",
  "atk-s0512a0:1319": "“Anisamma kataṃ kammaṃ, anavatthāya cintitaṃ;",
  "atk-s0512a0:1320": "Bhesajjasseva vebhaṅgo, vipāko hoti pāpako.",
  "atk-s0512a0:1321": "“Nisamma ca kataṃ kammaṃ, sammāvatthāya cintitaṃ;",
  "atk-s0512a0:1322": "Bhesajjasseva sampatti, vipāko hoti bhadrako.",
  "atk-s0512a0:1323": "“Alaso gihī kāmabhogī na sādhu, asaññato pabbajito na sādhu;",
  "atk-s0512a0:1324": "Rājā na sādhu anisammakārī, yo paṇḍito kodhano taṃ na sādhu.",
  "atk-s0512a0:1325": "“Nisamma khattiyo kayirā, nānisamma disampati;",
  "atk-s0512a0:1326": "Nisammakārino rāja, yaso kitti ca vaḍḍhati.",
  "atk-s0512a0:1327": "“Nisamma daṇḍaṃ paṇayeyya issaro, vegā kataṃ tappati bhūmipāla;",
  "atk-s0512a0:1328": "Sammāpaṇīdhī ca narassa atthā, anānutappā te bhavanti pacchā.",
  "atk-s0512a0:1329": "“Anānutappāni hi ye karonti, vibhajja kammāyatanāni loke;",
  "atk-s0512a0:1330": "Viññuppasatthāni sukhudrayāni, bhavanti buddhānumatāni tāni.",
  "atk-s0512a0:1331": "“Āgacchuṃ dovārikā khaggabandhā, kāsāviyā hantu mamaṃ janinda;",
  "atk-s0512a0:1332": "Mātuñca aṅkasmimahaṃ nisinno, ākaḍḍhito sahasā tehi deva.",
  "atk-s0512a0:1333": "“Kaṭukañhi sambādhaṃ sukicchaṃ patto, madhurampiyaṃ jīvitaṃ laddha rāja;",
  "atk-s0512a0:1334": "Kicchenahaṃ ajja vadhā pamutto, pabbajjamevābhimanohamasmī”ti. –",
  "atk-s0512a0:1335": "Imāhi gāthāhi dhammaṃ desesi.",
  "atk-s0512a0:1336_0": "Tattha anisammāti anupadhāretvā. Anavatthāyāti avavatthapetvā. Vebhaṅgoti vipatti.",
  "atk-s0512a0:1336_1": "Vipākoti nipphatti. Asaññatoti asaṃvuto dussīlo. Paṇayeyyāti paṭṭhapeyya. Vegāti",
  "atk-s0512a0:1336_2": "vegena sahasā. Sammāpaṇīdhī cāti sammāpaṇidhinā, yoniso ṭhapitena cittena katā narassa",
  "atk-s0512a0:1336_3": "atthā pacchā anānutappā bhavantīti attho. Vibhajjāti imāni kātuṃ yuttāni, imāni ayuttānīti",
  "atk-s0512a0:1336_4": "evaṃ paññāya vibhajitvā. Kammāyatanānīti kammāni. Buddhānumatānīti paṇḍitehi anumatāni",
  "atk-s0512a0:1336_5": "anavajjāni honti. Kaṭukanti dukkhaṃ asātaṃ, sambādhaṃ sukicchaṃ maraṇabhayaṃ pattomhi.",
  "atk-s0512a0:1336_6": "Laddhāti attano ñāṇabalena jīvitaṃ labhitvā. Pabbajjamevābhimanoti pabbajjābhimukhacitto evāhamasmi.",
  "atk-s0512a0:1337_0": "Evaṃ mahāsattena dhamme desite rājā deviṃ āmantesi – “devi, tvaṃ puttaṃ nivattehī”ti.",
  "atk-s0512a0:1337_1": "Devīpi kumārassa pabbajjameva rocesi. Mahāsatto mātāpitaro vanditvā “sace mayhaṃ",
  "atk-s0512a0:1337_2": "doso atthi, taṃ khamathā”ti khamāpetvā mahājanaṃ āpucchitvā himavantābhimukho agamāsi.",
  "atk-s0512a0:1337_3": "Gate ca pana mahāsatte mahājano kūṭajaṭilaṃ pothetvā jīvitakkhayaṃ pāpesi. Bodhisattopi",
  "atk-s0512a0:1337_4": "sanāgarehi amaccapārisajjādīhi rājapurisehi assumukhehi anubandhiyamāno te nivattesi.",
  "atk-s0512a0:1337_5": "Manussesu nivattesu manussavaṇṇenāgantvā devatāhi nīto satta pabbatarājiyo atikkamitvā",
  "atk-s0512a0:1337_6": "himavante vissakammunā nimmitāya paṇṇasālāya isipabbajjaṃ pabbaji. Tena vuttaṃ –",
  "atk-s0512a0:1338": "22.",
  "atk-s0512a0:1339": "“So maṃ tattha khamāpesi, mahārajjaṃ adāsi me;",
  "atk-s0512a0:1340": "Sohaṃ tamaṃ dālayitvā, pabbajiṃ anagāriya”nti.",
  "atk-s0512a0:1341": "Tattha tamaṃ dālayitvāti kāmādīnavadassanassa paṭipakkhabhūtaṃ sammohatamaṃ vidhamitvā. Pabbajinti upāgacchiṃ. Anagāriyanti pabbajjaṃ.",
  "atk-s0512a0:1342": "23. Idāni yadatthaṃ tadā taṃ rājissariyaṃ pariccattaṃ, taṃ dassetuṃ “na me dessa”nti osānagāthamāha. Tassattho vuttanayova.",
  "atk-s0512a0:1343": "Evaṃ pana mahāsatte pabbajite yāva soḷasavassakālā rājakule paricārikavesena devatāyeva naṃ upaṭṭhahiṃsu. So tattha jhānābhiññāyo nibbattetvā brahmalokūpago ahosi.",
  "atk-s0512a0:1344": "Tadā kuhako devadatto ahosi, mātā mahāmāyā, mahārakkhitatāpaso sāriputtatthero, somanassakumāro lokanātho.",
  "atk-s0512a0:1345_0": "Tassa yudhañjayacariyāyaṃ vuttanayeneva dasa pāramiyo niddhāretabbā. Idhāpi nekkhammapāramī",
  "atk-s0512a0:1345_1": "atisayavatīti sā eva desanaṃ āruḷhā. Tathā sattavassikakāle eva rājakiccesu samatthatā,",
  "atk-s0512a0:1345_2": "tassa tāpasassa kūṭajaṭilabhāvapariggaṇhanaṃ, tena payuttena raññā vadhe āṇatte santāsābhāvo,",
  "atk-s0512a0:1345_3": "rañño santikaṃ gantvā nānānayehi tassa sadosataṃ attano ca niraparādhataṃ mahājanassa",
  "atk-s0512a0:1345_4": "majjhe pakāsetvā rañño ca paraneyyabuddhitaṃ bālabhāvañca paṭṭhapetvā tena khamāpitepi",
  "atk-s0512a0:1345_5": "tassa santike vāsato rajjissariyato ca saṃvegamāpajjitvā nānappakāraṃ yāciyamānenapi",
  "atk-s0512a0:1345_6": "hatthagataṃ rajjasiriṃ kheḷapiṇḍaṃ viya chaḍḍetvā katthaci alaggacittena hutvā pabbajanaṃ,",
  "atk-s0512a0:1345_7": "pabbajitvā pavivekārāmena hutvā nacirasseva appakasirena jhānābhiññānibbattananti",
  "atk-s0512a0:1345_8": "evamādayo mahāsattassa guṇānubhāvā vibhāvetabbāti.",
  "atk-s0512a0:1346": "Somanassacariyāvaṇṇanā niṭṭhitā.",
  "atk-s0512a0:1347": "3. Ayogharacariyāvaṇṇanā",
  "atk-s0512a0:1348_0": "24. Tatiye ayogharamhi saṃvaḍḍhoti amanussaupaddavaparivajjanatthaṃ caturassasālavasena",
  "atk-s0512a0:1348_1": "kate mahati sabbaayomaye gehe saṃvaḍḍho. Nāmenāsi ayogharoti ayoghare jātasaṃvaḍḍhabhāveneva",
  "atk-s0512a0:1348_2": "“ayogharakumāro”ti nāmena pākaṭo ahosi.",
  "atk-s0512a0:1349_0": "25-6. Tadā hi kāsirañño aggamahesiyā purimattabhāve sapatti “tava jātaṃ jātaṃ pajaṃ",
  "atk-s0512a0:1349_1": "khādeyya”nti patthanaṃ paṭṭhapetvā yakkhiniyoniyaṃ nibbattā okāsaṃ labhitvā tassā",
  "atk-s0512a0:1349_2": "vijātakāle dve vāre putte khādi. Tatiyavāre pana bodhisatto tassā kucchiyaṃ paṭisandhiṃ",
  "atk-s0512a0:1349_3": "gaṇhi. Rājā “deviyā jātaṃ jātaṃ pajaṃ ekā yakkhinī khādati, kiṃ nu kho kātabba”nti",
  "atk-s0512a0:1349_4": "manussehi sammantetvā “amanussā nāma ayogharassa bhāyanti, ayogharaṃ kātuṃ vaṭṭatī”ti",
  "atk-s0512a0:1349_5": "vutte kammāre āṇāpetvā thambhe ādiṃ katvā ayomayeheva sabbagehasambhārehi caturassasālaṃ",
  "atk-s0512a0:1349_6": "mahantaṃ ayogharaṃ niṭṭhāpetvā paripakkagabbhaṃ deviṃ tattha vāsesi. Sā tattha dhaññapuññalakkhaṇaṃ",
  "atk-s0512a0:1349_7": "puttaṃ vijāyi. “Ayogharakumāro”tvevassa nāmaṃ kariṃsu. Taṃ dhātīnaṃ datvā mahantaṃ",
  "atk-s0512a0:1349_8": "ārakkhaṃ saṃvidahitvā rājā deviṃ antepuraṃ ānesi. Yakkhinīpi udakavāraṃ gantvā vessavaṇassa",
  "atk-s0512a0:1349_9": "udakaṃ vahantī jīvitakkhayaṃ pattā.",
  "atk-s0512a0:1350_0": "Mahāsatto ayoghareyeva vaḍḍhitvā viññutaṃ patto, tattheva sabbasippāni uggaṇhi. Rājā",
  "atk-s0512a0:1350_1": "puttaṃ soḷasavassuddesikaṃ viditvā “rajjamassa dassāmī”ti amacce āṇāpesi – “puttaṃ",
  "atk-s0512a0:1350_2": "me ānethā”ti. Te “sādhu, devā”ti nagaraṃ alaṅkārāpetvā sabbālaṅkāravibhūsitaṃ maṅgalavāraṇaṃ",
  "atk-s0512a0:1350_3": "ādāya tattha gantvā kumāraṃ alaṅkaritvā hatthikkhandhe nisīdāpetvā nagaraṃ padakkhiṇaṃ",
  "atk-s0512a0:1350_4": "kāretvā rañño dassesuṃ. Mahāsatto rājānaṃ vanditvā aṭṭhāsi. Rājā tassa sarīrasobhaṃ",
  "atk-s0512a0:1350_5": "oloketvā balavasinehena taṃ āliṅgitvā “ajjeva me puttaṃ abhisiñcathā”ti amacce āṇāpesi.",
  "atk-s0512a0:1350_6": "Mahāsatto pitaraṃ vanditvā “na mayhaṃ rajjena attho, ahaṃ pabbajissāmi, pabbajjaṃ",
  "atk-s0512a0:1350_7": "me anujānāthā”ti āha. Tena vuttaṃ “dukkhena jīvito laddho”tiādi.",
  "atk-s0512a0:1351_0": "Tattha dukkhenāti, tāta, tava bhātikā dve ekāya yakkhiniyā khāditā, tuyhaṃ pana tato",
  "atk-s0512a0:1351_1": "amanussabhayato nivāraṇatthaṃ katena dukkhena mahatā āyāsena jīvito laddho. Saṃpīḷe",
  "atk-s0512a0:1351_2": "patipositoti nānāvidhāya amanussarakkhāya sambādhe ayoghare vijāyanakālato paṭṭhāya",
  "atk-s0512a0:1351_3": "yāva soḷasavassuppattiyā sambādhe saṃvaḍḍhitoti attho. Ajjeva, putta, paṭipajja,",
  "atk-s0512a0:1351_4": "kevalaṃ vasudhaṃ imanti kañcanamālālaṅkatassa setacchattassa heṭṭhā ratanarāsimhi",
  "atk-s0512a0:1351_5": "ṭhapetvā tīhi saṅkhehi abhisiñciyamāno imaṃ kulasantakaṃ kevalaṃ sakalaṃ samuddapariyantaṃ",
  "atk-s0512a0:1351_6": "tatoyeva saha raṭṭhehīti saraṭṭhakaṃ saha nigamehi mahāgāmehīti sanigamaṃ aparimitena",
  "atk-s0512a0:1351_7": "parivārajanena saddhiṃ sajanaṃ imaṃ vasudhaṃ mahāpathaviṃ ajjeva, putta, paṭipajja,",
  "atk-s0512a0:1351_8": "rajjaṃ kārehīti attho. Vanditvā khattiyaṃ. Añjaliṃ paggahetvāna, idaṃ vacanamabravinti",
  "atk-s0512a0:1351_9": "khattiyaṃ kāsirājānaṃ mama pitaraṃ vanditvā tassa añjaliṃ paṇāmetvā idaṃ vacanaṃ abhāsiṃ.",
  "atk-s0512a0:1352_0": "27. Ye keci mahiyā sattāti imissā mahāpathaviyā ye keci sattā nāma. Hīnamukkaṭṭhamajjhimāti",
  "atk-s0512a0:1352_1": "lāmakā ceva uttamā ca, ubhinnaṃ vemajjhe bhavattā majjhimā ca. Sake geheti sabbe",
  "atk-s0512a0:1352_2": "te sake gehe. Sakañātibhīti sakehi ñātīhi sammodamānā vissaṭṭhā anukkaṇṭhitā yathāvibhavaṃ vaḍḍhanti.",
  "atk-s0512a0:1353_0": "28. Idaṃ loke uttariyanti idaṃ pana imasmiṃ loke asadisaṃ, mayhaṃ eva āveṇikaṃ. Kiṃ",
  "atk-s0512a0:1353_1": "pana taṃ saṃpīḷe mama posananti sambādhe mama saṃvaḍḍhanaṃ. Tathā hi ayogharamhi",
  "atk-s0512a0:1353_2": "saṃvaḍḍho, appabhe candasūriyeti candasūriyānaṃ pabhārahite ayoghare saṃvaḍḍhomhīti saṃvaḍḍho amhi.",
  "atk-s0512a0:1354_0": "29. Pūtikuṇapasampuṇṇāti pūtigandhanānappakārakuṇapasampuṇṇā gūthanirayasadisā. Mātu",
  "atk-s0512a0:1354_1": "kucchito jīvitasaṃsaye vattamāne kathaṃ muccitvā nikkhamitvā. Tato ghoratareti tatopi",
  "atk-s0512a0:1354_2": "gabbhavāsato dāruṇatare, avissaṭṭhavāsena dukkhe. Pakkhittayoghareti pakkhitto ayoghare,",
  "atk-s0512a0:1354_3": "bandhanāgāre ṭhapito viya ahosinti dasseti.",
  "atk-s0512a0:1355_0": "30. Yadihanti ettha yadīti nipātamattaṃ. Tādisanti yādisaṃ pubbe vuttaṃ, tādisaṃ",
  "atk-s0512a0:1355_1": "paramadāruṇaṃ dukkhaṃ patvā ahaṃ rajjesu yadi rajjāmi yadi ramissāmi, evaṃ sante",
  "atk-s0512a0:1355_2": "pāpānaṃ lāmakānaṃ nihīnapurisānaṃ uttamo nihīnatamo siyaṃ.",
  "atk-s0512a0:1356_0": "31. Ukkaṇṭhitomhi kāyenāti aparimuttagabbhavāsādinā pūtikāyena ukkaṇṭhito nibbinno",
  "atk-s0512a0:1356_1": "amhi. Rajjenamhi anatthikoti rajjenapi anatthiko amhi. Yakkhiniyā hatthato muttopi",
  "atk-s0512a0:1356_2": "hi nāhaṃ ajarāmaro, kiṃ me rajjena, rajjañhi nāma sabbesaṃ anatthānaṃ sannipātaṭṭhānaṃ,",
  "atk-s0512a0:1356_3": "tattha ṭhitakālato paṭṭhāya dunnikkhamaṃ hoti, tasmā taṃ anupagantvā nibbutiṃ pariyesissaṃ,",
  "atk-s0512a0:1356_4": "yattha maṃ maccu na maddiyeti yattha ṭhitaṃ maṃ mahāseno maccurājā na maddiye na",
  "atk-s0512a0:1356_5": "otthareyya na abhibhaveyya, taṃ nibbutiṃ amatamahānibbānaṃ pariyesissāmīti.",
  "atk-s0512a0:1357_0": "32. Evāhaṃ cintayitvānāti evaṃ iminā vuttappakārena nānappakāraṃ saṃsāre ādīnavaṃ",
  "atk-s0512a0:1357_1": "paccavekkhaṇena nibbāne ānisaṃsadassanena ca yoniso cintetvā. Viravante mahājaneti",
  "atk-s0512a0:1357_2": "mayā vippayogadukkhāsahanena viravante paridevante mātāpituppamukhe mahante jane.",
  "atk-s0512a0:1357_3": "Nāgova bandhanaṃ chetvāti yathā nāma mahābalo hatthināgo dubbalataraṃ rajjubandhanaṃ",
  "atk-s0512a0:1357_4": "sukheneva chindati, evameva ñātisaṅgādibhedassa tasmiṃ jane taṇhābandhanassa chindanena",
  "atk-s0512a0:1357_5": "bandhanaṃ chetvā kānanasaṅkhātaṃ mahāvanaṃ pabbajjūpagamanavasena pāvisiṃ. Osānagāthā vuttatthā eva.",
  "atk-s0512a0:1358_0": "Tattha ca mahāsatto attano pabbajjādhippāyaṃ jānitvā “tāta, kiṃkāraṇā pabbajasī”ti",
  "atk-s0512a0:1358_1": "raññā vutto “deva, ahaṃ mātukucchimhi dasa māse gūthaniraye viya vasitvā mātu kucchito",
  "atk-s0512a0:1358_2": "nikkhanto yakkhiniyā bhayena soḷasavassāni bandhanāgāre vasanto bahi oloketumpi na",
  "atk-s0512a0:1358_3": "labhiṃ, ussadaniraye pakkhitto viya ahosiṃ, yakkhinito muttopi ajarāmaro na homi,",
  "atk-s0512a0:1358_4": "maccu nāmesa na sakkā kenaci jinituṃ, bhave ukkaṇṭhitomhi, yāva me byādhijarāmaraṇāni",
  "atk-s0512a0:1358_5": "nāgacchanti, tāvadeva pabbajitvā dhammaṃ carissāmi, alaṃ me rajjena, anujānāhi maṃ,",
  "atk-s0512a0:1358_6": "deva, pabbajitu”nti vatvā –",
  "atk-s0512a0:1359": "“Yamekarattiṃ paṭhamaṃ, gabbhe vasati māṇavo;",
  "atk-s0512a0:1360": "Abbhuṭṭhitova so yāti, sa gacchaṃ na nivattatī”ti. –",
  "atk-s0512a0:1361_0": "Ādinā catuvīsatiyā gāthāhi pitu dhammaṃ desetvā “mahārāja, tumhākaṃ rajjaṃ tumhākameva",
  "atk-s0512a0:1361_1": "hotu, na mayhaṃ iminā attho, tumhehi saddhiṃ kathenteyeva byādhijarāmaraṇāni āgaccheyyuṃ,",
  "atk-s0512a0:1361_2": "tiṭṭhatha tumhe”ti vatvā ayadāmaṃ chinditvā mattahatthī viya, kañcanapañjaraṃ bhinditvā",
  "atk-s0512a0:1361_3": "sīhapotako viya, kāme pahāya mātāpitaro vanditvā nikkhami. Athassa pitā “ayaṃ nāma",
  "atk-s0512a0:1361_4": "kumāro pabbajitukāmo, kimaṅgaṃ panāhaṃ, mamāpi rajjena attho natthī”ti rajjaṃ pahāya",
  "atk-s0512a0:1361_5": "tena saddhiṃ eva nikkhami. Tasmiṃ nikkhamante devīpi amaccāpi brāhmaṇagahapatikādayopīti",
  "atk-s0512a0:1361_6": "sakalanagaravāsino bhoge chaḍḍetvā nikkhamiṃsu. Samāgamo mahā ahosi, parisā dvādasayojanikā",
  "atk-s0512a0:1361_7": "jātā, te ādāya mahāsatto himavantaṃ pāvisi.",
  "atk-s0512a0:1362_0": "Sakko devarājā tassa nikkhantabhāvaṃ ñatvā vissakammaṃ pesetvā dvādasayojanāyāmaṃ",
  "atk-s0512a0:1362_1": "sattayojanavitthāraṃ assamapadaṃ kāresi, sabbe ca pabbajitaparikkhāre paṭiyādāpesi.",
  "atk-s0512a0:1362_2": "Idha mahāsattassa pabbajjā ca ovādadānañca brahmalokaparāyanatā ca parisāya sammā",
  "atk-s0512a0:1362_3": "paṭipatti ca sabbā mahāgovindacariyāyaṃ vuttanayeneva veditabbā.",
  "atk-s0512a0:1363": "Tadā mātāpitaro mahārājakulāni ahesuṃ, parisā buddhaparisā, ayogharapaṇḍito lokanātho.",
  "atk-s0512a0:1364": "Tassa sesapāraminiddhāraṇā ānubhāvavibhāvanā ca heṭṭhā vuttanayeneva veditabbāti.",
  "atk-s0512a0:1365": "Ayogharacariyāvaṇṇanā niṭṭhitā.",
  "atk-s0512a0:1366": "4. Bhisacariyāvaṇṇanā",
  "atk-s0512a0:1367": "34.",
  "atk-s0512a0:1368_0": "Catutthe yadā homi, kāsīnaṃ puravaruttameti “kāsī”ti bahuvacanavasena laddhavohārassa",
  "atk-s0512a0:1368_1": "raṭṭhassa nagaravare bārāṇasiyaṃ yasmiṃ kāle jātasaṃvaḍḍho hutvā vasāmīti attho.",
  "atk-s0512a0:1368_2": "Bhaginī ca bhātaro satta, nibbattā sottiye kuleti upakañcanādayo cha ahañcāti bhātaro",
  "atk-s0512a0:1368_3": "satta sabbakaniṭṭhā kañcanadevī nāma bhaginī cāti sabbe mayaṃ aṭṭha janā mantajjhenaniratatāya",
  "atk-s0512a0:1368_4": "sottiye uditodite mahati brāhmaṇakule tadā nibbattā jātāti attho.",
  "atk-s0512a0:1369": "35.",
  "atk-s0512a0:1370_0": "Bodhisatto hi tadā bārāṇasiyaṃ asītikoṭivibhavassa brāhmaṇamahāsālassa putto hutvā",
  "atk-s0512a0:1370_1": "nibbatti. Tassa “kañcanakumāro”ti nāmaṃ kariṃsu. Athassa padasā vicaraṇakāle aparo",
  "atk-s0512a0:1370_2": "putto vijāyi. “Upakañcanakumāro”tissa nāmaṃ kariṃsu. Tato paṭṭhāya mahāsattaṃ “mahākañcanakumāro”ti",
  "atk-s0512a0:1370_3": "samudācaranti. Evaṃ paṭipāṭiyā satta puttā ahesuṃ. Sabbakaniṭṭhā pana ekā dhītā.",
  "atk-s0512a0:1370_4": "Tassā “kañcanadevī”ti nāmaṃ kariṃsu. Mahāsatto vayappatto takkasilaṃ gantvā sabbasippāni",
  "atk-s0512a0:1370_5": "uggahetvā paccāgañchi.",
  "atk-s0512a0:1371_0": "Atha naṃ mātāpitaro gharāvāsena bandhitukāmā “attano samānajātikulato te dārikaṃ",
  "atk-s0512a0:1371_1": "ānessāmā”ti vadiṃsu. So “amma, tāta, na mayhaṃ gharāvāsena attho. Mayhañhi sabbo",
  "atk-s0512a0:1371_2": "lokasannivāso āditto viya sappaṭibhayo, bandhanāgāraṃ viya palibuddhanaṃ, ukkārabhūmi",
  "atk-s0512a0:1371_3": "viya jiguccho hutvā upaṭṭhāti, na me cittaṃ kāmesu rajjati, aññe vo puttā atthi,",
  "atk-s0512a0:1371_4": "te gharāvāsena nimantethā”ti vatvā punappunaṃ yācitopi sahāyehi yācāpitopi na icchi,",
  "atk-s0512a0:1371_5": "atha naṃ sahāyā “samma, kiṃ pana tvaṃ patthayanto kāme paribhuñjituṃ na icchasī”ti",
  "atk-s0512a0:1371_6": "pucchiṃsu. So tesaṃ attano nekkhammajjhāsayaṃ ārocesi. Tena vuttaṃ “etesaṃ pubbajo āsi”ntiādi.",
  "atk-s0512a0:1372_0": "Tattha etesaṃ pubbajo āsinti etesaṃ upakañcanakādīnaṃ sattannaṃ jeṭṭhabhātiko ahaṃ",
  "atk-s0512a0:1372_1": "tadā ahosiṃ. Hirīsukkamupāgatoti sukkavipākattā santānassa visodhanato ca sukkaṃ",
  "atk-s0512a0:1372_2": "pāpajigucchanalakkhaṇaṃ hiriṃ bhusaṃ āgato, ativiya pāpaṃ jigucchanto āsinti attho.",
  "atk-s0512a0:1372_3": "Bhavaṃ disvāna bhayato, nekkhammābhirato ahanti kāmabhavādīnaṃ vasena sabbaṃ bhavaṃ",
  "atk-s0512a0:1372_4": "pakkhandituṃ āgacchantaṃ caṇḍahatthiṃ viya, hiṃsituṃ āgacchantaṃ ukkhittāsikaṃ vadhakaṃ",
  "atk-s0512a0:1372_5": "viya, sīhaṃ viya, yakkhaṃ viya, rakkhasaṃ viya, ghoravisaṃ viya, āsivisaṃ viya, ādittaṃ",
  "atk-s0512a0:1372_6": "aṅgāraṃ viya, sappaṭibhayaṃ bhayānakabhāvato passitvā tato muccanatthañca pabbajjābhirato",
  "atk-s0512a0:1372_7": "pabbajitvā “kathaṃ nu kho dhammacariyaṃ sammāpaṭipattiṃ pūreyyaṃ, jhānasamāpattiyo",
  "atk-s0512a0:1372_8": "ca nibbatteyya”nti pabbajjākusaladhammapaṭhamajjhānādiabhirato tadā ahaṃ āsinti attho.",
  "atk-s0512a0:1373_0": "36. Pahitāti mātāpitūhi pesitā. Ekamānasāti samānajjhāsayā pubbe mayā ekacchandā",
  "atk-s0512a0:1373_1": "manāpacārino mātāpitūhi pahitattā pana mama paṭikkūlaṃ amanāpaṃ vadantā. Kāmehi maṃ",
  "atk-s0512a0:1373_2": "nimantentīti mahāpitūhi vā ekamānasā kāmehi maṃ nimantenti. Kulavaṃsaṃ dhārehīti",
  "atk-s0512a0:1373_3": "gharāvāsaṃ saṇṭhapento attano kulavaṃsaṃ dhārehi patiṭṭhapehīti kāmehi maṃ nimantesunti attho.",
  "atk-s0512a0:1374_0": "37. Yaṃ tesaṃ vacanaṃ vuttanti tesaṃ mama piyasahāyānaṃ yaṃ vacanaṃ vuttaṃ. Gihidhamme",
  "atk-s0512a0:1374_1": "sukhāvahanti gihibhāve sati gahaṭṭhabhāve ṭhitassa purisassa ñāyānugatattā diṭṭhadhammikassa",
  "atk-s0512a0:1374_2": "samparāyikassa ca sukhassa āvahanato sukhāvahaṃ. Taṃ me ahosi kaṭhinanti taṃ tesaṃ",
  "atk-s0512a0:1374_3": "mayhaṃ sahāyānaṃ mātāpitūnañca vacanaṃ ekanteneva nekkhammābhiratattā amanāpabhāvena",
  "atk-s0512a0:1374_4": "me kaṭhinaṃ pharusaṃ divasaṃ santattaphālasadisaṃ ubhopi kaṇṇe jhāpentaṃ viya ahosi.",
  "atk-s0512a0:1375_0": "38. Te maṃ tadā ukkhipantanti te mayhaṃ sahāyā mātāpitūhi attano ca upanimantanavasena",
  "atk-s0512a0:1375_1": "anekavāraṃ upanīyamāne kāme uddhamuddhaṃ khipantaṃ chaḍḍentaṃ paṭikkhipantaṃ maṃ",
  "atk-s0512a0:1375_2": "pucchiṃsu. Patthitaṃ mamāti ito visuddhataraṃ kiṃ nu kho iminā patthitanti mayā abhipatthitaṃ",
  "atk-s0512a0:1375_3": "mama taṃ patthanaṃ pucchiṃsu – “kiṃ tvaṃ patthayase, samma, yadi kāme na bhuñjasī”ti.",
  "atk-s0512a0:1376": "39. Atthakāmoti attano atthakāmo, pāpabhīrūti attho. “Attakāmo”tipi pāḷi. Hitesinanti mayhaṃ hitesīnaṃ piyasahāyānaṃ. Keci “atthakāmahitesina”nti paṭhanti, taṃ na sundaraṃ.",
  "atk-s0512a0:1377_0": "40. Pitu mātu ca sāvayunti te mayhaṃ sahāyā anivattanīyaṃ mama pabbajjāchandaṃ viditvā",
  "atk-s0512a0:1377_1": "pabbajitukāmatādīpakaṃ mayhaṃ vacanaṃ pitu mātu ca sāvesuṃ. “Yagghe, ammatātā, jānātha,",
  "atk-s0512a0:1377_2": "ekanteneva mahākañcanakumāro pabbajissati, na so sakkā kenaci upāyena kāmesu upanetu”nti",
  "atk-s0512a0:1377_3": "avocuṃ. Mātāpitā evamāhūti tadā mayhaṃ mātāpitaro mama sahāyehi vuttaṃ mama vacanaṃ",
  "atk-s0512a0:1377_4": "sutvā evamāhaṃsu – “sabbeva pabbajāma, bho”ti, yadi mahākañcanakumārassa nekkhammaṃ",
  "atk-s0512a0:1377_5": "abhirucitaṃ, yaṃ tassa abhirucitaṃ, tadamhākampi abhirucitameva, tasmā sabbeva pabbajāma,",
  "atk-s0512a0:1377_6": "bhoti. “Bho”ti tesaṃ brāhmaṇānaṃ ālapanaṃ. “Pabbajāma kho”tipi pāṭho, pabbajāma evāti",
  "atk-s0512a0:1377_7": "attho. Mahāsattassa hi pabbajjāchandaṃ viditvā upakañcanādayo cha bhātaro bhaginī",
  "atk-s0512a0:1377_8": "ca kañcanadevī pabbajitukāmāva ahesuṃ, tena tepi mātāpitūhi gharāvāsena nimantiyamānā",
  "atk-s0512a0:1377_9": "na icchiṃsuyeva. Tasmā evamāhaṃsu “sabbeva pabbajāma, bho”ti.",
  "atk-s0512a0:1378_0": "Evañca pana vatvā mahāsattaṃ mātāpitaro pakkositvā attanopi adhippāyaṃ tassa ācikkhitvā",
  "atk-s0512a0:1378_1": "“tāta, yadi pabbajitukāmosi, asītikoṭidhanaṃ tava santakaṃ yathāsukhaṃ vissajjehī”ti",
  "atk-s0512a0:1378_2": "āhaṃsu. Atha naṃ mahāpuriso kapaṇaddhikādīnaṃ vissajjetvā mahābhinikkhamanaṃ nikkhamitvā",
  "atk-s0512a0:1378_3": "himavantaṃ pāvisi. Tena saddhiṃ mātāpitaro cha bhātaro ca bhaginī ca eko dāso ekā",
  "atk-s0512a0:1378_4": "dāsī eko ca sahāyo gharāvāsaṃ pahāya agamaṃsu. Tena vuttaṃ –",
  "atk-s0512a0:1379": "41.",
  "atk-s0512a0:1380": "“Ubho mātā pitā mayhaṃ, bhaginī ca satta bhātaro;",
  "atk-s0512a0:1381": "Amitadhanaṃ chaḍḍayitvā, pavisimhā mahāvana”nti.",
  "atk-s0512a0:1382": "Jātakaṭṭhakathāyaṃ pana “mātāpitūsu kālaṃkatesu tesaṃ kattabbakiccaṃ katvā mahāsatto mahābhinikkhamanaṃ nikkhamī”ti vuttaṃ.",
  "atk-s0512a0:1383_0": "Evaṃ himavantaṃ pavisitvā ca te bodhisattappamukhā ekaṃ padumasaraṃ nissāya ramaṇīye",
  "atk-s0512a0:1383_1": "bhūmibhāge assamaṃ katvā pabbajitvā vanamūlaphalāhārā yāpayiṃsu. Tesu upakañcanādayo",
  "atk-s0512a0:1383_2": "aṭṭha janā vārena phalāphalaṃ āharitvā ekasmiṃ pāsāṇaphalake attano itaresañca koṭṭhāse",
  "atk-s0512a0:1383_3": "katvā ghaṇṭisaññaṃ datvā attano koṭṭhāsaṃ ādāya vasanaṭṭhānaṃ pavisanti. Sesāpi ghaṇṭisaññāya",
  "atk-s0512a0:1383_4": "paṇṇasālato nikkhamitvā attano attano pāpuṇanakoṭṭhāsaṃ ādāya vasanaṭṭhānaṃ gantvā",
  "atk-s0512a0:1383_5": "paribhuñjitvā samaṇadhammaṃ karonti.",
  "atk-s0512a0:1384_0": "Aparabhāge bhisāni āharitvā tatheva khādanti. Tattha te ghoratapā paramadhitindriyā",
  "atk-s0512a0:1384_1": "kasiṇaparikammaṃ karontā vihariṃsu. Atha nesaṃ sīlatejena sakkassa bhavanaṃ kampi.",
  "atk-s0512a0:1384_2": "Sakko taṃ kāraṇaṃ ñatvā “ime isayo vīmaṃsissāmī”ti attano ānubhāvena mahāsattassa",
  "atk-s0512a0:1384_3": "koṭṭhāse tayo divase antaradhāpesi. Mahāsatto paṭhamadivase koṭṭhāsaṃ adisvā “mama",
  "atk-s0512a0:1384_4": "koṭṭhāso pamuṭṭho bhavissatī”ti cintesi. Dutiyadivase “mama dosena bhavitabbaṃ, paṇāmanavasena",
  "atk-s0512a0:1384_5": "mama koṭṭhāsaṃ na ṭhapitaṃ maññe”ti cintesi. Tatiyadivase “taṃ kāraṇaṃ sutvā khamāpessāmī”ti",
  "atk-s0512a0:1384_6": "sāyanhasamaye ghaṇṭisaññaṃ datvā tāya saññāya sabbesu sannipatitesu tamatthaṃ ārocetvā",
  "atk-s0512a0:1384_7": "tīsupi divasesu tehi jeṭṭhakoṭṭhāsassa ṭhapitabhāvaṃ sutvā “tumhehi mayhaṃ koṭṭhāso",
  "atk-s0512a0:1384_8": "ṭhapito, mayā pana na laddho, kiṃ nu kho kāraṇa”nti āha. Taṃ sutvā sabbeva saṃvegappattā ahesuṃ.",
  "atk-s0512a0:1385_0": "Tasmiṃ assame rukkhadevatāpi attano bhavanato otaritvā tesaṃ santike nisīdi. Manussānaṃ",
  "atk-s0512a0:1385_1": "hatthato palāyitvā araññaṃ paviṭṭho eko vāraṇo ahituṇḍikahatthato palāyitvā mutto",
  "atk-s0512a0:1385_2": "sappakīḷāpanako eko vānaro ca tehi isīhi kataparicayā tadā tesaṃ santikaṃ gantvā",
  "atk-s0512a0:1385_3": "ekamantaṃ aṭṭhaṃsu. Sakkopi “isigaṇaṃ pariggaṇhissāmī”ti adissamānakāyo tattheva",
  "atk-s0512a0:1385_4": "aṭṭhāsi. Tasmiñca khaṇe bodhisattassa kaniṭṭho upakañcanatāpaso uṭṭhāya bodhisattaṃ",
  "atk-s0512a0:1385_5": "vanditvā sesānaṃ apacitiṃ dassetvā “ahaṃ saññaṃ paṭṭhapetvā attānaññeva sodhetuṃ",
  "atk-s0512a0:1385_6": "labhāmī”ti pucchitvā “āma, labhasī”ti vutte isigaṇamajjhe ṭhatvā sapathaṃ karonto –",
  "atk-s0512a0:1386": "“Assaṃ gavaṃ rajataṃ jātarūpaṃ, bhariyañca so idha labhataṃ manāpaṃ;",
  "atk-s0512a0:1387": "Puttehi dārehi samaṅgi hotu, bhisāni te brāhmaṇa yo ahāsī”ti. –",
  "atk-s0512a0:1388": "Imaṃ gāthaṃ abhāsi. Imañhi so “yattakāni piyavatthūni honti, tehi vippayoge tattakāni dukkhāni uppajjantī”ti vatthukāme garahanto āha.",
  "atk-s0512a0:1389_0": "Taṃ sutvā isigaṇo “mārisa, mā kathaya, atibhāriyo te sapatho”ti kaṇṇe pidahi. Bodhisattopi",
  "atk-s0512a0:1389_1": "“atibhāriyo te sapatho, na, tvaṃ tāta, gaṇhasi, tava pattāsane nisīdā”ti āha. Sesāpi",
  "atk-s0512a0:1389_2": "sapathaṃ karontā yathākkamaṃ –",
  "atk-s0512a0:1390": "“Mālañca so kāsikacandanañca, dhāretu puttassa bahū bhavantu;",
  "atk-s0512a0:1391": "Kāmesu tibbaṃ kurutaṃ apekkhaṃ, bhisāni te brāhmaṇa yo ahāsi.",
  "atk-s0512a0:1392": "“Pahūtadhañño kasimā yasassī, putte gihī dhanimā sabbakāme;",
  "atk-s0512a0:1393": "Vayaṃ apassaṃ gharamāvasātu, bhisāni te brāhmaṇa yo ahāsi.",
  "atk-s0512a0:1394": "“So khattiyo hotu pasayhakārī, rājābhirājā balavā yasassī;",
  "atk-s0512a0:1395": "Sacāturantaṃ mahimāvasātu, bhisāni te brāhmaṇa yo ahāsi.",
  "atk-s0512a0:1396": "“So brāhmaṇo hotu avītarāgo, muhuttanakkhattapathesu yutto;",
  "atk-s0512a0:1397": "Pūjetu naṃ raṭṭhapatī yasassī, bhisāni te brāhmaṇa yo ahāsi.",
  "atk-s0512a0:1398": "“Ajjhāyakaṃ sabbasamantavedaṃ, tapassinaṃ maññatu sabbaloko;",
  "atk-s0512a0:1399": "Pūjentu naṃ jānapadā samecca, bhisāni te brāhmaṇa yo ahāsi.",
  "atk-s0512a0:1400": "“Catussadaṃ gāmavaraṃ samiddhaṃ, dinnañhi so bhuñjatu vāsavena;",
  "atk-s0512a0:1401": "Avītarāgo maraṇaṃ upetu, bhisāni te brāhmaṇa yo ahāsi.",
  "atk-s0512a0:1402": "“So gāmaṇī hotu sahāyamajjhe, naccehi gītehi pamodamāno;",
  "atk-s0512a0:1403": "So rājato byasanamālattha kiñci, bhisāni te brāhmaṇa yo ahāsi.",
  "atk-s0512a0:1404": "“Taṃ ekarājā pathaviṃ vijetvā, itthīsahassassa ṭhapetu agge;",
  "atk-s0512a0:1405": "Sīmantinīnaṃ pavarā bhavātu, bhisāni te brāhmaṇa yā ahāsi.",
  "atk-s0512a0:1406": "“Isīnañhi sā sabbasamāgatānaṃ, bhuñjeyya sāduṃ avikampamānā;",
  "atk-s0512a0:1407": "Carātu lābhena vikatthamānā, bhisāni te brāhaṇa yā ahāsi.",
  "atk-s0512a0:1408": "“Āvāsiko hotu mahāvihāre, navakammiko hotu gajaṅgalāyaṃ;",
  "atk-s0512a0:1409": "Ālokasandhiṃ divasaṃ karotu, bhisāni te brāhmaṇa yo ahāsi.",
  "atk-s0512a0:1410": "“So bajjhataṃ pāsasatehi chamhi, rammā vanā nīyatu rājadhāniṃ;",
  "atk-s0512a0:1411": "Tuttehi so haññatu pācanehi, bhisāni te brāhmaṇa yo ahāsi.",
  "atk-s0512a0:1412": "“Alakkamālī tipukaṇṇapiṭṭho, laṭṭhīhato sappamukhaṃ upetu;",
  "atk-s0512a0:1413": "Sakacchabandho visikhaṃ carātu, bhisāni te brāhmaṇa yo ahāsī”ti. –",
  "atk-s0512a0:1414": "Imā gāthāyo avocuṃ.",
  "atk-s0512a0:1415_0": "Tattha tibbanti vatthukāmakilesakāmesu bahalaṃ apekkhaṃ karotu. Kasimāti sampannakasikammo.",
  "atk-s0512a0:1415_1": "Putte gihī dhanimā sabbakāmeti putte labhatu, gihī hotu, sattavidhena dhanena dhanimā",
  "atk-s0512a0:1415_2": "hotu, rūpādibhede sabbakāme labhatu. Vayaṃ apassanti mahallakakālepi apabbajitvā",
  "atk-s0512a0:1415_3": "attano vayaṃ apassanto pañcakāmaguṇasamiddhaṃ gharameva āvasatu. Rājābhirājāti rājūnaṃ",
  "atk-s0512a0:1415_4": "antare atirājā. Avītarāgoti purohitaṭṭhānataṇhāya sataṇho. Tapassinanti tapasīlaṃ,",
  "atk-s0512a0:1415_5": "sīlasampannoti naṃ maññatu. Catussadanti ākiṇṇamanussatāya manussehi pahūtadhaññatāya",
  "atk-s0512a0:1415_6": "dhaññena sulabhadārutāya dārūhi sampannodakatāya udakenāti catūhi ussannaṃ. Vāsavenāti",
  "atk-s0512a0:1415_7": "vāsavena dinnaṃ viya acalaṃ, vāsavato laddhavarānubhāveneva rājānaṃ ārādhetvā tena",
  "atk-s0512a0:1415_8": "dinnantipi attho. Avītarāgoti avigatarāgo kaddame sūkaro viya kāmapaṅke nimuggova hotu.",
  "atk-s0512a0:1416_0": "Gāmaṇīti gāmajeṭṭhako. Tanti taṃ itthiṃ. Ekarājāti aggarājā. Itthīsahassassāti vacanamaṭṭhatāya",
  "atk-s0512a0:1416_1": "vuttaṃ. Soḷasannaṃ itthisahassānaṃ aggaṭṭhāne ṭhapetūti attho. Sīmantinīnanti sīmantadharānaṃ,",
  "atk-s0512a0:1416_2": "itthīnanti attho. Sabbasamāgatānanti sabbesaṃ sannipatitānaṃ majjhe nisīditvā. Avikampamānāti",
  "atk-s0512a0:1416_3": "anosakkamānā sādurasaṃ bhuñjatūti attho. Carātu lābhena vikatthamānāti lābhahetu",
  "atk-s0512a0:1416_4": "siṅgāravesaṃ gahetvā lābhaṃ uppādetuṃ caratu. Āvāsikoti āvāsajagganako. Gajaṅgalāyanti",
  "atk-s0512a0:1416_5": "evaṃnāmake nagare. Tattha kira dabbasambhārā sulabhā. Ālokasandhiṃ divasanti ekadivasena",
  "atk-s0512a0:1416_6": "ekameva vātapānaṃ karotu. So kira devaputto kassapabuddhakāle gajaṅgalanagaraṃ nissāya",
  "atk-s0512a0:1416_7": "yojanike mahāvihāre āvāsiko saṅghatthero hutvā jiṇṇe vihāre navakammāni karontova",
  "atk-s0512a0:1416_8": "mahādukkhaṃ anubhavi, taṃ sandhāyāha.",
  "atk-s0512a0:1417_0": "Pāsasatehīti bahūhi pāsehi. Chamhīti catūsu pādesu gīvāya kaṭibhāge cāti chasu ṭhānesu.",
  "atk-s0512a0:1417_1": "Tuttehīti dvikaṇṭakāhi dīghalaṭṭhīhi. Pācanehīti rassapācanehi, aṅkusakehi vā. Alakkamālīti",
  "atk-s0512a0:1417_2": "ahituṇḍikena kaṇṭhe parikkhipitvā ṭhapitāya alakkamālāya samannāgato. Tipukaṇṇapiṭṭhoti",
  "atk-s0512a0:1417_3": "tipupiḷandhanena piḷandhitapiṭṭhikaṇṇo kaṇṇapiṭṭho. Laṭṭhihatoti sappakīḷāpanaṃ sikkhāpayamāno",
  "atk-s0512a0:1417_4": "laṭṭhiyā hato hutvā. Sabbaṃ te kāmabhogaṃ gharāvāsaṃ attanā attanā anubhūtadukkhañca",
  "atk-s0512a0:1417_5": "jigucchantā tathā tathā sapathaṃ karontā evamāhaṃsu.",
  "atk-s0512a0:1418": "Atha bodhisatto “sabbehi imehi sapatho kato, mayāpi kātuṃ vaṭṭatī”ti sapathaṃ karonto –",
  "atk-s0512a0:1419": "“Yo ve anaṭṭhaṃva naṭṭhanti cāha, kāmeva so labhataṃ bhuñjatañca;",
  "atk-s0512a0:1420": "Agāramajjhe maraṇaṃ upetu, yo vā bhonto saṅkati kañci devā”ti. –",
  "atk-s0512a0:1421": "Imaṃ gāthamāha.",
  "atk-s0512a0:1422": "Tattha bhontoti bhavanto. Saṅkatīti āsaṅkati. Kañcīti aññataraṃ.",
  "atk-s0512a0:1423_0": "Atha sakko “sabbepime kāmesu nirapekkhā”ti jānitvā saṃviggamānaso na imesu kenacipi",
  "atk-s0512a0:1423_1": "bhisāni nītāni, nāpi tayā anaṭṭhaṃ naṭṭhanti vuttaṃ, apica ahaṃ tumhe vīmaṃsitukāmo",
  "atk-s0512a0:1423_2": "antaradhāpesinti dassento –",
  "atk-s0512a0:1424": "“Vīmaṃsamāno isino bhisāni, tīre gahetvāna thale nidhesiṃ;",
  "atk-s0512a0:1425": "Suddhā apāpā isayo vasanti, etāni te brahmacārī bhisānī”ti. –",
  "atk-s0512a0:1426": "Osānagāthamāha.",
  "atk-s0512a0:1427": "Taṃ sutvā bodhisatto –",
  "atk-s0512a0:1428": "“Na te naṭā no pana kīḷaneyyā, na bandhavā no pana te sahāyā;",
  "atk-s0512a0:1429": "Kismiṃ vupatthambha sahassanetta, isīhi tvaṃ kīḷasi devarājā”ti. –",
  "atk-s0512a0:1430": "Sakkaṃ tajjesi.",
  "atk-s0512a0:1431": "Atha naṃ sakko –",
  "atk-s0512a0:1432": "“Ācariyo mesi pitā ca mayhaṃ, esā patiṭṭhā khalitassa brahme;",
  "atk-s0512a0:1433": "Ekāparādhaṃ khama bhūripañña, na paṇḍitā kodhabalā bhavantī”ti. –",
  "atk-s0512a0:1434": "Khamāpesi.",
  "atk-s0512a0:1435": "Mahāsatto sakkassa devarañño khamitvā sayaṃ isigaṇaṃ khamāpento –",
  "atk-s0512a0:1436": "“Suvāsitaṃ isinaṃ ekarattaṃ, yaṃ vāsavaṃ bhūtapatiddasāma;",
  "atk-s0512a0:1437": "Sabbeva bhonto sumanā bhavantu, yaṃ brāhmaṇo paccupādī bhisānī”ti. –",
  "atk-s0512a0:1438": "Āha.",
  "atk-s0512a0:1439_0": "Tattha na te naṭāti, devarāja, mayaṃ tava naṭā vā kīḷitabbayuttakā vā na homa. Nāpi",
  "atk-s0512a0:1439_1": "tava ñātakā, sahāyā hassaṃ kātabbā. Atha tvaṃ kismiṃ vupatthambhāti kiṃ upatthambhakaṃ",
  "atk-s0512a0:1439_2": "katvā, kiṃ nissāya isīhi saddhiṃ kīḷasīti attho. Esā patiṭṭhāti esā tava pādacchāyā",
  "atk-s0512a0:1439_3": "ajja mama khalitassa aparādhassa patiṭṭhā hotu. Suvāsitanti āyasmantānaṃ isīnaṃ ekarattimpi",
  "atk-s0512a0:1439_4": "imasmiṃ araññe vasitaṃ suvasitameva. Kiṃkāraṇā? Yaṃ vāsavaṃ bhūtapatiṃ addasāma.",
  "atk-s0512a0:1439_5": "Sace hi mayaṃ nagare avasimhā, na imaṃ addasāma. Bhontoti bhavanto. Sabbepi sumanā",
  "atk-s0512a0:1439_6": "bhavantu tussantu, sakkassa devarañño khamantu, kiṃkāraṇā? Yaṃ brāhmaṇo paccupādī",
  "atk-s0512a0:1439_7": "bhisāni yasmā tumhākaṃ ācariyo bhisāni alabhīti. Sakko isigaṇaṃ vanditvā devalokaṃ",
  "atk-s0512a0:1439_8": "gato. Isigaṇopi jhānābhiññāyo nibbattetvā brahmalokūpago ahosi.",
  "atk-s0512a0:1440_0": "Tadā upakañcanādayo cha bhātaro sāriputtamoggallānamahākassapaanuruddhapuṇṇaānandattherā,",
  "atk-s0512a0:1440_1": "bhaginī uppalavaṇṇā, dāsī khujjuttarā, dāso citto gahapati, rukkhadevatā sātāgiro,",
  "atk-s0512a0:1440_2": "vāraṇo pālileyyanāgo, vānaro madhuvāsiṭṭho, sakko kāḷudāyī, mahākañcanatāpaso lokanātho.",
  "atk-s0512a0:1441": "Tassa idhāpi heṭṭhā vuttanayeneva dasa pāramiyo niddhāretabbā. Tathā accantameva kāmesu anapekkhatādayo guṇānubhāvā vibhāvetabbāti.",
  "atk-s0512a0:1442": "Bhisacariyāvaṇṇanā niṭṭhitā.",
  "atk-s0512a0:1443": "5. Soṇapaṇḍitacariyāvaṇṇanā",
  "atk-s0512a0:1444_0": "42. Pañcame nagare brahmavaḍḍhaneti brahmavaḍḍhananāmake nagare. Kulavareti aggakule.",
  "atk-s0512a0:1444_1": "Seṭṭheti pāsaṃsatame. Mahāsāleti mahāsāre. Ajāyahanti ajāyiṃ ahaṃ. Idaṃ vuttaṃ hoti",
  "atk-s0512a0:1444_2": "– tasmiṃ kāle “brahmavaḍḍhana”nti laddhanāme bārāṇasinagare yadā homi bhavāmi paṭivasāmi,",
  "atk-s0512a0:1444_3": "tadā abhijātasampattiyā uditoditabhāvena agge vijjāvatasampattiyā seṭṭhe asītikoṭivibhavatāya",
  "atk-s0512a0:1444_4": "mahāsāle brāhmaṇakule ahaṃ uppajjinti.",
  "atk-s0512a0:1445_0": "Tadā hi mahāsatto brahmalokato cavitvā brahmavaḍḍhananagare asītikoṭivibhavassa aññatarassa",
  "atk-s0512a0:1445_1": "brāhmaṇamahāsālassa putto hutvā nibbatti. Tassa nāmaggahaṇadivase “soṇakumāro”ti",
  "atk-s0512a0:1445_2": "nāmaṃ kariṃsu. Tassa padasā gamanakāle aññopi satto brahmalokā cavitvā bodhisattassa",
  "atk-s0512a0:1445_3": "mātuyā kucchimhi paṭisandhiṃ gaṇhi. Tassa jātassa “nandakumāro”ti nāmaṃ kariṃsu.",
  "atk-s0512a0:1445_4": "Tesaṃ uggahitavedānaṃ sabbasippanipphattippattānaṃ vayappattānaṃ rūpasampadaṃ disvā",
  "atk-s0512a0:1445_5": "tuṭṭhahaṭṭhā mātāpitaro “gharabandhanena bandhissāmā”ti paṭhamaṃ soṇakumāraṃ āhaṃsu",
  "atk-s0512a0:1445_6": "– “tāta, te patirūpakulato dārikaṃ ānessāma, tvaṃ kuṭumbaṃ paṭipajjāhī”ti.",
  "atk-s0512a0:1446_0": "Mahāsatto “alaṃ mayhaṃ gharāvāsena, ahaṃ yāvajīvaṃ tumhe paṭijaggitvā tumhākaṃ accayena",
  "atk-s0512a0:1446_1": "pabbajissāmī”ti āha. Mahāsattassa hi tadā tayopi bhavā ādittaṃ agāraṃ viya aṅgārakāsu",
  "atk-s0512a0:1446_2": "viya ca upaṭṭhahiṃsu. Visesato panesa nekkhammajjhāsayo nekkhammādhimutto ahosi.",
  "atk-s0512a0:1446_3": "Tassa adhippāyaṃ ajānantā te punappunaṃ kathentāpi tassa cittaṃ alabhitvā nandakumāraṃ",
  "atk-s0512a0:1446_4": "āmantetvā “tāta, tena hi tvaṃ kuṭumbaṃ paṭipajjāhī”ti vatvā tenāpi “nāhaṃ mama bhātarā",
  "atk-s0512a0:1446_5": "chaḍḍitakheḷaṃ sīsena ukkhipāmi, ahampi tumhākaṃ accayena bhātarā saddhiṃ pabbajissāmī”ti",
  "atk-s0512a0:1446_6": "vutte “ime evaṃ taruṇā kāme jahanti, kimaṅgaṃ pana mayanti sabbeva pabbajissāmā”ti",
  "atk-s0512a0:1446_7": "cintetvā “tāta, kiṃ vo amhākaṃ accayena pabbajjāya, sabbe saheva pabbajāmā”ti vatvā",
  "atk-s0512a0:1446_8": "ñātīnaṃ dātabbayuttakaṃ datvā dāsajanaṃ bhujissaṃ katvā rañño ārocetvā sabbaṃ dhanaṃ",
  "atk-s0512a0:1446_9": "vissajjetvā mahādānaṃ pavattetvā cattāropi janā brahmavaḍḍhananagarā nikkhamitvā",
  "atk-s0512a0:1446_10": "himavantappadese padumapuṇḍarīkamaṇḍitaṃ mahāsaraṃ nissāya ramaṇīye vanasaṇḍe assamaṃ",
  "atk-s0512a0:1446_11": "māpetvā pabbajitvā tattha vasiṃsu. Tena vuttaṃ –",
  "atk-s0512a0:1447": "43.",
  "atk-s0512a0:1448": "“Tadāpi lokaṃ disvāna, andhībhūtaṃ tamotthaṭaṃ;",
  "atk-s0512a0:1449": "Cittaṃ bhavato patikuṭati, tuttavegahataṃ viya.",
  "atk-s0512a0:1450": "44.",
  "atk-s0512a0:1451": "“Disvāna vividhaṃ pāpaṃ, evaṃ cintesahaṃ tadā;",
  "atk-s0512a0:1452": "Kadāhaṃ gehā nikkhamma, pavisissāmi kānanaṃ.",
  "atk-s0512a0:1453": "45.",
  "atk-s0512a0:1454": "“Tadāpi maṃ nimantiṃsu, kāmabhogehi ñātayo;",
  "atk-s0512a0:1455": "Tesampi chandamācikkhiṃ, mā nimantetha tehi maṃ.",
  "atk-s0512a0:1456": "46.",
  "atk-s0512a0:1457": "“Yo me kaniṭṭhako bhātā, nando nāmāsi paṇḍito;",
  "atk-s0512a0:1458": "Sopi maṃ anusikkhanto, pabbajjaṃ samarocayi.",
  "atk-s0512a0:1459": "47.",
  "atk-s0512a0:1460": "“Ahaṃ soṇo ca nando ca, ubho mātāpitā mama;",
  "atk-s0512a0:1461": "Tadāpi bhoge chaḍḍetvā, pāvisimhā mahāvana”nti.",
  "atk-s0512a0:1462_0": "Tattha tadāpīti yadā ahaṃ brahmavaḍḍhananagare soṇo nāma brāhmaṇakumāro ahosiṃ, tadāpi.",
  "atk-s0512a0:1462_1": "Lokaṃ disvānāti sakalampi sattalokaṃ paññācakkhunā passitvā. Andhībhūtanti paññācakkhuvirahena",
  "atk-s0512a0:1462_2": "andhajātaṃ andhabhāvaṃ pattaṃ. Tamotthaṭanti avijjandhakārena abhibhūtaṃ. Cittaṃ",
  "atk-s0512a0:1462_3": "bhavato patikuṭatīti jātiādisaṃvegavatthupaccavekkhaṇena kāmādibhavato mama cittaṃ",
  "atk-s0512a0:1462_4": "saṅkuṭati sannilīyati na visarati. Tuttavegahataṃ viyāti tuttaṃ vuccati ayokaṇṭakasīso",
  "atk-s0512a0:1462_5": "dīghadaṇḍo, yo patodoti vuccati. Tena vegasā abhihato yathā hatthājānīyo saṃvegappatto",
  "atk-s0512a0:1462_6": "hoti, evaṃ mama cittaṃ tadā kāmādīnavapaccavekkhaṇena saṃvegappattanti dasseti.",
  "atk-s0512a0:1463_0": "Disvāna vividhaṃ pāpanti gehaṃ āvasantehi gharāvāsanimittaṃ chandadosādivasena karīyamānaṃ",
  "atk-s0512a0:1463_1": "nānāvidhaṃ pāṇātipātādipāpakammañceva tannimittañca nesaṃ lāmakabhāvaṃ passitvā.",
  "atk-s0512a0:1463_2": "Evaṃ cintesahaṃ tadāti “kadā nu kho ahaṃ mahāhatthī viya ayabandhanaṃ gharabandhanaṃ",
  "atk-s0512a0:1463_3": "chinditvā gehato nikkhamanavasena vanaṃ pavisissāmī”ti evaṃ tadā soṇakumārakāle cintesiṃ",
  "atk-s0512a0:1463_4": "ahaṃ. Tadāpi maṃ nimantiṃsūti na kevalaṃ ayogharapaṇḍitādikāleyeva, atha kho tadāpi",
  "atk-s0512a0:1463_5": "tasmiṃ soṇakumārakālepi maṃ mātāpituādayo ñātayo kāmabhogino kāmajjhāsayā “ehi, tāta,",
  "atk-s0512a0:1463_6": "imaṃ asītikoṭidhanaṃ vibhavaṃ paṭipajja, kulavaṃsaṃ patiṭṭhāpehī”ti uḷārehi bhogehi",
  "atk-s0512a0:1463_7": "nimantayiṃsu. Tesampi chandamācikkhinti tesampi mama ñātīnaṃ tehi kāmabhogehi mā",
  "atk-s0512a0:1463_8": "maṃ nimantayitthāti attano chandampi ācikkhiṃ, pabbajjāya ninnajjhāsayampi kathesiṃ,",
  "atk-s0512a0:1463_9": "yathājjhāsayaṃ paṭipajjathāti adhippāyo.",
  "atk-s0512a0:1464_0": "Sopi maṃ anu sikkhantoti “ime kāmā nāma appassādā bahudukkhā bahūpāyāsā”tiādinā nayena",
  "atk-s0512a0:1464_1": "nānappakāraṃ kāmesu ādīnavaṃ paccavekkhitvā yathāhaṃ sīlādīni sikkhanto pabbajjaṃ",
  "atk-s0512a0:1464_2": "rocesiṃ. Sopi nandapaṇḍito tatheva tassa nekkhammena maṃ anusikkhanto pabbajjaṃ samarocayīti.",
  "atk-s0512a0:1464_3": "Ahaṃ soṇo ca nando cāti tasmiṃ kāle soṇanāmako ahaṃ mayhaṃ kaniṭṭhabhātā nando cāti.",
  "atk-s0512a0:1464_4": "Ubho mātāpitā mamāti “ime nāma puttakā evaṃ taruṇakālepi kāme jahanti, kimaṅgaṃ pana",
  "atk-s0512a0:1464_5": "maya”nti uppannasaṃvegā mātāpitaro ca. Bhoge chaḍḍetvāti asītikoṭivibhavasamiddhe",
  "atk-s0512a0:1464_6": "mahā bhoge anapekkhacittā kheḷapiṇḍaṃ viya pariccajitvā mayaṃ cattāropi janā himavantappadese",
  "atk-s0512a0:1464_7": "mahāvanaṃ nekkhammajjhāsayena pavisimhāti attho.",
  "atk-s0512a0:1465_0": "Pavisitvā ca te tattha ramaṇīye bhūmibhāge assamaṃ māpetvā tāpasapabbajjāya pabbajitvā",
  "atk-s0512a0:1465_1": "tattha vasiṃsu. Te ubhopi bhātaro mātāpitaro paṭijaggiṃsu. Tesu nandapaṇḍito “mayā",
  "atk-s0512a0:1465_2": "ābhataphalāphalāneva mātāpitaro khādāpessāmī”ti hiyyo ca purimagocaragahitaṭṭhānato",
  "atk-s0512a0:1465_3": "ca yāni tāni avasesāni phalāphalāni pātova ānetvā mātāpitaro khādāpeti. Te tāni khāditvā",
  "atk-s0512a0:1465_4": "mukhaṃ vikkhāletvā uposathikā honti. Soṇapaṇḍito pana dūraṃ gantvā madhuramadhurāni",
  "atk-s0512a0:1465_5": "supakkāni āharitvā upanāmeti. Atha naṃ te “tāta, kaniṭṭhena ābhatāni mayaṃ khāditvā",
  "atk-s0512a0:1465_6": "uposathikā jātā, idāni no attho natthī”ti vadanti. Iti tassa phalāphalāni paribhogaṃ",
  "atk-s0512a0:1465_7": "na labhanti vinassanti, punadivasādīsupi tathevāti, evaṃ so pañcābhiññatāya dūrampi",
  "atk-s0512a0:1465_8": "gantvā āharati, te pana na khādanti.",
  "atk-s0512a0:1466_0": "Atha mahāsatto cintesi – “mātāpitaro sukhumālā, nando ca yāni tāni apakkāni duppakkāni",
  "atk-s0512a0:1466_1": "phalāphalāni āharitvā khādāpeti, evaṃ sante ime na ciraṃ pavattissanti, vāressāmi",
  "atk-s0512a0:1466_2": "na”nti. Atha naṃ āmantetvā “nanda, ito paṭṭhāya phalāphalaṃ āharitvā mamāgamanaṃ",
  "atk-s0512a0:1466_3": "patimānehi, ubho ekatova khādāpessāmā”ti āha. Evaṃ vuttepi attano puññaṃ paccāsīsanto",
  "atk-s0512a0:1466_4": "na tassa vacanamakāsi. Mahāsatto taṃ upaṭṭhānaṃ āgataṃ “na tvaṃ paṇḍitānaṃ vacanaṃ",
  "atk-s0512a0:1466_5": "karosi, ahaṃ jeṭṭho, mātāpitaro ca mameva bhāro, ahameva ne paṭijaggissāmi, tvaṃ",
  "atk-s0512a0:1466_6": "ito aññattha yāhī”ti tassa accharaṃ pahari.",
  "atk-s0512a0:1467_0": "So tena paṇāmito tattha ṭhātuṃ asakkonto taṃ vanditvā mātāpitūnaṃ tamatthaṃ ārocetvā",
  "atk-s0512a0:1467_1": "attano paṇṇasālaṃ pavisitvā kasiṇaṃ oloketvā taṃdivasameva aṭṭha ca samāpattiyo pañca",
  "atk-s0512a0:1467_2": "ca abhiññāyo nibbattetvā cintesi – “kiṃ nu kho ahaṃ sinerupādato ratanavālukaṃ āharitvā",
  "atk-s0512a0:1467_3": "mama bhātu paṇṇasālāpariveṇaṃ ākiritvā khamāpessāmi, udāhu anotattato udakaṃ āharitvā",
  "atk-s0512a0:1467_4": "khamāpessāmi? Atha vā me bhātā devatāvasena khameyya, cattāro mahārājāno sakkañca",
  "atk-s0512a0:1467_5": "devarājānaṃ ānetvā khamāpessāmi, evaṃ pana na sobhissati, ayaṃ kho manojo brahmavaḍḍhanarājā",
  "atk-s0512a0:1467_6": "sakalajambudīpe aggarājā, taṃ ādiṃ katvā sabbe rājāno ānetvā khamāpessāmi, evaṃ sante",
  "atk-s0512a0:1467_7": "mama bhātu guṇo sakalajambudīpaṃ avattharitvā gamissati, cando viya sūriyo viya ca paññāyissatī”ti.",
  "atk-s0512a0:1468_0": "So tāvadeva iddhiyā gantvā brahmavaḍḍhananagare tassa rañño nivesanadvāre otaritvā",
  "atk-s0512a0:1468_1": "“eko tāpaso tumhe daṭṭhukāmo”ti rañño ārocāpetvā tena katokāso tassa santikaṃ gantvā",
  "atk-s0512a0:1468_2": "“ahaṃ attano balena sakalajambudīpe rajjaṃ gahetvā tava dassāmī”ti. “Kathaṃ pana",
  "atk-s0512a0:1468_3": "tumhe, bhante, sakalajambudīpe rajjaṃ gahetvā dassathā”ti? “Mahārāja, kassaci vadhacchedaṃ",
  "atk-s0512a0:1468_4": "akatvā attano iddhiyāva gahetvā dassāmī”ti mahatiyā senāya saddhiṃ taṃ ādāya kosalaraṭṭhaṃ",
  "atk-s0512a0:1468_5": "gantvā nagarassa avidūre khandhāvāraṃ nivesetvā “yuddhaṃ vā no detu, vase vā vattatū”ti",
  "atk-s0512a0:1468_6": "kosalarañño dūtaṃ pāhesi. Tena kujjhitvā yuddhasajjena hutvā nikkhantena saddhiṃ",
  "atk-s0512a0:1468_7": "yuddhe āraddhe attano iddhānubhāvena yathā dvinnaṃ senānaṃ pīḷanaṃ na hoti, evaṃ",
  "atk-s0512a0:1468_8": "katvā yathā ca kosalarājā tassa vase vattati, evaṃ vacanapaṭivacanaharaṇehi saṃvidahi.",
  "atk-s0512a0:1468_9": "Etenupāyena sakalajambudīpe rājāno tassa vase vattāpesi.",
  "atk-s0512a0:1469_0": "So tena parituṭṭho nandapaṇḍitaṃ āha – “bhante, tumhehi yathā mayhaṃ paṭiññātaṃ,",
  "atk-s0512a0:1469_1": "tathā kataṃ, bahūpakārā me tumhe, kimahaṃ tumhākaṃ karissāmi, ahañhi te sakalajambudīpe",
  "atk-s0512a0:1469_2": "upaḍḍharajjampi dātuṃ icchāmi, kimaṅgaṃ pana hatthiassarathamaṇimuttāpavāḷarajatasuvaṇṇadāsidāsaparijanapariccheda”nti?",
  "atk-s0512a0:1469_3": "Taṃ sutvā nandapaṇḍito “na me te, mahārāja, rajjena attho, nāpi hatthiyānādīhi, api",
  "atk-s0512a0:1469_4": "ca kho te raṭṭhe asukasmiṃ nāma assame mama mātāpitaro pabbajitvā vasanti. Tyāhaṃ",
  "atk-s0512a0:1469_5": "upaṭṭhahanto ekasmiṃ aparādhe mama jeṭṭhabhātikena soṇapaṇḍitena nāma mahesinā paṇāmito,",
  "atk-s0512a0:1469_6": "svāhaṃ taṃ ādāya tassa santikaṃ gantvā khamāpessāmi, tassa me tvaṃ khamāpane sahāyo",
  "atk-s0512a0:1469_7": "hohī”ti. Rājā “sādhū”ti sampaṭicchitvā catuvīsatiakkhobhanī parimāṇāya senāya parivuto",
  "atk-s0512a0:1469_8": "ekasatarājūhi saddhiṃ nandapaṇḍitaṃ purakkhatvā taṃ assamapadaṃ patvā caturaṅgulappadesaṃ",
  "atk-s0512a0:1469_9": "muñcitvā ākāse ṭhitena kājena anotattato udakaṃ āharitvā pānīyaṃ paṭisāmetvā pariveṇaṃ",
  "atk-s0512a0:1469_10": "sammajjitvā mātāpitūnaṃ āsannappadese nisinnaṃ jhānaratisamappitaṃ mahāsattaṃ upasaṅkamitvā",
  "atk-s0512a0:1469_11": "nandapaṇḍito naṃ khamāpesi. Mahāsatto nandapaṇḍitaṃ mātaraṃ paṭicchāpetvā attanā",
  "atk-s0512a0:1469_12": "yāvajīvaṃ pitaraṃ paṭijaggi. Tesaṃ pana rājūnaṃ –",
  "atk-s0512a0:1470": "“Ānando ca pamodo ca, sadā hasitakīḷitaṃ;",
  "atk-s0512a0:1471": "Mātaraṃ paricaritvāna, labbhametaṃ vijānatā.",
  "atk-s0512a0:1472": "“Ānando ca pamodo ca, sadā hasitakīḷitaṃ;",
  "atk-s0512a0:1473": "Pitaraṃ paricaritvāna, labbhametaṃ vijānato.",
  "atk-s0512a0:1474": "“Dānañca peyyavajjañca, atthacariyā ca yā idha;",
  "atk-s0512a0:1475": "Samānattatā ca dhammesu, tattha tattha yathārahaṃ;",
  "atk-s0512a0:1476": "Ete kho saṅgahā loke, rathassāṇīva yāyato.",
  "atk-s0512a0:1477": "“Ete ca saṅgahā nāssu, na mātā puttakāraṇā;",
  "atk-s0512a0:1478": "Labhetha mānaṃ pūjaṃ vā, pitā vā puttakāraṇā.",
  "atk-s0512a0:1479": "“Yasmā ca saṅgahā ete, sammapekkhanti paṇḍitā;",
  "atk-s0512a0:1480": "Tasmā mahattaṃ papponti, pāsaṃsā ca bhavanti te.",
  "atk-s0512a0:1481": "“Brahmāti mātāpitaro, pubbācariyāti vuccare;",
  "atk-s0512a0:1482": "Āhuneyyā ca puttānaṃ, pajāya anukampakā.",
  "atk-s0512a0:1483": "“Tasmā hi ne namasseyya, sakkareyya ca paṇḍito;",
  "atk-s0512a0:1484": "Annena atha pānena, vatthena sayanena ca;",
  "atk-s0512a0:1485": "Ucchādanena nhāpanena, pādānaṃ dhovanena ca.",
  "atk-s0512a0:1486": "“Tāya naṃ pāricariyāya, mātāpitūsu paṇḍitā;",
  "atk-s0512a0:1487": "Idheva naṃ pasaṃsanti, pecca sagge pamodatī”ti. –",
  "atk-s0512a0:1488_0": "Buddhalīḷāya dhammaṃ desesi, taṃ sutvā sabbepi te rājāno sabalakāyā pasīdiṃsu. Atha",
  "atk-s0512a0:1488_1": "ne pañcasu sīlesu patiṭṭhāpetvā “dānādīsu appamattā hothā”ti ovaditvā vissajjesi.",
  "atk-s0512a0:1488_2": "Te sabbepi dhammena rajjaṃ kāretvā āyupariyosāne devanagaraṃ pūrayiṃsu. Bodhisatto",
  "atk-s0512a0:1488_3": "“ito paṭṭhāya mātaraṃ paṭijaggāhī”ti mātaraṃ nandapaṇḍitaṃ paṭicchāpetvā attanā yāvajīvaṃ",
  "atk-s0512a0:1488_4": "pitaraṃ paṭijaggi. Te ubhopi āyupariyosāne brahmalokaparāyanā ahesuṃ.",
  "atk-s0512a0:1489_0": "Tadā mātāpitaro mahārājakulāni, nandapaṇḍito ānandatthero, manojo rājā sāriputtatthero,",
  "atk-s0512a0:1489_1": "ekasatarājāno asītimahātherā ceva aññataratherā ca, catuvīsatiakkhobhanīparisā buddhaparisā,",
  "atk-s0512a0:1489_2": "soṇapaṇḍito lokanātho.",
  "atk-s0512a0:1490_0": "Tassa kiñcāpi sātisayā nekkhammapāramī, tathāpi heṭṭhā vuttanayeneva sesapāramiyo",
  "atk-s0512a0:1490_1": "ca niddhāretabbā. Tathā accantameva kāmesu anapekkhatā, mātāpitūsu tibbo sagāravasappatissabhāvo,",
  "atk-s0512a0:1490_2": "mātāpituupaṭṭhānena atitti, satipi nesaṃ upaṭṭhāne sabbakālaṃ samāpattivihārehi vītināmananti",
  "atk-s0512a0:1490_3": "evamādayo mahāsattassa guṇānubhāvā vibhāvetabbāti.",
  "atk-s0512a0:1491": "Soṇapaṇḍitacariyāvaṇṇanā niṭṭhitā.",
  "atk-s0512a0:1492": "Nekkhammapāramī niṭṭhitā.",
  "atk-s0512a0:1493": "6. Temiyacariyāvaṇṇanā",
  "atk-s0512a0:1494_0": "48. Chaṭṭhe kāsirājassa atrajoti kāsirañño atrajo putto yadā homi, tadā mūgapakkhoti",
  "atk-s0512a0:1494_1": "nāmena, temiyoti vadanti manti temiyoti nāmena mūgapakkhavatādhiṭṭhānena “mūgapakkho”ti",
  "atk-s0512a0:1494_2": "mātāpitaro ādiṃ katvā sabbeva maṃ vadantīti sambandho. Mahāsattassa hi jātadivase",
  "atk-s0512a0:1494_3": "sakalakāsiraṭṭhe devo vassi, yasmā ca so rañño ceva amaccādīnañca hadayaṃ uḷārena",
  "atk-s0512a0:1494_4": "pītisinehena temayamāno uppanno, tasmā “temiyakumāro”ti nāmaṃ ahosi.",
  "atk-s0512a0:1495_0": "49. Soḷasitthisahassānanti soḷasannaṃ kāsirañño itthāgārasahassānaṃ. Na vijjati pumoti",
  "atk-s0512a0:1495_1": "putto na labbhati. Na kevalañca putto eva, dhītāpissa natthi eva. Ahorattānaṃ accayena,",
  "atk-s0512a0:1495_2": "nibbatto ahamekakoti aputtakasseva tassa rañño bahūnaṃ saṃvaccharānaṃ atītattā anekesaṃ",
  "atk-s0512a0:1495_3": "ahorattānaṃ apagamanena sakkadattiyo ahamekakova bodhipariyesanaṃ caramāno, tadā",
  "atk-s0512a0:1495_4": "tassa putto hutvā uppannoti satthā vadati.",
  "atk-s0512a0:1496_0": "Tatrāyaṃ anupubbikathā – atīte bārāṇasiyaṃ kāsirājā rajjaṃ kāresi. Tassa soḷasasahassā",
  "atk-s0512a0:1496_1": "itthiyo ahesuṃ. Tāsu ekāpi puttaṃ vā dhītaraṃ vā na labhati. Nāgarā “amhākaṃ rañño",
  "atk-s0512a0:1496_2": "vaṃsānurakkhako ekopi putto natthī”ti vippaṭisārī jātā sannipatitvā rājānaṃ “puttaṃ",
  "atk-s0512a0:1496_3": "patthehī”ti āhaṃsu. Rājā soḷasasahassā itthiyo “puttaṃ patthethā”ti āṇāpesi. Tā candādīnaṃ",
  "atk-s0512a0:1496_4": "upaṭṭhānādīni katvā patthentiyopi na labhiṃsu. Aggamahesī panassa maddarājadhītā",
  "atk-s0512a0:1496_5": "candādevī nāma sīlasampannā ahosi. Rājā “tvampi puttaṃ patthehī”ti āha. Sā puṇṇamadivase",
  "atk-s0512a0:1496_6": "uposathikā hutvā attano sīlaṃ āvajjetvā “sacāhaṃ akhaṇḍasīlā, iminā me saccena putto",
  "atk-s0512a0:1496_7": "uppajjatū”ti saccakiriyamakāsi. Tassā sīlatejena sakkassa āsanaṃ uṇhākāraṃ dassesi.",
  "atk-s0512a0:1496_8": "Sakko āvajjento taṃ kāraṇaṃ ñatvā “candādeviyā puttapaṭilābhassa upāyaṃ karissāmī”ti",
  "atk-s0512a0:1496_9": "tassā anucchavikaṃ puttaṃ upadhārento bodhisattaṃ tāvatiṃsabhavane nibbattitvā tattha",
  "atk-s0512a0:1496_10": "yāvatāyukaṃ ṭhatvā tato cavitvā uparidevaloke uppajjitukāmaṃ disvā tassa santikaṃ",
  "atk-s0512a0:1496_11": "gantvā “samma, tayi manussaloke uppanne pāramiyo ca te pūressanti, mahājanassa ca",
  "atk-s0512a0:1496_12": "vuḍḍhi bhavissati, ayaṃ kāsirañño candā nāma aggamahesī puttaṃ pattheti, tassā kucchiyaṃ uppajjāhī”ti āha.",
  "atk-s0512a0:1497_0": "So “sādhū”ti paṭissuṇitvā tassā kucchiyaṃ paṭisandhiṃ gaṇhi. Tassa sahāyā pañcasatā",
  "atk-s0512a0:1497_1": "devaputtā khīṇāyukā devalokā cavitvā tasseva rañño amaccabhariyānaṃ kucchīsu paṭisandhiṃ",
  "atk-s0512a0:1497_2": "gaṇhiṃsu. Devī gabbhassa patiṭṭhitabhāvaṃ ñatvā rañño ārocesi. Rājā gabbhaparihāraṃ",
  "atk-s0512a0:1497_3": "dāpesi. Sā paripuṇṇagabbhā dhaññapuññalakkhaṇasampannaṃ puttaṃ vijāyi. Taṃdivasameva",
  "atk-s0512a0:1497_4": "amaccagehesu pañcakumārasatāni vijāyiṃsu. Ubhayampi sutvā rājā “mama puttassa parivārā",
  "atk-s0512a0:1497_5": "ete”ti pañcannaṃ dārakasatānaṃ pañcadhātisatāni pesetvā kumārapasādhanāni ca pesesi.",
  "atk-s0512a0:1497_6": "Mahāsattassa pana atidīghādidosavivajjitā alambatthanā madhurathaññā catusaṭṭhidhātiyo",
  "atk-s0512a0:1497_7": "datvā mahantaṃ sakkāraṃ katvā candādeviyāpi varaṃ adāsi. Sā gahitakaṃ katvā ṭhapesi.",
  "atk-s0512a0:1497_8": "Dārako mahatā parivārena vaḍḍhati. Atha naṃ ekamāsikaṃ alaṅkaritvā rañño santikaṃ",
  "atk-s0512a0:1497_9": "ānayiṃsu. Rājā piyaputtaṃ oloketvā āliṅgitvā aṅke nisīdāpetvā ramayamāno nisīdi.",
  "atk-s0512a0:1498_0": "50. Tasmiṃ khaṇe cattāro corā ānītā. Rājā tesu ekassa sakaṇṭakāhi kasāhi pahārasahassaṃ",
  "atk-s0512a0:1498_1": "āṇāpesi, ekassa saṅkhalikāya bandhitvā bandhanāgārappavesanaṃ, ekassa sarīre sattippahāradānaṃ,",
  "atk-s0512a0:1498_2": "ekassa sūlāropanaṃ. Mahāsatto pitu kathaṃ sutvā saṃvegappatto hutvā “aho mama pitā",
  "atk-s0512a0:1498_3": "rajjaṃ nissāya bhāriyaṃ nirayagāmikammaṃ karotī”ti cintesi. Punadivase naṃ setacchattassa",
  "atk-s0512a0:1498_4": "heṭṭhā alaṅkatasirisayane nipajjāpesuṃ.",
  "atk-s0512a0:1499_0": "So thokaṃ niddāyitvā paṭibuddho akkhīni ummīletvā setacchattaṃ olokento mahantaṃ",
  "atk-s0512a0:1499_1": "sirivibhavaṃ passi. Athassa pakatiyāpi saṃvegappattassa atirekataraṃ bhayaṃ uppajji.",
  "atk-s0512a0:1499_2": "So “kuto nu kho ahaṃ imaṃ rājagehaṃ āgato”ti upadhārento jātissarañāṇena devalokato",
  "atk-s0512a0:1499_3": "āgatabhāvaṃ ñatvā tato paraṃ olokento ussadaniraye pakkabhāvaṃ passi. Tato paraṃ",
  "atk-s0512a0:1499_4": "olokento tasmiṃyeva nagare rājabhāvaṃ passi. Atha so “ahaṃ vīsativassāni rajjaṃ kāretvā",
  "atk-s0512a0:1499_5": "asītivassasahassāni ussadaniraye pacciṃ, idāni punapi imasmiṃ coragehe nibbattosmi,",
  "atk-s0512a0:1499_6": "pitāpi me hiyyo catūsu coresu ānītesu tathārūpaṃ pharusaṃ nirayasaṃvattanikaṃ kathaṃ",
  "atk-s0512a0:1499_7": "kathesi. Na me iminā aviditavipulānatthāvahena rajjena attho, kathaṃ nu kho imamhā",
  "atk-s0512a0:1499_8": "coragehā mucceyya”nti cintento nipajji. Atha naṃ ekā devadhītā “tāta temiyakumāra,",
  "atk-s0512a0:1499_9": "mā bhāyi, tīṇi aṅgāni adhiṭṭhahitvā tava sotthi bhavissatī”ti samassāsesi. Taṃ sutvā",
  "atk-s0512a0:1499_10": "mahāsatto rajjasaṅkhātā anatthato muccitukāmo soḷasasaṃvaccharāni tīṇi aṅgāni acalādhiṭṭhānavasena",
  "atk-s0512a0:1499_11": "adhiṭṭhahi. Tena vuttaṃ “kicchāladdhaṃ piyaṃ putta”ntiādi.",
  "atk-s0512a0:1500_0": "Tattha kicchāladdhanti kicchena kasirena cirakālapatthanāya laddhaṃ. Abhijātanti",
  "atk-s0512a0:1500_1": "jātisampannaṃ. Kāyajutiyā ceva ñāṇajutiyā ca samannāgatattā jutindharaṃ. Setacchattaṃ",
  "atk-s0512a0:1500_2": "dhārayitvāna, sayane poseti maṃ pitāti pitā me kāsirājā “mā naṃ kumāraṃ rajo vā ussāvo",
  "atk-s0512a0:1500_3": "vā”ti jātakālato paṭṭhāya setacchattassa heṭṭhā sirisayane sayāpetvā mahantena parivārena maṃ poseti.",
  "atk-s0512a0:1501_0": "51. Niddāyamāno sayanavare pabujjhitvā ahaṃ olokento paṇḍaraṃ setacchattaṃ addasaṃ.",
  "atk-s0512a0:1501_1": "Yenāhaṃ nirayaṃ gatoti yena setacchattena tato tatiye attabhāve ahaṃ nirayaṃ gato,",
  "atk-s0512a0:1501_2": "setacchattasīsena rajjaṃ vadati.",
  "atk-s0512a0:1502_0": "52. Saha diṭṭhassa me chattanti taṃ setacchattaṃ diṭṭhassa diṭṭhavato me saha tena",
  "atk-s0512a0:1502_1": "dassanena, dassanasamakālamevāti attho. Tāso uppajji bheravoti suparividitādīnavattā",
  "atk-s0512a0:1502_2": "bhayānako cittutrāso udapādi. Vinicchayaṃ samāpanno, kathāhaṃ imaṃ muñcissanti kathaṃ",
  "atk-s0512a0:1502_3": "nu kho ahaṃ imaṃ rajjaṃ kāḷakaṇṇiṃ muñceyyanti evaṃ vicāraṇaṃ āpajjiṃ.",
  "atk-s0512a0:1503_0": "53. Pubbasālohitā mayhanti pubbe ekasmiṃ attabhāve mama mātubhūtapubbā tasmiṃ chatte",
  "atk-s0512a0:1503_1": "adhivatthā devatā mayhaṃ atthakāminī hitesinī. Sā maṃ disvāna dukkhitaṃ, tīsu ṭhānesu",
  "atk-s0512a0:1503_2": "yojayīti sā devatā maṃ tathā cetodukkhena dukkhitaṃ disvā mūgapakkhabadhirabhāvasaṅkhātesu",
  "atk-s0512a0:1503_3": "tīsu rajjadukkhato nikkhamanakāraṇesu yojesi.",
  "atk-s0512a0:1504_0": "54. Paṇḍiccayanti paṇḍiccaṃ, ayameva vā pāṭho. Mā vibhāvayāti mā pakāsehi. Bālamatoti",
  "atk-s0512a0:1504_1": "bāloti ñāto. Sabboti sakalo antojano ceva bahijano ca. Ocināyatūti nīharathetaṃ kāḷakaṇṇinti",
  "atk-s0512a0:1504_2": "avajānātu. Evaṃ tava attho bhavissatīti evaṃ yathāvuttanayena avajānitabbabhāve sati",
  "atk-s0512a0:1504_3": "tuyhaṃ gehato nikkhamanena hitaṃ pāramiparipūraṇaṃ bhavissati.",
  "atk-s0512a0:1505_0": "55. Tetaṃ vacananti te etaṃ tīṇi aṅgāni adhiṭṭhāhīti vacanaṃ. Atthakāmāsi me ammāti",
  "atk-s0512a0:1505_1": "amma devate, mama atthakāmā asi. Hitakāmāti tasseva pariyāyavacanaṃ. Atthoti vā ettha",
  "atk-s0512a0:1505_2": "sukhaṃ veditabbaṃ. Hitanti tassa kāraṇabhūtaṃ puññaṃ.",
  "atk-s0512a0:1506_0": "56. Sāgareva thalaṃ labhinti coragehe vatāhaṃ jāto, ahu me mahāvatānatthoti sokasāgare",
  "atk-s0512a0:1506_1": "osīdanto tassā devatāya ahaṃ vacanaṃ sutvā sāgare osīdanto viya thalaṃ patiṭṭhaṃ",
  "atk-s0512a0:1506_2": "alabhiṃ, rajjakulato nikkhamanopāyaṃ alabhinti attho. Tayo aṅge adhiṭṭhahinti yāva",
  "atk-s0512a0:1506_3": "gehato nikkhamiṃ, tāva tīṇi aṅgāni kāraṇāni adhiṭṭhahiṃ.",
  "atk-s0512a0:1507": "57. Idāni tāni sarūpato dassetuṃ “mūgo ahosi”nti gāthamāha. Tattha pakkhoti pīṭhasappi. Sesaṃ suviññeyyameva.",
  "atk-s0512a0:1508_0": "Evaṃ pana mahāsatte devatāya dinnanaye ṭhatvā jātavassato paṭṭhāya mūgādibhāvena",
  "atk-s0512a0:1508_1": "attānaṃ dassente mātāpitaro dhātiādayo ca “mūgānaṃ hanupariyosānaṃ nāma evarūpaṃ",
  "atk-s0512a0:1508_2": "na hoti, badhirānaṃ kaṇṇasotaṃ nāma evarūpaṃ na hoti, pīṭhasappīnaṃ hatthapādā nāma",
  "atk-s0512a0:1508_3": "evarūpā na honti, bhavitabbamettha kāraṇena, vīmaṃsissāma na”nti cintetvā “khīrena",
  "atk-s0512a0:1508_4": "tāva vīmaṃsissāmā”ti sakaladivasaṃ khīraṃ na denti. So sussantopi khīratthāya saddaṃ na karoti.",
  "atk-s0512a0:1509_0": "Athassa mātā “putto me chāto, khīramassa dethā”ti khīraṃ dāpesi. Evaṃ antarantarā",
  "atk-s0512a0:1509_1": "khīraṃ adatvā ekasaṃvaccharaṃ vīmaṃsantāpi antaraṃ na passiṃsu. Tato “kumārakā nāma",
  "atk-s0512a0:1509_2": "pūvakhajjakaṃ piyāyanti, phalāphalaṃ piyāyanti, kīḷanabhaṇḍakaṃ piyāyanti, bhojanaṃ",
  "atk-s0512a0:1509_3": "piyāyantī”ti tāni tāni palobhanīyāni upanetvā vīmaṃsanavasena palobhentā yāva pañcavassakālā",
  "atk-s0512a0:1509_4": "antaraṃ na passiṃsu. Atha naṃ “dārakā nāma aggito bhāyanti, mattahatthito bhāyanti,",
  "atk-s0512a0:1509_5": "sappato bhāyanti, ukkhittāsikapurisato bhāyanti, tehi vīmaṃsissāmā”ti yathā tehissa",
  "atk-s0512a0:1509_6": "anattho na jāyati, tathā purimameva saṃvidahitvā atibhayānakākārena upagacchante kāresuṃ.",
  "atk-s0512a0:1510_0": "Mahāsatto nirayabhayaṃ āvajjetvā “ito sataguṇena sahassaguṇena satasahassaguṇena",
  "atk-s0512a0:1510_1": "nirayo bhāyitabbo”ti niccalova hoti. Evampi vīmaṃsitvā antaraṃ na passantā puna “dārakā",
  "atk-s0512a0:1510_2": "nāma samajjatthikā hontī”ti samajjaṃ kāretvāpi mahāsattaṃ sāṇiyā parikkhipitvā ajānantasseva",
  "atk-s0512a0:1510_3": "catūsu passesu saṅkhasaddehi bherisaddehi ca sahasā ekaninnādaṃ kāretvāpi andhakāre",
  "atk-s0512a0:1510_4": "ghaṭehi dīpaṃ upanetvā sahasā ālokaṃ dassetvāpi sakalasarīraṃ phāṇitena makkhetvā",
  "atk-s0512a0:1510_5": "bahumakkhike ṭhāne nipajjāpetvāpi nhāpanādīni akatvā uccārapassāvamatthake nipannaṃ",
  "atk-s0512a0:1510_6": "ajjhupekkhitvāpi tattha ca palipannaṃ sayamānaṃ parihāsehi akkosanehi ca ghaṭṭetvāpi",
  "atk-s0512a0:1510_7": "heṭṭhāmañce aggikapallaṃ katvā uṇhasantāpena pīḷetvāpīti evaṃ nānāvidhehi upāyehi",
  "atk-s0512a0:1510_8": "vīmaṃsantāpissa antaraṃ na passiṃsu.",
  "atk-s0512a0:1511_0": "Mahāsatto hi sabbattha nirayabhayameva āvajjetvā adhiṭṭhānaṃ avikopento niccalova",
  "atk-s0512a0:1511_1": "ahosi. Evaṃ pannarasavassāni vīmaṃsitvā atha soḷasavassakāle “pīṭhasappino vā hontu",
  "atk-s0512a0:1511_2": "mūgabadhirā vā rajanīyesu arajjantā dussanīyesu adussantā nāma natthīti nāṭakānissa",
  "atk-s0512a0:1511_3": "paccupaṭṭhapetvā vīmaṃsissāmā”ti kumāraṃ gandhodakena nhāpetvā devaputtaṃ viya alaṅkaritvā",
  "atk-s0512a0:1511_4": "devavimānakappaṃ pupphagandhadāmādīhi ekāmodapamodaṃ pāsādaṃ āropetvā uttamarūpadharā",
  "atk-s0512a0:1511_5": "bhāvavilāsasampannā devaccharāpaṭibhāgā itthiyo upaṭṭhapesuṃ – “gacchatha naccādīhi",
  "atk-s0512a0:1511_6": "kumāraṃ abhiramāpethā”ti. Tā upagantvā tathā kātuṃ vāyamiṃsu. So buddhisampannatāya",
  "atk-s0512a0:1511_7": "“imā me sarīrasamphassaṃ mā vindiṃsū”ti assāsapassāse nirundhi. Tā tassa sarīrasamphassaṃ",
  "atk-s0512a0:1511_8": "avindantiyo “thaddhasarīro esa, nāyaṃ manusso, yakkho bhavissatī”ti pakkamiṃsu.",
  "atk-s0512a0:1512_0": "Evaṃ soḷasa vassāni soḷasahi mahāvīmaṃsāhi anekāhi ca khuddakavīmaṃsāhi pariggaṇhituṃ",
  "atk-s0512a0:1512_1": "asakkuṇitvā mātāpitaro “tāta, temiyakumāra, mayaṃ tava amūgādibhāvaṃ jānāma, na hi",
  "atk-s0512a0:1512_2": "tesaṃ evarūpāni mukhakaṇṇasotapādāni honti, tvaṃ amhehi patthetvā laddhaputtako,",
  "atk-s0512a0:1512_3": "mā no nāsehi, sakalajambudīpe rājūnaṃ santikā garahato mocehī”ti saha visuṃ visuñca",
  "atk-s0512a0:1512_4": "anekavāraṃ yāciṃsu. So tehi evaṃ yāciyamānopi asuṇanto viya hutvā nipajji.",
  "atk-s0512a0:1513_0": "58. Atha rājā mahāsattassa ubho pāde kaṇṇasote jivhaṃ ubho ca hatthe kusalehi purisehi",
  "atk-s0512a0:1513_1": "vīmaṃsāpetvā “yadipi apīṭhasappiādīnaṃ viyassa pādādayo, tathāpi ayaṃ pīṭhasappi",
  "atk-s0512a0:1513_2": "mūgabadhiro maññe, īdise kāḷakaṇṇipurise imasmiṃ gehe vasante tayo antarāyā paññāyanti",
  "atk-s0512a0:1513_3": "jīvitassa vā chattassa vā mahesiyā vā”ti lakkhaṇapāṭhakehi idāni kathitaṃ. Jātadivase",
  "atk-s0512a0:1513_4": "pana “tumhākaṃ domanassapariharaṇatthaṃ ‘dhaññapuññalakkhaṇo’ti vutta”nti amaccehi",
  "atk-s0512a0:1513_5": "ārocitaṃ sutvā antarāyabhayena bhīto “gacchatha naṃ avamaṅgalarathe nipajjāpetvā",
  "atk-s0512a0:1513_6": "pacchimadvārena nīharāpetvā āmakasusāne nikhaṇathā”ti āṇāpesi. Taṃ sutvā mahāsatto",
  "atk-s0512a0:1513_7": "haṭṭho udaggo ahosi – “cirassaṃ vata me manoratho matthakaṃ pāpuṇissatī”ti. Tena",
  "atk-s0512a0:1513_8": "vuttaṃ “tato me hatthapāde cā”tiādi.",
  "atk-s0512a0:1514_0": "Tattha maddiyāti maddanavasena vīmaṃsitvā. Anūnatanti hatthādīhi avikalataṃ. Nindisunti",
  "atk-s0512a0:1514_1": "“evaṃ anūnāvayavopi samāno mūgādi viya dissamāno “rajjaṃ kāretuṃ abhabbo, kāḷakaṇṇipuriso",
  "atk-s0512a0:1514_2": "aya”nti garahiṃsu. “Niddisu”ntipi pāṭho, vadiṃsūti attho.",
  "atk-s0512a0:1515_0": "59. Chaḍḍanaṃ anumodisunti rājadassanatthaṃ āgatā sabbepi janapadavāsino senāpatipurohitappamukhā",
  "atk-s0512a0:1515_1": "rājapurisā te sabbepi ekamanā samānacittā hutvā antarāyapariharaṇatthaṃ raññā āṇattā",
  "atk-s0512a0:1515_2": "bhūmiyaṃ nikhaṇanavasena mama chaḍḍanaṃ mukhasaṅkocaṃ akatvā abhimukhabhāvena sādhu",
  "atk-s0512a0:1515_3": "suṭṭhu idaṃ kattabbamevāti anumodiṃsu.",
  "atk-s0512a0:1516_0": "60. So me attho samijjhathāti yassatthāya yadatthaṃ tato mūgādibhāvādhiṭṭhānavasena",
  "atk-s0512a0:1516_1": "dukkaracaraṇaṃ ciṇṇaṃ caritaṃ, so attho mama samijjhati. Tesaṃ mama mātāpituādīnaṃ",
  "atk-s0512a0:1516_2": "matiṃ adhippāyaṃ sutvā so ahaṃ mama adhippāyasamijjhanena haṭṭho anupadhāretvā bhūmiyaṃ",
  "atk-s0512a0:1516_3": "nikhaṇanānujānanena saṃviggamānasova ahosinti vacanasesena sambandho veditabbo.",
  "atk-s0512a0:1517_0": "61. Evaṃ kumārassa bhūmiyaṃ nikhaṇane raññā āṇatte candādevī taṃ pavattiṃ sutvā rājānaṃ",
  "atk-s0512a0:1517_1": "upasaṅkamitvā, “deva, tumhehi mayhaṃ varo dinno, mayā ca gahitakaṃ katvā ṭhapito,",
  "atk-s0512a0:1517_2": "taṃ me idāni dethā”ti. “Gaṇha, devī”ti. “Puttassa me rajjaṃ dethā”ti. “Putto te kāḷakaṇṇī,",
  "atk-s0512a0:1517_3": "na sakkā dātu”nti. “Tena hi, deva, yāvajīvaṃ adento satta vassāni dethā”ti. “Tampi",
  "atk-s0512a0:1517_4": "na sakkā”ti. “Cha vassāni, pañcacattāritīṇidveekaṃ vassaṃ, satta māse, chapañcacattārotayodveekaṃ",
  "atk-s0512a0:1517_5": "māsaṃaddhamāsaṃsattāhaṃ dethā”ti. Sādhu gaṇhāti.",
  "atk-s0512a0:1518_0": "Sā puttaṃ alaṅkārāpetvā “temiyakumārassa idaṃ rajja”nti nagare bheriṃ carāpetvā nagaraṃ",
  "atk-s0512a0:1518_1": "alaṅkārāpetvā puttaṃ hatthikkhandhaṃ āropetvā setacchattaṃ matthake kārāpetvā nagaraṃ",
  "atk-s0512a0:1518_2": "padakkhiṇaṃ katvā āgataṃ alaṅkatasirisayane nipajjāpetvā sabbarattiṃ yāci – “tāta",
  "atk-s0512a0:1518_3": "temiya, taṃ nissāya soḷasa vassāni niddaṃ alabhitvā rodamānāya me akkhīni uppakkāni,",
  "atk-s0512a0:1518_4": "sokena hadayaṃ bhijjati viya, tava apīṭhasappiādibhāvaṃ jānāmi, mā maṃ anāthaṃ karī”ti.",
  "atk-s0512a0:1518_5": "Iminā niyāmena cha divase yāci. Chaṭṭhe divase rājā sunandaṃ nāma sārathiṃ pakkosāpetvā",
  "atk-s0512a0:1518_6": "“sve pātova avamaṅgalarathena kumāraṃ nīharitvā āmakasusāne bhūmiyaṃ nikhaṇitvā pathavivaḍḍhanakakammaṃ",
  "atk-s0512a0:1518_7": "katvā ehī”ti āha. Taṃ sutvā devī “tāta, kāsirājā taṃ sve āmakasusāne nikhaṇituṃ āṇāpesi.",
  "atk-s0512a0:1518_8": "Sve maraṇaṃ pāpuṇissatī”ti āha.",
  "atk-s0512a0:1519_0": "Mahāsatto taṃ sutvā “temiya, soḷasa vassāni tayā kato vāyāmo matthakaṃ patto”ti haṭṭho",
  "atk-s0512a0:1519_1": "udaggo ahosi. Mātuyā panassa hadayaṃ bhijjanākāraṃ viya ahosi. Atha tassā rattiyā",
  "atk-s0512a0:1519_2": "accayena pātova sārathi rathaṃ ādāya dvāre ṭhapetvā sirigabbhaṃ pavisitvā “devi,",
  "atk-s0512a0:1519_3": "mā mayhaṃ kujjhi, rañño āṇā”ti puttaṃ āliṅgitvā nipannaṃ deviṃ piṭṭhihatthena apanetvā",
  "atk-s0512a0:1519_4": "kumāraṃ ukkhipitvā pāsādā otari. Devī uraṃ paharitvā mahāsaddena paridevitvā mahātale ohīyi.",
  "atk-s0512a0:1520_0": "Atha naṃ mahāsatto oloketvā “mayi akathente mātu soko balavā bhavissatī”ti kathetukāmo",
  "atk-s0512a0:1520_1": "hutvāpi “sace kathessāmi soḷasa vassāni kato vāyāmo mogho bhavissati, akathento panāhaṃ",
  "atk-s0512a0:1520_2": "attano ca mātāpitūnañca paccayo bhavissāmī”ti adhivāsesi. Sārathi “mahāsattaṃ rathaṃ",
  "atk-s0512a0:1520_3": "āropetvā pacchimadvārābhimukhaṃ rathaṃ pesessāmī”ti pācīnadvārābhimukhaṃ pesesi.",
  "atk-s0512a0:1520_4": "Ratho nagarā nikkhamitvā devatānubhāvena tiyojanaṭṭhānaṃ gato. Mahāsatto suṭṭhutaraṃ",
  "atk-s0512a0:1520_5": "tuṭṭhacitto ahosi. Tattha vanaghaṭaṃ sārathissa āmakasusānaṃ viya upaṭṭhāsi. So “idaṃ",
  "atk-s0512a0:1520_6": "ṭhānaṃ sundara”nti rathaṃ okkamāpetvā maggapasse ṭhapetvā rathā oruyha mahāsattassa",
  "atk-s0512a0:1520_7": "ābharaṇabhaṇḍaṃ omuñcitvā bhaṇḍikaṃ katvā ṭhapetvā kudālaṃ ādāya avidūre āvāṭaṃ khaṇituṃ",
  "atk-s0512a0:1520_8": "ārabhi. Tena vuttaṃ “nhāpetvā anulimpitvā”tiādi.",
  "atk-s0512a0:1521_0": "Tattha nhāpetvāti soḷasahi gandhodakaghaṭehi nhāpetvā. Anulimpitvāti surabhivilepanena",
  "atk-s0512a0:1521_1": "vilimpetvā. Veṭhetvā rājaveṭhananti kāsirājūnaṃ paveṇiyāgataṃ rājamakuṭaṃ sīse paṭimuñcitvā.",
  "atk-s0512a0:1521_2": "Abhisiñcitvāti tasmiṃ rājakule rājābhisekaniyāmena abhisiñcitvā. Chattena kāresuṃ",
  "atk-s0512a0:1521_3": "puraṃ padakkhiṇanti setacchattena dhāriyamānena maṃ nagaraṃ padakkhiṇaṃ kāresuṃ.",
  "atk-s0512a0:1522_0": "62. Sattāhaṃ dhārayitvānāti mayhaṃ mātu candādeviyā varalābhanavasena laddhaṃ sattāhaṃ",
  "atk-s0512a0:1522_1": "mama setacchattaṃ dhārayitvā. Uggate ravimaṇḍaleti tato punadivase sūriyamaṇḍale",
  "atk-s0512a0:1522_2": "uggatamatte avamaṅgalarathena maṃ nagarato nīharitvā bhūmiyaṃ nikhaṇanatthaṃ sārathi",
  "atk-s0512a0:1522_3": "sunando vanamupagacchi.",
  "atk-s0512a0:1523_0": "63. Sajjassanti sannaddho assaṃ, yuge yojitassaṃ me rathaṃ maggato ukkamāpanavasena",
  "atk-s0512a0:1523_1": "ekokāse katvā. Hatthamuccitoti muccitahattho, rathapācanato muttahatthoti attho.",
  "atk-s0512a0:1523_2": "Atha vā hatthamuccitoti hatthamutto mama hatthato muccitvāti attho. Kāsunti āvāṭaṃ.",
  "atk-s0512a0:1523_3": "Nikhātunti nikhaṇituṃ.",
  "atk-s0512a0:1524": "64-5. Idāni yadatthaṃ mayā soḷasa vassāni mūgavatādiadhiṭṭhānena dukkaracariyā adhiṭṭhitā, taṃ dassetuṃ “adhiṭṭhitamadhiṭṭhāna”nti gāthādvayamāha.",
  "atk-s0512a0:1525_0": "Tattha tajjento vividhakāraṇāti dvimāsikakālato paṭṭhāya yāva soḷasasaṃvaccharā thaññapaṭisedhanādīhi",
  "atk-s0512a0:1525_1": "vividhehi nānappakārehi kāraṇehi tajjayanto bhayaviddhaṃsanavasena viheṭhiyamāno.",
  "atk-s0512a0:1525_2": "Sesaṃ suviññeyyameva.",
  "atk-s0512a0:1526_0": "Atha mahāsatto sunande kāsuṃ khaṇante “ayaṃ me vāyāmakālo”ti uṭṭhāya attano hatthapāde",
  "atk-s0512a0:1526_1": "sambāhitvā rathā otarituṃ me balaṃ atthīti ñatvā cittaṃ uppādesi. Tāvadevassa pādapatiṭṭhānaṭṭhānaṃ",
  "atk-s0512a0:1526_2": "vātapuṇṇabhastacammaṃ viya uggantvā rathassa pacchimantaṃ āhacca aṭṭhāsi. So otaritvā",
  "atk-s0512a0:1526_3": "katipaye vāre aparāparaṃ caṅkamitvā “yojanasatampi gantuṃ me balaṃ atthī”ti ñatvā",
  "atk-s0512a0:1526_4": "rathaṃ pacchimante gahetvā kumārakānaṃ kīḷanayānakaṃ viya ukkhipitvā “sace sārathi",
  "atk-s0512a0:1526_5": "mayā saddhiṃ paṭivirujjheyya, atthi me paṭivirujjhituṃ bala”nti sallakkhetvā pasādhanatthāya",
  "atk-s0512a0:1526_6": "cittaṃ uppādesi. Taṅkhaṇaññeva sakkassa bhavanaṃ uṇhākāraṃ dassesi. Sakko taṃ kāraṇaṃ",
  "atk-s0512a0:1526_7": "ñatvā vissakammaṃ āṇāpesi – “gaccha kāsirājaputtaṃ alaṅkarohī”ti. So “sādhū”ti vatvā",
  "atk-s0512a0:1526_8": "dibbehi ca mānusehi ca alaṅkārehi sakkaṃ viya taṃ alaṅkari. So devarājalīḷāya sārathissa",
  "atk-s0512a0:1526_9": "khaṇanokāsaṃ gantvā āvāṭatīre ṭhatvā –",
  "atk-s0512a0:1527": "“Kinnu santaramānova, kāsuṃ khaṇasi sārathi;",
  "atk-s0512a0:1528": "Puṭṭho me samma akkhāhi, kiṃ kāsuyā karissasī”ti. –",
  "atk-s0512a0:1529": "Āha.",
  "atk-s0512a0:1530": "Tena uddhaṃ anoloketvāva –",
  "atk-s0512a0:1531": "“Rañño mūgo ca pakkho ca, putto jāto acetaso;",
  "atk-s0512a0:1532": "Somhi raññā samajjhiṭṭho, puttaṃ me nikhaṇaṃ vane”ti. –",
  "atk-s0512a0:1533": "Vutte mahāsatto –",
  "atk-s0512a0:1534": "“Na badhiro na mūgosmi, na pakkho na ca vīkalo;",
  "atk-s0512a0:1535": "Adhammaṃ sārathi kayirā, maṃ ce tvaṃ nikhaṇaṃ vane.",
  "atk-s0512a0:1536": "“Ūrū bāhuñca me passa, bhāsitañca suṇohi me;",
  "atk-s0512a0:1537": "Adhammaṃ sārathi kayirā, maṃ ce tvaṃ nikhaṇaṃ vane”ti. –",
  "atk-s0512a0:1538": "Vatvā puna tena āvāṭakhaṇanaṃ pahāya uddhaṃ oloketvā tassa rūpasampattiṃ disvā “manusso vā devo vā”ti ajānantena –",
  "atk-s0512a0:1539": "“Devatā nusi gandhabbo, adu sakko purindado;",
  "atk-s0512a0:1540": "Ko vā tvaṃ kassa vā putto, kathaṃ jānemu taṃ maya”nti. –",
  "atk-s0512a0:1541": "Vutte –",
  "atk-s0512a0:1542": "“Namhi devo na gandhabbo, nāpi sakko purindado;",
  "atk-s0512a0:1543": "Kāsirañño ahaṃ putto, yaṃ kāsuyā nikhaññasi.",
  "atk-s0512a0:1544": "“Tassa rañño ahaṃ putto, yaṃ tvaṃ sammūpajīvasi;",
  "atk-s0512a0:1545": "Adhammaṃ sārathi kayirā, maṃ ce tvaṃ nikhaṇaṃ vane.",
  "atk-s0512a0:1546": "“Yassa rukkhassa chāyāya, nisīdeyya sayeyya vā;",
  "atk-s0512a0:1547": "Na tassa sākhaṃ bhañjeyya, mittadubbho hi pāpako.",
  "atk-s0512a0:1548": "“Yathā rukkho tathā rājā, yathā sākhā tathā ahaṃ;",
  "atk-s0512a0:1549": "Yathā chāyūpago poso, evaṃ tvamasi sārathi;",
  "atk-s0512a0:1550": "Adhammaṃ sārathi kayirā, maṃ ce tvaṃ nikhaṇaṃ vane”ti. –",
  "atk-s0512a0:1551_0": "Ādinā nayena dhammaṃ desetvā tena nivattanatthaṃ yācito anivattanakāraṇaṃ pabbajjāchandaṃ",
  "atk-s0512a0:1551_1": "tassa ca hetu nirayabhayādikaṃ atītabhave attano pavattiṃ vitthārena kathetvā tāya",
  "atk-s0512a0:1551_2": "dhammakathāya tāya ca paṭipattiyā tasmimpi pabbajitukāme jāte rañño imaṃ –",
  "atk-s0512a0:1552": "“Rathaṃ niyyātayitvāna, anaṇo ehi sārathi;",
  "atk-s0512a0:1553": "Anaṇassa hi pabbajjā, etaṃ isīhi vaṇṇita”nti. –",
  "atk-s0512a0:1554": "Vatvā taṃ vissajjesi.",
  "atk-s0512a0:1555_0": "So rathaṃ ābharaṇāni ca gahetvā rañño santikaṃ gantvā tamatthaṃ ārocesi. Rājā tāvadeva",
  "atk-s0512a0:1555_1": "“mahāsattassa santikaṃ gamissāmī”ti nagarato niggacchi saddhiṃ caturaṅginiyā senāya",
  "atk-s0512a0:1555_2": "itthāgārehi nāgarajānapadehi ca. Mahāsattopi kho sārathiṃ uyyojetvā pabbajitukāmo",
  "atk-s0512a0:1555_3": "jāto. Tassa cittaṃ ñatvā sakko vissakammaṃ pesesi – “temiyapaṇḍito pabbajitukāmo,",
  "atk-s0512a0:1555_4": "tassa assamapadaṃ pabbajitaparikkhāre ca māpehī”ti. So gantvā tiyojanike vanasaṇḍe",
  "atk-s0512a0:1555_5": "assamaṃ māpetvā rattiṭṭhānadivāṭṭhānacaṅkamanapokkharaṇīphalarukkhasampannaṃ katvā",
  "atk-s0512a0:1555_6": "sabbe ca pabbajitaparikkhāre māpetvā sakaṭṭhānameva gato. Bodhisatto taṃ disvā sakkadattiyabhāvaṃ",
  "atk-s0512a0:1555_7": "ñatvā paṇṇasālaṃ pavisitvā vatthāni apanetvā tāpasavesaṃ gahetvā kaṭṭhatthare nisinno",
  "atk-s0512a0:1555_8": "aṭṭha samāpattiyo, pañca ca abhiññāyo nibbattetvā pabbajjāsukhena assame nisīdi.",
  "atk-s0512a0:1556_0": "Kāsirājāpi sārathinā dassitamaggena gantvā assamaṃ pavisitvā mahāsattena saha samāgantvā",
  "atk-s0512a0:1556_1": "katapaṭisanthāro rajjena nimantesi. Temiyapaṇḍito taṃ paṭikkhipitvā anekākāravokāraṃ",
  "atk-s0512a0:1556_2": "aniccatādipaṭisaṃyuttāya ca kāmādīnavapaṭisaṃyuttāya ca dhammiyā kathāya rājānaṃ",
  "atk-s0512a0:1556_3": "saṃvejesi. So saṃviggamānaso gharāvāse ukkaṇṭhito pabbajitukāmo hutvā amacce itthāgāre",
  "atk-s0512a0:1556_4": "ca pucchi. Tepi pabbajitukāmā ahesuṃ. Atha rājā candādeviṃ ādiṃ katvā soḷasa sahasse",
  "atk-s0512a0:1556_5": "orodhe ca amaccādike ca pabbajitukāme ñatvā nagare bheriṃ carāpesi – “ye mama puttassa",
  "atk-s0512a0:1556_6": "santike pabbajitukāmā, te pabbajantū”ti. Suvaṇṇakoṭṭhāgārādīni ca vivarāpetvā vissajjāpesi.",
  "atk-s0512a0:1556_7": "Nāgarā ca yathāpasāriteyeva āpaṇe vivaṭadvārāneva gehāni ca pahāya rañño santikaṃ",
  "atk-s0512a0:1556_8": "agamaṃsu. Rājā mahājanena saddhiṃ mahāsattassa santike pabbaji. Sakkadattiyaṃ tiyojanikaṃ",
  "atk-s0512a0:1556_9": "assamapadaṃ paripūri.",
  "atk-s0512a0:1557_0": "Sāmantarājāno “kāsirājā pabbajito”ti sutvā “bārāṇasirajjaṃ gahessāmā”ti nagaraṃ pavisitvā",
  "atk-s0512a0:1557_1": "devanagarasadisaṃ nagaraṃ sattaratanabharitaṃ devavimānakappaṃ rājanivesanañca disvā",
  "atk-s0512a0:1557_2": "“imaṃ dhanaṃ nissāya bhayena bhavitabba”nti tāvadeva nikkhamitvā pāyāsuṃ. Tesaṃ āgamanaṃ",
  "atk-s0512a0:1557_3": "sutvā mahāsatto vanantaṃ gantvā ākāse nisīditvā dhammaṃ desesi. Te sabbe saddhiṃ",
  "atk-s0512a0:1557_4": "parisāya tassa santike pabbajiṃsu. Evaṃ aparepi aparepīti mahāsamāgamo ahosi. Sabbe",
  "atk-s0512a0:1557_5": "phalāphalāni paribhuñjitvā samaṇadhammaṃ karonti. Yo kāmādivitakkaṃ vitakketi, tassa",
  "atk-s0512a0:1557_6": "cittaṃ ñatvā mahāsatto tattha gantvā ākāse nisīditvā dhammaṃ deseti.",
  "atk-s0512a0:1558_0": "So dhammassavanasappāyaṃ labhitvā samāpattiyo abhiññāyo ca nibbatteti. Evaṃ aparopi",
  "atk-s0512a0:1558_1": "aparopīti sabbepi jīvitapariyosāne brahmalokaparāyanā ahesuṃ. Tiracchānagatāpi mahāsatte",
  "atk-s0512a0:1558_2": "isigaṇepi cittaṃ pasādetvā chasu kāmasaggesu nibbattiṃsu. Mahāsattassa brahmacariyaṃ",
  "atk-s0512a0:1558_3": "ciraṃ dīghamaddhānaṃ pavattittha. Tadā chatte adhivatthā devatā uppalavaṇṇā ahosi,",
  "atk-s0512a0:1558_4": "sārathi sāriputtatthero, mātāpitaro mahārājakulāni, parisā buddhaparisā, temiyapaṇḍito lokanātho.",
  "atk-s0512a0:1559_0": "Tassa adhiṭṭhānapāramī idha matthakaṃ pattā, sesapāramiyopi yathārahaṃ niddhāretabbā.",
  "atk-s0512a0:1559_1": "Tathā māsajātakālato paṭṭhāya nirayabhayaṃ pāpabhīrutā rajjajigucchā nekkhammanimittaṃ",
  "atk-s0512a0:1559_2": "mūgādibhāvādhiṭṭhānaṃ tattha ca virodhippaccayasamodhānepi niccalabhāvoti evamādayo",
  "atk-s0512a0:1559_3": "guṇānubhāvā vibhāvetabbāti.",
  "atk-s0512a0:1560": "Temiyacariyāvaṇṇanā niṭṭhitā.",
  "atk-s0512a0:1561": "Adhiṭṭhānapāramī niṭṭhitā.",
  "atk-s0512a0:1562": "7. Kapirājacariyāvaṇṇanā",
  "atk-s0512a0:1563_0": "67. Sattame yadā ahaṃ kapi āsinti yasmiṃ kāle ahaṃ kapiyoniyaṃ nibbattitvā vuddhimanvāya",
  "atk-s0512a0:1563_1": "nāgabalo thāmasampanno assapotakappamāṇo mahāsarīro kapi homi. Nadīkūle darīsayeti",
  "atk-s0512a0:1563_2": "ekissā nadiyā tīre ekasmiṃ darībhāge yadā vāsaṃ kappemīti attho.",
  "atk-s0512a0:1564_0": "Tadā kira bodhisatto yūthapariharaṇaṃ akatvā ekacaro hutvā vihāsi. Tassā pana nadiyā",
  "atk-s0512a0:1564_1": "vemajjhe eko dīpako nānappakārehi ambapanasādīhi phalarukkhehi sampanno. Bodhisatto",
  "atk-s0512a0:1564_2": "thāmajavasampannatāya nadiyā orimatīrato uppatitvā dīpakassa pana nadiyā ca majjhe",
  "atk-s0512a0:1564_3": "eko piṭṭhipāsāṇo atthi, tasmiṃ patati. Tato uppatitvā tasmiṃ dīpake patati. So tattha",
  "atk-s0512a0:1564_4": "nānappakārāni phalāphalāni khāditvā sāyaṃ teneva upāyena paccāgantvā attano vasanaṭṭhāne",
  "atk-s0512a0:1564_5": "vasitvā punadivasepi tatheva karoti. Iminā niyāmena vāsaṃ kappesi.",
  "atk-s0512a0:1565_0": "Tasmiṃ pana kāle eko kumbhīlo sapajāpatiko tassaṃ nadiyaṃ vasati. Tassa bhariyā bodhisattaṃ",
  "atk-s0512a0:1565_1": "aparāparaṃ gacchantaṃ disvā tassa hadayamaṃse dohaḷaṃ uppādetvā kumbhīlaṃ āha – “mayhaṃ",
  "atk-s0512a0:1565_2": "kho, ayyaputta, imassa vānarassa hadayamaṃse dohaḷo uppanno”ti. So “sādhu, bhadde,",
  "atk-s0512a0:1565_3": "lacchasī”ti vatvā “ajja taṃ sāyaṃ dīpakato āgacchantameva gaṇhissāmī”ti gantvā piṭṭhipāsāṇe",
  "atk-s0512a0:1565_4": "nipajji. Bodhisatto taṃ divasaṃ gocaraṃ caritvā sāyanhasamaye dīpake ṭhitova pāsāṇaṃ",
  "atk-s0512a0:1565_5": "oloketvā “ayaṃ pāsāṇo idāni uccataro khāyati, kiṃ nu kho kāraṇa”nti cintesi. Mahāsattassa",
  "atk-s0512a0:1565_6": "hi udakappamāṇañca pāsāṇappamāṇañca suvavatthāpitameva hoti. Tenassa etadahosi –",
  "atk-s0512a0:1565_7": "“ajja imissā nadiyā udakaṃ neva hāyati, atha ca panāyaṃ pāsāṇo mahā hutvā paññāyati,",
  "atk-s0512a0:1565_8": "kacci nu kho ettha mayhaṃ gahaṇatthāya kumbhīlo nipanno”ti?",
  "atk-s0512a0:1566_0": "So “vīmaṃsissāmi tāva na”nti tattheva ṭhatvā pāsāṇena saddhiṃ kathento viya “bho,",
  "atk-s0512a0:1566_1": "pāsāṇā”ti vatvā paṭivacanaṃ alabhanto yāvatatiyaṃ “bho, pāsāṇā”ti āha. Pāsāṇo paṭivacanaṃ",
  "atk-s0512a0:1566_2": "na deti. Punapi bodhisatto “kiṃ, bho pāsāṇa, ajja mayhaṃ paṭivacanaṃ na desī”ti āha.",
  "atk-s0512a0:1566_3": "Kumbhīlo “addhā ayaṃ pāsāṇo aññesu divasesu vānarindassa paṭivacanaṃ deti maññe,",
  "atk-s0512a0:1566_4": "ajja pana mayā ottharitattā na deti, handāhaṃ dassāmissa paṭivacana”nti cintetvā",
  "atk-s0512a0:1566_5": "“kiṃ vānarindā”ti āha. “Kosi tva”nti? “Ahaṃ kumbhīlo”ti. “Kimatthaṃ ettha nipannosī”ti?",
  "atk-s0512a0:1566_6": "“Tava hadayaṃ patthayamāno”ti. Bodhisatto cintesi – “añño me gamanamaggo natthi,",
  "atk-s0512a0:1566_7": "paṭiruddhaṃ vata me gamana”nti. Tena vuttaṃ –",
  "atk-s0512a0:1567": "“Pīḷito susumārena, gamanaṃ na labhāmahaṃ”.",
  "atk-s0512a0:1568": "68.",
  "atk-s0512a0:1569": "“Yamhokāse ahaṃ ṭhatvā, orā pāraṃ patāmahaṃ;",
  "atk-s0512a0:1570": "Tatthacchi sattuvadhako, kumbhīlo luddadassano”ti.",
  "atk-s0512a0:1571_0": "Tattha “pīḷito susumārenā”ti addhagāthāya vuttamevatthaṃ. “Yamhokāse”ti gāthāya pākaṭaṃ",
  "atk-s0512a0:1571_1": "karoti. Tattha yamhokāseti yasmiṃ nadīmajjhe ṭhitapiṭṭhipāsāṇasaṅkhāte padese ṭhatvā.",
  "atk-s0512a0:1571_2": "Orāti dīpakasaṅkhātā oratīrā. Pāranti tadā mama vasanaṭṭhānabhūtaṃ nadiyā paratīraṃ.",
  "atk-s0512a0:1571_3": "Patāmahanti uppatitvā patāmi ahaṃ. Tatthacchīti tasmiṃ piṭṭhipāsāṇappadese sattubhūto",
  "atk-s0512a0:1571_4": "vadhako ekanteneva ghātako paccatthiko luddadassano ghorarūpo bhayānakadassano nisīdi.",
  "atk-s0512a0:1572_0": "Atha mahāsatto cintesi – “añño me gamanamaggo natthi, ajja mayā kumbhīlo vañcetabbo,",
  "atk-s0512a0:1572_1": "evañhi ayañca mahatā pāpato mayā parimocito siyā, mayhañca jīvitaṃ laddha”nti. So",
  "atk-s0512a0:1572_2": "kumbhīlaṃ āha – “samma, kumbhīla, ahaṃ tuyhaṃ upari patissāmī”ti. Kumbhīlo “vānarinda,",
  "atk-s0512a0:1572_3": "papañcaṃ akatvā ito āgacchāhī”ti āha. Mahāsatto “ahaṃ āgacchāmi, tvaṃ pana attano",
  "atk-s0512a0:1572_4": "mukhaṃ vivaritvā maṃ tava santikaṃ āgatakāle gaṇhāhī”ti avoca. Kumbhīlānañca mukhe",
  "atk-s0512a0:1572_5": "vivaṭe akkhīni nimmīlanti. So taṃ kāraṇaṃ asallakkhento mukhaṃ vivari. Athassa akkhīni",
  "atk-s0512a0:1572_6": "nimmīliṃsu. So mukhaṃ vivaritvā sabbaso nimmīlitakkhī hutvā nipajji. Mahāsatto tassa",
  "atk-s0512a0:1572_7": "tathābhāvaṃ ñatvā dīpakato uppatito gantvā kumbhīlassa matthakaṃ akkamitvā tato uppatanto",
  "atk-s0512a0:1572_8": "vijjulatā viya vijjotamāno paratīre aṭṭhāsi. Tena vuttaṃ –",
  "atk-s0512a0:1573": "69.",
  "atk-s0512a0:1574": "“So maṃ asaṃsi ehīti, ahampemīti taṃ vadiṃ;",
  "atk-s0512a0:1575": "Tassa matthakamakkamma, parakūle patiṭṭhahi”nti.",
  "atk-s0512a0:1576": "Tattha asaṃsīti abhāsi. Ahampemīti ahampi āgacchāmīti taṃ kathesiṃ.",
  "atk-s0512a0:1577_0": "Yasmā pana taṃ dīpakaṃ ambajambupanasādiphalarukkhasaṇḍamaṇḍitaṃ ramaṇīyaṃ nivāsayoggañca,",
  "atk-s0512a0:1577_1": "“āgacchāmī”ti pana paṭiññāya dinnattā saccaṃ anurakkhanto mahāsattopi “āgamissāmevā”ti",
  "atk-s0512a0:1577_2": "tathā akāsi. Tena vuttaṃ –",
  "atk-s0512a0:1578": "70.",
  "atk-s0512a0:1579": "“Na tassa alikaṃ bhaṇitaṃ, yathā vācaṃ akāsaha”nti.",
  "atk-s0512a0:1580": "Yasmā cetaṃ saccānurakkhaṇaṃ attano jīvitaṃ pariccajitvā kataṃ, tasmā āha –",
  "atk-s0512a0:1581": "“Saccena me samo natthi, esā me saccapāramī”ti.",
  "atk-s0512a0:1582_0": "Kumbhīlo pana taṃ acchariyaṃ disvā “iminā vānarindena atiaccherakaṃ kata”nti cintetvā",
  "atk-s0512a0:1582_1": "“bho vānarinda, imasmiṃ loke catūhi dhammehi samannāgato puggalo amitte abhibhavati,",
  "atk-s0512a0:1582_2": "te sabbepi tuyhaṃ abbhantare atthi maññe”ti āha –",
  "atk-s0512a0:1583": "“Yassete caturo dhammā, vānarinda, yathā tava;",
  "atk-s0512a0:1584": "Saccaṃ dhammo dhiti cāgo, diṭṭhaṃ so ativattatī”ti. ;",
  "atk-s0512a0:1585_0": "Tattha yassāti yassa kassaci puggalassa. Eteti idāni vattabbe paccakkhato dasseti.",
  "atk-s0512a0:1585_1": "Caturo dhammāti cattāro guṇā. Saccanti vacīsaccaṃ, “mama santikaṃ āgamissāmī”ti vatvā",
  "atk-s0512a0:1585_2": "musāvādaṃ akatvā āgato evāti etaṃ te vacīsaccaṃ. Dhammoti vicāraṇapaññā, “evaṃ kate",
  "atk-s0512a0:1585_3": "idaṃ nāma bhavissatī”ti pavattā te esā vicāraṇapaññā. Dhitīti abbocchinnaṃ vīriyaṃ",
  "atk-s0512a0:1585_4": "vuccati, etampi te atthi. Cāgoti attapariccāgo, tvaṃ attānaṃ pariccajitvā mama santikaṃ",
  "atk-s0512a0:1585_5": "āgato, yaṃ panāhaṃ gaṇhituṃ nāsakkhiṃ, mayhamevesa doso. Diṭṭhanti paccāmittaṃ. So",
  "atk-s0512a0:1585_6": "ativattatīti yassa puggalassa yathā tava evaṃ ete cattāro dhammā atthi, so yathā",
  "atk-s0512a0:1585_7": "maṃ tvaṃ ajja atikkanto, tatheva attano paccāmittaṃ atikkamati abhibhavatīti.",
  "atk-s0512a0:1586": "Evaṃ kumbhīlo bodhisattaṃ pasaṃsitvā attano vasanaṭṭhānaṃ gato. Tadā kumbhīlo devadatto ahosi, tassa bhariyā ciñcamāṇavikā, kapirājā pana lokanātho.",
  "atk-s0512a0:1587_0": "Tassa idhāpi heṭṭhā vuttanayeneva sesapāramiyo niddhāretabbā. Tathā udakassa pāsāṇassa",
  "atk-s0512a0:1587_1": "ca pamāṇavavatthānena idāni pāsāṇo uccataro khāyatīti pariggaṇhanavasena pāsāṇassa",
  "atk-s0512a0:1587_2": "upari susumārassa nipannabhāvajānanaṃ, pāsāṇena kathanāpadesena tassatthassa nicchayagamanaṃ,",
  "atk-s0512a0:1587_3": "susumārassa upari akkamitvā sahasā paratīre patiṭṭhānavasena sīghakāritāya tassa",
  "atk-s0512a0:1587_4": "mahatā pāpato parimocanaṃ, attano jīvitarakkhaṇaṃ, saccavācānurakkhaṇañcāti evamādayo",
  "atk-s0512a0:1587_5": "guṇānubhāvā vibhāvetabbāti.",
  "atk-s0512a0:1588": "Kapirājacariyāvaṇṇanā niṭṭhitā.",
  "atk-s0512a0:1589": "8. Saccatāpasacariyāvaṇṇanā",
  "atk-s0512a0:1590_0": "Aṭṭhame tāpaso saccasavhayoti saccasaddena avhātabbo saccanāmako tāpaso yadā yasmiṃ",
  "atk-s0512a0:1590_1": "kāle homi, tadā. Saccena lokaṃ pālesinti attano avisaṃvādibhāvena sattalokaṃ jambudīpe",
  "atk-s0512a0:1590_2": "tattha tattha sattanikāyaṃ pāpato nānāvidhā anatthato ca rakkhiṃ. Samaggaṃ janamakāsahanti",
  "atk-s0512a0:1590_3": "tattha tattha kalahaviggahavivādāpannaṃ mahājanaṃ kalahe ādīnavaṃ dassetvā sāmaggiyaṃ",
  "atk-s0512a0:1590_4": "ānisaṃsakathanena samaggaṃ avivadamānaṃ sammodamānaṃ ahamakāsiṃ.",
  "atk-s0512a0:1591_0": "Tadā hi bodhisatto bārāṇasiyaṃ aññatarasmiṃ brāhmaṇamahāsālakule nibbatti. Tassa",
  "atk-s0512a0:1591_1": "“sacco”ti nāmaṃ kariṃsu. So vayappatto takkasilaṃ gantvā disāpāmokkhassa ācariyassa",
  "atk-s0512a0:1591_2": "santike sippaṃ uggaṇhitvā nacirasseva sabbasippānaṃ nipphattiṃ patto. Ācariyena anuññāto",
  "atk-s0512a0:1591_3": "bārāṇasiṃ paccāgantvā mātāpitaro vanditvā tehi abhinandiyamāno tesaṃ cittānurakkhaṇatthaṃ",
  "atk-s0512a0:1591_4": "katipāhaṃ tesaṃ santike vasi. Atha naṃ mātāpitaro patirūpena dārena saṃyojetukāmā",
  "atk-s0512a0:1591_5": "sabbaṃ vibhavajātaṃ ācikkhitvā gharāvāsena nimantesuṃ.",
  "atk-s0512a0:1592_0": "Mahāsatto nekkhammajjhāsayo attano nekkhammapāramiṃ paribrūhetukāmo gharāvāse ādīnavaṃ",
  "atk-s0512a0:1592_1": "pabbajjāya ānisaṃsañca nānappakārato kathetvā mātāpitūnaṃ assumukhānaṃ rodamānānaṃ",
  "atk-s0512a0:1592_2": "aparimāṇaṃ bhogakkhandhaṃ anantaṃ yasaṃ mahantañca ñātiparivaṭṭaṃ pahāya mahānāgova",
  "atk-s0512a0:1592_3": "ayasaṅkhalikaṃ gharabandhanaṃ chindanto nikkhamitvā himavantappadesaṃ pavisitvā isipabbajjaṃ",
  "atk-s0512a0:1592_4": "pabbajitvā vanamūlaphalāphalehi yāpento nacirasseva aṭṭha samāpattiyo pañca ca abhiññāyo",
  "atk-s0512a0:1592_5": "nibbattetvā jhānakīḷaṃ kīḷayamāno samāpattivihārena viharati.",
  "atk-s0512a0:1593_0": "So ekadivasaṃ dibbacakkhunā lokaṃ olokento addasa sakalajambudīpe manusse yebhuyyena",
  "atk-s0512a0:1593_1": "pāṇātipātādidasaakusalakammapathapasute kāmanidānaṃ kāmādhikaraṇaṃ aññamaññaṃ vivādāpanne.",
  "atk-s0512a0:1593_2": "Disvā evaṃ cintesi – “na kho pana metaṃ patirūpaṃ, yadidaṃ ime satte evaṃ pāpapasute",
  "atk-s0512a0:1593_3": "vivādāpanne ca disvā ajjhupekkhaṇaṃ. Ahañhi ‘satte saṃsārapaṅkato uddharitvā nibbānathale",
  "atk-s0512a0:1593_4": "patiṭṭhapessāmī’ti mahāsambodhiyānaṃ paṭipanno, tasmā taṃ paṭiññaṃ avisaṃvādento",
  "atk-s0512a0:1593_5": "yaṃnūnāhaṃ manussapathaṃ gantvā te te satte pāpato oramāpeyyaṃ, vivādañca nesaṃ vūpasameyya”nti.",
  "atk-s0512a0:1594_0": "Evaṃ pana cintetvā mahāsatto mahākaruṇāya samussāhito santaṃ samāpattisukhaṃ pahāya",
  "atk-s0512a0:1594_1": "iddhiyā tattha tattha gantvā tesaṃ cittānukūlaṃ dhammaṃ desento kalahaviggahavivādāpanne",
  "atk-s0512a0:1594_2": "satte diṭṭhadhammikañca samparāyikañca virodhe ādīnavaṃ dassetvā aññamaññaṃ samagge",
  "atk-s0512a0:1594_3": "sahite akāsi. Anekākāravokārañca pāpe ādīnavaṃ vibhāvento tato satte vivecetvā ekacce",
  "atk-s0512a0:1594_4": "dasasu kusalakammapathadhammesu patiṭṭhāpesi. Ekacce pabbājetvā sīlasaṃvare indriyaguttiyaṃ",
  "atk-s0512a0:1594_5": "satisampajaññe pavivekavāse jhānābhiññāsu ca yathārahaṃ patiṭṭhāpesi. Tena vuttaṃ –",
  "atk-s0512a0:1595": "71.",
  "atk-s0512a0:1596": "“Punāparaṃ yadā homi, tāpaso saccasavhayo;",
  "atk-s0512a0:1597": "Saccena lokaṃ pālesiṃ, samaggaṃ janamakāsaha”nti.",
  "atk-s0512a0:1598": "Idhāpi mahāpurisassa heṭṭhā vuttanayeneva sesapāramiyo niddhāretabbā. Tathā guṇānubhāvā ca vibhāvetabbāti.",
  "atk-s0512a0:1599": "Saccatāpasacariyāvaṇṇanā niṭṭhitā.",
  "atk-s0512a0:1600": "9. Vaṭṭapotakacariyāvaṇṇanā",
  "atk-s0512a0:1601_0": "72. Navame magadhe vaṭṭapotakotiādīsu ayaṃ saṅkhepattho – magadharaṭṭhe aññatarasmiṃ",
  "atk-s0512a0:1601_1": "araññappadese vaṭṭakayoniyaṃ nibbattitvā aṇḍakosaṃ padāletvā aciranikkhantatāya taruṇo",
  "atk-s0512a0:1601_2": "maṃsapesibhūto, tato eva ajātapakkho vaṭṭakacchāpako yadā ahaṃ kulāvakeyeva homi.",
  "atk-s0512a0:1602_0": "73. Mukhatuṇḍakenāharitvāti mayhaṃ mātā attano mukhatuṇḍakena kālena kālaṃ gocaraṃ",
  "atk-s0512a0:1602_1": "āharitvā maṃ poseti. Tassā phassena jīvāmīti parisedanatthañceva paribhāvanatthañca",
  "atk-s0512a0:1602_2": "sammadeva kālena kālaṃ mamaṃ adhisayanavasena phusantiyā tassā mama mātuyā sarīrasamphassena",
  "atk-s0512a0:1602_3": "jīvāmi viharāmi attabhāvaṃ pavattemi. Natthi me kāyikaṃ balanti mayhaṃ pana atitaruṇatāya",
  "atk-s0512a0:1602_4": "kāyasannissitaṃ balaṃ natthi.",
  "atk-s0512a0:1603_0": "74. Saṃvacchareti saṃvacchare saṃvacchare. Gimhasamayeti gimhakāle. Sukkharukkhasākhānaṃ",
  "atk-s0512a0:1603_1": "aññamaññaṃ saṅghaṭṭanasamuppannena agginā tasmiṃ padese davaḍāho padippati pajjalati,",
  "atk-s0512a0:1603_2": "so tathā padīpito. Upagacchati amhākanti mayhaṃ mātāpitūnañcāti amhākaṃ vasanaṭṭhānappadesaṃ",
  "atk-s0512a0:1603_3": "attano patiṭṭhānassa asuddhassāpi suddhabhāvakaraṇena pāvanato pāvakoti ca gatamagge",
  "atk-s0512a0:1603_4": "indhanassa bhasmabhāvāvahanato kaṇhavattanīti ca laddhanāmo aggi vanarukkhagacche",
  "atk-s0512a0:1603_5": "dahanto kālena kālaṃ upagacchati.",
  "atk-s0512a0:1604_0": "75. Evaṃ upagamanato tadāpi saddāyantoti “dhamadhama”iti evaṃ saddaṃ karonto, anuravadassanañhetaṃ",
  "atk-s0512a0:1604_1": "dāvaggino. Mahāsikhīti pabbatakūṭasadisānaṃ indhanānaṃ vasena mahatiyo sikhā etassāti",
  "atk-s0512a0:1604_2": "mahāsikhī. Anupubbena anukkamena taṃ araññappadesaṃ jhāpento dahanto aggi mama samīpaṭṭhānaṃ upāgami.",
  "atk-s0512a0:1605_0": "76. Aggivegabhayāti vegena āgacchato aggino bhayena bhītā. Tasitāti cittutrāsasamuṭṭhitena",
  "atk-s0512a0:1605_1": "kāyassa chambhitattena ca utrāsā. Mātāpitāti mātāpitaro. Attānaṃ parimocayunti agginā",
  "atk-s0512a0:1605_2": "anupaddutaṭṭhānagamanena attano sotthibhāvamakaṃsu. Mahāsatto hi tadā mahāgeṇḍukappamāṇo",
  "atk-s0512a0:1605_3": "mahāsarīro ahosi. Taṃ mātāpitaro kenaci upāyena gahetvā gantuṃ asakkuṇantā attasinehena",
  "atk-s0512a0:1605_4": "ca abhibhuyyamānā puttasinehaṃ chaḍḍetvā palāyiṃsu.",
  "atk-s0512a0:1606_0": "77. Pāde pakkhe pajahāmīti attano ubho pāde ubho pakkhe ca bhūmiyaṃ ākāse ca gamanasajje",
  "atk-s0512a0:1606_1": "karonto pasāremi iriyāmi vāyamāmi. “Paṭīhāmī”tipi pāṭho, vehāsagamanayogge kātuṃ",
  "atk-s0512a0:1606_2": "īhāmīti attho. “Patīhāmī”tipi paṭhanti. Tassattho – pāde pakkhe ca pati visuṃ īhāmi,",
  "atk-s0512a0:1606_3": "gamanatthaṃ vāyamāmi, taṃ pana vāyāmakaraṇatthameva. Kasmā? Yasmā natthi me kāyikaṃ",
  "atk-s0512a0:1606_4": "balaṃ. Sohaṃ agatiko tatthāti so ahaṃ evaṃbhūto pādapakkhavekallena gamanavirahito",
  "atk-s0512a0:1606_5": "mātāpitūnaṃ apagamanena vā appaṭisaraṇo, tattha dāvaggiupaddute vane, tasmiṃ vā kulāvake",
  "atk-s0512a0:1606_6": "ṭhitova evaṃ idāni vattabbākārena tadā cintesiṃ. Dutiyañcettha ahanti nipātamattaṃ daṭṭhabbaṃ.",
  "atk-s0512a0:1607": "78.",
  "atk-s0512a0:1608": "Idāni tadā attano cintitākāraṃ dassetuṃ “yesāha”ntiādimāha;",
  "atk-s0512a0:1609_0": "Tattha yesāhaṃ upadhāveyyaṃ, bhīto tasitavedhitoti maraṇabhayena bhīto tato eva cittutrāsena",
  "atk-s0512a0:1609_1": "tasito sarīrakampanena vedhito yesamahaṃ pakkhantaraṃ etarahi dāvaggiupadduto jaladuggaṃ",
  "atk-s0512a0:1609_2": "viya maññamāno pavisituṃ upadhāveyyaṃ te mama mātāpitaro maṃ ekakaṃ eva ohāya jahitvā",
  "atk-s0512a0:1609_3": "pakkantā. Kathaṃ me ajja kātaveti kathaṃ nu kho mayā ajja kātabbaṃ, paṭipajjitabbanti attho.",
  "atk-s0512a0:1610_0": "Evaṃ mahāsatto itikattabbatāsammūḷho hutvā ṭhito puna cintesi – “imasmiṃ loke sīlaguṇo",
  "atk-s0512a0:1610_1": "nāma atthi, saccaguṇo nāma atthi, atīte pāramiyo pūretvā bodhitale nisīditvā abhisambuddhā",
  "atk-s0512a0:1610_2": "sīlasamādhipaññāvimuttivimuttiñāṇadassanasampannā saccānudayakāruññakhantisamannāgatā",
  "atk-s0512a0:1610_3": "sabbasattesu samappavattamettābhāvanā sabbaññubuddhā nāma atthi, tehi ca paṭividdho",
  "atk-s0512a0:1610_4": "ekantaniyyānaguṇo dhammo atthi, mayi cāpi ekaṃ saccaṃ atthi. Saṃvijjamāno eko sabhāvadhammo",
  "atk-s0512a0:1610_5": "paññāyati, tasmā atītabuddhe ceva tehi paṭividdhaguṇe ca āvajjetvā mayi vijjamānaṃ",
  "atk-s0512a0:1610_6": "saccaṃ sabhāvadhammaṃ gahetvā saccakiriyaṃ katvā aggiṃ paṭikkamāpetvā ajja mayā attano",
  "atk-s0512a0:1610_7": "ceva idha vāsīnaṃ sesapāṇīnañca sotthibhāvaṃ kātuṃ vaṭṭatī”ti. Evaṃ pana cintetvā",
  "atk-s0512a0:1610_8": "mahāsatto attano ānubhāve ṭhatvā yathācintitaṃ paṭipajji. Tena vuttaṃ –",
  "atk-s0512a0:1611": "79.",
  "atk-s0512a0:1612": "“Atthi loke sīlaguṇo, saccaṃ soceyyanuddayā;",
  "atk-s0512a0:1613": "Tena saccena kāhāmi, saccakiriyamuttamaṃ.",
  "atk-s0512a0:1614": "80.",
  "atk-s0512a0:1615": "“Āvajjetvā dhammabalaṃ, saritvā pubbake jine;",
  "atk-s0512a0:1616": "Saccabalamavassāya, saccakiriyamakāsaha”nti.",
  "atk-s0512a0:1617_0": "81. Tattha mahāsatto atīte parinibbutānaṃ buddhānaṃ guṇe āvajjetvā attani vijjamānaṃ",
  "atk-s0512a0:1617_1": "saccasabhāvaṃ ārabbha yaṃ gāthaṃ vatvā tadā saccakiriyamakāsi, taṃ dassetuṃ “santi",
  "atk-s0512a0:1617_2": "pakkhā”tiādi vuttaṃ.",
  "atk-s0512a0:1618_0": "Tattha santi pakkhā apatanāti mayhaṃ pakkhā nāma atthi upalabbhanti, no ca kho sakkā",
  "atk-s0512a0:1618_1": "etehi uppatituṃ ākāsena gantunti apatanā. Santi pādā avañcanāti pādāpi me atthi,",
  "atk-s0512a0:1618_2": "tehi pana vañcituṃ padavāragamanena gantuṃ na sakkāti avañcanā. Mātāpitā ca nikkhantāti",
  "atk-s0512a0:1618_3": "ye maṃ aññattha neyyuṃ, tepi maraṇabhayena mama mātāpitaro nikkhantā. Jātavedāti",
  "atk-s0512a0:1618_4": "aggiṃ ālapati. So hi jātova vediyati, dhūmajāluṭṭhānena paññāyati, tasmā “jātavedo”ti",
  "atk-s0512a0:1618_5": "vuccati. Paṭikkamāti paṭigaccha nivattāti jātavedaṃ āṇāpeti.",
  "atk-s0512a0:1619_0": "Iti mahāsatto “sace mayhaṃ pakkhānaṃ atthibhāvo, te ca pasāretvā ākāse apatanabhāvo,",
  "atk-s0512a0:1619_1": "pādānaṃ atthibhāvo, te ca ukkhipitvā avañcanabhāvo, mātāpitūnaṃ maṃ kulāvakeyeva",
  "atk-s0512a0:1619_2": "chaḍḍetvā palātabhāvo ca saccasabhāvabhūto eva, jātaveda, etena saccena tvaṃ ito",
  "atk-s0512a0:1619_3": "paṭikkamā”ti kulāvake nipannova saccakiriyaṃ akāsi. Tassa saha saccakiriyāya soḷasakarīsamatte",
  "atk-s0512a0:1619_4": "ṭhāne jātavedo paṭikkami. Paṭikkamanto ca na jhāyamānova araññaṃ gato, udake pana",
  "atk-s0512a0:1619_5": "opilāpitaukkā viya tattheva nibbāyi. Tena vuttaṃ –",
  "atk-s0512a0:1620": "82.",
  "atk-s0512a0:1621": "“Saha sacce kate mayhaṃ, mahāpajjalito sikhī;",
  "atk-s0512a0:1622": "Vajjesi soḷasakarīsāni, udakaṃ patvā yathā sikhī”ti.",
  "atk-s0512a0:1623_0": "Sā panesā bodhisattassa vaṭṭakayoniyaṃ tasmiṃ samaye buddhaguṇānaṃ āvajjanapubbikā",
  "atk-s0512a0:1623_1": "saccakiriyā anaññasādhāraṇāti āha “saccena me samo natthi, esā me saccapāramī”ti.",
  "atk-s0512a0:1623_2": "Teneva hi tassa ṭhānassa sakalepi imasmiṃ kappe agginā anabhibhavanīyattā taṃ kappaṭṭhiyapāṭihāriyaṃ nāma jātaṃ.",
  "atk-s0512a0:1624": "Evaṃ mahāsatto saccakiriyavasena attano tattha vāsīnaṃ sattānañca sotthiṃ katvā jīvitapariyosāne yathākammaṃ gato.",
  "atk-s0512a0:1625": "Tadā mātāpitaro etarahi mātāpitaro ahesuṃ, vaṭṭakarājā pana lokanātho.",
  "atk-s0512a0:1626_0": "Tassa heṭṭhā vuttanayeneva sesapāramiyopi yathārahaṃ niddhāretabbā. Tathā dāvaggimhi",
  "atk-s0512a0:1626_1": "tathā bheravākārena avattharitvā āgacchante tasmiṃ vaye ekako hutvāpi sāradaṃ anāpajjitvā",
  "atk-s0512a0:1626_2": "saccādidhammaguṇe buddhaguṇe ca anussaritvā attano eva ānubhāvaṃ nissāya saccakiriyāya",
  "atk-s0512a0:1626_3": "tattha vāsīnampi sattānaṃ sotthibhāvāpādanādayo ānubhāvā vibhāvetabbā.",
  "atk-s0512a0:1627": "Vaṭṭapotakacariyāvaṇṇanā niṭṭhitā.",
  "atk-s0512a0:1628": "10. Maccharājacariyāvaṇṇanā",
  "atk-s0512a0:1629_0": "83. Dasame yadā homi, maccharājā mahāsareti atīte macchayoniyaṃ nibbattitvā kosalaraṭṭhe",
  "atk-s0512a0:1629_1": "sāvatthiyaṃ jetavane pokkharaṇiṭṭhāne valligahanaparikkhitte ekasmiṃ mahāsare macchānaṃ",
  "atk-s0512a0:1629_2": "catūhi saṅgahavatthūhi rañjanato yadā ahaṃ rājā homi, macchagaṇaparivuto tattha paṭivasāmi",
  "atk-s0512a0:1629_3": "tadā. Uṇheti uṇhakāle gimhasamaye. Sūriyasantāpeti ādiccasantāpena. Sare udaka khīyathāti",
  "atk-s0512a0:1629_4": "tasmiṃ sare udakaṃ khīyittha chijjittha. Tasmiñhi raṭṭhe tadā devo na vassi, sassāni",
  "atk-s0512a0:1629_5": "milāyiṃsu, vāpiādīsu udakaṃ parikkhayaṃ pariyādānaṃ agamāsi, macchakacchapā kalalagahanaṃ",
  "atk-s0512a0:1629_6": "pavisiṃsu. Tasmimpi sare macchā kaddamagahanaṃ pavisitvā tasmiṃ tasmiṃ ṭhāne nilīyiṃsu.",
  "atk-s0512a0:1630_0": "84. Tatoti tato udakaparikkhayato aparabhāge. Kulalasenakāti kulalāceva senā ca.",
  "atk-s0512a0:1630_1": "Bhakkhayanti divārattiṃ, macche upanisīdiyāti tattha tattha kalalapiṭṭhe upanisīditvā",
  "atk-s0512a0:1630_2": "kalalagahanaṃ pavisitvā nipanne macche kākā vā itare vā divā ceva rattiñca kaṇayaggasadisehi",
  "atk-s0512a0:1630_3": "tuṇḍehi koṭṭetvā koṭṭetvā nīharitvā vipphandamāne bhakkhayanti.",
  "atk-s0512a0:1631_0": "85. Atha mahāsatto macchānaṃ taṃ byasanaṃ disvā mahākaruṇāya samussāhitahadayo “ṭhapetvā",
  "atk-s0512a0:1631_1": "maṃ ime mama ñātake imasmā dukkhā mocetuṃ samattho nāma añño natthi, kena nu kho",
  "atk-s0512a0:1631_2": "ahaṃ upāyena te ito dukkhato moceyya”nti cintento “yaṃnūnāhaṃ pubbakehi mahesīhi",
  "atk-s0512a0:1631_3": "āciṇṇasamāciṇṇaṃ mayi ca saṃvijjamānaṃ saccadhammaṃ nissāya saccakiriyaṃ katvā devaṃ",
  "atk-s0512a0:1631_4": "vassāpetvā mama ñātisaṅghassa jīvitadānaṃ dadeyyaṃ, tena ca sakalassāpi āhārūpajīvino",
  "atk-s0512a0:1631_5": "sattalokassa mahāupakāro sampādito mayā”ti nicchayaṃ katvā devaṃ vassāpetuṃ saccakiriyaṃ",
  "atk-s0512a0:1631_6": "akāsi. Tena vuttaṃ “evaṃ cintesaha”ntiādi.",
  "atk-s0512a0:1632_0": "Tattha saha ñātīhi pīḷitoti mayhaṃ ñātīhi saddhiṃ tena udakaparikkhayena pīḷito.",
  "atk-s0512a0:1632_1": "Sahāti vā nipātamattaṃ. Mahākāruṇikatāya tena byasanena dukkhitehi ñātīhi kāraṇabhūtehi",
  "atk-s0512a0:1632_2": "pīḷito, ñātisaṅghadukkhadukkhitoti attho.",
  "atk-s0512a0:1633": "86. Dhammatthanti dhammabhūtaṃ atthaṃ, dhammato vā anapetaṃ atthaṃ. Kiṃ taṃ? Saccaṃ. Addasapassayanti mayhaṃ ñātīnañca apassayaṃ addasaṃ. Atikkhayanti mahāvināsaṃ.",
  "atk-s0512a0:1634_0": "87. Saddhammanti sataṃ sādhūnaṃ buddhādīnaṃ ekassāpi pāṇino ahiṃsanasaṅkhātaṃ dhammaṃ.",
  "atk-s0512a0:1634_1": "Anussaritvā. Paramatthaṃ vicintayanti taṃ kho pana paramatthaṃ saccaṃ aviparītasabhāvaṃ",
  "atk-s0512a0:1634_2": "katvā cintayanto. Yaṃ loke dhuvasassatanti yadetaṃ buddhapaccekabuddhasāvakānaṃ ekassāpi",
  "atk-s0512a0:1634_3": "pāṇino ahiṃsanaṃ, taṃ sabbakālaṃ tathabhāvena dhuvaṃ sassataṃ vicintayaṃ saccakiriyaṃ akāsinti sambandho.",
  "atk-s0512a0:1635_0": "88. Idāni taṃ dhammaṃ mahāsatto attani vijjamānaṃ gahetvā saccavacanaṃ payojetukāmo",
  "atk-s0512a0:1635_1": "kālavaṇṇaṃ kaddamaṃ dvidhā viyūhitvā añjanarukkhasāraghaṭikavaṇṇamahāsarīro sudhotalohitakamaṇisadisāni",
  "atk-s0512a0:1635_2": "akkhīni ummīletvā ākāsaṃ ullokento “yato sarāmi attāna”nti gāthamāha.",
  "atk-s0512a0:1636_0": "Tattha yato sarāmi attānanti yato paṭṭhāya ahaṃ attabhāvasaṅkhātaṃ attānaṃ sarāmi",
  "atk-s0512a0:1636_1": "anussarāmi. Yato pattosmi viññutanti yato paṭṭhāya tāsu tāsu itikattabbatāsu viññutaṃ",
  "atk-s0512a0:1636_2": "vijānanabhāvaṃ pattosmi, uddhaṃ ārohanavasena ito yāva mayhaṃ kāyavacīkammānaṃ anussaraṇasamatthatā",
  "atk-s0512a0:1636_3": "viññutappatti eva, etthantare samānajātikānaṃ khādanaṭṭhāne nibbattopi taṇḍulakaṇappamāṇampi",
  "atk-s0512a0:1636_4": "macchaṃ mayā na khāditapubbaṃ, aññampi kañci pāṇaṃ sañcicca hiṃsitaṃ bādhitaṃ nābhijānāmi,",
  "atk-s0512a0:1636_5": "pageva jīvitā voropitaṃ.",
  "atk-s0512a0:1637_0": "89. Etena saccavajjenāti “yadetaṃ mayā kassaci pāṇassa ahiṃsanaṃ vuttaṃ, sace etaṃ",
  "atk-s0512a0:1637_1": "saccaṃ tathaṃ aviparītaṃ, etena saccavacanena pajjunno megho abhivassatu, ñātisaṅghaṃ",
  "atk-s0512a0:1637_2": "me dukkhā pamocetū”ti vatvā puna attano paricārikaceṭakaṃ āṇāpento viya pajjunnaṃ",
  "atk-s0512a0:1637_3": "devarājānaṃ ālapanto “abhitthanayā”ti gāthamāha.",
  "atk-s0512a0:1638_0": "Tattha abhitthanaya pajjunnāti pajjunno vuccati megho, ayaṃ pana meghavasena laddhanāmaṃ",
  "atk-s0512a0:1638_1": "vassavalāhakadevarājānaṃ ālapati. Ayaṃ hissa adhippāyo – devo nāma anabhitthanayanto",
  "atk-s0512a0:1638_2": "vijjulatā anicchārento pavassantopi na sobhati, tasmā tvaṃ abhitthanayanto vijjulatā",
  "atk-s0512a0:1638_3": "nicchārento vassāpehīti. Nidhiṃ kākassa nāsayāti kākā kalalaṃ pavisitvā ṭhite macche",
  "atk-s0512a0:1638_4": "tuṇḍena koṭṭetvā nīharitvā khādanti, tasmā tesaṃ antokalale macchā “nidhī”ti vuccanti.",
  "atk-s0512a0:1638_5": "Taṃ kākasaṅghassa nidhiṃ devaṃ vassāpento udakena paṭicchādetvā nāsehi. Kākaṃ sokāya",
  "atk-s0512a0:1638_6": "randhehīti kākasaṅgho imasmiṃ mahāsare udakena puṇṇe macche alabhamāno socissati,",
  "atk-s0512a0:1638_7": "taṃ kākagaṇaṃ tvaṃ imaṃ kaddamaṃ pūrento sokāya randhehi, sokassatthāya pana vassāpayatha,",
  "atk-s0512a0:1638_8": "yathā antonijjhānalakkhaṇaṃ sokaṃ pāpuṇāti, evaṃ karohīti attho. Macche sokā pamocayāti",
  "atk-s0512a0:1638_9": "mama ñātake sabbeva macche imamhā maraṇasokā pamocehi. “Mañca sokā pamocayā”ti jātake",
  "atk-s0512a0:1638_10": "paṭhanti. Tattha ca-kāro sampiṇḍanattho, mañca mama ñātake cāti sabbeva maraṇasokā",
  "atk-s0512a0:1638_11": "pamocehi. Macchānañhi anudakabhāvena paccatthikānaṃ ghāsabhāvaṃ gacchāmāti mahāmaraṇasoko,",
  "atk-s0512a0:1638_12": "mahāsattassa pana tesaṃ anayabyasanaṃ paṭicca karuṇāyato karuṇāpatirūpamukhena sokasambhavo veditabbo.",
  "atk-s0512a0:1639_0": "Evaṃ bodhisatto attano paricārikaceṭakaṃ āṇāpento viya pajjunnaṃ ālapitvā sakale",
  "atk-s0512a0:1639_1": "kosalaraṭṭhe mahāvassaṃ vassāpesi. Mahāsattassa hi sīlatejena saccakiriyāya samakālameva",
  "atk-s0512a0:1639_2": "sakkassa paṇḍukambalasilāsanaṃ uṇhākāraṃ dassesi. So “kiṃ nu kho”ti āvajjento taṃ",
  "atk-s0512a0:1639_3": "kāraṇaṃ ñatvā vassavalāhakadevarājānaṃ pakkosāpetvā “tāta, mahāpuriso maccharājā",
  "atk-s0512a0:1639_4": "ñātīnaṃ maraṇasokena vassāpanaṃ icchati, sakalaṃ kosalaraṭṭhaṃ ekameghaṃ katvā vassāpehī”ti āha.",
  "atk-s0512a0:1640_0": "So “sādhū”ti sampaṭicchitvā ekaṃ valāhakaṃ nivāsetvā ekaṃ pārupitvā meghagītaṃ gāyanto",
  "atk-s0512a0:1640_1": "pācīnalokadhātuabhimukho pakkhandi. Pācīnadisābhāge khalamaṇḍalamattaṃ ekaṃ meghamaṇḍalaṃ",
  "atk-s0512a0:1640_2": "uṭṭhāya satapaṭalaṃ sahassapaṭalaṃ hutvā abhitthanayantaṃ vijjulatā nicchārentaṃ",
  "atk-s0512a0:1640_3": "adhomukhaṭhapitaudakakumbhākārena vissandamānaṃ sakalaṃ kosalaraṭṭhaṃ mahoghena ajjhotthari.",
  "atk-s0512a0:1640_4": "Devo acchinnadhāraṃ vassanto muhutteneva taṃ mahāsaraṃ pūresi. Macchā maraṇabhayato",
  "atk-s0512a0:1640_5": "mucciṃsu. Kākādayo apatiṭṭhā ahesuṃ. Na kevalaṃ macchā eva, manussāpi vividhasassāni",
  "atk-s0512a0:1640_6": "sampādentā catuppadādayopīti sabbepi vassūpajīvino kāyikacetasikadukkhato mucciṃsu. Tena vuttaṃ –",
  "atk-s0512a0:1641": "90.",
  "atk-s0512a0:1642": "“Saha kate saccavare, pajjunno abhigajjiya;",
  "atk-s0512a0:1643": "Thalaṃ ninnañca pūrento, khaṇena abhivassathā”ti.",
  "atk-s0512a0:1644": "Tattha khaṇena abhivassathāti adandhāyitvā saccakiriyakhaṇeneva abhivassi.",
  "atk-s0512a0:1645_0": "91. Katvā vīriyamuttamanti deve avassante kiṃ kātabbanti kosajjaṃ anāpajjitvā ñātatthacariyāsampādanamukhena",
  "atk-s0512a0:1645_1": "mahato sattanikāyassa hitasukhanipphādanaṃ uttamaṃ vīriyaṃ katvā. Saccatejabalassito",
  "atk-s0512a0:1645_2": "mama saccānubhāvabalasannissito hutvā tadā mahāmeghaṃ vassāpesiṃ. Yasmā cetadevaṃ,",
  "atk-s0512a0:1645_3": "tasmā “saccena me samo natthi, esā me saccapāramī”ti mahāmaccharājakāle attano saccapāramiyā",
  "atk-s0512a0:1645_4": "anaññasādhāraṇabhāvaṃ dassesi dhammarājā.",
  "atk-s0512a0:1646": "Evaṃ mahāsatto mahākaruṇāya samussāhitahadayo sakalaraṭṭhe mahāvassaṃ vassāpanavasena mahājanaṃ maraṇadukkhato mocetvā jīvitapariyosāne yathākammaṃ gato.",
  "atk-s0512a0:1647": "Tadā pajjunno ānandatthero ahosi, macchagaṇā buddhaparisā, maccharājā lokanātho.",
  "atk-s0512a0:1648_0": "Tassa heṭṭhā vuttanayeneva sesapāramiyopi niddhāretabbā. Tathā attano samānajātikānaṃ",
  "atk-s0512a0:1648_1": "khādanaṭṭhāne macchayoniyaṃ nibbattitvā taṇḍulakaṇamattampi macchaṃ ādiṃ katvā kassacipi",
  "atk-s0512a0:1648_2": "pāṇino akhādanaṃ, tiṭṭhatu khādanaṃ ekasattassapi aviheṭhanaṃ, tathā saccakaraṇena",
  "atk-s0512a0:1648_3": "devassa vassāpanaṃ, udake parikkhīṇe kalalagahane nimujjanavasena attanā anubhavamānaṃ",
  "atk-s0512a0:1648_4": "dukkhaṃ vīrabhāvena agaṇetvā ñātisaṅghasseva taṃ dukkhaṃ attano hadaye katvā asahantassa",
  "atk-s0512a0:1648_5": "sabbabhāvena karuṇāyanā, tathā ca paṭipattīti evamādayo guṇānubhāvā vibhāvetabbāti.",
  "atk-s0512a0:1649": "Maccharājacariyāvaṇṇanā niṭṭhitā.",
  "atk-s0512a0:1650": "11. Kaṇhadīpāyanacariyāvaṇṇanā",
  "atk-s0512a0:1651_0": "92. Ekādasame kaṇhadīpāyano isīti evaṃnāmako tāpaso. Bodhisatto hi tadā dīpāyano",
  "atk-s0512a0:1651_1": "nāma attano sahāyaṃ maṇḍabyatāpasaṃ sūle uttāsitaṃ upasaṅkamitvā tassa sīlaguṇena",
  "atk-s0512a0:1651_2": "taṃ avijahanto tiyāmarattiṃ sūlaṃ nissāya ṭhito tassa sarīrato paggharitvā patitapatitehi",
  "atk-s0512a0:1651_3": "lohitabindūhi sukkhehi kāḷavaṇṇasarīratāya “kaṇhadīpāyano”ti pākaṭo ahosi. Paropaññāsavassānīti",
  "atk-s0512a0:1651_4": "sādhikāni paññāsavassāni, accantasaṃyoge upayogavacanaṃ. Anabhirato cariṃ ahanti",
  "atk-s0512a0:1651_5": "pantasenāsanesu ceva adhikusaladhammesu ca anabhirativāsaṃ vasanto ahaṃ brahmacariyaṃ",
  "atk-s0512a0:1651_6": "acariṃ. Pabbajitvā sattāhameva hi tadā mahāsatto abhirato brahmacariyaṃ cari. Tato",
  "atk-s0512a0:1651_7": "paraṃ anabhirativāsaṃ vasi.",
  "atk-s0512a0:1652_0": "Kasmā pana mahāpuriso anekasatasahassesu attabhāvesu nekkhammajjhāsayo brahmacariyavāsaṃ",
  "atk-s0512a0:1652_1": "abhiramitvā idha taṃ nābhirami? Puthujjanabhāvassa cañcalabhāvato. Kasmā ca puna",
  "atk-s0512a0:1652_2": "na agāraṃ ajjhāvasīti? Paṭhamaṃ nekkhammajjhāsayena kāmesu dosaṃ disvā pabbaji. Athassa",
  "atk-s0512a0:1652_3": "ayonisomanasikārena anabhirati uppajji. So taṃ vinodetumasakkontopi kammañca phalañca",
  "atk-s0512a0:1652_4": "saddahitvā tāva mahantaṃ vibhavaṃ pahāya agārasmā nikkhamanto yaṃ pajahi, puna tadatthameva",
  "atk-s0512a0:1652_5": "nivatto, “eḷamūgo capalo vatāyaṃ kaṇhadīpāyano”ti imaṃ apavādaṃ jigucchanto attano",
  "atk-s0512a0:1652_6": "hirottappabhedabhayena. Api ca pabbajjāpuññaṃ nāmetaṃ viññūhi buddhādīhi pasatthaṃ,",
  "atk-s0512a0:1652_7": "tehi ca anuṭṭhitaṃ, tasmāpi sahāpi dukkhena sahāpi domanassena assumukho rodamānopi",
  "atk-s0512a0:1652_8": "brahmacariyavāsaṃ vasi, na taṃ vissajjesi. Vuttañcetaṃ –",
  "atk-s0512a0:1653": "“Saddhāya nikkhamma puna nivatto, so eḷamūgo capalo vatāyaṃ;",
  "atk-s0512a0:1654": "Etassa vādassa jigucchamāno, akāmako carāmi brahmacariyaṃ;",
  "atk-s0512a0:1655": "Viññuppasatthañca satañca ṭhānaṃ, evampahaṃ puññakaro bhavāmī”ti. ;",
  "atk-s0512a0:1656_0": "93. Na koci etaṃ jānātīti etaṃ mama anabhiratimanaṃ brahmacariyavāse abhirativirahitacittaṃ",
  "atk-s0512a0:1656_1": "koci manussabhūto na jānāti. Kasmā? Ahañhi kassaci nācikkhiṃ mama mānase citte arati",
  "atk-s0512a0:1656_2": "carati pavattatīti kassacipi na kathesiṃ, tasmā na koci manussabhūto etaṃ jānātīti.",
  "atk-s0512a0:1657": "94.",
  "atk-s0512a0:1658": "“Sabrahmacārī maṇḍabyo, sahāyo me mahāisi;",
  "atk-s0512a0:1659": "Pubbakammasamāyutto, sūlamāropanaṃ labhi.",
  "atk-s0512a0:1661_0": "Sabrahmacārīti tāpasapabbajjāya samānasikkhatāya sabrahmacārī. Maṇḍabyoti evaṃnāmako.",
  "atk-s0512a0:1661_1": "Sahāyoti gihikāle pabbajitakāle ca daḷhamittatāya piyasahāyo. Mahāisīti mahānubhāvo",
  "atk-s0512a0:1661_2": "isi. Pubbakammasamāyutto, sūlamāropanaṃ labhīti katokāsena attano pubbakammena yutto",
  "atk-s0512a0:1661_3": "sūlāropanaṃ labhi, sūlaṃ uttāsitoti.",
  "atk-s0512a0:1662_0": "Tatrāyaṃ anupubbikathā – atīte vaṃsaraṭṭhe kosambiyaṃ kosambiko nāma rājā rajjaṃ",
  "atk-s0512a0:1662_1": "kāresi. Tadā bodhisatto aññatarasmiṃ nigame asītikoṭivibhavassa brāhmaṇamahāsālassa",
  "atk-s0512a0:1662_2": "putto hutvā nibbatti, nāmena dīpāyano nāma. Tādisasseva brāhmaṇamahāsālassa putto",
  "atk-s0512a0:1662_3": "brāhmaṇakumāro tassa piyasahāyo ahosi, nāmena maṇḍabyo nāma. Te ubhopi aparabhāge",
  "atk-s0512a0:1662_4": "mātāpitūnaṃ accayena kāmesu dosaṃ disvā mahādānaṃ pavattetvā kāme pahāya ñātimittaparijanassa",
  "atk-s0512a0:1662_5": "rodantassa paridevantassa nikkhamitvā himavantappadese assamaṃ katvā pabbajitvā uñchācariyāya",
  "atk-s0512a0:1662_6": "vanamūlaphalāhārena yāpento paropaṇṇāsavassāni vasiṃsu, kāmacchandaṃ vikkhambhetuṃ",
  "atk-s0512a0:1662_7": "nāsakkhiṃsu, te jhānamattampi na nibbattesuṃ.",
  "atk-s0512a0:1663_0": "Te loṇambilasevanatthāya janapadacārikaṃ carantā kāsiraṭṭhaṃ sampāpuṇiṃsu. Tatrekasmiṃ",
  "atk-s0512a0:1663_1": "nigame dīpāyanassa gihisahāyo maṇḍabyo nāma paṭivasati. Te ubhopi tassa santikaṃ",
  "atk-s0512a0:1663_2": "upasaṅkamiṃsu. So te disvā attamano paṇṇasālaṃ kāretvā catūhi paccayehi upaṭṭhahi.",
  "atk-s0512a0:1663_3": "Te tattha tīṇi cattāri vassāni vasitvā taṃ āpucchitvā cārikaṃ carantā bārāṇasisamīpe",
  "atk-s0512a0:1663_4": "atimuttakasusāne vasiṃsu. Tattha dīpāyano yathābhirantaṃ viharitvā puna tasmiṃ nigame",
  "atk-s0512a0:1663_5": "maṇḍabyassa attano sahāyassa santikaṃ gato. Maṇḍabyatāpaso tattheva vasi.",
  "atk-s0512a0:1664_0": "Athekadivasaṃ eko coro antonagare corikaṃ katvā dhanasāraṃ ādāya nikkhanto paṭibuddhehi",
  "atk-s0512a0:1664_1": "gehasāmikehi nagarārakkhakamanussehi ca anubaddho niddhamanena nikkhamitvā vegena",
  "atk-s0512a0:1664_2": "susānaṃ pavisitvā tāpasassa paṇṇasāladvāre bhaṇḍikaṃ chaḍḍetvā palāyi. Manussā bhaṇḍikaṃ",
  "atk-s0512a0:1664_3": "disvā “are duṭṭhajaṭila, rattiṃ, corikaṃ katvā divā tāpasavesena carasī”ti tajjetvā",
  "atk-s0512a0:1664_4": "pothetvā taṃ ādāya rañño dassayiṃsu. Rājā anupaparikkhitvāva “sūle uttāsethā”ti āha.",
  "atk-s0512a0:1664_5": "Taṃ susānaṃ netvā khadirasūle āropayiṃsu. Tāpasassa sarīre sūlaṃ na pavisati. Tato",
  "atk-s0512a0:1664_6": "nimbasūlaṃ āhariṃsu, tampi na pavisati. Tato ayasūlaṃ āhariṃsu, tampi na pavisati.",
  "atk-s0512a0:1664_7": "Tāpaso “kiṃ nu kho me pubbakamma”nti cintesi. Tassa jātissarañāṇaṃ uppajji. Tena",
  "atk-s0512a0:1664_8": "pubbakammaṃ addasa – so kira purimattabhāve vaḍḍhakīputto hutvā pitu rukkhatacchanaṭṭhānaṃ",
  "atk-s0512a0:1664_9": "gantvā ekaṃ makkhikaṃ gahetvā koviḷārasakalikāya sūlena viya vijjhi. Tassa taṃ pāpaṃ",
  "atk-s0512a0:1664_10": "imasmiṃ ṭhāne okāsaṃ labhi. So “na sakkā ito pāpato muccitu”nti ñatvā rājapurise",
  "atk-s0512a0:1664_11": "āha – “sace maṃ sūle uttāsetukāmattha, koviḷārasūlaṃ āharathā”ti. Te tathā katvā",
  "atk-s0512a0:1664_12": "taṃ sūle uttāsetvā ārakkhaṃ datvā pakkamiṃsu.",
  "atk-s0512a0:1665_0": "Tadā kaṇhadīpāyano “ciradiṭṭho me sahāyo”ti maṇḍabyassa santikaṃ āgacchanto taṃ pavattiṃ",
  "atk-s0512a0:1665_1": "sutvā taṃ ṭhānaṃ gantvā ekamantaṃ ṭhito “kiṃ, samma, kārakosī”ti pucchitvā “akārakomhī”ti",
  "atk-s0512a0:1665_2": "vutte “attano manopadosaṃ rakkhituṃ sakkhi na sakkhī”ti pucchi. “Samma, yehi ahaṃ",
  "atk-s0512a0:1665_3": "gahito, neva tesaṃ na rañño upari mayhaṃ manopadoso atthī”ti. “Evaṃ sante tādisassa",
  "atk-s0512a0:1665_4": "sīlavato chāyā mayhaṃ sukhā”ti vatvā kaṇhadīpāyano sūlaṃ nissāya nisīdi. Ārakkhakapurisā",
  "atk-s0512a0:1665_5": "taṃ pavattiṃ rañño ārocesuṃ. Rājā “anisāmetvā me kata”nti vegena tattha gantvā “kasmā,",
  "atk-s0512a0:1665_6": "bhante, tvaṃ sūlaṃ nissāya nisinnosī”ti dīpāyanaṃ pucchi. “Mahārāja, imaṃ tāpasaṃ",
  "atk-s0512a0:1665_7": "rakkhanto nisinnosmī”ti. “Kiṃ pana tvaṃ imassa kārakabhāvaṃ ñatvā evaṃ karosī”ti.",
  "atk-s0512a0:1665_8": "So kammassa avisodhitabhāvaṃ ācikkhi. Athassa dīpāyano “raññā nāma nisammakārinā bhavitabbaṃ.",
  "atk-s0512a0:1666": "“Alaso gihī kāmabhogī na sādhu, asaññato pabbajito na sādhu;",
  "atk-s0512a0:1667": "Rājā na sādhu anisammakārī, yo paṇḍito kodhano taṃ na sādhū”ti. –",
  "atk-s0512a0:1668": "Ādīni vatvā dhammaṃ desesi.",
  "atk-s0512a0:1669_0": "Rājā maṇḍabyatāpasassa niddosabhāvaṃ ñatvā “sūlaṃ harathā”ti āṇāpesi. Sūlaṃ harantā",
  "atk-s0512a0:1669_1": "harituṃ nāsakkhiṃsu. Maṇḍabyo āha – “mahārāja, ahaṃ pubbe katakammadosena evarūpaṃ",
  "atk-s0512a0:1669_2": "ayasaṃ patto, mama sarīrato sūlaṃ harituṃ na sakkā, sacepi mayhaṃ jīvitaṃ dātukāmo,",
  "atk-s0512a0:1669_3": "kakacena imaṃ sūlaṃ cammasamaṃ katvā chindāpehī”ti. Rājā tathā kāresi. Sūlaṃ antoyeva",
  "atk-s0512a0:1669_4": "ahosi, na kañci pīḷaṃ janesi. Tadā kira sukhumaṃ sakalikahīraṃ gahetvā makkhikāya",
  "atk-s0512a0:1669_5": "vaccamaggaṃ pavesesi, taṃ tassa anto eva ahosi. So tena kāraṇena amaritvā, attano",
  "atk-s0512a0:1669_6": "āyukkhayeneva mari, tasmā ayampi na matoti. Rājā tāpase vanditvā khamāpetvā ubhopi",
  "atk-s0512a0:1669_7": "uyyāneyeva vasāpento paṭijaggi. Tato paṭṭhāya so āṇimaṇḍabyo nāma jāto. So rājānaṃ",
  "atk-s0512a0:1669_8": "upanissāya tattheva vasi. Dīpāyano pana tassa vaṇaṃ phāsukaṃ karitvā attano gihisahāyamaṇḍabyena",
  "atk-s0512a0:1669_9": "kāritaṃ paṇṇasālameva gato. Tena vuttaṃ –",
  "atk-s0512a0:1670": "95.",
  "atk-s0512a0:1671": "“Tamahaṃ upaṭṭhahitvāna, ārogyamanupāpayiṃ;",
  "atk-s0512a0:1672": "Āpucchitvāna āgañchiṃ, yaṃ mayhaṃ sakamassama”nti.",
  "atk-s0512a0:1673_0": "Tattha āpucchitvānāti mayhaṃ sahāyaṃ maṇḍabyatāpasaṃ āpucchitvā. Yaṃ mayhaṃ sakamassamanti",
  "atk-s0512a0:1673_1": "yaṃ taṃ mayhaṃ gihisahāyena maṇḍabyabrāhmaṇena kāritaṃ sakaṃ mama santakaṃ assamapadaṃ",
  "atk-s0512a0:1673_2": "paṇṇasālā, taṃ upāgañchiṃ.",
  "atk-s0512a0:1674_0": "96. Taṃ pana paṇṇasālaṃ pavisantaṃ disvā sahāyassa ārocesuṃ. So sutvāva tuṭṭhacitto",
  "atk-s0512a0:1674_1": "saputtadāro bahugandhamālaphāṇitādīni ādāya paṇṇasālaṃ gantvā dīpāyanaṃ vanditvā",
  "atk-s0512a0:1674_2": "pāde dhovitvā pānakaṃ pāyetvā āṇimaṇḍabyassa pavattiṃ suṇanto nisīdi. Athassa putto",
  "atk-s0512a0:1674_3": "yaññadattakumāro nāma caṅkamanakoṭiyaṃ geṇḍukena kīḷi. Tattha cekasmiṃ vammike āsiviso",
  "atk-s0512a0:1674_4": "vasati. Kumārena bhūmiyaṃ pahatageṇḍuko gantvā vammikabile āsivisassa matthake pati.",
  "atk-s0512a0:1674_5": "Kumāro ajānanto bile hatthaṃ pavesesi.",
  "atk-s0512a0:1675_0": "Atha naṃ kuddho āsiviso hatthe ḍaṃsi. So visavegena mucchito tattheva pati. Athassa",
  "atk-s0512a0:1675_1": "mātāpitaro sappena daṭṭhabhāvaṃ ñatvā kumāraṃ ukkhipitvā tāpasassa pādamūle nipajjāpetvā",
  "atk-s0512a0:1675_2": "“bhante, osadhena vā mantena vā puttakaṃ no nīrogaṃ karothā”ti āhaṃsu. So “ahaṃ osadhaṃ",
  "atk-s0512a0:1675_3": "na jānāmi, nāhaṃ vejjakammaṃ karissāmi, pabbajitomhī”ti. “Tena hi, bhante, imasmiṃ",
  "atk-s0512a0:1675_4": "kumārake mettaṃ katvā saccakiriyaṃ karothā”ti. Tāpaso “sādhu saccakiriyaṃ karissāmī”ti",
  "atk-s0512a0:1675_5": "vatvā yaññadattassa sīse hatthaṃ ṭhapetvā saccakiriyaṃ akāsi. Tena vuttaṃ “sahāyo",
  "atk-s0512a0:1675_6": "brāhmaṇo mayha”ntiādi.",
  "atk-s0512a0:1676": "Tattha āgañchuṃ pāhunāgatanti atithiabhigamanaṃ abhigamiṃsu.",
  "atk-s0512a0:1677_0": "97. Vaṭṭamanukkhipanti khipanavaṭṭasaṇṭhānatāya “vaṭṭa”nti laddhanāmaṃ geṇḍukaṃ anukkhipanto,",
  "atk-s0512a0:1677_1": "geṇḍukakīḷaṃ kīḷantoti attho. Āsivisamakopayīti bhūmiyaṃ paṭihato hutvā vammikabilagatena",
  "atk-s0512a0:1677_2": "geṇḍukena tattha ṭhitaṃ kaṇhasappaṃ sīse paharitvā rosesi.",
  "atk-s0512a0:1678": "98. Vaṭṭagataṃ maggaṃ, anvesantoti tena vaṭṭena gataṃ maggaṃ gavesanto. Āsivisassa hatthena, uttamaṅgaṃ parāmasīti vammikabilaṃ pavesitena attano hatthena āsīvisassa sīsaṃ phusi.",
  "atk-s0512a0:1679": "99. Visabalassitoti visabalanissito attano visavegaṃ nissāya uppajjanakasappo. Aḍaṃsi dārakaṃ khaṇeti tasmiṃ parāmasitakkhaṇe eva taṃ brāhmaṇakumāraṃ ḍaṃsi.",
  "atk-s0512a0:1680_0": "100. Sahadaṭṭhoti ḍaṃsena saheva, daṭṭhasamakālameva. Āsivisenāti ghoravisena. Tenāti",
  "atk-s0512a0:1680_1": "tena dārakassa visavegena mucchitassa bhūmiyaṃ patanena ahaṃ dukkhito ahosiṃ. Mama",
  "atk-s0512a0:1680_2": "vāhasi taṃ dukkhanti taṃ dārakassa mātāpitūnañca dukkhaṃ mama vāhasi, mayhaṃ sarīre",
  "atk-s0512a0:1680_3": "viya mama karuṇāya vāhesi.",
  "atk-s0512a0:1681_0": "101. Tyāhanti te tassa dārakassa mātāpitaro ahaṃ “mā socatha, mā paridevathā”tiādinā",
  "atk-s0512a0:1681_1": "nayena samassāsetvā. Sokasalliteti sokasallavante. Agganti seṭṭhaṃ tato eva varaṃ",
  "atk-s0512a0:1681_2": "uttamaṃ saccakiriyaṃ akāsiṃ.",
  "atk-s0512a0:1682": "102. Idāni taṃ saccakiriyaṃ sarūpena dassetuṃ “sattāhamevā”ti gāthamāha.",
  "atk-s0512a0:1683_0": "Tattha sattāhamevāti pabbajitadivasato paṭṭhāya satta ahāni eva. Pasannacittoti kammaphalasaddhāya",
  "atk-s0512a0:1683_1": "pasannamānaso. Puññatthikoti puññena atthiko, dhammacchandayutto. Athāparaṃ yaṃ caritanti",
  "atk-s0512a0:1683_2": "atha tasmā sattāhā uttari yaṃ mama brahmacariyacaraṇaṃ.",
  "atk-s0512a0:1684_0": "103. Akāmakovāhīti pabbajjaṃ anicchanto eva. Etena saccena suvatthi hotūti sace atirekapaññāsavassāni",
  "atk-s0512a0:1684_1": "anabhirativāsaṃ vasantena mayā kassaci ajānāpitabhāvo sacco, etena saccena yaññadattakumārassa",
  "atk-s0512a0:1684_2": "sotthi hotu, jīvitaṃ paṭilabhatūti.",
  "atk-s0512a0:1685_0": "Evaṃ pana mahāsattena saccakiriyāya katāya yaññadattassa sarīrato visaṃ bhassitvā",
  "atk-s0512a0:1685_1": "pathaviṃ pāvisi. Kumāro akkhīni ummīletvā mātāpitaro oloketvā “amma, tātā”ti vatvā",
  "atk-s0512a0:1685_2": "vuṭṭhāsi. Tena vuttaṃ –",
  "atk-s0512a0:1686": "104.",
  "atk-s0512a0:1687": "“Saha sacce kate mayhaṃ, visavegena vedhito;",
  "atk-s0512a0:1688": "Abujjhitvāna vuṭṭhāsi, arogo cāsi māṇavo”ti.",
  "atk-s0512a0:1689_0": "Tassattho – mama saccakaraṇena saha samānakālameva tato pubbe visavegena vedhito",
  "atk-s0512a0:1689_1": "kampito visaññibhāvena abujjhitvā ṭhito vigatavisattā paṭiladdhasañño sahasā vuṭṭhāsi.",
  "atk-s0512a0:1689_2": "So māṇavo kumāro visavegābhāvena arogo ca ahosīti.",
  "atk-s0512a0:1690_0": "Idāni satthā tassā attano saccakiriyāya paramatthapāramibhāvaṃ dassento “saccena",
  "atk-s0512a0:1690_1": "me samo natthi, esā me saccapāramī”ti āha. Taṃ uttānatthameva. Jātakaṭṭhakathāyaṃ",
  "atk-s0512a0:1690_2": "pana “mahāsattassa saccakiriyāya kumārassa thanappadesato uddhaṃ visaṃ bhassitvā",
  "atk-s0512a0:1690_3": "vigataṃ. Dārakassa pitu saccakiriyāya kaṭito uddhaṃ, mātu saccakiriyāya avasiṭṭhasarīrato",
  "atk-s0512a0:1690_4": "visaṃ bhassitvā vigata”nti āgataṃ. Tathā hi vuttaṃ –",
  "atk-s0512a0:1691": "“Yasmā dānaṃ nābhinandiṃ kadāci, disvānahaṃ atithiṃ vāsakāle;",
  "atk-s0512a0:1692": "Na cāpi me appiyataṃ aveduṃ, bahussutā samaṇabrāhmaṇā ca;",
  "atk-s0512a0:1693": "Akāmako vāpi ahaṃ dadāmi, etena saccena suvatthi hotu;",
  "atk-s0512a0:1694": "Hataṃ visaṃ jīvatu yaññadatto.",
  "atk-s0512a0:1695": "“Āsīviso tāta pahūtatejo, yo taṃ adaṃsī patarā udicca;",
  "atk-s0512a0:1696": "Tasmiñca me appiyatāya ajja, pitari ca te natthi koci viseso;",
  "atk-s0512a0:1697": "Etena saccena suvatthi hotu, hataṃ visaṃ jīvatu yaññadatto”ti.",
  "atk-s0512a0:1698_0": "Tattha vāsakāleti vasanatthāya gehaṃ āgatakāle. Na cāpi me appiyataṃ avedunti bahussutāpi",
  "atk-s0512a0:1698_1": "samaṇabrāhmaṇā ayaṃ neva dānaṃ abhinandati, na amheti imaṃ mama appiyabhāvaṃ neva",
  "atk-s0512a0:1698_2": "jāniṃsu. Ahañhi te piyacakkhūhiyeva olokemīti dīpeti. Etena saccenāti sace ahaṃ dadamānopi",
  "atk-s0512a0:1698_3": "vipākaṃ asaddahitvā attano anicchāya demi, anicchabhāvañca me pare na jānanti, etena",
  "atk-s0512a0:1698_4": "saccena suvatthi hotūti attho. Itaragāthāya, tātāti puttaṃ ālapati. Pahūtatejoti",
  "atk-s0512a0:1698_5": "balavaviso. Patarāti padarā, ayameva vā pāṭho. Udiccāti uddhaṃ gantvā, vammikabilato",
  "atk-s0512a0:1698_6": "uṭṭhahitvāti attho. Idaṃ vuttaṃ hoti – tāta yaññadatta, tasmiñca āsivise tava ca",
  "atk-s0512a0:1698_7": "pitari appiyabhāvena mayhaṃ koci viseso natthi, tañca pana appiyabhāvaṃ ṭhapetvā",
  "atk-s0512a0:1698_8": "ajja mayā na koci jānāpitapubbo, sace etaṃ saccaṃ, etena saccena suvatthi hotūti.",
  "atk-s0512a0:1699_0": "Evaṃ bodhisatto kumāre aroge jāte tassa pitaraṃ “dānaṃ dadantena nāma kammañca phalañca",
  "atk-s0512a0:1699_1": "saddahitvā dātabba”nti kammaphalasaddhāya nivesetvā sayaṃ anabhiratiṃ vinodetvā jhānābhiññāyo",
  "atk-s0512a0:1699_2": "uppādetvā āyupariyosāne brahmalokaparāyano ahosi.",
  "atk-s0512a0:1700": "Tadā maṇḍabyo ānandatthero ahosi, tassa bhariyā visākhā, putto rāhulatthero, āṇimaṇḍabyo sāriputtatthero, kaṇhadīpāyano lokanātho.",
  "atk-s0512a0:1701": "Tassa idha pāḷiyā āruḷhā saccapāramī, sesā ca pāramiyo heṭṭhā vuttanayeneva niddhāretabbā. Tathā anavasesamahābhogapariccāgādayo guṇānubhāvā vibhāvetabbāti.",
  "atk-s0512a0:1702": "Kaṇhadīpāyanacariyāvaṇṇanā niṭṭhitā.",
  "atk-s0512a0:1703": "12. Mahāsutasomacariyāvaṇṇanā",
  "atk-s0512a0:1704_0": "105. Dvādasame sutasomo mahīpatīti evaṃnāmo khattiyo. Mahāsatto hi tadā kururaṭṭhe",
  "atk-s0512a0:1704_1": "indapatthanagare korabyassa rañño aggamahesiyā kucchimhi nibbatti. Taṃ sutavittatāya",
  "atk-s0512a0:1704_2": "candasamānasommavaravaṇṇatāya ca “sutasomo”ti sañjāniṃsu. Taṃ vayappattaṃ sabbasippanipphattippattaṃ",
  "atk-s0512a0:1704_3": "mātāpitaro rajje abhisiñciṃsu. Gahito porisādenāti purisānaṃ manussānaṃ adanato khādanato",
  "atk-s0512a0:1704_4": "“porisādo”ti laddhanāmena bārāṇasiraññā devatābalikammatthaṃ gahito.",
  "atk-s0512a0:1705_0": "Bārāṇasirājā hi tadā maṃsaṃ vinā abhuñjanto aññaṃ maṃsaṃ alabhantena bhattakārakena",
  "atk-s0512a0:1705_1": "manussamaṃsaṃ khādāpito rasataṇhāya baddho hutvā manusse ghātetvā manussamaṃsaṃ khādanto",
  "atk-s0512a0:1705_2": "“porisādo”ti laddhanāmo amaccapārisajjappamukhehi nāgarehi negamajānapadehi ca ussāhitena",
  "atk-s0512a0:1705_3": "kāḷahatthinā nāma attano senāpatinā “deva, yadi rajjena atthiko manussamaṃsakhādanato",
  "atk-s0512a0:1705_4": "viramāhī”ti vutto “rajjaṃ pajahantopi manussamaṃsakhādanato na oramissāmī”ti vatvā",
  "atk-s0512a0:1705_5": "tehi raṭṭhā pabbājito araññaṃ pavisitvā ekasmiṃ nigrodharukkhamūle vasanto khāṇuppahārena",
  "atk-s0512a0:1705_6": "pāde jātassa vaṇassa phāsubhāvāya “sakalajambudīpe ekasatakhattiyānaṃ galalohitena",
  "atk-s0512a0:1705_7": "balikammaṃ karissāmī”ti devatāya āyācanaṃ katvā sattāhaṃ anāhāratāya vaṇe phāsuke",
  "atk-s0512a0:1705_8": "jāte “devatānubhāvena me sotthi ahosī”ti saññāya “devatāya balikammatthaṃ rājāno",
  "atk-s0512a0:1705_9": "ānessāmī”ti gacchanto atītabhave sahāyabhūtena yakkhena samāgantvā tena dinnamantabalena",
  "atk-s0512a0:1705_10": "adhikatarathāmajavaparakkamasasampanno hutvā sattāhabbhantareyeva satarājāno ānetvā",
  "atk-s0512a0:1705_11": "attano vasananigrodharukkhe olambetvā balikammakaraṇasajjo ahosi.",
  "atk-s0512a0:1706_0": "Atha tasmiṃ rukkhe adhivatthā devatā taṃ balikammaṃ anicchantī “upāyena naṃ nisedhessāmī”ti",
  "atk-s0512a0:1706_1": "pabbajitarūpena tassa attānaṃ dassetvā tena anubaddho tiyojanaṃ gantvā puna attano",
  "atk-s0512a0:1706_2": "dibbarūpameva dassetvā “tvaṃ musāvādī tayā ‘sakalajambudīpe rājāno ānetvā balikammaṃ",
  "atk-s0512a0:1706_3": "karissāmī’ti paṭissutaṃ. Idāni ye vā te vā dubbalarājāno ānesi. Jambudīpe jeṭṭhakaṃ",
  "atk-s0512a0:1706_4": "sutasomarājānaṃ sace nānessasi, na me te balikammena attho”ti āha.",
  "atk-s0512a0:1707_0": "So “diṭṭhā me attano devatā”ti tusitvā “sāmi, mā cintayi, ahaṃ ajjeva sutasomaṃ ānessāmī”ti",
  "atk-s0512a0:1707_1": "vatvā vegena migājinauyyānaṃ gantvā asaṃvihitāya ārakkhāya pokkharaṇiṃ otaritvā paduminipattena",
  "atk-s0512a0:1707_2": "sīsaṃ paṭicchādetvā aṭṭhāsi. Tasmiṃ antouyyānagateyeva balavapaccūse samantā tiyojanaṃ",
  "atk-s0512a0:1707_3": "ārakkhaṃ gaṇhiṃsu. Mahāsatto pātova alaṅkatahatthikkhandhavaragato caturaṅginiyā",
  "atk-s0512a0:1707_4": "senāya nagarato nikkhami. Tadā takkasilato nando nāma brāhmaṇo catasso satārahagāthāyo",
  "atk-s0512a0:1707_5": "gahetvā vīsayojanasataṃ maggaṃ atikkamma taṃ nagaraṃ patto rājānaṃ pācīnadvārena",
  "atk-s0512a0:1707_6": "nikkhamantaṃ disvā hatthaṃ ukkhipitvā “jayatu bhavaṃ, mahārājā”ti vatvā jayāpesi.",
  "atk-s0512a0:1708_0": "Rājā hatthinā taṃ upasaṅkamitvā “kuto nu, tvaṃ brāhmaṇa, āgacchasi, kimicchasi, kiṃ",
  "atk-s0512a0:1708_1": "te dajja”nti āha. Brāhmaṇo “tumhe ‘sutavittakā’ti sutvā catasso satārahagāthāyo ādāya",
  "atk-s0512a0:1708_2": "tumhākaṃ desetuṃ āgatomhī”ti āha. Mahāsatto tuṭṭhamānaso hutvā “ahaṃ uyyānaṃ gantvā",
  "atk-s0512a0:1708_3": "nhāyitvā āgantvā sossāmi, tvaṃ mā ukkaṇṭhī”ti vatvā “gacchatha brāhmaṇassa asukagehe",
  "atk-s0512a0:1708_4": "nivāsaṃ ghāsacchādanañca saṃvidahathā”ti āṇāpetvā uyyānaṃ pavisitvā mahantaṃ ārakkhaṃ",
  "atk-s0512a0:1708_5": "saṃvidhāya oḷārikāni ābharaṇāni omuñcitvā massukammaṃ kāretvā ubbaṭṭitasarīro pokkharaṇiyā",
  "atk-s0512a0:1708_6": "rājavibhavena nhāyitvā paccuttaritvā udakaggahaṇasāṭake nivāsetvā aṭṭhāsi.",
  "atk-s0512a0:1709_0": "Athassa gandhamālālaṅkāre upahariṃsu. Porisādo “alaṅkatakāle rājā bhāriko bhavissati,",
  "atk-s0512a0:1709_1": "sallahukakāleyeva naṃ gaṇhissāmī”ti nadanto khaggaṃ parivattento “ahamasmi porisādo”ti",
  "atk-s0512a0:1709_2": "nāmaṃ sāvetvā udakā nikkhami. Tassa saddaṃ sutvā hatthārohādayo hatthiādito bhassiṃsu.",
  "atk-s0512a0:1709_3": "Balakāyo dūre ṭhito tatova palāyi. Itaro attano āvudhāni chaḍḍetvā urena nipajji.",
  "atk-s0512a0:1709_4": "Porisādo rājānaṃ ukkhipitvā khandhe nisīdāpetvā sammukhaṭṭhāneyeva aṭṭhārasahatthaṃ",
  "atk-s0512a0:1709_5": "pākāraṃ laṅghitvā purato pagalitamadamattavaravāraṇe kumbhe akkamitvā pabbatakūṭāni",
  "atk-s0512a0:1709_6": "viya pātento vātajavānipi assaratanāni piṭṭhiyaṃ akkamitvā pātento rathasīse akkamitvā",
  "atk-s0512a0:1709_7": "pātento bhamarikaṃ bhamanto viya nīlakāni nigrodhapattāni maddanto viya ekavegeneva",
  "atk-s0512a0:1709_8": "tiyojanamaggaṃ gantvā kañci anubandhantaṃ adisvā saṇikaṃ gacchanto sutasomassa kesehi",
  "atk-s0512a0:1709_9": "udakabindūni attano upari patantāni “assubindūnī”ti saññāya “kimidaṃ sutasomopi maraṇaṃ",
  "atk-s0512a0:1709_10": "anusocanto rodatī”ti āha.",
  "atk-s0512a0:1710_0": "Mahāsatto “nāhaṃ maraṇato anusocāmi, kuto rodanā, api ca kho saṅgaraṃ katvā saccāpanaṃ",
  "atk-s0512a0:1710_1": "nāma paṇḍitānaṃ āciṇṇaṃ, taṃ na nipphajjatī”ti anusocāmi. Kassapadasabalena desitā",
  "atk-s0512a0:1710_2": "catasso satārahagāthāyo ādāya takkasilato āgatassa brāhmaṇassa āgantukavattaṃ kāretvā",
  "atk-s0512a0:1710_3": "“nhāyitvā āgantvā suṇissāmi, yāva mamāgamanā āgamehī”ti saṅgaraṃ katvā uyyānaṃ gato,",
  "atk-s0512a0:1710_4": "tvañca tā gāthāyo sotuṃ adatvā maṃ gaṇhīti. Tena vuttaṃ –",
  "atk-s0512a0:1711": "“Gahito porisādena, brāhmaṇe saṅgaraṃ sari”nti.",
  "atk-s0512a0:1712": "Tattha brāhmaṇe saṅgaraṃ sarinti nandabrāhmaṇe attanā kataṃ paṭiññaṃ anussariṃ.",
  "atk-s0512a0:1713_0": "106. Āvuṇitvā karattaleti tattha tattha uyyānādīsu gantvā attano balena ānītānaṃ",
  "atk-s0512a0:1713_1": "ekasatakhattiyānaṃ hatthatale chiddaṃ katvā rukkhe lambanatthaṃ rajjuṃ paṭimuñcitvā.",
  "atk-s0512a0:1713_2": "Etesaṃ pamilāpetvāti ete ekasatakhattiye jīvaggāhaṃ gahetvā uddhaṃpāde adhosire katvā",
  "atk-s0512a0:1713_3": "paṇhiyā sīsaṃ paharanto bhamaṇavasena hatthatale āvuṇitvā rukkhe ālambanavasena sabbaso",
  "atk-s0512a0:1713_4": "āhārūpacchedena ca sabbathā pamilāpetvā visosetvā khedāpetvāti attho. Yaññattheti",
  "atk-s0512a0:1713_5": "balikammatthe sādhetabbe. Upanayī mamanti maṃ upanesi.",
  "atk-s0512a0:1714_0": "107. Tathā upanīyamāno pana mahāsatto porisādena “kiṃ tvaṃ maraṇato bhāyasī”ti vutte",
  "atk-s0512a0:1714_1": "“nāhaṃ maraṇato bhāyāmi, tassa pana brāhmaṇassa mayā kato saṅgaro na parimocito”ti",
  "atk-s0512a0:1714_2": "anusocāmi. “Sace maṃ vissajjessasi, taṃ dhammaṃ sutvā tassa ca sakkārasammānaṃ katvā",
  "atk-s0512a0:1714_3": "puna āgamissāmī”ti. “Nāhamidaṃ saddahāmi, yaṃ tvaṃ mayā vissajjito gantvā puna mama",
  "atk-s0512a0:1714_4": "hatthaṃ āgamissāsī”ti. “Samma porisāda, mayā saddhiṃ ekācariyakule sikkhito sahāyo",
  "atk-s0512a0:1714_5": "hutvā ‘ahaṃ jīvitahetupi na musā kathemī’ti kiṃ na saddahasī”ti? Kiñcāpi me etena vācāmattakena –",
  "atk-s0512a0:1715": "“Asiñca sattiñca parāmasāmi, sapathampi te samma ahaṃ karomi;",
  "atk-s0512a0:1716": "Tayā pamutto anaṇo bhavitvā, saccānurakkhī punarāvajissa”nti. –",
  "atk-s0512a0:1717": "Mahāsattena imāya gāthāya vuttāya porisādo “ayaṃ sutasomo ‘khattiyehi akattabbaṃ sapathaṃ karomī’ti vadati, gantvā anāgacchantopi mama hatthato na muccissatī”ti cintetvā –",
  "atk-s0512a0:1718": "“Yo te kato saṅgaro brāhmaṇena, raṭṭhe sake issariye ṭhitena;",
  "atk-s0512a0:1719": "Taṃ saṅgaraṃ brāhmaṇa sappadāya, saccānurakkhī punarāvajassū”ti. –",
  "atk-s0512a0:1720": "Vissajjesi.",
  "atk-s0512a0:1721_0": "Mahāsatto rāhumukhā mutto cando viya nāgabalo thāmasampanno khippameva taṃ nagaraṃ",
  "atk-s0512a0:1721_1": "sampāpuṇi. Senāpissa “sutasomarājā paṇḍito, porisādaṃ dametvā sīhamukhā pamuttamattavaravāraṇo",
  "atk-s0512a0:1721_2": "viya āgamissatī”ti ca “rājānaṃ porisādassa datvā āgatā”ti garahabhayena ca bahinagareyeva",
  "atk-s0512a0:1721_3": "niviṭṭhā taṃ dūratova āgacchantaṃ disvā paccuggantvā vanditvā “kaccittha, mahārāja,",
  "atk-s0512a0:1721_4": "porisādena na kilamito”ti paṭisanthāraṃ katvā “porisādena mayhaṃ mātāpitūhipi dukkaraṃ",
  "atk-s0512a0:1721_5": "kataṃ, tathārūpo nāma caṇḍo sāhasiko mamaṃ saddahitvā maṃ vissajjesī”ti vutte rājānaṃ",
  "atk-s0512a0:1721_6": "alaṅkaritvā hatthikkhandhaṃ āropetvā parivāretvā nagaraṃ pāvisi. Taṃ disvā sabbe nāgarā tusiṃsu.",
  "atk-s0512a0:1722_0": "Sopi dhammasoṇḍatāya mātāpitaropi anupasaṅkamitvā nivesanaṃ gantvā brāhmaṇaṃ pakkosāpetvā",
  "atk-s0512a0:1722_1": "tassa mahantaṃ sakkārasammānaṃ katvā dhammagarutāya sayaṃ nīcāsane nisīditvā “tumhehi",
  "atk-s0512a0:1722_2": "mayhaṃ ābhatā satārahagāthā suṇomi ācariyā”ti āha. Brāhmaṇo mahāsattena yācitakāle",
  "atk-s0512a0:1722_3": "gandhehi hatthe ubbaṭṭetvā pasibbakato manoramaṃ potthakaṃ nīharitvā ubhohi hatthehi",
  "atk-s0512a0:1722_4": "gahetvā “tena hi, mahārāja, suṇohī”ti potthakaṃ vācento gāthā abhāsi –",
  "atk-s0512a0:1723": "“Sakideva sutasoma, sabbhi hoti samāgamo;",
  "atk-s0512a0:1724": "Sā naṃ saṅgati pāleti, nāsabbhi bahusaṅgamo.",
  "atk-s0512a0:1725": "“Sabbhireva samāsetha, sabbhi kubbetha santhavaṃ;",
  "atk-s0512a0:1726": "Sataṃ saddhammamaññāya, seyyo hoti na pāpiyo.",
  "atk-s0512a0:1727": "“Jīranti ve rājarathā sucittā, atho sarīrampi jaraṃ upeti;",
  "atk-s0512a0:1728": "Satañca dhammo na jaraṃ upeti, santo have sabbhi pavedayanti.",
  "atk-s0512a0:1729": "“Nabhañca dūre pathavī ca dūre, pāraṃ samuddassa tadāhu dūre;",
  "atk-s0512a0:1730": "Tato have dūrataraṃ vadanti, satañca dhammo asatañca rājā”ti. ;",
  "atk-s0512a0:1731_0": "Tā sutvā mahāsatto “saphalaṃ me āgamana”nti tuṭṭhacitto “imā gāthā neva sāvakabhāsitā,",
  "atk-s0512a0:1731_1": "na isibhāsitā, na kavibhāsitā, na devabhāsitā, sabbaññunāva bhāsitā. Kiṃ nu kho aggha”nti",
  "atk-s0512a0:1731_2": "cintento “imaṃ sakalampi cakkavāḷaṃ yāva brahmalokā sattaratanapuṇṇaṃ katvā dinnepi",
  "atk-s0512a0:1731_3": "neva anucchavikaṃ kataṃ nāma hoti, ahaṃ kho panassa tiyojanasatike kururaṭṭhe sattayojanike",
  "atk-s0512a0:1731_4": "indapatthanagare rajjaṃ dātuṃ pahomi. Rajjaṃ kātuṃ panassa bhāgyaṃ natthi, tathā",
  "atk-s0512a0:1731_5": "hissa aṅgalakkhaṇānusārena appānubhāvatā dissati, tasmā dinnampi rajjaṃ na imasmiṃ",
  "atk-s0512a0:1731_6": "tiṭṭhatī”ti cintetvā “ācariya, tumhe aññesaṃ khattiyānaṃ imā gāthāyo desetvā kiṃ",
  "atk-s0512a0:1731_7": "labhathā”ti pucchi. “Ekekāya sataṃ sataṃ, mahārāja, teneva satārahagāthā nāma jātā”ti.",
  "atk-s0512a0:1731_8": "Athassa mahāsatto “tvaṃ ācariya, attanā gahetvā vicaraṇabhaṇḍassa agghaṃ na jānāsī”ti.",
  "atk-s0512a0:1732": "“Sahassiyā imā gāthā, nayimā gāthā satārahā;",
  "atk-s0512a0:1733": "Cattāri tvaṃ sahassāni, khippaṃ gaṇhāhi brāhmaṇā”ti. ;",
  "atk-s0512a0:1734_0": "Cattāri sahassāni dāpetvā ekañca sukhayānakaṃ datvā mahatā sakkārasammāneneva taṃ",
  "atk-s0512a0:1734_1": "uyyojetvā mātāpitaro vanditvā “ahaṃ brāhmaṇena ābhataṃ saddhammaratanaṃ pūjetvā tassa",
  "atk-s0512a0:1734_2": "ca sakkārasammānaṃ katvā āgamissāmīti porisādassa paṭiññaṃ datvā āgato. Tattha yaṃ",
  "atk-s0512a0:1734_3": "brāhmaṇassa kattabbaṃ paṭipajjitabbaṃ taṃ kataṃ, idāni porisādassa santikaṃ gamissāmī”ti",
  "atk-s0512a0:1734_4": "vutvā “tena hi, tāta sutasoma, kiṃ nāmetaṃ kathesi, caturaṅginiyā senāya coraṃ gaṇhissāma,",
  "atk-s0512a0:1734_5": "mā gaccha corassa santika”nti yāciṃsu. Soḷasasahassā nāṭakitthiyo sesaparijanāpi",
  "atk-s0512a0:1734_6": "“amhe anāthe katvā kuhiṃ gacchasi devā”ti parideviṃsu. “Punapi kira rājā corassa",
  "atk-s0512a0:1734_7": "santikaṃ gamissatī”ti ekakolāhalaṃ ahosi.",
  "atk-s0512a0:1735_0": "Mahāsatto “paṭiññāya saccāpanaṃ nāma sādhūnaṃ sappurisānaṃ āciṇṇaṃ, sopi mamaṃ saddahitvā",
  "atk-s0512a0:1735_1": "vissajjesi, tasmā gamissāmiyevā”ti mātāpitaro vanditvā sesajanaṃ anusāsetvā assumukhena",
  "atk-s0512a0:1735_2": "nānappakāraṃ paridevantena itthāgārādinā janena anugato nagarā nikkhamma taṃ janaṃ",
  "atk-s0512a0:1735_3": "nivattetuṃ magge daṇḍakena tiriyaṃ lekhaṃ katvā “imaṃ mama lekhaṃ mā atikkamiṃsū”ti",
  "atk-s0512a0:1735_4": "vatvā agamāsi. Mahājano tejavato mahāsattassa āṇaṃ atikkamituṃ asakkonto mahāsaddena",
  "atk-s0512a0:1735_5": "kanditvā roditvā nivatti. Bodhisatto āgatamaggeneva tassa santikaṃ agamāsi. Tena",
  "atk-s0512a0:1735_6": "vuttaṃ “apucchi maṃ porisādo”tiādi.",
  "atk-s0512a0:1736_0": "Tattha kiṃ tvaṃ icchasi nisajjanti tvaṃ attano nagaraṃ gantuṃ mama hatthato nissajjanaṃ",
  "atk-s0512a0:1736_1": "kiṃ icchasi, tvaṃ “mayā takkasilādīsu ciraparicito saccavādī cā”ti vadasi, tasmā",
  "atk-s0512a0:1736_2": "yathā mati te kāhāmi, yathāruci te karissāmi. Yadi me tvaṃ punehisīti sace puna tvaṃ",
  "atk-s0512a0:1736_3": "ekaṃseneva mama santikaṃ āgamissasi.",
  "atk-s0512a0:1737_0": "108. Paṇhe āgamanaṃ mamāti pageva mama āgamanaṃ tassa porisādassa paṭissuṇitvā pātova",
  "atk-s0512a0:1737_1": "āgamissāmīti paṭissavaṃ katvā. Rajjaṃ niyyātayiṃ tadāti tadā porisādassa santikaṃ",
  "atk-s0512a0:1737_2": "gantukāmo “idaṃ vo rajjaṃ paṭipajjathā”ti mātāpitūnaṃ tiyojanasatikaṃ rajjaṃ niyyātesiṃ.",
  "atk-s0512a0:1738_0": "109. Kasmā pana rajjaṃ niyyātayinti? Anussaritvā sataṃ dhammanti yasmā pana paṭiññāya",
  "atk-s0512a0:1738_1": "saccāpanaṃ nāma sataṃ sādhūnaṃ mahābodhisattānaṃ paveṇī kulavaṃso, tasmā taṃ saccapāramitādhammaṃ",
  "atk-s0512a0:1738_2": "pubbakaṃ porāṇaṃ jinehi buddhādīhi sevitaṃ anussaritvā saccaṃ anurakkhanto tassa",
  "atk-s0512a0:1738_3": "brāhmaṇassa dhanaṃ datvā attano jīvitaṃ pariccajitvā porisādaṃ upāgamiṃ.",
  "atk-s0512a0:1739_0": "110. Natthi me saṃsayo tatthāti tasmiṃ porisādassa santikaṃ gamane “ayaṃ maṃ kiṃ",
  "atk-s0512a0:1739_1": "nu kho ghātessati, udāhu no”ti mayhaṃ saṃsayo natthi. “Caṇḍo sāhasiko mayā saddhiṃ",
  "atk-s0512a0:1739_2": "ekasatakhattiye devatāya balikammakaraṇasajjo ekanteneva ghātessatī”ti jānanto eva",
  "atk-s0512a0:1739_3": "kevalaṃ saccavācaṃ anurakkhanto attano jīvitaṃ pariccajitvā taṃ upāgamiṃ. Yasmā cetadevaṃ,",
  "atk-s0512a0:1739_4": "tasmā saccena me samo natthi, esā me paramatthabhāvappattā saccapāramīti.",
  "atk-s0512a0:1740_0": "Upāgate pana mahāsatte vikasitapuṇḍarīkapadumasassirikamassa mukhaṃ disvā “ayaṃ vigatamaraṇabhayo",
  "atk-s0512a0:1740_1": "hutvā āgato, kissa nu kho esa ānubhāvo”ti cintento “tassa maññe dhammassa sutattā",
  "atk-s0512a0:1740_2": "ayaṃ evaṃ tejavā nibbhayo ca jāto, ahampi taṃ sutvā tejavā nibbhayo ca bhavissāmī”ti",
  "atk-s0512a0:1740_3": "sanniṭṭhānaṃ katvā porisādo mahāsattaṃ āha – “suṇoma satārahagāthāyo yāsaṃ savanatthaṃ",
  "atk-s0512a0:1740_4": "tvaṃ attano nagaraṃ gato”ti.",
  "atk-s0512a0:1741": "Taṃ sutvā bodhisatto “ayaṃ porisādo pāpadhammo, imaṃ thokaṃ niggahetvā lajjāpetvā kathessāmī”ti –",
  "atk-s0512a0:1742": "“Adhammikassa luddassa, niccaṃ lohitapāṇino;",
  "atk-s0512a0:1743": "Natthi saccaṃ kuto dhammo, kiṃ sutena karissasī”ti. –",
  "atk-s0512a0:1744": "Vatvā puna tena suṭṭhutaraṃ sañjātasavanādarena –",
  "atk-s0512a0:1745": "“Sutvā dhammaṃ vijānanti, narā kalyāṇapāpakaṃ;",
  "atk-s0512a0:1746": "Api gāthā suṇitvāna, dhamme me ramate mano”ti. –",
  "atk-s0512a0:1747_0": "Vutte “ayaṃ ativiya sañjātādaro sotukāmo, handassa kathessāmī”ti cintetvā “tena hi",
  "atk-s0512a0:1747_1": "samma, sādhukaṃ suṇohi manasikarohī”ti vatvā nandabrāhmaṇena kathitaniyāmeneva gāthānaṃ",
  "atk-s0512a0:1747_2": "sakkaccaṃ thutiṃ katvā chakāmāvacaradevaloke ekakolāhalaṃ katvā devatāsu sādhukāraṃ",
  "atk-s0512a0:1747_3": "dadamānāsu mahāsatto porisādassa –",
  "atk-s0512a0:1748": "“Sakideva mahārāja, sabbhi hoti samāgamo;",
  "atk-s0512a0:1749": "Sā naṃ saṅgati pāleti, nāsabbhi bahusaṅgamo.",
  "atk-s0512a0:1750": "“Sabbhireva samāsetha, sabbhi kubbetha santhavaṃ;",
  "atk-s0512a0:1751": "Sataṃ saddhammamaññāya, seyyo hoti na pāpiyo.",
  "atk-s0512a0:1752": "“Jīranti ve rājarathā sucittā, attho sarīrampi jaraṃ upeti;",
  "atk-s0512a0:1753": "Satañca dhammo na jaraṃ upeti, santo have sabbhi pavedayanti.",
  "atk-s0512a0:1754": "“Nabhañca dūre pathavī ca dūre, pāraṃ samuddassa tadāhu dūre;",
  "atk-s0512a0:1755": "Tato have dūrataraṃ vadanti, satañca dhammo asatañca rājā”ti. –",
  "atk-s0512a0:1756_0": "Dhammaṃ kathesi. Tassa tena sukathitattā ceva attano ca puññānubhāvena gāthā suṇantasseva",
  "atk-s0512a0:1756_1": "sakalasarīraṃ pañcavaṇṇāya pītiyā paripūri. So bodhisatte muducitto hutvā “samma",
  "atk-s0512a0:1756_2": "sutasoma, dātabbayuttakaṃ hiraññādiṃ na passāmi, ekekāya gāthāya ekekaṃ varaṃ dassāmī”ti",
  "atk-s0512a0:1756_3": "āha. Atha naṃ mahāsatto “tvaṃ attanopi hitāni ajānanto parassa kiṃ nāma varaṃ dassasī”ti",
  "atk-s0512a0:1756_4": "apasādetvā puna tena “varaṃ gaṇhathā”ti yācito sabbapaṭhamaṃ “ahaṃ cirakālaṃ taṃ",
  "atk-s0512a0:1756_5": "arogaṃ passeyya”nti varaṃ yāci. So “ayaṃ idāni me vadhitvā maṃsaṃ khāditukāmassa",
  "atk-s0512a0:1756_6": "mahānatthakarassa mayhameva jīvitamicchatī”ti tuṭṭhamānaso vañcetvā varassa gahitabhāvaṃ",
  "atk-s0512a0:1756_7": "ajānanto adāsi. Mahāsatto hi upāyakusalatāya tassa ciraṃ jīvitukāmatāpadesena attano",
  "atk-s0512a0:1756_8": "jīvitaṃ yāci. Atha “parosataṃ khattiyānaṃ jīvitaṃ dehī”ti dutiyaṃ varaṃ, tesaṃ sake",
  "atk-s0512a0:1756_9": "raṭṭhe paṭipādanaṃ tatiyaṃ varaṃ, manussamaṃsakhādanato viramaṇaṃ catutthaṃ varaṃ",
  "atk-s0512a0:1756_10": "yāci. So tīṇi varāni datvā catutthaṃ varaṃ adātukāmo “aññaṃ varaṃ gaṇhāhī”ti vatvāpi",
  "atk-s0512a0:1756_11": "mahāsattena nippīḷiyamāno tampi adāsiyeva.",
  "atk-s0512a0:1757_0": "Atha bodhisatto porisādaṃ nibbisevanaṃ katvā teneva rājāno mocāpetvā bhūmiyaṃ nipajjāpetvā",
  "atk-s0512a0:1757_1": "dārakānaṃ kaṇṇato suttavaṭṭi viya saṇikaṃ rajjuyo nīharitvā porisādena ekaṃ tacaṃ",
  "atk-s0512a0:1757_2": "āharāpetvā pāsāṇena ghaṃsitvā saccakiriyaṃ katvā tesaṃ hatthatalāni makkhesi. Taṅkhaṇaṃ",
  "atk-s0512a0:1757_3": "eva phāsukaṃ ahosi. Dvīhatīhaṃ tattheva vasitvā te aroge kāretvā tehi saddhiṃ abhijjanakasabhāvaṃ",
  "atk-s0512a0:1757_4": "mittasanthavaṃ kāretvā tehi saddhiṃ taṃ bārāṇasiṃ netvā rajje patiṭṭhāpetvā “appamattā",
  "atk-s0512a0:1757_5": "hothā”ti te rājāno attano attano nagaraṃ pesetvā indapatthanagarato āgatāya attano",
  "atk-s0512a0:1757_6": "caturaṅginiyā senāya parivuto attano nagaraṃ gato tuṭṭhapamuditena nāgarajanena samparivāriyamāno",
  "atk-s0512a0:1757_7": "antepuraṃ pavisitvā mātāpitaro vanditvā mahātalaṃ abhiruhi.",
  "atk-s0512a0:1758_0": "Atha mahāsatto cha dānasālāyo kāretvā devasikaṃ mahādānāni pavattento sīlāni paripūrento",
  "atk-s0512a0:1758_1": "uposathaṃ upavasanto pāramiyo anubrūhesi. Tepi rājāno mahāsattassa ovāde ṭhatvā dānādīni",
  "atk-s0512a0:1758_2": "puññāni katvā āyupariyosāne saggapuraṃ pūrayiṃsu.",
  "atk-s0512a0:1759_0": "Tadā porisādo aṅgulimālatthero ahosi, kāḷahatthiamacco sāriputtatthero, nandabrāhmaṇo",
  "atk-s0512a0:1759_1": "ānandatthero, rukkhadevatā mahākassapatthero, rājāno buddhaparisā, mātāpitaro mahārājakulāni,",
  "atk-s0512a0:1759_2": "sutasomamahārājā lokanātho.",
  "atk-s0512a0:1760": "Tassa heṭṭhā vuttanayeneva sesapāramiyopi niddhāretabbā. Tathā alīnasattucariyāvaṇṇanāya (cariyā aṭṭha. 2.74 ādayo) viya mahāsattassa guṇānubhāvā vibhāvetabbāti.",
  "atk-s0512a0:1761": "Mahāsutasomacariyāvaṇṇanā niṭṭhitā.",
  "atk-s0512a0:1762": "Saccapāramī niṭṭhitā.",
  "atk-s0512a0:1763": "13. Suvaṇṇasāmacariyāvaṇṇanā",
  "atk-s0512a0:1764_0": "111. Terasame sāmo yadā vane āsinti himavantasmiṃ migasammatāya nāma nadiyā tīre",
  "atk-s0512a0:1764_1": "mahati araññe sāmo nāma tāpasakumāro yadā ahosi. Sakkena abhinimmitoti sakkassa devānamindassa",
  "atk-s0512a0:1764_2": "upadesasampattiyā jātattā sakkena nibbattito janito. Tatrāyaṃ anupubbikathā – atīte",
  "atk-s0512a0:1764_3": "bārāṇasito avidūre nadiyā tīre eko nesādagāmo ahosi. Tattha jeṭṭhanesādassa putto",
  "atk-s0512a0:1764_4": "jāto. Tassa “dukūlo”ti nāmamakaṃsu. Tassā eva nadiyā paratīrepi eko nesādagāmo ahosi.",
  "atk-s0512a0:1764_5": "Tattha jeṭṭhanesādassa dhītā jātā. Tassā “pārikā”ti nāmamakaṃsu. Te ubhopi brahmalokato",
  "atk-s0512a0:1764_6": "āgatā suddhasattā. Tesaṃ vayappattānaṃ anicchamānānaṃyeva āvāhavivāhaṃ kariṃsu. Te",
  "atk-s0512a0:1764_7": "ubhopi kilesasamuddaṃ anotaritvā brahmāno viya ekato vasiṃsu. Na ca kiñci nesādakammaṃ karonti.",
  "atk-s0512a0:1765_0": "Atha dukūlaṃ mātāpitaro “tāta, tvaṃ nesādakammaṃ na karosi, neva gharāvāsaṃ icchasi,",
  "atk-s0512a0:1765_1": "kiṃ nāma karissasī”ti āhaṃsu. So “tumhesu anujānantesu pabbajissāmī”ti āha. “Tena",
  "atk-s0512a0:1765_2": "hi pabbajāhī”ti. Dvepi janā himavantaṃ pavisitvā yasmiṃ ṭhāne migasammatā nāma nadī",
  "atk-s0512a0:1765_3": "himavantato otaritvā gaṅgaṃ pattā, taṃ ṭhānaṃ gantvā gaṅgaṃ pahāya migasammatābhimukhā",
  "atk-s0512a0:1765_4": "abhiruhiṃsu. Tadā sakkassa bhavanaṃ uṇhākāraṃ dassesi. Sakko taṃ kāraṇaṃ ñatvā vissakammunā",
  "atk-s0512a0:1765_5": "tasmiṃ ṭhāne assamaṃ māpesi. Te tattha gantvā pabbajitvā sakkadattiye assame kāmāvacaramettaṃ",
  "atk-s0512a0:1765_6": "bhāvetvā paṭivasiṃsu. Sakkopi tesaṃ upaṭṭhānaṃ āgacchati.",
  "atk-s0512a0:1766_0": "So ekadivasaṃ “tesaṃ cakkhū parihāyissantī”ti ñatvā upasaṅkamitvā “bhante, vo cakkhūnaṃ",
  "atk-s0512a0:1766_1": "antarāyo paññāyati, paṭijagganakaṃ puttaṃ laddhuṃ vaṭṭati, jānāmi tumhākaṃ suddhacittataṃ,",
  "atk-s0512a0:1766_2": "tasmā pārikāya utunikāle nābhiṃ hatthena parāmaseyyātha, evaṃ vo putto jāyissati,",
  "atk-s0512a0:1766_3": "so vo upaṭṭhahissatī”ti vatvā pakkāmi. Dukūlapaṇḍito taṃ kāraṇaṃ pārikāya ācikkhitvā",
  "atk-s0512a0:1766_4": "tassā utunikāle nābhiṃ parāmasi. Tadā bodhisatto devalokā cavitvā tassā kucchimhi",
  "atk-s0512a0:1766_5": "paṭisandhiṃ gaṇhi, sā dasamāsaccayena suvaṇṇavaṇṇaṃ puttaṃ vijāyi. Tenevassa “suvaṇṇasāmo”ti",
  "atk-s0512a0:1766_6": "nāmaṃ kariṃsu. Taṃ aparabhāge vaḍḍhitvā soḷasavassuddesikampi mātāpitaro rakkhantā",
  "atk-s0512a0:1766_7": "assame nisīdāpetvā sayameva vanamūlaphalāphalatthāya gacchanti.",
  "atk-s0512a0:1767_0": "Athekadivasaṃ vane phalāphalaṃ ādāya nivattitvā assamapadato avidūre meghe uṭṭhite",
  "atk-s0512a0:1767_1": "rukkhamūlaṃ pavisitvā vammikamatthake ṭhitānaṃ sarīrato sedagandhamissake udake tasmiṃ",
  "atk-s0512a0:1767_2": "vammikabile ṭhitassa āsivisassa nāsāpuṭaṃ paviṭṭhe āsiviso kujjhitvā nāsāvātena pahari.",
  "atk-s0512a0:1767_3": "Dve andhā hutvā paridevamānā viraviṃsu. Atha mahāsatto “mama mātāpitaro aticirāyanti,",
  "atk-s0512a0:1767_4": "kā nu kho tesaṃ pavattī”ti paṭimaggaṃ gantvā saddamakāsi. Te tassa saddaṃ sañjānitvā",
  "atk-s0512a0:1767_5": "paṭisaddaṃ katvā puttasinehena “tāta sāma, idha paripantho atthi, mā āgamī”ti vatvā",
  "atk-s0512a0:1767_6": "saddānusārena sayameva samāgamiṃsu. So “kena vo kāraṇena cakkhūni vinaṭṭhānī”ti pucchitvā",
  "atk-s0512a0:1767_7": "“tāta, mayaṃ na jānāma, deve vassante rukkhamūle vammikamatthake ṭhitā, atha na passāmā”ti",
  "atk-s0512a0:1767_8": "vuttamatte eva aññāsi “tattha āsivisena bhavitabbaṃ, tena kuddhena nāsāvāto vissaṭṭho bhavissatī”ti.",
  "atk-s0512a0:1768_0": "Atha “mā cintayittha, ahaṃ vo paṭijaggissāmī”ti mātāpitaro assamaṃ netvā tesaṃ rattiṭṭhānadivāṭṭhānādisañcaraṇaṭṭhāne",
  "atk-s0512a0:1768_1": "rajjuke bandhi. Tato paṭṭhāya te assame ṭhapetvā vanamūlaphalāphalāni āharati, pātova",
  "atk-s0512a0:1768_2": "vasanaṭṭhānaṃ sammajjati, pānīyaṃ āharati, paribhojanīyaṃ upaṭṭhāpeti, dantakaṭṭhamukhodakāni",
  "atk-s0512a0:1768_3": "datvā madhuraphalāphalaṃ deti. Tehi mukhe vikkhālite sayaṃ paribhuñjitvā mātāpitaro",
  "atk-s0512a0:1768_4": "vanditvā tesaṃ avidūreyeva acchati – “kiṃ nu kho ime āṇāpentī”ti. Visesena ca mettaṃ",
  "atk-s0512a0:1768_5": "bahulamakāsi, tenassa sattā appaṭikkūlā ahesuṃ. Yathā cassa sattā, evaṃ sattānaṃ",
  "atk-s0512a0:1768_6": "so bodhisatto appaṭikkūlo. Evaṃ so divase divase phalāphalatthāya araññaṃ gacchantopi",
  "atk-s0512a0:1768_7": "āgacchantopi migagaṇaparivuto eva ahosi. Sīhabyagghādivipakkhasattāpi tena saddhiṃ",
  "atk-s0512a0:1768_8": "ativiya vissatthā, mettānubhāvena panassa vasanaṭṭhāne aññamaññaṃ tiracchānagatā",
  "atk-s0512a0:1768_9": "muducittataṃ paṭilabhiṃsu. Iti so sabbattha mettānubhāvena abhīrū anutrāsī brahmā",
  "atk-s0512a0:1768_10": "viya avero vihāsi. Tena vuttaṃ “pavane sīhabyagghe ca, mettāyamupanāmayi”ntiādi.",
  "atk-s0512a0:1769_0": "Tattha mettāyamupanāmayinti ma-kāro padasandhikaro, mettābhāvanāya kurūrakammante",
  "atk-s0512a0:1769_1": "sīhabyagghepi phari, pageva sesasatteti adhippāyo. Atha vā mettā ayati pavattati",
  "atk-s0512a0:1769_2": "etenāti mettāyo, mettābhāvanā. Taṃ mettāyaṃ upanāmayiṃ sattesu anodhiso upanesiṃ.",
  "atk-s0512a0:1769_3": "“Sīhabyagghehī”tipi pāṭho. Tassattho – na kevalamahameva, atha kho pavane sīhabyagghehi,",
  "atk-s0512a0:1769_4": "yasmiṃ mahāvane tadā ahaṃ viharāmi, tattha sīhabyagghehi saddhiṃ ahaṃ sattesu mettaṃ",
  "atk-s0512a0:1769_5": "upanāmesiṃ. Sīhabyagghāpi hi tadā mamānubhāvena sattesu mettacittataṃ paṭilabhiṃsu,",
  "atk-s0512a0:1769_6": "pageva itare sattāti dasseti.",
  "atk-s0512a0:1770": "112. Pasadamigavarāhehīti pasadamigehi ceva vanasūkarehi ca. Parivāretvāti etehi attānaṃ parivāritaṃ katvā tasmiṃ araññe vasiṃ.",
  "atk-s0512a0:1771_0": "113. Idāni tadā attano mettābhāvanāya laddhaṃ ānisaṃsaṃ matthakappattiñcassa dassetuṃ",
  "atk-s0512a0:1771_1": "“na maṃ koci uttasatī”ti osānagāthamāha. Tassattho – sasabiḷārādiko bhīrukajātikopi",
  "atk-s0512a0:1771_2": "koci satto maṃ na uttasati na ubbijjeti. Ahampi kassaci sīhabyagghāditiracchānato",
  "atk-s0512a0:1771_3": "yakkhādiamanussato luddalohitapāṇimanussatoti kutocipi na bhāyāmi. Kasmā? Yasmā mettābalenupatthaddho",
  "atk-s0512a0:1771_4": "cirakālaṃ bhāvitāya mettāpāramitāyānubhāvena upatthambhito tasmiṃ pavane mahāaraññe",
  "atk-s0512a0:1771_5": "tadā ramāmi abhiramāmīti. Sesaṃ suviññeyyameva.",
  "atk-s0512a0:1772_0": "Evaṃ pana mahāsatto sabbasatte mettāyanto mātāpitaro ca sādhukaṃ paṭijagganto ekadivasaṃ",
  "atk-s0512a0:1772_1": "araññato madhuraphalāphalaṃ āharitvā assame ṭhapetvā mātāpitaro vanditvā “pānīyaṃ",
  "atk-s0512a0:1772_2": "ādāya āgamissāmī”ti migagaṇaparivuto dve mige ekato katvā tesaṃ piṭṭhiyaṃ pānīyaghaṭaṃ",
  "atk-s0512a0:1772_3": "ṭhapetvā hatthena gahetvā nadītitthaṃ agamāsi. Tasmiṃ samaye bārāṇasiyaṃ pīḷiyakkho",
  "atk-s0512a0:1772_4": "nāma rājā rajjaṃ kāresi. So migamaṃsalobhena mātaraṃ rajjaṃ paṭicchāpetvā sannaddhapañcāvudho",
  "atk-s0512a0:1772_5": "himavantaṃ pavisitvā mige vadhitvā maṃsaṃ khāditvā caranto migasammataṃ nadiṃ patvā",
  "atk-s0512a0:1772_6": "anupubbena sāmassa pānīyagahaṇatitthaṃ patto. Migapadavalañjaṃ disvā gacchanto taṃ",
  "atk-s0512a0:1772_7": "tathā gacchantaṃ disvā “mayā ettakaṃ kālaṃ evaṃ vicaranto manusso na diṭṭhapubbo,",
  "atk-s0512a0:1772_8": "devo nu kho esa nāgo nu kho, sacāhaṃ upasaṅkamitvā pucchissāmi, sahasā pakkameyyāti.",
  "atk-s0512a0:1772_9": "Yaṃnūnāhaṃ etaṃ vijjhitvā dubbalaṃ katvā puccheyya”nti cintetvā mahāsattaṃ nhatvā",
  "atk-s0512a0:1772_10": "vākacīraṃ nivāsetvā ajinacammaṃ ekaṃsaṃ karitvā pānīyaghaṭaṃ pūretvā ukkhipitvā vāmaṃsakūṭe",
  "atk-s0512a0:1772_11": "ṭhapanakāle “idāni taṃ vijjhituṃ samayo”ti visapītena sarena dakkhiṇapasse vijjhi.",
  "atk-s0512a0:1772_12": "Saro vāmapassena nikkhami. Tassa viddhabhāvaṃ ñatvā migagaṇo bhīto palāyi.",
  "atk-s0512a0:1773_0": "Sāmapaṇḍito pana viddhopi pānīyaghaṭaṃ yathā vā tathā vā anavasumbhetvā satiṃ paccupaṭṭhāpetvā",
  "atk-s0512a0:1773_1": "saṇikaṃ otāretvā vālukaṃ byūhitvā ṭhapetvā disaṃ vavatthapetvā mātāpitūnaṃ vasanaṭṭhānadisābhāgena",
  "atk-s0512a0:1773_2": "sīsaṃ katvā nipajjitvā mukhena lohitaṃ chaḍḍetvā “mama koci verī nāma natthi, mamapi",
  "atk-s0512a0:1773_3": "katthaci veraṃ nāma natthī”ti vatvā imaṃ gāthamāha –",
  "atk-s0512a0:1774": "“Ko nu maṃ usunā vijjhi, pamattaṃ udahārakaṃ;",
  "atk-s0512a0:1775": "Khattiyo brāhmaṇo vesso, ko maṃ viddhā nilīyatī”ti. ;",
  "atk-s0512a0:1776_0": "Taṃ sutvā rājā “ayaṃ mayā vijjhitvā pathaviyaṃ pātitopi neva maṃ akkosati na paribhāsati,",
  "atk-s0512a0:1776_1": "mama hadayamaṃsaṃ sambāhanto viya piyavacanena samudācarati, gamissāmissa santika”nti",
  "atk-s0512a0:1776_2": "cintetvā upasaṅkamitvā attānaṃ attanā ca viddhabhāvaṃ āvikatvā “ko vā tvaṃ kassa",
  "atk-s0512a0:1776_3": "vā putto”ti mahāsattaṃ pucchi.",
  "atk-s0512a0:1777_0": "So “sāmo nāmāhaṃ dukūlapaṇḍitassa nāma nesādaisino putto, kissa pana maṃ vijjhī”ti",
  "atk-s0512a0:1777_1": "āha. So paṭhamaṃ “migasaññāyā”ti musāvādaṃ vatvā “ahaṃ imaṃ niraparādhaṃ akāraṇena",
  "atk-s0512a0:1777_2": "vijjhi”nti anusocitvā yathābhūtaṃ āvikatvā tassa mātāpitūnaṃ vasanaṭṭhānaṃ pucchitvā",
  "atk-s0512a0:1777_3": "tattha gantvā tesaṃ attānaṃ āvikatvā tehi katapaṭisanthāro “sāmo mayā viddho”ti vatvā",
  "atk-s0512a0:1777_4": "te paridevante sokasamāpanne “yaṃ sāmena kattabbaṃ paricārikakammaṃ, taṃ katvā ahaṃ",
  "atk-s0512a0:1777_5": "vo upaṭṭhahissāmī”ti samassāsetvā sāmassa santikaṃ ānesi. Te tattha gantvā nānappakāraṃ",
  "atk-s0512a0:1777_6": "paridevitvā tassa ure hatthaṃ ṭhapetvā “puttassa me sarīre usumā vattateva, visavegena",
  "atk-s0512a0:1777_7": "visaññitaṃ āpanno bhavissatīti nibbisabhāvatthāya saccakiriyaṃ karissāmā”ti cintetvā –",
  "atk-s0512a0:1778": "“Yaṃ kiñcitthi kataṃ puññaṃ, mayhañceva pitucca te;",
  "atk-s0512a0:1779": "Sabbena tena kusalena, visaṃ sāmassa haññatū”ti. –",
  "atk-s0512a0:1780": "Mātarā,",
  "atk-s0512a0:1781": "“Yaṃ kiñcitthi kataṃ puññaṃ, mayhañceva mātucca te;",
  "atk-s0512a0:1782": "Sabbena tena kusalena, visaṃ sāmassa haññatū”ti. –",
  "atk-s0512a0:1783": "Pitarā,",
  "atk-s0512a0:1784": "“Pabbatyāhaṃ gandhamādane, cirarattanivāsinī;",
  "atk-s0512a0:1785": "Na me piyataro koci, añño sāmena vijjati;",
  "atk-s0512a0:1786": "Etena saccavajjena, visaṃ sāmassa haññatū”ti. –",
  "atk-s0512a0:1787_0": "Devatāya ca saccakiriyāya katāya mahāsatto khippaṃ vuṭṭhāsi. Padumapattapalāse udakabindu",
  "atk-s0512a0:1787_1": "viya vinivaṭṭetvā ābādho vigato. Viddhaṭṭhānaṃ arogaṃ pākatikameva ahosi. Mātāpitūnaṃ",
  "atk-s0512a0:1787_2": "cakkhūni uppajjiṃsu. Iti mahāsattassa arogatā, mātāpitūnañca cakkhupaṭilābho, aruṇuggamanaṃ,",
  "atk-s0512a0:1787_3": "tesaṃ catunnampi assameyeva avaṭṭhānanti sabbaṃ ekakkhaṇeyeva ahosi.",
  "atk-s0512a0:1788_0": "Atha mahāsatto raññā saddhiṃ paṭisanthāraṃ katvā “dhammaṃ cara, mahārājā”tiādinā",
  "atk-s0512a0:1788_1": "dhammaṃ desetvā uttarimpi ovaditvā pañca sīlāni adāsi. So tassa ovādaṃ sirasā paṭiggahetvā",
  "atk-s0512a0:1788_2": "vanditvā bārāṇasiṃ gantvā dānādīni puññāni katvā saggaparāyano ahosi. Bodhisattopi",
  "atk-s0512a0:1788_3": "saddhiṃ mātāpitūhi abhiññāsamāpattiyo nibbattetvā āyupariyosāne brahmalokūpago ahosi.",
  "atk-s0512a0:1789": "Tadā rājā ānandatthero ahosi, devadhītā uppalavaṇṇā, sakko anuruddho, pitā mahākassapatthero, mātā bhaddakāpilānī, sāmapaṇḍito lokanātho.",
  "atk-s0512a0:1790_0": "Tassa heṭṭhā vuttanayeneva sesapāramiyo niddhāretabbā. Tathā visapītena sallena dakkhiṇapassena",
  "atk-s0512a0:1790_1": "pavisitvā vāmapassato vinivijjhanavasena viddhopi kiñci kāyavikāraṃ akatvā udakaghaṭassa",
  "atk-s0512a0:1790_2": "bhūmiyaṃ nikkhipanaṃ, vadhake aññātepi ñāte viya cittavikārābhāvo, piyavacanena samudācāro,",
  "atk-s0512a0:1790_3": "mātāpituupaṭṭhānapuññato mayhaṃ parihānīti anusocanamattaṃ, aroge jāte rañño kāruññaṃ",
  "atk-s0512a0:1790_4": "mettañca upaṭṭhāpetvā dhammadesanā, ovādadānanti evamādayo guṇānubhāvā vibhāvetabbāti.",
  "atk-s0512a0:1791": "Suvaṇṇasāmacariyāvaṇṇanā niṭṭhitā.",
  "atk-s0512a0:1792": "14. Ekarājacariyāvaṇṇanā",
  "atk-s0512a0:1793": "114. Cuddasame ekarājāti vissutoti ekarājāti iminā anvatthanāmena jambudīpatale pākaṭo.",
  "atk-s0512a0:1794_0": "Mahāsatto hi tadā bārāṇasirañño putto hutvā nibbatti. Vayappatto sabbasippanipphattiṃ",
  "atk-s0512a0:1794_1": "patto hutvā pitu accayena rajjaṃ kārento kusalasīlācārasaddhāsutādianaññasādhāraṇaguṇavisesayogena",
  "atk-s0512a0:1794_2": "pāramiparibhāvanena ca jambudīpatale adutiyattā padhānabhāvena ca “ekarājā”ti pakāsanāmo",
  "atk-s0512a0:1794_3": "ahosi. Paramaṃ sīlaṃ adhiṭṭhāyāti suparisuddhakāyikavācasikasaṃvarasaṅkhātañceva",
  "atk-s0512a0:1794_4": "suparisuddhamanosamācārasaṅkhātañca paramaṃ uttamaṃ dasakusalakammapathasīlaṃ samādānavasena",
  "atk-s0512a0:1794_5": "ca avītikkamanavasena ca adhiṭṭhahitvā anuṭṭhahitvā. Pasāsāmi mahāmahinti tiyojanasatike",
  "atk-s0512a0:1794_6": "kāsiraṭṭhe mahatiṃ mahiṃ anusāsāmi rajjaṃ kāremi.",
  "atk-s0512a0:1795_0": "115. Dasakusalakammapatheti pāṇātipātāveramaṇi yāva sammādiṭṭhīti etasmiṃ dasavidhe",
  "atk-s0512a0:1795_1": "kusalakammapathe, ete vā anavasesato samādāya vattāmi. Catūhi saṅgahavatthūhīti dānaṃ",
  "atk-s0512a0:1795_2": "piyavacanaṃ atthacariyā samānattatāti imehi catūhi saṅgahavatthūhi saṅgaṇhanakāraṇehi",
  "atk-s0512a0:1795_3": "yadā ekarājāti vissuto homi, tadā yathārahaṃ mahājanaṃ saṅgaṇhāmīti sambandho.",
  "atk-s0512a0:1796_0": "116. Evanti dasakusalakammapathasīlaparipūraṇaṃ catūhi saṅgahavatthūhi mahājanasaṅgaṇhananti",
  "atk-s0512a0:1796_1": "yathāvuttena iminā ākārena appamattassa. Idhaloke parattha cāti imasmiṃ loke yaṃ",
  "atk-s0512a0:1796_2": "appamajjanaṃ, tattha diṭṭhadhammike atthe, paraloke yaṃ appamajjanaṃ tattha samparāyike",
  "atk-s0512a0:1796_3": "atthe appamattassa me satoti attho. Dabbasenoti evaṃnāmako kosalarājā. Upagantvāti",
  "atk-s0512a0:1796_4": "caturaṅginiṃ senaṃ sannayhitvā abbhuyyānavasena mama rajjaṃ upagantvā. Acchindanto",
  "atk-s0512a0:1796_5": "puraṃ mamāti mama bārāṇasinagaraṃ balakkārena gaṇhanto.",
  "atk-s0512a0:1797_0": "Tatrāyaṃ anupubbikathā – mahāsatto hi tadā nagarassa catūsu dvāresu catasso majjhe",
  "atk-s0512a0:1797_1": "ekaṃ nivesanadvāre ekanti cha dānasālāyo kāretvā kapaṇaddhikādīnaṃ dānaṃ deti, sīlaṃ",
  "atk-s0512a0:1797_2": "rakkhati, uposathakammaṃ karoti, khantimettānuddayasampanno aṅke nisinnaṃ puttaṃ",
  "atk-s0512a0:1797_3": "paritosayamāno viya sabbasatte paritosayamāno dhammena rajjaṃ kāreti. Tasseko amacco",
  "atk-s0512a0:1797_4": "antepuraṃ padussitvā aparabhāge pākaṭova jāto. Amaccā rañño ārocesuṃ. Rājā pariggaṇhanto",
  "atk-s0512a0:1797_5": "taṃ attanā paccakkhato ñatvā taṃ amaccaṃ pakkosāpetvā “andhabāla, ayuttaṃ te kataṃ,",
  "atk-s0512a0:1797_6": "na tvaṃ mama vijite vasituṃ arahasi, attano dhanañca puttadārañca gahetvā aññattha",
  "atk-s0512a0:1797_7": "yāhī”ti raṭṭhā pabbājesi.",
  "atk-s0512a0:1798_0": "So kosalajanapadaṃ gantvā dabbasenaṃ nāma kosalarājānaṃ upaṭṭhahanto anukkamena tassa",
  "atk-s0512a0:1798_1": "vissāsiko hutvā ekadivasaṃ taṃ rājānaṃ āha – “deva, bārāṇasirajjaṃ nimmakkhikamadhupaṭalasadisaṃ,",
  "atk-s0512a0:1798_2": "atimuduko rājā, sukheneva taṃ rajjaṃ gaṇhituṃ sakkosī”ti. Dabbaseno bārāṇasirañño",
  "atk-s0512a0:1798_3": "mahānubhāvatāya tassa vacanaṃ asaddahanto manusse pesetvā kāsiraṭṭhe gāmaghātādīni",
  "atk-s0512a0:1798_4": "kāretvā tesaṃ corānaṃ bodhisattena dhanaṃ datvā vissajjitabhāvaṃ sutvā “ativiya dhammiko",
  "atk-s0512a0:1798_5": "rājā”ti ñatvā “bārāṇasirajjaṃ gaṇhissāmī”ti balavāhanaṃ ādāya niyyāsi. Atha bārāṇasirañño",
  "atk-s0512a0:1798_6": "mahāyodhā “kosalarājā āgacchatī”ti sutvā “amhākaṃ rajjasīmaṃ anokkamantameva naṃ",
  "atk-s0512a0:1798_7": "pothetvā gaṇhāmā”ti attano rañño vadiṃsu.",
  "atk-s0512a0:1799_0": "Bodhisatto “tātā, maṃ nissāya aññesaṃ kilamanakiccaṃ natthi, rajjatthikā rajjaṃ gaṇhantu,",
  "atk-s0512a0:1799_1": "mā gamitthā”ti nivāresi. Kosalarājā janapadamajjhaṃ pāvisi. Mahāyodhā punapi rañño",
  "atk-s0512a0:1799_2": "tatheva vadiṃsu. Rājā purimanayeneva nivāresi. Dabbaseno bahinagare ṭhatvā “rajjaṃ",
  "atk-s0512a0:1799_3": "vā detu yuddhaṃ vā”ti ekarājassa sāsanaṃ pesesi. Ekarājā “natthi mayā yuddhaṃ, rajjaṃ",
  "atk-s0512a0:1799_4": "gaṇhātū”ti paṭisāsanaṃ pesesi. Punapi mahāyodhā “deva, na mayaṃ kosalarañño nagaraṃ",
  "atk-s0512a0:1799_5": "pavisituṃ dema, bahinagareyeva naṃ pothetvā gaṇhāmā”ti āhaṃsu. Rājā purimanayeneva",
  "atk-s0512a0:1799_6": "nivāretvā nagaradvārāni avāpurāpetvā mahātale pallaṅkamajjhe nisīdi. Dabbaseno mahantena",
  "atk-s0512a0:1799_7": "balavāhanena nagaraṃ pavisitvā ekampi paṭisattuṃ apassanto sabbarajjaṃ hatthagataṃ",
  "atk-s0512a0:1799_8": "katvā rājanivesanaṃ gantvā mahātalaṃ āruyha niraparādhaṃ bodhisattaṃ gaṇhāpetvā āvāṭe",
  "atk-s0512a0:1799_9": "nikhaṇāpesi. Tena vuttaṃ –",
  "atk-s0512a0:1800": "“Dabbaseno upagantvā, acchindanto puraṃ mama.",
  "atk-s0512a0:1801": "117.",
  "atk-s0512a0:1802": "“Rājūpajīve nigame, sabalaṭṭhe saraṭṭhake;",
  "atk-s0512a0:1803": "Sabbaṃ hatthagataṃ katvā, kāsuyā nikhaṇī mama”nti.",
  "atk-s0512a0:1804_0": "Tattha rājūpajīveti amaccapārisajjabrāhmaṇagahapatiādike rājānaṃ upanissāya jīvante.",
  "atk-s0512a0:1804_1": "Nigameti negame. Sabalaṭṭheti senāpariyāpannatāya bale tiṭṭhantīti balaṭṭhā, hatthārohādayo,",
  "atk-s0512a0:1804_2": "balaṭṭhehi sahāti sabalaṭṭhe. Saraṭṭhaketi sajanapade, rājūpajīve nigame ca aññañca",
  "atk-s0512a0:1804_3": "sabbaṃ hatthagataṃ katvā. Kāsuyā nikhaṇī mamanti sabalavāhanaṃ sakalaṃ mama rajjaṃ",
  "atk-s0512a0:1804_4": "gahetvā mampi galappamāṇe āvāṭe nikhaṇāpesi. Jātakepi –",
  "atk-s0512a0:1805": "“Anuttare kāmaguṇe samiddhe, bhutvāna pubbe vasi ekarājā;",
  "atk-s0512a0:1806": "So dāni dugge narakamhi khitto, nappajjahe vaṇṇabalaṃ purāṇa”nti. –",
  "atk-s0512a0:1807": "Āvāṭe khittabhāvo āgato. Jātakaṭṭhakathāyaṃ pana “sikkāya pakkhipāpetvā uttarummāre heṭṭhāsīsakaṃ olambesī”ti vuttaṃ.",
  "atk-s0512a0:1808": "Mahāsatto corarājānaṃ ārabbha mettaṃ bhāvetvā kasiṇaparikammaṃ katvā jhānābhiññāyo nibbattetvā kāsuto uggantvā ākāse pallaṅkena nisīdi. Tena vuttaṃ –",
  "atk-s0512a0:1809": "118.",
  "atk-s0512a0:1810": "“Amaccamaṇḍalaṃ rajjaṃ, phītaṃ antepuraṃ mama;",
  "atk-s0512a0:1811": "Acchinditvāna gahitaṃ, piyaputtaṃva passaha”nti.",
  "atk-s0512a0:1812_0": "Tattha amaccamaṇḍalanti tasmiṃ tasmiṃ rājakicce raññā amā saha vattantīti amaccā,",
  "atk-s0512a0:1812_1": "saddhiṃ vā tesaṃ maṇḍalaṃ samūhaṃ. Phītanti balavāhanena nagarajanapadādīhi samiddhaṃ",
  "atk-s0512a0:1812_2": "rajjaṃ. Itthāgāradāsidāsaparijanehi ceva vatthābharaṇādiupabhogūpakaraṇehi ca samiddhaṃ",
  "atk-s0512a0:1812_3": "mama antepurañca acchinditvā gahitakaṃ gaṇhantaṃ amittarājānaṃ yāya attano piyaputtaṃva",
  "atk-s0512a0:1812_4": "passiṃ ahaṃ, tāya evaṃbhūtāya mettāya me samo sakalaloke natthi, tasmā evaṃbhūtā",
  "atk-s0512a0:1812_5": "esā me mettāpāramī paramatthapāramibhāvaṃ pattāti adhippāyo.",
  "atk-s0512a0:1813_0": "Evaṃ pana mahāsatte taṃ corarājānaṃ ārabbha mettaṃ pharitvā ākāse pallaṅkena nisinne",
  "atk-s0512a0:1813_1": "tassa sarīre dāho uppajji. So “ḍayhāmi ḍayhāmī”ti bhūmiyaṃ aparāparaṃ parivattati.",
  "atk-s0512a0:1813_2": "“Kimeta”nti vutte, mahārāja, tumhe niraparādhaṃ dhammikarājānaṃ āvāṭe nikhaṇāpayitthāti.",
  "atk-s0512a0:1813_3": "“Tena hi vegena gantvā taṃ uddharathā”ti āha. Purisā gantvā taṃ rājānaṃ ākāse pallaṅkena",
  "atk-s0512a0:1813_4": "nisinnaṃ disvā āgantvā dabbasenassa ārocesuṃ. So vegena gantvā vanditvā khamāpetvā",
  "atk-s0512a0:1813_5": "“tumhākaṃ rajjaṃ tumheva kāretha, ahaṃ vo core paṭibāhessāmī”ti vatvā tassa duṭṭhāmaccassa",
  "atk-s0512a0:1813_6": "rājāṇaṃ kāretvā pakkāmi. Bodhisattopi rajjaṃ amaccānaṃ niyyātetvā isipabbajjaṃ pabbajitvā",
  "atk-s0512a0:1813_7": "mahājanaṃ sīlādiguṇesu patiṭṭhāpetvā āyupariyosāne brahmalokaparāyano ahosi.",
  "atk-s0512a0:1814": "Tadā dabbaseno ānandatthero ahosi, ekarājā lokanātho.",
  "atk-s0512a0:1815_0": "Tassa divase divase chasu dānasālāsu chasatasahassavissajjanena paccatthikarañño",
  "atk-s0512a0:1815_1": "sakalarajjapariccāgena ca dānapāramī, niccasīlauposathakammavasena pabbajitassa anavasesasīlasaṃvaravasena",
  "atk-s0512a0:1815_2": "ca sīlapāramī, pabbajjāvasena jhānādhigamavasena ca nekkhammapāramī, sattānaṃ hitāhitavicāraṇavasena",
  "atk-s0512a0:1815_3": "dānasīlādisaṃvidahanavasena ca paññāpāramī, dānādipuññasambhārassa abbhussahanavasena",
  "atk-s0512a0:1815_4": "kāmavitakkādivinodanavasena ca vīriyapāramī, duṭṭhāmaccassa dabbasenarañño ca aparādhasahanavasena",
  "atk-s0512a0:1815_5": "khantipāramī, yathāpaṭiññaṃ dānādinā avisaṃvādanavasena ca saccapāramī, dānādīnaṃ",
  "atk-s0512a0:1815_6": "acalasamādānādhiṭṭhānavasena adhiṭṭhānapāramī, paccatthikepi ekantena hitūpasaṃhāravasena",
  "atk-s0512a0:1815_7": "mettājhānanibbattanena ca mettāpāramī, duṭṭhāmaccena dabbasenena ca katāparādhe hitesīhi",
  "atk-s0512a0:1815_8": "attano amaccādīhi nibbattite upakāre ca ajjhupekkhaṇena rajjasukhappattakāle paccatthikaraññā",
  "atk-s0512a0:1815_9": "narake khittakāle samānacittatāya ca upekkhāpāramī veditabbā. Vuttañhetaṃ –",
  "atk-s0512a0:1816": "“Panujja dukkhena sukhaṃ janinda, sukhena vā dukkhamasayhasāhi;",
  "atk-s0512a0:1817": "Ubhayattha santo abhinibbutattā, sukhe ca dukkhe ca bhavanti tulyā”ti. ;",
  "atk-s0512a0:1818_0": "Yasmā panettha mettāpāramī atisayavatī, tasmā tadatthadīpanatthaṃ sā eva pāḷi āruḷhā.",
  "atk-s0512a0:1818_1": "Tathā idha mahāsattassa sabbasattesu orasaputte viya samānukampatādayo guṇavisesā niddhāretabbāti.",
  "atk-s0512a0:1819": "Ekarājacariyāvaṇṇanā niṭṭhitā.",
  "atk-s0512a0:1820": "Mettāpāramī niṭṭhitā.",
  "atk-s0512a0:1821": "15. Mahālomahaṃsacariyāvaṇṇanā",
  "atk-s0512a0:1822": "119. Pannarasame “susāne seyyaṃ kappemī”ti etthāyaṃ anupubbikathā –",
  "atk-s0512a0:1823_0": "Mahāsatto hi tadā mahati uḷārabhoge kule nibbattitvā vuddhimanvāya disāpāmokkhassa",
  "atk-s0512a0:1823_1": "ācariyassa santike garuvāsaṃ vasanto sabbasippānaṃ nipphattiṃ patvā kulagharaṃ āgantvā",
  "atk-s0512a0:1823_2": "mātāpitūnaṃ accayena ñātakehi “kuṭumbaṃ saṇṭhapehī”ti yāciyamānopi aniccatāmanasikāramukhena",
  "atk-s0512a0:1823_3": "sabbabhavesu abhivaḍḍhamānasaṃvego kāye ca asubhasaññaṃ paṭilabhitvā gharāvāsapalibodhādhibhūtaṃ",
  "atk-s0512a0:1823_4": "kilesagahanaṃ anogāhetvāva cirakālasamparicitaṃ nekkhammajjhāsayaṃ upabrūhayamāno",
  "atk-s0512a0:1823_5": "mahantaṃ bhogakkhandhaṃ pahāya pabbajitukāmo hutvā puna cintesi – “sacāhaṃ pabbajissāmi,",
  "atk-s0512a0:1823_6": "guṇasambhāvanāpākaṭo bhavissāmī”ti.",
  "atk-s0512a0:1824_0": "So lābhasakkāraṃ jigucchanto pabbajjaṃ anupagantvā “pahomi cāhaṃ lābhālābhādīsu nibbikāro",
  "atk-s0512a0:1824_1": "hotu”nti attānaṃ takkento “visesato paraparibhavasahanādipaṭipadaṃ pūrento upekkhāpāramiṃ",
  "atk-s0512a0:1824_2": "matthakaṃ pāpessāmī”ti nivatthavattheneva gehato nikkhamitvā paramasallekhavuttikopi",
  "atk-s0512a0:1824_3": "abalabalo amandamando viya paresaṃ acittakarūpena hīḷitaparibhūto hutvā gāmanigamarājadhānīsu",
  "atk-s0512a0:1824_4": "ekarattivāseneva vicarati. Yattha pana mahantaṃ paribhavaṃ paṭilabhati, tattha cirampi",
  "atk-s0512a0:1824_5": "vasati. So nivatthavatthe jiṇṇe pilotikakhaṇḍena tasmimpi jiṇṇe kenaci dinnaṃ aggaṇhanto",
  "atk-s0512a0:1824_6": "hirikopīnapaṭicchādanamatteneva carati. Evaṃ gacchante kāle ekaṃ nigamagāmaṃ agamāsi.",
  "atk-s0512a0:1825_0": "Tattha gāmadārakā dhuttajātikā vedhaverā keci rājavallabhānaṃ puttanattudāsādayo",
  "atk-s0512a0:1825_1": "ca uddhatā unnaḷā capalā mukharā vikiṇṇavācā kālena kālaṃ kīḷābahulā vicaranti. Duggate",
  "atk-s0512a0:1825_2": "mahallake purise ca itthiyo ca gacchante disvā bhasmapuṭena piṭṭhiyaṃ ākiranti, ketakīpaṇṇaṃ",
  "atk-s0512a0:1825_3": "kacchantare olambenti, tena vippakārena parivattetvā olokente yathāvajjakīḷitaṃ dassetvā",
  "atk-s0512a0:1825_4": "upahasanti. Mahāpuriso tasmiṃ nigame te evaṃ vicarante dhuttadārake disvā “laddho",
  "atk-s0512a0:1825_5": "vata dāni me upekkhāpāramiyā paripūraṇūpāyo”ti cintetvā tattha vihāsi. Taṃ te dhuttadārakā",
  "atk-s0512a0:1825_6": "passitvā vippakāraṃ kātuṃ ārabhanti.",
  "atk-s0512a0:1826_0": "Mahāsatto taṃ asahanto viya ca tehi bhāyanto viya ca uṭṭhahitvā gacchati. Te taṃ",
  "atk-s0512a0:1826_1": "anubandhanti. So tehi anubandhiyamāno “ettha natthi koci paṭivattā”ti susānaṃ gantvā",
  "atk-s0512a0:1826_2": "aṭṭhikaṃ sīsūpadhānaṃ katvā sayati. Dhuttadārakāpi tattha gantvā oṭṭhubhanādikaṃ",
  "atk-s0512a0:1826_3": "nānappakāraṃ vippakāraṃ katvā pakkamanti. Evaṃ te divase divase karonti eva. Ye pana",
  "atk-s0512a0:1826_4": "viññū purisā, te evaṃ karonte passanti. Te te paṭibāhitvā “ayaṃ mahānubhāvo tapassī",
  "atk-s0512a0:1826_5": "mahāyogī”ti ca ñatvā uḷāraṃ sakkārasammānaṃ karonti. Mahāsatto pana sabbattha ekasadisova",
  "atk-s0512a0:1826_6": "hoti majjhattabhūto. Tena vuttaṃ “susāne seyyaṃ kappemī”tiādi.",
  "atk-s0512a0:1827_0": "Tattha susāne seyyaṃ kappemi, chavaṭṭhikaṃ upanidhāyāti āmakasusāne chaḍḍitakaḷevarato",
  "atk-s0512a0:1827_1": "soṇasiṅgālādīhi tahiṃ tahiṃ vikkhittesu aṭṭhikesu ekaṃ aṭṭhikaṃ sīsūpadhānaṃ katvā",
  "atk-s0512a0:1827_2": "sucimhi ca asucimhi ca samānacittatāya tasmiṃ susāne seyyaṃ kappemi, sayāmīti attho.",
  "atk-s0512a0:1827_3": "Gāmaṇḍalāti gāmadārakā. Rūpaṃ dassentinappakanti yathāvajjakīḷitāya oṭṭhubhanaupahasanaummihanādīhi",
  "atk-s0512a0:1827_4": "kaṇṇasote salākappavesanādīhi ca atikakkhaḷaṃ anappakaṃ nānappakāraṃ rūpaṃ vikāraṃ karonti.",
  "atk-s0512a0:1828_0": "120. Apareti tesu eva gāmadārakesu ekacce. Upāyanānūpanentīti “ayaṃ imesu paribhavavasena",
  "atk-s0512a0:1828_1": "evarūpaṃ vippakāraṃ karontesu na kiñci vikāraṃ dasseti, sammānane nu kho kīdiso”ti",
  "atk-s0512a0:1828_2": "pariggaṇhantā vividhaṃ bahuṃ gandhamālaṃ bhojanaṃ aññāni ca upāyanāni paṇṇākārāni",
  "atk-s0512a0:1828_3": "upanenti upaharanti. Aparehi vā tehi anācāragāmadārakehi aññe viññū manussā “ayaṃ",
  "atk-s0512a0:1828_4": "imesaṃ evaṃ vividhampi vippakāraṃ karontānaṃ na kuppati, aññadatthu khantimettānuddayaṃyeva",
  "atk-s0512a0:1828_5": "tesu upaṭṭhapeti, aho acchariyapuriso”ti haṭṭhā “bahu vatimehi etasmiṃ vippaṭipajjantehi",
  "atk-s0512a0:1828_6": "apuññaṃ pasuta”nti saṃviggamānasāva hutvā bahuṃ gandhamālaṃ vividhaṃ bhojanaṃ aññāni",
  "atk-s0512a0:1828_7": "ca upāyanāni upanenti upaharanti.",
  "atk-s0512a0:1829_0": "121. Ye me dukkhaṃ upaharantīti ye gāmadārakā mayhaṃ sarīradukkhaṃ upaharanti upanenti.",
  "atk-s0512a0:1829_1": "“Upadahantī”tipi pāṭho, uppādentīti attho. Ye ca denti sukhaṃ mamāti ye ca viññū",
  "atk-s0512a0:1829_2": "manussā mama mayhaṃ sukhaṃ denti, mālāgandhabhojanādisukhūpakaraṇehi mama sukhaṃ",
  "atk-s0512a0:1829_3": "upaharanti. Sabbesaṃ samako homīti katthacipi vikārānuppattiyā samānacittatāya vividhānampi",
  "atk-s0512a0:1829_4": "tesaṃ janānaṃ samako ekasadiso homi bhavāmi. Dayā kopo na vijjatīti yasmā mayhaṃ",
  "atk-s0512a0:1829_5": "upakārake mettacittatāsaṅkhātā dayā, apakārake manopadosasaṅkhāto kopopi na vijjati,",
  "atk-s0512a0:1829_6": "tasmā sabbesaṃ samako homīti dasseti.",
  "atk-s0512a0:1830_0": "122. Idāni bhagavā tadā upakārīsu apakārīsu ca sattesu samupacitañāṇasambhārassa",
  "atk-s0512a0:1830_1": "attano samānacittatā vikārābhāvo yā ca lokadhammesu anupalittatā ahosi, taṃ dassetuṃ",
  "atk-s0512a0:1830_2": "“sukhadukkhe tulābhūto”ti osānagāthamāha.",
  "atk-s0512a0:1831_0": "Tattha sukhadukkheti sukhe ca dukkhe ca. Tulābhūtoti samakaṃ gahitatulā viya onatiunnatiapanatiṃ",
  "atk-s0512a0:1831_1": "vajjetvā majjhattabhūto, sukhadukkhaggahaṇeneva cettha taṃnimittabhāvato lābhālābhāpi",
  "atk-s0512a0:1831_2": "gahitāti veditabbaṃ. Yasesūti kittīsu. Ayasesūti nindāsu. Sabbatthāti sabbesu sukhādīsu",
  "atk-s0512a0:1831_3": "lokadhammesu. Iti bhagavā tadā sabbasattesu sabbalokadhammesu ca anaññasādhāraṇaṃ",
  "atk-s0512a0:1831_4": "attano majjhattabhāvaṃ kittetvā tena tasmiṃ attabhāve attano upekkhāpāramiyā sikhāppattabhāvaṃ",
  "atk-s0512a0:1831_5": "vibhāvento “esā me upekkhāpāramī”ti desanaṃ niṭṭhāpesi.",
  "atk-s0512a0:1832_0": "Idhāpi mahāsattassa paṭhamaṃ dānapāramī nāma visesato sabbavibhavapariccāgo “ye keci",
  "atk-s0512a0:1832_1": "imaṃ sarīraṃ gahetvā yaṃkiñci attano icchitaṃ karontū”ti anapekkhabhāvena attano",
  "atk-s0512a0:1832_2": "attabhāvapariccāgo ca dānapāramī, hīnādikassa sabbassa akattabbassa akaraṇaṃ sīlapāramī,",
  "atk-s0512a0:1832_3": "kāmassādavimukhassa gehato nikkhantassa sato kāye asubhasaññānubrūhanā nekkhammapāramī,",
  "atk-s0512a0:1832_4": "sambodhisambhārānaṃ upakāradhammapariggahaṇe tappaṭipakkhappahāne ca kosallaṃ aviparītato",
  "atk-s0512a0:1832_5": "dhammasabhāvacintanā ca paññāpāramī, kāmavitakkādivinodanaṃ dukkhādhivāsanavīriyañca",
  "atk-s0512a0:1832_6": "vīriyapāramī, sabbāpi adhivāsanakhanti khantipāramī, vacīsaccaṃ samādānāvisaṃvādanena",
  "atk-s0512a0:1832_7": "viratisaccañca saccapāramī, anavajjadhamme acalasamādānādhiṭṭhānaṃ adhiṭṭhānapāramī,",
  "atk-s0512a0:1832_8": "anodhiso sabbasattesu mettānuddayabhāvo mettāpāramī, upekkhāpāramī panassa yathāvuttavaseneva",
  "atk-s0512a0:1832_9": "veditabbāti dasa pāramiyo labbhanti. Upekkhāpāramī cettha atisayavatīti katvā sāyeva",
  "atk-s0512a0:1832_10": "desanaṃ āruḷhā. Tathā idha mahāsattassa mahantaṃ bhogakkhandhaṃ mahantañca ñātiparivaṭṭaṃ",
  "atk-s0512a0:1832_11": "pahāya mahābhinikkhamanasadisaṃ gehato nikkhamanaṃ, tathā nikkhamitvā lābhasakkāraṃ",
  "atk-s0512a0:1832_12": "jigucchato paresaṃ sambhāvanaṃ pariharitukāmassa pabbajjāliṅgaṃ aggahetvā citteneva",
  "atk-s0512a0:1832_13": "anavasesaṃ pabbajjāguṇe adhiṭṭhahitvā paramasukhavihāro, paramappicchatā, pavivekābhirati,",
  "atk-s0512a0:1832_14": "upekkhaṇādhippāyena attano kāyajīvitanirapekkhā, parehi attano upari katavippakārādhivāsanaṃ,",
  "atk-s0512a0:1832_15": "ukkaṃsagatasallekhavutti, bodhisambhārapaṭipakkhānaṃ kilesānaṃ tanubhāvena khīṇāsavānaṃ",
  "atk-s0512a0:1832_16": "viya paresaṃ upakārāpakāresu nibbikārabhāvahetubhūtena sabbattha majjhattabhāvena",
  "atk-s0512a0:1832_17": "samuṭṭhāpito lokadhammehi anupalepo, sabbapāramīnaṃ muddhabhūtāya upekkhāpāramiyā",
  "atk-s0512a0:1832_18": "sikhāppattīti evamādayo guṇānubhāvā vibhāvetabbāti.",
  "atk-s0512a0:1833": "Mahālomahaṃsacariyāvaṇṇanā niṭṭhitā.",
  "atk-s0512a0:1834": "Upekkhāpāramī niṭṭhitā.",
  "atk-s0512a0:1835": "Tatiyavaggassa atthavaṇṇanā niṭṭhitā.",
  "atk-s0512a0:1836": "Uddānagāthāvaṇṇanā",
  "atk-s0512a0:1837_0": "“Yudhañjayo”tiādikā uddānagāthā. Tattha bhisenāti bhisāpadesena mahākañcanacariyaṃ",
  "atk-s0512a0:1837_1": "dasseti. Soṇanandoti iminā soṇapaṇḍitacariyaṃ dasseti. Tathā mūgapakkhoti mūgapakkhāpadesena",
  "atk-s0512a0:1837_2": "temiyapaṇḍitacariyaṃ dasseti. Upekkhāpāramisīsena mahālomahaṃsacariyaṃ dasseti. Āsi",
  "atk-s0512a0:1837_3": "iti vuṭṭhaṃ mahesināti yathā, sāriputta, tuyhaṃ etarahi desitaṃ, iti evaṃ iminā vidhānena",
  "atk-s0512a0:1837_4": "mahantānaṃ dānapāramiādīnaṃ bodhisambhārānaṃ esanato mahesinā tadā bodhisattabhūtena",
  "atk-s0512a0:1837_5": "mayā vuṭṭhaṃ ciṇṇaṃ caritaṃ paṭipannaṃ āsi ahosīti attho. Idāni pāramiparipūraṇavasena",
  "atk-s0512a0:1837_6": "cirakālappavattitaṃ idha vuttaṃ avuttañca attano dukkarakiriyaṃ ekajjhaṃ katvā yadatthaṃ",
  "atk-s0512a0:1837_7": "sā pavattitā, tañca saṅkhepeneva dassetuṃ “evaṃ bahubbidha”nti gāthamāha.",
  "atk-s0512a0:1838_0": "Tattha evanti iminā vuttanayena. Bahubbidhaṃ dukkhanti akittipaṇḍitādikāle kārapaṇṇādiāhāratāya",
  "atk-s0512a0:1838_1": "tañca yācakassa datvā āhārūpacchedādinā ca bahuvidhaṃ nānappakāraṃ dukkhaṃ. Tathā",
  "atk-s0512a0:1838_2": "kururājādikāle sakkasampattisadisā sampattī ca bahubbidhā. Bhavābhaveti khuddake",
  "atk-s0512a0:1838_3": "ceva mahante ca bhave. Bhavābhave vā vuddhihāniyo anubhavitvā bahuvidhehi dukkhehi",
  "atk-s0512a0:1838_4": "avihaññamāno bahuvidhāhi ca sampattīhi anākaḍḍhiyamāno pāramiparipūraṇapasuto eva",
  "atk-s0512a0:1838_5": "hutvā tadanurūpaṃ paṭipattiṃ paṭipanno uttamaṃ anuttaraṃ sammāsambodhiṃ sabbaññutaṃ",
  "atk-s0512a0:1838_6": "patto, adhigatosmīti attho.",
  "atk-s0512a0:1839_0": "Idāni yāsaṃ pāramīnaṃ paripūraṇatthaṃ esā dukkaracariyā ciraṃ pavattitā, tāsaṃ anavasesato",
  "atk-s0512a0:1839_1": "paripuṇṇabhāvaṃ tena ca pattabbaphalassa attanā adhigatabhāvaṃ dassetuṃ “datvā dātabbakaṃ",
  "atk-s0512a0:1839_2": "dānaṃ, sīlaṃ pūretvā asesato”tiādi vuttaṃ.",
  "atk-s0512a0:1840_0": "Tattha datvā dātabbakaṃ dānanti tadā anuttaraṃ sammāsambodhiṃ abhisambujjhituṃ aggayānapaṭipadaṃ",
  "atk-s0512a0:1840_1": "paṭipannena mahābodhisattena dātabbaṃ deyyadhammaṃ bāhiraṃ rajjādiṃ abbhantaraṃ attapariccāgoti",
  "atk-s0512a0:1840_2": "pañca mahāpariccāgapariyosānaṃ dānapāramidānaupapāramidānaparamatthapāramippabhedaṃ",
  "atk-s0512a0:1840_3": "dānaṃ anavasesato sampādetvāti attho. Tattha akittibrāhmaṇakāle saṅkhabrāhmaṇakāleti",
  "atk-s0512a0:1840_4": "evamādīsu idha āgatesu anāgatesu ca visayhaseṭṭhikāle velāmakāleti evamādīsupi dānapāramiyā",
  "atk-s0512a0:1840_5": "mahāpurisassa pūritattabhāvānaṃ parimāṇaṃ nāma natthi. Ekantena panassa sasapaṇḍitakāle –",
  "atk-s0512a0:1841": "“Bhikkhāya upagataṃ disvā, sakattānaṃ pariccajiṃ;",
  "atk-s0512a0:1842": "Dānena me samo natthi, esā me dānapāramī”ti. –",
  "atk-s0512a0:1843": "Evaṃ attapariccāgaṃ karontassa dānapāramī paramatthapāramī nāma jātā. Itaresu pana yathārahaṃ pāramiupapāramiyo veditabbā.",
  "atk-s0512a0:1844_0": "Sīlaṃ pūretvā asesatoti tathā anavasesato kāyiko saṃvaro, vācasiko saṃvaro, kāyikavācasiko",
  "atk-s0512a0:1844_1": "saṃvaro, indriyasaṃvaro, bhojane mattaññutā, suvisuddhājīvatāti evamādikaṃ bodhisattasīlaṃ",
  "atk-s0512a0:1844_2": "sampādentena sīlapāramisīlaupapāramisīlaparamatthapāramippabhedaṃ pūretabbaṃ sabbaṃ",
  "atk-s0512a0:1844_3": "sīlaṃ pūretvā sammadeva sampādetvā. Idhāpi sīlavanāgarājakāle campeyyanāgarājakāleti",
  "atk-s0512a0:1844_4": "evamādīsu idha āgatesu, anāgatesu ca mahākapikāle chaddantakāleti evamādīsu mahāsattassa",
  "atk-s0512a0:1844_5": "sīlapāramiyā pūritattabhāvānaṃ parimāṇaṃ nāma natthi. Ekantena panassa saṅkhapālakāle –",
  "atk-s0512a0:1845": "“Sūlehi vinivijjhante, koṭṭayantepi sattibhi;",
  "atk-s0512a0:1846": "Bhojaputte na kuppāmi, esā me sīlapāramī”ti. –",
  "atk-s0512a0:1847": "Evaṃ attapariccāgaṃ karontassa sīlapāramī paramatthapāramī nāma jātā. Itaresu pana yathārahaṃ pāramiupapāramiyo veditabbā.",
  "atk-s0512a0:1848_0": "Nekkhamme pāramiṃ gantvāti tathā tividhepi mahābhinikkhamane pāramiṃ paramukkaṃsaṃ",
  "atk-s0512a0:1848_1": "gantvā. Tattha yudhañjayakāle somanassakumārakāleti evamādīsu idha āgatesu, anāgatesu",
  "atk-s0512a0:1848_2": "ca hatthipālakumārakāle maghadevakāleti evamādīsu mahārajjaṃ pahāya nekkhammapāramiyā",
  "atk-s0512a0:1848_3": "pūritattabhāvānaṃ parimāṇaṃ nāma natthi. Ekantena panassa cūḷasutasomakāle –",
  "atk-s0512a0:1849": "“Mahārajjaṃ hatthagataṃ, kheḷapiṇḍaṃva chaḍḍayiṃ;",
  "atk-s0512a0:1850": "Cajato na hoti lagganaṃ, esā me nekkhammapāramī”ti. ;",
  "atk-s0512a0:1851": "Evaṃ nissaṅgatāya rajjaṃ chaḍḍetvā nikkhamantassa nekkhammapāramī paramatthapāramī nāma jātā. Itaresu pana yathārahaṃ pāramiupapāramiyo veditabbā.",
  "atk-s0512a0:1852_0": "Paṇḍite paripucchitvāti kiṃ kusalaṃ kiṃ akusalaṃ kiṃ sāvajjaṃ kiṃ anavajjantiādinā",
  "atk-s0512a0:1852_1": "kusalādidhammavibhāgaṃ kammakammaphalavibhāgaṃ sattānaṃ upakārāvahaṃ anavajjakammāyatanasippāyatanavijjāṭṭhānādiṃ",
  "atk-s0512a0:1852_2": "paṇḍite sappaññe paripucchitvā. Etena paññāpāramiṃ dasseti. Tattha vidhurapaṇḍitakāle",
  "atk-s0512a0:1852_3": "mahāgovindapaṇḍitakāle kudālapaṇḍitakāle arakapaṇḍitakāle bodhiparibbājakakāle mahosadhapaṇḍitakāleti",
  "atk-s0512a0:1852_4": "evamādīsu paññāpāramiyā pūritattabhāvānaṃ parimāṇaṃ nāma natthi. Ekantena panassa senakapaṇḍitakāle –",
  "atk-s0512a0:1853": "“Paññāya vicinantohaṃ, brāhmaṇaṃ mocayiṃ dukhā;",
  "atk-s0512a0:1854": "Paññāya me samo natthi, esā me paññāpāramī”ti. –",
  "atk-s0512a0:1855_0": "Antobhastagataṃ sappaṃ dassentassa paññāpāramī paramatthapāramī nāma jātā. Vīriyaṃ",
  "atk-s0512a0:1855_1": "katvāna uttamanti sammāsambodhiṃ pāpetuṃ samatthatāya uttamaṃ padhānaṃ vīriyanti",
  "atk-s0512a0:1855_2": "vividhampi vīriyapāramiṃ katvā uppādetvā. Tattha mahāsīlavarājakāle pañcāvudhakumārakāle",
  "atk-s0512a0:1855_3": "mahāvānarindakāleti evamādīsu vīriyapāramiyā pūritattabhāvānaṃ parimāṇaṃ nāma natthi.",
  "atk-s0512a0:1855_4": "Ekantena panassa mahājanakakāle –",
  "atk-s0512a0:1856": "“Atīradassī jalamajjhe, hatā sabbeva mānusā;",
  "atk-s0512a0:1857": "Cittassa aññathā natthi, esā me vīriyapāramī”ti. –",
  "atk-s0512a0:1858": "Evaṃ mahāsamuddaṃ tarantassa vīriyapāramī paramatthapāramī nāma jātā.",
  "atk-s0512a0:1859_0": "Khantiyā pāramiṃ gantvāti adhivāsanakhantiādi khantiparamukkaṃsabhāvaṃ pāpento khantiyā",
  "atk-s0512a0:1859_1": "pāramiṃ paramakoṭiṃ gantvā, khantipāramiṃ sampādetvāti attho. Tattha mahākapikāle",
  "atk-s0512a0:1859_2": "mahiṃsarājakāle rurumigarājakāle dhammadevaputtakāleti evamādīsu khantipāramiyā pūritattabhāvānaṃ",
  "atk-s0512a0:1859_3": "parimāṇaṃ nāma natthi. Ekantena panassa khantivādikāle –",
  "atk-s0512a0:1860": "“Acetanaṃ va koṭṭente, tiṇhena pharasunā mamaṃ;",
  "atk-s0512a0:1861": "Kāsirāje na kuppāmi, esā me khantipāramī”ti. –",
  "atk-s0512a0:1862": "Evaṃ acetanabhāvena viya mahādukkhaṃ anubhavantassa khantipāramī paramatthapāramī nāma jātā.",
  "atk-s0512a0:1863_0": "Katvā daḷhamadhiṭṭhānanti kusalasamādānādhiṭṭhānaṃ tassa tassa pāramisamādānassa",
  "atk-s0512a0:1863_1": "tadupakārakasamādānassa ca adhiṭṭhānaṃ daḷhataraṃ asithilaṃ katvā, taṃ taṃ vatasamādānaṃ",
  "atk-s0512a0:1863_2": "anivattibhāvena adhiṭṭhahitvāti attho. Tattha jotipālakāle sarabhaṅgakāle nemikāleti",
  "atk-s0512a0:1863_3": "evamādīsu adhiṭṭhānapāramiyā pūritattabhāvānaṃ parimāṇaṃ nāma natthi. Ekantena panassa temiyakumārakāle –",
  "atk-s0512a0:1864": "“Mātāpitā na me dessā, attā me na ca dessiyo;",
  "atk-s0512a0:1865": "Sabbaññutaṃ piyaṃ mayhaṃ, tasmā vatamadhiṭṭhahi”nti. –",
  "atk-s0512a0:1866": "Evaṃ jīvitaṃ pariccajitvā vataṃ adhiṭṭhahantassa adhiṭṭhānapāramī paramatthapāramī nāma jātā.",
  "atk-s0512a0:1867_0": "Saccavācānurakkhiyāti saccavācaṃ anurakkhitvā jīvitantarāyepi anariyavohāraṃ gūthaṃ",
  "atk-s0512a0:1867_1": "viya jigucchanto pariharitvā sabbaso avisaṃvādibhāvaṃ rakkhitvā. Tattha kapirājakāle",
  "atk-s0512a0:1867_2": "saccatāpasakāle maccharājakāleti evamādīsu saccapāramiyā pūritattabhāvānaṃ parimāṇaṃ",
  "atk-s0512a0:1867_3": "nāma natthi. Ekantena panassa mahāsutasomakāle –",
  "atk-s0512a0:1868": "“Saccavācaṃ anurakkhanto, cajitvā mama jīvitaṃ;",
  "atk-s0512a0:1869": "Mocesiṃ ekasataṃ khattiye, esā me saccapāramī”ti. –",
  "atk-s0512a0:1870": "Evaṃ jīvitaṃ cajitvā saccaṃ anurakkhantassa saccapāramī paramatthapāramī nāma jātā.",
  "atk-s0512a0:1871_0": "Mettāya pāramiṃ gantvāti sabbasattesu anodhiso hitūpasaṃhāralakkhaṇāya mettāya pāramiṃ",
  "atk-s0512a0:1871_1": "paramukkaṃsataṃ patvā. Tattha cūḷadhammapālakāle mahāsīlavarājakāle sāmapaṇḍitakāleti",
  "atk-s0512a0:1871_2": "evamādīsu mettāpāramiyā pūritattabhāvānaṃ parimāṇaṃ nāma natthi. Ekantena panassa suvaṇṇasāmakāle –",
  "atk-s0512a0:1872": "“Na maṃ koci uttasati, napihaṃ bhāyāmi kassaci;",
  "atk-s0512a0:1873": "Mettābalenupatthaddho, ramāmi pavane tadā”ti. –",
  "atk-s0512a0:1874": "Evaṃ jīvitampi anoloketvā mettāyantassa mettāpāramī paramatthapāramī nāma jātā.",
  "atk-s0512a0:1875_0": "Sammānanāvamānaneti sakkaccaṃ pūjāsakkārādinā sammānane oṭṭhubhanādinā avamānane",
  "atk-s0512a0:1875_1": "ca sabbattha lokadhamme samako samacitto nibbikāro hutvā uttamaṃ anuttaraṃ labbaññutaṃ",
  "atk-s0512a0:1875_2": "adhigatosmīti attho. Tattha mahāvānarindakāle kāsirājakāle khemabrāhmaṇakāle aṭṭhisenaparibbājakakāleti",
  "atk-s0512a0:1875_3": "evamādīsu upekkhāpāramiyā pūritattabhāvānaṃ parimāṇaṃ nāma natthi. Ekantena panassa mahālomahaṃsakāle –",
  "atk-s0512a0:1876": "“Susāne seyyaṃ kappemi, chavaṭṭhikaṃ upanidhāyahaṃ;",
  "atk-s0512a0:1877": "Gāmaṇḍalā upāgantvā, rūpaṃ dassentinappaka”nti. –",
  "atk-s0512a0:1878": "Evaṃ gāmadārakesu oṭṭhubhanādīhi ceva mālāgandhūpahārādīhi ca sukhadukkhaṃ uppādentesupi upekkhaṃ anativattantassa upekkhāpāramī paramatthapāramī nāma jātā. Iti bhagavā –",
  "atk-s0512a0:1879": "“Evaṃ bahubbidhaṃ dukkhaṃ, sampattī ca bahubbidhā;",
  "atk-s0512a0:1880": "Bhavābhave anubhavitvā, patto sambodhimuttama”nti. –",
  "atk-s0512a0:1881": "Sammāsambodhiṃ adhigantuṃ imasmiṃ bhaddakappe attanā kataṃ dukkaracariyaṃ saṅkhepeneva vatvā puna –",
  "atk-s0512a0:1882": "“Datvā dātabbakaṃ dānaṃ, sīlaṃ pūretvā asesato;",
  "atk-s0512a0:1883": "Nekkhamme pāramiṃ gantvā, patto sambodhimuttamaṃ.",
  "atk-s0512a0:1884": "“Paṇḍite paripucchitvā, vīriyaṃ katvāna muttamaṃ;",
  "atk-s0512a0:1885": "Khantiyā pāramiṃ gantvā, patto sambodhimuttamaṃ.",
  "atk-s0512a0:1886": "“Katvā daḷhamadhiṭṭhānaṃ, saccavācānurakkhiya;",
  "atk-s0512a0:1887": "Mettāya pāramiṃ gantvā, patto sambodhimuttamaṃ.",
  "atk-s0512a0:1888": "“Lābhālābhe yasāyase, sammānanāvamānane;",
  "atk-s0512a0:1889": "Sabbattha samako hutvā, patto sambodhimuttama”nti. –",
  "atk-s0512a0:1890": "Attanā sammadeva paripūritā dasa pāramiyo dasseti.",
  "atk-s0512a0:1891": "Pakiṇṇakakathā",
  "atk-s0512a0:1892": "Imasmiṃ pana ṭhāne ṭhatvā mahābodhiyānapaṭipattiyaṃ ussāhajātānaṃ kulaputtānaṃ bodhisambhāresu nānappakārakosallatthaṃ sabbapāramīsu pakiṇṇakakathā kathetabbā.",
  "atk-s0512a0:1893_0": "Tatridaṃ pañhakammaṃ – kā panetā pāramiyo? Kenaṭṭhena pāramiyo? Katividhā cetā? Ko",
  "atk-s0512a0:1893_1": "tāsaṃ kamo? Kāni lakkhaṇarasapaccupaṭṭhānapadaṭṭhānāni? Ko paccayo? Ko saṃkileso?",
  "atk-s0512a0:1893_2": "Kiṃ vodānaṃ? Ko paṭipakkho? Kā paṭipatti? Ko vibhāgo? Ko saṅgaho? Ko sampādanūpāyo?",
  "atk-s0512a0:1893_3": "Kittakena kālena sampādanaṃ? Ko ānisaṃso? Kiṃ cetāsaṃ phalanti?",
  "atk-s0512a0:1894": "Tatridaṃ vissajjanaṃ – kā panetā pāramiyoti? Taṇhāmānadiṭṭhīhi anupahatā karuṇūpāyakosallapariggahitā dānādayo guṇā pāramiyo.",
  "atk-s0512a0:1895_0": "Kenaṭṭhena pāramiyoti? Dānasīlādiguṇavisesayogena sattuttamatāya paramā mahāsattā",
  "atk-s0512a0:1895_1": "bodhisattā, tesaṃ bhāvo kammaṃ vā pāramī, dānādikiriyā. Atha vā paratīti paramo,",
  "atk-s0512a0:1895_2": "dānādiguṇānaṃ pūrako pālako cāti bodhisatto, paramassa ayaṃ, paramassa vā bhāvo,",
  "atk-s0512a0:1895_3": "kammaṃ vā pāramī, dānādikiriyāva. Atha vā paraṃ sattaṃ attani mavati bandhati guṇavisesayogena,",
  "atk-s0512a0:1895_4": "paraṃ vā adhikataraṃ majjati sujjhati saṃkilesamalato, paraṃ vā seṭṭhaṃ nibbānaṃ",
  "atk-s0512a0:1895_5": "visesena mayati gacchati, paraṃ vā lokaṃ pamāṇabhūtena ñāṇavisesena idhalokaṃ viya",
  "atk-s0512a0:1895_6": "munāti paricchindati, paraṃ vā ativiya sīlādiguṇagaṇaṃ attano santāne minoti pakkhipati,",
  "atk-s0512a0:1895_7": "paraṃ vā attabhūtato dhammakāyato aññaṃ paṭipakkhaṃ vā tadanatthakaraṃ kilesacoragaṇaṃ",
  "atk-s0512a0:1895_8": "mināti hiṃsatīti paramo, mahāsatto. Paramassa ayantiādi vuttanayena yojetabbaṃ. Pāre",
  "atk-s0512a0:1895_9": "vā nibbāne majjati sujjhati satte ca sodheti, tattha vā satte mavati bandhati yojeti,",
  "atk-s0512a0:1895_10": "taṃ vā mayati gacchati gameti ca, munāti vā taṃ yāthāvato, tattha vā satte minoti",
  "atk-s0512a0:1895_11": "pakkhipati, kilesārayo vā sattānaṃ tattha mināti hiṃsatīti pāramī, mahāpuriso. Tassa",
  "atk-s0512a0:1895_12": "bhāvo kammaṃ vā pāramitā, dānādikiriyāva. Iminā nayena pāramīsaddattho veditabbo.",
  "atk-s0512a0:1896": "Katividhāti? Saṅkhepato dasavidhā. Tā pana pāḷiyaṃ sarūpato āgatāyeva. Yathāha –",
  "atk-s0512a0:1897": "“Vicinanto tadā dakkhiṃ, paṭhamaṃ dānapāramiṃ;",
  "atk-s0512a0:1898": "Pubbakehi mahesīhi, anuciṇṇaṃ mahāpatha”nti. –",
  "atk-s0512a0:1899_0": "Ādi. Yathā cāha – “kati nu kho, bhante, buddhakārakā dhammā? Dasa kho, sāriputta,",
  "atk-s0512a0:1899_1": "buddhakārakā dhammā. Katame dasa? Dānaṃ kho, sāriputta, buddhakārako dhammo, sīlaṃ,",
  "atk-s0512a0:1899_2": "nekkhammaṃ, paññā, vīriyaṃ, khanti, saccaṃ, adhiṭṭhānaṃ, mettā, upekkhā buddhakārako",
  "atk-s0512a0:1899_3": "dhammo. Ime kho, sāriputta, dasa buddhakārakā dhammā”ti. Idamavoca bhagavā, idaṃ",
  "atk-s0512a0:1899_4": "vatvā sugato athāparaṃ etadavoca satthā –",
  "atk-s0512a0:1900": "“Dānaṃ sīlañca nekkhammaṃ, paññā vīriyena pañcamaṃ;",
  "atk-s0512a0:1901": "Khanti saccamadhiṭṭhānaṃ, mettupekkhāti te dasā”ti. ;",
  "atk-s0512a0:1902": "Keci pana “chabbidhā”ti vadanti. Taṃ etāsaṃ saṅgahavasena vuttaṃ. So pana saṅgaho parato āvi bhavissati.",
  "atk-s0512a0:1903_0": "Ko tāsaṃ kamoti? Ettha kamoti desanākkamo, so ca paṭhamasamādānahetuko, samādānaṃ",
  "atk-s0512a0:1903_1": "pavicayahetukaṃ, iti yathā ādimhi pavicitā samādinnā ca, tathā desitā. Tattha dānaṃ",
  "atk-s0512a0:1903_2": "sīlassa bahūpakāraṃ sukarañcāti taṃ ādimhi vuttaṃ. Dānaṃ sīlapariggahitaṃ mahapphalaṃ",
  "atk-s0512a0:1903_3": "hoti mahānisaṃsanti dānānantaraṃ sīlaṃ vuttaṃ. Sīlaṃ nekkhammapariggahitaṃ, nekkhammaṃ",
  "atk-s0512a0:1903_4": "paññāpariggahitaṃ, paññā vīriyapariggahitā, vīriyaṃ khantipariggahitaṃ, khanti saccapariggahitā,",
  "atk-s0512a0:1903_5": "saccaṃ adhiṭṭhānapariggahitaṃ, adhiṭṭhānaṃ mettāpariggahitaṃ, mettā upekkhāpariggahitā",
  "atk-s0512a0:1903_6": "mahapphalā hoti mahānisaṃsāti mettānantaramupekkhā vuttā. Upekkhā pana karuṇāpariggahitā",
  "atk-s0512a0:1903_7": "karuṇā ca upekkhāpariggahitāti veditabbā. “Kathaṃ pana mahākāruṇikā bodhisattā sattesu",
  "atk-s0512a0:1903_8": "upekkhakā hontī”ti? “Upekkhitabbayuttesu kañci kālaṃ upekkhakā honti, na pana sabbattha",
  "atk-s0512a0:1903_9": "sabbadā cā”ti keci. Apare pana – “na sattesu upekkhakā, sattakatesu pana vippakāresu upekkhakā hontī”ti.",
  "atk-s0512a0:1904_0": "Aparo nayo – pacurajanesupi pavattiyā sabbasattasādhāraṇattā appaphalattā sukarattā",
  "atk-s0512a0:1904_1": "ca ādimhi dānaṃ vuttaṃ. Sīlena dāyakapaṭiggāhakasuddhito parānuggahaṃ vatvā parapīḷānivattivacanato",
  "atk-s0512a0:1904_2": "kiriyadhammaṃ vatvā akiriyadhammavacanato bhogasampattihetuṃ vatvā bhavasampattihetuvacanato",
  "atk-s0512a0:1904_3": "ca dānassa anantaraṃ sīlaṃ vuttaṃ. Nekkhammena sīlasampattisiddhito kāyavacīsucaritaṃ",
  "atk-s0512a0:1904_4": "vatvā manosucaritavacanato visuddhasīlassa sukheneva jhānasamijjhanato kammāparādhappahānena",
  "atk-s0512a0:1904_5": "payogasuddhiṃ vatvā kilesāparādhappahānena āsayasuddhivacanato vītikkamappahānena",
  "atk-s0512a0:1904_6": "cittassa pariyuṭṭhānappahānavacanato ca sīlassa anantaraṃ nekkhammaṃ vuttaṃ. Paññāya",
  "atk-s0512a0:1904_7": "nekkhammassa siddhiparisuddhito jhānābhāvena paññābhāvavacanato “samādhipadaṭṭhānā",
  "atk-s0512a0:1904_8": "hi paññā, paññāpaccupaṭṭhāno ca samādhi”. Samathanimittaṃ vatvā upekkhānimittavacanato",
  "atk-s0512a0:1904_9": "parahitajjhānena parahitakaraṇūpāyakosallavacanato ca nekkhammassa anantaraṃ paññā",
  "atk-s0512a0:1904_10": "vuttā. Vīriyārambhena paññākiccasiddhito sattasuññatādhammanijjhānakkhantiṃ vatvā",
  "atk-s0512a0:1904_11": "sattahitāya ārambhassa acchariyatāvacanato upekkhānimittaṃ vatvā paggahanimittavacanato",
  "atk-s0512a0:1904_12": "nisammakāritaṃ vatvā uṭṭhānavacanato ca “nisammakārino hi uṭṭhānaṃ phalavisesamāvahatī”ti",
  "atk-s0512a0:1904_13": "paññāya anantaraṃ vīriyaṃ vuttaṃ.",
  "atk-s0512a0:1905_0": "Vīriyena titikkhāsiddhito “vīriyavā hi āraddhavīriyattā sattasaṅkhārehi upanītaṃ",
  "atk-s0512a0:1905_1": "dukkhaṃ abhibhuyya viharati”. Vīriyassa titikkhālaṅkārabhāvato “vīriyavato hi titikkhā",
  "atk-s0512a0:1905_2": "sobhati”. Paggahanimittaṃ vatvā samathanimittavacanato accārambhena uddhaccadosappahānavacanato",
  "atk-s0512a0:1905_3": "“dhammanijjhānakkhantiyā hi uddhaccadoso pahīyati”. Vīriyavato sātaccakaraṇavacanato",
  "atk-s0512a0:1905_4": "“khantibahulo hi anuddhato sātaccakārī hoti”. Appamādavato parahitakiriyārambhe paccupakārataṇhābhāvavacanato",
  "atk-s0512a0:1905_5": "“yāthāvato dhammanijjhāne hi sati taṇhā na hoti”. Parahitārambhe paramepi parakatadukkhasahanatāvacanato",
  "atk-s0512a0:1905_6": "ca vīriyassa anantaraṃ khanti vuttā. Saccena khantiyā cirādhiṭṭhānato apakārino apakārakhantiṃ",
  "atk-s0512a0:1905_7": "vatvā tadupakārakaraṇe avisaṃvādavacanato khantiyā apavādavācāvikampanena bhūtavāditāya",
  "atk-s0512a0:1905_8": "avijahanavacanato sattasuññatādhammanijjhānakkhantiṃ vatvā tadupabrūhitañāṇasaccavacanato",
  "atk-s0512a0:1905_9": "ca khantiyā anantaraṃ saccaṃ vuttaṃ.",
  "atk-s0512a0:1906_0": "Adhiṭṭhānena saccasiddhito “acalādhiṭṭhānassa hi virati sijjhati”. Avisaṃvāditaṃ",
  "atk-s0512a0:1906_1": "vatvā tattha acalabhāvavacanato “saccasandho hi dānādīsu paṭiññānurūpaṃ niccalova",
  "atk-s0512a0:1906_2": "pavattati”. Ñāṇasaccaṃ vatvā sambhāresu pavattiniṭṭhāpanavacanato “yathābhūtañāṇavā",
  "atk-s0512a0:1906_3": "hi bodhisambhāre adhiṭṭhāti, te ca niṭṭhāpeti paṭipakkhehi akampiyabhāvato”ti saccassa",
  "atk-s0512a0:1906_4": "anantaraṃ adhiṭṭhānaṃ vuttaṃ. Mettāya parahitakaraṇasamādānādhiṭṭhānasiddhito adhiṭṭhānaṃ",
  "atk-s0512a0:1906_5": "vatvā hitūpasaṃhāravacanato “bodhisambhāre hi adhitiṭṭhamāno mettāvihārī hoti”. Acalādhiṭṭhānassa",
  "atk-s0512a0:1906_6": "samādānāvikopanena samādānasambhavato ca adhiṭṭhānassa anantaraṃ mettā vuttā. Upekkhāya",
  "atk-s0512a0:1906_7": "mettāvisuddhito sattesu hitūpasaṃhāraṃ vatvā tadaparādhesu udāsīnatāvacanato mettābhāvanaṃ",
  "atk-s0512a0:1906_8": "vatvā tannissandabhāvanāvacanato hitakāmasattepi upekkhakoti acchariyaguṇatāvacanato",
  "atk-s0512a0:1906_9": "ca mettāya anantaraṃ upekkhā vuttāti evametāsaṃ kamo veditabbo.",
  "atk-s0512a0:1907_0": "Kāni lakkhaṇarasapaccupaṭṭhānapadaṭṭhānānīti ettha avisesena tāva sabbāpi pāramiyo",
  "atk-s0512a0:1907_1": "parānuggahalakkhaṇā, paresaṃ upakārakaraṇarasā, avikampanarasā vā, hitesitāpaccupaṭṭhānā,",
  "atk-s0512a0:1907_2": "buddhattapaccupaṭṭhānā vā, mahākaruṇāpadaṭṭhānā, karuṇūpāyakosallapadaṭṭhānā vā.",
  "atk-s0512a0:1908_0": "Visesena pana yasmā karuṇūpāyakosallapariggahitā attūpakaraṇapariccāgacetanā dānapāramitā,",
  "atk-s0512a0:1908_1": "karuṇūpāyakosallapariggahitaṃ kāyavacīsucaritaṃ atthato akattabbaviratikattabbakaraṇacetanādayo",
  "atk-s0512a0:1908_2": "ca sīlapāramitā. Karuṇūpāyakosallapariggahito ādīnavadassanapubbaṅgamo kāmabhavehi",
  "atk-s0512a0:1908_3": "nikkhamanacittuppādo nekkhammapāramitā, karuṇūpāyakosallapariggahito dhammānaṃ sāmaññavisesalakkhaṇāvabodho",
  "atk-s0512a0:1908_4": "paññāpāramitā. Karuṇūpāyakosallapariggahito kāyacittehi parahitārambho vīriyapāramitā,",
  "atk-s0512a0:1908_5": "karuṇūpāyakosallapariggahitaṃ sattasaṅkhārāparādhasahanaṃ adosappadhāno tadākārappavattacittuppādo",
  "atk-s0512a0:1908_6": "khantipāramitā, karuṇūpāyakosallapariggahitaṃ viraticetanādibhedaṃ avisaṃvādanaṃ",
  "atk-s0512a0:1908_7": "saccapāramitā, karuṇūpāyakosallapariggahitaṃ acalasamādānādhiṭṭhānaṃ tadākārappavatto",
  "atk-s0512a0:1908_8": "cittuppādo adhiṭṭhānapāramitā, karuṇūpāyakosallapariggahito lokassa hitasukhūpasaṃhāro",
  "atk-s0512a0:1908_9": "atthato abyāpādo mettāpāramitā, karuṇūpāyakosallapariggahitā anunayapaṭighaviddhaṃsanī",
  "atk-s0512a0:1908_10": "iṭṭhāniṭṭhesu sattasaṅkhāresu samappavatti upekkhāpāramitā.",
  "atk-s0512a0:1909_0": "Tasmā pariccāgalakkhaṇā dānapāramī, deyyadhamme lobhaviddhaṃsanarasā, anāsattipaccupaṭṭhānā,",
  "atk-s0512a0:1909_1": "bhavavibhavasampattipaccupaṭṭhānā vā, pariccajitabbavatthupadaṭṭhānā. Sīlanalakkhaṇā",
  "atk-s0512a0:1909_2": "sīlapāramī, samādhānalakkhaṇā patiṭṭhānalakkhaṇā cāti vuttaṃ hoti. Dussīlyaviddhaṃsanarasā,",
  "atk-s0512a0:1909_3": "anavajjarasā vā, soceyyapaccupaṭṭhānā, hirottappapadaṭṭhānā. Kāmato ca bhavato ca",
  "atk-s0512a0:1909_4": "nikkhamanalakkhaṇā nekkhammapāramī, tadādīnavavibhāvanarasā, tato eva vimukhabhāvapaccupaṭṭhānā,",
  "atk-s0512a0:1909_5": "saṃvegapadaṭṭhānā. Yathāsabhāvapaṭivedhalakkhaṇā paññāpāramī, akkhalitapaṭivedhalakkhaṇā",
  "atk-s0512a0:1909_6": "vā kusalissāsakhittausupaṭivedho viya, visayobhāsanarasā padīpo viya, asammohapaccupaṭṭhānā",
  "atk-s0512a0:1909_7": "araññagatasudesiko viya, samādhipadaṭṭhānā, catusaccapadaṭṭhānā vā. Ussāhalakkhaṇā",
  "atk-s0512a0:1909_8": "vīriyapāramī, upatthambhanarasā, asaṃsīdanapaccupaṭṭhānā, vīriyārambhavatthupadaṭṭhānā,",
  "atk-s0512a0:1909_9": "saṃvegapadaṭṭhānā vā. Khamanalakkhaṇā khantipāramī, iṭṭhāniṭṭhasahanarasā, adhivāsanapaccupaṭṭhānā,",
  "atk-s0512a0:1909_10": "avirodhapaccupaṭṭhānā vā, yathābhūtadassanapadaṭṭhānā. Avisaṃvādanalakkhaṇā saccapāramī,",
  "atk-s0512a0:1909_11": "yathāsabhāvavibhāvanarasā, sādhutāpaccupaṭṭhānā, soraccapadaṭṭhānā. Bodhisambhāresu",
  "atk-s0512a0:1909_12": "adhiṭṭhānalakkhaṇā adhiṭṭhānapāramī, tesaṃ paṭipakkhābhibhavanarasā, tattha acalatāpaccupaṭṭhānā,",
  "atk-s0512a0:1909_13": "bodhisambhārapadaṭṭhānā. Hitākārappavattilakkhaṇā mettāpāramī, hitūpasaṃhārarasā,",
  "atk-s0512a0:1909_14": "āghātavinayanarasā vā, sommabhāvapaccupaṭṭhānā, sattānaṃ manāpabhāvadassanapadaṭṭhānā.",
  "atk-s0512a0:1909_15": "Majjhattākārappavattilakkhaṇā upekkhāpāramī, samabhāvadassanarasā, paṭighānunayavūpasamapaccupaṭṭhānā,",
  "atk-s0512a0:1909_16": "kammassakatāpaccavekkhaṇapadaṭṭhānā.",
  "atk-s0512a0:1910_0": "Ettha ca karuṇūpāyakosallapariggahitatā dānādīnaṃ pariccāgādilakkhaṇassa visesanabhāvena",
  "atk-s0512a0:1910_1": "vattabbā. Karuṇūpāyakosallapariggahitāni hi dānādīni bodhisattasantāne pavattāni",
  "atk-s0512a0:1910_2": "dānādipāramiyo nāma honti.",
  "atk-s0512a0:1911": "Ko paccayoti? Abhinīhāro tāva pāramīnaṃ paccayo. Yo hi ayaṃ –",
  "atk-s0512a0:1912": "“Manussattaṃ liṅgasampatti, hetu satthāradassanaṃ;",
  "atk-s0512a0:1913": "Pabbajjā guṇasampatti, adhikāro ca chandatā;",
  "atk-s0512a0:1914": "Aṭṭhadhammasamodhānā, abhinīhāro samijjhatī”ti. –",
  "atk-s0512a0:1915_0": "Evaṃ vutto aṭṭhadhammasamodhānasampādito “tiṇṇo tāreyyaṃ mutto moceyyaṃ danto dameyyaṃ",
  "atk-s0512a0:1915_1": "santo sameyyaṃ assattho assāseyyaṃ parinibbuto parinibbāpeyyaṃ suddho sodheyyaṃ buddho",
  "atk-s0512a0:1915_2": "bodheyya”ntiādinayappavatto abhinīhāro. So avisesena sabbapāramīnaṃ paccayo. Tappavattiyā",
  "atk-s0512a0:1915_3": "hi uddhaṃ pāramīnaṃ pavicayupaṭṭhānasamādānādhiṭṭhānanipphattiyo mahāpurisānaṃ sambhavanti.",
  "atk-s0512a0:1916_0": "Tattha manussattanti manussattabhāvo. Manussattabhāveyeva hi ṭhatvā buddhattaṃ patthentassa",
  "atk-s0512a0:1916_1": "patthanā samijjhati, na nāgasupaṇṇādijātīsu ṭhitassa. Kasmāti ce? Buddhabhāvassa",
  "atk-s0512a0:1916_2": "ananucchavikabhāvato.",
  "atk-s0512a0:1917_0": "Liṅgasampattīti manussattabhāve ṭhitassāpi purisasseva patthanā samijjhati, na itthiyā",
  "atk-s0512a0:1917_1": "na paṇḍakanapuṃsakaubhatobyañjanakānaṃ vā samijjhati. Kasmāti ce? Yathāvuttakāraṇato",
  "atk-s0512a0:1917_2": "lakkhaṇapāripūriyā abhāvato ca. Vuttañcetaṃ – “aṭṭhānametaṃ, bhikkhave, anavakāso,",
  "atk-s0512a0:1917_3": "yaṃ itthī arahaṃ assa sammāsambuddho”ti vitthāro. Tasmā manussajātikassāpi itthiliṅge",
  "atk-s0512a0:1917_4": "ṭhitassa paṇḍakādīnaṃ vā patthanā na samijjhati.",
  "atk-s0512a0:1918": "Hetūti upanissayasampatti. Manussapurisassāpi hi upanissayasampannasseva hetusampattiyā patthanā samijjhati, na itarassa.",
  "atk-s0512a0:1919_0": "Satthāradassananti satthusammukhībhāvo. Dharamānakabuddhasseva hi santike patthentassa",
  "atk-s0512a0:1919_1": "patthanā samijjhati, parinibbute pana bhagavati cetiyassa santike vā bodhimūle vā",
  "atk-s0512a0:1919_2": "paṭimāya vā paccekabuddhabuddhasāvakānaṃ vā santike patthanā na samijjhati. Kasmā?",
  "atk-s0512a0:1919_3": "Adhikārassa balavabhāvābhāvato. Buddhānaṃ eva pana santike patthanā samijjhati, ajjhāsayassa",
  "atk-s0512a0:1919_4": "uḷārabhāvena tadadhikārassa balavabhāvāpattito.",
  "atk-s0512a0:1920_0": "Pabbajjāti buddhassa bhagavato santike patthentassāpi kammakiriyavādīsu tāpasesu",
  "atk-s0512a0:1920_1": "vā bhikkhūsu vā pabbajitasseva patthanā samijjhati, no gihiliṅge ṭhitassa. Kasmā?",
  "atk-s0512a0:1920_2": "Buddhabhāvassa ananucchavikabhāvato. Pabbajitā eva hi mahābodhisattā sammāsambodhiṃ",
  "atk-s0512a0:1920_3": "adhigacchanti, na gahaṭṭhabhūtā, tasmā paṇidhānakāle ca pabbajjāliṅgaṃ eva hi yuttarūpaṃ",
  "atk-s0512a0:1920_4": "kiñca guṇasampattiadhiṭṭhānabhāvato.",
  "atk-s0512a0:1921_0": "Guṇasampattīti abhiññādiguṇasampadā. Pabbajitassāpi hi aṭṭhasamāpattilābhino pañcābhiññasseva",
  "atk-s0512a0:1921_1": "patthanā samijjhati, na yathāvuttaguṇasampattiyā virahitassa. Kasmā? Pāramipavicayassa",
  "atk-s0512a0:1921_2": "asamatthabhāvato, upanissayasampattiyā abhiññāsampattiyā ca samannāgatattā mahāpurisā",
  "atk-s0512a0:1921_3": "katābhinīhārā sayameva pāramī pavicetuṃ samatthā honti.",
  "atk-s0512a0:1922": "Adhikāroti adhiko upakāro. Yathāvuttaguṇasampannopi hi yo attano jīvitampi buddhānaṃ pariccajitvā tasmiṃ kāle adhikaṃ upakāraṃ karoti, tasseva abhinīhāro samijjhati, na itarassa.",
  "atk-s0512a0:1923_0": "Chandatāti kattukāmatākusalacchando. Yassa hi yathāvuttadhammasamannāgatassa buddhakārakadhammānaṃ",
  "atk-s0512a0:1923_1": "atthāya mahanto chando mahatī patthanā mahatī kattukāmatā atthi, tasseva samijjhati, na itarassa.",
  "atk-s0512a0:1924_0": "Tatridaṃ chandamahantatāya opammaṃ – yo sakalacakkavāḷagabbhaṃ ekodakībhūtaṃ attano",
  "atk-s0512a0:1924_1": "bāhubaleneva uttaritvā pāraṃ gantuṃ samattho, so buddhattaṃ pāpuṇātīti sutvā taṃ",
  "atk-s0512a0:1924_2": "dukkarato adahanto “ahaṃ taṃ uttaritvā pāraṃ gamissāmī”ti chandajāto hoti, na tattha",
  "atk-s0512a0:1924_3": "saṅkocaṃ āpajjati. Tathā yo sakalacakkavāḷaṃ vītaccikānaṃ vigatadhūmānaṃ aṅgārānaṃ",
  "atk-s0512a0:1924_4": "pūraṃ pādehi akkamanto atikkamitvā parabhāgaṃ pāpuṇituṃ samattho…pe… na tattha saṅkocaṃ",
  "atk-s0512a0:1924_5": "āpajjati. Tathā yo sakalacakkavāḷaṃ sattisūlehi sunisitaphalehi nirantaraṃ ākiṇṇaṃ",
  "atk-s0512a0:1924_6": "pādehi akkamanto atikkamitvā…pe… na tattha saṅkocaṃ āpajjati. Tathā yo sakalacakkavāḷaṃ",
  "atk-s0512a0:1924_7": "nirantaraṃ ghanaveḷugumbasañchannaṃ kaṇṭakalatāvanagahanaṃ vinivijjhitvā parabhāgaṃ",
  "atk-s0512a0:1924_8": "gantuṃ samattho…pe… na tattha saṅkocaṃ āpajjati. Tathā yo “cattāri asaṅkhyeyyāni",
  "atk-s0512a0:1924_9": "satasahassañca kappe niraye paccitvā buddhattaṃ pattabba”nti sutvā taṃ dukkarato",
  "atk-s0512a0:1924_10": "adahanto “ahaṃ tattha paccitvā buddhattaṃ pāpuṇissāmī”ti chandajāto hoti, na tattha",
  "atk-s0512a0:1924_11": "saṅkocaṃ āpajjatīti evamādinā nayena ettha chandassa mahantabhāvo veditabbo.",
  "atk-s0512a0:1925_0": "Evaṃ aṭṭhaṅgasamannāgato panāyaṃ abhinīhāro atthato tesaṃ aṭṭhannaṃ aṅgānaṃ samodhānena",
  "atk-s0512a0:1925_1": "tathāpavatto cittuppādoti veditabbo. So sammadeva sammāsambodhiyā paṇidhānalakkhaṇo.",
  "atk-s0512a0:1925_2": "“Aho vatāhaṃ anuttaraṃ sammāsambodhiṃ abhisambujjheyyaṃ, sabbasattānaṃ hitasukhaṃ",
  "atk-s0512a0:1925_3": "nipphādeyya”nti evamādipatthanāraso, bodhisambhārahetubhāvapaccupaṭṭhāno, mahākaruṇāpadaṭṭhāno,",
  "atk-s0512a0:1925_4": "upanissayasampattipadaṭṭhāno vā. Acinteyyaṃ buddhabhūmiṃ aparimāṇaṃ sattalokahitañca",
  "atk-s0512a0:1925_5": "ārabbha pavattiyā sabbabuddhakārakadhammamūlabhūto paramabhaddako paramakalyāṇo aparimeyyappabhāvo",
  "atk-s0512a0:1925_6": "puññavisesoti daṭṭhabbo.",
  "atk-s0512a0:1926_0": "Yassa ca uppattiyā saheva mahāpuriso mahābodhiyānapaṭipattiṃ otiṇṇo nāma hoti niyatabhāvasamadhigamanato",
  "atk-s0512a0:1926_1": "tato anivattanasabhāvattā bodhisattoti samaññaṃ paṭilabhati, sabbabhāvena sammāsambodhiyaṃ",
  "atk-s0512a0:1926_2": "samāsattamānasatā bodhisambhārasikkhāsamatthatā cassa santiṭṭhati. Yathāvuttābhinīhārasamijjhanena",
  "atk-s0512a0:1926_3": "hi mahāpurisā sabbaññutaññāṇādhigamanapubbaliṅgena sayambhuñāṇena sammadeva sabbapāramiyo",
  "atk-s0512a0:1926_4": "pavicinitvā samādāya anukkamena paripūrenti. Tathā katamahābhinīhāro hi sumedhapaṇḍito",
  "atk-s0512a0:1926_5": "paṭipajji. Yathāha –",
  "atk-s0512a0:1927": "“Handa buddhakare dhamme, vicināmi ito cito;",
  "atk-s0512a0:1928": "Uddhaṃ adho dasa disā, yāvatā dhammadhātuyā;",
  "atk-s0512a0:1929": "Vicinanto tadā dakkhiṃ, paṭhamaṃ dānapārami”nti. –",
  "atk-s0512a0:1930": "Vitthāro. Tassa ca abhinīhārassa cattāro paccayā cattāro hetū cattāri ca balāni veditabbāni.",
  "atk-s0512a0:1931_0": "Tattha katame cattāro paccayā? Idha mahāpuriso passati tathāgataṃ mahatā buddhānubhāvena",
  "atk-s0512a0:1931_1": "acchariyabbhutaṃ pāṭihāriyaṃ karontaṃ. Tassa taṃ nissāya taṃ ārammaṇaṃ katvā mahābodhiyaṃ",
  "atk-s0512a0:1931_2": "cittaṃ santiṭṭhati – “mahānubhāvā vatāyaṃ dhammadhātu, yassā suppaṭividdhattā bhagavā",
  "atk-s0512a0:1931_3": "evaṃ acchariyabbhutadhammo acinteyyānubhāvo cā”ti. So tameva mahānubhāvadassanaṃ",
  "atk-s0512a0:1931_4": "nissāya taṃ paccayaṃ katvā sambodhiyaṃ adhimuccanto tattha cittaṃ ṭhapeti. Ayaṃ paṭhamo",
  "atk-s0512a0:1931_5": "paccayo mahābhinīhārāya.",
  "atk-s0512a0:1932_0": "Na heva kho passati tathāgatassa yathāvuttaṃ mahānubhāvataṃ, api ca kho suṇāti “ediso",
  "atk-s0512a0:1932_1": "ca ediso ca bhagavā”ti. So taṃ nissāya taṃ paccayaṃ katvā sambodhiyaṃ adhimuccanto",
  "atk-s0512a0:1932_2": "tattha cittaṃ ṭhapeti. Ayaṃ dutiyo paccayo mahābhinīhārāya.",
  "atk-s0512a0:1933_0": "Na heva kho passati tathāgatassa yathāvuttaṃ mahānubhāvataṃ, napi taṃ parato suṇāti,",
  "atk-s0512a0:1933_1": "api ca kho tathāgatassa dhammaṃ desentassa “dasabalasamannāgato, bhikkhave, tathāgato”tiādinā",
  "atk-s0512a0:1933_2": "buddhānubhāvapaṭisaṃyuttaṃ dhammaṃ suṇāti. So taṃ nissāya taṃ paccayaṃ katvā sambodhiyaṃ",
  "atk-s0512a0:1933_3": "adhimuccanto tattha cittaṃ ṭhapeti. Ayaṃ tatiyo paccayo mahābhinīhārāya.",
  "atk-s0512a0:1934_0": "Na heva kho passati tathāgatassa yathāvuttaṃ mahānubhāvataṃ, napi taṃ parato suṇāti,",
  "atk-s0512a0:1934_1": "napi tathāgatassa dhammaṃ suṇāti, api ca kho uḷārajjhāsayo kalyāṇādhimuttiko “ahametaṃ",
  "atk-s0512a0:1934_2": "buddhavaṃsaṃ buddhatantiṃ buddhapaveṇiṃ buddhadhammataṃ paripālessāmī”ti yāvadeva",
  "atk-s0512a0:1934_3": "dhammaṃ eva sakkaronto garukaronto mānento pūjento dhammaṃ apacāyamāno taṃ nissāya",
  "atk-s0512a0:1934_4": "taṃ paccayaṃ katvā sambodhiyaṃ adhimuccanto tattha cittaṃ ṭhapeti. Ayaṃ catuttho",
  "atk-s0512a0:1934_5": "paccayo mahābhinīhārāya.",
  "atk-s0512a0:1935_0": "Tattha katame cattāro hetū mahābhinīhārāya? Idha mahāpuriso pakatiyā upanissayasampannova",
  "atk-s0512a0:1935_1": "hoti purimakesu buddhesu katādhikāro. Ayaṃ paṭhamo hetu mahābhinīhārāya. Puna caparaṃ",
  "atk-s0512a0:1935_2": "mahāpuriso pakatiyā karuṇājjhāsayo hoti karuṇādhimutto sattānaṃ dukkhaṃ apanetukāmo",
  "atk-s0512a0:1935_3": "api ca attano kāyajīvitaṃ pariccajitvā. Ayaṃ dutiyo hetu mahābhinīhārāya. Puna caparaṃ",
  "atk-s0512a0:1935_4": "mahāpuriso sakalatopi vaṭṭadukkhato sattahitāya ca dukkaracariyato sucirampi kālaṃ",
  "atk-s0512a0:1935_5": "ghaṭento vāyamanto anibbinno hoti anutrāsī yāva icchitatthanipphatti. Ayaṃ tatiyo",
  "atk-s0512a0:1935_6": "hetu mahābhinīhārāya. Puna caparaṃ mahāpuriso kalyāṇamittasannissito hoti, yo ahitato",
  "atk-s0512a0:1935_7": "nivāreti, hite patiṭṭhapeti. Ayaṃ catuttho hetu mahābhinīhārāya.",
  "atk-s0512a0:1936_0": "Tatrāyaṃ mahāpurisassa upanissayasampadā – ekantenevassa yathā ajjhāsayo sambodhininno",
  "atk-s0512a0:1936_1": "hoti sambodhipoṇo sambodhipabbhāro, tathā sattānaṃ hitacariyā. Yato cānena purimabuddhānaṃ",
  "atk-s0512a0:1936_2": "santike sambodhiyā paṇidhānaṃ kataṃ hoti manasā vācāya ca “ahampi ediso sammāsambuddho",
  "atk-s0512a0:1936_3": "hutvā sammadeva sattānaṃ hitasukhaṃ nipphādeyya”nti. Evaṃ sampannūpanissayassa panassa",
  "atk-s0512a0:1936_4": "imāni upanissayasampattiyā liṅgāni bhavanti yehi samannāgatassa sāvakabodhisattehi",
  "atk-s0512a0:1936_5": "ca paccekabodhisattehi ca mahāviseso mahantaṃ nānākaraṇaṃ paññāyati indriyato paṭipattito",
  "atk-s0512a0:1936_6": "kosallato ca. Idha upanissayasampanno mahāpuriso yathā visadindriyo hoti visadañāṇo,",
  "atk-s0512a0:1936_7": "na tathā itare. Parahitāya paṭipanno hoti, na attahitāya. Tathā hi so yathā bahujanahitāya",
  "atk-s0512a0:1936_8": "bahujanasukhāya lokānukampāya atthāya hitāya sukhāya devamanussānaṃ paṭipajjati,",
  "atk-s0512a0:1936_9": "na tathā itare. Tattha ca kosallaṃ āvahati ṭhānuppattikapaṭibhānena ṭhānāṭhānakusalatāya ca.",
  "atk-s0512a0:1937_0": "Tathā mahāpuriso pakatiyā dānajjhāsayo hoti dānābhirato, sati deyyadhamme deti eva,",
  "atk-s0512a0:1937_1": "na dānato saṅkocaṃ āpajjati, satataṃ samitaṃ saṃvibhāgasīlo hoti, pamuditova deti",
  "atk-s0512a0:1937_2": "ādarajāto, na udāsīnacitto, mahantampi dānaṃ datvā na ca dānena santuṭṭho hoti, pageva",
  "atk-s0512a0:1937_3": "appaṃ, paresañca ussāhaṃ janento dāne vaṇṇaṃ bhāsati, dānapaṭisaṃyuttaṃ dhammakathaṃ",
  "atk-s0512a0:1937_4": "karoti, aññe ca paresaṃ dente disvā attamano hoti, bhayaṭṭhānesu ca paresaṃ abhayaṃ",
  "atk-s0512a0:1937_5": "detīti evamādīni dānajjhāsayassa mahāpurisassa dānapāramiyā liṅgāni.",
  "atk-s0512a0:1938_0": "Tathā pāṇātipātādīhi pāpadhammehi hirīyati ottappati, sattānaṃ aviheṭhanajātiko hoti",
  "atk-s0512a0:1938_1": "sorato sukhasīlo asaṭho amāyāvī ujujātiko suvaco sovacassakaraṇīyehi dhammehi samannāgato",
  "atk-s0512a0:1938_2": "mudujātiko atthaddho anatimānī, parasantakaṃ nādiyati antamaso tiṇasalākaṃ upādāya,",
  "atk-s0512a0:1938_3": "attano hatthe nikkhittaṃ iṇaṃ vā gahetvā paraṃ na visaṃvādeti, parasmiṃ vā attano",
  "atk-s0512a0:1938_4": "santake byāmūḷhe vissarite vā taṃ saññāpetvā paṭipādeti yathā taṃ na parahatthagataṃ",
  "atk-s0512a0:1938_5": "hoti, aloluppo hoti, parapariggahesu pāpakaṃ cittampi na uppādeti, itthibyasanādīni",
  "atk-s0512a0:1938_6": "dūrato parivajjeti, saccavādī saccasandho bhinnānaṃ sandhātā sahitānaṃ anuppadātā,",
  "atk-s0512a0:1938_7": "piyavādī mihitapubbaṅgamo pubbabhāsī atthavādī dhammavādī anabhijjhālu abyāpannacitto",
  "atk-s0512a0:1938_8": "aviparītadassano, kammassakatañāṇena saccānulomikañāṇena kataññū katavedī vuddhāpacāyī",
  "atk-s0512a0:1938_9": "suvisuddhājīvo dhammakāmo parepi dhamme samādapetā sabbena sabbaṃ akiccato satte",
  "atk-s0512a0:1938_10": "nivāretā kiccesu patiṭṭhapetā attanā ca tattha kicce yogaṃ āpajjitā, katvā vā pana",
  "atk-s0512a0:1938_11": "sayaṃ akattabbaṃ sīghaññeva tato paṭivirato hotīti evamādīni sīlajjhāsayassa mahāpurisassa",
  "atk-s0512a0:1938_12": "sīlapāramiyā liṅgāni.",
  "atk-s0512a0:1939_0": "Tathā mandakileso hoti mandanīvaraṇo, pavivekajjhāsayo avikkhepabahulo, na tassa",
  "atk-s0512a0:1939_1": "pāpakā vitakkā cittaṃ anvāssavanti, vivekagatassa cassa appakasireneva cittaṃ samādhiyati,",
  "atk-s0512a0:1939_2": "amittapakkhepi tuvaṭaṃ mettacittatā santiṭṭhati, pageva itarasmiṃ, satimā ca hoti",
  "atk-s0512a0:1939_3": "cirakatampi cirabhāsitampi saritā anussaritā, medhāvī ca hoti dhammojapaññāya samannāgato,",
  "atk-s0512a0:1939_4": "nipako ca hoti tāsu tāsu itikattabbatāsu, āraddhavīriyo ca hoti sattānaṃ hitakiriyāsu,",
  "atk-s0512a0:1939_5": "khantibalasamannāgato ca hoti sabbasaho, acalādhiṭṭhāno ca hoti daḷhasamādāno, ajjhupekkhako",
  "atk-s0512a0:1939_6": "ca hoti upekkhāṭhānīyesu dhammesūti evamādīni mahāpurisassa nekkhammajjhāsayādīnaṃ",
  "atk-s0512a0:1939_7": "vasena nekkhammapāramiādīnaṃ liṅgāni veditabbāni.",
  "atk-s0512a0:1940_0": "Evametehi bodhisambhāraliṅgehi samannāgatassa mahāpurisassa yaṃ vuttaṃ “mahābhinīhārāya",
  "atk-s0512a0:1940_1": "kalyāṇamittasannissayo hetū”ti. Tatridaṃ saṅkhepato kalyāṇamittalakkhaṇaṃ – idha",
  "atk-s0512a0:1940_2": "kalyāṇamitto saddhāsampanno hoti sīlasampanno sutasampanno cāgasampanno vīriyasampanno",
  "atk-s0512a0:1940_3": "satisampanno samādhisampanno paññāsampanno. Tattha saddhāsampattiyā saddahati tathāgatassa",
  "atk-s0512a0:1940_4": "bodhiṃ kammaphalañca, tena sammāsambodhiyā hetubhūtaṃ sattesu hitesitaṃ na pariccajati,",
  "atk-s0512a0:1940_5": "sīlasampattiyā sattānaṃ piyo hoti manāpo garu bhāvanīyo codako pāpagarahī vattā vacanakkhamo,",
  "atk-s0512a0:1940_6": "sutasampattiyā sattānaṃ hitasukhāvahaṃ gambhīraṃ dhammakathaṃ kattā hoti, cāgasampattiyā",
  "atk-s0512a0:1940_7": "appiccho hoti santuṭṭho pavivitto asaṃsaṭṭho, vīriyasampattiyā āraddhavīriyo hoti",
  "atk-s0512a0:1940_8": "sattānaṃ hitapaṭipattiyaṃ, satisampattiyā upaṭṭhitasati hoti anavajjadhammesu, samādhisampattiyā",
  "atk-s0512a0:1940_9": "avikkhitto hoti samāhitacitto, paññāsampattiyā aviparītaṃ pajānāti, so satiyā kusalākusalānaṃ",
  "atk-s0512a0:1940_10": "dhammānaṃ gatiyo samanvesamāno paññāya sattānaṃ hitāhitaṃ yathābhūtaṃ jānitvā samādhinā",
  "atk-s0512a0:1940_11": "tattha ekaggacitto hutvā vīriyena ahitā satte nisedhetvā hite niyojeti. Tenāha –",
  "atk-s0512a0:1941": "“Piyo garu bhāvanīyo, vattā ca vacanakkhamo;",
  "atk-s0512a0:1942": "Gambhīrañca kathaṃ kattā, no caṭṭhāne niyojako”ti. –",
  "atk-s0512a0:1943_0": "Evaṃ guṇasamannāgatañca kalyāṇamittaṃ upanissāya mahāpuriso attano upanissayasampattiṃ",
  "atk-s0512a0:1943_1": "sammadeva pariyodapeti. Suvisuddhāsayapayogo ca hutvā catūhi balehi samannāgato na",
  "atk-s0512a0:1943_2": "cireneva aṭṭhaṅge samodhānetvā mahābhinīhāraṃ karonto bodhisattabhāve patiṭṭhahati",
  "atk-s0512a0:1943_3": "anivattidhammo niyato sambodhiparāyano.",
  "atk-s0512a0:1944_0": "Tassimāni cattāri balāni. Ajjhattikabalaṃ yā sammāsambodhiyaṃ attasannissayā dhammagāravena",
  "atk-s0512a0:1944_1": "abhiruci ekantaninnajjhāsayatā, yāya mahāpuriso attādhipati lajjāpassayo abhinīhārasampanno",
  "atk-s0512a0:1944_2": "ca hutvā pāramiyo pūretvā sammāsambodhiṃ pāpuṇāti. Bāhirabalaṃ yā sammāsambodhiyaṃ",
  "atk-s0512a0:1944_3": "parasannissayā abhiruci ekantaninnajjhāsayatā, yāya mahāpuriso lokādhipati mānāpassayo",
  "atk-s0512a0:1944_4": "abhinīhārasampanno ca hutvā pāramiyo pūretvā sammāsambodhiṃ pāpuṇāti. Upanissayabalaṃ",
  "atk-s0512a0:1944_5": "yā sammāsambodhiyaṃ upanissayasampattiyā abhiruci ekantaninnajjhāsayatā, yāya mahāpuriso",
  "atk-s0512a0:1944_6": "tikkhindriyo visadadhātuko satisannissayo abhinīhārasampanno ca hutvā pāramiyo pūretvā",
  "atk-s0512a0:1944_7": "sammāsambodhiṃ pāpuṇāti. Payogabalaṃ yā sammāsambodhiyaṃ tajjā payogasampadā sakkaccakāritā",
  "atk-s0512a0:1944_8": "sātaccakāritā, yāya mahāpuriso visuddhapayogo nirantarakārī abhinīhārasampanno ca",
  "atk-s0512a0:1944_9": "hutvā pāramiyo pūretvā sammāsambodhiṃ pāpuṇāti.",
  "atk-s0512a0:1945_0": "Evamayaṃ catūhi paccayehi catūhi hetūhi catūhi ca balehi sampannasamudāgamo aṭṭhaṅgasamodhānasampādito",
  "atk-s0512a0:1945_1": "abhinīhāro pāramīnaṃ paccayo mūlakāraṇabhāvato. Yassa ca pavattiyā mahāpurise cattāro",
  "atk-s0512a0:1945_2": "acchariyā abbhutā dhammā patiṭṭhahanti, sabbasattanikāyaṃ attano orasaputtaṃ viya",
  "atk-s0512a0:1945_3": "piyacittena pariggaṇhāti. Na cassa cittaṃ puttasaṃkilesavasena saṃkilissati. Sattānaṃ",
  "atk-s0512a0:1945_4": "hitasukhāvaho cassa ajjhāsayo payogo ca hoti. Attano ca buddhakārakadhammā uparūpari",
  "atk-s0512a0:1945_5": "vaḍḍhanti paripaccanti ca. Yato ca mahāpuriso uḷāratamena puññābhisandena kusalābhisandena",
  "atk-s0512a0:1945_6": "pavattiyā paccayena sukhassāhārena samannāgato sattānaṃ dakkhiṇeyyo uttamagāravaṭṭhānaṃ",
  "atk-s0512a0:1945_7": "asadisaṃ puññakkhettañca hoti. Evamanekaguṇo anekānisaṃso mahābhinīhāro pāramīnaṃ",
  "atk-s0512a0:1945_8": "paccayoti veditabbo.",
  "atk-s0512a0:1946_0": "Yathā ca abhinīhāro, evaṃ mahākaruṇā upāyakosallañca. Tattha upāyakosallaṃ nāma dānādīnaṃ",
  "atk-s0512a0:1946_1": "bodhisambhārabhāvassa nimittabhūtā paññā, yāhi mahākaruṇūpāyakosallatāhi mahāpurisānaṃ",
  "atk-s0512a0:1946_2": "attasukhanirapekkhatā nirantaraṃ parahitakaraṇapasutatā sudukkarehipi mahābodhisattacaritehi",
  "atk-s0512a0:1946_3": "visādābhāvo pasādasambuddhidassanasavanānussaraṇakālesupi sattānaṃ hitasukhappaṭilābhahetubhāvo",
  "atk-s0512a0:1946_4": "ca sampajjati. Tathā hissa paññāya buddhabhāvasiddhi, karuṇāya buddhakammasiddhi,",
  "atk-s0512a0:1946_5": "paññāya sayaṃ tarati, karuṇāya pare tāreti, paññāya paradukkhaṃ parijānāti, karuṇāya",
  "atk-s0512a0:1946_6": "paradukkhapatikāraṃ ārabhati, paññāya ca dukkhe nibbindati, karuṇāya dukkhaṃ sampaṭicchati,",
  "atk-s0512a0:1946_7": "tathā paññāya nibbānābhimukho hoti, karuṇāya vaṭṭaṃ pāpuṇāti, tathā karuṇāya saṃsārābhimukho",
  "atk-s0512a0:1946_8": "hoti, paññāya tatra nābhiramati, paññāya ca sabbattha virajjati, karuṇānugatattā",
  "atk-s0512a0:1946_9": "na ca na sabbesaṃ anuggahāya pavatto, karuṇāya sabbepi anukampati, paññānugatattā",
  "atk-s0512a0:1946_10": "na ca na sabbattha virattacitto, paññāya ca ahaṃkāramamaṃkārābhāvo, karuṇāya ālasiyadīnatābhāvo,",
  "atk-s0512a0:1946_11": "tathā paññākaruṇāhi yathākkamaṃ attaparanāthatā dhīravīrabhāvo, anattantapaaparantapatā,",
  "atk-s0512a0:1946_12": "attahitaparahitanipphatti, nibbhayābhiṃsanakabhāvo, dhammādhipatilokādhipatitā, kataññupubbakāribhāvo,",
  "atk-s0512a0:1946_13": "mohataṇhāvigamo, vijjācaraṇasiddhi, balavesārajjanipphattīti sabbassāpi pāramitāphalassa",
  "atk-s0512a0:1946_14": "visesena upāyabhāvato paññākaruṇā pāramīnaṃ paccayo. Idañca dvayaṃ pāramīnaṃ viya",
  "atk-s0512a0:1946_15": "paṇidhānassāpi paccayo.",
  "atk-s0512a0:1947_0": "Tathā ussāhaummaṅgaavatthānahitacariyā ca pāramīnaṃ paccayāti veditabbā, yā buddhabhāvassa",
  "atk-s0512a0:1947_1": "uppattiṭṭhānatāya buddhabhūmiyoti vuccanti. Tattha ussāho nāma bodhisambhārānaṃ abbhussahanavīriyaṃ.",
  "atk-s0512a0:1947_2": "Ummaṅgo nāma bodhisambhāresu upāyakosallabhūtā paññā. Avatthānaṃ nāma adhiṭṭhānaṃ",
  "atk-s0512a0:1947_3": "acalādhiṭṭhānatā. Hitacariyā nāma mettābhāvanā karuṇābhāvanā ca.",
  "atk-s0512a0:1948_0": "Tathā nekkhammapavivekaalobhādosāmohanissaraṇappabhedā cha ajjhāsayā. Nekkhammajjhāsayā",
  "atk-s0512a0:1948_1": "hi bodhisattā honti kāmesu gharāvāse ca dosadassāvino, tathā pavivekajjhāsayā saṅgaṇikāya",
  "atk-s0512a0:1948_2": "dosadassāvino, alobhajjhāsayā lobhe dosadassāvino, adosajjhāsayā dose dosadassāvino,",
  "atk-s0512a0:1948_3": "amohajjhāsayā mohe dosadassāvino, nissaraṇajjhāsayā sabbabhavesu dosadassāvinoti.",
  "atk-s0512a0:1948_4": "Tasmā ete bodhisattānaṃ cha ajjhāsayā dānādīnaṃ pāramīnaṃ paccayāti veditabbā. Na",
  "atk-s0512a0:1948_5": "hi lobhādīsu ādīnavadassanena alobhādīnaṃ adhikabhāvena ca vinā dānādipāramiyo sambhavanti,",
  "atk-s0512a0:1948_6": "alobhādīnañhi adhikabhāvena pariccāgādininnacittatā alobhajjhāsayāditāti veditabbā.",
  "atk-s0512a0:1949_0": "Yathā cete evaṃ dānajjhāsayatādayopi bodhiyā carantānaṃ bodhisattānaṃ dānādipāramīnaṃ",
  "atk-s0512a0:1949_1": "paccayo. Dānajjhāsayatāya hi bodhisattā tappaṭipakkhe macchere dosadassāvino hutvā",
  "atk-s0512a0:1949_2": "sammadeva dānapāramiṃ paripūrenti. Sīlajjhāsayatāya dussīlye dosadassāvino hutvā",
  "atk-s0512a0:1949_3": "sammadeva sīlapāramiṃ paripūrenti. Nekkhammajjhāsayatāya kāmesu gharāvāse ca, yathābhūtañāṇajjhāsayatāya",
  "atk-s0512a0:1949_4": "aññāṇe vicikicchāya ca, vīriyajjhāsayatāya kosajje, khantiyajjhāsayatāya akkhantiyaṃ,",
  "atk-s0512a0:1949_5": "saccajjhāsayatāya visaṃvāde, adhiṭṭhānajjhāsayatāya anadhiṭṭhāne, mettājjhāsayatāya",
  "atk-s0512a0:1949_6": "byāpāde, upekkhājjhāsayatāya lokadhammesu ādīnavadassāvino hutvā sammadeva nekkhammādipāramiyo",
  "atk-s0512a0:1949_7": "paripūrenti. Dānajjhāsayatādayo dānādipāramīnaṃ nipphattikāraṇattā paccayo.",
  "atk-s0512a0:1950_0": "Tathā apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ",
  "atk-s0512a0:1950_1": "paccayo. Tatthāyaṃ paccavekkhaṇāvidhikhettavatthuhiraññasuvaṇṇagomahiṃsadāsidāsaputtadārādipariggahabyāsattacittānaṃ",
  "atk-s0512a0:1950_2": "sattānaṃ khettādīnaṃ vatthukāmabhāvena bahupatthanīyabhāvato rājacorādisādhāraṇabhāvato",
  "atk-s0512a0:1950_3": "vivādādhiṭṭhānato sapattakaraṇato nissārato paṭilābhaparipālanesu paraviheṭhanahetuto",
  "atk-s0512a0:1950_4": "vināsanimittañca sokādianekavihitabyasanāvahato tadāsattinidānañca maccheramalapariyuṭṭhitacittānaṃ",
  "atk-s0512a0:1950_5": "apāyūpapattihetubhāvatoti evaṃ vividhavipulānatthāvahāni pariggahavatthūni nāma.",
  "atk-s0512a0:1950_6": "Tesaṃ pariccāgoyeva eko sotthibhāvoti pariccāge appamādo karaṇīyo.",
  "atk-s0512a0:1951_0": "Api ca yācako yācamāno attano guyhassa ācikkhanato “mayhaṃ vissāsiko”ti ca, “pahāya",
  "atk-s0512a0:1951_1": "gamanīyamattano santakaṃ gahetvā paralokaṃ yāhīti mayhaṃ upadesako”ti ca, “āditte",
  "atk-s0512a0:1951_2": "viya agāre maraṇagginā āditte loke tato mayhaṃ santakassa apavāhakasahāyo”ti ca,",
  "atk-s0512a0:1951_3": "“apavāhitassa cassa ajhāpananikkhepaṭṭhānabhūto”ti ca dānasaṅkhāte kalyāṇakammasmiṃ",
  "atk-s0512a0:1951_4": "sahāyabhāvato sabbasampattīnaṃ aggabhūtāya paramadullabhāya buddhabhūmiyā sampattihetubhāvato",
  "atk-s0512a0:1951_5": "ca “paramo kalyāṇamitto”ti ca paccavekkhitabbaṃ.",
  "atk-s0512a0:1952_0": "Tathā “uḷāre kammani anenāhaṃ sambhāvito, tasmā sā sambhāvanā avitathā kātabbā”ti",
  "atk-s0512a0:1952_1": "ca, “ekantabheditāya jīvitassa ayācitenāpi mayā dātabbaṃ, pageva yācitenā”ti ca,",
  "atk-s0512a0:1952_2": "“uḷārajjhāsayehi gavesitvāpi dātabbato sayamevāgato mama puññenā”ti ca “yācakassa",
  "atk-s0512a0:1952_3": "dānāpadesena mayhamevāyamanuggaho”ti ca, “ahaṃ viya ayaṃ sabbopi loko mayā anuggahetabbo”ti",
  "atk-s0512a0:1952_4": "ca, “asati yācake kathaṃ mayhaṃ dānapāramī pūreyyā”ti ca, “yācakānameva catthāya",
  "atk-s0512a0:1952_5": "mayā sabbo pariggahetabbo”ti ca, “maṃ ayācitvāva mama santakaṃ yācakā kadā sayameva",
  "atk-s0512a0:1952_6": "gaṇheyyu”nti ca, “kathamahaṃ yācakānaṃ piyo cassaṃ manāpo”ti ca, “kathaṃ vā te mayhaṃ",
  "atk-s0512a0:1952_7": "piyā cassu manāpā”ti ca, “kathaṃ vāhaṃ dadamāno datvāpi ca attamano cassaṃ pamudito",
  "atk-s0512a0:1952_8": "pītisomanassajāto”ti ca, “kathaṃ vā me yācakā bhaveyyuṃ uḷāro ca dānajjhāsayo”ti",
  "atk-s0512a0:1952_9": "ca, “kathaṃ vāhamayācito eva yācakānaṃ hadayamaññāya dadeyya”nti ca, “sati dhane",
  "atk-s0512a0:1952_10": "yācake ca apariccāgo mahatī mayhaṃ vañcanā”ti ca, “kathaṃ vāhaṃ attano aṅgāni jīvitaṃ",
  "atk-s0512a0:1952_11": "vāpi yācakānaṃ pariccajeyya”nti ca pariccāganinnatā upaṭṭhapetabbā. Api ca “attho",
  "atk-s0512a0:1952_12": "nāmāyaṃ nirapekkhaṃ dāyakamanugacchati, yathā taṃ nirapekkhaṃ khepakaṃ kiṭako”ti",
  "atk-s0512a0:1952_13": "ca atthe nirapekkhatāya cittaṃ uppādetabbaṃ.",
  "atk-s0512a0:1953_0": "Yācamāno pana yadi piyapuggalo hoti, “piyo maṃ yācatī”ti somanassaṃ uppādetabbaṃ.",
  "atk-s0512a0:1953_1": "Atha udāsīnapuggalo hoti, “ayaṃ maṃ yācamāno addhā iminā pariccāgena mitto hotī”ti",
  "atk-s0512a0:1953_2": "somanassaṃ uppādetabbaṃ. Dadantopi hi yācakānaṃ piyo hotīti. Atha pana verī puggalo",
  "atk-s0512a0:1953_3": "yācati, “paccatthiko maṃ yācati, ayaṃ maṃ yācamāno addhā iminā pariccāgena verī piyo",
  "atk-s0512a0:1953_4": "mitto hotī”ti visesena somanassaṃ uppādetabbaṃ. Evaṃ piyapuggale viya majjhattaveripuggalesupi",
  "atk-s0512a0:1953_5": "mettāpubbaṅgamaṃ karuṇaṃ upaṭṭhapetvāva dātabbaṃ.",
  "atk-s0512a0:1954_0": "Sace panassa cirakālaparibhāvitattā lobhassa deyyadhammavisayā lobhadhammā uppajjeyyuṃ,",
  "atk-s0512a0:1954_1": "tena bodhisattapaṭiññena iti paṭisañcikkhitabbaṃ “nanu tayā sappurisasambodhāya abhinīhāraṃ",
  "atk-s0512a0:1954_2": "karontena sabbasattānaṃ upakāratthāya ayaṃ kāyo nissaṭṭho tappariccāgamayañca puññaṃ,",
  "atk-s0512a0:1954_3": "tattha nāma te bāhirepi vatthusmiṃ abhisaṅgappavatti hatthisinānasadisī hoti, tasmā",
  "atk-s0512a0:1954_4": "tayā na katthaci saṅgo uppādetabbo. Seyyathāpi nāma mahato bhesajjarukkhassa tiṭṭhato",
  "atk-s0512a0:1954_5": "mūlaṃ mūlatthikā haranti, papaṭikaṃ tacaṃ khandhaṃ viṭapaṃ sāraṃ sākhaṃ palāsaṃ pupphaṃ",
  "atk-s0512a0:1954_6": "phalaṃ phalatthikā haranti, na tassa rukkhassa ‘mayhaṃ santakaṃ ete harantī’ti vitakkasamudācāro",
  "atk-s0512a0:1954_7": "hoti, evameva sabbalokahitāya ussukkamāpajjantena mayā mahādukkhe akataññuke niccāsucimhi",
  "atk-s0512a0:1954_8": "kāye paresaṃ upakārāya viniyujjamāne aṇumattopi micchāvitakko na uppādetabbo. Ko",
  "atk-s0512a0:1954_9": "vā ettha viseso ajjhattikabāhiresu mahābhūtesu ekantabhedanavikiraṇaviddhaṃsanadhammesu,",
  "atk-s0512a0:1954_10": "kevalaṃ pana sammohavijambhitametaṃ, yadidaṃ etaṃ mama esohamasmi eso me attāti abhiniveso.",
  "atk-s0512a0:1954_11": "Tasmā bāhiresu viya ajjhattikesupi karacaraṇanayanādīsu maṃsādīsu ca anapekkhena",
  "atk-s0512a0:1954_12": "hutvā ‘taṃ tadatthikā harantū’ti nissaṭṭhacittena bhavitabba”nti.",
  "atk-s0512a0:1955_0": "Evaṃ paṭisañcikkhato cassa sambodhāya pahitattassa kāyajīvitesu nirapekkhassa appakasireneva",
  "atk-s0512a0:1955_1": "kāyavacīmanokammāni suvisuddhāni honti. So suvisuddhakāyavacīmanokammanto visuddhājīvo",
  "atk-s0512a0:1955_2": "ñāyapaṭipattiyaṃ ṭhito apāyupāyakosallasamannāgamena bhiyyosomattāya deyyadhammapariccāgena",
  "atk-s0512a0:1955_3": "abhayadānasaddhammadānehi ca sabbasatte anuggaṇhituṃ samattho hotīti ayaṃ tāva dānapāramiyaṃ paccavekkhaṇānayo.",
  "atk-s0512a0:1956_0": "Sīlapāramiyaṃ pana evaṃ paccavekkhitabbaṃ – idañhi sīlaṃ nāma gaṅgodakādīhi visodhetuṃ",
  "atk-s0512a0:1956_1": "asakkuṇeyyassa dosamalassa vikkhālanajalaṃ, haricandanādīhi vinetuṃ asakkuṇeyyassa",
  "atk-s0512a0:1956_2": "rāgādipariḷāhassa vinayanaṃ, hāramakuṭakuṇḍalādīhi pacurajanālaṅkārehi asādhāraṇo",
  "atk-s0512a0:1956_3": "sādhūnaṃ alaṅkāraviseso, sabbadisāvāyanato akittimo sabbakālānurūpo ca surabhigandho,",
  "atk-s0512a0:1956_4": "khattiyamahāsālādīhi devatāhi ca vandanīyādibhāvāvahanato paramo vasīkaraṇamanto,",
  "atk-s0512a0:1956_5": "cātumahārājikādidevalokārohaṇasopānapanti, jhānābhiññānaṃ adhigamūpāyo, nibbānamahānagarassa",
  "atk-s0512a0:1956_6": "sampāpakamaggo, sāvakabodhipaccekabodhisammāsambodhīnaṃ patiṭṭhānabhūmi, yaṃ yaṃ",
  "atk-s0512a0:1956_7": "vā panicchitaṃ patthitaṃ, tassa tassa samijjhanūpāyabhāvato cintāmaṇikapparukkhādike ca atiseti.",
  "atk-s0512a0:1957_0": "Vuttañcetaṃ bhagavatā – “ijjhati, bhikkhave, sīlavato cetopaṇidhivisuddhattā”ti.",
  "atk-s0512a0:1957_1": "Aparampi vuttaṃ – “ākaṅkheyya ce, bhikkhave, bhikkhu ‘sabrahmacārīnaṃ piyo ca assaṃ",
  "atk-s0512a0:1957_2": "manāpo ca garu ca bhāvanīyo cā’ti, sīlesvevassa paripūrakārī”tiādi. Tathā “avippaṭisāratthāni",
  "atk-s0512a0:1957_3": "kho, ānanda, kusalāni sīlānī”ti. “Pañcime, gahapatayo, ānisaṃsā sīlavato sīlasampadāyā”tiādisuttānañca",
  "atk-s0512a0:1957_4": "vasena sīlassa guṇā paccavekkhitabbā. Tathā aggikkhandhopamasuttādīnaṃ vasena sīlavirahe",
  "atk-s0512a0:1957_5": "ādīnavā. Pītisomanassanimittato attānuvādaparāpavādadaṇḍaduggatibhayābhāvato viññūhi",
  "atk-s0512a0:1957_6": "pāsaṃsabhāvato avippaṭisārahetuto sotthiṭṭhānato atijanasāpateyyādhipateyyāyurūpaṭṭhānabandhumittasampattīnaṃ",
  "atk-s0512a0:1957_7": "atisayanato ca sīlaṃ paccavekkhitabbaṃ. Sīlavato hi attano sīlasampadāhetu mahantaṃ",
  "atk-s0512a0:1957_8": "pītisomanassaṃ uppajjati – “kataṃ vata mayā kusalaṃ, kataṃ kalyāṇaṃ, kataṃ bhīruttāṇa”nti.",
  "atk-s0512a0:1958_0": "Tathā sīlavato attā na upavadati, na pare viññū, daṇḍaduggatibhayānaṃ sambhavo eva",
  "atk-s0512a0:1958_1": "natthi. “Sīlavā purisapuggalo kalyāṇadhammo”ti viññūnaṃ pāsaṃso hoti. Tathā sīlavato",
  "atk-s0512a0:1958_2": "yvāyaṃ “kataṃ vata mayā pāpaṃ, kataṃ luddakaṃ, kataṃ kibbisa”nti dussīlassa vippaṭisāro",
  "atk-s0512a0:1958_3": "uppajjati, so na hoti. Sīlañca nāmetaṃ appamādādhiṭṭhānato bhogabyasanādiparihāramukhena",
  "atk-s0512a0:1958_4": "mahato atthassa sādhanato maṅgalabhāvato ca paramaṃ sotthiṭṭhānaṃ, nihīnajaccopi",
  "atk-s0512a0:1958_5": "sīlavā khattiyamahāsālādīnaṃ pūjanīyo hotīti kulasampattiṃ atiseti sīlasampadā, “taṃ",
  "atk-s0512a0:1958_6": "kiṃ maññasi, mahārāja? Idha te assa dāso kammakaro”tiādivacanañcettha sādhakaṃ. Corādīhi",
  "atk-s0512a0:1958_7": "asādhāraṇato paralokānugamanato mahapphalabhāvato samathādiguṇādhiṭṭhānato ca bāhiradhanaṃ",
  "atk-s0512a0:1958_8": "atiseti sīlaṃ. Paramassa cittissariyassa adhiṭṭhānabhāvato khattiyādīnaṃ issariyaṃ",
  "atk-s0512a0:1958_9": "atiseti sīlaṃ. Sīlanimittañhi taṃtaṃsattanikāyesu sattānaṃ issariyaṃ, vassasatadīghappamāṇato",
  "atk-s0512a0:1958_10": "jīvitato ekāhampi sīlavato jīvitassa visiṭṭhatāvacanato sati ca jīvite sikkhānikkhipanassa",
  "atk-s0512a0:1958_11": "maraṇatāvacanato sīlaṃ jīvitato visiṭṭhataraṃ. Verīnampi manuññabhāvāvahanato jarārogavipattīhi",
  "atk-s0512a0:1958_12": "anabhibhavanīyato ca rūpasampattiṃ atiseti sīlaṃ. Pāsādahammiyādiṭṭhānavisese rājayuvarājasenāpatiādiṭṭhānavisese",
  "atk-s0512a0:1958_13": "ca atiseti sīlaṃ sukhavisesādhiṭṭhānabhāvato. Sabhāvasiniddhe santikāvacarepi bandhujane",
  "atk-s0512a0:1958_14": "mittajane ca atiseti ekantahitasampādanato paralokānugamanato ca “na taṃ mātāpitā",
  "atk-s0512a0:1958_15": "kayirā”tiādivacanañcettha sādhakaṃ. Tathā hatthiassarathapattibalakāyehi mantāgadasotthānappayogehi",
  "atk-s0512a0:1958_16": "ca durārakkhaṃ attānaṃ ārakkhābhāvena sīlameva visiṭṭhataraṃ attādhīnato aparādhīnato",
  "atk-s0512a0:1958_17": "mahāvisayato ca. Tenevāha – “dhammo have rakkhati dhammacāri”ntiādi. Evamanekaguṇasamannāgataṃ",
  "atk-s0512a0:1958_18": "sīlanti paccavekkhantassa aparipuṇṇā ceva sīlasampadā pāripūriṃ gacchati aparisuddhā ca pārisuddhiṃ.",
  "atk-s0512a0:1959_0": "Sace panassa dīgharattaṃ paricayena sīlapaṭipakkhā dhammā dosādayo antarantarā uppajjeyyuṃ,",
  "atk-s0512a0:1959_1": "tena bodhisattapaṭiññena evaṃ paṭisañcikkhitabbaṃ – nanu tayā sambodhāya paṇidhānaṃ",
  "atk-s0512a0:1959_2": "kataṃ, sīlavikalena ca na sakkā lokiyāpi sampattiyo pāpuṇituṃ, pageva lokuttarā,",
  "atk-s0512a0:1959_3": "sabbasampattīnaṃ pana aggabhūtāya sammāsambodhiyā adhiṭṭhānabhūtena sīlena paramukkaṃsagatena",
  "atk-s0512a0:1959_4": "bhavitabbaṃ, tasmā “kikīva aṇḍa”ntiādinā vuttanayena sammā sīlaṃ rakkhantena suṭṭhutaraṃ",
  "atk-s0512a0:1959_5": "tayā pesalena bhavitabbaṃ.",
  "atk-s0512a0:1960_0": "Api ca tayā dhammadesanāya yānattaye sattānaṃ avatāraṇaparipācanāni kātabbāni, sīlavikalassa",
  "atk-s0512a0:1960_1": "ca vacanaṃ na paccetabbaṃ hoti, asappāyāhāravicārassa viya vejjassa tikicchanaṃ,",
  "atk-s0512a0:1960_2": "tasmā kathāhaṃ saddheyyo hutvā sattānaṃ avatāraṇaparipācanāni kareyyanti sabhāvaparisuddhasīlena",
  "atk-s0512a0:1960_3": "bhavitabbaṃ. Kiñca jhānādiguṇavisesayogena me sattānaṃ upakārakaraṇasamatthatā paññāpāramiādiparipūraṇañca,",
  "atk-s0512a0:1960_4": "jhānādayo ca guṇā sīlapārisuddhiṃ vinā na sambhavantīti sammadeva sīlaṃ parisodhetabbaṃ.",
  "atk-s0512a0:1961_0": "Tathā “sambādho gharāvāso rajopatho”tiādinā gharāvāse, “aṭṭhikaṅkalūpamā kāmā”tiādinā",
  "atk-s0512a0:1961_1": "“mātāpi puttena vivadatī”tiādinā ca kāmesu, “seyyathāpi puriso iṇaṃ ādāya kammante",
  "atk-s0512a0:1961_2": "payojeyyā”tiādinā kāmacchandādīsu ādīnavadassanapubbaṅgamā vuttavipariyāyena “abbhokāso",
  "atk-s0512a0:1961_3": "pabbajjā”tiādinā pabbajjādīsu ānisaṃsapaṭisaṅkhāvasena nekkhammapāramiyaṃ paccavekkhaṇā",
  "atk-s0512a0:1961_4": "veditabbā. Ayamettha saṅkhepo, vitthāro pana dukkhakkhandha- āsivisopamasuttā- divasena veditabbo.",
  "atk-s0512a0:1962_0": "Tathā “paññāya vinā dānādayo dhammā na visujjhanti, yathāsakaṃ byāpārasamatthā ca",
  "atk-s0512a0:1962_1": "na hontī”ti paññāguṇā manasikātabbā. Yatheva hi jīvitena vinā sarīrayantaṃ na sobhati,",
  "atk-s0512a0:1962_2": "na ca attano kiriyāsu paṭipattisamatthaṃ hoti, yathā ca cakkhādīni indriyāni viññāṇena",
  "atk-s0512a0:1962_3": "vinā yathāsakaṃ visayesu kiccaṃ kātuṃ nappahonti, evaṃ saddhādīni indriyāni paññāya",
  "atk-s0512a0:1962_4": "vinā sakiccapaṭipattiyaṃ asamatthānīti pariccāgādipaṭipattiyaṃ paññā padhānakāraṇaṃ.",
  "atk-s0512a0:1962_5": "Ummīlitapaññācakkhukā hi mahābodhisattā attano aṅgapaccaṅgānipi datvā anattukkaṃsakā",
  "atk-s0512a0:1962_6": "aparavambhakā ca honti, bhesajjarukkhā viya vikapparahitā kālattayepi somanassajātā.",
  "atk-s0512a0:1962_7": "Paññāvasena hi upāyakosallayogato pariccāgo parahitappavattiyā dānapāramibhāvaṃ upeti.",
  "atk-s0512a0:1962_8": "Attatthañhi dānaṃ vaḍḍhisadisaṃ hoti.",
  "atk-s0512a0:1963_0": "Tathā paññāya abhāvena taṇhādisaṃkilesāviyogato sīlassa visuddhi eva na sambhavati,",
  "atk-s0512a0:1963_1": "kuto sabbaññuguṇādhiṭṭhānabhāvo. Paññavā eva ca gharāvāse kāmaguṇesu saṃsāre ca ādīnavaṃ",
  "atk-s0512a0:1963_2": "pabbajjāya jhānasamāpattiyaṃ nibbāne ca ānisaṃsaṃ suṭṭhu sallakkhento pabbajitvā",
  "atk-s0512a0:1963_3": "jhānasamāpattiyo nibbattetvā nibbānābhimukho pare ca tattha patiṭṭhāpeti. Vīriyañca",
  "atk-s0512a0:1963_4": "paññāvirahitaṃ yathicchitamatthaṃ na sādheti durārambhabhāvato. Varameva hi anārambho",
  "atk-s0512a0:1963_5": "durārambhato, paññāsahitena pana vīriyena na kiñci duradhigamaṃ upāyapaṭipattito.",
  "atk-s0512a0:1963_6": "Tathā paññavā eva parāpakārādīnaṃ adhivāsakajātiko hoti, na duppañño. Paññāvirahitassa",
  "atk-s0512a0:1963_7": "ca parehi upanītā apakārā khantiyā paṭipakkhameva anubrūhenti, paññavato pana te",
  "atk-s0512a0:1963_8": "khantisampattiyā paribrūhanavasena assā thirabhāvāya saṃvattanti. Paññavā eva tīṇipi",
  "atk-s0512a0:1963_9": "saccāni nesaṃ kāraṇāni paṭipakkhe ca yathābhūtaṃ jānitvā paresaṃ avisaṃvādako hoti.",
  "atk-s0512a0:1964_0": "Tathā paññābalena attānaṃ upatthambhetvā dhitisampadāya sabbapāramīsu acalasamādānādhiṭṭhāno",
  "atk-s0512a0:1964_1": "hoti. Paññavā eva ca piyamajjhattaverivibhāgaṃ akatvā sabbattha hitūpasaṃhārakusalo",
  "atk-s0512a0:1964_2": "hoti. Tathā paññāvasena lābhālābhādilokadhammasannipāte nibbikāratāya majjhatto hoti.",
  "atk-s0512a0:1964_3": "Evaṃ sabbāsaṃ pāramīnaṃ paññāva pārisuddhihetūti paññāguṇā paccavekkhitabbā. Api",
  "atk-s0512a0:1964_4": "ca paññāya vinā na dassanasampatti, antarena ca diṭṭhisampadaṃ na sīlasampadā, sīladiṭṭhisampadāvirahitassa",
  "atk-s0512a0:1964_5": "na samādhisampadā, asamāhitena ca na sakkā attahitamattampi sādhetuṃ, pageva ukkaṃsagataṃ",
  "atk-s0512a0:1964_6": "parahitanti parahitāya paṭipannena “nanu tayā sakkaccaṃ paññāya parivuddhiyaṃ āyogo",
  "atk-s0512a0:1964_7": "karaṇīyo”ti bodhisattena attā ovaditabbo. Paññānubhāvena hi mahāsatto caturadhiṭṭhānādhiṭṭhito",
  "atk-s0512a0:1964_8": "catūhi saṅgahavatthūhi lokaṃ anuggaṇhanto satte niyyānamagge avatāreti, indriyāni",
  "atk-s0512a0:1964_9": "ca nesaṃ paripāceti.",
  "atk-s0512a0:1965_0": "Tathā paññābalena khandhāyatanādīsu pavicayabahulopavattinivattiyo yāthāvato parijānanto",
  "atk-s0512a0:1965_1": "dānādayo guṇe visesanibbedhabhāgiyabhāvaṃ nayanto bodhisattasikkhāya paripūrakārī",
  "atk-s0512a0:1965_2": "hotīti evamādinā anekākāravokāre paññāguṇe vavatthapetvā paññāpāramī anubrūhetabbā.",
  "atk-s0512a0:1966_0": "Tathā dissamānānipi lokiyāni kammāni nihīnavīriyena pāpuṇituṃ asakkuṇeyyāni, agaṇitakhedena",
  "atk-s0512a0:1966_1": "pana āraddhavīriyena duradhigamaṃ nāma natthi. Nihīnavīriyo hi “saṃsāramahoghato",
  "atk-s0512a0:1966_2": "sabbasatte santāressāmī”ti ārabhitumeva na sakkuṇāti. Majjhimo ārabhitvā antarā vosānamāpajjati.",
  "atk-s0512a0:1966_3": "Ukkaṭṭhavīriyo pana attasukhanirapekkho ārambhapāramimadhigacchatīti vīriyasampatti",
  "atk-s0512a0:1966_4": "paccavekkhitabbā. Api ca “yassa attano eva saṃsārapaṅkato samuddharaṇatthamārambho,",
  "atk-s0512a0:1966_5": "tassāpi na vīriyassa sithilabhāve manorathānaṃ matthakappatti sakkā sambhāvetuṃ,",
  "atk-s0512a0:1966_6": "pageva sadevakassa lokassa samuddharaṇatthaṃ katābhinīhārenā”ti ca “rāgādīnaṃ dosagaṇānaṃ",
  "atk-s0512a0:1966_7": "mattamahāgajānaṃ viya dunnivārabhāvato tannidānānañca kammasamādānānaṃ ukkhittāsikavadhakasadisabhāvato",
  "atk-s0512a0:1966_8": "tannimittānañca duggatīnaṃ sabbadā vivaṭamukhabhāvato, tattha niyojakānañca pāpamittānaṃ",
  "atk-s0512a0:1966_9": "sadā sannihitabhāvato tadovādakāritāya ca bālassa puthujjanabhāvassa satisambhave",
  "atk-s0512a0:1966_10": "yuttaṃ sayameva saṃsāradukkhato nissaritunti micchāvitakkā vīriyānubhāvena dūrībhavantī”ti",
  "atk-s0512a0:1966_11": "ca “yadi pana sambodhi attādhīnena vīriyena sakkā samadhigantuṃ, kimettha dukkara”nti",
  "atk-s0512a0:1966_12": "ca evamādinā nayena vīriyaguṇā paccavekkhitabbā.",
  "atk-s0512a0:1967_0": "Tathā khanti nāmāyaṃ niravasesaguṇapaṭipakkhassa kodhassa vidhamanato guṇasampādane",
  "atk-s0512a0:1967_1": "sādhūnamappaṭihatamāyudhaṃ, parābhibhavasamatthānaṃ alaṅkāro, samaṇabrāhmaṇānaṃ balasampadā,",
  "atk-s0512a0:1967_2": "kodhaggivinayanaudakadhārā, kalyāṇassa kittisaddassa sañjātideso, pāpapuggalānaṃ",
  "atk-s0512a0:1967_3": "vacīvisavūpasamakaro mantāgado, saṃvare ṭhitānaṃ paramā dhīrapakati, gambhīrāsayatāya",
  "atk-s0512a0:1967_4": "sāgaro, dosamahāsāgarassa velā, apāyadvārassa pidahanakavāṭaṃ, devabrahmalokānaṃ",
  "atk-s0512a0:1967_5": "ārohaṇasopānaṃ, sabbaguṇānaṃ adhivāsanabhūmi, uttamā kāyavacīmanovisuddhīti manasikātabbaṃ.",
  "atk-s0512a0:1968_0": "Api ca “ete sattā khantisampattiyā abhāvato idhaloke tappanti, paraloke ca tapanīyadhammānuyogato”ti",
  "atk-s0512a0:1968_1": "ca “yadipi parāpakāranimittaṃ dukkhaṃ uppajjati, tassa pana dukkhassa khettabhūto",
  "atk-s0512a0:1968_2": "attabhāvo bījabhūtañca kammaṃ mayāva abhisaṅkhata”nti ca “tassa ca dukkhassa āṇaṇyakāraṇameta”nti",
  "atk-s0512a0:1968_3": "ca “apakārake asati kathaṃ mayhaṃ khantisampadā sambhavatī”ti ca “yadipāyaṃ etarahi",
  "atk-s0512a0:1968_4": "apakārako, ayaṃ nāma pubbe anena mayhaṃ upakāro kato”ti ca “apakāro eva vā khantinimittatāya",
  "atk-s0512a0:1968_5": "upakāro”ti ca “sabbepime sattā mayhaṃ puttasadisā, puttakatāparādhesu ca ko kujjhissatī”ti",
  "atk-s0512a0:1968_6": "ca “yena kodhapisācāvesena ayaṃ mayhaṃ aparajjhati, svāyaṃ kodhabhūtāveso mayā vinetabbo”ti",
  "atk-s0512a0:1968_7": "ca, “yena apakārena idaṃ mayhaṃ dukkhaṃ uppannaṃ, tassa ahampi nimitta”nti ca, “yehi",
  "atk-s0512a0:1968_8": "dhammehi apakāro kato, yattha ca kato, sabbepi te tasmiṃ eva khaṇe niruddhā kassidāni",
  "atk-s0512a0:1968_9": "kena kopo kātabbo”ti ca, “anattatāya sabbadhammānaṃ ko kassa aparajjhatī”ti ca paccavekkhantena",
  "atk-s0512a0:1968_10": "khantisampadā anubrūhetabbā.",
  "atk-s0512a0:1969_0": "Yadi panassa dīgharattaṃ paricayena parāpakāranimittako kodho cittaṃ pariyādāya tiṭṭheyya,",
  "atk-s0512a0:1969_1": "tena iti paṭisañcikkhitabbaṃ – “khanti nāmesā parāpakārassa paṭipakkhapaṭipattīnaṃ",
  "atk-s0512a0:1969_2": "paccupakārakāraṇa”nti ca “apakāro ca mayhaṃ dukkhūpanisā saddhāti dukkhuppādanena",
  "atk-s0512a0:1969_3": "saddhāya sabbaloke anabhiratisaññāya ca paccayo”ti ca, “indriyapakati hesā yadidaṃ",
  "atk-s0512a0:1969_4": "iṭṭhāniṭṭhavisayasamāyogo. Tattha aniṭṭhavisayasamāyogo mayhaṃ na siyāti taṃ kutettha",
  "atk-s0512a0:1969_5": "labbhā”ti ca “kodhavasiko satto kodhena ummatto vikkhittacitto, tattha kiṃ paccapakārenā”ti",
  "atk-s0512a0:1969_6": "ca “sabbepime sattā sammāsambuddhena orasaputtā viya paripālitā, tasmā na tattha",
  "atk-s0512a0:1969_7": "mayā cittakopo kātabbo”ti ca, “aparādhake ca sati guṇe guṇavati mayā kopo na kātabbo”ti",
  "atk-s0512a0:1969_8": "ca, “asati guṇe visesena karuṇāyitabbo”ti ca “kopena ca mayhaṃ guṇayasā nihīyantī”ti",
  "atk-s0512a0:1969_9": "ca, “kujjhanena mayhaṃ dubbaṇṇadukkhaseyyādayo sapattakantā āgacchantī”ti ca, “kodho",
  "atk-s0512a0:1969_10": "ca nāmāyaṃ sabbāhitakārako sabbahitavināsako balavā paccatthiko”ti ca, “sati ca khantiyā",
  "atk-s0512a0:1969_11": "na koci paccatthiko”ti ca, “aparādhakena aparādhanimittaṃ yaṃ āyatiṃ laddhabbaṃ dukkhaṃ",
  "atk-s0512a0:1969_12": "sati ca khantiyā mayhaṃ tadabhāvo”ti ca, “cintanena kujjhantena ca mayā paccatthikoyeva",
  "atk-s0512a0:1969_13": "anuvattito hotī”ti ca, “kodhe ca mayā khantiyā abhibhūte tassa dāsabhūto paccatthiko",
  "atk-s0512a0:1969_14": "sammadeva abhibhūto hotī”ti ca, “kodhanimittaṃ khantiguṇapariccāgo mayhaṃ na yutto”ti",
  "atk-s0512a0:1969_15": "ca, “sati ca kodhe guṇavirodhapaccanīkadhamme kathaṃ me sīlādidhammā pāripūriṃ gaccheyyuṃ,",
  "atk-s0512a0:1969_16": "asati ca tesu kathāhaṃ sattānaṃ upakārabahulo paṭiññānurūpaṃ uttamaṃ sampattiṃ pāpuṇissāmī”ti",
  "atk-s0512a0:1969_17": "ca, “khantiyā ca sati bahiddhā vikkhepābhāvato samāhitassa sabbe saṅkhārā aniccato",
  "atk-s0512a0:1969_18": "dukkhato sabbe dhammā anattato nibbānañca asaṅkhatāmatasantapaṇītatādibhāvato nijjhānaṃ",
  "atk-s0512a0:1969_19": "khamanti buddhadhammā ca acinteyyāparimeyyappabhāvā”ti.",
  "atk-s0512a0:1970_0": "Tato ca anulomiyaṃ khantiyaṃ ṭhito kevalā ime attattaniyabhāvarahitā dhammamattā",
  "atk-s0512a0:1970_1": "yathāsakaṃ paccayehi uppajjanti vayanti, na kutoci āgacchanti, na kuhiñci gacchanti,",
  "atk-s0512a0:1970_2": "na ca katthaci patiṭṭhitā, na cettha koci kassaci byāpāroti ahaṃkāramamaṃkārānadhiṭṭhānatā",
  "atk-s0512a0:1970_3": "nijjhānaṃ khamati, yena bodhisatto bodhiyā niyato anāvattidhammo hotīti evamādinā",
  "atk-s0512a0:1970_4": "khantipāramiyā paccavekkhaṇā veditabbā.",
  "atk-s0512a0:1971_0": "Tathā saccena vinā sīlādīnaṃ asambhavato paṭiññānurūpaṃ paṭipattiyā abhāvato ca,",
  "atk-s0512a0:1971_1": "saccadhammātikkame ca sabbapāpadhammānaṃ samosaraṇato asaccasandhassa apaccayikabhāvato",
  "atk-s0512a0:1971_2": "āyatiñca anādeyyavacanatāvahanato sampannasaccassa ca, sabbaguṇādhiṭṭhānabhāvato",
  "atk-s0512a0:1971_3": "saccādhiṭṭhānena sabbabodhisambhārānaṃ pārisuddhipāripūrisāmatthiyato sabhāvadhammāvisaṃvādanena",
  "atk-s0512a0:1971_4": "sabbabodhisambhārakiccakaraṇato bodhisattapaṭipattiyā ca, parinipphattitotiādinā",
  "atk-s0512a0:1971_5": "saccapāramiyā sampattiyo paccavekkhitabbā.",
  "atk-s0512a0:1972_0": "Tathā dānādīsu daḷhasamādānaṃ taṃpaṭipakkhasannipāte ca nesaṃ acalādhiṭṭhānaṃ tattha",
  "atk-s0512a0:1972_1": "ca dhīravīrabhāvaṃ vinā na dānādisambhārā sambodhinimittā sambhavantītiādinā adhiṭṭhāne",
  "atk-s0512a0:1972_2": "guṇā paccavekkhitabbā.",
  "atk-s0512a0:1973_0": "Tathā “attahitamatte avatiṭṭhantenāpi sattesu hitacittataṃ vinā na sakkā idhalokaparalokasampattiyo",
  "atk-s0512a0:1973_1": "pāpuṇituṃ, pageva sabbasatte nibbānasampattiyaṃ patiṭṭhāpetukāmenā”ti ca, “pacchā",
  "atk-s0512a0:1973_2": "sabbasattānaṃ lokuttarasampattiṃ ākaṅkhantena idāni lokiyasampattiākaṅkhā yuttarūpā”ti",
  "atk-s0512a0:1973_3": "ca, “idāni āsayamattena paresaṃ hitasukhūpasaṃhāraṃ kātuṃ asakkonto kadā payogena",
  "atk-s0512a0:1973_4": "taṃ sādhessāmī”ti ca, “idāni mayā hitasukhūpasaṃhārena saṃvaḍḍhitā pacchā dhammasaṃvibhāgasahāyā",
  "atk-s0512a0:1973_5": "mayhaṃ bhavissantī”ti ca, “etehi vinā na mayhaṃ bodhisambhārā sambhavanti, tasmā",
  "atk-s0512a0:1973_6": "sabbabuddhaguṇavibhūtinipphattikāraṇattā mayhaṃ ete paramaṃ puññakkhettaṃ anuttaraṃ",
  "atk-s0512a0:1973_7": "kusalāyatanaṃ uttamaṃ gāravaṭṭhāna”nti ca, savisesaṃ sattesu sabbesu hitajjhāsayatā",
  "atk-s0512a0:1973_8": "paccupaṭṭhapetabbā, kiñca karuṇādhiṭṭhānatopi sabbasattesu mettā anubrūhetabbā. Vimariyādīkatena",
  "atk-s0512a0:1973_9": "hi cetasā sattesu hitasukhūpasaṃhāraniratassa tesaṃ ahitadukkhāpanayanakāmatā balavatī",
  "atk-s0512a0:1973_10": "uppajjati daḷhamūlā. Karuṇā ca sabbesaṃ buddhakārakadhammānaṃ ādi caraṇaṃ patiṭṭhā",
  "atk-s0512a0:1973_11": "mūlaṃ mukhaṃ pamukhanti evamādinā mettāya guṇā paccavekkhitabbā.",
  "atk-s0512a0:1974_0": "Tathā “upekkhāya abhāve sattehi katā vippakārā cittassa vikāraṃ uppādeyyuṃ, sati",
  "atk-s0512a0:1974_1": "ca cittavikāre dānādīnaṃ sambhārānaṃ sambhavo eva natthī”ti ca, “mettāsinehena sinehite",
  "atk-s0512a0:1974_2": "citte upekkhāya vinā sambhārānaṃ pārisuddhi na hotī”ti ca, “anupekkhako sambhāresu",
  "atk-s0512a0:1974_3": "puññasambhāraṃ tabbipākañca sattahitatthaṃ pariṇāmetuṃ na sakkotī”ti ca, “upekkhāya",
  "atk-s0512a0:1974_4": "abhāve deyyadhammapaṭiggāhakānaṃ vibhāgaṃ akatvā pariccajituṃ na sakkotī”ti ca, “upekkhārahitena",
  "atk-s0512a0:1974_5": "jīvitaparikkhārānaṃ jīvitassa ca antarāyaṃ amanasikaritvā sīlavisodhanaṃ kātuṃ na",
  "atk-s0512a0:1974_6": "sakkotī”ti ca, tathā upekkhāvasena aratiratisahasseva nekkhammabalasiddhito upapattito",
  "atk-s0512a0:1974_7": "ikkhaṇavasena sabbasambhārakiccanipphattito accāraddhassa vīriyassa anupekkhaṇe padhānakiccākaraṇato",
  "atk-s0512a0:1974_8": "upekkhato eva titikkhānijjhānasambhavato upekkhāvasena sattasaṅkhārānaṃ avisaṃvādanato",
  "atk-s0512a0:1974_9": "lokadhammānaṃ ajjhupekkhaṇena samādinnadhammesu acalādhiṭṭhānasiddhito parāpakārādīsu",
  "atk-s0512a0:1974_10": "anābhogavaseneva mettāvihāranipphattitoti sabbabodhisambhārānaṃ samādānādhiṭṭhānapāripūrinipphattiyo",
  "atk-s0512a0:1974_11": "upekkhānubhāvena sampajjantīti evamādinā nayena upekkhāpāramī paccavekkhitabbā. Evaṃ",
  "atk-s0512a0:1974_12": "apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ paccayoti daṭṭhabbaṃ.",
  "atk-s0512a0:1975_0": "Tathā saparikkhārā pañcadasa caraṇadhammā pañca ca abhiññāyo. Tattha caraṇadhammā",
  "atk-s0512a0:1975_1": "nāma sīlasaṃvaro, indriyesu guttadvāratā, bhojane mattaññutā, jāgariyānuyogo, satta",
  "atk-s0512a0:1975_2": "saddhammā, cattāri jhānāni ca. Tesu sīlādīnaṃ catunnaṃ terasāpi dhutadhammā appicchatādayo",
  "atk-s0512a0:1975_3": "ca parikkhārā. Saddhammesu saddhāya buddhadhammasaṅghasīlacāgadevatūpasamānussatilūkhapuggalaparivajjana-",
  "atk-s0512a0:1975_4": "siniddhapuggalasevanapasādanīyadhammapaccavekkhaṇatadadhimuttatā parikkhāro. Hirottappānaṃ",
  "atk-s0512a0:1975_5": "akusalādīnavapaccavekkhaṇaapāyādīnavapaccavekkhaṇakusaladhammūpatthambhana- bhāvapaccavekkhaṇahirottapparahitapuggalaparivajjanahirottappasampannapuggalasenatadadhimuttatā.",
  "atk-s0512a0:1975_6": "Bāhusaccassa pubbayogaparipucchaka- bhāvasaddhammābhiyogaanavajjavijjāṭṭhānādiparicayaparipakkindriyatākilesadūrībhāvaappassuta-",
  "atk-s0512a0:1975_7": "parivajjanabahussutasevanatadadhimuttatā. Vīriyassa apāyabhayapaccavekkhaṇa- gamanavīthipaccavekkhaṇadhammamahattapaccavekkhaṇathinamiddhavinodanakusītapuggalaparivajjana-",
  "atk-s0512a0:1975_8": "āraddhavīriyapuggalasevanasammappadhānapaccavekkhaṇatadadhimuttatā. Satiyā satisampajaññamuṭṭhassatipuggalaparivajjanaupaṭṭhitassatipuggalasevanatadadhimuttatā.",
  "atk-s0512a0:1975_9": "Paññāya paripucchakabhāravatthuvisadakiriyāindriyasamattapaṭipādanaduppaññapuggala-",
  "atk-s0512a0:1975_10": "parivajjanapaññavantapuggalasevanagambhīrañāṇacariyapaccavekkhaṇatadadhimuttatā.",
  "atk-s0512a0:1975_11": "Catunnaṃ jhānānaṃ sīlādicatukkaṃ aṭṭhatiṃsāya ārammaṇesu pubbabhāgabhāvanā āvajjanādivasībhāvakaraṇañca",
  "atk-s0512a0:1975_12": "parikkhāro. Tattha sīlādīhi payogasuddhiyā sattānaṃ abhayadāne āsayasuddhiyā āmisadāne",
  "atk-s0512a0:1975_13": "ubhayasuddhiyā dhammadāne samattho hotītiādinā caraṇādīnaṃ dānādisambhārānaṃ paccayabhāvo",
  "atk-s0512a0:1975_14": "yathārahaṃ niddhāretabbo. Ativitthārabhayena na niddhārayimhāti. Evaṃ sampatticakkādayopi",
  "atk-s0512a0:1975_15": "dānādīnaṃ paccayoti veditabbā.",
  "atk-s0512a0:1976_0": "Ko saṃkilesoti? Avisesena taṇhādīhi parāmaṭṭhabhāvo pāramīnaṃ saṃkileso, visesena",
  "atk-s0512a0:1976_1": "pana deyyadhammapaṭiggāhakavikappā dānapāramiyā saṃkileso. Sattakālavikappā sīlapāramiyā,",
  "atk-s0512a0:1976_2": "kāmabhavatadupasamesu abhiratianabhirativikappā nekkhammapāramiyā, ahaṃ mamāti vikappā",
  "atk-s0512a0:1976_3": "paññāpāramiyā, līnuddhaccavikappā vīriyapāramiyā, attaparavikappā khantipāramiyā,",
  "atk-s0512a0:1976_4": "adiṭṭhādīsu diṭṭhādivikappā saccapāramiyā, bodhisambhāratabbipakkhesu dosaguṇavikappā",
  "atk-s0512a0:1976_5": "adhiṭṭhānapāramiyā, hitāhitavikappā mettāpāramiyā, iṭṭhāniṭṭhavikappā upekkhāpāramiyā",
  "atk-s0512a0:1976_6": "saṃkilesoti daṭṭhabbaṃ.",
  "atk-s0512a0:1977_0": "Kiṃ vodānanti? Taṇhādīhi anupaghāto yathāvuttavikappaviraho ca etāsaṃ vodānanti veditabbaṃ.",
  "atk-s0512a0:1977_1": "Anupahatā hi taṇhāmānadiṭṭhikodhūpanāhamakkhapaḷāsaissāmacchariya- māyāsāṭheyyathambhasārambhamadappamādādīhi",
  "atk-s0512a0:1977_2": "kilesehi deyyadhammapaṭiggāhakavikappādirahitā ca dānādipāramiyo parisuddhā pabhassarā bhavantīti.",
  "atk-s0512a0:1978_0": "Ko paṭipakkhoti? Avisesena sabbepi saṃkilesā sabbepi akusalā dhammā etāsaṃ paṭipakkho,",
  "atk-s0512a0:1978_1": "visesena pana pubbe vuttā maccherādayoti veditabbā. Api ca deyyadhammapaṭiggāhakadānaphalesu",
  "atk-s0512a0:1978_2": "alobhādosāmohaguṇayogato lobhadosamohapaṭipakkhaṃ dānaṃ, kāyādidosavaṅkāpagamato",
  "atk-s0512a0:1978_3": "lobhādipaṭipakkhaṃ sīlaṃ, kāmasukhaparūpaghātaattakilamathaparivajjanato dosattayapaṭipakkhaṃ",
  "atk-s0512a0:1978_4": "nekkhammaṃ, lobhādīnaṃ andhīkaraṇato ñāṇassa ca anandhīkaraṇato lobhādipaṭipakkhā",
  "atk-s0512a0:1978_5": "paññā, alīnānuddhatañāyārambhavasena lobhādipaṭipakkhaṃ vīriyaṃ, iṭṭhāniṭṭhasuññatānaṃ",
  "atk-s0512a0:1978_6": "khamanato lobhādipaṭipakkhā khanti, satipi paresaṃ upakāre apakāre ca yathābhūtappavattiyā",
  "atk-s0512a0:1978_7": "lobhādipaṭipakkhaṃ saccaṃ, lokadhamme abhibhuyya yathāsamādinnesu sambhāresu acalanato",
  "atk-s0512a0:1978_8": "lobhādipaṭipakkhaṃ adhiṭṭhānaṃ, nīvaraṇavivekato lobhādipaṭipakkhā mettā, iṭṭhāniṭṭhesu",
  "atk-s0512a0:1978_9": "anunayapaṭighaviddhaṃsanato samappavattito ca lobhādipaṭipakkhā upekkhāti daṭṭhabbaṃ.",
  "atk-s0512a0:1979_0": "Kā paṭipattīti? Dānapāramiyā tāva sukhūpakaraṇasarīrajīvitapariccāgena bhayāpanudanena",
  "atk-s0512a0:1979_1": "dhammopadesena ca bahudhā sattānaṃ anuggahakaraṇaṃ paṭipatti. Tattha āmisadānaṃ abhayadānaṃ",
  "atk-s0512a0:1979_2": "dhammadānanti dātabbavatthuvasena tividhaṃ dānaṃ. Tesu bodhisattassa dātabbavatthu",
  "atk-s0512a0:1979_3": "ajjhattikaṃ bāhiranti duvidhaṃ. Tattha bāhiraṃ annaṃ pānaṃ vatthaṃ yānaṃ mālāgandhavilepanaṃ",
  "atk-s0512a0:1979_4": "seyyāvasathapadīpeyyanti dasavidhaṃ. Annādīnaṃ khādanīyabhojanīyādivibhāgena anekavidhaṃ.",
  "atk-s0512a0:1979_5": "Tathā rūpārammaṇaṃ yāva dhammārammaṇanti ārammaṇato chabbidhaṃ. Rūpārammaṇādīnañca",
  "atk-s0512a0:1979_6": "nīlādivibhāgena anekavidhaṃ. Tathā maṇikanakarajatamuttāpavāḷādi, khettavatthuārāmādi,",
  "atk-s0512a0:1979_7": "dāsidāsagomahiṃsādi nānāvidhavittūpakaraṇavasena anekavidhaṃ.",
  "atk-s0512a0:1980_0": "Tattha mahāpuriso bāhiraṃ vatthuṃ dento “yo yena atthiko, taṃ tassa deti, dento ca",
  "atk-s0512a0:1980_1": "tassa atthiko”ti sayameva jānanto ayācitopi deti pageva yācito. Muttacāgo deti, no",
  "atk-s0512a0:1980_2": "amuttacāgo, pariyattaṃ deti, no apariyattaṃ sati deyyadhamme. Na paccupakārasannissito",
  "atk-s0512a0:1980_3": "deti. Asati deyyadhamme hi pariyatte saṃvibhāgārahaṃ saṃvibhajati. Na ca deti parūpaghātāvahaṃ",
  "atk-s0512a0:1980_4": "satthavisamajjādikaṃ, nāpi kīḷanakaṃ yaṃ anatthūpasaṃhitaṃ pamādāvahañca. Na ca gilānassa",
  "atk-s0512a0:1980_5": "yācakassa pānabhojanādiasappāyaṃ pamāṇarahitaṃ vā deti, pamāṇayuttaṃ pana sappāyameva deti.",
  "atk-s0512a0:1981_0": "Tathā yācito gahaṭṭhānaṃ gahaṭṭhānucchavikaṃ deti, pabbajitānaṃ pabbajitānucchavikaṃ",
  "atk-s0512a0:1981_1": "deti, mātāpitaro ñātisālohitā mittāmaccā puttadāradāsakammakarāti etesu kassaci pīḷaṃ",
  "atk-s0512a0:1981_2": "ajanento deti, na ca uḷāraṃ deyyadhammaṃ paṭijānitvā lūkhaṃ deti, na ca lābhasakkārasilokasannissito",
  "atk-s0512a0:1981_3": "deti, na ca paccupakārasannissito deti, na ca phalapāṭikaṅkhī deti aññatra sammāsambodhiyā,",
  "atk-s0512a0:1981_4": "na ca yācake deyyadhammaṃ vā jigucchanto deti, na ca asaññatānaṃ yācakānaṃ akkosakarosakānampi",
  "atk-s0512a0:1981_5": "apaviddhaṃ dānaṃ deti, aññadatthu pasannacitto anukampanto sakkaccameva deti, na",
  "atk-s0512a0:1981_6": "ca kotūhalamaṅgaliko hutvā deti, kammaphalameva pana saddahanto deti, napi yācake",
  "atk-s0512a0:1981_7": "payirupāsanādīhi parikilesetvā deti, aparikilesanto eva pana deti, na ca paresaṃ",
  "atk-s0512a0:1981_8": "vañcanādhippāyo bhedanādhippāyo vā dānaṃ deti, asaṃkiliṭṭhacitto eva deti, napi pharusavāco",
  "atk-s0512a0:1981_9": "bhākuṭimukho dānaṃ deti, piyavādī pana pubbabhāsī mitavacano hutvā deti, yasmiñca",
  "atk-s0512a0:1981_10": "deyyadhamme uḷāramanuññatāya vā ciraparicayena vā gedhasabhāvatāya vā lobhadhammo",
  "atk-s0512a0:1981_11": "adhimatto hoti, jānanto bodhisatto taṃ khippameva paṭivinodetvā yācake pariyesitvāpi",
  "atk-s0512a0:1981_12": "deti, yañca deyyavatthu parittaṃ yācakopi paccupaṭṭhito, taṃ acintetvāpi attānaṃ",
  "atk-s0512a0:1981_13": "bādhetvā dento yācakaṃ sammāneti yathā taṃ akittipaṇḍito. Na ca mahāpuriso attano",
  "atk-s0512a0:1981_14": "puttadāradāsakammakaraporise yācito te asaññāpite domanassappatte yācakānaṃ deti,",
  "atk-s0512a0:1981_15": "sammadeva pana saññāpite somanassappatte deti. Dento ca yakkharakkhasapisācādīnaṃ",
  "atk-s0512a0:1981_16": "vā manussānaṃ kurūrakammantānaṃ vā jānanto na deti, tathā rajjampi tādisānaṃ na deti.",
  "atk-s0512a0:1981_17": "Ye lokassa ahitāya dukkhāya anatthāya paṭipajjanti, ye pana dhammikā dhammena lokaṃ",
  "atk-s0512a0:1981_18": "pālenti, tesaṃ deti. Evaṃ tāva bāhiradāne paṭipatti veditabbā.",
  "atk-s0512a0:1982_0": "Ajjhattikadānaṃ pana dvīhi ākārehi veditabbaṃ. Kathaṃ? Yathā nāma koci puriso ghāsacchādanahetu",
  "atk-s0512a0:1982_1": "attānaṃ parassa nissajjati, vidheyyabhāvaṃ upagacchati dāsabyaṃ, evameva mahāpuriso",
  "atk-s0512a0:1982_2": "sambodhihetu nirāmisacitto sattānaṃ anuttaraṃ hitasukhaṃ icchanto attano dānapāramiṃ",
  "atk-s0512a0:1982_3": "paripūretukāmo attānaṃ parassa nissajjati, vidheyyabhāvaṃ upagacchati yathākāmakaraṇīyataṃ.",
  "atk-s0512a0:1982_4": "Karacaraṇanayanādiaṅgapaccaṅgaṃ tena tena atthikānaṃ akampito anolīno anuppadeti,",
  "atk-s0512a0:1982_5": "na tattha sajjati na saṅkocaṃ āpajjati yathā taṃ bāhiravatthusmiṃ, tathā hi mahāpuriso",
  "atk-s0512a0:1982_6": "dvīhi ākārehi bāhiravatthuṃ pariccajati yathāsukhaṃ paribhogāya vā yācakānaṃ tesaṃ",
  "atk-s0512a0:1982_7": "manorathaṃ paripūrento, attano vasībhāvāya vā, tattha sabbena sabbaṃ muttacāgo, evamahaṃ",
  "atk-s0512a0:1982_8": "nissaṅgabhāvanāya sambodhiṃ pāpuṇissāmīti. Evaṃ ajjhattikavatthusminti veditabbaṃ.",
  "atk-s0512a0:1983_0": "Tattha yaṃ ajjhattikavatthu dīyamānaṃ yācakassa ekanteneva hitāya saṃvattati, taṃ",
  "atk-s0512a0:1983_1": "deti, na itaraṃ. Na ca mahāpuriso mārassa mārakāyikānaṃ devatānaṃ vā vihiṃsādhippāyānaṃ",
  "atk-s0512a0:1983_2": "attano attabhāvaṃ aṅgapaccaṅgāni vā jānamāno deti “mā tesaṃ anattho ahosī”ti. Yathā",
  "atk-s0512a0:1983_3": "ca mārakāyikānaṃ, evaṃ tehi anvāviṭṭhānampi na deti, napi ummattakānaṃ. Itaresaṃ",
  "atk-s0512a0:1983_4": "pana yāciyamāno samanantarameva deti, tādisāya yācanāya dullabhabhāvato tādisassa",
  "atk-s0512a0:1983_5": "ca dānassa dukkarabhāvato.",
  "atk-s0512a0:1984": "Abhayadānaṃ pana rājato corato aggito udakato veripuggalato sīhabyagghādivāḷamigato nāgayakkharakkhasapisācādito sattānaṃ bhaye paccupaṭṭhite tato parittāṇabhāvena veditabbaṃ.",
  "atk-s0512a0:1985_0": "Dhammadānaṃ pana asaṃkiliṭṭhacittassa aviparītā dhammadesanā, opāyiko hitassa upadeso",
  "atk-s0512a0:1985_1": "diṭṭhadhammikasamparāyikaparamatthavasena yena sāsane anotiṇṇānaṃ avatāraṇaṃ otiṇṇānaṃ",
  "atk-s0512a0:1985_2": "paripācanaṃ. Tatthāyaṃ nayo – saṅkhepato tāva dānakathā sīlakathā saggakathā kāmānaṃ",
  "atk-s0512a0:1985_3": "ādīnavo saṃkileso ca nekkhamme ānisaṃso. Vitthārato pana sāvakabodhiyaṃ adhimuttacittānaṃ",
  "atk-s0512a0:1985_4": "saraṇagamanaṃ sīlasaṃvaro indriyesu guttadvāratā bhojane mattaññutā jāgariyānuyogo",
  "atk-s0512a0:1985_5": "satta saddhammā aṭṭhatiṃsāya ārammaṇesu kammakaraṇavasena samathānuyogo rūpakāyādīsu",
  "atk-s0512a0:1985_6": "vipassanābhinivesesu yathārahaṃ abhinivesamukhena vipassanānuyogo, tathā visuddhipaṭipadā",
  "atk-s0512a0:1985_7": "sammattagahaṇaṃ tisso vijjā cha abhiññā catasso paṭisambhidā sāvakabodhīti etesaṃ",
  "atk-s0512a0:1985_8": "guṇasaṃkittanavasena yathārahaṃ tattha tattha patiṭṭhāpanā pariyodapanā ca. Tathā",
  "atk-s0512a0:1985_9": "paccekabodhiyaṃ sammāsambodhiyañca adhimuttānaṃ sattānaṃ yathārahaṃ dānādipāramīnaṃ",
  "atk-s0512a0:1985_10": "sabhāvarasalakkhaṇādisaṃkittanamukhena tīsupi avatthāsu tesaṃ buddhānaṃ mahānubhāvatāvibhāvanena",
  "atk-s0512a0:1985_11": "yānadvaye patiṭṭhāpanā pariyodapanā ca. Evaṃ mahāpuriso sattānaṃ dhammadānaṃ deti.",
  "atk-s0512a0:1986_0": "Tathā mahāpuriso sattānaṃ āmisadānaṃ dento “imināhaṃ dānena sattānaṃ āyuvaṇṇasukhabalapaṭibhānādisampattiñca",
  "atk-s0512a0:1986_1": "ramaṇīyaṃ aggaphalasampattiñca nipphādeyya”nti annadānaṃ deti, tathā sattānaṃ kāmakilesapipāsāvūpasamāya",
  "atk-s0512a0:1986_2": "pānaṃ deti, tathā suvaṇṇavaṇṇatāya hirottappālaṅkārassa ca nipphattiyā vatthāni deti,",
  "atk-s0512a0:1986_3": "tathā iddhividhassa ceva nibbānasukhassa ca nipphattiyā yānaṃ deti, tathā sīlagandhanipphattiyā",
  "atk-s0512a0:1986_4": "gandhaṃ deti, tathā buddhaguṇasobhānipphattiyā mālāvilepanaṃ deti, bodhimaṇḍāsananipphattiyā",
  "atk-s0512a0:1986_5": "āsanaṃ deti, tathāgataseyyānipphattiyā seyyaṃ deti, saraṇabhāvanipphattiyā āvasathaṃ",
  "atk-s0512a0:1986_6": "deti, pañcacakkhupaṭilābhāya padīpeyyaṃ deti, byāmappabhānipphattiyā rūpadānaṃ deti,",
  "atk-s0512a0:1986_7": "brahmassaranipphattiyā saddadānaṃ deti, sabbalokassa piyabhāvāya rasadānaṃ deti,",
  "atk-s0512a0:1986_8": "buddhasukhumālabhāvāya phoṭṭhabbadānaṃ deti, ajarāmarabhāvāya bhesajjadānaṃ deti,",
  "atk-s0512a0:1986_9": "kilesadāsabyavimocanatthaṃ dāsānaṃ bhujissatādānaṃ deti, saddhammābhiratiyā anavajjakhiḍḍāratihetudānaṃ",
  "atk-s0512a0:1986_10": "deti, sabbepi satte ariyāya jātiyā attano puttabhāvūpanayanāya puttadānaṃ deti, sakalassapi",
  "atk-s0512a0:1986_11": "lokassa patibhāvūpagamanāya dāradānaṃ deti, subhalakkhaṇasampattiyā suvaṇṇamaṇimuttāpavāḷādidānaṃ,",
  "atk-s0512a0:1986_12": "anubyañjanasampattiyā nānāvidhavibhūsanadānaṃ, saddhammakosādhigamāya vittakosadānaṃ,",
  "atk-s0512a0:1986_13": "dhammarājabhāvāya rajjadānaṃ, jhānādisampattiyā ārāmuyyānataḷākavanadānaṃ, cakkaṅkitehi",
  "atk-s0512a0:1986_14": "pādehi bodhimaṇḍūpasaṅkamanāya caraṇadānaṃ, caturoghanittharaṇāya sattānaṃ saddhammahatthadānatthaṃ",
  "atk-s0512a0:1986_15": "hatthadānaṃ, saddhindriyādipaṭilābhāya kaṇṇanāsādidānaṃ, samantacakkhupaṭilābhāya",
  "atk-s0512a0:1986_16": "cakkhudānaṃ, “dassanasavanānussaraṇapāricariyādīsu sabbakālaṃ sabbasattānaṃ hitasukhāvaho,",
  "atk-s0512a0:1986_17": "sabbalokena ca upajīvitabbo me kāyo bhaveyyā”ti maṃsalohitādidānaṃ, “sabbalokuttamo",
  "atk-s0512a0:1986_18": "bhaveyya”nti uttamaṅgadānaṃ deti.",
  "atk-s0512a0:1987_0": "Evaṃ dadanto ca na anesanāya deti, na ca paropaghātena, na bhayena, na lajjāya, na",
  "atk-s0512a0:1987_1": "dakkhiṇeyyarosanena, na paṇīte sati lūkhaṃ, na attukkaṃsanena, na paravambhanena,",
  "atk-s0512a0:1987_2": "na phalābhisaṅkhāya, na yācakajigucchāya, na acittīkārena deti, atha kho sakkaccaṃ",
  "atk-s0512a0:1987_3": "deti, sahatthena deti, kālena deti, cittīkatvā deti, avibhāgena deti. Tīsu kālesu",
  "atk-s0512a0:1987_4": "somanassito deti, tato eva ca datvā na pacchānutāpī hoti. Na paṭiggāhakavasena mānāvamānaṃ",
  "atk-s0512a0:1987_5": "karoti, paṭiggāhakānaṃ piyasamudācāro hoti vadaññū yācayogo saparivāradāyako. Annadānañhi",
  "atk-s0512a0:1987_6": "dento “taṃ saparivāraṃ katvā dassāmī”ti vatthādīhi saddhiṃ deti. Tathā vatthadānaṃ",
  "atk-s0512a0:1987_7": "dento “taṃ saparivāraṃ katvā dassāmī”ti annādīhi saddhiṃ deti. Yānadānādīsupi eseva nayo.",
  "atk-s0512a0:1988_0": "Tathā rūpadānaṃ dento itarārammaṇānipi tassa parivāraṃ katvā deti, evaṃ sesesupi.",
  "atk-s0512a0:1988_1": "Tattha rūpadānaṃ nāma nīlapītalohitaodātādivaṇṇāsu pupphavatthadhātūsu aññataraṃ",
  "atk-s0512a0:1988_2": "labhitvā rūpavasena ābhujitvā “rūpadānaṃ dassāmi, rūpadānaṃ mayha”nti cintetvā tādise",
  "atk-s0512a0:1988_3": "dakkhiṇeyye dānaṃ patiṭṭhāpeti savatthukaṃ katvā. Etaṃ rūpadānaṃ nāma.",
  "atk-s0512a0:1989_0": "Saddadānaṃ pana bherisaddādivasena veditabbaṃ. Tattha saddaṃ kandamūlāni viya uppāṭetvā",
  "atk-s0512a0:1989_1": "nīluppalahatthakaṃ viya ca hatthe ṭhapetvā dātuṃ na sakkā, savatthukaṃ pana katvā",
  "atk-s0512a0:1989_2": "dento saddadānaṃ deti nāma. Tasmā yadā “saddadānaṃ dassāmī”ti bherimudiṅgādīsu aññatarena",
  "atk-s0512a0:1989_3": "tūriyena tiṇṇaṃ ratanānaṃ upahāraṃ karoti kāreti ca, “saddadānaṃ me”ti bheriādīni",
  "atk-s0512a0:1989_4": "ṭhapeti ṭhapāpeti ca. Dhammakathikānaṃ pana sarabhesajjaṃ telaphāṇitādiṃ deti, dhammassavanaṃ",
  "atk-s0512a0:1989_5": "ghoseti, sarabhaññaṃ bhaṇati, dhammakathaṃ katheti, upanisinnakakathaṃ anumodanakathañca",
  "atk-s0512a0:1989_6": "karoti kāreti ca, tadā saddadānaṃ nāma hoti.",
  "atk-s0512a0:1990_0": "Tathā gandhadānaṃ mūlagandhādīsu aññataraṃ rajanīyaṃ gandhavatthuṃ piṃsitameva vā",
  "atk-s0512a0:1990_1": "gandhaṃ yaṃkiñci labhitvā gandhavasena ābhujitvā “gandhadānaṃ dassāmi, gandhadānaṃ",
  "atk-s0512a0:1990_2": "mayha”nti buddharatanādīnaṃ pūjaṃ karoti kāreti ca, gandhapūjanatthāya agarucandanādike",
  "atk-s0512a0:1990_3": "gandhavatthuke pariccajati. Idaṃ gandhadānaṃ.",
  "atk-s0512a0:1991_0": "Tathā mūlarasādīsu yaṃkiñci rajanīyaṃ rasavatthuṃ labhitvā rasavasena ābhujitvā “rasadānaṃ",
  "atk-s0512a0:1991_1": "dassāmi, rasadānaṃ mayha”nti dakkhiṇeyyānaṃ deti, rasavatthumeva vā dhaññagavādikaṃ",
  "atk-s0512a0:1991_2": "pariccajati. Idaṃ rasadānaṃ.",
  "atk-s0512a0:1992_0": "Tathā phoṭṭhabbadānaṃ mañcapīṭhādivasena attharaṇapāvuraṇādivasena ca veditabbaṃ.",
  "atk-s0512a0:1992_1": "Yadā hi mañcapīṭhabhisibimbohanādikaṃ nivāsanapārupanādikaṃ vā sukhasamphassaṃ rajanīyaṃ",
  "atk-s0512a0:1992_2": "anavajjaṃ phoṭṭhabbavatthuṃ labhitvā phoṭṭhabbavasena ābhujitvā “phoṭṭhabbadānaṃ",
  "atk-s0512a0:1992_3": "dassāmi, phoṭṭhabbadānaṃ mayha”nti dakkhiṇeyyānaṃ deti. Yathāvuttaṃ phoṭṭhabbavatthuṃ",
  "atk-s0512a0:1992_4": "labhitvā pariccajati, idaṃ phoṭṭhabbadānaṃ.",
  "atk-s0512a0:1993_0": "Dhammadānaṃ pana dhammārammaṇassa adhippetattā ojapānajīvitavasena veditabbaṃ. Ojādīsu",
  "atk-s0512a0:1993_1": "hi aññataraṃ rajanīyaṃ vatthuṃ labhitvā dhammārammaṇavasena ābhujitvā “dhammadānaṃ",
  "atk-s0512a0:1993_2": "dassāmi, dhammadānaṃ mayha”nti sappinavanītādiojadānaṃ deti. Ambapānādiaṭṭhavidhapānadānaṃ",
  "atk-s0512a0:1993_3": "deti, jīvitadānanti ābhujitvā salākabhattapakkhikabhattādīni deti, aphāsukabhāvena",
  "atk-s0512a0:1993_4": "abhibhūtānaṃ byādhitānaṃ vejje paccupaṭṭhāpeti, jālaṃ phālāpeti, kuminaṃ viddhaṃsāpeti,",
  "atk-s0512a0:1993_5": "sakuṇapañjaraṃ viddhaṃsāpeti, bandhanena baddhānaṃ sattānaṃ bandhanamokkhaṃ kāreti,",
  "atk-s0512a0:1993_6": "māghātabheriṃ carāpeti, aññāni ca sattānaṃ jīvitaparittāṇatthaṃ evarūpāni kammāni",
  "atk-s0512a0:1993_7": "karoti kārāpeti ca. Idaṃ dhammadānaṃ nāma.",
  "atk-s0512a0:1994_0": "Sabbametaṃ yathāvuttaṃ dānasampadaṃ sakalalokahitasukhāya pariṇāmeti. Attano ca sammāsambodhiyā",
  "atk-s0512a0:1994_1": "akuppāya vimuttiyā aparikkhayassa chandassa aparikkhayassa vīriyassa aparikkhayassa",
  "atk-s0512a0:1994_2": "samādhissa aparikkhayassa paṭibhānassa aparikkhayassa ñāṇassa aparikkhayāya vimuttiyā",
  "atk-s0512a0:1994_3": "pariṇāmeti. Imañca dānapāramiṃ paṭipajjantena mahāsattena jīvite aniccasaññā paccupaṭṭhāpetabbā",
  "atk-s0512a0:1994_4": "tathā bhogesu, bahusādhāraṇatā ca nesaṃ manasikātabbā, sattesu ca mahākaruṇā satataṃ",
  "atk-s0512a0:1994_5": "samitaṃ paccupaṭṭhāpetabbā. Evañhi bhoge gahetabbasāraṃ gaṇhanto ādittato viya agārato",
  "atk-s0512a0:1994_6": "sabbaṃ sāpateyyaṃ attānañca bahi nīharanto na kiñci seseti, na katthaci vibhāgaṃ",
  "atk-s0512a0:1994_7": "karoti, aññadatthu nirapekkho nissajjati eva. Ayaṃ tāva dānapāramiyā paṭipattikkamo.",
  "atk-s0512a0:1995_0": "Sīlapāramiyā pana ayaṃ paṭipattikkamo – yasmā sabbaññusīlālaṅkārehi satte alaṅkaritukāmena",
  "atk-s0512a0:1995_1": "mahāpurisena ādito attano eva tāva sīlaṃ visodhetabbaṃ. Tattha ca catūhi ākārehi",
  "atk-s0512a0:1995_2": "sīlaṃ visujjhati – ajjhāsayavisuddhito, samādānato, avītikkamanato, sati ca vītikkame",
  "atk-s0512a0:1995_3": "puna paṭipākatikakaraṇato. Visuddhāsayatāya hi ekacco attādhipati hutvā pāpajigucchanasabhāvo",
  "atk-s0512a0:1995_4": "ajjhattaṃ hiridhammaṃ paccupaṭṭhāpetvā suparisuddhasamācāro hoti. Tathā parato samādāne",
  "atk-s0512a0:1995_5": "sati ekacco lokādhipati hutvā pāpato uttasanto ottappadhammaṃ paccupaṭṭhāpetvā suparisuddhasamācāro",
  "atk-s0512a0:1995_6": "hoti. Iti ubhayathāpi ete avītikkamanato sīle patiṭṭhahanti. Atha pana kadāci satisammosena",
  "atk-s0512a0:1995_7": "sīlassa khaṇḍādibhāvo siyā. Tāyayeva yathāvuttāya hirottappasampattiyā khippameva",
  "atk-s0512a0:1995_8": "naṃ vuṭṭhānādinā paṭipākatikaṃ karoti.",
  "atk-s0512a0:1996_0": "Tayidaṃ sīlaṃ vārittaṃ, cārittanti duvidhaṃ. Tatthāyaṃ bodhisattassa vārittasīle",
  "atk-s0512a0:1996_1": "paṭipattikkamo – sabbasattesu tathā dayāpannacittena bhavitabbaṃ, yathā supinantenapi",
  "atk-s0512a0:1996_2": "na āghāto uppajjeyya. Parūpakāraniratatāya parasantako alagaddo viya na parāmasitabbo.",
  "atk-s0512a0:1996_3": "Sace pabbajito hoti, abrahmacariyatopi ārācārī hoti sattavidhamethunasaṃyogavirahito,",
  "atk-s0512a0:1996_4": "pageva paradāragamanato. Sace pana apabbajito gahaṭṭho samāno paresaṃ dāresu sadā",
  "atk-s0512a0:1996_5": "pāpakaṃ cittampi na uppādeti. Kathento ca saccaṃ hitaṃ piyaṃ vacanaṃ parimitameva",
  "atk-s0512a0:1996_6": "ca kālena dhammiṃ kathaṃ bhāsitā hoti, sabbattha anabhijjhālu abyāpannacitto aviparītadassano",
  "atk-s0512a0:1996_7": "kammassakatañāṇena ca samannāgato sammaggatesu sammāpaṭipannesu niviṭṭhasaddho hoti niviṭṭhapemo.",
  "atk-s0512a0:1997_0": "Iti caturāpāyavaṭṭadukkhānaṃ pathabhūtehi akusalakammapathehi akusaladhammehi ca",
  "atk-s0512a0:1997_1": "oramitvā saggamokkhānaṃ pathabhūtesu kusalakammapathesu patiṭṭhitassa mahāpurisassa",
  "atk-s0512a0:1997_2": "parisuddhāsayapayogatāya yathābhipatthitā sattānaṃ hitasukhūpasaṃhitā manorathā sīghaṃ",
  "atk-s0512a0:1997_3": "sīghaṃ abhinipphajjanti, pāramiyo paripūrenti. Evaṃbhūto hi ayaṃ. Tattha hiṃsānivattiyā",
  "atk-s0512a0:1997_4": "sabbasattānaṃ abhayadānaṃ deti, appakasireneva mettābhāvanaṃ sampādeti, ekādasa mettānisaṃse",
  "atk-s0512a0:1997_5": "adhigacchati, appābādho hoti appātaṅko, dīghāyuko sukhabahulo lakkhaṇavisese pāpuṇāti,",
  "atk-s0512a0:1997_6": "dosavāsanañca samucchindati.",
  "atk-s0512a0:1998_0": "Tathā adinnādānanivattiyā corādīhi asādhāraṇe bhoge adhigacchati. Parehi anāsaṅkanīyo",
  "atk-s0512a0:1998_1": "piyo manāpo vissasanīyo vibhavasampattīsu alaggacitto pariccāgasīlo lobhavāsanañca samucchindati.",
  "atk-s0512a0:1999_0": "Abrahmacariyanivattiyā alolo hoti santakāyacitto, sattānaṃ piyo hoti manāpo aparisaṅkanīyo,",
  "atk-s0512a0:1999_1": "kalyāṇo cassa kittisaddo abbhuggacchati, alaggacitto hoti mātugāmesu aluddhāsayo,",
  "atk-s0512a0:1999_2": "nekkhammabahulo lakkhaṇavisese adhigacchati, lobhavāsanañca samucchindati.",
  "atk-s0512a0:2000_0": "Musāvādanivattiyā sattānaṃ pamāṇabhūto hoti paccayiko theto ādeyyavacano, devatānaṃ",
  "atk-s0512a0:2000_1": "piyo manāpo, surabhigandhamukho ārakkhitakāyavacīsamācāro, lakkhaṇavisese ca adhigacchati,",
  "atk-s0512a0:2000_2": "kilesavāsanañca samucchindati.",
  "atk-s0512a0:2001": "Pesuññanivattiyā parūpakkamehipi abhejjakāyo hoti abhejjaparivāro, saddhammesu ca abhejjanakasaddho, daḷhamitto bhavantaraparicitānaṃ viya sattānaṃ ekantapiyo asaṃkilesabahulo.",
  "atk-s0512a0:2002": "Pharusavācānivattiyā sattānaṃ piyo hoti manāpo sukhasīlo madhuravacano sambhāvanīyo, aṭṭhaṅgasamannāgato cassa saro nibbattati.",
  "atk-s0512a0:2003_0": "Samphappalāpanivattiyā sattānaṃ piyo hoti manāpo garu bhāvanīyo ca ādeyyavacano parimitālāpo.",
  "atk-s0512a0:2003_1": "Mahesakkho ca hoti mahānubhāvo, ṭhānuppattikena paṭibhānena pañhānaṃ byākaraṇakusalo,",
  "atk-s0512a0:2003_2": "buddhabhūmiyañca ekāya eva vācāya anekabhāsānaṃ sattānaṃ anekesaṃ pañhānaṃ byākaraṇasamattho hoti.",
  "atk-s0512a0:2004_0": "Anabhijjhālutāya icchitalābhī hoti, uḷāresu ca bhogesu ruciṃ paṭilabhati, khattiyamahāsālādīnaṃ",
  "atk-s0512a0:2004_1": "sammato hoti, paccatthikehi anabhibhavanīyo, indriyavekallaṃ na pāpuṇāti, appaṭipuggalo ca hoti.",
  "atk-s0512a0:2005": "Abyāpādena piyadassano hoti, sattānaṃ sambhāvanīyo parahitābhinanditāya ca satte appakasireneva pasādeti, alūkhasabhāvo ca hoti mettāvihārī, mahesakkho ca hoti mahānubhāvo.",
  "atk-s0512a0:2006_0": "Micchādassanābhāvena kalyāṇe sahāye paṭilabhati, sīsacchedampi pāpuṇanto pāpakammaṃ",
  "atk-s0512a0:2006_1": "na karoti, kammassakatādassanato akotūhalamaṅgaliko ca hoti, saddhamme cassa saddhā",
  "atk-s0512a0:2006_2": "patiṭṭhitā hoti mūlajātā, saddahati ca tathāgatānaṃ bodhiṃ, samayantaresu nābhiramati",
  "atk-s0512a0:2006_3": "ukkāraṭṭhāne viya rājahaṃso, lakkhaṇattayaparijānanakusalo hoti, ante ca anāvaraṇañāṇalābhī,",
  "atk-s0512a0:2006_4": "yāva bodhiṃ na pāpuṇāti, tāva tasmiṃ tasmiṃ sattanikāye ukkaṭṭhukkaṭṭho ca hoti,",
  "atk-s0512a0:2006_5": "uḷāruḷārā sampattiyo pāpuṇāti. Iti hidaṃ sīlaṃ nāma sabbasampattīnaṃ adhiṭṭhānaṃ,",
  "atk-s0512a0:2006_6": "sabbabuddhaguṇānaṃ pabhavabhūmi, sabbabuddhakārakadhammānaṃ ādi caraṇaṃ mukhaṃ pamukhanti",
  "atk-s0512a0:2006_7": "bahumānanaṃ uppādetvā kāyavacīsaṃyame indriyadamane ājīvavisuddhiyaṃ paccayaparibhogesu",
  "atk-s0512a0:2006_8": "ca satisampajaññabalena appamattena lābhasakkārasilokaṃ mittamukhapaccatthikaṃ viya",
  "atk-s0512a0:2006_9": "sallakkhetvā “kikīva aṇḍa”ntiādinā vuttanayena sakkaccaṃ sīlaṃ sampādetabbaṃ. Ayaṃ",
  "atk-s0512a0:2006_10": "tāva vārittasīle paṭipattikkamo.",
  "atk-s0512a0:2007_0": "Cārittasīle pana paṭipatti evaṃ veditabbā – idha bodhisatto kalyāṇamittānaṃ garuṭṭhāniyānaṃ",
  "atk-s0512a0:2007_1": "abhivādanaṃ paccuṭṭhānaṃ añjalikammaṃ sāmīcikammaṃ kālena kālaṃ kattā hoti, tathā",
  "atk-s0512a0:2007_2": "tesaṃ kālena kālaṃ upaṭṭhānaṃ kattā hoti, gilānānaṃ kāyaveyyāvaṭikaṃ. Subhāsitapadāni",
  "atk-s0512a0:2007_3": "sutvā sādhukāraṃ kattā hoti, guṇavantānaṃ guṇe vaṇṇetā paresaṃ apakāre khantā, upakāre",
  "atk-s0512a0:2007_4": "anussaritā, puññāni anumoditā, attano puññāni sammāsambodhiyā pariṇāmetā, sabbakālaṃ",
  "atk-s0512a0:2007_5": "appamādavihārī kusalesu dhammesu, sati ca accaye accayato disvā tādisānaṃ sahadhammikānaṃ",
  "atk-s0512a0:2007_6": "yathābhūtaṃ āvikattā, uttari ca sammāpaṭipattiṃ sammadeva paripūretā.",
  "atk-s0512a0:2008_0": "Tathā attano anurūpāsu atthūpasaṃhitāsu sattānaṃ itikattabbatāsu dakkho analaso sahāyabhāvaṃ",
  "atk-s0512a0:2008_1": "upagacchati. Uppannesu ca sattānaṃ byādhiādidukkhesu yathārahaṃ patikāravidhāyako.",
  "atk-s0512a0:2008_2": "Ñātibhogādibyasanapatitesu sokāpanodano ullumpanasabhāvāvaṭṭhito hutvā niggahārahānaṃ",
  "atk-s0512a0:2008_3": "dhammeneva niggaṇhanako yāvadeva akusalā vuṭṭhāpetvā kusale patiṭṭhāpanāya. Paggahārahānaṃ",
  "atk-s0512a0:2008_4": "dhammeneva paggaṇhanako. Yāni purimakānaṃ mahābodhisattānaṃ uḷāratamāni paramadukkarāni",
  "atk-s0512a0:2008_5": "acinteyyānubhāvāni sattānaṃ ekantahitasukhāvahāni caritāni, yehi nesaṃ bodhisambhārā",
  "atk-s0512a0:2008_6": "sammadeva paripākaṃ agamaṃsu, tāni sutvā anubbiggo anutrāso tepi mahāpurisā manussā",
  "atk-s0512a0:2008_7": "eva, kamena pana sikkhāpāripūriyā bhāvitattabhāvā tādisāya uḷāratamāya ānubhāvasampattiyā",
  "atk-s0512a0:2008_8": "bodhisambhāresu ukkaṃsapāramippattā ahesuṃ, tasmā mayāpi sīlādisikkhāsu sammadeva",
  "atk-s0512a0:2008_9": "tathā paṭipajjitabbaṃ, yāya paṭipattiyā ahampi anukkamena sikkhaṃ paripūretvā ekantato",
  "atk-s0512a0:2008_10": "taṃ padaṃ anupāpuṇissāmīti saddhāpurecārikaṃ vīriyaṃ avissajjento sammadeva sīlesu paripūrakārī hoti.",
  "atk-s0512a0:2009_0": "Tathā paṭicchannakalyāṇo hoti vivaṭāparādho, appiccho santuṭṭho pavivitto asaṃsaṭṭho",
  "atk-s0512a0:2009_1": "dukkhasaho aparitassanajātiko anuddhato anunnaḷo acapalo amukharo avikiṇṇavāco santindriyo",
  "atk-s0512a0:2009_2": "santamānaso kuhanādimicchājīvarahito ācāragocarasampanno aṇumattesu vajjesu bhayadassāvī",
  "atk-s0512a0:2009_3": "samādāya sikkhati sikkhāpadesu āraddhavīriyo pahitatto kāye ca jīvite ca nirapekkho,",
  "atk-s0512a0:2009_4": "appamattakampi kāye jīvite vā apekkhaṃ nādhivāseti pajahati vinodeti, pageva adhimattaṃ.",
  "atk-s0512a0:2009_5": "Sabbepi dussīlyahetubhūte kodhūpanāhādike upakkilese pajahati vinodeti. Appamattakena",
  "atk-s0512a0:2009_6": "ca visesādhigamena aparituṭṭho hoti, na saṅkocaṃ āpajjati, uparūpari visesādhigamāya vāyamati.",
  "atk-s0512a0:2010_0": "Yena yathāladdhā sampatti hānabhāgiyā vā ṭhitibhāgiyā vā na hoti, tathā mahāpuriso",
  "atk-s0512a0:2010_1": "andhānaṃ pariṇāyako hoti, maggaṃ ācikkhati, badhirānaṃ hatthamuddāya saññaṃ deti,",
  "atk-s0512a0:2010_2": "atthamanuggāheti, tathā mūgānaṃ. Pīṭhasappikānaṃ pīṭhaṃ deti yānaṃ deti vāheti vā.",
  "atk-s0512a0:2010_3": "Assaddhānaṃ saddhāpaṭilābhāya vāyamati, kusītānaṃ ussāhajananāya, muṭṭhassatīnaṃ",
  "atk-s0512a0:2010_4": "satisamāyogāya, vibbhantacittānaṃ samādhisampadāya, duppaññānaṃ paññādhigamāya vāyamati.",
  "atk-s0512a0:2010_5": "Kāmacchandapariyuṭṭhitānaṃ kāmacchandapaṭivinodanāya vāyamati. Byāpādathinamiddhauddhaccakukkuccavicikicchāpariyuṭṭhitānaṃ",
  "atk-s0512a0:2010_6": "vicikicchāvinodanāya vāyamati. Kāmavitakkādiapakatānaṃ kāmavitakkādimicchāvitakkavinodanāya",
  "atk-s0512a0:2010_7": "vāyamati. Pubbakārīnaṃ sattānaṃ kataññutaṃ nissāya pubbabhāsī piyavādī saṅgāhako",
  "atk-s0512a0:2010_8": "sadisena adhikena vā paccupakārena sammānetā hoti.",
  "atk-s0512a0:2011_0": "Āpadāsu sahāyakiccaṃ anutiṭṭhati. Tesaṃ tesañca sattānaṃ pakatisabhāvañca parijānitvā",
  "atk-s0512a0:2011_1": "yehi yathā saṃvasitabbaṃ hoti, tehi tathā saṃvasati. Yesu ca yathā paṭipajjitabbaṃ",
  "atk-s0512a0:2011_2": "hoti, tesu tathā paṭipajjati. Tañca kho akusalato vuṭṭhāpetvā kusale patiṭṭhāpanavasena,",
  "atk-s0512a0:2011_3": "na aññathā. Paracittānurakkhaṇā hi bodhisattānaṃ yāvadeva kusalābhivaḍḍhiyā. Tathā",
  "atk-s0512a0:2011_4": "hitajjhāsayenāpi paro na hiṃsitabbo, na bhaṇḍitabbo, na maṅkubhāvamāpādetabbo, na",
  "atk-s0512a0:2011_5": "parassa kukkuccaṃ uppādetabbaṃ, na niggahaṭṭhāne na codetabbo, na nīcataraṃ paṭipannassa",
  "atk-s0512a0:2011_6": "attā uccatare ṭhapetabbo, na ca paresu sabbena sabbaṃ asevinā bhavitabbaṃ, na atisevinā",
  "atk-s0512a0:2011_7": "bhavitabbaṃ, na akālasevinā.",
  "atk-s0512a0:2012_0": "Sevitabbayutte pana satte desakālānurūpaṃ sevati. Na ca paresaṃ purato piye vigarahati,",
  "atk-s0512a0:2012_1": "appiye vā pasaṃsati. Na avissaṭṭhavissāsī hoti. Na dhammikaṃ upanimantanaṃ paṭikkhipati.",
  "atk-s0512a0:2012_2": "Na saññattiṃ upagacchati, nādhikaṃ paṭiggaṇhāti. Saddhāsampanne saddhānisaṃsakathāya",
  "atk-s0512a0:2012_3": "sampahaṃsati. Sīlasutacāgapaññāsampanne paññāsampannakathāya sampahaṃsati. Sace pana",
  "atk-s0512a0:2012_4": "bodhisatto abhiññābalappatto hoti, pamādāpanne satte abhiññābalena yathārahaṃ nirayādike",
  "atk-s0512a0:2012_5": "dassento saṃvejetvā assaddhādike saddhādīsu patiṭṭhāpeti. Sāsane otāreti. Saddhādiguṇasampanne",
  "atk-s0512a0:2012_6": "paripāceti. Evamayaṃ mahāpurisassa cārittabhūto aparimāṇo puññābhisando kusalābhisando",
  "atk-s0512a0:2012_7": "uparūpari abhivaḍḍhatīti veditabbaṃ.",
  "atk-s0512a0:2013_0": "Api ca yā sā “kiṃ sīlaṃ kenaṭṭhena sīla”ntiādinā pucchaṃ katvā “pāṇātipātādīhi viramantassa",
  "atk-s0512a0:2013_1": "vattapaṭipattiṃ vā pūrentassa cetanādayo dhammā sīla”ntiādinā nayena nānappakārato",
  "atk-s0512a0:2013_2": "sīlassa vitthārakathā visuddhimagge vuttā, sā sabbāpi idha āharitvā vattabbā. Kevalañhi",
  "atk-s0512a0:2013_3": "tattha sāvakabodhisattavasena sīlakathā āgatā, idha mahābodhisattavasena karuṇūpāyakosallapubbaṅgamaṃ",
  "atk-s0512a0:2013_4": "katvā vattabbāti ayameva viseso. Yato idaṃ sīlaṃ mahāpuriso yathā na attano duggatiyaṃ",
  "atk-s0512a0:2013_5": "parikkilesavimuttiyā sugatiyampi, na rajjasampattiyā, na cakkavatti, na deva, na",
  "atk-s0512a0:2013_6": "sakka, na māra, na brahmasampattiyā pariṇāmeti, tathā na attano tevijjatāya, na chaḷabhiññatāya,",
  "atk-s0512a0:2013_7": "na catuppaṭisambhidādhigamāya, na sāvakabodhiyā, na paccekabodhiyā, pariṇāmeti, atha",
  "atk-s0512a0:2013_8": "kho sabbaññubhāvena sabbasattānaṃ anuttarasīlālaṅkārasampādanatthameva pariṇāmetīti.",
  "atk-s0512a0:2013_9": "Ayaṃ sīlapāramiyā paṭipattikkamo.",
  "atk-s0512a0:2014_0": "Tathā yasmā karuṇūpāyakosallapariggahitā ādīnavadassanapubbaṅgamā kāmehi ca bhavehi",
  "atk-s0512a0:2014_1": "ca nikkhamanavasena pavattā kusalacittuppatti nekkhammapāramī, tasmā sakalasaṃkilesanivāsanaṭṭhānatāya",
  "atk-s0512a0:2014_2": "puttadārādīhi mahāsambādhatāya kasivāṇijjādinānāvidhakammantādhiṭṭhānabyākulatāya",
  "atk-s0512a0:2014_3": "ca gharāvāsassa nekkhammasukhādīnaṃ anokāsataṃ, kāmānañca satthadhārālaggamadhubindu",
  "atk-s0512a0:2014_4": "viya ca avaliyhamānā parittassādā vipulānatthānubandhāti ca, vijjulatobhāsena gahetabbanaccaṃ",
  "atk-s0512a0:2014_5": "viya parittakālūpalabbhā, ummattakālaṅkāro viya viparītasaññāya anubhavitabbā, karīsāvacchādanā",
  "atk-s0512a0:2014_6": "viya patikārabhūtā, udakatemitaṅguliyā tanūdakapānaṃ viya atittikarā, chātajjhattabhojanaṃ",
  "atk-s0512a0:2014_7": "viya sābādhā, baḷisāmisaṃ viya byasanasannipātakāraṇaṃ, aggisantāpo viya kālattayepi",
  "atk-s0512a0:2014_8": "dukkhuppattihetubhūtā, makkaṭalepo viya bandhanimittaṃ, ghātakāvacchādanā viya anatthacchādanā,",
  "atk-s0512a0:2014_9": "sapattagāmavāso viya bhayaṭṭhānabhūtā, paccatthikaposako viya kilesamārādīnaṃ āmisabhūtā,",
  "atk-s0512a0:2014_10": "chaṇasampattiyo viya vipariṇāmadukkhā, koṭaraggi viya antodāhakā, purāṇakūpāvalambībīraṇamadhupiṇḍaṃ",
  "atk-s0512a0:2014_11": "viya anekādīnavā, loṇūdakapānaṃ viya pipāsāhetubhūtā, surāmerayaṃ viya nīcajanasevitā,",
  "atk-s0512a0:2014_12": "appassādatāya aṭṭhikaṅkalūpamātiādinā ca nayena ādīnavaṃ sallakkhetvā tabbipariyāyena",
  "atk-s0512a0:2014_13": "nekkhamme ānisaṃsaṃ passantena nekkhammapavivekaupasamasukhādīsu ninnapoṇapabbhāracittena",
  "atk-s0512a0:2014_14": "nekkhammapāramiyaṃ paṭipajjitabbaṃ. Yasmā pana nekkhammaṃ pabbajjāmūlakaṃ, tasmā",
  "atk-s0512a0:2014_15": "pabbajjā tāva anuṭṭhātabbā. Pabbajjamanutiṭṭhantena ca mahāsattena asati buddhuppāde",
  "atk-s0512a0:2014_16": "kammavādīnaṃ kiriyavādīnaṃ tāpasaparibbājakānaṃ pabbajjā anuṭṭhātabbā.",
  "atk-s0512a0:2015_0": "Uppannesu pana sammāsambuddhesu tesaṃ sāsane eva pabbajitabbaṃ. Pabbajitvā ca yathāvutte",
  "atk-s0512a0:2015_1": "sīle patiṭṭhitena tassā eva hi sīlapāramiyā vodāpanatthaṃ dhutaguṇā samādātabbā.",
  "atk-s0512a0:2015_2": "Samādinnadhutadhammā hi mahāpurisā sammadeva te pariharantā appicchāsantuṭṭhāsallekhapavivekaasaṃsaggavīriyārambhasubharatādi-",
  "atk-s0512a0:2015_3": "guṇasalilavikkhālitakilesamalatāya anavajjasīlavataguṇaparisuddhasabbasamācārā porāṇe",
  "atk-s0512a0:2015_4": "ariyavaṃsattaye patiṭṭhitā catutthaṃ bhāvanārāmatāsaṅkhātaṃ ariyavaṃsaṃ adhigantuṃ",
  "atk-s0512a0:2015_5": "cattārīsāya ārammaṇesu yathārahaṃ upacārappanābhedaṃ jhānaṃ upasampajja viharanti.",
  "atk-s0512a0:2015_6": "Evaṃ hissa sammadeva nekkhammapāramī paripūritā hoti.",
  "atk-s0512a0:2016_0": "Imasmiṃ pana ṭhāne terasahi dhutadhammehi saddhiṃ dasa kasiṇāni, dasa asubhāni, dasānussatiyo,",
  "atk-s0512a0:2016_1": "cattāro brahmavihārā, cattāro āruppā, ekā saññā, ekaṃ vavatthānanti cattārīsāya samādhibhāvanāya",
  "atk-s0512a0:2016_2": "kammaṭṭhānāni bhāvanāvidhānañca vitthārato vattabbāni. Taṃ panetaṃ sabbaṃ yasmā visuddhimagge",
  "atk-s0512a0:2016_3": "sabbākārato vitthāretvā vuttaṃ, tasmā tattha vuttanayeneva veditabbaṃ. Kevalañhi",
  "atk-s0512a0:2016_4": "tattha sāvakabodhisattassa vasena vuttaṃ, idha mahābodhisattassa vasena karuṇūpāyakosallapubbaṅgamaṃ",
  "atk-s0512a0:2016_5": "katvā vattabbanti ayameva visesoti. Evamettha nekkhammapāramiyā paṭipattikkamo veditabbo.",
  "atk-s0512a0:2017_0": "Tathā paññāpāramiṃ sampādetukāmena yasmā paññā āloko viya andhakārena mohena saha",
  "atk-s0512a0:2017_1": "na vattati, tasmā mohakāraṇāni tāva bodhisattena parivajjetabbāni. Tatthimāni mohakāraṇāni",
  "atk-s0512a0:2017_2": "– arati tandi vijambhitā ālasiyaṃ gaṇasaṅgaṇikārāmatā niddāsīlatā anicchayasīlatā",
  "atk-s0512a0:2017_3": "ñāṇasmiṃ akutūhalatā micchādhimāno aparipucchakatā kāyassa na sammāparihāro asamāhitacittatā",
  "atk-s0512a0:2017_4": "duppaññānaṃ puggalānaṃ sevanā paññavantānaṃ apayirupāsanā attaparibhavo micchāvikappo",
  "atk-s0512a0:2017_5": "viparītābhiniveso kāyadaḷhibahulatā asaṃvegasīlatā pañca nīvaraṇāni. Saṅkhepato ye",
  "atk-s0512a0:2017_6": "vā pana dhamme āsevato anuppannā paññā nuppajjati, uppannā parihāyati. Iti imāni",
  "atk-s0512a0:2017_7": "sammohakāraṇāni parivajjentena bāhusacce jhānādīsu ca yogo karaṇīyo.",
  "atk-s0512a0:2018_0": "Tatthāyaṃ bāhusaccassa visayavibhāgo – pañcakkhandhā dvādasāyatanāni aṭṭhārasa dhātuyo",
  "atk-s0512a0:2018_1": "cattāri saccāni bāvīsatindriyāni dvādasapadiko paṭiccasamuppādo tathā satipaṭṭhānādayo",
  "atk-s0512a0:2018_2": "kusalādidhammappakārabhedā ca, yāni ca loke anavajjāni vijjāṭṭhānāni, ye ca sattānaṃ",
  "atk-s0512a0:2018_3": "hitasukhavidhānayoggā byākaraṇavisesā, iti evaṃ pakāraṃ sakalameva sutavisayaṃ upāyakosallapubbaṅgamāya",
  "atk-s0512a0:2018_4": "paññāya satiyā vīriyena ca sādhukaṃ uggahaṇasavanadhāraṇaparicayaparipucchāhi ogāhetvā",
  "atk-s0512a0:2018_5": "tattha ca paresaṃ patiṭṭhāpanena sutamayā paññā nibbattetabbā.",
  "atk-s0512a0:2019_0": "Tathā sattānaṃ itikattabbatāsu ṭhānuppattikapaṭibhānabhūtā āyāpāyaupāyakosallabhūtā",
  "atk-s0512a0:2019_1": "ca paññā hitesitaṃ nissāya tattha tattha yathārahaṃ pavattetabbā. Tathā khandhādīnaṃ",
  "atk-s0512a0:2019_2": "sabhāvadhammānaṃ ākāraparivitakkanamukhena te nijjhānaṃ khamāpentena cintāmayā paññā",
  "atk-s0512a0:2019_3": "nibbattetabbā. Khandhādīnaṃyeva pana salakkhaṇasāmaññalakkhaṇapariggahaṇavasena lokiyapariññā",
  "atk-s0512a0:2019_4": "nibbattentena pubbabhāgabhāvanāpaññā sampādetabbā. Evañhi nāmarūpamattamidaṃ yathārahaṃ",
  "atk-s0512a0:2019_5": "paccayehi uppajjati ceva nirujjhati ca, na ettha koci kattā vā kāretā vā, hutvā abhāvaṭṭhena",
  "atk-s0512a0:2019_6": "aniccaṃ, udayabbayapaṭipīḷanaṭṭhena dukkhaṃ, avasavattanaṭṭhena anattāti ajjhattikadhamme",
  "atk-s0512a0:2019_7": "bāhirakadhamme ca nibbisesaṃ parijānanto tattha āsaṅgaṃ pajahanto pare ca tattha",
  "atk-s0512a0:2019_8": "taṃ jahāpento kevalaṃ karuṇāvaseneva yāva na buddhaguṇā hatthatalaṃ āgacchanti, tāva",
  "atk-s0512a0:2019_9": "yānattaye satte avatāraṇaparipācanehi patiṭṭhapento jhānavimokkhasamādhisamāpattiyo",
  "atk-s0512a0:2019_10": "abhiññāyo ca lokiyā vasībhāvaṃ pāpento paññāya matthakaṃ pāpuṇāti.",
  "atk-s0512a0:2020_0": "Tattha yā imā iddhividhañāṇaṃ dibbasotadhātuñāṇaṃ cetopariyañāṇaṃ pubbenivāsānussatiñāṇaṃ",
  "atk-s0512a0:2020_1": "dibbacakkhuñāṇaṃ yathākammupagañāṇaṃ anāgataṃsañāṇanti saparibhaṇḍā pañcalokiyaabhiññāsaṅkhātā",
  "atk-s0512a0:2020_2": "bhāvanāpaññā, yā ca khandhāyatanadhātuindriyasaccapaṭiccasamuppādādibhedesu bhūmibhūtesu",
  "atk-s0512a0:2020_3": "dhammesu uggahaparipucchāvasena ñāṇaparicayaṃ katvā sīlavisuddhicittavisuddhīti mūlabhūtāsu",
  "atk-s0512a0:2020_4": "imāsu dvīsu visuddhīsu patiṭṭhāya diṭṭhivisuddhikaṅkhāvitaraṇavisuddhimaggāmaggañāṇadassanavisuddhi-",
  "atk-s0512a0:2020_5": "paṭipadāñāṇadassanavisuddhiñāṇadassanavisuddhīti sarīrabhūtā imā pañca visuddhiyo",
  "atk-s0512a0:2020_6": "sampādentena bhāvetabbā lokiyalokuttarabhedā bhāvanāpaññā, tāsaṃ sampādanavidhānaṃ",
  "atk-s0512a0:2020_7": "yasmā “tattha ekopi hutvā bahudhā hotītiādikaṃ iddhivikubbanaṃ kātukāmena ādikammikena",
  "atk-s0512a0:2020_8": "yoginā”tiādinā “khandhāti rūpakkhandho vedanākkhandho saññākkhandho saṅkhārakkhandho",
  "atk-s0512a0:2020_9": "viññāṇakkhandho”tiādinā ca visayavibhāgena saddhiṃ visuddhimagge sabbākārato vitthāretvā",
  "atk-s0512a0:2020_10": "vuttaṃ, tasmā tattha vuttanayeneva veditabbaṃ. Kevalañhi tattha sāvakabodhisattassa",
  "atk-s0512a0:2020_11": "vasena paññā āgatā, idha mahābodhisattassa vasena karuṇūpāyakosallapubbaṅgamaṃ katvā",
  "atk-s0512a0:2020_12": "vattabbā, ñāṇadassanavisuddhiṃ apāpetvā paṭipadāñāṇadassanavisuddhiyaṃyeva vipassanā",
  "atk-s0512a0:2020_13": "ṭhapetabbāti ayameva viseso. Evamettha paññāpāramiyā paṭipattikkamo veditabbo.",
  "atk-s0512a0:2021_0": "Tathā yasmā sammāsambodhiyā katābhinīhārena mahāsattena pāramiparipūraṇatthaṃ sabbakālaṃ",
  "atk-s0512a0:2021_1": "yuttappayuttena bhavitabbaṃ ābaddhaparikaraṇena, tasmā kālena kālaṃ “ko nu kho ajja",
  "atk-s0512a0:2021_2": "mayā puññasambhāro ñāṇasambhāro vā upacito, kiṃ vā mayā parahitaṃ kata”nti divase",
  "atk-s0512a0:2021_3": "divase paccavekkhantena sattahitatthaṃ ussāho karaṇīyo. Sabbesampi sattānaṃ upakārāya",
  "atk-s0512a0:2021_4": "attano pariggahabhūtaṃ vatthu kāye jīvite ca nirapekkhacittena ossajitabbaṃ. Yaṃ",
  "atk-s0512a0:2021_5": "kiñci kammaṃ karoti kāyena vācāya vā, taṃ sabbaṃ sambodhiyaṃ ninnacitteneva kātabbaṃ,",
  "atk-s0512a0:2021_6": "bodhiyā pariṇāmetabbaṃ. Uḷārehi ittarehi ca kāmehi vinivattacitteneva bhavitabbaṃ.",
  "atk-s0512a0:2021_7": "Sabbāsupi itikattabbatāsu upāyakosallaṃ paccupaṭṭhāpetvāva paṭipajjitabbaṃ.",
  "atk-s0512a0:2022_0": "Tasmiṃ tasmiṃ sattahite āraddhavīriyena bhavitabbaṃ iṭṭhāniṭṭhādisabbasahena avisaṃvādinā.",
  "atk-s0512a0:2022_1": "Sabbepi sattā anodhiso mettāya karuṇāya ca pharitabbā. Yā kāci sattānaṃ dukkhuppatti,",
  "atk-s0512a0:2022_2": "sabbā sā attani pāṭikaṅkhitabbā. Sabbesañca sattānaṃ puññaṃ abbhanumoditabbaṃ. Buddhānaṃ",
  "atk-s0512a0:2022_3": "mahantatā mahānubhāvatā abhiṇhaṃ paccavekkhitabbā. Yañca kiñci kammaṃ karoti kāyena",
  "atk-s0512a0:2022_4": "vācāya vā, taṃ sabbaṃ bodhininnacittapubbaṅgamaṃ kātabbaṃ. Iminā hi upāyena dānādīsu",
  "atk-s0512a0:2022_5": "yuttappayuttassa thāmavato daḷhaparakkamassa mahāsattassa bodhisattassa aparimeyyo",
  "atk-s0512a0:2022_6": "puññasambhāro ñāṇasambhāro ca divase divase upacīyati.",
  "atk-s0512a0:2023_0": "Api ca sattānaṃ paribhogatthaṃ paripālanatthañca attano sarīraṃ jīvitañca pariccajitvā",
  "atk-s0512a0:2023_1": "khuppipāsāsītuṇhavātātapādidukkhapatikāro pariyesitabbo upanetabbo ca. Yañca yathāvuttadukkhapatikārajaṃ",
  "atk-s0512a0:2023_2": "sukhaṃ attanā paṭilabhati, tathā ramaṇīyesu ārāmuyyānapāsādataḷākādīsu araññāyatanesu",
  "atk-s0512a0:2023_3": "ca kāyacittasantāpābhāvena abhinibbutattā attanā sukhaṃ paṭilabhati, yañca suṇāti",
  "atk-s0512a0:2023_4": "buddhānubuddhapaccekabuddhā mahābodhisattā ca nekkhammapaṭipattiyaṃ ṭhitā diṭṭhadhammasukhavihārabhūtaṃ",
  "atk-s0512a0:2023_5": "īdisaṃ nāma jhānasamāpattisukhaṃ anubhavantīti, taṃ sabbaṃ sabbasattesu anodhiso",
  "atk-s0512a0:2023_6": "upasaṃharatīti. Ayaṃ tāva nayo asamāhitabhūmiyaṃ patiṭṭhitassa.",
  "atk-s0512a0:2024_0": "Samāhitabhūmiyaṃ pana patiṭṭhito attanā yathānubhūtaṃ visesādhigamanibbattaṃ pītiṃ",
  "atk-s0512a0:2024_1": "passaddhiṃ sukhaṃ samādhiṃ yathābhūtañāṇañca sattesu adhimuccanto upasaṃharati pariṇāmeti.",
  "atk-s0512a0:2024_2": "Tathā mahati saṃsāradukkhe tassa ca nimittabhūte kilesābhisaṅkhāradukkhe nimuggaṃ",
  "atk-s0512a0:2024_3": "sattanikāyaṃ disvā tatrāpi chedanabhedanaphālanapiṃsanaggisantāpādijanitā dukkhā",
  "atk-s0512a0:2024_4": "tibbā kharā kaṭukā vedanā nirantaraṃ cirakālaṃ vediyante nārake, aññamaññaṃ kujjhanasantāpanaviheṭhanahiṃsanaparādhīnatādīhi",
  "atk-s0512a0:2024_5": "mahādukkhaṃ anubhavante tiracchānagate, jotimālākulasarīre khuppipāsāvātātapādīhi",
  "atk-s0512a0:2024_6": "ḍayhamāne ca visussamāne ca vantakheḷādiāhāre uddhabāhuṃ viravante nijjhāmataṇhikādike",
  "atk-s0512a0:2024_7": "mahādukkhaṃ vediyamāne pete ca, pariyeṭṭhimūlakaṃ mahantaṃ anayabyasanaṃ pāpuṇante",
  "atk-s0512a0:2024_8": "hatthacchedādikāraṇāyogena dubbaṇṇaduddasikadaliddādibhāvena khuppipāsādiābādhayogena",
  "atk-s0512a0:2024_9": "balavantehi abhibhavanīyato paresaṃ vahanato parādhīnato ca, nārake pete tiracchānagate",
  "atk-s0512a0:2024_10": "ca, atisayante apāyadukkhanibbisesaṃ dukkhamanubhavante manusse ca, tathā visayavisaparibhogavikkhittacittatāya",
  "atk-s0512a0:2024_11": "rāgādipariḷāhena ḍayhamāne vātavegasamuṭṭhitajālāsamiddhasukkhakaṭṭhasannipāte aggikkhandhe",
  "atk-s0512a0:2024_12": "viya anupasantapariḷāhavuttike anupasantanihataparādhīne kāmāvacaradeve ca, mahatā",
  "atk-s0512a0:2024_13": "vāyāmena vidūramākāsaṃ vigāhitasakuntā viya balavatā dūre pāṇinā khittasarā viya",
  "atk-s0512a0:2024_14": "ca, satipi cirappavattiyaṃ aniccantikatāya pātapariyosānā anatikkantajātijarāmaraṇā",
  "atk-s0512a0:2024_15": "evāti rūpārūpāvacaradeve ca passantena mahantaṃ saṃvegaṃ paccupaṭṭhapetvā mettāya",
  "atk-s0512a0:2024_16": "karuṇāya ca anodhiso sattā pharitabbā. Evaṃ kāyena vācāya manasā ca bodhisambhāre",
  "atk-s0512a0:2024_17": "nirantaraṃ upacinantena yathā pāramiyo pāripūriṃ gacchanti, evaṃ sakkaccakārinā sātaccakārinā",
  "atk-s0512a0:2024_18": "anolīnavuttinā ussāho pavattetabbo, vīriyapāramī paripūretabbā.",
  "atk-s0512a0:2025_0": "Api ca acinteyyāparimeyyavipuloḷāravimalanirupamanirūpakkilesaguṇanicayanidhānabhūtassa",
  "atk-s0512a0:2025_1": "buddhabhāvassa ussakkitvā sampahaṃsanayoggaṃ vīriyaṃ nāma acinteyyānubhāvameva, yaṃ",
  "atk-s0512a0:2025_2": "na pacurajanā sotumpi sakkuṇanti, pageva paṭipajjituṃ. Tathā hi tividhā abhinīhāracittuppatti,",
  "atk-s0512a0:2025_3": "catasso buddhabhūmiyo, cattāri saṅgahavatthūni, karuṇekarasatā, buddhadhammesu sacchikaraṇena",
  "atk-s0512a0:2025_4": "visesappaccayo nijjhānakhanti, sabbadhammesu nirupalepo, sabbasattesu piyaputtasaññā,",
  "atk-s0512a0:2025_5": "saṃsāradukkhehi aparikhedo, sabbadeyyadhammapariccāgo, tena ca niratimānatā, adhisīlādiadhiṭṭhānaṃ,",
  "atk-s0512a0:2025_6": "tattha ca acañcalatā, kusalakiriyāsu pītipāmojjaṃ, vivekaninnacittatā, jhānānuyogo,",
  "atk-s0512a0:2025_7": "anavajjadhammena atitti, yathāsutassa dhammassa paresaṃ hitajjhāsayena desanā, sattānaṃ",
  "atk-s0512a0:2025_8": "ñāye nivesanā, ārambhadaḷhatā, dhīravīrabhāvo, parāpavādaparāpakāresu vikārābhāvo,",
  "atk-s0512a0:2025_9": "saccādhiṭṭhānaṃ, samāpattīsu vasībhāvo, abhiññāsu balappatti, lakkhaṇattayāvabodho,",
  "atk-s0512a0:2025_10": "satipaṭṭhānādīsu yogakammābhiyogena lokuttaramaggasambhārasambharaṇaṃ, navalokuttarāvakkantīti",
  "atk-s0512a0:2025_11": "evamādikā sabbāpi bodhisambhārapaṭipatti vīriyānubhāveneva samijjhatīti abhinīhārato",
  "atk-s0512a0:2025_12": "yāva mahābodhi anossajjantena sakkaccaṃ nirantaraṃ vīriyaṃ yathā uparūpari visesāvahaṃ",
  "atk-s0512a0:2025_13": "hoti, evaṃ sampādetabbaṃ. Sampajjamāne ca yathāvutte vīriye khantisaccādhiṭṭhānādayo",
  "atk-s0512a0:2025_14": "ca dānasīlādayo ca sabbepi bodhisambhārā tadadhīnavuttitāya sampannā eva hontīti",
  "atk-s0512a0:2025_15": "khantiādīsupi imināva nayena paṭipatti veditabbā.",
  "atk-s0512a0:2026_0": "Iti sattānaṃ sukhūpakaraṇapariccāgena bahudhā anuggahakaraṇaṃ dānena paṭipatti, sīlena",
  "atk-s0512a0:2026_1": "tesaṃ jīvitasāpateyyadārarakkhāabhedapiyahitavacanāvihiṃsādikāraṇāni, nekkhammena",
  "atk-s0512a0:2026_2": "tesaṃ āmisapaṭiggahaṇadhammadānādinā anekavidhā hitacariyā, paññāya tesaṃ hitakaraṇūpāyakosallaṃ,",
  "atk-s0512a0:2026_3": "vīriyena tattha ussāhārambhaasaṃhīrāni, khantiyā tadaparādhasahanaṃ, saccena nesaṃ",
  "atk-s0512a0:2026_4": "avañcanatadupakārakiriyāsamādānāvisaṃvādanādi, adhiṭṭhānena tadupakārakaraṇe anatthasampātepi",
  "atk-s0512a0:2026_5": "acalanaṃ, mettāya nesaṃ hitasukhānucintanaṃ, upekkhāya nesaṃ upakārāpakāresu vikārānāpattīti",
  "atk-s0512a0:2026_6": "evaṃ aparimāṇe satte ārabbha anukampitasabbasattassa mahābodhisattassa puthujjanehi",
  "atk-s0512a0:2026_7": "asādhāraṇo aparimeyyo puññañāṇasambhārūpacayo ettha paṭipattīti veditabbaṃ. Yo cetāsaṃ",
  "atk-s0512a0:2026_8": "paccayo vutto, tassa ca sakkaccaṃ sampādanaṃ.",
  "atk-s0512a0:2027_0": "Ko vibhāgoti? Dasa pāramiyo, dasa upapāramiyo, dasa paramatthapāramiyoti samattiṃsapāramiyo.",
  "atk-s0512a0:2027_1": "Tattha katābhinīhārassa bodhisattassa parahitakaraṇābhininnāsayapayogassa kaṇhadhammavokiṇṇā",
  "atk-s0512a0:2027_2": "sukkadhammā pāramiyo eva, tehi avokiṇṇā sukkadhammā upapāramiyo, akaṇhaasukkā paramatthapāramiyoti",
  "atk-s0512a0:2027_3": "keci. Samudāgamanakālesu vā pūriyamānā pāramiyo, bodhisattabhūmiyaṃ puṇṇā upapāramiyo,",
  "atk-s0512a0:2027_4": "buddhabhūmiyaṃ sabbākāraparipuṇṇā paramatthapāramiyo. Bodhisattabhūmiyaṃ vā parahitakaraṇato",
  "atk-s0512a0:2027_5": "pāramiyo, attahitakaraṇato upapāramiyo, buddhabhūmiyaṃ balavesārajjasamadhigamena",
  "atk-s0512a0:2027_6": "ubhayahitaparipūraṇato paramatthapāramiyo.",
  "atk-s0512a0:2028_0": "Evaṃ ādimajjhapariyosānesu paṇidhānārambhapariniṭṭhānesu tesaṃ vibhāgoti apare. Dosūpasamakaruṇāpakatikānaṃ",
  "atk-s0512a0:2028_1": "bhavasukhavimuttisukhaparamasukhappattānaṃ puññūpacayabhedato tabbibhāgoti aññe.",
  "atk-s0512a0:2028_2": "Lajjāsatimānāpassayānaṃ lokuttaradhammādhipatīnaṃ sīlasamādhipaññāgarukānaṃ tāritataritatārayitūnaṃ",
  "atk-s0512a0:2028_3": "anubuddhapaccekabuddhasammāsambuddhānaṃ pāramī, upapāramī, paramatthapāramīti bodhisattassuppattito",
  "atk-s0512a0:2028_4": "yathāvuttavibhāgoti keci. Cittapaṇidhito yāva vacīpaṇidhi, tāva pavattā sambhārā",
  "atk-s0512a0:2028_5": "pāramiyo, vacīpaṇidhito yāva kāyapaṇidhi, tāva pavattā upapāramiyo, kāyapaṇidhito",
  "atk-s0512a0:2028_6": "pabhuti paramatthapāramiyoti apare. Aññe pana “parapuññānumodanavasena pavattā sambhārā",
  "atk-s0512a0:2028_7": "pāramiyo, paresaṃ kārāpanavasena pavattā upapāramiyo, sayaṃkaraṇavasena pavattā paramatthapāramiyo”ti vadanti.",
  "atk-s0512a0:2029_0": "Tathā bhavasukhāvaho puññañāṇasambhāro pāramī, attano nibbānasukhāvaho upapāramī,",
  "atk-s0512a0:2029_1": "paresaṃ tadubhayasukhāvaho paramatthapāramīti eke. Puttadāradhanādiupakaraṇapariccāgo",
  "atk-s0512a0:2029_2": "pana dānapāramī, aṅgapariccāgo dānaupapāramī, attano jīvitapariccāgo dānaparamatthapāramīti.",
  "atk-s0512a0:2029_3": "Tathā puttadārādikassa tividhassāpi hetu avītikkamanavasena tisso sīlapāramiyo, tesu",
  "atk-s0512a0:2029_4": "eva tividhesu vatthūsu ālayaṃ upacchinditvā nikkhamanavasena tisso nekkhammapāramiyo,",
  "atk-s0512a0:2029_5": "upakaraṇaṅgajīvitataṇhaṃ samūhanitvā sattānaṃ hitāhitavinicchayakaraṇavasena tisso",
  "atk-s0512a0:2029_6": "paññāpāramiyo. Yathāvuttabhedānaṃ pariccāgādīnaṃ vāyamanavasena tisso vīriyapāramiyo,",
  "atk-s0512a0:2029_7": "upakaraṇaṅgajīvitantarāyakarānaṃ khamanavasena tisso khantipāramiyo, upakaraṇaṅgajīvitahetu",
  "atk-s0512a0:2029_8": "saccāpariccāgavasena tisso saccapāramiyo, dānādipāramiyo akuppādhiṭṭhānavaseneva",
  "atk-s0512a0:2029_9": "samijjhantīti, upakaraṇādivināsepi acalādhiṭṭhānavasena tisso adhiṭṭhānapāramiyo,",
  "atk-s0512a0:2029_10": "upakaraṇādiupaghātakesupi sattesu mettāya avijahanavasena tisso mettāpāramiyo, yathāvuttavatthuttayassa",
  "atk-s0512a0:2029_11": "upakārāpakāresu sattasaṅkhāresu majjhattatāpaṭilābhavasena tisso upekkhāpāramiyoti",
  "atk-s0512a0:2029_12": "evamādinā etāsaṃ vibhāgo veditabbāti.",
  "atk-s0512a0:2030_0": "Ko saṅgahoti? Ettha pana yathā etā vibhāgato tiṃsavidhāpi dānapāramiādibhāvato dasavidhā,",
  "atk-s0512a0:2030_1": "evaṃ dānasīlakhantivīriyajhānapaññāsabhāvena chabbidhā. Etāsu hi nekkhammapāramī",
  "atk-s0512a0:2030_2": "sīlapāramiyā saṅgahitā, tassā pabbajjābhāve, nīvaraṇavivekabhāve pana jhānapāramiyā",
  "atk-s0512a0:2030_3": "kusaladhammabhāve chahipi saṅgahitā. Saccapāramī sīlapāramiyā ekadeso eva vacīviratisaccapakkhe,",
  "atk-s0512a0:2030_4": "ñāṇasaccapakkhe pana paññāpāramiyā saṅgahitā. Mettāpārami jhānapāramiyā eva. Upekkhāpāramī",
  "atk-s0512a0:2030_5": "jhānapaññāpāramīhi. Adhiṭṭhānapāramī sabbāhipi saṅgahitāti.",
  "atk-s0512a0:2031_0": "Etesañca dānādīnaṃ channaṃ guṇānaṃ aññamaññasambandhānaṃ pañcadasayugalādīni pañcadasayugalādisādhakāni",
  "atk-s0512a0:2031_1": "honti. Seyyathidaṃ – dānasīlayugalena parahitāhitānaṃ karaṇākaraṇayugalasiddhi, dānakhantiyugalena",
  "atk-s0512a0:2031_2": "alobhādosayugalasiddhi, dānavīriyayugalena cāgasutayugalasiddhi, dānajhānayugalena",
  "atk-s0512a0:2031_3": "kāmadosappahānayugalasiddhi. Dānapaññāyugalena ariyayānadhurayugalasiddhi, sīlakhantidvayena",
  "atk-s0512a0:2031_4": "payogāsayasuddhidvayasiddhi, sīlavīriyadvayena bhāvanādvayasiddhi, sīlajhānadvayena",
  "atk-s0512a0:2031_5": "dussīlyapariyuṭṭhānappahānadvayasiddhi, sīlapaññādvayena dānadvayasiddhi, khantivīriyayugalena",
  "atk-s0512a0:2031_6": "khamātejadvayasiddhi, khantijhānayugalena virodhānurodhappahānayugalasiddhi, khantipaññāyugalena",
  "atk-s0512a0:2031_7": "suññatākhantipaṭivedhadukasiddhi, vīriyajhānadukena paggahāvikkhepadukasiddhi, vīriyapaññādukena",
  "atk-s0512a0:2031_8": "saraṇadukasiddhi, jhānapaññādukena yānadukasiddhi, dānasīlakhantittikena lobhadosamohappahānattikasiddhi,",
  "atk-s0512a0:2031_9": "dānasīlavīriyattikena bhogajīvitakāyasārādānattikasiddhi, dānasīlajhānattikena puññakiriyavatthuttikasiddhi,",
  "atk-s0512a0:2031_10": "dānasīlapaññātikena āmisābhayadhammadānattikasiddhīti. Evaṃ itarehipi tikehi catukkādīhi",
  "atk-s0512a0:2031_11": "ca yathāsambhavaṃ tikāni ca catukkādīni ca yojetabbāni.",
  "atk-s0512a0:2032_0": "Evaṃ chabbidhānampi pana imāsaṃ pāramīnaṃ catūhi adhiṭṭhānehi saṅgaho veditabbo.",
  "atk-s0512a0:2032_1": "Sabbapāramīnaṃ samūhasaṅgahato hi cattāri adhiṭṭhānāni, seyyathidaṃ – saccādhiṭṭhānaṃ,",
  "atk-s0512a0:2032_2": "cāgādhiṭṭhānaṃ, upasamādhiṭṭhānaṃ, paññādhiṭṭhānanti. Tattha adhitiṭṭhati etena,",
  "atk-s0512a0:2032_3": "ettha vā adhitiṭṭhati, adhiṭṭhānamattameva vā tanti adhiṭṭhānaṃ, saccañca taṃ adhiṭṭhānañca,",
  "atk-s0512a0:2032_4": "saccassa vā adhiṭṭhānaṃ, saccaṃ adhiṭṭhānametassāti vā saccādhiṭṭhānaṃ. Evaṃ sesesupi.",
  "atk-s0512a0:2032_5": "Tattha avisesato tāva lokuttaraguṇe katābhinīhārassa anukampitasabbasattassa mahāsattassa",
  "atk-s0512a0:2032_6": "paṭiññānurūpaṃ sabbapāramipariggahato saccādhiṭṭhānaṃ. Tāsaṃ paṭipakkhapariccāgato",
  "atk-s0512a0:2032_7": "cāgādhiṭṭhānaṃ. Sabbapāramitāguṇehi upasamato upasamādhiṭṭhānaṃ. Tehi eva parahitopāyakosallato paññādhiṭṭhānaṃ.",
  "atk-s0512a0:2033_0": "Visesato pana yācakajanaṃ avisaṃvādetvā dassāmīti paṭijānanato paṭiññaṃ avisaṃvādetvā",
  "atk-s0512a0:2033_1": "dānato dānaṃ avisaṃvādetvā anumodanato macchariyādipaṭipakkhapariccāgato deyyadhammapaṭiggāhakadānadeyyadhammakkhayesu",
  "atk-s0512a0:2033_2": "lobhadosamohabhayavūpasamato yathārahaṃ yathākālaṃ yathāvidhānañca dānato paññuttarato",
  "atk-s0512a0:2033_3": "ca kusaladhammānaṃ caturadhiṭṭhānapadaṭṭhānaṃ dānaṃ. Tathā saṃvarasamādānassa avītikkamanato",
  "atk-s0512a0:2033_4": "dussīlyapariccāgato duccaritavūpasamanato paññuttarato ca caturadhiṭṭhānapadaṭṭhānaṃ",
  "atk-s0512a0:2033_5": "sīlaṃ. Yathāpaṭiññaṃ khamanato, parāparādhavikappapariccāgato, kodhapariyuṭṭhānavūpasamanato,",
  "atk-s0512a0:2033_6": "paññuttarato, ca caturadhiṭṭhānapadaṭṭhānā khanti. Paṭiññānurūpaṃ parahitakaraṇato,",
  "atk-s0512a0:2033_7": "visadapariccāgato, akusalavūpasamanato, paññuttarato ca caturadhiṭṭhānapadaṭṭhānaṃ",
  "atk-s0512a0:2033_8": "vīriyaṃ. Paṭiññānurūpaṃ lokahitānucintanato, nīvaraṇapariccāgato, cittavūpasamanato,",
  "atk-s0512a0:2033_9": "paññuttarato ca caturadhiṭṭhānapadaṭṭhānaṃ jhānaṃ. Yathāpaṭiññaṃ parahitūpāyakosallato,",
  "atk-s0512a0:2033_10": "anupāyakiriyāpariccāgato, mohajapariḷāhavūpasamanato, sabbaññutāpaṭilābhato ca caturadhiṭṭhānapadaṭṭhānā paññā.",
  "atk-s0512a0:2034_0": "Tattha ñeyyapaṭiññānuvidhānehi saccādhiṭṭhānaṃ. Vatthukāmakilesakāmapariccāgehi cāgādhiṭṭhānaṃ.",
  "atk-s0512a0:2034_1": "Dosadukkhavūpasamehi upasamādhiṭṭhānaṃ. Anubodhapaṭivedhehi paññādhiṭṭhānaṃ. Tividhasaccapariggahitaṃ",
  "atk-s0512a0:2034_2": "dosattayavirodhi saccādhiṭṭhānaṃ. Tividhacāgapariggahitaṃ dosattayavirodhi cāgādhiṭṭhānaṃ.",
  "atk-s0512a0:2034_3": "Tividhavūpasamapariggahitaṃ dosattayavirodhi upasamādhiṭṭhānaṃ. Tividhañāṇapariggahitaṃ",
  "atk-s0512a0:2034_4": "dosattayavirodhi paññādhiṭṭhānaṃ. Saccādhiṭṭhānapariggahitāni cāgūpasamapaññādhiṭṭhānāni",
  "atk-s0512a0:2034_5": "avisaṃvādanato paṭiññānuvidhānato ca, cāgādhiṭṭhānapariggahitāni saccūpasamapaññādhiṭṭhānāni",
  "atk-s0512a0:2034_6": "paṭipakkhapariccāgato sabbapariccāgaphalattā ca, upasamādhiṭṭhānapariggahitāni saccacāgapaññādhiṭṭhānāni",
  "atk-s0512a0:2034_7": "kilesapariḷāhavūpasamanato kāmūpasamanato kāmapariḷāhavūpasamanato ca, paññādhiṭṭhānapariggahitāni",
  "atk-s0512a0:2034_8": "saccacāgūpasamādhiṭṭhānāni ñāṇapubbaṅgamato ñāṇānuparivattanato cāti evaṃ sabbāpi",
  "atk-s0512a0:2034_9": "pāramiyo saccappabhāvitā cāgaparibyañjitā upasamopabrūhitā paññāparisuddhā. Saccañhi",
  "atk-s0512a0:2034_10": "etāsaṃ janakahetu. Cāgo pariggāhakahetu, upasamo parivuddhihetu, paññā pārisuddhihetu.",
  "atk-s0512a0:2034_11": "Tathā ādimhi saccādhiṭṭhānaṃ saccapaṭiññattā, majjhe cāgādhiṭṭhānaṃ katapaṇidhānassa",
  "atk-s0512a0:2034_12": "parahitāya attapariccāgato. Ante upasamādhiṭṭhānaṃ sabbūpasamapariyosānattā. Ādimajjhapariyosānesu",
  "atk-s0512a0:2034_13": "paññādhiṭṭhānaṃ tasmiṃ sati sambhavato asati abhāvato yathāpaṭiññañca bhāvato.",
  "atk-s0512a0:2035_0": "Tattha mahāpurisā satatamattahitaparahitakarehi garupiyabhāvakarehi saccacāgādhiṭṭhānehi",
  "atk-s0512a0:2035_1": "gihibhūtā āmisadānena pare anuggaṇhanti. Tathā attahitaparahitakarehi garupiyabhāvakarehi",
  "atk-s0512a0:2035_2": "upasamapaññādhiṭṭhānehi ca pabbajitabhūtā dhammadānena pare anuggaṇhanti.",
  "atk-s0512a0:2036_0": "Tattha antimabhave bodhisattassa caturadhiṭṭhānaparipūraṇaṃ. Paripuṇṇacaturadhiṭṭhānassa",
  "atk-s0512a0:2036_1": "hi carimakabhavūpapattīti eke. Tatra hi gabbhokkantiṭhitiabhinikkhamanesu paññādhiṭṭhānasamudāgamena",
  "atk-s0512a0:2036_2": "sato sampajāno saccādhiṭṭhānapāripūriyā sampatijāto uttarābhimukho sattapadavītihārena",
  "atk-s0512a0:2036_3": "gantvā sabbā disā oloketvā saccānuparivattinā vacasā – “aggohamasmi lokassa, jeṭṭhohamasmi",
  "atk-s0512a0:2036_4": "lokassa, seṭṭhohamasmi lokassā”ti tikkhattuṃ sīhanādaṃ nadi.",
  "atk-s0512a0:2037_0": "Upasamādhiṭṭhānasamudāgamena jiṇṇāturamatapabbajitadassāvino catudhammapadesakovidassa",
  "atk-s0512a0:2037_1": "yobbanārogyajīvitasampattimadānaṃ upasamo. Cāgādhiṭṭhānasamudāgamena mahato ñātiparivaṭṭassa",
  "atk-s0512a0:2037_2": "hatthagatassa ca cakkavattirajjassa anapekkhapariccāgoti.",
  "atk-s0512a0:2038_0": "Dutiye ṭhāne abhisambodhiyaṃ caturadhiṭṭhānaṃ paripuṇṇanti keci. Tattha hi yathāpaṭiññaṃ",
  "atk-s0512a0:2038_1": "saccādhiṭṭhānasamudāgamena catunnaṃ ariyasaccānaṃ abhisamayo, tato hi saccādhiṭṭhānaṃ",
  "atk-s0512a0:2038_2": "paripuṇṇaṃ. Cāgādhiṭṭhānasamudāgamena sabbakilesūpakkilesapariccāgo, tato hi cāgādhiṭṭhānaṃ",
  "atk-s0512a0:2038_3": "paripuṇṇaṃ. Upasamādhiṭṭhānasamudāgamena paramūpasamappatti, tato hi upasamādhiṭṭhānaṃ",
  "atk-s0512a0:2038_4": "paripuṇṇaṃ. Paññādhiṭṭhānasamudāgamena anāvaraṇañāṇapaṭilābho, tato hi paññādhiṭṭhānaṃ",
  "atk-s0512a0:2038_5": "paripuṇṇanti. Taṃ asiddhaṃ, abhisambodhiyāpi paramatthabhāvato.",
  "atk-s0512a0:2039_0": "Tatiye ṭhāne dhammacakkappavattane caturadhiṭṭhānaṃ paripuṇṇanti aññe. Tattha hi",
  "atk-s0512a0:2039_1": "saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṃ",
  "atk-s0512a0:2039_2": "paripuṇṇaṃ. Cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṃ paripuṇṇaṃ.",
  "atk-s0512a0:2039_3": "Upasamādhiṭṭhānasamudāgatassa sayaṃ upasantassa paresaṃ upasamanena upasamādhiṭṭhānaṃ",
  "atk-s0512a0:2039_4": "paripuṇṇaṃ. Paññādhiṭṭhānasamudāgatassa veneyyānaṃ āsayādiparijānanena paññādhiṭṭhānaṃ",
  "atk-s0512a0:2039_5": "paripuṇṇanti. Tadapi asiddhaṃ, apariyositattā buddhakiccassa.",
  "atk-s0512a0:2040_0": "Catutthe ṭhāne parinibbāne caturadhiṭṭhānaṃ paripuṇṇanti apare. Tatra hi parinibbutattā",
  "atk-s0512a0:2040_1": "paramatthasaccasampattiyā saccādhiṭṭhānaṃ paripuṇṇaṃ. Sabbūpadhipaṭinissaggena cāgādhiṭṭhānaṃ",
  "atk-s0512a0:2040_2": "paripuṇṇaṃ. Sabbasaṅkhārūpasamena upasamādhiṭṭhānaṃ paripuṇṇaṃ. Paññāpayojanapariniṭṭhānena",
  "atk-s0512a0:2040_3": "paññādhiṭṭhānaṃ paripuṇṇanti. Tatra mahāpurisassa visesena mettākhette abhijātiyaṃ",
  "atk-s0512a0:2040_4": "saccādhiṭṭhānasamudāgatassa saccādhiṭṭhānaparipūraṇamabhibyattaṃ, visesena karuṇākhette",
  "atk-s0512a0:2040_5": "abhisambodhiyaṃ paññādhiṭṭhānasamudāgatassa paññādhiṭṭhānaparipūraṇamabhibyattaṃ,",
  "atk-s0512a0:2040_6": "visesena muditākhette dhammacakkappavattane cāgādhiṭṭhānasamudāgatassa cāgādhiṭṭhānaparipūraṇamabhibyattaṃ,",
  "atk-s0512a0:2040_7": "visesena upekkhākhette parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṃ.",
  "atk-s0512a0:2041_0": "Tatra saccādhiṭṭhānasamudāgatassa saṃvāsena sīlaṃ veditabbaṃ. Cāgādhiṭṭhānasamudāgatassa",
  "atk-s0512a0:2041_1": "saṃvohārena soceyyaṃ veditabbaṃ. Upasamādhiṭṭhānasamudāgatassa āpadāsu thāmo veditabbo.",
  "atk-s0512a0:2041_2": "Paññādhiṭṭhānasamudāgatassa sākacchāya paññā veditabbā. Evaṃ sīlājīvacittadiṭṭhivisuddhiyo",
  "atk-s0512a0:2041_3": "veditabbā. Tathā saccādhiṭṭhānasamudāgamena dosāgatiṃ na gacchati avisaṃvādanato.",
  "atk-s0512a0:2041_4": "Cāgādhiṭṭhānasamudāgamena lobhāgatiṃ na gacchati anabhisaṅgato. Upasamādhiṭṭhānasamudāgamena",
  "atk-s0512a0:2041_5": "bhayāgatiṃ na gacchati anaparādhato. Paññādhiṭṭhānasamudāgamena mohāgatiṃ na gacchati",
  "atk-s0512a0:2041_6": "yathā bhūtāvabodhato.",
  "atk-s0512a0:2042_0": "Tathā paṭhamena aduṭṭho adhivāseti, dutiyena aluddho paṭisevati, tatiyena abhīto",
  "atk-s0512a0:2042_1": "parivajjeti, catutthena asammūḷho vinodeti. Paṭhamena nekkhammasukhappatti, itarehi",
  "atk-s0512a0:2042_2": "pavivekaupasamasambodhisukhappattiyo hontīti daṭṭhabbā. Tathā vivekajapītisukhasamādhijapītisukhaapītijakāyasukhasatipārisuddhija-",
  "atk-s0512a0:2042_3": "upekkhāsukhappattiyo etehi catūhi yathākkamaṃ honti. Evamanekaguṇānubandhehi catūhi",
  "atk-s0512a0:2042_4": "adhiṭṭhānehi sabbapāramisamūhasaṅgaho veditabbo. Yathā ca catūhi adhiṭṭhānehi sabbapāramisaṅgaho,",
  "atk-s0512a0:2042_5": "evaṃ karuṇāpaññāhipīti daṭṭhabbaṃ. Sabbopi hi bodhisambhāro karuṇāpaññāhi saṅgahito.",
  "atk-s0512a0:2042_6": "Karuṇāpaññāpariggahitā hi dānādiguṇā mahābodhisambhārā bhavanti buddhattasiddhipariyosānāti.",
  "atk-s0512a0:2042_7": "Evametāsaṃ saṅgaho veditabbo.",
  "atk-s0512a0:2043_0": "Ko sampādanūpāyoti? Sakalassāpi puññādisambhārassa sammāsambodhiṃ uddissa anavasesasambharaṇaṃ",
  "atk-s0512a0:2043_1": "avekallakāritāyogena, tattha ca sakkaccakāritā ādarabahumānayogena, sātaccakāritā",
  "atk-s0512a0:2043_2": "nirantarayogena, cirakālādiyogo ca antarā avosānāpajjanenāti. Taṃ panassa kālaparimāṇaṃ",
  "atk-s0512a0:2043_3": "parato āvi bhavissati. Iti caturaṅgayogo etāsaṃ pāramīnaṃ sampādanūpāyo. Tathā mahāsattena",
  "atk-s0512a0:2043_4": "bodhāya paṭipajjantena sammāsambodhāya buddhānaṃ puretarameva attā niyyātetabbo –",
  "atk-s0512a0:2043_5": "“imāhaṃ attabhāvaṃ buddhānaṃ niyyātemī”ti. Taṃtaṃpariggahavatthuñca paṭilābhato puretarameva",
  "atk-s0512a0:2043_6": "dānamukhe nissajjitabbaṃ. “Yaṃ kiñci mayhaṃ uppajjanakaṃ jīvitaparikkhārajātaṃ, sabbaṃ",
  "atk-s0512a0:2043_7": "taṃ sati yācake dassāmi, tesaṃ pana dinnāvasesaṃ eva mayā paribhuñjitabba”nti.",
  "atk-s0512a0:2044_0": "Evaṃ hissa sammadeva pariccāgāya kate cittābhisaṅkhāre yaṃ uppajjati pariggahavatthu",
  "atk-s0512a0:2044_1": "aviññāṇakaṃ saviññāṇakaṃ vā, tattha ye ime pubbe dāne akataparicayo, pariggahavatthussa",
  "atk-s0512a0:2044_2": "parittabhāvo, uḷāramanuññatā, parikkhayacintāti cattāro dānavinibandhā, tesu yadā",
  "atk-s0512a0:2044_3": "mahābodhisattassa saṃvijjamānesu deyyadhammesu paccupaṭṭhite ca yācakajane dāne cittaṃ",
  "atk-s0512a0:2044_4": "na pakkhandati na kamati. Tena niṭṭhamettha gantabbaṃ “addhāhaṃ dāne pubbe akataparicayo,",
  "atk-s0512a0:2044_5": "tena me etarahi dātukamyatā citte na saṇṭhātī”ti. So evaṃ me ito paraṃ dānābhirataṃ",
  "atk-s0512a0:2044_6": "cittaṃ bhavissati, handāhaṃ ito paṭṭhāya dānaṃ dassāmi, nanu mayā paṭikacceva pariggahavatthu",
  "atk-s0512a0:2044_7": "yācakānaṃ pariccattanti dānaṃ deti muttacāgo payatapāṇī vosaggarato yācayogo dānasaṃvibhāgarato.",
  "atk-s0512a0:2044_8": "Evaṃ mahāsattassa paṭhamo dānavinibandho hato hoti vihato samucchinno.",
  "atk-s0512a0:2045_0": "Tathā mahāsatto deyyadhammassa parittabhāve sati vekalle ca iti paṭisañcikkhati –",
  "atk-s0512a0:2045_1": "“ahaṃ kho pubbe adānasīlatāya etarahi evaṃ paccayavikalo jāto, tasmā idāni mayā parittena",
  "atk-s0512a0:2045_2": "vā hīnena vā yathāladdhena deyyadhammena attānaṃ pīḷetvāpi dānameva dātabbaṃ, yenāhaṃ",
  "atk-s0512a0:2045_3": "āyatimpi dānapāramiṃ matthakaṃ pāpessāmī”ti. So itarītarena taṃ dānaṃ deti muttacāgo",
  "atk-s0512a0:2045_4": "payatapāṇī vosaggarato yācayogo dānasaṃvibhāgarato. Evaṃ mahāsattassa dutiyo dānavinibandho",
  "atk-s0512a0:2045_5": "hato hoti vihato samucchinno.",
  "atk-s0512a0:2046_0": "Tathā mahāsatto deyyadhammassa uḷāramanuññatāya adātukamyatācitte uppajjamāne iti",
  "atk-s0512a0:2046_1": "paṭisañcikkhati – “nanu tayā sappurisa uḷāratamā sabbaseṭṭhā sammāsambodhi abhipatthitā,",
  "atk-s0512a0:2046_2": "tasmā tadatthaṃ tayā uḷāramanuññe eva deyyadhamme dātuṃ yuttarūpa”nti. So uḷāraṃ",
  "atk-s0512a0:2046_3": "manuññañca deti muttacāgo payatapāṇī vossaggarato yācayogo dānasaṃvibhāgarato. Evaṃ",
  "atk-s0512a0:2046_4": "mahāpurisassa tatiyo dānavinibandho hato hoti vihato samucchinno.",
  "atk-s0512a0:2047_0": "Tathā mahāsatto dānaṃ dento yadā deyyadhammassa parikkhayaṃ passati, so iti paṭisañcikkhati",
  "atk-s0512a0:2047_1": "– “ayaṃ kho bhogānaṃ sabhāvo, yadidaṃ khayadhammatā vayadhammatā ca. Api ca me pubbe",
  "atk-s0512a0:2047_2": "tādisassa dānassa akatattā evaṃ bhogānaṃ parikkhayo dissati, handāhaṃ yathāladdhena",
  "atk-s0512a0:2047_3": "deyyadhammena parittena vā vipulena vā dānameva dadeyyaṃ, yenāhaṃ āyatiṃ dānapāramiyā",
  "atk-s0512a0:2047_4": "matthakaṃ pāpuṇissāmī”ti. So yathāladdhena dānaṃ deti muttacāgo payatapāṇī vosaggarato",
  "atk-s0512a0:2047_5": "yācayogo dānasaṃvibhāgarato. Evaṃ mahāsattassa catuttho dānavinibandho hato hoti",
  "atk-s0512a0:2047_6": "vihato samucchinno. Evaṃ ye ye dānapāramiyā vinibandhabhūtā anatthā, tesaṃ tesaṃ",
  "atk-s0512a0:2047_7": "yathārahaṃ paccavekkhitvā paṭivinodanaṃ upāyo. Yathā ca dānapāramiyā, evaṃ sīlapāramiādīsupi daṭṭhabbaṃ.",
  "atk-s0512a0:2048_0": "Api ca yaṃ mahāsattassa buddhānaṃ attasanniyyātanaṃ, taṃ sammadeva sabbapāramīnaṃ",
  "atk-s0512a0:2048_1": "sampādanūpāyo. Buddhānañhi attānaṃ niyyātetvā ṭhito mahāpuriso tattha tattha bodhisambhārapāripūriyā",
  "atk-s0512a0:2048_2": "ghaṭento vāyamanto sarīrassa sukhūpakaraṇānañca upacchedakesu dussahesupi kicchesu",
  "atk-s0512a0:2048_3": "durabhisambhavesupi sattasaṅkhārasamupanītesu anatthesu tibbesu pāṇaharesu “ayaṃ",
  "atk-s0512a0:2048_4": "mayā attabhāvo buddhānaṃ pariccatto, yaṃ vā taṃ vā ettha hotū”ti taṃnimittaṃ na kampati",
  "atk-s0512a0:2048_5": "na vedhati, īsakampi aññathattaṃ na gacchati, kusalārambhe aññadatthu acalādhiṭṭhānova",
  "atk-s0512a0:2048_6": "hoti, evaṃ attasanniyyātanampi etāsaṃ sampādanūpāyo.",
  "atk-s0512a0:2049_0": "Api ca samāsato katābhinīhārassa attani sinehassa parisosanaṃ paresu ca sinehassa",
  "atk-s0512a0:2049_1": "parivaḍḍhanaṃ etāsaṃ sampādanūpāyo. Sammāsambodhisamadhigamāya hi katamahāpaṇidhānassa",
  "atk-s0512a0:2049_2": "mahāsattassa yāthāvato parijānanena sabbesu dhammesu anupalittassa attani sineho",
  "atk-s0512a0:2049_3": "parikkhayaṃ pariyādānaṃ gacchati, mahākaruṇāsamāsevanena pana piyaputte viya sabbasatte",
  "atk-s0512a0:2049_4": "sampassamānassa tesu mettākaruṇāsineho parivaḍḍhati, tato ca taṃtadavatthānurūpaṃ",
  "atk-s0512a0:2049_5": "attaparasantānesu lobhadosamohavigamena vidūrīkatamacchariyādibodhisambhārapaṭipakkho",
  "atk-s0512a0:2049_6": "mahāpuriso dānapiyavacanaatthacariyāsamānattatāsaṅkhātehi catūhi saṅgahavatthūhi",
  "atk-s0512a0:2049_7": "caturadhiṭṭhānānugatehi accantaṃ janassa saṅgahakaraṇena upari yānattaye avatāraṇaṃ",
  "atk-s0512a0:2049_8": "paripācanañca karoti.",
  "atk-s0512a0:2050_0": "Mahāsattānañhi mahākaruṇā mahāpaññā ca dānena alaṅkatā, dānaṃ piyavacanena, piyavacanaṃ",
  "atk-s0512a0:2050_1": "atthacariyāya, atthacariyā samānattatāya alaṅkatā saṅgahitā ca. Tesaṃ sabbepi satte",
  "atk-s0512a0:2050_2": "attanā nibbisese katvā bodhisambhāresu paṭipajjantānaṃ sabbattha samānasukhadukkhatāya",
  "atk-s0512a0:2050_3": "samānattatāya siddhi. Buddhabhūtānampi ca teheva catūhi saṅgahavatthūhi caturadhiṭṭhānaparipūritābhivuddhehi",
  "atk-s0512a0:2050_4": "janassa accantikasaṅgahakaraṇena abhivinayanaṃ sijjhati. Dānañhi sammāsambuddhānaṃ",
  "atk-s0512a0:2050_5": "cāgādhiṭṭhānena paripūritābhivuddhaṃ, piyavacanaṃ saccādhiṭṭhānena, atthacariyā paññādhiṭṭhānena,",
  "atk-s0512a0:2050_6": "samānattatā upasamādhiṭṭhānena paripūritābhivuddhā. Tathāgatānañhi sabbasāvakapaccekabuddhehi",
  "atk-s0512a0:2050_7": "samānattatā parinibbāne. Tatra hi nesaṃ avisesato ekībhāvo. Tenevāha “natthi vimuttiyā",
  "atk-s0512a0:2050_8": "nānatta”nti. Honti cettha –",
  "atk-s0512a0:2051": "“Sacco cāgī upasanto, paññavā anukampako;",
  "atk-s0512a0:2052": "Sambhatasabbasambhāro, kaṃ nāmatthaṃ na sādhaye.",
  "atk-s0512a0:2053": "“Mahākāruṇiko satthā, hitesī ca upekkhako;",
  "atk-s0512a0:2054": "Nirapekkho ca sabbattha, aho acchariyo jino.",
  "atk-s0512a0:2055": "“Viratto sabbadhammesu, sattesu ca upekkhako;",
  "atk-s0512a0:2056": "Sadā sattahite yutto, aho acchariyo jino.",
  "atk-s0512a0:2057": "“Sabbadā sabbasattānaṃ, hitāya ca sukhāya ca;",
  "atk-s0512a0:2058": "Uyyutto akilāsū ca, aho acchariyo jino”ti.",
  "atk-s0512a0:2059_0": "Kittakena kālena sampādananti? Heṭṭhimena tāva paricchedena cattāri asaṅkhyeyyāni",
  "atk-s0512a0:2059_1": "mahākappānaṃ satasahassañca, majjhimena aṭṭha asaṅkhyeyyāni mahākappānaṃ satasahassañca,",
  "atk-s0512a0:2059_2": "uparimena pana soḷasa asaṅkhyeyyāni mahākappānaṃ satasahassañca. Ete ca bhedā yathākkamaṃ",
  "atk-s0512a0:2059_3": "paññādhikasaddhādhikavīriyādhikavasena ñātabbā. Paññādhikānañhi saddhā mandā hoti",
  "atk-s0512a0:2059_4": "paññā tikkhā, saddhādhikānaṃ paññā majjhimā hoti, vīriyādhikānaṃ paññā mandā, paññānubhāvena",
  "atk-s0512a0:2059_5": "ca sammāsambodhi adhigantabbāti aṭṭhakathāyaṃ vuttaṃ.",
  "atk-s0512a0:2060_0": "Apare pana “vīriyassa tikkhamajjhimamudubhāvena bodhisattānaṃ ayaṃ kālavibhāgo”ti",
  "atk-s0512a0:2060_1": "vadanti. Avisesena pana vimuttiparipācanīyānaṃ dhammānaṃ tikkhamajjhimamudubhāvena",
  "atk-s0512a0:2060_2": "yathāvuttakālabhedena bodhisambhārā tesaṃ pāripūriṃ gacchantīti tayopete kālabhedā",
  "atk-s0512a0:2060_3": "yuttātipi vadanti. Evaṃ tividhā hi bodhisattā abhinīhārakkhaṇe bhavanti ugghahaṭitaññūvipañcitaññūneyyabhedena.",
  "atk-s0512a0:2060_4": "Tesu yo ugghaṭitaññū, so sammāsambuddhassa sammukhā catuppadikaṃ gāthaṃ suṇanto gāthāya",
  "atk-s0512a0:2060_5": "tatiyapade apariyosite eva chahi abhiññāhi saha paṭisambhidāhi arahattaṃ adhigantuṃ",
  "atk-s0512a0:2060_6": "samatthūpanissayo hoti, sace sāvakabodhiyaṃ adhimutto siyā.",
  "atk-s0512a0:2061_0": "Dutiyo bhagavato sammukhā catuppadikaṃ gāthaṃ suṇanto apariyosite eva gāthāya catutthapade",
  "atk-s0512a0:2061_1": "chahi abhiññāhi arahattaṃ adhigantuṃ samatthūpanissayo hoti, yadi sāvakabodhiyaṃ adhimutto siyā.",
  "atk-s0512a0:2062": "Itaro pana bhagavato sammukhā catuppadikaṃ gāthaṃ sutvā pariyositāya gāthāya chahi abhiññāhi arahattaṃ pattuṃ samatthūpanissayo hoti.",
  "atk-s0512a0:2063_0": "Tayopete vinā kālabhedena katābhinīhāro buddhānaṃ santike laddhabyākaraṇā ca anukkamena",
  "atk-s0512a0:2063_1": "pāramiyo paripūrentā yathākkamaṃ yathāvuttabhedena kālena sammāsambodhiṃ pāpuṇanti.",
  "atk-s0512a0:2063_2": "Tesu tesu pana kālabhedesu aparipuṇṇesu te te mahāsattā divase divase vessantaradānasadisaṃ",
  "atk-s0512a0:2063_3": "mahādānaṃ dentāpi tadanurūpe sīlādisabbapāramidhamme ācinantāpi pañca mahāpariccāge",
  "atk-s0512a0:2063_4": "pariccajantāpi ñātatthacariyā lokatthacariyā buddhatthacariyā paramakoṭiṃ pāpentāpi",
  "atk-s0512a0:2063_5": "antarā ca sammāsambuddhā bhavissantīti netaṃ ṭhānaṃ vijjati. Kasmā? Ñāṇassa aparipaccanato",
  "atk-s0512a0:2063_6": "buddhakārakadhammānaṃ apariniṭṭhānato. Paricchinnakālanipphāditaṃ viya hi sassaṃ",
  "atk-s0512a0:2063_7": "yathāvuttakālaparicchedena parinipphāditā sammāsambodhi tadanantarā sabbussāhena",
  "atk-s0512a0:2063_8": "vāyamantenāpi na sakkā adhigantunti pāramipāripūri yathāvuttakālavisesena sampajjatīti veditabbaṃ.",
  "atk-s0512a0:2064": "Ko ānisaṃsoti? Ye te katābhinīhārānaṃ bodhisattānaṃ –",
  "atk-s0512a0:2065": "“Evaṃ sabbaṅgasampannā, bodhiyā niyatā narā;",
  "atk-s0512a0:2066": "Saṃsaraṃ dīghamaddhānaṃ, kappakoṭisatehipi.",
  "atk-s0512a0:2067": "“Avīcimhi nuppajjanti, tathā lokantaresu ca;",
  "atk-s0512a0:2068": "Nijjhāmataṇhā khuppipāsā, na honti kālakañjikā.",
  "atk-s0512a0:2069": "“Na honti khuddakā pāṇā, upapajjantāpi duggatiṃ;",
  "atk-s0512a0:2070": "Jāyamānā manussesu, jaccandhā na bhavanti te.",
  "atk-s0512a0:2071": "“Sotavekallatā natthi, na bhavanti mūgapakkhikā;",
  "atk-s0512a0:2072": "Itthibhāvaṃ na gacchanti, ubhatobyañjanapaṇḍakā.",
  "atk-s0512a0:2073": "“Na bhavanti pariyāpannā, bodhiyā niyatā narā;",
  "atk-s0512a0:2074": "Muttā ānantarikehi, sabbattha suddhagocarā.",
  "atk-s0512a0:2075": "“Micchādiṭṭhiṃ na sevanti, kammakiriyadassanā;",
  "atk-s0512a0:2076": "Vasamānāpi saggesu, asaññaṃ nūpapajjare.",
  "atk-s0512a0:2077": "“Suddhāvāsesu devesu, hetu nāma na vijjati;",
  "atk-s0512a0:2078": "Nekkhammaninnā sappurisā, visaṃyuttā bhavābhave;",
  "atk-s0512a0:2079": "Caranti lokatthacariyāyo, pūrenti sabbapāramī”ti. –",
  "atk-s0512a0:2080_0": "Evaṃ saṃvaṇṇitā ānisaṃsā. Ye ca “sato sampajāno, ānanda, bodhisatto tusitā kāyā cavitvā",
  "atk-s0512a0:2080_1": "mātukucchiṃ okkamatī”tiādinā soḷasa acchariyabbhutadhammappakārā, ye ca “sītaṃ byapagataṃ",
  "atk-s0512a0:2080_2": "hoti, uṇhañca upasammatī”tiādinā “jāyamāne kho, sāriputta, bodhisatte ayaṃ dasasahassī",
  "atk-s0512a0:2080_3": "lokadhātu saṅkampati sampakampati sampavedhatī”tiādinā ca dvattiṃsa pubbanimittappakārā,",
  "atk-s0512a0:2080_4": "ye vā panaññepi bodhisattānaṃ adhippāyasamijjhanaṃ kammādīsu vasībhāvoti evamādayo",
  "atk-s0512a0:2080_5": "tattha tattha jātakabuddhavaṃsādīsu dassitākārā ānisaṃsā, te sabbepi etāsaṃ ānisaṃsā.",
  "atk-s0512a0:2080_6": "Tathā yathānidassitabhedā alobhādosādiguṇayugalādayo cāti veditabbā.",
  "atk-s0512a0:2081_0": "Api ca yasmā bodhisatto abhinīhārato paṭṭhāya sabbasattānaṃ pitusamo hoti hitesitāya,",
  "atk-s0512a0:2081_1": "dakkhiṇeyyako garu bhāvanīyo paramañca puññakkhettaṃ hoti guṇavisesayogena. Yebhuyyena",
  "atk-s0512a0:2081_2": "ca manussānaṃ piyo hoti, amanussānaṃ piyo hoti, devatāhi anupālīyati, mettākaruṇāparibhāvitasantānatāya",
  "atk-s0512a0:2081_3": "vāḷamigādīhi ca anabhibhavanīyo hoti, yasmiṃ yasmiñca sattanikāye paccājāyati, tasmiṃ",
  "atk-s0512a0:2081_4": "tasmiṃ uḷārena vaṇṇena uḷārena yasena uḷārena sukhena uḷārena balena uḷārena ādhipateyyena",
  "atk-s0512a0:2081_5": "aññe satte abhibhavati puññavisesayogato.",
  "atk-s0512a0:2082_0": "Appābādho hoti appātaṅko, suvisuddhā cassa saddhā hoti suvisadā, suvisuddhaṃ vīriyaṃ,",
  "atk-s0512a0:2082_1": "satisamādhipaññā suvisadā, mandakileso hoti mandadaratho mandapariḷāho, kilesānaṃ",
  "atk-s0512a0:2082_2": "mandabhāveneva suvaco hoti padakkhiṇaggāhī, khamo hoti sorato, sakhilo hoti paṭisanthārakusalo,",
  "atk-s0512a0:2082_3": "akkodhano hoti anupanāhī, amakkhī hoti apaḷāsī, anissukī hoti amaccharī, asaṭho hoti",
  "atk-s0512a0:2082_4": "amāyāvī, athaddho hoti anatimānī, asāraddho hoti appamatto, parato upatāpasaho hoti",
  "atk-s0512a0:2082_5": "paresaṃ anupatāpī, yasmiñca gāmakhette paṭivasati, tattha sattānaṃ bhayādayo upaddavā",
  "atk-s0512a0:2082_6": "yebhuyyena anuppannā nuppajjanti, uppannā ca vūpasammanti, yesu ca apāyesu uppajjati,",
  "atk-s0512a0:2082_7": "na tattha pacurajano viya dukkhena adhimattaṃ pīḷīyati, bhiyyosomattāya saṃvegamāpajjati.",
  "atk-s0512a0:2082_8": "Tasmā mahāpurisassa yathārahaṃ tasmiṃ tasmiṃ bhave labbhamānā ete sattānaṃ pitusamatādakkhiṇeyyatādayo",
  "atk-s0512a0:2082_9": "guṇavisesā ānisaṃsāti veditabbā.",
  "atk-s0512a0:2083_0": "Tathā āyusampadā rūpasampadā kulasampadā issariyasampadā ādeyyavacanatā mahānubhāvatāti",
  "atk-s0512a0:2083_1": "etepi mahāpurisassa pāramīnaṃ ānisaṃsāti veditabbā. Tattha āyusampadā nāma tassaṃ",
  "atk-s0512a0:2083_2": "tassaṃ upapattiyaṃ dīghāyukatā ciraṭṭhitikatā, tāya yathāraddhāni kusalasamādānāni",
  "atk-s0512a0:2083_3": "pariyosāpeti, bahuñca kusalaṃ upacinoti. Rūpasampadā nāma abhirūpatā dassanīyatā",
  "atk-s0512a0:2083_4": "pāsādikatā, tāya rūpappamāṇānaṃ sattānaṃ pasādāvaho hoti sambhāvanīyo. Kulasampadā",
  "atk-s0512a0:2083_5": "nāma uḷāresu kulesu abhinibbatti, tāya jātimadādimadamattānampi upasaṅkamanīyo hoti",
  "atk-s0512a0:2083_6": "payirupāsanīyo, tena te nibbisevane karoti. Issariyasampadā nāma mahāvibhavatā mahesakkhatā",
  "atk-s0512a0:2083_7": "mahāparivāratā ca, tāhi saṅgaṇhitabbe catūhi saṅgahavatthūhi saṅgaṇhituṃ, niggahetabbe",
  "atk-s0512a0:2083_8": "dhammena niggahetuñca samattho hoti.",
  "atk-s0512a0:2084_0": "Ādeyyavacanatā nāma saddheyyatā paccayikatā, tāya sattānaṃ pamāṇabhūto hoti, alaṅghanīyā",
  "atk-s0512a0:2084_1": "cassa āṇā hoti. Mahānubhāvatā nāma ānubhāvamahantatā, tāya parehi na abhibhūyati,",
  "atk-s0512a0:2084_2": "sayameva pana pare aññadatthu abhibhavati dhammena samena yathābhūtaguṇehi ca, evamete",
  "atk-s0512a0:2084_3": "āyusampadādayo mahāpurisassa pāramīnaṃ ānisaṃsā, sayañca aparimāṇassa puññasambhārassa",
  "atk-s0512a0:2084_4": "parivuḍḍhihetubhūtā yānattaye sattānaṃ avatāraṇassa paripācanassa ca kāraṇabhūtāti veditabbā.",
  "atk-s0512a0:2085_0": "Kiṃ phalanti? Samāsato tāva sammāsambuddhabhāvo etāsaṃ phalaṃ, vitthārato pana dvattiṃsamahāpurisalakkhaṇaasītianubyañjanabyāmappabhādianekaguṇagaṇasamujjalarūpakāyasampatti-",
  "atk-s0512a0:2085_1": "adhiṭṭhānasabalacatuvesārajjachaasādhāraṇañāṇaaṭṭhārasāveṇika- buddhadhammappabhutianantāparimāṇa",
  "atk-s0512a0:2085_2": "guṇasamudayopasobhinī dhammakāyasirī. Yāvatā pana buddhaguṇā ye anekehipi kappehi",
  "atk-s0512a0:2085_3": "sammāsambuddhenāpi vācāya pariyosāpetuṃ na sakkā, idametāsaṃ phalaṃ. Vuttañcetaṃ –",
  "atk-s0512a0:2086": "“Buddhopi buddhassa bhaṇeyya vaṇṇaṃ, kappampi ce aññamabhāsamāno;",
  "atk-s0512a0:2087": "Khīyetha kappo ciradīghamantare, vaṇṇo na khīyetha tathāgatassā”ti. ;",
  "atk-s0512a0:2088": "Evamettha pāramīsu pakiṇṇakakathā veditabbā.",
  "atk-s0512a0:2089_0": "Yaṃ pana pāḷiyaṃ “datvā dātabbakaṃ dāna”ntiādinā sabbāpi pāramī ekajjhaṃ dassetvā",
  "atk-s0512a0:2089_1": "parato “kosajjaṃ bhayato disvā”tiādinā pariyosānagāthādvayaṃ vuttaṃ, taṃ yehi vīriyārambhamettābhāvanā",
  "atk-s0512a0:2089_2": "appamādavihārehi yathāvuttā buddhakārakadhammā visadabhāvaṃ gatā sammāsambodhisaṅkhātā",
  "atk-s0512a0:2089_3": "ca attano vimutti paripācitā, tehi veneyyānampi vimuttiparipācanāya ovādadānatthaṃ vutthaṃ.",
  "atk-s0512a0:2090_0": "Tattha kosajjaṃ bhayato disvā, vīriyārambhañca khematoti iminā paṭipakkhe ādīnavadassanamukhena",
  "atk-s0512a0:2090_1": "vīriyārambhe ānisaṃsaṃ dasseti. Āraddhavīriyā hothāti iminā vīriyārambhe niyojeti. Yasmā ca –",
  "atk-s0512a0:2091": "“Sabbapāpassa akaraṇaṃ, kusalassa upasampadā;",
  "atk-s0512a0:2092": "Sacittapariyodapanaṃ, etaṃ buddhāna sāsana”nti. –",
  "atk-s0512a0:2093": "Saṅkhepato. Vitthārato pana sakalena buddhavacanena pakāsitā sabbāpi sampattiyo ekanteneva sammappadhānādhīnā, tasmā bhagavā vīriyārambhe niyojetvā “esā buddhānusāsanī”ti āha.",
  "atk-s0512a0:2094_0": "Tatrāyaṃ saṅkhepattho – yvāyaṃ sabbasaṃkilesamūlabhāvato sabbānatthavidhāyakanti",
  "atk-s0512a0:2094_1": "kosajjaṃ bhayato tappaṭipakkhato catūhi yogehi anupaddavabhāvasādhanato vīriyārambhañca",
  "atk-s0512a0:2094_2": "khemato disvā adhisīlasikkhādisampādanavasena vīriyassa ārambho sammappadhānānuyogo,",
  "atk-s0512a0:2094_3": "tattha yaṃ sammadeva niyojana, “āraddhavīriyā hothā”ti, esā buddhānaṃ bhagavantānaṃ",
  "atk-s0512a0:2094_4": "anusāsanī anusiṭṭhi ovādoti. Sesagāthāsupi imināva nayena attho veditabbo.",
  "atk-s0512a0:2095_0": "Ayaṃ pana viseso – vivādanti viruddhavādaṃ, chavivādavatthuvasena vivadananti attho.",
  "atk-s0512a0:2095_1": "Avivādanti vivādapaṭipakkhaṃ mettāvacīkammaṃ, mettābhāvanaṃ vā. Atha vā avivādanti",
  "atk-s0512a0:2095_2": "avivādahetubhūtaṃ chabbidhaṃ sāraṇīyadhammaṃ. Samaggāti avaggā, kāyena ceva cittena",
  "atk-s0512a0:2095_3": "ca sahitā aviramitā aviyuttāti attho. Sakhilāti sakkīlā mudusīlā, aññamaññamhi muduhadayāti",
  "atk-s0512a0:2095_4": "attho. Esā buddhānusāsanīti ettha sabbena sabbaṃ vivādamanupagamma yadidaṃ chasāraṇīyadhammaparipūraṇavasena",
  "atk-s0512a0:2095_5": "samaggavāse niyojanaṃ, esā buddhānaṃ anusiṭṭhīti yojetabbaṃ. Samaggavāsañhi vasamānā",
  "atk-s0512a0:2095_6": "sīladiṭṭhisāmaññagatā avivadamānā sukheneva tisso sikkhā paripūressantīti satthā",
  "atk-s0512a0:2095_7": "samaggavāse niyojanaṃ attano sāsananti dassesi.",
  "atk-s0512a0:2096_0": "Pamādanti pamajjanaṃ, kusalānaṃ dhammānaṃ pamussanaṃ akusalesu ca dhammesu cittavossaggaṃ.",
  "atk-s0512a0:2096_1": "Vuttañhetaṃ – “tattha katamo pamādo, kāyaduccarite vā vacīduccarite vā manoduccarite",
  "atk-s0512a0:2096_2": "vā pañcasu vā kāmaguṇesu cittassa vosaggo vosaggānuppadānaṃ kusalānaṃ vā dhammānaṃ",
  "atk-s0512a0:2096_3": "bhāvanāya asakkaccakiriyatā, asātaccakiriyatā, anaṭṭhitakiriyatā, olīnavuttitā, nikkhittachandatā,",
  "atk-s0512a0:2096_4": "nikkhittadhuratā anāsevanā abhāvanā abahulīkammaṃ…pe… yo evarūpo pamādo pamajjanā",
  "atk-s0512a0:2096_5": "pamajjitattaṃ, ayaṃ vuccati pamādo”ti.",
  "atk-s0512a0:2097_0": "Appamādanti appamajjanaṃ. Taṃ pamādassa paṭipakkhato veditabbaṃ. Atthato hi appamādo",
  "atk-s0512a0:2097_1": "nāma satiyā avippavāso, “satiyā avippavāso”ti ca niccaṃ upaṭṭhitāya satiyā evetaṃ",
  "atk-s0512a0:2097_2": "nāmaṃ. Apare pana “satisampajaññappadhānā tathā pavattā cattāro arūpino khandhā appamādo”ti",
  "atk-s0512a0:2097_3": "vadanti. Yasmā pana appamādabhāvanā nāma visuṃ ekā bhāvanā natthi. Yā hi kāci puññakiriyā",
  "atk-s0512a0:2097_4": "kusalakiriyā, sabbā sā appamādabhāvanātveva veditabbā.",
  "atk-s0512a0:2098_0": "Visesato pana vivaṭṭūpanissayaṃ saraṇagamanaṃ kāyikavācasikasaṃvarañca upādāya sabbā",
  "atk-s0512a0:2098_1": "sīlabhāvanā, sabbā samādhibhāvanā, sabbā paññābhāvanā, sabbā kusalabhāvanā, anavajjabhāvanā,",
  "atk-s0512a0:2098_2": "appamādabhāvanā. “Appamādo”ti hi idaṃ padaṃ mahantaṃ atthaṃ dīpeti, mahantaṃ atthaṃ",
  "atk-s0512a0:2098_3": "pariggahetvā tiṭṭhati, sakalampi tepiṭakaṃ buddhavacanaṃ āharitvā appamādapadassa",
  "atk-s0512a0:2098_4": "atthaṃ katvā kathento dhammakathiko “atitthena pakkhando”ti na vattabbo. Kasmā? Appamādapadassa",
  "atk-s0512a0:2098_5": "mahantabhāvato. Tathā hi sammāsambuddho kusinārāyaṃ yamakasālānamantare parinibbānasamaye",
  "atk-s0512a0:2098_6": "nipanno abhisambodhito paṭṭhāya pañcacattālīsāya vassesu attanā bhāsitaṃ dhammaṃ",
  "atk-s0512a0:2098_7": "ekeneva padena saṅgahetvā dassento “appamādena sampādethā”ti bhikkhūnaṃ ovādamadāsi.",
  "atk-s0512a0:2098_8": "Tathā cāha – “seyyathāpi, bhikkhave, yāni kānici jaṅgamānaṃ pāṇānaṃ padajātāni, sabbāni",
  "atk-s0512a0:2098_9": "tāni hatthipade samodhānaṃ gacchanti, hatthipadaṃ tesaṃ aggamakkhāyati yadidaṃ mahantattena,",
  "atk-s0512a0:2098_10": "evameva kho, bhikkhave, ye keci kusalā dhammā, sabbe te appamādamūlakā appamādasamosaraṇā,",
  "atk-s0512a0:2098_11": "appamādo tesaṃ aggamakkhāyatī”ti. Tattha appamādabhāvanaṃ sikhāppattaṃ dassento satthā",
  "atk-s0512a0:2098_12": "“bhāvethaṭṭhaṅgikaṃ magga”nti āha.",
  "atk-s0512a0:2099_0": "Tassattho – yo esa sīlādikhandhattayasaṅgaho sammādiṭṭhipubbaṅgamo sammādiṭṭhiādīnaṃyeva",
  "atk-s0512a0:2099_1": "aṭṭhannaṃ aṅgānaṃ vasena aṭṭhaṅgiko ariyamaggo, taṃ bhāvetha attano santāne uppādetha.",
  "atk-s0512a0:2099_2": "Dassanamaggamatte aṭhatvā upari tiṇṇaṃ maggānaṃ uppādanavasena vaḍḍhetha, evaṃ vo",
  "atk-s0512a0:2099_3": "appamādabhāvanā sikhāppattā bhavissatīti. Esā buddhānusāsanīti yadidaṃ kusalesu dhammesu",
  "atk-s0512a0:2099_4": "appamajjanaṃ, tañca ussukkāpetvā ariyamaggassa bhāvanā esā buddhānaṃ bhagavantānaṃ anusiṭṭhi ovādoti.",
  "atk-s0512a0:2100_0": "Iti bhagavā arahattanikūṭeneva cariyāpiṭakadesanaṃ niṭṭhāpesi. Itthaṃ sudantiādīsu",
  "atk-s0512a0:2100_1": "itthanti kappe ca satasahassetiādinā pakārena. Sudanti nipātamattaṃ. Bhagavāti bhāgyavantatādīhi",
  "atk-s0512a0:2100_2": "kāraṇehi bhagavā. Attano pubbacariyanti purimāsu akittipaṇḍitādijātīsu attano paṭipattidukkarakiriyaṃ.",
  "atk-s0512a0:2100_3": "Sambhāvayamānoti hatthatale āmalakaṃ viya sammadeva pakāsento. Buddhāpadāniyaṃ nāmāti",
  "atk-s0512a0:2100_4": "buddhānaṃ purātanakammaṃ porāṇaṃ dukkarakiriyaṃ adhikicca pavattattā desitattā buddhāpadāniyanti",
  "atk-s0512a0:2100_5": "evaṃnāmakaṃ. Dhammapariyāyanti dhammadesanaṃ dhammabhūtaṃ vā kāraṇaṃ. Abhāsitthāti",
  "atk-s0512a0:2100_6": "avoca. Yaṃ panettha na vuttaṃ, taṃ heṭṭhā vuttanayattā uttānatthattā ca na vuttanti veditabbaṃ.",
  "atk-s0512a0:2101": "Nigamanakathā",
  "atk-s0512a0:2102": "Ettāvatā ca –",
  "atk-s0512a0:2103": "Visuddhacarito satthā, buddhicariyāya pāragū;",
  "atk-s0512a0:2104": "Sabbacariyāsu kusalo, lokācariyo anuttaro.",
  "atk-s0512a0:2105": "Yaṃ acchariyadhammānaṃ, sabbamacchariyātigo;",
  "atk-s0512a0:2106": "Attano pubbacariyānaṃ, ānubhāvavibhāvanaṃ.",
  "atk-s0512a0:2107": "Desesi nātho cariyā-piṭakaṃ yañca tādino;",
  "atk-s0512a0:2108": "Dhammasaṅgāhakā therā, saṅgāyiṃsu tatheva ca.",
  "atk-s0512a0:2109": "Tassa atthaṃ pakāsetuṃ, porāṇaṭṭhakathānayaṃ;",
  "atk-s0512a0:2110": "Nissāya yā samāraddhā, atthasaṃvaṇṇanā mayā.",
  "atk-s0512a0:2111": "Yā tattha paramatthānaṃ, niddhāretvā yathārahaṃ;",
  "atk-s0512a0:2112": "Pakāsanā paramattha-dīpanī nāma nāmato.",
  "atk-s0512a0:2113": "Sampattā pariniṭṭhānaṃ, anākulavinicchayā;",
  "atk-s0512a0:2114": "Sādhikāyaṭṭhavīsāya, pāḷiyā bhāṇavārato.",
  "atk-s0512a0:2115": "Iti taṃ saṅkharontena, yaṃ taṃ adhigataṃ mayā;",
  "atk-s0512a0:2116": "Puññaṃ tassānubhāvena, lokanāthassa sāsanaṃ.",
  "atk-s0512a0:2117": "Ogāhetvā visuddhāya, sīlādipaṭipattiyā;",
  "atk-s0512a0:2118": "Sabbepi dehino hontu, vimuttirasabhāgino.",
  "atk-s0512a0:2119": "Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0512a0:2120": "Tasmiṃ sagāravā niccaṃ, hontu sabbepi pāṇino.",
  "atk-s0512a0:2121": "Sammā vassatu kālena, devopi jagatīpati;",
  "atk-s0512a0:2122": "Saddhammanirato lokaṃ, dhammeneva pasāsatūti.",
  "atk-s0512a0:2123": "Iti badaratitthavihāravāsinā ācariyadhammapālena",
  "atk-s0512a0:2124": "Katā",
  "atk-s0512a0:2125": "Cariyāpiṭakavaṇṇanā niṭṭhitā."
}