{
  "tika-vin02t:6": "Namo tassa bhagavato arahato sammāsambuddhassa",
  "tika-vin02t:7": "Vinayapiṭake",
  "tika-vin02t:8": "Sāratthadīpanī-ṭīkā (tatiyo bhāgo)",
  "tika-vin02t:9": "5. Pācittiyakaṇḍaṃ",
  "tika-vin02t:10": "1. Musāvādavaggo",
  "tika-vin02t:11": "1. Musāvādasikkhāpadavaṇṇanā",
  "tika-vin02t:12_0": "1. Musāvādavaggassa paṭhamasikkhāpade khuddakānanti ettha “khuddaka-saddo bahu-saddapariyāyo.",
  "tika-vin02t:12_1": "Bahubhāvato imāni khuddakāni nāma jātānī”ti vadanti. Tatthāti tesu navasu vaggesu,",
  "tika-vin02t:12_2": "tesu vā khuddakesu. Kāraṇena kāraṇantarapaṭicchādanameva vibhāvetuṃ “rūpaṃ anicca”ntiādimāha.",
  "tika-vin02t:12_3": "Rūpaṃ aniccanti paṭijānitvā tattha kāraṇaṃ vadanto “jānitabbato”ti āha. “Yadi evaṃ",
  "tika-vin02t:12_4": "nibbānassapi aniccatā āpajjatī”ti parena vutto taṃ kāraṇaṃ paṭicchādetuṃ puna “jātidhammato”ti",
  "tika-vin02t:12_5": "aññaṃ kāraṇaṃ vadati.",
  "tika-vin02t:13": "“Sampajānaṃ musā bhāsatī”ti vattabbe sampajāna musā bhāsatīti anunāsikalopena niddesoti āha “jānanto musā bhāsatī”ti.",
  "tika-vin02t:14_0": "2. Jānitvā jānantassa ca musā bhaṇaneti pubbabhāgepi jānitvā vacanakkhaṇepi jānantassa",
  "tika-vin02t:14_1": "musā bhaṇane. Bhaṇanañca nāma idha abhūtassa vā bhūtataṃ bhūtassa vā abhūtataṃ katvā",
  "tika-vin02t:14_2": "kāyena vā vācāya vā viññāpanapayogo. Sampajānamusāvādeti ca nimittatthe bhummavacanaṃ,",
  "tika-vin02t:14_3": "tasmā yo sampajāna musā vadati, tassa taṃnimittaṃ taṃhetu tappaccayā pācittiyaṃ hotīti",
  "tika-vin02t:14_4": "evamettha aññesu ca īdisesu attho veditabbo.",
  "tika-vin02t:15_0": "3. Visaṃvādenti etenāti visaṃvādanaṃ, vañcanādhippāyavasappavattaṃ cittaṃ. Tenāha",
  "tika-vin02t:15_1": "“visaṃvādanacittaṃ purato katvā vadantassā”ti. Vadati etāyāti vācā, vacanasamuṭṭhāpikā",
  "tika-vin02t:15_2": "cetanā. Tenāha “micchāvācā…pe… cetanā”ti. Pabhedagatā vācāti anekabhedabhinnā. Evaṃ",
  "tika-vin02t:15_3": "paṭhamapadena suddhacetanā…pe… kathitāti veditabbāti iminā imaṃ dīpeti – suddhacetanā",
  "tika-vin02t:15_4": "vā suddhasaddo vā suddhaviññatti vā musāvādo nāma na hoti, viññattiyā saddena ca",
  "tika-vin02t:15_5": "sahitā taṃsamuṭṭhāpikā cetanā musāvādoti. Cakkhuvasena aggahitārammaṇanti cakkhusannissitena",
  "tika-vin02t:15_6": "viññāṇena aggahitamārammaṇaṃ. Ghānādīnaṃ tiṇṇaṃ indriyānaṃ sampattavisayaggāhakattā",
  "tika-vin02t:15_7": "vuttaṃ “tīhi indriyehi ekābaddhaṃ viya katvā”ti. “Dhanunā vijjhatī”tiādīsu viya “cakkhunā",
  "tika-vin02t:15_8": "diṭṭha”nti ayaṃ vohāro loke pākaṭoti āha “oḷārikeneva nayenā”ti.",
  "tika-vin02t:16_0": "11. Avīmaṃsitvāti anupaparikkhitvā. Anupadhāretvāti avinicchinitvā. Jaḷattāti aññāṇatāya.",
  "tika-vin02t:16_1": "Dārusakaṭaṃ yojetvā gatoti dārusakaṭaṃ yojetvā tattha nisīditvā gatoti adhippāyo.",
  "tika-vin02t:16_2": "Gato bhavissatīti tatheva sanniṭṭhānaṃ katvā vuttattā musāvādo jāto. Keci pana “keḷiṃ",
  "tika-vin02t:16_3": "kurumānoti vuttattā evaṃ vadanto dubbhāsitaṃ āpajjatī”ti vadanti, taṃ na gahetabbaṃ.",
  "tika-vin02t:16_4": "Jātiādīhiyeva hi dasahi akkosavatthūhi davakamyatāya vadantassa dubbhāsitaṃ vuttaṃ. Vuttañhetaṃ –",
  "tika-vin02t:17": "“Hīnukkaṭṭhehi ukkaṭṭhaṃ, hīnaṃ vā jātiādihi;",
  "tika-vin02t:18": "Ujuṃ vāññāpadesena, vade dubbhāsitaṃ davā”ti.",
  "tika-vin02t:19_0": "Cittena thokatarabhāvaṃyeva aggahetvā bahubhāvaṃyeva gahetvā vuttattā “gāmo ekatelo”tiādināpi",
  "tika-vin02t:19_1": "musāvādo jāto. Cāresunti upanesuṃ. Visaṃvādanapurekkhāratā, visaṃvādanacittena yamatthaṃ",
  "tika-vin02t:19_2": "vattukāmo, tassa puggalassa viññāpanapayogo cāti imānettha dve aṅgāni. Uttarimanussadhammārocanatthaṃ",
  "tika-vin02t:19_3": "musā bhaṇantassa pārājikaṃ, amūlakena pārājikena anuddhaṃsanatthaṃ saṅghādiseso,",
  "tika-vin02t:19_4": "saṅghādisesena anuddhaṃsanatthaṃ pācittiyaṃ, ācāravipattiyā dukkaṭaṃ, “yo te vihāre",
  "tika-vin02t:19_5": "vasatī”tiādipariyāyena uttarimanussadhammārocanatthaṃ paṭivijānantassa musā bhaṇite",
  "tika-vin02t:19_6": "thullaccayaṃ, appaṭivijānantassa dukkaṭaṃ, kevalaṃ musā bhaṇantassa idha pācittiyaṃ vuttaṃ.",
  "tika-vin02t:20": "Musāvādasikkhāpadavaṇṇanā niṭṭhitā.",
  "tika-vin02t:21": "2. Omasavādasikkhāpadavaṇṇanā",
  "tika-vin02t:22": "12. Dutiye kaṇṇakaṭukatāya amanāpaṃ vadantā kaṇṇesu vijjhantā viya hontīti āha “omasantīti ovijjhantī”ti. Padhaṃsentīti abhibhavanti.",
  "tika-vin02t:23_0": "13. Bodhisatto tena samayena hotīti tena samayena bodhisatto nandivisālo nāma ahosīti",
  "tika-vin02t:23_1": "attho. Atītatthe vattamānavacanaṃ, kiriyākālavacanicchāya vā vattamānappayogo saddantarasannidhānena",
  "tika-vin02t:23_2": "bhūtatāvagamo siyāti. Paccesīti “amanāpaṃ ida”nti aññāsi. Heṭṭhārukkhe datvāti upatthambhake",
  "tika-vin02t:23_3": "datvā. Pubbe patiṭṭhitārappadesaṃ puna are patteti pubbe ujukaṃ heṭṭhāmukhaṃ patiṭṭhitaarassa",
  "tika-vin02t:23_4": "bhūmippadesaṃ puna tasmiṃyeva are parivattetvā heṭṭhāmukhabhāvena sampatte, paṭhamaṃ",
  "tika-vin02t:23_5": "bhūmiyaṃ patiṭṭhitanemippadese parivattetvā puna bhūmiyaṃ patiṭṭhiteti vuttaṃ hoti.",
  "tika-vin02t:23_6": "Sithilakaraṇanti sithilakiriyā.",
  "tika-vin02t:24_0": "15. Pubbeti aṭṭhuppattiyaṃ. Tacchakakammanti vaḍḍhakīkammaṃ. Koṭṭakakammanti vā pāsāṇakoṭṭakakammaṃ.",
  "tika-vin02t:24_1": "Hatthamuddāgaṇanāti aṅgulisaṅkoceneva gaṇanā. Pādasikamilakkhakādayo viya navantavasena",
  "tika-vin02t:24_2": "gaṇanā acchiddakagaṇanā. Ādi-saddena saṅkalanapaṭuppādanavoklanabhāgahārādivasena",
  "tika-vin02t:24_3": "pavattā piṇḍagaṇanā gahitā. Yassa sā paguṇā hoti, so rukkhampi disvā “ettakāni ettha",
  "tika-vin02t:24_4": "paṇṇānī”ti jānāti. Yabha methuneti vacanato ya-kāra bha-kāre ekato yojite asaddhammavacanaṃ hoti.",
  "tika-vin02t:25_0": "16-26. Āpattiyā kāretabboti pācittiyena kāretabbo upasaggādimattavisiṭṭhānaṃ aticaṇḍālādipadānaṃ",
  "tika-vin02t:25_1": "pāḷiyaṃ āgatesuyeva saṅgahitattā. Corosītiādīnaṃ pana kenaci pariyāyena pāḷiyaṃ anāgatattā",
  "tika-vin02t:25_2": "dukkaṭaṃ vuttaṃ. Hasādhippāyatāti purimapadassa atthavivaraṇaṃ. Pāḷiyaṃ avuttepi",
  "tika-vin02t:25_3": "“jātiādīhi akkosavatthūhi parammukhā akkosantassa vatthūnaṃ anaññabhāvato yathā dukkaṭaṃ,",
  "tika-vin02t:25_4": "tathā davakamyatāya parammukhā vadantassapi dubbhāsitamevā”ti ācariyā vadanti. Sabbasattāti",
  "tika-vin02t:25_5": "ettha vacanatthavijānanapakatikā tiracchānagatāpi gahetabbā.",
  "tika-vin02t:26_0": "35. Anusāsanipurekkhāratāya ṭhatvā vadantassa cittassa lahuparivattibhāvato antarā",
  "tika-vin02t:26_1": "kope uppannepi anāpatti. Yaṃ akkosati, tassa upasampannatā, anaññāpadesena jātiādīhi",
  "tika-vin02t:26_2": "akkosanaṃ, “maṃ akkosatī”ti jānanā, atthapurekkhāratādīnaṃ abhāvatāti imānettha cattāri aṅgāni.",
  "tika-vin02t:27": "Omasavādasikkhāpadavaṇṇanā niṭṭhitā.",
  "tika-vin02t:28": "3. Pesuññasikkhāpadavaṇṇanā",
  "tika-vin02t:29_0": "36. Tatiye bhaṇḍanaṃ jātaṃ etesanti bhaṇḍanajātā. Sammantananti raho saṃsandanaṃ.",
  "tika-vin02t:29_1": "Hatthaparāmāsādivasena matthakaṃ patto kalaho jāto etesanti kalahajātā. Anāpattigāmikaṃ",
  "tika-vin02t:29_2": "viruddhavādabhūtaṃ vivādaṃ āpannāti vivādāpannā. Viggahasaṃvattanikā kathā viggāhikakathā.",
  "tika-vin02t:29_3": "Pisatīti pisuṇā, vācā, samagge satte avayavabhūte vagge bhinne karotīti attho. Pisuṇā",
  "tika-vin02t:29_4": "eva pesuññaṃ. Tāya vācāya vā samannāgato pisuṇo, tassa kammaṃ pesuññaṃ. Piyabhāvassa",
  "tika-vin02t:29_5": "suññakaraṇavācanti iminā pana “piyasuññakaraṇato pisuṇā”ti niruttinayena atthaṃ vadati.",
  "tika-vin02t:30_0": "Idhāpi “dasahākārehi pesuññaṃ upasaṃharatī”ti vacanato dasavidhaakkosavatthuvaseneva",
  "tika-vin02t:30_1": "pesuññaṃ upasaṃharantassa pācittiyaṃ. Pāḷimuttakānaṃ corotiādīnaṃ vasena pana dukkaṭamevāti",
  "tika-vin02t:30_2": "veditabbaṃ. “Anakkosavatthubhūtaṃ pana pesuññakaraṃ tassa kiriyaṃ vacanaṃ vā piyakamyatāya",
  "tika-vin02t:30_3": "upasaṃharantassa kiñcāpi iminā sikkhāpadena āpatti na dissati, tathāpi dukkaṭenettha",
  "tika-vin02t:30_4": "bhavitabba”nti vadanti. Jātiādīhi anaññāpadesena akkosantassa bhikkhuno sutvā bhikkhussa",
  "tika-vin02t:30_5": "upasaṃharaṇaṃ, piyakamyatābhedādhippāyesu aññataratā, tassa vijānanāti imānettha tīṇi aṅgāni.",
  "tika-vin02t:31": "Pesuññasikkhāpadavaṇṇanā niṭṭhitā.",
  "tika-vin02t:32": "4. Padasodhammasikkhāpadavaṇṇanā",
  "tika-vin02t:33_0": "45. Catutthe ekatoti anupasampannena saddhiṃ. Purimabyañjanena sadisaṃ pacchābyañjananti",
  "tika-vin02t:33_1": "“rūpaṃ anicca”nti ettha anicca-saddena sadisaṃ “vedanā aniccā”ti ettha anicca-saddaṃ",
  "tika-vin02t:33_2": "vadati. Akkharasamūhoti avibhattiko akkharasamūho. Akkharānubyañjanasamūho padanti",
  "tika-vin02t:33_3": "vibhattiantaṃ padamāha. Vibhattiantameva padaṃ gahetvā “paṭhamapadaṃ padameva, dutiyaṃ anupada”nti vuttaṃ.",
  "tika-vin02t:34_0": "Ekaṃ padanti gāthāpadaṃ sandhāya vadati. Padagaṇanāyāti gāthāpadagaṇanāya. Apāpuṇitvāti",
  "tika-vin02t:34_1": "saddhiṃ akathetvā. Runti opātetīti ettha anunāsiko āgamavasena vutto, saṃyogapubbassa",
  "tika-vin02t:34_2": "rassattaṃ katanti veditabbaṃ. Tenāha “rū-kāramattamevā”ti. Ettha ca “rūpaṃ aniccanti",
  "tika-vin02t:34_3": "bhaṇa sāmaṇerā”ti vuccamāno sace rū-kāraṃ avatvā ru-iti rassaṃ katvā vadati, aññaṃ",
  "tika-vin02t:34_4": "bhaṇitaṃ nāma hoti, tasmā anāpatti. Evañca katvā “vedanā aniccā”ti etthāpi anicca-saddamatteneva",
  "tika-vin02t:34_5": "āpatti hotīti veditabbaṃ. Esa nayoti ekamevakkharaṃ vatvā ṭhānaṃ. “Manopubbaṅgamā",
  "tika-vin02t:34_6": "dhammā”ti vuccamāno hi ma-kāramattameva vatvā tiṭṭhati. “Evaṃ me suta”ntiādisuttaṃ",
  "tika-vin02t:34_7": "bhaṇāpiyamāno e-kāraṃ vatvā tiṭṭhati ce, anvakkharena pācittiyaṃ, aparipuṇṇapadaṃ",
  "tika-vin02t:34_8": "vatvā ṭhite anubyañjanena. Padesu ekaṃ paṭhamapadaṃ virajjhati, dutiyena anupadena pācittiyaṃ.",
  "tika-vin02t:35_0": "Anaṅgaṇasuttaṃ sammādiṭṭhisuttaṃ mahāvedallañca dhammasenāpatinā bhāsitaṃ, anumānasuttaṃ",
  "tika-vin02t:35_1": "mahāmoggallānattherena, cūḷavedallasuttaṃ dhammadinnāya theriyā bhāsitaṃ. Paccekabuddhabhāsitampi",
  "tika-vin02t:35_2": "buddhabhāsiteyeva saṅgahaṃ gacchati. Aṭṭhakathānissitoti pubbe magadhabhāsāya vuttaṃ",
  "tika-vin02t:35_3": "dhammasaṅgahāruḷhaṃ aṭṭhakathaṃ sandhāya vadati. Idānipi “yathāpi dīpiko nāma, nilīyitvā",
  "tika-vin02t:35_4": "gaṇhate mige”ti evamādikaṃ saṅgahāruḷhaṃ aṭṭhakathāvacanaṃ gahetabbanti vadanti.",
  "tika-vin02t:35_5": "Pāḷinissitoti “makkaṭī vajjiputtā cā”tievamādinā pāḷiyaṃyeva āgato. Vivaṭṭūpanissitanti",
  "tika-vin02t:35_6": "nibbānupanissitaṃ. Vivaṭṭanissitaṃ pana sāmaññato gahetabbanti āha “kiñcāpī”tiādi.",
  "tika-vin02t:35_7": "Therassāti nāgasenattherassa. Maggakathādīni pakaraṇāni. “Akkharena vāceti, akkharakkhare",
  "tika-vin02t:35_8": "āpatti pācittiyassā”ti vattabbe “akkharāya vāceti, akkharakkharāya āpatti pācittiyassā”ti pāḷiyaṃ vuttaṃ.",
  "tika-vin02t:36_0": "48. Anupasampannena saddhiṃ gaṇhantassa anāpattīti anupasampannena saha nisīditvā",
  "tika-vin02t:36_1": "uddesaṃ gaṇhantassa anāpatti vuttā. Daharabhikkhu nisinno…pe… bhaṇato anāpattīti",
  "tika-vin02t:36_2": "ettha dvīsupi ṭhitesu nisinnesu vā upasampannassa bhaṇāmīti bhaṇantassa anāpattiyeva.",
  "tika-vin02t:36_3": "Upacāraṃ muñcitvāti parisapariyantato dvādasahatthaṃ muñcitvā. “Nisinne vācemī”ti",
  "tika-vin02t:36_4": "bhaṇantassapi upacāraṃ muñcitvā nisinnattā anāpatti. Sace pana dūre nisinnampi vācemīti",
  "tika-vin02t:36_5": "visuṃ sallakkhetvā bhaṇati, āpattiyeva. Eko pādo na āgacchatīti pubbe paguṇoyeva",
  "tika-vin02t:36_6": "pacchā asarantassa na āgacchati, taṃ “evaṃ bhaṇāhī”ti ekato bhaṇantassa anāpatti.",
  "tika-vin02t:36_7": "Opātetīti saddhiṃ katheti. Sesamettha uttānameva. Anupasampannatā, vuttalakkhaṇadhammaṃ",
  "tika-vin02t:36_8": "padaso vācanatā, ekato bhaṇanañcāti imānettha tīṇi aṅgāni.",
  "tika-vin02t:37": "Padasodhammasikkhāpadavaṇṇanā niṭṭhitā.",
  "tika-vin02t:38": "5. Sahaseyyasikkhāpadavaṇṇanā",
  "tika-vin02t:39_0": "49-50. Pañcame vikūjamānāti nitthunantā. Kākacchamānāti rodantā. Tatridaṃ vatthunidassanaṃ",
  "tika-vin02t:39_1": "vā. Tena nu kho pātitanti pucchāvasena kathitattā natthi musāvādo. Keci pana “sandehavasena",
  "tika-vin02t:39_2": "vacanaṃ musā nāma na hoti, tasmā evaṃ vutta”nti vadanti. Santikaṃ agantvāti “yaṃ",
  "tika-vin02t:39_3": "etesaṃ na kappati, taṃ tesampi na kappatī”ti adhippāyena agantvā.",
  "tika-vin02t:40_0": "51. Dirattatirattanti ettha vacanasiliṭṭhatāmattena diratta-ggahaṇaṃ katanti veditabbaṃ.",
  "tika-vin02t:40_1": "Tirattañhi sahavāse labbhamāne diratte vattabbameva natthīti dirattaggahaṇaṃ visuṃ",
  "tika-vin02t:40_2": "na yojeti. Tenevāha “uttaridirattatirattanti bhagavā sāmaṇerānaṃ saṅgahakaraṇatthāya",
  "tika-vin02t:40_3": "tirattaparihāraṃ adāsī”ti. Nirantaraṃ tirattadassanatthaṃ vā dirattaggahaṇaṃ kataṃ.",
  "tika-vin02t:40_4": "Kevalañhi tirattanti vutte aññattha vāsena antarikampi tirattaṃ gaṇheyya, dirattavisiṭṭhaṃ",
  "tika-vin02t:40_5": "pana tirattaṃ vuccamānaṃ tena anantarikameva tirattaṃ dīpeti. Sayanaṃ seyyā, sayanti",
  "tika-vin02t:40_6": "etthātipi seyyāti āha “kāyappasāraṇasaṅkhāta”ntiādi. Tasmāti yasmā ubhayampi pariggahitaṃ,",
  "tika-vin02t:40_7": "tasmā. Pañcahi chadanehīti iṭṭhakasilāsudhātiṇapaṇṇasaṅkhaātehi pañcahi chadanehi.",
  "tika-vin02t:40_8": "Vācuggatavasenāti paguṇavasena. Diyaḍḍhahatthubbedho vaḍḍhakīhatthena gahetabbo.",
  "tika-vin02t:40_9": "Ekūpacāroti vaḷañjanadvārassa ekattaṃ sandhāya vuttaṃ. Satagabbhaṃ vā catussālaṃ",
  "tika-vin02t:40_10": "ekūpacāraṃ hotīti sambandho.",
  "tika-vin02t:41_0": "Uparimatalena saddhiṃ asambaddhabhittikassāti idaṃ tulāya abbhantare sayitvā puna",
  "tika-vin02t:41_1": "teneva susirena nikkhamitvā bhittiantarena heṭṭhimatalaṃ pavisituṃ yoggepi uparimatalena",
  "tika-vin02t:41_2": "asambaddhabhittike senāsane anāpattiyā vuttāya tathā pavisituṃ asakkuṇeyye sambaddhabhittike",
  "tika-vin02t:41_3": "vattabbameva natthīti dassanatthaṃ vuttaṃ, na pana sambaddhabhittike āpattīti dassanatthaṃ",
  "tika-vin02t:41_4": "vuttaṃ. Heṭṭhāpāsāde sayitabhikkhussa anāpattīti idampi tādise senāsane heṭṭhimatale",
  "tika-vin02t:41_5": "sayitasseva āpattippasaṅkā siyāti taṃnivāraṇatthaṃ vuttaṃ, na pana uparimatale sayitassa",
  "tika-vin02t:41_6": "āpattīti dassanatthaṃ. Nānūpacāreti yattha bahi nisseṇiṃ katvā uparimatalaṃ ārohanti,",
  "tika-vin02t:41_7": "tādisaṃ sandhāya vuttaṃ. Uparimatalepi ākāsaṅgaṇe nipajjantassa āpattiyā abhāvato",
  "tika-vin02t:41_8": "“chadanabbhantare”ti vuttaṃ.",
  "tika-vin02t:42_0": "Sabhāsaṅkhepenāti sabhākārena. Aḍḍhakuṭṭake senāsaneti ettha “aḍḍhakuṭṭakaṃ nāma",
  "tika-vin02t:42_1": "yattha ekaṃ passaṃ muñcitvā tīsu passesu bhittiyo baddhā honti, yattha vā ekasmiṃ",
  "tika-vin02t:42_2": "passe bhittiṃ uṭṭhāpetvā ubhosu passesu upaḍḍhaṃ upaḍḍhaṃ katvā bhittiyo uṭṭhāpenti,",
  "tika-vin02t:42_3": "tādisaṃ senāsana”nti tīsupi gaṇṭhipadesu vuttaṃ. Gaṇṭhipade pana “aḍḍhakuṭṭaketi",
  "tika-vin02t:42_4": "chadanaṃ aḍḍhena asampattakuṭṭake”ti vuttaṃ, tampi no na yuttaṃ. “Vāḷasaṅghāṭo nāma",
  "tika-vin02t:42_5": "thambhānaṃ upari vāḷarūpehi katasaṅghāṭo vuccatī”ti vadanti. Parikkhepassa bahigateti",
  "tika-vin02t:42_6": "ettha yasmiṃ passe parikkhepo natthi, tatthāpi parikkhepārahappadesato bahigate anāpattiyevāti",
  "tika-vin02t:42_7": "daṭṭhabbaṃ. Aparicchinnagabbhūpacāreti ettha majjhe vivaṭaṅgaṇavantāsu pamukhamahācatussālāsu",
  "tika-vin02t:42_8": "yathā ākāsaṅgaṇaṃ anotaritvā pamukheneva gantvā sabbagabbhe pavisituṃ na sakkā hoti,",
  "tika-vin02t:42_9": "evaṃ ekekagabbhassa dvīsu passesu kuṭṭaṃ nīharitvā kataṃ paricchinnagabbhūpacāraṃ",
  "tika-vin02t:42_10": "nāma, idaṃ pana tādisaṃ na hotīti “aparicchinnagabbhūpacāre”ti vuttaṃ. Sabbagabbhe",
  "tika-vin02t:42_11": "pavisantīti gabbhūpacārassa aparicchinnattā ākāsaṅgaṇaṃ anotaritvā pamukheneva gantvā",
  "tika-vin02t:42_12": "taṃ taṃ gabbhaṃ pavisanti. Atha kuto tassa parikkhepoyeva sabbaparicchannattāti vuttanti",
  "tika-vin02t:42_13": "āha “gabbhaparikkhepoyeva hissa parikkhepo”ti. Idañca samantā gabbhabhittiyo sandhāya",
  "tika-vin02t:42_14": "vuttaṃ. Catussālavasena sanniviṭṭhepi senāsane gabbhapamukhaṃ visuṃ aparikkhittampi",
  "tika-vin02t:42_15": "samantā ṭhitagabbhabhittīnaṃ vasena parikkhittaṃ nāma hoti.",
  "tika-vin02t:43_0": "“Nanu ca ‘aparikkhitte pamukhe anāpattī’ti andhakaṭṭhakathāyaṃ avisesena vuttaṃ,",
  "tika-vin02t:43_1": "tasmā catussālavasena sanniviṭṭhepi senāsane visuṃ aparikkhitte pamukhe anāpattiyevā”ti",
  "tika-vin02t:43_2": "yo vadeyya, tassa vādaparimocanatthaṃ idaṃ vuttaṃ “yaṃ pana…pe… pāṭekkasannivesā",
  "tika-vin02t:43_3": "ekacchadanā gabbhapāḷiyo sandhāya vutta”nti. Idaṃ vuttaṃ hoti – “aparikkhitte pamukhe",
  "tika-vin02t:43_4": "anāpattīti yaṃ vuttaṃ, taṃ na catussālavasena sanniviṭṭhā gabbhapāḷiyo sandhāya vuttaṃ,",
  "tika-vin02t:43_5": "kiñcarahi visuṃ sanniviṭṭhaṃ ekameva gabbhapāḷiṃ sandhāya. Tādisāya hi gabbhapāḷiyā",
  "tika-vin02t:43_6": "aparikkhitte pamukhe anāpatti, na catussālavasena sanniviṭṭhāyā”ti. Ekāya ca gabbhapāḷiyā",
  "tika-vin02t:43_7": "tassa tassa gabbhassa upacāraṃ paricchinditvā antamaso ubhosu passesu khuddakabhittīnaṃ",
  "tika-vin02t:43_8": "uṭṭhāpanamattenapi pamukhaṃ parikkhittaṃ nāma hoti, catussālavasena sanniviṭṭhāsu",
  "tika-vin02t:43_9": "pana gabbhapāḷīsu ubhosu passesu gabbhabhittīnaṃ vasenapi pamukhaṃ parikkhittaṃ nāma",
  "tika-vin02t:43_10": "hoti. Tasmā yaṃ iminā lakkhaṇena parikkhittaṃ pamukhaṃ, tattha āpatti, itarattha",
  "tika-vin02t:43_11": "anāpattīti idamettha sanniṭṭhānaṃ.",
  "tika-vin02t:44_0": "Idāni “aparikkhitte pamukhe anāpattī”ti vatvā tasseva vacanassa adhippāyaṃ pakāsentena",
  "tika-vin02t:44_1": "yaṃ vuttaṃ “bhūmiyaṃ vinā jagatiyā pamukhaṃ sandhāya kathita”nti, tassa ayuttatāvibhāvanatthaṃ",
  "tika-vin02t:44_2": "“yañca tatthā”tiādi āraddhaṃ. Bhūmiyaṃ vinā jagatiyā pamukhaṃ sandhāya kathitanti",
  "tika-vin02t:44_3": "hi imassa vacanassa ayamadhippāyo – “aparikkhitte pamukhe anāpattī”ti yaṃ vuttaṃ,",
  "tika-vin02t:44_4": "taṃ vinā vatthuṃ bhūmiyaṃ katagehassa pamukhaṃ sandhāya kathitaṃ. Sace pana uccavatthukaṃ",
  "tika-vin02t:44_5": "pamukhaṃ hoti, parikkhittasaṅkhyaṃ na gacchatīti. Tenevāha “dasahatthubbedhāpi hi",
  "tika-vin02t:44_6": "jagati parikkhepasaṅkhyaṃ na gacchatī”ti. Heṭṭhāpi idameva manasi sannidhāya vuttaṃ",
  "tika-vin02t:44_7": "“uccavatthukaṃ cepi hoti, pamukhe sayito gabbhe sayitānaṃ āpattiṃ na karotī”ti. Tatthāti",
  "tika-vin02t:44_8": "andhakaṭṭhakathāyaṃ. Jagatiyā pamāṇaṃ vatvāti “sace jagatiyā otaritvā bhūmiyaṃ sayito,",
  "tika-vin02t:44_9": "jagatiyā upari sayitaṃ na passatī”ti evaṃ jagatiyā ubbedhena pamāṇaṃ vatvā. Ekasālādīsu",
  "tika-vin02t:44_10": "ujukameva dīghaṃ katvā sannivesito pāsādo ekasālasanniveso. Dvisālasannivesādayopi",
  "tika-vin02t:44_11": "vuttānusārato veditabbā. Sālappabhedadīpanameva cettha heṭṭhā vuttato viseso.",
  "tika-vin02t:45_0": "Majjhepākāraṃ karontīti etthāpi parikkhepassa heṭṭhimaparicchedena diyaḍḍhahatthubbedhattā",
  "tika-vin02t:45_1": "diyaḍḍhahatthaṃ cepi majjhe pākāraṃ karonti, nānūpacārameva hotīti veditabbaṃ. Na",
  "tika-vin02t:45_2": "hi chiddena gehaṃ ekūpacāraṃ nāma hotīti ettha sace ubbedhena diyaḍḍhahatthabbhantare",
  "tika-vin02t:45_3": "manussānaṃ sañcārappahonakaṃ chiddaṃ hoti, tampi dvāramevāti ekūpacāraṃ hoti. Kiṃ",
  "tika-vin02t:45_4": "parikkhepoviddhastoti pamukhassa parikkhepaṃ sandhāya vadati. Sabbattha pañcannaṃyeva",
  "tika-vin02t:45_5": "chadanānaṃ āgatattā vadati “pañcannaṃ aññatarena chadanena channā”ti.",
  "tika-vin02t:46_0": "53. Pāḷiyaṃ “seyyā nāma sabbacchannā sabbaparicchannā yebhuyyenacchannā yebhuyyenaparicchannā”ti",
  "tika-vin02t:46_1": "vadantena yebhuyyenacchannayebhuyyenaparicchannasenāsanaṃ pācittiyassa avasānaṃ viya",
  "tika-vin02t:46_2": "katvā dassitaṃ, “upaḍḍhacchanne upaḍḍhaparicchanne āpatti dukkaṭassā”ti vadantena",
  "tika-vin02t:46_3": "ca upaḍḍhacchannaupaḍḍhaparicchannasenāsanaṃ dukkaṭassa ādiṃ katvā dassitaṃ, ubhinnamantarā",
  "tika-vin02t:46_4": "kena bhavitabbaṃ pācittiyena, udāhu dukkaṭenāti? Lokavajjasikkhāpadasseva anavasesaṃ",
  "tika-vin02t:46_5": "katvā paññāpanato imassa ca paṇṇattivajjattā yebhuyyenacchannayebhuyyenaparicchannassa",
  "tika-vin02t:46_6": "upaḍḍhacchannaupaḍḍhaparicchannassa ca antarā pācittiyaṃ anivāritameva, tasmā vinayavinicchaye",
  "tika-vin02t:46_7": "ca garukeyeva ṭhātabbattā aṭṭhakathāyampi pācittiyameva dassitaṃ. Satta pācittiyānīti",
  "tika-vin02t:46_8": "pāḷiyaṃ vuttapācittiyaṃ sāmaññato ekattena gahetvā vuttaṃ. Visuṃ pana gayhamāne “sabbacchanne",
  "tika-vin02t:46_9": "sabbaparicchanne pācittiyaṃ, yebhuyyenacchanne yebhuyyenaparicchanne pācittiya”nti",
  "tika-vin02t:46_10": "aṭṭheva pācittiyāni honti.",
  "tika-vin02t:47_0": "Senambamaṇḍapavaṇṇaṃ hotīti sīhaḷadīpe kira uccavatthuko sabbacchanno sabbaaparicchanno",
  "tika-vin02t:47_1": "evaṃnāmako sannipātamaṇḍapo atthi, taṃ sandhāyetaṃ vuttaṃ. Yadi jagatiparikkhepasaṅkhyaṃ",
  "tika-vin02t:47_2": "gacchati, uccavatthukattā maṇḍapassa sabbaaparicchannatā na yujjatīti āha “imināpetaṃ",
  "tika-vin02t:47_3": "veditabba”ntiādi. Cūḷakacchannādīni cettha evaṃ veditabbāni – yassa catūsu bhāgesu",
  "tika-vin02t:47_4": "eko channo, sesā acchannā, idaṃ cūḷakacchannaṃ. Yassa tīsu bhāgesu dve channā, eko",
  "tika-vin02t:47_5": "acchanno, idaṃ yebhuyyenacchannaṃ. Yassa dvīsu bhāgesu eko channo, eko acchanno,",
  "tika-vin02t:47_6": "idaṃ upaḍḍhacchannaṃ nāma senāsanaṃ. Cūḷakaparicchannādīnipi imināva nayena veditabbāni.",
  "tika-vin02t:47_7": "Sesaṃ uttānameva. Pācittiyavatthukasenāsanaṃ, tattha tattha anupasampannena saha",
  "tika-vin02t:47_8": "nipajjanaṃ, catutthadivase sūriyatthaṅgamananti imānettha tīṇi aṅgāni.",
  "tika-vin02t:48": "Sahaseyyasikkhāpadavaṇṇanā niṭṭhitā.",
  "tika-vin02t:49": "6. Dutiyasahaseyyasikkhāpadavaṇṇanā",
  "tika-vin02t:50_0": "55. Chaṭṭhe “paṭhamasikkhāpade ‘bhikkhuṃ ṭhapetvā avaseso anupasampanno nāmā’ti vuttattā",
  "tika-vin02t:50_1": "‘mātugāmopi anupasampannaggahaṇena gahitoyevā’ti catutthadivase mātugāmena saddhiṃ",
  "tika-vin02t:50_2": "sayantassa dvīhi sikkhāpadehi dve pācittiyāni hontī”ti vadanti. Gaṇṭhipadesu pana",
  "tika-vin02t:50_3": "tīsupi “imasmiṃ sikkhāpade mātugāmassa visuṃ vuccamānattā paṭhamasikkhāpade ‘bhikkhuṃ",
  "tika-vin02t:50_4": "ṭhapetvā avaseso anupasampanno nāmā’ti purisasseva gahaṇaṃ anucchavika”nti vuttaṃ,",
  "tika-vin02t:50_5": "tadeva ca yuttataraṃ.",
  "tika-vin02t:51_0": "Yañca idha “paṭhamadivasepīti pi-saddena catutthadivasepīti vuttaṃ hotī”ti kāraṇaṃ",
  "tika-vin02t:51_1": "vadanti, tampi akāraṇaṃ pi-saddo sampiṇḍanatthoyevāti niyamābhāvato avadhāraṇatthassa",
  "tika-vin02t:51_2": "ca sambhavato. Sambhāvane vā pi-saddo daṭṭhabbo. Tena idha paṭhamadivasepi tāva āpatti,",
  "tika-vin02t:51_3": "dutiyādidivase kimeva vattabbanti imamatthaṃ dīpeti. Sampiṇḍanatthepi pi-sadde gayhamāne",
  "tika-vin02t:51_4": "imināva sikkhāpadena āpajjitabbāpattiyā aññasmimpi divase āpajjanaṃ dīpeti, na paṭhamasikkhāpadena",
  "tika-vin02t:51_5": "āpajjitabbāpattiyāti akāraṇameva tanti daṭṭhabbaṃ. “Matitthī pārājikavatthubhūtāpi",
  "tika-vin02t:51_6": "anupādinnapakkhe ṭhitattā sahaseyyāpattiṃ na janetī”ti vadanti. “Atthaṅgate sūriye",
  "tika-vin02t:51_7": "mātugāme nipanne bhikkhu nipajjatī”ti vacanato divā sayantassa sahaseyyāpatti na",
  "tika-vin02t:51_8": "hotiyevāti daṭṭhabbaṃ. Pācittiyavatthukasenāsanaṃ, tattha mātugāmena saha nipajjanaṃ,",
  "tika-vin02t:51_9": "sūriyatthaṅgamananti imānettha tīṇi aṅgāni.",
  "tika-vin02t:52": "Dutiyasahaseyyasikkhāpadavaṇṇanā niṭṭhitā.",
  "tika-vin02t:53": "7. Dhammadesanāsikkhāpadavaṇṇanā",
  "tika-vin02t:54_0": "60-64. Sattame gharaṃ nayatīti gharaṇī, gharanāyikā. Tenāha “gharasāminī”ti. Suṇhāti",
  "tika-vin02t:54_1": "suṇisā. Na yakkhenātiādīnaṃ “aññatrā”ti iminā sambandho. Purisaviggahaṃ gahetvā ṭhitena",
  "tika-vin02t:54_2": "yakkhena vā petena vā tiracchānena vā saddhiṃ ṭhitāyapi desetuṃ na vaṭṭati. Akkharāya",
  "tika-vin02t:54_3": "desetīti ettha “chappañcavācato uttari ‘imaṃ padaṃ bhāsissāmī’ti ekampi akkharaṃ",
  "tika-vin02t:54_4": "vatvā tiṭṭhati, āpattiyevā”ti vadanti.",
  "tika-vin02t:55_0": "66. “Eko gāthāpādoti idaṃ gāthābandhameva sandhāya vuttaṃ, aññattha pana vibhattiantapadameva",
  "tika-vin02t:55_1": "gahetabba”nti vadanti. “Aṭṭhakathaṃ dhammapadaṃ jātakādivatthuṃ vāti imināpi porāṇaṃ",
  "tika-vin02t:55_2": "saṅgītiāruḷhameva aṭṭhakathādi vutta”nti vadanti. Aṭṭhakathādipāṭhaṃ ṭhapetvā damiḷādibhāsantarena",
  "tika-vin02t:55_3": "yathāruci kathetuṃ vaṭṭati. Padasodhamme vuttappabhedoti iminā aññattha anāpattīti",
  "tika-vin02t:55_4": "dīpeti. Uṭṭhahitvā puna nisīditvāti iriyāpathaparivattananayena nānāiriyāpathenapi",
  "tika-vin02t:55_5": "anāpattīti dīpeti. Sabbaṃ cepi dīghanikāyaṃ kathetīti yāva na niṭṭhāti, tāva punadivasepi katheti.",
  "tika-vin02t:56_0": "Dutiyassa viññūpurisassa aggahaṇaṃ akiriyā. Mātugāmena saddhiṃ ṭhitassa ca viññūpurisassa",
  "tika-vin02t:56_1": "ca upacāro aniyatesu vuttanayeneva gahetabbo. Sesaṃ uttānameva. Vuttalakkhaṇassa",
  "tika-vin02t:56_2": "dhammassa channaṃ vācānaṃ upari desanā, vuttalakkhaṇo mātugāmo, iriyāpathapaavattanābhāvo,",
  "tika-vin02t:56_3": "viññūpurisābhāvo, apañhavissajjanāti imāni panettha pañca aṅgāni.",
  "tika-vin02t:57": "Dhammadesanāsikkhāpadavaṇṇanā niṭṭhitā.",
  "tika-vin02t:58": "8. Bhūtārocanasikkhāpadavaṇṇanā",
  "tika-vin02t:59_0": "77. Aṭṭhame antarāti parinibbānasamayato aññasmiṃ kāle. Atikaḍḍhiyamānenāti “vadatha,",
  "tika-vin02t:59_1": "bhante, kiṃ tumhehi adhigata”nti evaṃ nippīḷiyamānena. Anatikaḍḍhiyamānenapi pucchite",
  "tika-vin02t:59_2": "vā apucchite vā tathārūpe kāraṇe sati ārocetuṃ vaṭṭatiyeva. Teneva aññatarena daharabhikkhunā",
  "tika-vin02t:59_3": "upavadito aññataro thero “āvuso, uparimaggatthāya vāyāmaṃ mā akāsi, khīṇāsavo tayā",
  "tika-vin02t:59_4": "upavadito”ti āha. Therena ca “atthi te, āvuso, imasmiṃ sāsane patiṭṭhā”ti vutto daharabhikkhu",
  "tika-vin02t:59_5": "“āma, bhante, sotāpanno aha”nti avoca. “Kārako aya”nti ñatvāpi paṭipattiyā amoghabhāvadassanena",
  "tika-vin02t:59_6": "samuttejanāya sampahaṃsanāya ca ariyā attānaṃ pakāsentiyeva. Sutapariyattisīlaguṇanti",
  "tika-vin02t:59_7": "sutaguṇaṃ pariyattiguṇaṃ sīlaguṇañca. Ummattakassa idha avacane kāraṇaṃ vadantena",
  "tika-vin02t:59_8": "khittacittavedanaṭṭānampi avacane kāraṇaṃ vuttamevāti daṭṭhabbaṃ. Iti-saddena vā",
  "tika-vin02t:59_9": "ādiatthena khittacittavedanaṭṭe saṅgaṇhāti. Teneva vadati “cittakkhepassa vā abhāvā”ti.",
  "tika-vin02t:59_10": "Diṭṭhisampannānanti maggaphaladiṭṭhiyā samannāgatānaṃ. Ariyānameva hi ummattakādibhāvo",
  "tika-vin02t:59_11": "natthi. Jhānalābhino pana tasmiṃ sati jhānā parihāyanti, tasmā tesaṃ abhūtārocanapaccayā",
  "tika-vin02t:59_12": "anāpatti vattabbā, na bhūtārocanapaccayā. Tenevāha “bhūtārocanapaccayā anāpatti na vattabbā”ti.",
  "tika-vin02t:60_0": "Pubbe avuttehīti catutthapārājike avuttehi. Idañca sikkhāpadaṃ paṇṇattiajānanavasena",
  "tika-vin02t:60_1": "acittakasamuṭṭhānaṃ hoti. Ariyā cettha paṇṇattiṃ jānantā vītikkamaṃ na karonti, puthujjanā",
  "tika-vin02t:60_2": "pana paṇṇattiṃ jānitvāpi vītikkamaṃ karonti, te ca satthuno āṇāvītikkamacetanāya",
  "tika-vin02t:60_3": "balavaakusalabhāvato jhānā parihāyantīti daṭṭhabbaṃ, ukkaṭṭhaparicchedena ariyapuggale",
  "tika-vin02t:60_4": "eva sandhāya “kusalābyākatacittehi dvicitta”nti vuttaṃ. Paṇṇattiṃ ajānantā pana jhānalābhī",
  "tika-vin02t:60_5": "puthujjanā vatthumhi lobhavasena akusalacittenapi na ārocentīti natthi. Idha dukkhavedanāya",
  "tika-vin02t:60_6": "abhāvato “dvivedana”nti imassa anurūpaṃ katvā dvicittanti idaṃ vuttanti evaṃ vā ettha",
  "tika-vin02t:60_7": "adhippāyo gahetabbo. Sesaṃ uttānameva. Uttarimanussadhammassa bhūtatā, anupasampannassa",
  "tika-vin02t:60_8": "ārocanaṃ, taṅkhaṇavijānanā, anaññappadesoti imāni panettha cattāri aṅgāni.",
  "tika-vin02t:61": "Bhūtārocanasikkhāpadavaṇṇanā niṭṭhitā.",
  "tika-vin02t:62": "9. Duṭṭhullārocanasikkhāpadavaṇṇanā",
  "tika-vin02t:63_0": "78. Navame duṭṭhullasaddatthadassanatthanti duṭṭhullasaddassa atthadassanatthaṃ.",
  "tika-vin02t:63_1": "Atthe hi dassite saddopi “ayaṃ etesu atthesu vattatī”ti dassitoyeva hoti. “Yaṃ yaṃ",
  "tika-vin02t:63_2": "duṭṭhullasaddena abhidhīyati, taṃ sabbaṃ dassetuṃ pārājikāni vuttānī”ti ayañhettha",
  "tika-vin02t:63_3": "adhippāyo. Tatrāyaṃ vicāraṇāti tatra pāḷiyaṃ ayaṃ vicāraṇā, tatra pāḷiaṭṭhakathāsu",
  "tika-vin02t:63_4": "vā ayaṃ vicāraṇā. Tattha bhaveyyāti tattha kassaci vimati evaṃ bhaveyya. Anupasampannassa",
  "tika-vin02t:63_5": "duṭṭhullārocane viya dukkaṭena bhavitabbanti āha “dukkaṭaṃ āpajjatī”ti. Akkosantopi",
  "tika-vin02t:63_6": "dukkaṭaṃ āpajjeyyāti omasavādena dukkaṭaṃ āpajjeyya. Adhippāyaṃ ajānantenapi aṭṭhakathācariyānaṃ",
  "tika-vin02t:63_7": "vacaneyeva ṭhātabbanti dīpanatthaṃ “aṭṭhakathācariyāva ettha pamāṇa”nti vuttaṃ. Punapi",
  "tika-vin02t:63_8": "aṭṭhakathāvacanameva upapattito daḷhaṃ katvā patiṭṭhapento “imināpi ceta”ntiādimāha.",
  "tika-vin02t:64": "80. “Aññatra bhikkhusammutiyā”ti vuttattā sammuti atthīti gahetabbāti āha “idha vuttattāyevā”tiādi.",
  "tika-vin02t:65_0": "82. Ādito pañca sikkhāpadānīti pāṇātipātādīni pañca sikkhāpadāni. “Sesānīti vikālabhojanādīni",
  "tika-vin02t:65_1": "pañcā”ti vadanti. Keci pana “ādito paṭṭhāya pañca sikkhāpadānīti sukkavissaṭṭhiādīni",
  "tika-vin02t:65_2": "pañcā”ti vadanti, taṃ na gahetabbaṃ. Pāṇātipātādīni hi daseva sikkhāpadāni sāmaṇerānaṃ",
  "tika-vin02t:65_3": "paññattāni. Vuttañhetaṃ –",
  "tika-vin02t:66_0": "“Atha kho sāmaṇerānaṃ etadahosi ‘kati nu kho amhākaṃ sikkhāpadāni, kattha ca amhehi",
  "tika-vin02t:66_1": "sikkhitabba’nti? Bhagavato etamatthaṃ ārocesuṃ. Anujānāmi, bhikkhave, sāmaṇerānaṃ",
  "tika-vin02t:66_2": "dasa sikkhāpadāni, tesu ca sāmaṇerehi sikkhituṃ, pāṇātipātā veramaṇī adinnādānā veramaṇī”tiādi.",
  "tika-vin02t:67_0": "Tesaṃ paññattesuyeva sikkhāpadesu duṭṭhullāduṭṭhullavicāraṇā kātabbā, na ca sukkavissaṭṭhiādīni",
  "tika-vin02t:67_1": "visuṃ tesaṃ paññattāni atthīti. Atha bhikkhuno duṭṭhullasaṅkhātāni sukkavissaṭṭhiādīni",
  "tika-vin02t:67_2": "anupasampannassa kiṃ nāma hontīti āha “sukkavissaṭṭhi…pe… ajjhācāro nāmāti vutta”nti.",
  "tika-vin02t:67_3": "Imināpi cetaṃ siddhaṃ “anupasampannassa sukkavissaṭṭhiādi duṭṭhullaṃ nāma na hotī”ti.",
  "tika-vin02t:67_4": "Ajjhācāro nāmāti hi vadanto anupasampannassa sukkavissaṭṭhiādi kevalaṃ ajjhācāro",
  "tika-vin02t:67_5": "nāma hoti, na pana duṭṭhullo nāma ajjhācāroti dīpeti. “Ajjhācāro nāmāti ca aṭṭhakathāyaṃ",
  "tika-vin02t:67_6": "vuttattā akattabbarūpattā ca anupasampannassa sukkavissaṭṭhiādīni daṇḍakammavatthupakkhaṃ",
  "tika-vin02t:67_7": "bhajanti, tāni ca aññassa anupasampannassa avaṇṇakāmatāya ārocento bhikkhu dukkaṭaṃ",
  "tika-vin02t:67_8": "āpajjatī”ti vadanti. Idha pana anupasampannaggahaṇena sāmaṇerasāmaṇerīsikkhamānānaṃ",
  "tika-vin02t:67_9": "gahaṇaṃ veditabbaṃ. Sesamettha uttānameva. Antimavatthuṃ anajjhāpannassa bhikkhuno",
  "tika-vin02t:67_10": "savatthuko saṅghādiseso, anupasampannassa ārocanaṃ, bhikkhusammutiyā abhāvoti imāni",
  "tika-vin02t:67_11": "panettha tīṇi aṅgāni.",
  "tika-vin02t:68": "Duṭṭhullārocanasikkhāpadavaṇṇanā niṭṭhitā.",
  "tika-vin02t:69": "10. Pathavīkhaṇanasikkhāpadavaṇṇanā",
  "tika-vin02t:70_0": "84-86. Dasame ekindriyanti “kāyindriyaṃ atthī”ti maññamānā vadanti. Muṭṭhippamāṇāti",
  "tika-vin02t:70_1": "muṭṭhinā saṅgahetabbappamāṇā. Ettha kiñcāpi yebhuyyapaṃsuṃ appapaṃsuñca pathaviṃ",
  "tika-vin02t:70_2": "vatvā upaḍḍhapaṃsukā pathavī na vuttā, tathāpi paṇṇattivajjasikkhāpadesu sāvasesapaññattiyāpi",
  "tika-vin02t:70_3": "sambhavato upaḍḍhapaṃsukāyapi pathaviyā pācittiyamevāti gahetabbaṃ. Keci pana “sabbacchannādīsu",
  "tika-vin02t:70_4": "upaḍḍhe dukkaṭassa vuttattā idhāpi dukkaṭaṃ yutta”nti vadanti, taṃ na yuttaṃ pācittiyavatthukañca",
  "tika-vin02t:70_5": "anāpattivatthukañca duvidhaṃ pathaviṃ ṭhapetvā aññissā dukkaṭavatthukāya tatiyāya",
  "tika-vin02t:70_6": "pathaviyā abhāvato. Dveyeva hi pathaviyo vuttā “jātā ca pathavī ajātā ca pathavī”ti.",
  "tika-vin02t:70_7": "Tasmā dvīsu aññatarāya pathaviyā bhavitabbaṃ, vinayavinicchaye ca sampatte garukeyeva",
  "tika-vin02t:70_8": "ṭhātabbattā na sakkā ettha anāpattiyā bhavituṃ. Sabbacchannādīsu pana upaḍḍhe dukkaṭaṃ",
  "tika-vin02t:70_9": "yuttaṃ tattha tādisassa dukkaṭavatthuno sabbhāvā.",
  "tika-vin02t:71_0": "“Pokkharaṇiṃ khaṇā”ti vadati, vaṭṭatīti “imasmiṃ okāse”ti aniyametvā vuttattā vaṭṭati.",
  "tika-vin02t:71_1": "“Imaṃ valliṃ khaṇā”ti vuttepi pathavīkhaṇanaṃ sandhāya pavattavohārattā imināva sikkhāpadena",
  "tika-vin02t:71_2": "āpatti, na bhūtagāmapātabyatāya. Kuṭehīti ghaṭehi. Tanukakaddamoti udakamissakakaddamo.",
  "tika-vin02t:71_3": "So ca udakagatikattā vaṭṭati. Omakacātumāsanti ūnacātumāsaṃ. Ovaṭṭhanti devena ovaṭṭhaṃ.",
  "tika-vin02t:71_4": "Akatapabbhāreti avaḷañjanaṭṭhānadassanatthaṃ vuttaṃ. Tādise hi vammikassa sabbhāvoti.",
  "tika-vin02t:71_5": "Mūsikukkuraṃ nāma mūsikāhi khaṇitvā bahi katapaṃsurāsi. Eseva nayoti omakacātumāsaovaṭṭhoyeva vaṭṭatīti attho.",
  "tika-vin02t:72_0": "Ekadivasampi na vaṭṭatīti ovaṭṭhaekadivasātikkantopi vikopetuṃ na vaṭṭati. “Heṭṭhābhūmisambandhepi",
  "tika-vin02t:72_1": "ca gokaṇṭake bhūmito chinditvā uddhaṃ ṭhitattā accuggatamatthakato chinditvā gahetuṃ",
  "tika-vin02t:72_2": "vaṭṭatī”ti vadanti. Sakaṭṭhāne atiṭṭhamānaṃ katvā pādehi madditvā chinditvā āloḷitakaddamampi",
  "tika-vin02t:72_3": "gahetuṃ vaṭṭati. Tatoti tato purāṇasenāsanato. Iṭṭhakaṃ gaṇhāmītiādi suddhacittaṃ",
  "tika-vin02t:72_4": "sandhāya vuttaṃ. Udakenāti ujukaṃ ākāsatoyeva patanakaudakena. “Sace pana aññattha",
  "tika-vin02t:72_5": "paharitvā patitena udakena temitaṃ hoti, vaṭṭatī”ti vadanti. Uccāletvāti ukkhipitvā.",
  "tika-vin02t:72_6": "Tena apadesenāti tena lesena.",
  "tika-vin02t:73_0": "87-88. Avisayattā anāpattīti ettha sacepi nibbāpetuṃ sakkā hoti, paṭhamaṃ suddhacittena",
  "tika-vin02t:73_1": "dinnattā “dahatū”ti sallakkhetvāpi tiṭṭhati, anāpatti. Ovaṭṭhaṃ channanti paṭhamaṃ",
  "tika-vin02t:73_2": "ovaṭṭhaṃ pacchā channaṃ. Sesaṃ uttānameva. Jātapathavī, pathavīsaññitā, khaṇanakhaṇāpanānaṃ",
  "tika-vin02t:73_3": "aññataranti imāni panettha tīṇi aṅgāni.",
  "tika-vin02t:74": "Pathavīkhaṇanasikkhāpadavaṇṇanā niṭṭhitā.",
  "tika-vin02t:75": "Niṭṭhito musāvādavaggo paṭhamo.",
  "tika-vin02t:76": "2. Bhūtagāmavaggo",
  "tika-vin02t:77": "1. Bhūtagāmasikkhāpadavaṇṇanā",
  "tika-vin02t:78_0": "89. Senāsanavaggassa paṭhame niggahetuṃ asakkontoti sandhāretuṃ asakkonto. Iminā",
  "tika-vin02t:78_1": "pana vacanena dārakassa tattha upanītabhāvo tena ca diṭṭhabhāvo vuttoyevāti daṭṭhabbaṃ.",
  "tika-vin02t:78_2": "Tena hi bhikkhunā taṃ rukkhaṃ chindituṃ āraddhe tattha nibbattā ekā taruṇaputtā devadhītā",
  "tika-vin02t:78_3": "puttaṃ aṅkenādāya ṭhitā taṃ yāci “mā me sāmi vimānaṃ chindi, na sakkhissāmi puttakaṃ",
  "tika-vin02t:78_4": "ādāya anāvāsā vicaritu”nti. So “ahaṃ aññattha īdisaṃ rukkhaṃ na labhissāmī”ti tassā",
  "tika-vin02t:78_5": "vacanaṃ nādiyi. Sā “imampi tāva dārakaṃ oloketvā oramissatī”ti puttaṃ rukkhasākhāya",
  "tika-vin02t:78_6": "ṭhapesi. So bhikkhu ukkhittaṃ pharasuṃ sandhāretuṃ asakkonto dārakassa bāhaṃ chindi.",
  "tika-vin02t:78_7": "Evañca sayito vimāne sayito nāma hotīti katvā vuttaṃ “rukkhaṭṭhakadibbavimāne nipannassā”ti.",
  "tika-vin02t:79_0": "Rukkhaṭṭhakadibbavimāneti ca sākhaṭṭhakavimānaṃ sandhāya vuttaṃ. Rukkhassa upari",
  "tika-vin02t:79_1": "nibbattañhi vimānaṃ rukkhapaṭibaddhattā “rukkhaṭṭhakavimāna”nti vuccati. Sākhaṭṭhakavimānaṃ",
  "tika-vin02t:79_2": "pana sabbasākhāsannissitaṃ hutvā tiṭṭhati. Tattha yaṃ rukkhaṭṭhakavimānaṃ hoti, taṃ",
  "tika-vin02t:79_3": "yāva rukkhassa mūlamattampi tiṭṭhati, tāva na nassati. Sākhaṭṭhakavimānaṃ pana sākhāsu",
  "tika-vin02t:79_4": "bhijjamānāsu tattha tattheva bhijjitvā sabbasākhāsu bhinnāsu sabbaṃ bhijjati, idampi",
  "tika-vin02t:79_5": "ca vimānaṃ sākhaṭṭhakaṃ, tasmā rukkhe chinne taṃ vimānaṃ sabbaso vinaṭṭhaṃ, teneva",
  "tika-vin02t:79_6": "sā devatā bhagavato santikā laddhe aññasmiṃ vimāne vasi. Bāhuṃ thanamūleyeva chindīti",
  "tika-vin02t:79_7": "aṃsena saddhiṃ bāhaṃ chindi. Iminā ca rukkhadevatānaṃ gattāni chijjanti, na cātumahārājikādīnaṃ",
  "tika-vin02t:79_8": "viya acchejjānīti daṭṭhabbaṃ. Rukkhadhammeti rukkhapakatiyaṃ, rukkhasabhāveti attho.",
  "tika-vin02t:79_9": "Rukkhānaṃ viya chedanādīsu akuppanañhi rukkhadhammo nāma.",
  "tika-vin02t:80_0": "Uppatitanti uppannaṃ. Bhantanti dhāvantaṃ. Vārayeti niggaṇheyya. Idaṃ vuttaṃ hoti",
  "tika-vin02t:80_1": "– yathā nāma cheko sārathi ativegena dhāvantaṃ rathaṃ niggahetvā yathicchakaṃ peseti,",
  "tika-vin02t:80_2": "evaṃ yo puggalo uppannaṃ kodhaṃ vāraye niggaṇhituṃ sakkoti, tamahaṃ sārathiṃ brūmi.",
  "tika-vin02t:80_3": "Itaro pana rājauparājādīnaṃ rathasārathijano rasmiggāho nāma hoti, na uttamasārathīti.",
  "tika-vin02t:81_0": "Dutiyagāthāya pana ayamattho – yoti yo yādiso khattiyakulā vā pabbajito brāhmaṇakulā",
  "tika-vin02t:81_1": "vā pabbajito navo vā majjhimo vā thero vā. Uppatitanti uddhamuddhaṃ patitaṃ, gataṃ",
  "tika-vin02t:81_2": "pavattanti attho, uppannanti vuttaṃ hoti. Kodhanti “anatthaṃ me caratīti āghāto jāyatī”tiādinā",
  "tika-vin02t:81_3": "nayena sutte vuttānaṃ navannaṃ, “atthaṃ me na caratī”tiādīnañca tappaṭipakkhato siddhānaṃ",
  "tika-vin02t:81_4": "navannamevāti aṭṭhārasannaṃ khāṇukaṇṭakādinā aṭṭhānena saddhiṃ ekūnavīsatiyā āghātavatthūnaṃ",
  "tika-vin02t:81_5": "aññatarāghātavatthusambhavaṃ āghātaṃ. Visaṭanti vitthataṃ. Sappavisanti sappassa",
  "tika-vin02t:81_6": "visaṃ. Ivāti opammavacanaṃ. I-kāralopaṃ katvā va-icceva vuttaṃ. Osadhehīti agadehi.",
  "tika-vin02t:81_7": "Idaṃ vuttaṃ hoti – yathā visatikicchako vejjo sappena daṭṭho sabbaṃ kāyaṃ pharitvā",
  "tika-vin02t:81_8": "ṭhitaṃ visaṭaṃ sappavisaṃ mūlakhandhatacapattapupphādīnaṃ aññatarehi, nānābhesajjehi",
  "tika-vin02t:81_9": "payojetvā katehi vā osadhehi khippameva vineyya, evameva yo yathāvuttena āghātavatthunā",
  "tika-vin02t:81_10": "uppatitaṃ cittasantānaṃ byāpetvā ṭhitaṃ kodhaṃ vinayanupāyesu tadaṅgavinayādīsu yena",
  "tika-vin02t:81_11": "kenaci upāyena vineti nādhivāseti pajahati vinodeti byantiṃ karoti, so bhikkhu jahāti",
  "tika-vin02t:81_12": "orapāraṃ. So evaṃ kodhaṃ vinento bhikkhu yasmā kodho tatiyamaggena sabbaso pahīyati,",
  "tika-vin02t:81_13": "tasmā orapārasaññitāni pañcorambhāgiyasaṃyojanāni jahātīti. Avisesena hi pāranti",
  "tika-vin02t:81_14": "tīrassa nāmaṃ, tasmā orāni ca tāni saṃsārasāgarassa pārabhūtāni cāti katvā “orapāra”nti vuccati.",
  "tika-vin02t:82_0": "Atha vā yo uppatitaṃ vineti kodhaṃ visaṭaṃ sappavisaṃva osadhehi, so tatiyamaggena",
  "tika-vin02t:82_1": "sabbaso kodhaṃ vinetvā anāgāmiphale ṭhito bhikkhu jahāti orapāraṃ. Tattha oranti",
  "tika-vin02t:82_2": "sakattabhāvo. Pāranti parattabhāvo. Oraṃ vā cha ajjhattikāni āyatanāni, pāraṃ cha",
  "tika-vin02t:82_3": "bāhirāyatanāni. Tathā oraṃ manussaloko, pāraṃ devaloko. Oraṃ kāmadhātu, pāraṃ rūpārūpadhātu.",
  "tika-vin02t:82_4": "Oraṃ kāmarūpabhavo, pāraṃ arūpabhavo. Oraṃ attabhāvo, pāraṃ attabhāvasukhupakaraṇāni.",
  "tika-vin02t:82_5": "Evametasmiṃ orapāre catutthamaggena chandarāgaṃ pajahanto “jahāti orapāra”nti vuccati.",
  "tika-vin02t:82_6": "Ettha ca kiñcāpi anāgāmino kāmarāgassa pahīnattā idhattabhāvādīsu chandarāgo eva",
  "tika-vin02t:82_7": "natthi, apica kho panassa vaṇṇappakāsanatthaṃ sabbametaṃ orapārabhedaṃ saṅgahetvā",
  "tika-vin02t:82_8": "tattha chandarāgappahānena “jahāti orapāra”nti vuttaṃ.",
  "tika-vin02t:83_0": "Idāni tassatthassa vibhāvanatthāya upamaṃ āha “urago jiṇṇamivattacaṃ purāṇa”nti.",
  "tika-vin02t:83_1": "Tattha urena gacchatīti urago, sappassetaṃ adhivacanaṃ. So duvidho kāmarūpī ca akāmarūpī",
  "tika-vin02t:83_2": "ca. Kāmarūpīpi duvidho jalajo thalajo ca. Jalajo jale eva kāmarūpaṃ labhati, na thale",
  "tika-vin02t:83_3": "saṅkhapālajātake saṅkhapālanāgarājā viya. Thalajo thale eva, na jale. So jajjarabhāvena",
  "tika-vin02t:83_4": "jiṇṇaṃ, cirakālatāya purāṇañcāti saṅkhaṃ gataṃ tacaṃ jahanto catubbidhena jahati",
  "tika-vin02t:83_5": "sajātiyaṃ ṭhito jigucchanto nissāya thāmenāti. Sajāti nāma sappajāti dīghattabhāvo.",
  "tika-vin02t:83_6": "Uragā hi pañcasu ṭhānesu sajātiṃ nātivattanti upapattiyaṃ cutiyaṃ vissaṭṭhaniddokkamane",
  "tika-vin02t:83_7": "sajātiyā methunapaṭisevane jiṇṇatacāpanayane cāti. Tasmā yadā tacaṃ jahati, tadā",
  "tika-vin02t:83_8": "sajātiyaṃyeva ṭhatvā jahati. Sajātiyaṃ ṭhitopi ca jigucchanto jahati. Jigucchanto",
  "tika-vin02t:83_9": "nāma yadā upaḍḍhaṭṭhāne mutto hoti, upaḍḍhaṭṭhāne amutto olambati, tadā naṃ aṭṭīyanto",
  "tika-vin02t:83_10": "jahati, evaṃ jigucchantopi ca daṇḍantaraṃ vā mūlantaraṃ vā pāsāṇantaraṃ vā nissāya",
  "tika-vin02t:83_11": "jahati. Nissāya jahantopi ca thāmaṃ janetvā ussāhaṃ karitvā vīriyena vaṅkaṃ naṅguṭṭhaṃ",
  "tika-vin02t:83_12": "katvā passasantova phaṇaṃ karitvā jahati. Evaṃ jahitvā yenakāmaṃ pakkamati.",
  "tika-vin02t:84_0": "Evameva ayampi bhikkhu orapāraṃ jahitukāmo catubbidhena jahati sajātiyaṃ ṭhito jigucchanto",
  "tika-vin02t:84_1": "nissāya thāmenāti. Sajāti nāma bhikkhuno “ariyāya jātiyā jāto”ti vacanato sīlaṃ.",
  "tika-vin02t:84_2": "Tenevāha “sīle patiṭṭhāya naro sapañño”ti. Evametissaṃ sajātiyaṃ ṭhito bhikkhu taṃ",
  "tika-vin02t:84_3": "sakattabhāvādibhedaṃ orapāraṃ jiṇṇapurāṇattacamiva taṃ dukkhaṃ janentaṃ tattha tattha",
  "tika-vin02t:84_4": "ādīnavadassanena jigucchanto kalyāṇamitte nissāya adhimattasammāvāyāmasaṅkhātaṃ thāmaṃ",
  "tika-vin02t:84_5": "janetvā “divasaṃ caṅkamena nisajjāya āvaraṇīyehi dhammehi cittaṃ parisodhetī”ti vuttanayena",
  "tika-vin02t:84_6": "rattindivaṃ chadhā vibhajitvā ghaṭento vāyamanto urago viya vaṅkaṃ naṅguṭṭhaṃ pallaṅkaṃ",
  "tika-vin02t:84_7": "ābhujitvā urago viya passasanto ayampi asithilaparakkamatāya vāyamanto uragova phaṇaṃ",
  "tika-vin02t:84_8": "karitvā ayampi ñāṇavipphāraṃ janetvā uragova tacaṃ orapāraṃ jahati, jahitvā ca urago",
  "tika-vin02t:84_9": "viya ohitataco yenakāmaṃ pakkamati, ayampi ohitabhāro anupādisesanibbānadhātudisaṃ pakkamatīti.",
  "tika-vin02t:85_0": "90. Bhavantīti iminā viruḷhamūle nīlabhāvaṃ āpajjitvā vaḍḍhamānake taruṇagacche dasseti.",
  "tika-vin02t:85_1": "Ahuvunti iminā pana vaḍḍhitvā ṭhite mahante rukkhagacchādike dasseti. Bhavantīti",
  "tika-vin02t:85_2": "imassa vivaraṇaṃ “jāyanti vaḍḍhantī”ti, ahuvunti imassa “jātā vaḍḍhitā”ti. Rāsīti",
  "tika-vin02t:85_3": "suddhaṭṭhakadhammasamūho. Bhūtānanti tathāladdhasamaññānaṃ aṭṭhadhammānaṃ. “Bhūtānaṃ",
  "tika-vin02t:85_4": "gāmo”ti vuttepi avayavavinimuttassa samudāyassa abhāvato bhūtasaññitā teyeva tiṇarukkhalatādayo",
  "tika-vin02t:85_5": "gayhanti. “Bhūmiyaṃ patiṭṭhahitvā haritabhāvamāpannā rukkhagacchādayo devatāhi pariggayhanti,",
  "tika-vin02t:85_6": "tasmā bhūtānaṃ nivāsaṭṭhānatāya bhūtānaṃ gāmo”tipi vadanti. Rukkhādīnanti ādi-saddena",
  "tika-vin02t:85_7": "osadhigacchalatādayo veditabbā.",
  "tika-vin02t:86_0": "Nanu ca rukkhādayo cittarahitatāya na jīvā, cittarahitatā ca paripphandābhāvato chinnepi",
  "tika-vin02t:86_1": "ruhanato visadisajātikabhāvato catuyoniapariyāpannato ca veditabbā, vuḍḍhi pana pavāḷasilālavaṇānampi",
  "tika-vin02t:86_2": "vijjatīti na tesaṃ jīvabhāve kāraṇaṃ, visayaggahaṇañca nesaṃ parikappanāmattaṃ supanaṃ",
  "tika-vin02t:86_3": "viya ciñcādīnaṃ, tathā dohaḷādayo, tattha kasmā bhūtagāmassa chedanādipaccayā pācittiyaṃ",
  "tika-vin02t:86_4": "vuttanti? Samaṇasāruppato taṃnivāsasattānurakkhaṇato ca. Tenevāha “jīvasaññino hi",
  "tika-vin02t:86_5": "moghapurisā manussā rukkhasmi”ntiādi.",
  "tika-vin02t:87_0": "91. “Mūle jāyantī”tiādīsu attho upari attanā vuccamānappakārena sīhaḷaṭṭhakathāyaṃ",
  "tika-vin02t:87_1": "vuttoti āha “evaṃ santepi…pe… na samentī”ti. Vijāta-saddo idha vi-saddalopaṃ katvā",
  "tika-vin02t:87_2": "niddiṭṭhoti āha “vijātānī”ti. Vijāta-saddo ca “vijātā itthī”tiādīsu viya pasūtavacanoti",
  "tika-vin02t:87_3": "āha “pasūtānī”ti. Pasūti ca nāmettha nibbattapaṇṇamūlatāti āha “nibbattapaṇṇamūlānī”ti.",
  "tika-vin02t:87_4": "Iminā imaṃ dīpeti “nibbattapaṇṇamūlāni bījāni bhūtagāmasaṅkhameva gacchanti, tesu",
  "tika-vin02t:87_5": "ca vattamāno bījajāta-saddo ruḷhīvasena rukkhādīsupi vattatī”ti. Purimasmiṃ atthavikappe",
  "tika-vin02t:87_6": "pana bījehi jātānaṃ rukkhalatādīnaṃyeva bhūtagāmatā vuttā.",
  "tika-vin02t:88_0": "Tāni dassentoti tāni bījāni dassento. Mūlabījantiādīsu mūlameva bījaṃ mūlabījaṃ.",
  "tika-vin02t:88_1": "Sesesupi eseva nayo. Phaḷubījanti pabbabījaṃ. Paccayantarasamavāye sadisaphaluppattiyā",
  "tika-vin02t:88_2": "visesakāraṇabhāvato viruhanasamatthe sāraphale niruḷho bīja-saddo. Tadatthasaṃsiddhiyā",
  "tika-vin02t:88_3": "mūlādīsupi kesuci pavattatīti mūlādito nivattanatthaṃ ekena bījasaddena visesetvā",
  "tika-vin02t:88_4": "vuttaṃ “bījabīja”nti “rūparūpaṃ, dukkhadukkha”nti ca yathā. Bījato nibbattena bījaṃ",
  "tika-vin02t:88_5": "dassitanti kāriyopacārena kāraṇaṃ dassitanti dīpeti.",
  "tika-vin02t:89_0": "92. Bīje bījasaññīti ettha kāraṇūpacārena kāriyaṃ vuttanti dassento “tattha yathā”tiādimāha.",
  "tika-vin02t:89_1": "Bhūtagāmaparimocanaṃ katvāti bhūtagāmato mocetvā, viyojetvāti attho. Yaṃ bījaṃ bhūtagāmo",
  "tika-vin02t:89_2": "nāma hotīti bījāni ca tāni jātāni cāti vuttamatthaṃ sandhāya vadati. Tattha yaṃ bījanti",
  "tika-vin02t:89_3": "yaṃ nibbattapaṇṇamūlaṃ bījaṃ. Tasmiṃ bījeti tasmiṃ bhūtagāmasaññite bīje. Ettha ca",
  "tika-vin02t:89_4": "bījajāta-saddassa viya ruḷhīvasena rukkhādīsu bīja-saddassapi pavatti veditabbā.",
  "tika-vin02t:89_5": "Yathārutanti yathāpāḷi.",
  "tika-vin02t:90_0": "Yattha katthacīti mūle agge majjhe vā. Sañcicca ukkhipituṃ na vaṭṭatīti ettha sacepi",
  "tika-vin02t:90_1": "sarīre laggabhāvaṃ jānantova udakato uṭṭhahati, “taṃ uddharissāmī”ti saññāya abhāvato",
  "tika-vin02t:90_2": "vaṭṭati. Uppāṭitānīti uddhaṭāni. Bījagāme saṅgahaṃ gacchantīti bhūtagāmato parimocitattā",
  "tika-vin02t:90_3": "vuttaṃ. Anantaka-ggahaṇena sāsapamattikā gahitā. Nāmañhetaṃ tassā sevālajātiyā. Mūlapaṇṇānaṃ",
  "tika-vin02t:90_4": "asampuṇṇattā “asampuṇṇabhūtagāmo nāmā”ti vuttaṃ. Abhūtagāmamūlattāti ettha bhūtagāmo",
  "tika-vin02t:90_5": "mūlaṃ kāraṇaṃ etassāti bhūtagāmamūlo, bhūtagāmassa vā mūlaṃ kāraṇanti bhūtagāmamūlaṃ.",
  "tika-vin02t:90_6": "Bījagāmo hi nāma bhūtagāmato sambhavati, bhūtagāmassa ca kāraṇaṃ hoti, ayaṃ pana",
  "tika-vin02t:90_7": "tādiso na hotīti “abhūtagāmamūlattā”ti vuttaṃ. Tatraṭṭhakattā vuttaṃ “so bījagāmena",
  "tika-vin02t:90_8": "saṅgahito”ti. Idañca “abhūtagāmamūlattā”ti ettha paṭhamaṃ vuttaatthasambhavato vuttaṃ.",
  "tika-vin02t:90_9": "Kiñcāpi hi tālanāḷikerādīnaṃ khāṇu uddhaṃ avaḍḍhanato bhūtagāmassa kāraṇaṃ na hoti,",
  "tika-vin02t:90_10": "tathāpi bhūtagāmasaṅkhyupagatanibbattapaṇṇamūlabījato sambhūtattā bhūtagāmato uppanno",
  "tika-vin02t:90_11": "nāma hotīti bījagāmena saṅgahaṃ gacchati.",
  "tika-vin02t:91_0": "“Aṅkure harite”ti vatvā tameva vibhāveti “nīlapaṇṇavaṇṇe jāte”ti, nīlapaṇṇassa vaṇṇasadise",
  "tika-vin02t:91_1": "vaṇṇe jāteti attho. “Nīlavaṇṇe jāte”ti vā pāṭho gahetabbo. Amūlakabhūtagāme saṅgahaṃ",
  "tika-vin02t:91_2": "gacchatīti nāḷikerassa āveṇikaṃ katvā vadati. “Pānīyaghaṭādīnaṃ bahi sevālo udake",
  "tika-vin02t:91_3": "aṭṭhitattā bījagāmānulomattā ca dukkaṭavatthū”ti vadanti. Kaṇṇakampi abbohārikamevāti",
  "tika-vin02t:91_4": "nīlavaṇṇampi abbohārikameva. Seleyyakaṃ nāma silāya sambhūtā ekā sugandhajāti. “Rukkhattacaṃ",
  "tika-vin02t:91_5": "vikopetīti vuttattā rukkhe jātaṃ yaṃ kiñci chattakaṃ rukkhattacaṃ avikopetvā matthakato",
  "tika-vin02t:91_6": "chinditvā gahetuṃ vaṭṭatī”ti vadanti. Rukkhato muccitvā tiṭṭhatīti ettha “yadipi",
  "tika-vin02t:91_7": "kiñcimattaṃ rukkhe allīnā hutvā tiṭṭhati, rukkhato gayhamāno pana rukkhacchaviṃ na",
  "tika-vin02t:91_8": "vikopeti, vaṭṭatī”ti vadanti. Allarukkhato na vaṭṭatīti etthāpi rukkhattacaṃ avikopetvā",
  "tika-vin02t:91_9": "matthakato tacchetvā gahetuṃ vaṭṭatīti veditabbaṃ. Hatthakukkuccenāti hatthānaṃ asaṃyatabhāvena,",
  "tika-vin02t:91_10": "hatthacāpallenāti vuttaṃ hoti. Pānīyaṃ na vāsetabbanti idaṃ attano atthāya nāmitaṃ",
  "tika-vin02t:91_11": "sandhāya vuttaṃ. Kevalaṃ anupasampannassa atthāya nāmite pana pacchā tato labhitvā",
  "tika-vin02t:91_12": "na vāsetabbanti natthi. “Yesaṃ rukkhānaṃ sākhā ruhatīti vuttattā yesaṃ sākhā na ruhati,",
  "tika-vin02t:91_13": "tattha kappiyakaraṇakiccaṃ natthī”ti vadanti.",
  "tika-vin02t:92_0": "93. Pañcahi samaṇakappehīti pañcahi samaṇavohārehi. Kiñcāpi hi bījānaṃ agginā phuṭṭhamattena",
  "tika-vin02t:92_1": "nakhādīhi vilikhanamattena ca aviruḷhīdhammatā na hoti, tathāpi evaṃ kateyeva samaṇānaṃ",
  "tika-vin02t:92_2": "kappatīti aggiparijitādayo samaṇavohārā nāma jātā, tasmā tehi samaṇavohārehi karaṇabhūtehi",
  "tika-vin02t:92_3": "phalaṃ paribhuñjituṃ anujānāmīti adhippāyo. Abījanibbaṭṭabījānipi samaṇānaṃ kappantīti",
  "tika-vin02t:92_4": "paññattapaṇṇattibhāvato samaṇavohārāicceva saṅkhaṃ gatāni. Atha vā aggiparijitādīnaṃ",
  "tika-vin02t:92_5": "pañcannaṃ kappiyabhāvatoyeva pañcahi samaṇakappiyabhāvasaṅkhātehi kāraṇehi phalaṃ",
  "tika-vin02t:92_6": "paribhuñjituṃ anujānāmīti evamettha adhippāyo veditabbo. Aggiparijitantiādīsu “paricita”ntipi",
  "tika-vin02t:92_7": "paṭhanti. Abījaṃ nāma taruṇambaphalādi. Nibbaṭṭabījaṃ nāma ambapanasādi, yaṃ bījaṃ",
  "tika-vin02t:92_8": "nibbaṭṭetvā visuṃ katvā paribhuñjituṃ sakkā hoti. “Kappiya”nti vatvāva kātabbanti",
  "tika-vin02t:92_9": "yo kappiyaṃ karoti, tena kattabbākārasseva vuttattā bhikkhunā avuttepi kātuṃ vaṭṭatīti",
  "tika-vin02t:92_10": "na gahetabbaṃ. Puna “kappiyaṃ kāretabba”nti kārāpanassa paṭhamameva kathitattā bhikkhunā",
  "tika-vin02t:92_11": "“kappiyaṃ karohī”ti vutteyeva anupasampannena “kappiya”nti vatvā aggiparijitādi kātabbanti",
  "tika-vin02t:92_12": "gahetabbaṃ. “Kappiyanti vacanaṃ pana yāya kāyaci bhāsāya vattuṃ vaṭṭatī”ti vadanti.",
  "tika-vin02t:92_13": "“Kappiyanti vatvāva kātabba”nti vacanato paṭhamaṃ “kappiya”nti vatvā pacchā aggiādinā",
  "tika-vin02t:92_14": "phusanādi kātabbanti veditabbaṃ. “Paṭhamaṃ aggiṃ nikkhipitvā nakhādinā vā vijjhitvā",
  "tika-vin02t:92_15": "taṃ anuddharitvāva ‘kappiya’nti vattumpi vaṭṭatī”ti vadanti.",
  "tika-vin02t:93_0": "Ekasmiṃ bīje vātiādīsu “ekaṃyeva kāremīti adhippāye satipi ekābaddhattā sabbaṃ katameva",
  "tika-vin02t:93_1": "hotī”ti vadanti. Dāruṃ vijjhatīti ettha “jānitvāpi vijjhati vā vijjhāpeti vā, vaṭṭatiyevā”ti",
  "tika-vin02t:93_2": "vadanti. Bhattasitthe vijjhatīti etthāpi eseva nayo. “Taṃ vijjhati, na vaṭṭatīti",
  "tika-vin02t:93_3": "rajjuādīnaṃ bhājanagatikattā”ti vadanti. Maricapakkādīhi missetvāti ettha bhattasitthasambandhavasena",
  "tika-vin02t:93_4": "ekābaddhatā veditabbā, na phalānaṃyeva aññamaññaṃ sambandhavasena. Bhindāpetvā kappiyaṃ",
  "tika-vin02t:93_5": "kārāpetabbanti bījato muttassa kaṭāhassa bhājanagatikattā vuttaṃ.",
  "tika-vin02t:94_0": "Nikkhāmetunti taṃ bhikkhuṃ nikkhāmetuṃ. “Sace etassa anuloma”nti senāsanarakkhaṇatthāya",
  "tika-vin02t:94_1": "anuññātampi paṭaggidānādiṃ attanāpi kātuṃ vaṭṭatīti ettakeneva idampi etassa anulomanti",
  "tika-vin02t:94_2": "evamadhippāyo siyā. Paṭaggidānaṃ parittakaraṇañca attano parassa vā senāsanarakkhaṇatthāya",
  "tika-vin02t:94_3": "vaṭṭatiyeva. Tasmā sace tassa suttassa etaṃ anulomaṃ siyā, attano na vaṭṭati, aññassa",
  "tika-vin02t:94_4": "vaṭṭatīti ayaṃ viseso kuto labbhatīti āha “attano na vaṭṭati…pe… na sakkā laddhu”nti.",
  "tika-vin02t:94_5": "Sesamettha uttānameva. Bhūtagāmo, bhūtagāmasaññitā, vikopanaṃ vā vikopāpanaṃ vāti",
  "tika-vin02t:94_6": "imāni panettha tīṇi aṅgāni.",
  "tika-vin02t:95": "Bhūtagāmasikkhāpadavaṇṇanā niṭṭhitā.",
  "tika-vin02t:96": "2. Aññavādakasikkhāpadavaṇṇanā",
  "tika-vin02t:97_0": "94-98. Dutiye aññaṃ vacananti yaṃ codakena cuditakassa dosavibhāvanavacanaṃ vuttaṃ,",
  "tika-vin02t:97_1": "taṃ tato aññeneva vacanena paṭicarati. Atha vā aññenaññaṃ paṭicaratīti aññena kāraṇena",
  "tika-vin02t:97_2": "aññaṃ kāraṇaṃ paṭicaratīti evamettha attho veditabbo, yaṃ codakena cuditakassa dosavibhāvanakāraṇaṃ",
  "tika-vin02t:97_3": "vuttaṃ, tato aññena codanāya amūlakabhāvadīpakena kāraṇena paṭicaratīti vuttaṃ hoti.",
  "tika-vin02t:97_4": "Paṭicaratīti ca paṭicchādanavasena carati, pavattatīti attho. Paṭicchādanattho eva",
  "tika-vin02t:97_5": "vā carati-saddo anekatthattā dhātūnaṃ. Tenāha “paṭicchādetī”ti. Ko āpannotiādinā",
  "tika-vin02t:97_6": "pāḷiyaṃ codanaṃ avissajjetvā vikkhepāpajjanavasena aññena aññaṃ paṭicaraṇaṃ dassitaṃ.",
  "tika-vin02t:97_7": "Aparampi pana codanaṃ vissajjetvā bahiddhā kathāapanāmavasena pavattaṃ pāḷimuttakaṃ",
  "tika-vin02t:97_8": "aññenaññaṃ paṭicaraṇaṃ veditabbaṃ. “Itthannāmaṃ āpattiṃ āpannosī”ti puṭṭho “pāṭaliputtaṃ",
  "tika-vin02t:97_9": "gatomhī”ti vatvā puna “na tava pāṭaliputtagamanaṃ pucchāma, āpattiṃ pucchāmā”ti vutte",
  "tika-vin02t:97_10": "“tato rājagahaṃ gatomhī”ti vatvā “rājagahaṃ vā yāhi brāhmaṇagahaṃ vā, āpattiṃ āpannosī”ti",
  "tika-vin02t:97_11": "vutte “tattha me sūkaramaṃsaṃ laddha”ntiādīni vatvāva kathaṃ bahiddhā vikkhipantopi",
  "tika-vin02t:97_12": "hi “aññenaññaṃ paṭicarati”cceva saṅkhaṃ gacchati.",
  "tika-vin02t:98_0": "Yadetaṃ aññena aññaṃ paṭicaraṇavasena pavattavacanaṃ, tadeva pucchitamatthaṃ ṭhapetvā",
  "tika-vin02t:98_1": "aññaṃ vadatīti aññavādakanti āha “aññenaññaṃ paṭicaraṇassetaṃ nāma”nti. Tuṇhībhūtassetaṃ",
  "tika-vin02t:98_2": "nāmanti tuṇhībhāvassetaṃ nāmaṃ, ayameva vā pāṭho. Aññavādakaṃ āropetūti aññavādakakammaṃ",
  "tika-vin02t:98_3": "āropetu, aññavādakattaṃ vā idāni kariyamānena kammena āropetūti attho. Vihesakaṃ",
  "tika-vin02t:98_4": "āropetūti etthāpi vihesakakammaṃ vihesakabhāvaṃ vā āropetūti evamattho daṭṭhabbo.",
  "tika-vin02t:99_0": "Anāropite aññavādake vuttadukkaṭaṃ pāḷiyaṃ āgataaññenaññaṃpaṭicaraṇavasena yujjati.",
  "tika-vin02t:99_1": "Aṭṭhakathāyaṃ āgatena pana pāḷimuttakaaññenaññaṃpaṭicaraṇavasena anāropite aññavādake",
  "tika-vin02t:99_2": "musāvādena pācittiyaṃ, āropite imināva pācittiyanti veditabbaṃ. Keci pana “āropite",
  "tika-vin02t:99_3": "aññavādake musāvādena iminā ca pācittiyadvayaṃ hotī”ti vadanti, taṃ vīmaṃsitvā gahetabbaṃ.",
  "tika-vin02t:99_4": "Yā sā ādikammikassa anāpatti vuttā, sāpi pāḷiyaṃ āgataaññenaññaṃpaṭicaraṇavasena",
  "tika-vin02t:99_5": "vuttāti daṭṭhabbā, iminā sikkhāpadena anāpattidassanatthaṃ vā. Sesaṃ uttānameva.",
  "tika-vin02t:99_6": "Dhammakammena āropitatā, āpattiyā vā vatthunā vā anuyuñjiyamānatā, chādetukāmatāya",
  "tika-vin02t:99_7": "aññenaññaṃ paṭicaraṇaṃ vā tuṇhībhāvo vāti imāni panettha tīṇi aṅgāni.",
  "tika-vin02t:100": "Aññavādakasikkhāpadavaṇṇanā niṭṭhitā.",
  "tika-vin02t:101": "3. Ujjhāpanakasikkhāpadavaṇṇanā",
  "tika-vin02t:102_0": "103. Tatiye dhātupāṭhe jhe-saddo cintāyaṃ paṭhitoti āha “lāmakato vā cintāpentī”tiādi.",
  "tika-vin02t:102_1": "Ayameva ca anekatthattā dhātūnaṃ olokanatthopi hotīti daṭṭhabbaṃ. “Akkharāya vācetī”tiādīsu",
  "tika-vin02t:102_2": "viya “chandāyā”ti liṅgavipallāsavasena vuttanti āha “chandenā”ti.",
  "tika-vin02t:103_0": "105. Yena vacanenāti yena “chandāya itthannāmo idaṃ nāma karotī”tiādivacanena. Yena",
  "tika-vin02t:103_1": "ca khiyyantīti yena “chandāya itthannāmo”tiādivacanena tattha tattha bhikkhūnaṃ savanūpacāre",
  "tika-vin02t:103_2": "ṭhatvā avaṇṇaṃ pakāsenti.",
  "tika-vin02t:104_0": "106. Aññaṃ anupasampannaṃ ujjhāpetīti aññena anupasampannena ujjhāpeti. Tassa vā",
  "tika-vin02t:104_1": "taṃ santike khiyyatīti tassa anupasampannassa santike taṃ saṅghena sammataṃ upasampannaṃ",
  "tika-vin02t:104_2": "khiyyati, avaṇṇaṃ vadanto vā pakāseti. Anupasampannaṃ saṅghena sammatanti ettha sammatapubbo",
  "tika-vin02t:104_3": "sammatoti vutto. Tenāha “kiñcāpī”tiādi. Yasmā ujjhāpanaṃ khiyyanañca musāvādavaseneva",
  "tika-vin02t:104_4": "pavattaṃ, tasmā ādikammikassa anāpattīti pācittiyaṭṭhāne dukkaṭaṭṭhāne ca imināva",
  "tika-vin02t:104_5": "anāpattidassanatthaṃ vuttanti gahetabbaṃ. Evañca katvā ujjhāpentassa khiyyantassa",
  "tika-vin02t:104_6": "ca ekakkhaṇe dve dve āpattiyo hontīti āpannaṃ. Atha vā īdisaṃ sikkhāpadaṃ musāvādato",
  "tika-vin02t:104_7": "paṭhamaṃ paññattanti gahetabbaṃ. Sesamettha uttānameva. Dhammakammena sammatatā,",
  "tika-vin02t:104_8": "upasampannatā, agatigamanābhāvo, tassa avaṇṇakāmatā, yassa santike vadati, tassa",
  "tika-vin02t:104_9": "upasampannatā, ujjhāpanaṃ vā khiyyanaṃ vāti imāni panettha cha aṅgāni.",
  "tika-vin02t:105": "Ujjhāpanakasikkhāpadavaṇṇanā niṭṭhitā.",
  "tika-vin02t:106": "4. Paṭhamasenāsanasikkhāpadavaṇṇanā",
  "tika-vin02t:107_0": "108-110. Catutthe himavassenāti himameva vuttaṃ. Apaññāteti appatīte, appasiddheti",
  "tika-vin02t:107_1": "attho. “Maṇḍape vā rukkhamūle vāti vacanato vivaṭaṅgaṇepi nikkhipituṃ vaṭṭatī”ti",
  "tika-vin02t:107_2": "tīsupi gaṇṭhipadesu vuttaṃ. Gocarappasutāti gocaraṭṭhānaṃ paṭipannā. “Aṭṭha māse”ti",
  "tika-vin02t:107_3": "iminā vassānaṃ cātumāsaṃ cepi devo na vassati, paṭikkhittamevāti āha “aṭṭha māseti",
  "tika-vin02t:107_4": "vacanato…pe… nikkhipituṃ na vaṭṭatiyevā”ti. Tattha cattāro māseti vassānassa cattāro",
  "tika-vin02t:107_5": "māse. Avassikasaṅketeti iminā anuññātepi aṭṭha māse yattha hemante devo vassati,",
  "tika-vin02t:107_6": "tattha aparepi cattāro māsā paṭikkhittāti āha “avassikasaṅketeti vacanato”tiādi.",
  "tika-vin02t:107_7": "Iminā imaṃ dīpeti “yasmiṃ dese hemante devo vassati, tattha aṭṭha māse paṭikkhipitvā",
  "tika-vin02t:107_8": "cattāro māsā anuññātā. Yattha pana vassāneyeva vassati, tattha cattāro māse paṭikkhipitvā",
  "tika-vin02t:107_9": "aṭṭha māsā anuññātā”ti.",
  "tika-vin02t:108_0": "Imināva nayena majjhimapadese yattha hemante himavassaṃ vassati, tatthāpi aṭṭheva",
  "tika-vin02t:108_1": "māsā paṭikkhittāti veditabbā. Tasmā vassānakāle pakatiajjhokāse ovassakamaṇḍape rukkhamūle",
  "tika-vin02t:108_2": "ca santharituṃ na vaṭṭati, hemantakāle pakatiajjhokāse ovassakamaṇḍapādīsupi vaṭṭati.",
  "tika-vin02t:108_3": "Tañca kho yattha himavassena senāsanaṃ na temati, gimhakālepi pakatiajjhokāsādīsu",
  "tika-vin02t:108_4": "vaṭṭatiyeva, tañca kho akālameghādassane, kākādīnaṃ nibaddhavāsarukkhamūle pana kadācipi",
  "tika-vin02t:108_5": "na vaṭṭatīti evamettha vinicchayo veditabbo.",
  "tika-vin02t:109_0": "Imañca pana atthavisesaṃ gahetvā bhagavatā paṭhamameva sikkhāpadaṃ paññattanti visuṃ",
  "tika-vin02t:109_1": "anupaññatti na vuttā. Teneva hi mātikāṭṭhakathāyaṃ vuttaṃ “iti yattha ca yadā ca",
  "tika-vin02t:109_2": "santharituṃ na vaṭṭati, taṃ sabbamidha ajjhokāsasaṅkhameva gata”nti. Atha vā avisesena",
  "tika-vin02t:109_3": "ajjhokāse santharaṇasantharāpanāni paṭikkhipitvā “īdise kāle īdise ca padese ṭhapethā”ti",
  "tika-vin02t:109_4": "anujānanamatteneva alanti na sikkhāpade visuṃ anupaññatti uddhaṭāti veditabbā. Parivāre",
  "tika-vin02t:109_5": "pana imasseva sikkhāpadassa anurūpavasena paññattattā “ekā anupaññattī”ti vuttaṃ.",
  "tika-vin02t:110_0": "Navavāyimo sīghaṃ na nassatīti āha “navavāyimo vā”ti. Onaddhakoti cammena onaddho.",
  "tika-vin02t:110_1": "Ukkaṭṭhaabbhokāsikoti idaṃ tassa parivitakkadassanamattaṃ, ukkaṭṭhaabbhokāsikassa",
  "tika-vin02t:110_2": "pana cīvarakuṭi na vaṭṭatīti natthi. Kāyānugatikattāti bhikkhuno tattheva sannihitabhāvaṃ",
  "tika-vin02t:110_3": "sandhāya vuttaṃ. Iminā ca tasmiṃyeva kāle anāpatti vuttā, cīvarakuṭito nikkhamitvā",
  "tika-vin02t:110_4": "pana aññattha gacchantassa piṇḍāya pavisantassapi āpattiyeva. “Yasmā pana dāyakehi",
  "tika-vin02t:110_5": "dānakāleyeva sahassagghanakampi kambalaṃ ‘pādapuñchaniṃ katvā paribhuñjathā’ti dinnaṃ",
  "tika-vin02t:110_6": "tatheva paribhuñjituṃ vaṭṭati, tasmā ‘imaṃ mañcapīṭhādisenāsanaṃ abbhokāsepi yathāsukhaṃ",
  "tika-vin02t:110_7": "paribhuñjathā’ti dāyakehi dinnaṃ ce, sabbasmimpi kāle abbhokāse nikkhipituṃ vaṭṭatī”ti",
  "tika-vin02t:110_8": "vadanti. Pesetvā gantabbanti ettha “yo bhikkhu imaṃ ṭhānaṃ āgantvā vasati, tassa",
  "tika-vin02t:110_9": "dethā”ti vatvā pesetabbaṃ.",
  "tika-vin02t:111_0": "Valāhakānaṃ anuṭṭhitabhāvaṃ sallakkhetvāti iminā ca gimhānepi meghe uṭṭhite mañcapīṭhādiṃ",
  "tika-vin02t:111_1": "yaṃkiñci senāsanaṃ ajjhokāse nikkhipituṃ na vaṭṭatīti dīpitanti veditabbaṃ. “Pādaṭṭhānābhimukhāti",
  "tika-vin02t:111_2": "nisīdantānaṃ pādapatanaṭṭhānābhimukha”nti keci. “Sammajjantassa pādaṭṭhānābhimukha”nti",
  "tika-vin02t:111_3": "apare. “Bahi vālukāya agamananimittaṃ pādaṭṭhānābhimukhā vālikā haritabbāti vutta”nti",
  "tika-vin02t:111_4": "eke. Kacavaraṃ hatthehi gahetvā bahi chaṭṭetabbanti iminā kacavaraṃ chaḍḍessāmīti",
  "tika-vin02t:111_5": "vālikā na chaḍḍetabbāti dīpeti.",
  "tika-vin02t:112_0": "111. Anto saṃveṭhetvā baddhanti erakapattādīhi veṇiṃ katvā tāya veṇiyā ubhosu passesu",
  "tika-vin02t:112_1": "vitthataṭṭhānesu bahuṃ veṭhetvā tato paṭṭhāya yāva majjhaṭṭhānaṃ, tāva anto ākaḍḍhanavasena",
  "tika-vin02t:112_2": "veṭhetvā majjhe saṅkhipitvā tiriyaṃ tattha tattha bandhitvā kataṃ. Kappaṃ labhitvāti",
  "tika-vin02t:112_3": "gacchāti vuttavacanena kappaṃ labhitvā. Therassa hi āṇattiyā gacchantassa anāpatti.",
  "tika-vin02t:112_4": "Purimanayenevāti “nisīditvā sayaṃ gacchanto”tiādinā pubbe vuttanayeneva. Aññattha",
  "tika-vin02t:112_5": "gacchatīti taṃ maggaṃ atikkamitvā aññattha gacchati. Leḍḍupātupacārato bahi ṭhitattā",
  "tika-vin02t:112_6": "“pāduddhārena kāretabbo”ti vuttaṃ, aññattha gacchantassa paṭhamapāduddhāre dukkaṭaṃ,",
  "tika-vin02t:112_7": "dutiyapāduddhāre pācittiyanti attho. Pākatikaṃ akatvāti appaṭisāmetvā. Antarasannipāteti",
  "tika-vin02t:112_8": "antarantarā sannipāte.",
  "tika-vin02t:113_0": "Āvāsikānaṃyeva palibodhoti ettha āgantukehi āgantvā kiñci avatvā tattha nisinnepi",
  "tika-vin02t:113_1": "āvāsikānaṃyeva palibodhoti adhippāyo. Mahāpaccarivāde pana “aññesu āgantvā nisinnesū”ti",
  "tika-vin02t:113_2": "idaṃ amhākanti vatvā vā avatvā vā nisinnesūti adhippāyo. Mahāaṭṭhakathāvāde “āpattī”ti",
  "tika-vin02t:113_3": "pācittiyameva vuttaṃ. Mahāpaccariyaṃ pana santharaṇasantharāpane sati pācittiyena",
  "tika-vin02t:113_4": "bhavitabbanti anāṇattiyā paññattattā dukkaṭaṃ vuttaṃ. “Idaṃ ussārakassa, idaṃ dhammakathikassā”ti",
  "tika-vin02t:113_5": "visuṃ paññattattā anāṇattiyā paññattepi pācittiyeneva bhavitabbanti adhippāyena “tasmiṃ",
  "tika-vin02t:113_6": "āgantvā nisinne tassa palibodho”ti vuttaṃ. Keci pana vadanti “anāṇattiyā paññattepi",
  "tika-vin02t:113_7": "dhammakathikassa anuṭṭhāpanīyattā pācittiyena bhavitabbaṃ, āgantukassa pana pacchā",
  "tika-vin02t:113_8": "āgatehi vuḍḍhatarehi uṭṭhāpetabbattā dukkaṭaṃ vutta”nti.",
  "tika-vin02t:114": "112. Bhūmiyaṃ attharitabbāti cimilikāya sati tassā upari, asati suddhabhūmiyaṃ attharitabbā. Sīhacammādīnaṃ pariharaṇeyeva paṭikkhepo veditabboti iminā –",
  "tika-vin02t:115": "“Na, bhikkhave, mahācammāni dhāretabbāni sīhacammaṃ byagghacammaṃ dīpicammaṃ, yo dhāreyya, āpatti dukkaṭassā”ti –",
  "tika-vin02t:116_0": "Evaṃ vuttāya khandhakapāḷiyā adhippāyaṃ vibhāveti. Idaṃ vuttaṃ hoti – “antopi mañce",
  "tika-vin02t:116_1": "paññattāni honti, bahipi mañce paññattāni hontī”ti imasmiṃ vatthusmiṃ sikkhāpadassa",
  "tika-vin02t:116_2": "paññattattā mañcapīṭhesu attharitvā paribhogoyeva paṭikkhitto, bhūmattharaṇavasena",
  "tika-vin02t:116_3": "paribhogo pana appaṭikkhittoti. Yadi evaṃ “pariharaṇeyeva paṭikkhepo”ti idaṃ kasmā",
  "tika-vin02t:116_4": "vuttanti? Yathā “anujānāmi, bhikkhave, sabbaṃ pāsādaparibhoga”nti vacanato puggalikepi",
  "tika-vin02t:116_5": "senāsane senāsanaparibhogavasena niyamitaṃ suvaṇṇaghaṭādikaṃ paribhuñjituṃ vaṭṭamānampi",
  "tika-vin02t:116_6": "kevalaṃ attano santakaṃ katvā paribhuñjituṃ na vaṭṭati, evamidaṃ bhūmattharaṇavasena",
  "tika-vin02t:116_7": "paribhuñjiyamānampi attano santakaṃ katvā taṃ taṃ vihāraṃ haritvā paribhuñjituṃ na",
  "tika-vin02t:116_8": "vaṭṭatīti dassanatthaṃ “pariharaṇeyeva paṭikkhepo veditabbo”ti vuttaṃ. Dārumayapīṭhanti",
  "tika-vin02t:116_9": "phalakamayameva pīṭhaṃ vuttaṃ. Pādakathalikanti adhotapādaṭṭhapanakaṃ. Ajjhokāse",
  "tika-vin02t:116_10": "rajanaṃ pacitvā…pe… paṭisāmetabbanti ettha theve asati rajanakamme niṭṭhite paṭisāmetabbaṃ.",
  "tika-vin02t:117_0": "113. “Bhikkhu vā sāmaṇero vā ārāmiko vā lajjī hotīti vuttattā alajjiṃ āpucchitvā",
  "tika-vin02t:117_1": "gantuṃ na vaṭṭatī”ti vadanti. Otāpento gacchatīti ettha “kiñcāpi ‘ettakaṃ dūraṃ gantabba’nti",
  "tika-vin02t:117_2": "paricchedo natthi, tathāpi leḍḍupātaṃ atikkamma nātidūraṃ gantabba”nti vadanti. Sesamettha",
  "tika-vin02t:117_3": "uttānameva. Mañcādīnaṃ saṅghikatā, vuttalakkhaṇe dese santharaṇaṃ vā santharāpanaṃ",
  "tika-vin02t:117_4": "vā, apalibuddhatā, āpadāya abhāvo, leḍḍupātātikkamoti imāni panettha pañca aṅgāni.",
  "tika-vin02t:118_0": "Mātikāṭṭhakathāyaṃ pana anāpucchaṃ vā gaccheyyāti ettha “yo bhikkhu vā sāmaṇero vā",
  "tika-vin02t:118_1": "ārāmiko vā lajjī hoti, attano palibodhaṃ viya maññati, tathārūpaṃ anāpucchitvā taṃ",
  "tika-vin02t:118_2": "senāsanaṃ tassa aniyyātetvā nirapekkho gacchati, thāmamajjhimassa purisassa leḍḍupātaṃ",
  "tika-vin02t:118_3": "atikkameyya, ekena pādena leḍḍupātātikkame dukkaṭaṃ, dutiyapādātikkame pācittiya”nti",
  "tika-vin02t:118_4": "vatvā aṅgesupi nirapekkhatāya saddhiṃ cha aṅgāni vuttāni. Pāḷiyaṃ pana aṭṭhakathāyañca",
  "tika-vin02t:118_5": "“nirapekkho gacchatī”ti ayaṃ viseso na dissati. “Otāpento gacchatī”ti ca otāpanavisaye",
  "tika-vin02t:118_6": "eva sāpekkhagamane anāpatti vuttā. Yadi aññatthāpi sāpekkhagamane anāpatti siyā,",
  "tika-vin02t:118_7": "“anāpatti sāpekkho gacchatī”ti avisesena vattabbaṃ bhaveyya, tasmā vīmaṃsitvā yuttataraṃ gahetabbanti.",
  "tika-vin02t:119": "Paṭhamasenāsanasikkhāpadavaṇṇanā niṭṭhitā.",
  "tika-vin02t:120": "5. Dutiyasenāsanasikkhāpadavaṇṇanā",
  "tika-vin02t:121_0": "116. Dutiyasenāsanasikkhāpade ettakameva vuttanti aṭṭhakathāsu vuttaṃ. “Idañca aṭṭhakathāsu",
  "tika-vin02t:121_1": "tathāvuttabhāvadassanatthaṃ vuttaṃ, aññampi tādisaṃ mañcapīṭhesu attharitaṃ paccattharaṇamevā”ti",
  "tika-vin02t:121_2": "tīsupi gaṇṭhipadesu vuttaṃ. Mātikāṭṭhakathāyaṃ pana “paccattharaṇaṃ nāma pāvāro kojavoti",
  "tika-vin02t:121_3": "ettakamevā”ti niyametvā vuttaṃ, tasmā gaṇṭhipadesu vuttaṃ iminā na sameti, vīmaṃsitvā",
  "tika-vin02t:121_4": "gahetabbaṃ. Senāsanatoti sabbapacchimasenāsanato. Yo kocīti tassa ñātako vā aññātako vā yo koci.",
  "tika-vin02t:122_0": "117. Pariveṇanti ekekassa vihārassa parikkhepabbhantaraṃ. Kurundaṭṭhakathāyaṃ vuttamevatthaṃ",
  "tika-vin02t:122_1": "savisesaṃ katvā dassetuṃ “kiñcāpi vutto”tiādi āraddhaṃ. “Aparicchanne maṇḍape”ti",
  "tika-vin02t:122_2": "visuṃ yojetabbaṃ. Teneva mātikāṭṭhakathāyaṃ “aparicchannamaṇḍape vā paricchanne vāpi",
  "tika-vin02t:122_3": "bahūnaṃ sannipātabhūte”ti vuttaṃ. Bhojanasālāyampi ayaṃ viseso labbhatiyeva. Vattabbaṃ",
  "tika-vin02t:122_4": "natthīti visesetvā kiñci vattabbaṃ natthi. Palujjatīti vinassati. Nasseyyāti corādīhi vinasseyya.",
  "tika-vin02t:123_0": "118. Yena mañcaṃ vā pīṭhaṃ vā vinanti, taṃ mañcapīṭhakavānaṃ. Siluccayaleṇanti siluccaye",
  "tika-vin02t:123_1": "leṇaṃ, pabbataguhāti attho. “Senāsanaṃ upacikāhi khāyita”nti imasmiṃ vatthusmiṃ paññattattā",
  "tika-vin02t:123_2": "vatthuanurūpavasena aṭṭhakathāyaṃ upacikāsaṅkāya abhāve anāpatti vuttā. Vattakkhandhake",
  "tika-vin02t:123_3": "gamikavattaṃ paññapentena “senāsanaṃ āpucchitabba”nti vuttattā kevalaṃ itikattabbākāramattadassanatthaṃ",
  "tika-vin02t:123_4": "“āpucchanaṃ pana vatta”nti vuttaṃ, na pana vattabhedena dukkaṭanti dassanatthaṃ.",
  "tika-vin02t:123_5": "Teneva andhakaṭṭhakathāyaṃ “senāsanaṃ āpucchitabba”nti ettha “yaṃ pāsāṇapiṭṭhiyaṃ",
  "tika-vin02t:123_6": "vā pāsāṇatthambhesu vā katasenāsanaṃ yattha upacikā nārohanti, taṃ anāpucchantassapi",
  "tika-vin02t:123_7": "anāpattī”ti vakkhati, tasmā yaṃ vuttaṃ gaṇṭhipade “tādise senāsane anāpucchā gacchantassa",
  "tika-vin02t:123_8": "pācittiyaṃ natthi, gamikavattavasena pana anāpucchā gacchato vattabhedo hoti, tasmā",
  "tika-vin02t:123_9": "dukkaṭaṃ āpajjatī”ti, taṃ na gahetabbaṃ.",
  "tika-vin02t:124_0": "Pacchimassa ābhogena mutti natthīti tassa pacchato gacchantassa aññassa abhāvato",
  "tika-vin02t:124_1": "vuttaṃ. Ekaṃ vā pesetvā āpucchitabbanti ettha gamanacittassa uppannaṭṭhānato anāpucchitvā",
  "tika-vin02t:124_2": "gacchato dutiyapāduddhāre pācittiyaṃ. Kiñcāpi mañcaṃ vā pīṭhaṃ vā ajjhokāse nikkhipitvā",
  "tika-vin02t:124_3": "gacchantassa idha visuṃ āpatti na vuttā, tathāpi akāle ajjhokāse mañcapīṭhāni paññapetvā",
  "tika-vin02t:124_4": "gacchantassa leḍḍupātātikkame purimasikkhāpadena pācittiyaṃ, parikkhepātikkame iminā",
  "tika-vin02t:124_5": "dukkaṭanti veditabbaṃ. “Maṇḍape vā rukkhamūle vā”ti iminā ajjhokāsopi saṅgahitoyevāti",
  "tika-vin02t:124_6": "tatthāpi dukkaṭaṃ idha vuttamevāti daṭṭhabbaṃ. Seyyaṃ pana ajjhokāse santharitvā",
  "tika-vin02t:124_7": "gacchantassa ubhayenapi dukkaṭameva. “Saṅghike vihāre saṅghikaṃyeva seyyaṃ santharitvā",
  "tika-vin02t:124_8": "pakkamantassa pācittiyaṃ vuttanti ubhosu ekekasmiṃ saṅghike dukkaṭa”nti vadanti.",
  "tika-vin02t:124_9": "Sesamettha uttānameva. Vuttalakkhaṇaseyyā, tassā saṅghikatā, vuttalakkhaṇe vihāre",
  "tika-vin02t:124_10": "santharaṇaṃ vā santharāpanaṃ vā, apalibuddhatā, āpadāya abhāvo, anapekkhassa disāpakkamanaṃ,",
  "tika-vin02t:124_11": "upacārasīmātikkamoti imāni panettha satta aṅgāni.",
  "tika-vin02t:125": "Dutiyasenāsanasikkhāpadavaṇṇanā niṭṭhitā.",
  "tika-vin02t:126": "6. Anupakhajjasikkhāpadavaṇṇanā",
  "tika-vin02t:127_0": "119-121. Chaṭṭhe anupavisitvāti samīpaṃ pavisitvā. Bahūpakārataṃ guṇavisiṭṭhatañca",
  "tika-vin02t:127_1": "sallakkhentoti bhaṇḍāgārikassa bahūpakārataṃ dhammakathikādīnaṃ guṇavisiṭṭhatañca",
  "tika-vin02t:127_2": "sallakkhento. Samantā diyaḍḍho hatthoti majjhe paññattamañcapīṭhaṃ sandhāya vuttaṃ.",
  "tika-vin02t:128_0": "122. Upacāraṃ ṭhapetvāti vuttalakkhaṇaṃ upacāraṃ ṭhapetvā. Ekavihāreti ekasmiṃ senāsane.",
  "tika-vin02t:128_1": "Ekapariveṇeti tassa vihārassa parikkhepabbhantare. “Gilāno pavisatītiādīsu anāpattikāraṇasabbhāvato",
  "tika-vin02t:128_2": "gilānāditāya pavisissāmīti upacāraṃ pavisantassa satipi sambādhetukāmatāya anāpatti",
  "tika-vin02t:128_3": "vuttāyevā”ti tīsupi gaṇṭhipadesu vuttaṃ. Evañca sati agilānādibhāvopi visuṃ aṅgesu",
  "tika-vin02t:128_4": "vattabbo siyā, mātikāṭṭhakathāyaṃ pana “saṅghikavihāratā, anuṭṭhāpanīyabhāvajānanaṃ,",
  "tika-vin02t:128_5": "sambādhetukāmatā, upacāre nisīdanaṃ vā nipajjanaṃ vāti imāni panettha cattāri aṅgānī”ti",
  "tika-vin02t:128_6": "ettakameva vuttaṃ, tasmā vīmaṃsitabbaṃ.",
  "tika-vin02t:129": "Anupakhajjasikkhāpadavaṇṇanā niṭṭhitā.",
  "tika-vin02t:130": "7. Nikkaḍḍhanasikkhāpadavaṇṇanā",
  "tika-vin02t:131": "126. Sattame koṭṭhakānīti dvārakoṭṭhakāni. “Nikkhamāti vacanaṃ sutvāpi attano ruciyā nikkhamati, anāpattī”ti vadanti.",
  "tika-vin02t:132_0": "128. Alajjiṃ nikkaḍḍhatītiādīsu paṭhamaṃ alajjīādibhāvena nikkaḍḍhissāmīti cintetvā",
  "tika-vin02t:132_1": "nikkaḍḍhantassa cittassa lahuparivattitāya kope uppannepi anāpatti. Sesamettha uttānameva.",
  "tika-vin02t:132_2": "Saṅghikavihāro, upasampannassa bhaṇḍanakārakabhāvādivinimuttatā, kopena nikkaḍḍhanaṃ",
  "tika-vin02t:132_3": "vā nikkaḍḍhāpanaṃ vāti imāni panettha tīṇi aṅgāni.",
  "tika-vin02t:133": "Nikkaḍḍhanasikkhāpadavaṇṇanā niṭṭhitā.",
  "tika-vin02t:134": "8. Vehāsakuṭisikkhāpadavaṇṇanā",
  "tika-vin02t:135_0": "129-131. Aṭṭhame uparimatale padarānaṃ asantharitattā “upariacchannatalāyā”ti vuttaṃ.",
  "tika-vin02t:135_1": "Pubbe vuttanayenevāti anupakhajjasikkhāpade vuttanayeneva. Sesaṃ suviññeyyameva.",
  "tika-vin02t:135_2": "Saṅghiko vihāro, asīsaghaṭṭā vehāsakuṭi, heṭṭhā saparibhogatā, apaṭāṇidinne āhaccapādake",
  "tika-vin02t:135_3": "nisīdanaṃ vā nipajjanaṃ vāti imāni panettha cattāri aṅgāni.",
  "tika-vin02t:136": "Vehāsakuṭisikkhāpadavaṇṇanā niṭṭhitā.",
  "tika-vin02t:137": "9. Mahallakavihārasikkhāpadavaṇṇanā",
  "tika-vin02t:138_0": "135. Navame “mahallako nāma vihāro sasāmiko”ti vuttattā saññācikāya kuṭiyā anāpatti.",
  "tika-vin02t:138_1": "“Aḍḍhateyyahatthampī”ti ukkaṭṭhaparicchedena vuttavacanaṃ pāḷiyā sametīti āha “taṃ",
  "tika-vin02t:138_2": "suvutta”nti. “Pāḷiyaṃ aṭṭhakathāyañca ukkaṭṭhaparicchedena aḍḍhateyyahatthappamāṇassa",
  "tika-vin02t:138_3": "okāsassa dassitattā kavāṭaṃ aḍḍhateyyahatthavitthārato ūnakaṃ vā hotu adhikaṃ vā,",
  "tika-vin02t:138_4": "aḍḍhateyyahatthappamāṇaṃyeva okāso”ti vadanti.",
  "tika-vin02t:139_0": "Yassa vemajjheti yassa vihārassa vemajjhe. Sā aparipūraupacārāpi hotīti vivariyamānaṃ",
  "tika-vin02t:139_1": "kavāṭaṃ yaṃ bhittiṃ āhanati, sā samantā kavāṭavitthārappamāṇaupacārarahitāpi hotīti",
  "tika-vin02t:139_2": "attho. Ālokaṃ sandheti pidhetīti ālokasandhi. “Punappunaṃ chādāpesi, punappunaṃ limpāpesīti",
  "tika-vin02t:139_3": "imasmiṃ vatthusmiṃ uppannadosena sikkhāpadassa paññattattā lepaṃ anujānantena ca",
  "tika-vin02t:139_4": "dvārabandhassa samantā aḍḍhateyyahatthappamāṇeyeva padese punappunaṃ lepassa anuññātattā",
  "tika-vin02t:139_5": "tato aññattha punappunaṃ limpentassa vā limpāpentassa vā bhittiyaṃ mattikāya kattabbakiccaṃ",
  "tika-vin02t:139_6": "niṭṭhāpetvā puna catutthalepe dinne pācittiyena bhavitabba”nti vadanti. Gaṇṭhipadesu",
  "tika-vin02t:139_7": "pana tīsupi “punappunaṃ lepadānassa vuttappamāṇato aññattha paṭikkhittamattaṃ ṭhapetvā",
  "tika-vin02t:139_8": "pācittiyassa avuttattā dukkaṭaṃ anurūpa”nti vuttaṃ.",
  "tika-vin02t:140_0": "Adhiṭṭhātabbanti saṃvidhātabbaṃ. Appahariteti ettha appa-saddo “appiccho”tiādīsu",
  "tika-vin02t:140_1": "viya abhāvatthoti āha “aharite”ti. Patanokāsoti patanokāsattā tatra ṭhitassa bhikkhuno",
  "tika-vin02t:140_2": "upari pateyyāti adhippāyo. Sace harite ṭhito adhiṭṭheti, āpatti dukkaṭassāti vacanena",
  "tika-vin02t:140_3": "imamatthaṃ dīpeti – sace vihārassa samantā vuttappamāṇe paricchede pubbaṇṇādīni na",
  "tika-vin02t:140_4": "santi, tattha vihāro kāretabbo. Yattha pana santi, tattha kārāpentassa dukkaṭanti.",
  "tika-vin02t:141_0": "136. Ekekaṃ maggaṃ ujukameva uṭṭhapetvā chādanaṃ maggena chādanaṃ nāma hotīti dassetuṃ",
  "tika-vin02t:141_1": "“maggena chādentassā”ti vuttaṃ. Iminā pana nayena sabbasmiṃ vihāre ekavāraṃ chādite",
  "tika-vin02t:141_2": "taṃ chadanaṃ ekamagganti gahetvā “dve magge”tiādi vuttaṃ. “Pariyāyena chādanepi imināva",
  "tika-vin02t:141_3": "nayena yojetabba”nti tīsupi gaṇṭhipadesu vuttaṃ, taṃ “punappunaṃ chādāpesī”ti imāya",
  "tika-vin02t:141_4": "pāḷiyā “sabbampi cetaṃ chadanaṃ chadanūpari veditabba”nti iminā aṭṭhakathāvacanena",
  "tika-vin02t:141_5": "ca sameti, tasmā dve magge adhiṭṭhahitvā tatiyāya maggaṃ āṇāpetvā pakkamitabbanti",
  "tika-vin02t:141_6": "ettha dve chadanāni adhiṭṭhahitvā tatiyaṃ chadanaṃ “evaṃ chādehī”ti āṇāpetvā pakkamitabbanti",
  "tika-vin02t:141_7": "evamattho gahetabbo.",
  "tika-vin02t:142_0": "Keci pana “paṭhamaṃ tāva ekavāraṃ aparisesaṃ chādetvā puna chadanadaṇḍake bandhitvā",
  "tika-vin02t:142_1": "dutiyavāraṃ tatheva chādetabbaṃ, tatiyavāracatutthavāre sampatte dve magge adhiṭṭhahitvā",
  "tika-vin02t:142_2": "āṇāpetvā pakkamitabba”nti vadanti. Apare pana “paṭhamavāreyeva tayopi magge adhiṭṭhātuṃ",
  "tika-vin02t:142_3": "vaṭṭati, catutthato paṭṭhāya āpatti pācittiya”nti vadanti. Tadubhayampi pāḷiyā aṭṭhakathāya",
  "tika-vin02t:142_4": "ca na sameti. Tatiyāya magganti ettha tatiyāyāti upayogatthe sampadānavacanaṃ, tatiyaṃ",
  "tika-vin02t:142_5": "magganti attho. Tiṇṇaṃ maggānanti maggavasena chāditānaṃ tiṇṇaṃ chadanānaṃ. Tiṇṇaṃ",
  "tika-vin02t:142_6": "pariyāyānanti etthāpi eseva nayo. Catutthe magge vā pariyāye vāti ca tathā chādentānaṃ",
  "tika-vin02t:142_7": "catutthaṃ chādanameva vuttaṃ. Sesaṃ uttānameva. Mahallakavihāratā, attano vāsāgāratā,",
  "tika-vin02t:142_8": "uttari adhiṭṭhānanti imāni panettha tīṇi aṅgāni.",
  "tika-vin02t:143": "Mahallakavihārasikkhāpadavaṇṇanā niṭṭhitā.",
  "tika-vin02t:144": "10. Sappāṇakasikkhāpadavaṇṇanā",
  "tika-vin02t:145_0": "140. Dasame imassa sikkhāpadassa “siñceyya vā siñcāpeyya vā”ti bāhiraparibhogavasena",
  "tika-vin02t:145_1": "paṭhamaṃ paññattattā “sappāṇakaṃ udakaṃ paribhuñjeyyā”ti sikkhāpadaṃ attano nahānapānādiparibhogavasena",
  "tika-vin02t:145_2": "paññattanti veditabbaṃ. Tasmiṃ vā paṭhamaṃ paññattepi attano paribhogavaseneva paññattattā",
  "tika-vin02t:145_3": "puna imaṃ sikkhāpadaṃ bāhiraparibhogavaseneva paññattanti gahetabbaṃ.",
  "tika-vin02t:146_0": "Sappāṇakasaññissa “paribhogena pāṇakā marissantī”ti pubbabhāge jānantassapi siñcanasiñcāpanaṃ",
  "tika-vin02t:146_1": "“padīpe nipatitvā paṭaṅgādipāṇakā marissantī”ti jānantassa padīpujjalanaṃ viya vināpi",
  "tika-vin02t:146_2": "vadhakacetanāya hotīti āha “paṇṇattivajja”nti. Sesaṃ uttānatthameva. Udakassa sappāṇakatā,",
  "tika-vin02t:146_3": "“siñcanena pāṇakā marissantī”ti jānanaṃ, tādisameva ca udakaṃ, vinā vadhakacetanāya",
  "tika-vin02t:146_4": "kenacideva karaṇīyena tiṇādīnaṃ siñcananti imāni panettha cattāri aṅgāni.",
  "tika-vin02t:147": "Sappāṇakasikkhāpadavaṇṇanā niṭṭhitā.",
  "tika-vin02t:148": "Niṭṭhito senāsanavaggo dutiyo.",
  "tika-vin02t:149": "Bhūtagāmavaggotipi imasseva nāmaṃ.",
  "tika-vin02t:150": "3. Ovādavaggo",
  "tika-vin02t:151": "1. Ovādasikkhāpadavaṇṇanā",
  "tika-vin02t:152_0": "144. Bhikkhunivaggassa paṭhamasikkhāpade kathānusārenāti “so thero kiṃsīlo kiṃsamācāro",
  "tika-vin02t:152_1": "katarakulā pabbajito”tiādinā pucchantānaṃ pucchākathānusārena. Kathetuṃ vaṭṭantīti",
  "tika-vin02t:152_2": "nirāmiseneva cittena kathetuṃ vaṭṭanti. Aniyyānikattā saggamokkhamaggānaṃ tiracchānabhūtā",
  "tika-vin02t:152_3": "kathā tiracchānakathāti āha “saggamaggagamanepī”tiādi. Api-saddena pageva mokkhamaggagamaneti",
  "tika-vin02t:152_4": "dīpeti. Tiracchānabhūtanti tirokaraṇabhūtaṃ, bādhikanti vuttaṃ hoti. Laddhāsevanā",
  "tika-vin02t:152_5": "hi tiracchānakathā saggamokkhānaṃ bādhikāva hoti. Samiddhoti paripuṇṇo. Sahitatthoti",
  "tika-vin02t:152_6": "yuttattho. Atthagambhīratādiyogato gambhīro. Bahurasoti attharasādibahuraso. Lakkhaṇapaṭivedhasaṃyuttoti",
  "tika-vin02t:152_7": "aniccādilakkhaṇapaṭivedharasaāvahanato lakkhaṇapaṭivedhasaṃyutto.",
  "tika-vin02t:153_0": "145-147. Paratoti parattha, uttarinti attho. Karontovāti paribāhire karontoyeva.",
  "tika-vin02t:153_1": "Pātimokkhoti cārittavārittappabhedaṃ sikkhāpadasīlaṃ. Tañhi yo naṃ pāti rakkhati,",
  "tika-vin02t:153_2": "taṃ mokkheti moceti āpāyikādīhi dukkhehi, tasmā “pātimokkha”nti vuccati. Saṃvaraṇaṃ",
  "tika-vin02t:153_3": "saṃvaro, kāyavacīdvārānaṃ pidahanaṃ. Yena hi te saṃvutā pihitā honti, so saṃvaro,",
  "tika-vin02t:153_4": "kāyikavācasikassa avītikkamassetaṃ nāmaṃ. Pātimokkhasaṃvarena saṃvutoti pātimokkhasaṃvarena",
  "tika-vin02t:153_5": "pihitakāyavacīdvāro. Tathābhūto ca yasmā tena samaṅgī nāma hoti, tasmā vuttaṃ “samannāgato”ti.",
  "tika-vin02t:153_6": "Vattatīti attabhāvaṃ pavatteti. Viharatīti iminā pātimokkhasaṃvarasīle ṭhitassa bhikkhuno",
  "tika-vin02t:153_7": "iriyāpathavihāro dassito.",
  "tika-vin02t:154_0": "Saṅkhepato vuttamatthaṃ vitthārato pāḷiyā vibhāvetuṃ “vuttañheta”ntiādi āraddhaṃ.",
  "tika-vin02t:154_1": "Tattha vibhaṅgeti jhānavibhaṅge. Sīlaṃ patiṭṭhātiādīni pātimokkhasseva vevacanāni.",
  "tika-vin02t:154_2": "Tattha sīlanti kāmañcetaṃ saha kammavācāpariyosānena ijjhanakassa pātimokkhasseva",
  "tika-vin02t:154_3": "vevacanaṃ, evaṃ santepi dhammato etaṃ sīlaṃ nāma pāṇātipātādīhi vā viramantassa vattapaṭipattiṃ",
  "tika-vin02t:154_4": "vā pūrentassa cetanādayo dhammā veditabbā. Yasmā pana pātimokkhasīlena bhikkhu sāsane",
  "tika-vin02t:154_5": "patiṭṭhāti nāma, tasmā taṃ “patiṭṭhā”ti vuttaṃ. Patiṭṭhahati vā ettha bhikkhu, kusaladhammā",
  "tika-vin02t:154_6": "eva vā ettha patiṭṭhahantīti patiṭṭhā. Ayamattho “sīle patiṭṭhāya naro sapañño”ti",
  "tika-vin02t:154_7": "ca “patiṭṭhā, mahārāja, sīlaṃ sabbesaṃ kusalānaṃ dhammāna”nti ca “sīle patiṭṭhitassa",
  "tika-vin02t:154_8": "kho, mahārāja, sabbe kusalā dhammā na parihāyantī”ti ca ādisuttavasena veditabbo.",
  "tika-vin02t:155": "Tadetaṃ pubbuppattiatthena ādi. Vuttampi cetaṃ –",
  "tika-vin02t:156": "“Tasmātiha tvaṃ, uttiya, ādimeva visodhehi kusalesu dhammesu. Ko cādi kusalānaṃ dhammānaṃ? Sīlañca suvisuddhaṃ diṭṭhi ca ujukā”ti.",
  "tika-vin02t:157_0": "Yathā hi nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodheti, tato aparabhāge",
  "tika-vin02t:157_1": "vīthicatukkasiṅghāṭakādiparicchedena vibhajitvā nagaraṃ māpeti, evameva yogāvacaro",
  "tika-vin02t:157_2": "ādimhi sīlaṃ sodheti, tato aparabhāge samādhivipassanāmaggaphalanibbānāni sacchikaroti.",
  "tika-vin02t:157_3": "Yathā vā pana rajako paṭhamaṃ tīhi khārehi vatthaṃ dhovitvā parisuddhe vatthe yadicchakaṃ",
  "tika-vin02t:157_4": "raṅgajātaṃ upaneti, yathā vā pana cheko cittakāro rūpaṃ likhitukāmo ādito bhittiparikammaṃ",
  "tika-vin02t:157_5": "karoti, tato aparabhāge rūpaṃ samuṭṭhāpeti, evameva yogāvacaro āditova sīlaṃ visodhetvā",
  "tika-vin02t:157_6": "aparabhāge samathavipassanādayo dhamme sacchikaroti. Tasmā sīlaṃ “ādī”ti vuttaṃ.",
  "tika-vin02t:158_0": "Tadetaṃ caraṇasarikkhatāya caraṇaṃ. “Caraṇā”ti pādā vuccanti. Yathā hi chinnacaraṇassa",
  "tika-vin02t:158_1": "purisassa disaṃgamanābhisaṅkhāro na jāyati, paripuṇṇapādasseva jāyati, evameva yassa",
  "tika-vin02t:158_2": "sīlaṃ bhinnaṃ hoti khaṇḍaṃ aparipuṇṇaṃ, tassa nibbānagamanāya ñāṇagamanaṃ na sampajjati.",
  "tika-vin02t:158_3": "Yassa pana taṃ abhinnaṃ hoti akhaṇḍaṃ paripuṇṇaṃ, tassa nibbānagamanāya ñāṇagamanaṃ",
  "tika-vin02t:158_4": "sampajjati. Tasmā sīlaṃ “caraṇa”nti vuttaṃ.",
  "tika-vin02t:159_0": "Tadetaṃ saṃyamanavasena saṃyamo, saṃvaraṇavasena saṃvaroti ubhayenapi sīlasaṃyamo",
  "tika-vin02t:159_1": "ceva sīlasaṃvaro ca kathito. Vacanattho panettha saṃyameti vītikkamavipphandanaṃ,",
  "tika-vin02t:159_2": "puggalaṃ vā saṃyameti vītikkamavasena tassa vipphandituṃ na detīti saṃyamo, vītikkamassa",
  "tika-vin02t:159_3": "pavesanadvāraṃ saṃvarati pidahatīti saṃvaro. Mokkhanti uttamaṃ mukhabhūtaṃ vā. Yathā",
  "tika-vin02t:159_4": "hi sattānaṃ catubbidho āhāro mukhena pavisitvā aṅgamaṅgāni pharati, evaṃ yoginopi",
  "tika-vin02t:159_5": "catubhūmakakusalaṃ sīlamukhena pavisitvā atthasiddhiṃ sampādeti. Tena vuttaṃ “mokkha”nti.",
  "tika-vin02t:159_6": "Pamukhe sādhūti pamokkhaṃ, pubbaṅgamaṃ seṭṭhaṃ padhānanti attho. Kusalānaṃ dhammānaṃ",
  "tika-vin02t:159_7": "samāpattiyāti catubhūmakakusalānaṃ paṭilābhatthāya pamokkhaṃ pubbaṅgamaṃ seṭṭhaṃ",
  "tika-vin02t:159_8": "padhānanti veditabbaṃ.",
  "tika-vin02t:160_0": "Kāyiko avītikkamoti tividhaṃ kāyasucaritaṃ. Vācasikoti catubbidhaṃ vacīsucaritaṃ.",
  "tika-vin02t:160_1": "Kāyikavācasikoti tadubhayaṃ. Iminā ājīvaṭṭhamakasīlaṃ pariyādāya dasseti. Saṃvutoti",
  "tika-vin02t:160_2": "pihito, saṃvutindriyo pihitindriyoti attho. Yathā hi saṃvutadvāraṃ gehaṃ “saṃvutagehaṃ",
  "tika-vin02t:160_3": "pihitageha”nti vuccati, evamidha saṃvutindriyo “saṃvuto”ti vutto. Pātimokkhasaṃvarenāti",
  "tika-vin02t:160_4": "pātimokkhasaṅkhātena saṃvarena. Upetotiādīni sabbāni aññamaññavevacanāni.",
  "tika-vin02t:161_0": "Iriyatītiādīhi sattahipi padehi pātimokkhasaṃvarasīle ṭhitassa bhikkhuno iriyāpathavihāro",
  "tika-vin02t:161_1": "kathito. Tattha iriyatīti catunnaṃ iriyāpathānaṃ aññatarasamaṅgibhāvato iriyati.",
  "tika-vin02t:161_2": "Tehi iriyāpathacatukkehi kāyasakaṭavattanena vattati. Ekaṃ iriyāpathadukkhaṃ aparena",
  "tika-vin02t:161_3": "iriyāpathena vicchinditvā ciraṭṭhitibhāvena sarīrarakkhaṇato pāleti. Ekasmiṃ iriyāpathe",
  "tika-vin02t:161_4": "asaṇṭhahitvā sabbairiyāpathe vattanato yapeti. Tena tena iriyāpathena tathā tathā",
  "tika-vin02t:161_5": "kāyassa yāpanato yāpeti. Cirakālavattāpanato carati. Iriyāpathena iriyāpathaṃ vicchinditvā",
  "tika-vin02t:161_6": "jīvitaharaṇato viharati.",
  "tika-vin02t:162": "Micchājīvapaṭisedhakenāti –",
  "tika-vin02t:163_0": "“Idhekacco veḷudānena vā pattadānena vā puppha phala sinānadantakaṭṭhadānena vā cāṭukamyatāya",
  "tika-vin02t:163_1": "vā muggasūpyatāya vā pāribhaṭayatāya vā jaṅghapesanikena vā aññataraññatarena vā",
  "tika-vin02t:163_2": "buddhapaṭikuṭṭhena micchāājīvena jīvikaṃ kappeti, ayaṃ vuccati anācāro”ti –",
  "tika-vin02t:164": "Evaṃ vuttaanācārasaṅkhātamicchājīvapaṭipakkhena.",
  "tika-vin02t:165": "Na veḷudānādinā ācārenāti –",
  "tika-vin02t:166_0": "“Idhekacco na veḷudānena na patta na puppha na phala na sināna na dantakaṭṭha na",
  "tika-vin02t:166_1": "cāṭukamyatāya na muggasūpyatāya na pāribhaṭayatāya na jaṅghapesanikena na aññataraññatarena",
  "tika-vin02t:166_2": "buddhapaṭikuṭṭhena micchāājīvena jīvikaṃ kappeti, ayaṃ vuccati ācāro”ti –",
  "tika-vin02t:167": "Evaṃ vuttena na veḷudānādinā ācārena.",
  "tika-vin02t:168": "Vesiyādiagocaraṃ pahāyāti –",
  "tika-vin02t:169_0": "“Idhekacco vesiyagocaro vā hoti vidhava thullakumāri paṇḍaka bhikkhuni pānāgāragocaro",
  "tika-vin02t:169_1": "vā, saṃsaṭṭho viharati rājūhi rājamahāmattehi titthiyehi titthiyasāvakehi ananulomikena",
  "tika-vin02t:169_2": "saṃsaggena, yāni pana tāni kulāni assaddhāni appasannāni anopānabhūtāni akkosakaparibhāsakāni",
  "tika-vin02t:169_3": "anatthakāmāni ahitakāmāni aphāsukakāmāni ayogakkhemakāmāni bhikkhūnaṃ bhikkhunīnaṃ",
  "tika-vin02t:169_4": "upāsakānaṃ upāsikānaṃ, tathārūpāni kulāni sevati bhajati payirupāsati, ayaṃ vuccati agocaro”ti –",
  "tika-vin02t:170": "Evamāgataṃ vesiyādiagocaraṃ pahāya.",
  "tika-vin02t:171_0": "Saddhāsampannakulādināti ettha ādi-saddena upanissayagocarādiṃ saṅgaṇhāti. Tividho",
  "tika-vin02t:171_1": "hi gocaro upanissayagocaro ārakkhagocaro upanibandhagocaroti. Katamo upanissayagocaro?",
  "tika-vin02t:171_2": "Dasakathāvatthuguṇasamannāgato kalyāṇamitto, yaṃ nissāya asutaṃ suṇāti, sutaṃ pariyodapeti,",
  "tika-vin02t:171_3": "kaṅkhaṃ vitarati, diṭṭhiṃ ujuṃ karoti, cittaṃ pasādeti. Yassa vā pana anusikkhamāno",
  "tika-vin02t:171_4": "saddhāya vaḍḍhati, sīlena sutena cāgena paññāya vaḍḍhati, ayaṃ upanissayagocaro.",
  "tika-vin02t:171_5": "Katamo ārakkhagocaro? Idha bhikkhu antaragharaṃ paviṭṭho vīthiṃ paṭipanno okkhittacakkhu",
  "tika-vin02t:171_6": "yugamattadassāvī saṃvuto gacchati, na hatthiṃ olokento, na assaṃ, na rathaṃ, na pattiṃ,",
  "tika-vin02t:171_7": "na itthiṃ, na purisaṃ olokento, na uddhaṃ olokento, na adho olokento, na disāvidisaṃ",
  "tika-vin02t:171_8": "vipekkhamāno gacchati, ayaṃ ārakkhagocaro. Katamo upanibandhagocaro? Cattāro satipaṭṭhānā,",
  "tika-vin02t:171_9": "yattha cittaṃ upanibandhati. Vuttañhetaṃ bhagavatā “ko ca, bhikkhave, bhikkhuno gocaro",
  "tika-vin02t:171_10": "sako pettiko visayo? Yadidaṃ cattāro satipaṭṭhānā”ti, ayaṃ upanibandhagocaro. Iti",
  "tika-vin02t:171_11": "ayaṃ tividho gocaro idha ādi-saddena saṅgahitoti daṭṭhabbo.",
  "tika-vin02t:172_0": "Appamattakesu vajjesūti asañcicca āpannasekhiyaakusalacittuppādādibhedesu vajjesu.",
  "tika-vin02t:172_1": "Bhayato dassanasīloti paramāṇumattaṃ vajjaṃ aṭṭhasaṭṭhiyojanasatasahassubbedhasinerupabbatasadisaṃ",
  "tika-vin02t:172_2": "katvā dassanasabhāvo, sabbalahukaṃ vā dubbhāsitamattaṃ pārājikasadisaṃ katvā dassanasabhāvo.",
  "tika-vin02t:172_3": "Sammā ādāyāti sammadeva sakkaccaṃ sabbaso vā ādiyitvā.",
  "tika-vin02t:173_0": "Vaṭṭadukkhanissaraṇatthikehi sotabbato sutaṃ, pariyattidhammo. Taṃ dhāretīti sutadharo,",
  "tika-vin02t:173_1": "sutassa ādhārabhūto. Yassa hi ito gahitaṃ etto palāyati, chiddaghaṭe udakaṃ viya",
  "tika-vin02t:173_2": "na tiṭṭhati, parisamajjhe ekaṃ suttaṃ vā jātakaṃ vā kathetuṃ vā vācetuṃ vā na sakkoti,",
  "tika-vin02t:173_3": "ayaṃ na sutadharo nāma. Yassa pana uggahitaṃ buddhavacanaṃ uggahitakālasadisameva",
  "tika-vin02t:173_4": "hoti, dasapi vīsatipi vassāni sajjhāyaṃ akarontassa na nassati, ayaṃ sutadharo nāma.",
  "tika-vin02t:173_5": "Tenevāha “yadassa ta”ntiādi. Ekapadampi ekakkharampi avinaṭṭhaṃ hutvā sanniciyatīti",
  "tika-vin02t:173_6": "sannicayo, sutaṃ sannicayo etasminti sutasannicayoti āha “sutaṃ sannicitaṃ asminti",
  "tika-vin02t:173_7": "sutasannicayo”ti. Yassa hi sutaṃ hadayamañjusāyaṃ sannicitaṃ silāya lekhā viya suvaṇṇaghaṭe",
  "tika-vin02t:173_8": "pakkhittā sīhavasā viya ca sādhu tiṭṭhati, ayaṃ sutasannicayo nāma. Tenāha “etena…pe…",
  "tika-vin02t:173_9": "avināsaṃ dassetī”ti.",
  "tika-vin02t:174_0": "Dhātāti paguṇā vācuggatā. Ekassa hi uggahitabuddhavacanaṃ niccakālikaṃ na hoti, “asukasuttaṃ",
  "tika-vin02t:174_1": "vā jātakaṃ vā kathehī”ti vutte “sajjhāyitvā aññehi saṃsanditvā paripucchāvasena atthaṃ",
  "tika-vin02t:174_2": "ogāhitvā jānissāmī”ti vadati. Ekassa paguṇaṃ pabandhavicchedābhāvato gaṅgāsotasadisaṃ",
  "tika-vin02t:174_3": "bhavaṅgasotasadisañca akittimaṃ sukhappavatti hoti, “asukasuttaṃ vā jātakaṃ vā kathehī”ti",
  "tika-vin02t:174_4": "vutte uddharitvā tameva katheti. Taṃ sandhāya vuttaṃ “dhātā”ti. Vācāya paguṇā katāti",
  "tika-vin02t:174_5": "suttadasakavaggadasakapaṇṇāsadasakavasena vācāya sajjhāyitā, dasa suttāni gatāni,",
  "tika-vin02t:174_6": "dasa vaggāni gatānītiādinā sallakkhetvā vācāya sajjhāyitāti attho. Suttekadesassa",
  "tika-vin02t:174_7": "hi suttamattassa ca vacasā paricayo idha nādhippeto, atha kho vaggādivaseneva. Manasā",
  "tika-vin02t:174_8": "anupekkhitāti manasā anu anu pekkhitā, bhāgaso nijjhāyitā cintitāti attho. Āvajjantassāti",
  "tika-vin02t:174_9": "vācāya sajjhāyituṃ buddhavacanaṃ manasā cintentassa. Suṭṭhu paṭividdhāti nijjaṭaṃ",
  "tika-vin02t:174_10": "niggumbaṃ katvā suṭṭhu yāthāvato paṭividdhā.",
  "tika-vin02t:175_0": "Dve mātikāti bhikkhumātikā bhikkhunīmātikā ca. Vācuggatāti purimasseva vevacanaṃ.",
  "tika-vin02t:175_1": "Tisso anumodanāti saṅghabhatte dānānisaṃsapaṭisaṃyuttaanumodanā, vihārādimaṅgale",
  "tika-vin02t:175_2": "maṅgalasuttādianumodanā, matakabhattādiavamaṅgale tirokuṭṭādianumodanāti imā tisso",
  "tika-vin02t:175_3": "anumodanā. Kammākammavinicchayoti parivārāvasāne kammavagge vuttavinicchayo. “Vipassanāvasena",
  "tika-vin02t:175_4": "uggaṇhantena catudhātuvavatthānamukhena uggahetabba”nti tīsupi gaṇṭhipadesu vuttaṃ.",
  "tika-vin02t:175_5": "Catūsu disāsu appaṭihatattā catasso disā etassāti catuddiso, catuddisoyeva cātuddiso,",
  "tika-vin02t:175_6": "catasso vā disā arahati, catūsu vā disāsu sādhūti cātuddiso.",
  "tika-vin02t:176_0": "Abhivinayeti sakale vinayapiṭake. Vinetunti sikkhāpetuṃ. “Dve vibhaṅgā paguṇā vācuggatā",
  "tika-vin02t:176_1": "kātabbāti idaṃ paripucchāvasena uggahaṇampi sandhāya vutta”nti vadanti. Ekassa pamuṭṭhaṃ,",
  "tika-vin02t:176_2": "itarassa paguṇaṃ hotīti āha “tīhi janehi saddhiṃ parivattanakkhamā kātabbā”ti. Abhidhammeti",
  "tika-vin02t:176_3": "nāmarūpaparicchede. Heṭṭhimā vā tayo vaggāti mahāvaggato heṭṭhā sagāthakavaggo nidānavaggo",
  "tika-vin02t:176_4": "khandhakavaggoti ime tayo vaggā. “Dhammapadampi saha vatthunā uggahetuṃ vaṭṭatī”ti",
  "tika-vin02t:176_5": "mahāpaccariyaṃ vuttattā jātakabhāṇakena sāṭṭhakathaṃ jātakaṃ uggahetvāpi dhammapadampi",
  "tika-vin02t:176_6": "saha vatthunā uggahetabbameva.",
  "tika-vin02t:177_0": "Kalyāṇā sundarā parimaṇḍalapadabyañjanā vācā assāti kalyāṇavāco. Tenāha “sithiladhanitādīnaṃ…pe…",
  "tika-vin02t:177_1": "vācāya samannāgato”ti. Tattha parimaṇḍalapadabyañjanāyāti ṭhānakaraṇasampattiyā sikkhāsampattiyā",
  "tika-vin02t:177_2": "ca katthacipi anūnatāya parimaṇḍalapadāni byañjanāni akkharāni etissāti parimaṇḍalapadabyañjanā,",
  "tika-vin02t:177_3": "padameva vā atthassa byañjanato padabyañjanaṃ, taṃ akkharapāripūriṃ katvā sithiladhanitādidasavidhaṃ",
  "tika-vin02t:177_4": "byañjanabuddhiṃ aparihāpetvā vuttaṃ parimaṇḍalaṃ nāma hoti. Akkharapāripūriyā hi",
  "tika-vin02t:177_5": "padabyañjanassa parimaṇḍalatā. Tena vuttaṃ “sithiladhanitādīnaṃ yathāvidhānavacanenā”ti,",
  "tika-vin02t:177_6": "parimaṇḍalaṃ padabyañjanaṃ etissāti parimaṇḍalapadabyañjanā. Atha vā pajjati ñāyati",
  "tika-vin02t:177_7": "attho etenāti padaṃ, nāmādi. Yathādhippetamatthaṃ byañjetīti byañjanaṃ, vākyaṃ. Tesaṃ",
  "tika-vin02t:177_8": "paripuṇṇatāya parimaṇḍalapadabyañjanā.",
  "tika-vin02t:178_0": "Apica yo bhikkhu parisati dhammaṃ desento suttaṃ vā jātakaṃ vā nikkhipitvā aññaṃ",
  "tika-vin02t:178_1": "upārambhakaraṃ suttaṃ āharati, tassa upamaṃ katheti, tadatthaṃ otāreti, evaṃ idaṃ",
  "tika-vin02t:178_2": "gahetvā ettha khipanto ekapasseneva pariharanto kālaṃ ñatvā vuṭṭhahati, nikkhittasuttaṃ",
  "tika-vin02t:178_3": "pana nikkhittamattameva hoti, tassa kathā aparimaṇḍalā nāma hoti atthassa aparipuṇṇabhāvato.",
  "tika-vin02t:178_4": "Yo pana suttaṃ vā jātakaṃ vā nikkhipitvā bahi ekapadampi agantvā yathānikkhittassa",
  "tika-vin02t:178_5": "suttassa atthasaṃvaṇṇanāvaseneva suttantarampi ānento pāḷiyā anusandhiñca pubbāparañca",
  "tika-vin02t:178_6": "apekkhanto ācariyehi dinnanaye ṭhatvā tulikāya paricchindanto viya taṃ taṃ atthaṃ",
  "tika-vin02t:178_7": "suvavatthitaṃ katvā dassento gambhīramātikāya udakaṃ pesento viya gambhīramatthaṃ",
  "tika-vin02t:178_8": "gamento vaggihārigatiyā pade padaṃ koṭṭento sindhavājānīyo viya ekaṃyeva padaṃ anekehi",
  "tika-vin02t:178_9": "pariyāyehi punappunaṃ saṃvaṇṇanto gacchati, tassa kathā parimaṇḍalā nāma hoti dhammato",
  "tika-vin02t:178_10": "atthato anusandhito pubbāparato ācariyuggahatoti sabbaso paripuṇṇabhāvato. Evarūpampi",
  "tika-vin02t:178_11": "kathaṃ sandhāya “parimaṇḍalapadabyañjanāyā”ti vuttaṃ.",
  "tika-vin02t:179_0": "Guṇaparipuṇṇabhāvena pure bhavāti porī, tassa bhikkhuno tenetaṃ bhāsitabbaṃ atthassa",
  "tika-vin02t:179_1": "guṇaparipuṇṇabhāvena pure puṇṇabhāve bhavāti attho. Pure vā bhavattā poriyā nāgarikitthiyā",
  "tika-vin02t:179_2": "sukhumālattanena sadisāti porī, pure saṃvaḍḍhanārī viya sukumārāti attho. Purassa",
  "tika-vin02t:179_3": "esātipi porī, purassa esāti nagaravāsīnaṃ kathāti attho. Nagaravāsino hi yuttakathā",
  "tika-vin02t:179_4": "honti pitimattaṃ “pitā”ti, bhātimattaṃ “bhātā”ti vadanti. Evarūpī hi kathā bahuno",
  "tika-vin02t:179_5": "janassa kantā hoti manāpā, tāya poriyā.",
  "tika-vin02t:180_0": "Vissaṭṭhāyāti pittasemhādīhi apalibuddhāya sandiṭṭhavilambitādidosarahitāya. Atha",
  "tika-vin02t:180_1": "vā nātisīghaṃ nātisaṇikaṃ nirantaraṃ ekarasañca katvā parisāya ajjhāsayānurūpaṃ dhammaṃ",
  "tika-vin02t:180_2": "kathentassa vācā vissaṭṭhā nāma. Yo hi bhikkhu dhammaṃ kathento suttaṃ vā jātakaṃ",
  "tika-vin02t:180_3": "vā ārabhitvā āraddhakālato paṭṭhāya turitaturito araṇiṃ manthento viya uṇhakhādanīyaṃ",
  "tika-vin02t:180_4": "khādanto viya pāḷiyā anusandhipubbāparesu gahitaṃ gahitameva, aggahitaṃ aggahitameva",
  "tika-vin02t:180_5": "katvā purāṇapaṇṇantaresu caramānaṃ godhaṃ uṭṭhāpento viya tattha tattha paharanto",
  "tika-vin02t:180_6": "osāpetvā uṭṭhāya gacchati. Purāṇapaṇṇantaresu hi paripātiyamānā godhā kadāci dissati",
  "tika-vin02t:180_7": "kadāci na dissati, evamekaccassa atthavaṇṇanā katthaci dissati katthaci na dissati.",
  "tika-vin02t:180_8": "Yopi dhammaṃ kathento kālena sīghaṃ, kālena saṇikaṃ, kālena mandaṃ, kālena mahāsaddaṃ,",
  "tika-vin02t:180_9": "kālena khuddakasaddaṃ karoti, yathā nijjhāmataṇhikapetassa mukhato niccharaṇakaaggi",
  "tika-vin02t:180_10": "kālena jalati kālena nibbāyati, evaṃ petadhammakathiko nāma hoti, parisāya uṭṭhātukāmāya",
  "tika-vin02t:180_11": "puna ārabhati. Yopi kathento tattha tattha vitthāyati, appaṭibhānatāya āpajjati,",
  "tika-vin02t:180_12": "kenaci rogena nitthunanto viya kandanto viya katheti, imesaṃ sabbesampi kathā vissaṭṭhā",
  "tika-vin02t:180_13": "nāma na hoti sukhena appavattabhāvato. Yo pana suttaṃ āharitvā ācariyehi dinnanaye",
  "tika-vin02t:180_14": "ṭhito ācariyuggahaṃ amuñcanto yathā ca ācariyā taṃ taṃ suttaṃ saṃvaṇṇesuṃ, teneva",
  "tika-vin02t:180_15": "nayena saṃvaṇṇento nātisīghaṃ nātisaṇikantiādinā vuttanayena kathāpabandhaṃ avicchinnaṃ",
  "tika-vin02t:180_16": "katvā nadīsoto viya pavatteti, ākāsagaṅgāto bhassamānaudakaṃ viya nirantarakathaṃ",
  "tika-vin02t:180_17": "pavatteti, tassa kathā vissaṭṭhā nāma hoti. Taṃ sandhāya vuttaṃ “vissaṭṭhāyā”ti.",
  "tika-vin02t:181_0": "Anelagaḷāyāti elagaḷavirahitāya. Kassaci hi kathentassa elaṃ gaḷati, lālā paggharati,",
  "tika-vin02t:181_1": "kheḷaphusitāni vā nikkhamanti, tassa vācā elagaḷā nāma hoti, tabbiparītāyāti attho.",
  "tika-vin02t:181_2": "Atthassa viññāpaniyāti ādimajjhapariyosānaṃ pākaṭaṃ katvā bhāsitatthassa viññāpanasamatthatāya",
  "tika-vin02t:181_3": "atthañāpane sādhanāya.",
  "tika-vin02t:182_0": "Vācāva karaṇanti vākkaraṇaṃ, udāhāraghoso. Kalyāṇaṃ madhuraṃ vākkaraṇaṃ assāti kalyāṇavākkaraṇo.",
  "tika-vin02t:182_1": "Tenevāha “madhurassaro”ti. Hīḷetīti avajānāti. Mātugāmoti sambandho. Manaṃ apāyati",
  "tika-vin02t:182_2": "vaḍḍhetīti manāpo. Tenāha “manavaḍḍhanako”ti. Vaṭṭabhayena tajjetvāti yobbanamadādimattā",
  "tika-vin02t:182_3": "bhikkhuniyo saṃsārabhayena tāsetvā. Gihikāleti attano gihikāle. Bhikkhuniyā methunena",
  "tika-vin02t:182_4": "bhikkhunīdūsako hotīti bhikkhuniyā kāyasaṃsaggameva vadati. Sikkhamānāsāmaṇerīsu",
  "tika-vin02t:182_5": "pana methunenapi bhikkhunīdūsako na hotīti āha “sikkhamānāsāmaṇerīsu methunadhamma”nti.",
  "tika-vin02t:182_6": "“Kāsāyavatthavasanāyā”ti vacanato dussīlāsu bhikkhunīsikkhamānāsāmaṇerīsu garudhammaṃ",
  "tika-vin02t:182_7": "ajjhāpannapubbo paṭikkhittoyevāti daṭṭhabbaṃ. Tassā bhikkhuniyā abhāvepi yā yā tassā",
  "tika-vin02t:182_8": "vacanaṃ assosuṃ, tā tā tatheva maññantīti āha “mātugāmo hī”tiādi.",
  "tika-vin02t:183_0": "Idāni aṭṭha aṅgāni samodhānetvā dassetuṃ “ettha cā”tiādi āraddhaṃ. Imehi pana aṭṭhahaṅgehi",
  "tika-vin02t:183_1": "asamannāgataṃ ñatticatutthena kammena sammannento dukkaṭaṃ āpajjati, bhikkhu pana sammatoyeva hoti.",
  "tika-vin02t:184_0": "148. Garukehīti garukātabbehi. Ekatoupasampannāyāti upayogatthe bhummavacanaṃ. “Ovadatī”ti",
  "tika-vin02t:184_1": "vā imassa “vadatī”ti atthe sati sampadānavacanampi yujjati. Bhikkhūnaṃ santike upasampannā",
  "tika-vin02t:184_2": "nāma parivattaliṅgā vā pañcasatasākiyāniyo vā.",
  "tika-vin02t:185_0": "149. Āsanaṃ paññapetvāti ettha “sace bhūmi manāpā hoti, āsanaṃ apaññāpetumpi vaṭṭatī”ti",
  "tika-vin02t:185_1": "tīsupi gaṇṭhipadesu vuttaṃ. Mātugāmaggahaṇena bhikkhunīpi saṅgahitāti āha “dhammadesanāpattimocanattha”nti.",
  "tika-vin02t:185_2": "Sammatassa bhikkhuno santikaṃ pāṭipade ovādatthāya sabbāhi bhikkhunīhi āgantabbato",
  "tika-vin02t:185_3": "“samaggāttha bhaginiyo”ti iminā sabbāsaṃ āgamanaṃ pucchatīti āha “sabbā āgatātthā”ti.",
  "tika-vin02t:185_4": "Gilānāsu anāgatāsupi gilānānaṃ anāgamanassa anuññātattā āgantuṃ samatthāhi ca sabbāhi",
  "tika-vin02t:185_5": "āgatattā “samaggāmhayyā”ti vattuṃ vaṭṭati. Antogāme vātiādīsu yattha pañca aṅgāni",
  "tika-vin02t:185_6": "bhūmiyaṃ patiṭṭhāpetvā vandituṃ na sakkā hoti, tattha ṭhitāya eva kāyaṃ purato nāmetvā",
  "tika-vin02t:185_7": "“vandāmi ayyā”ti añjaliṃ paggayha gantumpi vaṭṭati. Antaragharanti katthaci nagaradvārassa",
  "tika-vin02t:185_8": "bahiindakhīlato paṭṭhāya antogāmo vuccati, katthaci gharummārato paṭṭhāya antogehaṃ.",
  "tika-vin02t:185_9": "Idha pana “antogāme vā”ti visuṃ vuttattā “antaraghare vā”ti antogehaṃ sandhāya vuttanti",
  "tika-vin02t:185_10": "daṭṭhabbaṃ. Yattha katthacīti antogāmādīsu yattha katthaci.",
  "tika-vin02t:186_0": "Vaṭṭatīti “vasatha ayye, mayaṃ bhikkhū ānessāmā”ti vuttavacanaṃ saddahantīhi vasituṃ",
  "tika-vin02t:186_1": "vaṭṭati. Na nimantitā hutvā gantukāmāti manussehi nimantitā hutvā gantukāmā na hontīti",
  "tika-vin02t:186_2": "attho, tattheva vassaṃ upagantukāmā hontīti adhippāyo. Yatoti bhikkhunupassayato.",
  "tika-vin02t:186_3": "Yācitvāti “tumhehi ānītaovādeneva mayampi vasissāmā”ti yācitvā. Tatthāti tasmiṃ bhikkhunupassaye.",
  "tika-vin02t:186_4": "Āgatānaṃ santike ovādena vasitabbanti pacchimikāya vassaṃ vasitabbaṃ. Abhikkhukāvāse",
  "tika-vin02t:186_5": "vasantiyā āpattīti codanāmukhena sāmaññato āpattippasaṅgaṃ vadati, na pana tassā",
  "tika-vin02t:186_6": "āpatti. Vassacchedaṃ katvā gacchantiyāpi āpattīti vassānupagamamūlaṃ āpattiṃ vadati.",
  "tika-vin02t:186_7": "Itarāya āpattiyā anāpattikāraṇasabbhāvato “sā rakkhitabbā”ti vuttaṃ, sā vassānupagamamūlā",
  "tika-vin02t:186_8": "āpatti rakkhitabbāti attho, abhikkhukepi āvāse īdisāsu āpadāsu vassaṃ upagantabbanti",
  "tika-vin02t:186_9": "adhippāyo. Tenāha “āpadāsu hi…pe… anāpatti vuttā”ti. Itarāya pana āpattiyā anāpatti,",
  "tika-vin02t:186_10": "kāraṇe asati pacchimikāyapi vassaṃ na upagantabbaṃ. Santesu hi bhikkhūsu vassaṃ anupagacchantiyā",
  "tika-vin02t:186_11": "āpatti. Tattha gantvā pavāretabbanti ettha apavārentīnaṃ āpattisambhavato. Sace dūrepi",
  "tika-vin02t:186_12": "bhikkhūnaṃ vasanaṭṭhānaṃ hoti, sakkā ca hoti navamiyaṃ gantvā pavāretuṃ, tattha gantvā",
  "tika-vin02t:186_13": "pavāretabbaṃ. Sace pana navamiyaṃ nikkhamitvā sampāpuṇituṃ na sakkā hoti, agacchantīnaṃ anāpatti.",
  "tika-vin02t:187_0": "Uposathassa pucchanaṃ uposathapucchā, sāyeva ka-ppaccayaṃ rassattañca katvā uposathapucchakanti",
  "tika-vin02t:187_1": "vuttāti āha “uposathapucchana”nti. Uposatho pucchitabboti “kadā, ayya, uposatho”ti",
  "tika-vin02t:187_2": "pucchitabbo. Bhikkhunāpi “sve, bhagini, uposatho”ti vattabbaṃ. Bhikkhū kadāci kenaci",
  "tika-vin02t:187_3": "kāraṇena pannarasikaṃ vā cātuddasīuposathaṃ, cātuddasikaṃ vā pannarasīuposathaṃ karonti,",
  "tika-vin02t:187_4": "yasmiñca divase bhikkhūhi uposatho kato, tasmiṃyeva bhikkhunīhipi uposatho kātabboti",
  "tika-vin02t:187_5": "adhippāyena “pakkhassa terasiyaṃyeva gantvā”tiādi vuttaṃ. Evaṃ pucchitena bhikkhunā",
  "tika-vin02t:187_6": "sace cātuddasiyaṃ uposathaṃ karonti, “cātuddasiko bhaginī”ti vattabbaṃ. Sace pana",
  "tika-vin02t:187_7": "pannarasiyaṃ karonti, “pannarasiko bhaginī”ti ācikkhitabbaṃ. Ovādatthāyāti ovādayācanatthāya.",
  "tika-vin02t:187_8": "Pāṭipadadivasato pana paṭṭhāya dhammasavanatthāya gantabbanti pāṭipadadivase ovādaggahaṇatthāya",
  "tika-vin02t:187_9": "dutiyadivasato paṭṭhāya antarantarā dhammasavanatthāya gantabbaṃ. Ovādaggahaṇampi",
  "tika-vin02t:187_10": "hi “dhammasavanamevā”ti abhedena vuttaṃ. Nirantaraṃ vihāraṃ upasaṅkamiṃsūti yebhuyyena",
  "tika-vin02t:187_11": "upasaṅkamanaṃ sandhāya vuttaṃ. Vuttañhetantiādinā yathānusiṭṭhaṃ paṭipajjissāmāti",
  "tika-vin02t:187_12": "sabbāsaṃyeva bhikkhunīnaṃ upasaṅkamanadīpanatthaṃ pāḷi nidassitā. Ovādaṃ gacchatīti",
  "tika-vin02t:187_13": "ovādaṃ yācituṃ gacchati. Dve tissoti dvīhi tīhi. Karaṇatthe cetaṃ paccattavacanaṃ.",
  "tika-vin02t:188_0": "Pāsādikenāti pasādajanakena niddosena kāyakammādinā. Sampādetūti tividhaṃ sikkhaṃ",
  "tika-vin02t:188_1": "sampādetu. Sace pātimokkhuddesakaṃyeva disvā tāhi bhikkhunīhi ovādo yācito bhaveyya,",
  "tika-vin02t:188_2": "tena kiṃ kātabbanti? Uposathagge sannipatite bhikkhusaṅghe pubbakiccavasena “atthi",
  "tika-vin02t:188_3": "kāci bhikkhuniyo ovādaṃ yācamānā”ti pucchiyamāne “evaṃ vadehī”ti ovādapaṭiggāhakena",
  "tika-vin02t:188_4": "vattabbavacanaṃ aññena bhikkhunā kathāpetvā pātimokkhuddesakena vattabbavacanaṃ attanā",
  "tika-vin02t:188_5": "vatvā puna sayameva gantvā bhikkhunīnaṃ ārocetabbaṃ, aññena vā bhikkhunā tasmiṃ divase",
  "tika-vin02t:188_6": "pātimokkhaṃ uddisāpetabbaṃ. Etaṃ vuttanti “tāhī”ti etaṃ bahuvacanaṃ vuttaṃ.",
  "tika-vin02t:189_0": "Ekā bhikkhunī vāti idaṃ bahūhi bhikkhunupassayehi ekāya eva bhikkhuniyā sāsanapaṭiggahaṇaṃ",
  "tika-vin02t:189_1": "sandhāya vuttaṃ, na pana dutiyikāya abhāvaṃ sandhāya. Bahūhi bhikkhunupassayehīti",
  "tika-vin02t:189_2": "antarāmagge vā tasmiṃyeva vā gāme bahūhi bhikkhunupassayehi. “Bhikkhunisaṅgho ca",
  "tika-vin02t:189_3": "ayya bhikkhuniyo ca bhikkhunī cā”ti iminā nānāupassayehi sāsanaṃ gahetvā āgatabhikkhuniyā",
  "tika-vin02t:189_4": "vattabbavacanaṃ dasseti. Idañca ekena pakārena mukhamattanidassanatthaṃ vuttaṃ, tasmiṃ",
  "tika-vin02t:189_5": "tasmiṃ pana bhikkhunupassaye bhikkhunīnaṃ pamāṇaṃ sallakkhetvā tadanurūpena nayena",
  "tika-vin02t:189_6": "vattabbaṃ. Bhikkhusaṅghassa ayyānaṃ ayyassāti idaṃ saṅkhipitvā vuttaṃ.",
  "tika-vin02t:190_0": "Pātimokkhuddesakenapīti idaṃ saṅghuposathavaseneva dassitaṃ. Yattha pana tiṇṇaṃ dvinnaṃ",
  "tika-vin02t:190_1": "vā vasanaṭṭhāne pātimokkhuddeso natthi, tatthāpi ñattiṭhapanakena itarena vā bhikkhunā",
  "tika-vin02t:190_2": "imināva nayena vattabbaṃ. Ekapuggalenapi uposathadivase ovādayācanaṃ sampaṭicchitvā",
  "tika-vin02t:190_3": "pāṭipade āgatānaṃ bhikkhunīnaṃ “natthi kocī”tiādi vattabbameva. Sace sayameva, “sammato",
  "tika-vin02t:190_4": "aha”nti vattabbaṃ. Imaṃ vidhiṃ ajānanto idha bāloti adhippeto.",
  "tika-vin02t:191_0": "150. Adhammakamme adhammakammasaññī vaggaṃ bhikkhunisaṅghaṃ vaggasaññī ovadati, āpatti",
  "tika-vin02t:191_1": "pācittiyassātiādīsu vijjamānesupi vaggādibhāvanimittesu dukkaṭesu adhammakammamūlakaṃ",
  "tika-vin02t:191_2": "pācittiyameva pāḷiyaṃ sabbattha vuttanti āha “adhammakamme dvinnaṃ navakānaṃ vasena",
  "tika-vin02t:191_3": "aṭṭhārasa pācittiyānī”ti. Sesamettha uttānameva. Asammatatā, bhikkhuniyā paripuṇṇūpasampannatā,",
  "tika-vin02t:191_4": "ovādavasena aṭṭhagarudhammabhaṇananti imāni panettha tīṇi aṅgāni.",
  "tika-vin02t:192": "Ovādasikkhāpadavaṇṇanā niṭṭhitā.",
  "tika-vin02t:193": "2. Atthaṅgatasikkhāpadavaṇṇanā",
  "tika-vin02t:194_0": "153. Dutiye kusalānaṃ dhammānaṃ sātaccakiriyāyāti pubbabhāgappaṭipattivasena vuttaṃ.",
  "tika-vin02t:194_1": "Munātīti jānāti. Tena ñāṇenāti tena arahattaphalapaññāsaṅkhātena ñāṇena. Pathesūti",
  "tika-vin02t:194_2": "upāyamaggesu. Arahato pariniṭṭhitasikkhattā āha “idañca…pe… vutta”nti. Atha vā “appamajjato",
  "tika-vin02t:194_3": "sikkhato”ti imesaṃ padānaṃ hetuatthatā daṭṭhabbā, tasmā appamajjanahetu sikkhanahetu",
  "tika-vin02t:194_4": "ca adhicetasoti attho. Sokāti cittasantāpā. Ettha ca adhicetasoti iminā adhicittasikkhā,",
  "tika-vin02t:194_5": "appamajjatoti iminā adhisīlasikkhā, munino monapathesu sikkhatoti etehi adhipaññāsikkhā,",
  "tika-vin02t:194_6": "muninoti vā etena adhipaññāsikkhā, monapathesu sikkhatoti etena tāsaṃ lokuttarasikkhānaṃ",
  "tika-vin02t:194_7": "pubbabhāgappaṭipadā, sokā na bhavantītiādīhi sikkhāpāripūriyā ānisaṃsā pakāsitāti veditabbaṃ.",
  "tika-vin02t:195_0": "Kokanudanti padumavisesanaṃ yathā “kokāsaya”nti, taṃ kira bahupattaṃ vaṇṇasampannaṃ",
  "tika-vin02t:195_1": "ativiya sugandhañca hoti. “Kokanudaṃ nāma setapaduma”ntipi vadanti. Pātoti pageva.",
  "tika-vin02t:195_2": "Ayañhettha attho – yathā kokanudasaṅkhātaṃ padumaṃ pāto sūriyuggamanavelāyaṃ phullaṃ",
  "tika-vin02t:195_3": "vikasitaṃ avītagandhaṃ siyā virocamānaṃ, evaṃ sarīragandhena guṇagandhena ca sugandhaṃ",
  "tika-vin02t:195_4": "saradakāle antalikkhe ādiccamiva attano tejasā tapantaṃ aṅgehi niccharaṇajutitāya",
  "tika-vin02t:195_5": "aṅgīrasaṃ sammāsambuddhaṃ passāti.",
  "tika-vin02t:196_0": "Abhabboti paṭipattisāramidaṃ sāsanaṃ, paṭipatti ca pariyattimūlikā, tvañca pariyattiṃ",
  "tika-vin02t:196_1": "uggahetuṃ asamattho, tasmā abhabboti adhippāyo. Suddhaṃ pilotikakhaṇḍanti iddhiyā",
  "tika-vin02t:196_2": "abhisaṅkhataṃ parisuddhaṃ coḷakhaṇḍaṃ. Tadā kira bhagavā “na sajjhāyaṃ kātuṃ asakkonto",
  "tika-vin02t:196_3": "mama sāsane abhabbo nāma hoti, mā soci bhikkhū”ti taṃ bāhāyaṃ gahetvā vihāraṃ pavisitvā",
  "tika-vin02t:196_4": "iddhiyā pilotikakhaṇḍaṃ abhinimminitvā “handa, bhikkhu, imaṃ parimajjanto ‘rajoharaṇaṃ",
  "tika-vin02t:196_5": "rajoharaṇa’nti punappunaṃ sajjhāyaṃ karohī”ti vatvā adāsi tattha pubbekatādhikārattā.",
  "tika-vin02t:197_0": "So kira pubbe rājā hutvā nagaraṃ padakkhiṇaṃ karonto nalāṭato sede muccante parisuddhena",
  "tika-vin02t:197_1": "sāṭakena nalāṭaṃ puñchi, sāṭako kiliṭṭho ahosi. So “imaṃ sarīraṃ nissāya evarūpo",
  "tika-vin02t:197_2": "parisuddhasāṭako pakatiṃ jahitvā kiliṭṭho jāto, aniccā vata saṅkhārā”ti aniccasaññaṃ",
  "tika-vin02t:197_3": "paṭilabhati, tena kāraṇenassa rajoharaṇameva paccayo jāto. Rajaṃ haratīti rajoharaṇaṃ.",
  "tika-vin02t:197_4": "Saṃvegaṃ paṭilabhitvāti asubhasaññaṃ aniccasaññañca upaṭṭhapento saṃvegaṃ paṭilabhitvā.",
  "tika-vin02t:197_5": "So hi yoniso ummajjanto “parisuddhaṃ vatthaṃ, natthettha doso, attabhāvassa panāyaṃ",
  "tika-vin02t:197_6": "doso”ti asubhasaññaṃ aniccasaññañca paṭilabhitvā nāmarūpapariggahādinā pañcasu khandhesu",
  "tika-vin02t:197_7": "ñāṇaṃ otāretvā kalāpasammasanādikkamena vipassanaṃ vaḍḍhetvā udayabbayañāṇādipaapāṭiyā",
  "tika-vin02t:197_8": "vipassanaṃ anulomagotrabhusamīpaṃ pāpesi. Taṃ sandhāya vuttaṃ “vipassanaṃ ārabhī”ti.",
  "tika-vin02t:197_9": "Obhāsagāthaṃ abhāsīti obhāsavissajjanapubbakabhāsitagāthā obhāsagāthā, taṃ abhāsīti attho.",
  "tika-vin02t:198": "Ettha ca “adhicetasoti imaṃ obhāsagāthaṃ abhāsī”ti idheva vuttaṃ. Visuddhimagge pana dhammapadaṭṭhakathāyaṃ theragāthāsaṃvaṇṇanāyañca –",
  "tika-vin02t:199": "“Rāgo rajo na ca pana reṇu vuccati;",
  "tika-vin02t:200": "Rāgassetaṃ adhivacanaṃ rajoti;",
  "tika-vin02t:201": "Etaṃ rajaṃ vippajahitvā paṇḍitā;",
  "tika-vin02t:202": "Viharanti te vigatarajassa sāsane.",
  "tika-vin02t:203": "“Doso…pe… sāsane.",
  "tika-vin02t:204": "“Moho rajo na ca pana reṇu vuccati;",
  "tika-vin02t:205": "Mohassetaṃ adhivacanaṃ rajoti;",
  "tika-vin02t:206": "Etaṃ rajaṃ vippajahitvā paṇḍitā;",
  "tika-vin02t:207": "Viharanti te vigatarajassa sāsaneti. –",
  "tika-vin02t:208_0": "Imā tisso obhāsagāthā abhāsī”ti vuttaṃ. Adhicetasoti ca ayaṃ cūḷapanthakattherassa",
  "tika-vin02t:208_1": "udānagāthāti imissāyeva pāḷiyā āgataṃ. Theragāthāyaṃ pana cūḷapanthakattherassa udānagāthāsu",
  "tika-vin02t:208_2": "ayaṃ anāruḷhā, “ekudāniyattherassa pana ayaṃ udānagāthā”ti tattha vuttaṃ. Evaṃ santepi",
  "tika-vin02t:208_3": "imissā pāḷiyā aṭṭhakathāya ca evamāgatattā cūḷapanthakattherassapi ayaṃ udānagāthā",
  "tika-vin02t:208_4": "obhāsagāthāvasena ca bhagavatā bhāsitāti gahetabbaṃ. Arahattaṃ pāpuṇīti abhiññāpaṭisambhidāparivāraṃ",
  "tika-vin02t:208_5": "arahattaṃ pāpuṇi. Abhabbo tvantiādivacanato anukampāvasena saddhivihārikādiṃ saṅghikavihārā",
  "tika-vin02t:208_6": "nikkaḍḍhāpentassa anāpatti viya dissati. Abhabbo hi thero sañcicca taṃ kātuṃ, nikkaḍḍhanasikkhāpade",
  "tika-vin02t:208_7": "vā apaññatte therena evaṃ katanti gahetabbaṃ.",
  "tika-vin02t:209_0": "156. Ovadantassa pācittiyanti atthaṅgate sūriye garudhammehi vā aññena vā dhammeneva",
  "tika-vin02t:209_1": "ovadantassa sammatassapi pācittiyaṃ. Sesamettha uttānameva. Atthaṅgatasūriyatā, paripuṇṇūpasampannatā,",
  "tika-vin02t:209_2": "ovadananti imāni panettha tīṇi aṅgāni.",
  "tika-vin02t:210": "Atthaṅgatasikkhāpadavaṇṇanā niṭṭhitā.",
  "tika-vin02t:211": "3. Bhikkhunupassayasikkhāpadavaṇṇanā",
  "tika-vin02t:212": "162. Tatiyaṃ uttānatthameva. Upassayūpagamanaṃ, paripuṇṇūpasampannatā, samayābhāvo, garudhammehi ovadananti imāni panettha cattāri aṅgāni.",
  "tika-vin02t:213": "Bhikkhunupassayasikkhāpadavaṇṇanā niṭṭhitā.",
  "tika-vin02t:214": "4. Āmisasikkhāpadavaṇṇanā",
  "tika-vin02t:215_0": "164. Catutthe “upasampannaṃ…pe… bhikkhunovādaka”nti imesaṃ “maṅkukattukāmo”ti iminā",
  "tika-vin02t:215_1": "sambandho. “Avaṇṇaṃ kattukāmo ayasaṃ kattukāmo”ti imesaṃ pana vasena “upasampanna”ntiādīsu",
  "tika-vin02t:215_2": "“upasampannassā”ti vibhattivipariṇāmo kātabboti imamatthaṃ sandhāya “ujjhāpanake",
  "tika-vin02t:215_3": "vuttanayenevattho veditabbo”ti vuttaṃ. “Cīvarahetu ovadatī”tiādinā bhaṇantassa ekekasmiṃ",
  "tika-vin02t:215_4": "vacane niṭṭhite pācittiyaṃ veditabbaṃ. “Upasampannaṃ saṅghena asammata”nti pāḷivacanato",
  "tika-vin02t:215_5": "“sammatena vā saṅghena vā bhāraṃ katvā ṭhapito”ti aṭṭhakathāvacanato ca aṭṭhahi aṅgehi",
  "tika-vin02t:215_6": "samannāgato sammatena vā vippavasitukāmena “yāvāhaṃ āgamissāmi, tāva te bhāro hotū”ti",
  "tika-vin02t:215_7": "yācitvā ṭhapito tassābhāvato saṅghena vā tatheva bhāraṃ katvā ṭhapito aṭṭhahi garudhammehi",
  "tika-vin02t:215_8": "aññena vā dhammena ovadituṃ labhatīti veditabbaṃ. Tasmā “yo pana, bhikkhu, asammato",
  "tika-vin02t:215_9": "bhikkhuniyo ovadeyya, pācittiya”nti idaṃ pageva bhāraṃ katvā aṭṭhapitaṃ sandhāya",
  "tika-vin02t:215_10": "vuttanti gahetabbaṃ.",
  "tika-vin02t:216_0": "168. Anāpatti pakatiyā cīvarahetu…pe… ovadantaṃ bhaṇatīti ettha āmisahetu ovadantaṃ",
  "tika-vin02t:216_1": "“āmisahetu ovadatī”ti saññāya evaṃ bhaṇantassa anāpatti, “na āmisahetu ovadatī”ti",
  "tika-vin02t:216_2": "saññino pana dukkaṭaṃ, na āmisahetu ovadantaṃ pana “āmisahetu ovadatī”ti saññāya",
  "tika-vin02t:216_3": "bhaṇantassapi anāpatti sacittakattā sikkhāpadassa. Sesamettha uttānameva. Upasampannatā,",
  "tika-vin02t:216_4": "dhammena laddhasammutitā, anāmisantaratā, avaṇṇakāmatāya evaṃ bhaṇananti imāni panettha cattāri aṅgāni.",
  "tika-vin02t:217": "Āmisasikkhāpadavaṇṇanā niṭṭhitā.",
  "tika-vin02t:218": "169. Pañcamaṃ uttānatthameva.",
  "tika-vin02t:219": "6. Cīvarasibbāpanasikkhāpadavaṇṇanā",
  "tika-vin02t:220_0": "175. Chaṭṭhe sace sā bhikkhunī taṃ cīvaraṃ āditova pārupeyya, aññā bhikkhuniyo disvā",
  "tika-vin02t:220_1": "ujjhāpeyyuṃ, tato mahājano passituṃ na labhatīti maññamāno “yathāsaṃhaṭaṃ haritvā",
  "tika-vin02t:220_2": "nikkhipitvā”tiādimāha.",
  "tika-vin02t:221_0": "176. Nīharatīti sakiṃ nīharati. Yepi tesaṃ nissitakāti sambandho. Kathinavattanti",
  "tika-vin02t:221_1": "“sabrahmacārīnaṃ kātuṃ vaṭṭatī”ti itikattabbatāvasena sūcikammakaraṇaṃ. Ācariyupajjhāyānaṃ",
  "tika-vin02t:221_2": "dukkaṭanti akappiyasamādānavasena dukkaṭaṃ. Vañcetvāti “tava ñātikāyā”ti avatvā “ekissā",
  "tika-vin02t:221_3": "bhikkhuniyā”ti ettakameva vatvā. “Ekissā bhikkhuniyā”ti sutvā te aññātikasaññino",
  "tika-vin02t:221_4": "bhaveyyunti āha “akappiye niyojitattā”ti. “Idaṃ te mātu cīvara”ntiādīni avatvāpi",
  "tika-vin02t:221_5": "“idaṃ cīvaraṃ sibbehī”ti suddhacittena sibbāpentassapi anāpatti.",
  "tika-vin02t:222_0": "179. Upāhanatthavikādinti ādi-saddena yaṃ cīvaraṃ nivāsetuṃ vā pārupituṃ vā na sakkā",
  "tika-vin02t:222_1": "hoti, tampi saṅgaṇhāti. Sesamettha uttānameva. Aññātikāya bhikkhuniyā santakatā,",
  "tika-vin02t:222_2": "nivāsanapārupanūpagatā, vuttanayena sibbanaṃ vā sibbāpanaṃ vāti imāni panettha tīṇi aṅgāni.",
  "tika-vin02t:223": "Cīvarasibbāpanasikkhāpadavaṇṇanā niṭṭhitā.",
  "tika-vin02t:224": "7. Saṃvidahanasikkhāpadavaṇṇanā",
  "tika-vin02t:225_0": "181. Sattame “pacchā gacchantīnaṃ corā acchindiṃsū”ti ettha “pattacīvara”nti pāṭhasesoti",
  "tika-vin02t:225_1": "āha “pacchā gacchantīnaṃ pattacīvara”nti. Tā bhikkhuniyoti pacchā gacchantiyo bhikkhuniyo.",
  "tika-vin02t:225_2": "“Pacchā gacchantīna”nti ca vibhattivipariṇāmenettha sambandho veditabbo. Pāḷiyaṃ",
  "tika-vin02t:225_3": "“gacchāma bhagini, gacchāma ayyā”ti bhikkhupubbakaṃ saṃvidhānaṃ vuttaṃ, “gacchāma",
  "tika-vin02t:225_4": "ayya, gacchāma bhaginī”ti bhikkhunīpubbakaṃ. Ekaddhānamagganti ekaṃ addhānasaṅkhātaṃ",
  "tika-vin02t:225_5": "maggaṃ, ekato vā addhānamaggaṃ. Hiyyoti suve. Pareti tatiyadivase.",
  "tika-vin02t:226_0": "182-183. Dvidhā vuttappakāroti pādagamanavasena pakkhagamanavasena vāti dvidhā vuttappabhedo.",
  "tika-vin02t:226_1": "Catunnaṃ maggānaṃ sambandhaṭṭhānaṃ catukkaṃ, tiṇṇaṃ maggānaṃ sambandhaṭṭhānaṃ siṅghāṭakaṃ.",
  "tika-vin02t:226_2": "“Gāmantare gāmantare”ti ettha añño gāmo gāmantaranti āha “nikkhamane anāpatti…pe…",
  "tika-vin02t:226_3": "bhikkhuno pācittiya”nti. “Saṃvidhāyā”ti pāḷiyaṃ avisesena vuttattā “neva pāḷiyā sametī”ti",
  "tika-vin02t:226_4": "vuttaṃ, “etthantare saṃvidahitepi bhikkhuno dukkaṭa”nti vuttattā “na sesaaṭṭhakathāya",
  "tika-vin02t:226_5": "sametī”ti vuttaṃ. Addhayojanaṃ atikkamantassāti asati gāme addhayojanaṃ atikkamantassa.",
  "tika-vin02t:226_6": "Yattha hi addhayojanabbhantare añño gāmo na hoti, taṃ idha agāmakaṃ araññanti adhippetaṃ,",
  "tika-vin02t:226_7": "addhayojanabbhantare pana gāme sati gāmantaragaṇanāya eva āpatti.",
  "tika-vin02t:227_0": "185. Raṭṭhabhedeti raṭṭhavilope. Cakkasamāruḷhāti iriyāpathacakkaṃ sakaṭacakkaṃ vā",
  "tika-vin02t:227_1": "samāruḷhā. Sesaṃ uttānameva. Dvinnampi saṃvidahitvā maggappaṭipatti, avisaṅketaṃ,",
  "tika-vin02t:227_2": "samayābhāvo, anāpadā, gāmantarokkamanaṃ vā addhayojanātikkamo vāti imāni panettha",
  "tika-vin02t:227_3": "pañca aṅgāni. Ekatoupasampannādīhi saddhiṃ gacchantassa pana mātugāmasikkhāpadena āpatti.",
  "tika-vin02t:228": "Saṃvidahanasikkhāpadavaṇṇanā niṭṭhitā.",
  "tika-vin02t:229": "8. Nāvābhiruhanasikkhāpadavaṇṇanā",
  "tika-vin02t:230_0": "188. Aṭṭhame lokassādamittasanthavavasena kīḷāpurekkhārā saṃvidahitvāti ayaṃ viseso",
  "tika-vin02t:230_1": "“evamime…pe… bhikkhunīhi saddhiṃ nāvāya kīḷantī”ti iminā “uddhaṃgāminiṃ vā adhogāminiṃ",
  "tika-vin02t:230_2": "vā”ti iminā ca siddho.",
  "tika-vin02t:231_0": "189. Nadiyā kuto gāmantaranti āha “yassā nadiyā”tiādi. “Tassā sagāmakatīrapassena…pe…",
  "tika-vin02t:231_1": "addhayojanagaṇanāyāti ekekapasseneva gamanaṃ sandhāya vuttattā tādisikāya nadiyā",
  "tika-vin02t:231_2": "majjhena gacchantassa gāmantaragaṇanāya addhayojanagaṇanāya ca āpattī”ti vadanti.",
  "tika-vin02t:231_3": "Sabbaaṭṭhakathāsūtiādinā attanā vuttamevatthaṃ samattheti. “Kīḷāpurekkhāratāya bhikkhuniyā",
  "tika-vin02t:231_4": "saddhiṃ saṃvidhāya nāvaṃ abhiruhantassa nadiyaṃyeva pācittiyassa vuttattā vāpisamuddādīsu",
  "tika-vin02t:231_5": "kīḷāpurekkhāratāya dukkaṭameva, na pācittiya”nti vadanti. “Lokassādamittasanthavavasena",
  "tika-vin02t:231_6": "kīḷāpurekkhārā saṃvidahitvā”ti vacanato keci “imaṃ sikkhāpadaṃ akusalacittaṃ lokavajja”nti",
  "tika-vin02t:231_7": "vadanti, taṃ na gahetabbaṃ. Kīḷāpurekkhāratāya hi abhiruhitvāpi gāmantarokkamane",
  "tika-vin02t:231_8": "addhayojanātikkame vā kusalābyākatacittasamaṅgīpi hutvā āpattiṃ āpajjati. Yadi hi",
  "tika-vin02t:231_9": "so saṃvegaṃ paṭilabhitvā arahattaṃ vā sacchikareyya, niddaṃ vā okkameyya, kammaṭṭhānaṃ",
  "tika-vin02t:231_10": "vā manasi karonto gaccheyya, kuto tassa akusalacittasamaṅgitā, yenidaṃ sikkhāpadaṃ",
  "tika-vin02t:231_11": "akusalacittaṃ lokavajjanti vuccati, tasmā paṇṇattivajjaṃ ticittanti siddhaṃ. Sesamettha uttānameva.",
  "tika-vin02t:232": "Nāvābhiruhanasikkhāpadavaṇṇanā niṭṭhitā.",
  "tika-vin02t:233": "9. Paripācitasikkhāpadavaṇṇanā",
  "tika-vin02t:234": "194. Navame paṭiyāditanti bhikkhūnaṃ atthāya sampāditaṃ. Ñātakā vā honti pavāritā vāti ettha sacepi bhikkhuno aññātakā appavāritā ca siyuṃ, bhikkhuniyā ñātakā pavāritā ce, vaṭṭati.",
  "tika-vin02t:235_0": "197. Pāpabhikkhūnaṃ pakkhupacchedāya idaṃ paññattaṃ, tasmā pañcabhojaneyeva āpatti",
  "tika-vin02t:235_1": "vuttā. Pañca bhojanāni ṭhapetvā sabbattha anāpattīti idaṃ pana iminā sikkhāpadena",
  "tika-vin02t:235_2": "anāpattidassanatthaṃ vuttaṃ. Viññattiyā uppannaṃ paribhuñjantassa hi aññattha vuttanayena",
  "tika-vin02t:235_3": "dukkaṭaṃ. Sesaṃ uttānameva. Bhikkhuniparipācitabhāvo, jānanaṃ, gihisamārambhābhāvo,",
  "tika-vin02t:235_4": "odanādīnaṃ aññataratā, tassa ajjhoharaṇanti imāni panettha pañca aṅgāni.",
  "tika-vin02t:236": "Paripācitasikkhāpadavaṇṇanā niṭṭhitā.",
  "tika-vin02t:237": "10. Rahonisajjasikkhāpadavaṇṇanā",
  "tika-vin02t:238_0": "198. Dasame upanandassa catutthasikkhāpadenāti appaṭicchanne mātugāmena saddhiṃ rahonisajjasikkhāpadaṃ",
  "tika-vin02t:238_1": "sandhāya vuttaṃ. Kiñcāpi taṃ acelakavagge pañcamasikkhāpadaṃ hoti, upanandattheraṃ",
  "tika-vin02t:238_2": "ārabbha paññattesu pana catutthabhāvato “upanandassa catutthasikkhāpadenā”ti vuttaṃ.",
  "tika-vin02t:238_3": "Catutthasikkhāpadassa vatthuto imassa sikkhāpadassa vatthuno paṭhamaṃ uppannattā",
  "tika-vin02t:238_4": "idaṃ sikkhāpadaṃ paṭhamaṃ paññattaṃ. Iminā ca sikkhāpadena kevalaṃ bhikkhuniyā eva",
  "tika-vin02t:238_5": "rahonisajjāya āpatti paññattā, upari mātugāmena saddhiṃ rahonisajjāya āpatti visuṃ",
  "tika-vin02t:238_6": "paññattāti daṭṭhabbaṃ.",
  "tika-vin02t:239": "Rahonisajjasikkhāpadavaṇṇanā niṭṭhitā.",
  "tika-vin02t:240": "Niṭṭhito bhikkhunivaggo tatiyo.",
  "tika-vin02t:241": "4. Bhojanavaggo",
  "tika-vin02t:242": "1. Āvasathapiṇḍasikkhāpadavaṇṇanā",
  "tika-vin02t:243_0": "206. Bhojanavaggassa paṭhamasikkhāpade addhayojanaṃ vā yojanaṃ vā gantuṃ sakkotīti",
  "tika-vin02t:243_1": "ettha tattakaṃ gantuṃ sakkontassapi tāvatakaṃ gantvā aladdhabhikkhassa ito bhuñjituṃ",
  "tika-vin02t:243_2": "vaṭṭati. Imesaṃyevāti imesaṃ pāsaṇḍānaṃyeva. Ettakānanti imasmiṃ pāsaṇḍe ettakānaṃ.",
  "tika-vin02t:243_3": "Ekadivasaṃ bhuñjitabbanti ekadivasaṃ sakiṃyeva bhuñjitabbaṃ. “Ekadivasaṃ bhuñjitabba”nti",
  "tika-vin02t:243_4": "vacanato pana ekasmiṃ divase punappunaṃ bhuñjituṃ vaṭṭatīti na gahetabbaṃ. Puna ādito",
  "tika-vin02t:243_5": "paṭṭhāya bhuñjituṃ na vaṭṭatīti iminā paṭhamaṃ bhuttaṭṭhānesu puna ekasmimpi ṭhāne",
  "tika-vin02t:243_6": "bhuñjituṃ na vaṭṭatīti dasseti.",
  "tika-vin02t:244_0": "208. “Gacchanto vā āgacchanto vāti idaṃ addhayojanavasena gahetabba”nti vadanti.",
  "tika-vin02t:244_1": "Antarāmagge gataṭṭhāneti ekasseva santakaṃ sandhāya vuttaṃ. “Āgacchantepi eseva nayo”ti",
  "tika-vin02t:244_2": "saṅkhepena vuttamevatthaṃ vibhāvento “gantvā paccāgacchanto”tiādimāha. Āpattiṭṭhāneyeva",
  "tika-vin02t:244_3": "puna bhuñjantassa anāpatti vattabbāti gamane āgamane ca paṭhamaṃ bhojanaṃ avatvā",
  "tika-vin02t:244_4": "antarāmagge ekadivasaṃ gataṭṭhāne ca ekadivasanti punappunaṃ bhojanameva dassitaṃ,",
  "tika-vin02t:244_5": "gamanadivase pana āgamanadivase ca “gamissāmi āgamissāmī”ti bhuñjituṃ vaṭṭatiyeva.",
  "tika-vin02t:244_6": "Suddhacittena punappunaṃ bhuñjantassapi punappunaṃ bhojane anāpatti. Aññassatthāya",
  "tika-vin02t:244_7": "uddisitvā paññattaṃ bhikkhuno gahetumeva na vaṭṭatīti āha “bhikkhūnaṃyeva atthāyā”ti.",
  "tika-vin02t:244_8": "Sesamettha uttānameva. Āvasathapiṇḍatā, agilānatā, anuvasitvā bhojananti imāni panettha tīṇi aṅgāni.",
  "tika-vin02t:245": "Āvasathapiṇḍasikkhāpadavaṇṇanā niṭṭhitā.",
  "tika-vin02t:246": "2. Gaṇabhojanasikkhāpadavaṇṇanā",
  "tika-vin02t:247_0": "209. Dutiye abhimāreti abhigantvā bhagavato māraṇatthāya niyojite dhanuddhare. Guḷhapaṭicchannoti",
  "tika-vin02t:247_1": "apākaṭo. Pavijjhīti vissajjesi. Nanu rājānampi mārāpesīti vacanato idaṃ sikkhāpadaṃ",
  "tika-vin02t:247_2": "ajātasattuno kāle paññattanti siddhaṃ, evañca sati parato anupaññattiyaṃ –",
  "tika-vin02t:248_0": "“Tena kho pana samayena rañño māgadhassa seniyassa bimbisārassa ñātisālohito ājīvakesu",
  "tika-vin02t:248_1": "pabbajito hoti. Atha kho so ājīvako yena rājā māgadho seniyo bimbisāro tenupasaṅkami,",
  "tika-vin02t:248_2": "upasaṅkamitvā rājānaṃ māgadhaṃ seniyaṃ bimbisāraṃ etadavoca…pe… kukkuccāyantā nādhivāsentī”ti –",
  "tika-vin02t:249_0": "Idaṃ kasmā vuttanti? So kira ājīvako taṃ dānaṃ dento bimbisārakālato paṭṭhāya adāsi,",
  "tika-vin02t:249_1": "pacchā ajātasattukāle sikkhāpadapaññattito paṭṭhāya bhikkhū kukkuccāyantā taṃ dānaṃ",
  "tika-vin02t:249_2": "na paṭiggaṇhiṃsu, tasmā ādito paṭṭhāya taṃ vatthu dassitanti veditabbaṃ. “Atha kho",
  "tika-vin02t:249_3": "so ājīvako bhikkhūnaṃ santike dūtaṃ pāhesī”ti idañca tato pabhuti so ājīvako antarantarā",
  "tika-vin02t:249_4": "bhikkhū nimantetvā dānaṃ dento ajātasattukāle sikkhāpade paññatte yaṃ bhikkhūnaṃ",
  "tika-vin02t:249_5": "santike dūtaṃ pāhesi, taṃ sandhāya vuttaṃ.",
  "tika-vin02t:250_0": "215. Aññamaññavisiṭṭhattā visadisaṃ rajjaṃ virajjaṃ, tato āgatā, tattha vā jātā,",
  "tika-vin02t:250_1": "bhavāti vā verajjā, te eva verajjakā. Te pana yasmā gottacaraṇādivibhāgena nānappakārā,",
  "tika-vin02t:250_2": "tasmā vuttaṃ “nānāverajjake”ti. Aṭṭhakathāyaṃ pana nānāvidhehi aññarajjehi āgateti",
  "tika-vin02t:250_3": "rajjānaṃyeva vasena nānappakāratā vuttā.",
  "tika-vin02t:251_0": "217-218. Imassa sikkhāpadassa viññattiṃ katvā bhuñjanavatthusmiṃ paññattattā viññattito",
  "tika-vin02t:251_1": "gaṇabhojanaṃ vatthuvaseneva pākaṭanti taṃ avatvā “gaṇabhojanaṃ nāma yattha…pe… nimantitā",
  "tika-vin02t:251_2": "bhuñjantī”ti nimantanavaseneva padabhājane gaṇabhojanaṃ vuttaṃ. “Kiñci pana sikkhāpadaṃ",
  "tika-vin02t:251_3": "vatthuananurūpampi siyāti padabhājane vuttanayena nimantanavaseneva gaṇabhojanaṃ",
  "tika-vin02t:251_4": "hotīti kesañci āsaṅkā bhaveyyā”ti taṃnivattanatthaṃ “taṃ panetaṃ gaṇabhojanaṃ dvīhākārehi",
  "tika-vin02t:251_5": "pasavatī”ti vuttaṃ. Pañcannaṃ bhojanānaṃ nāmaṃ gahetvāti ettha “bhojanaṃ gaṇhathāti",
  "tika-vin02t:251_6": "vuttepi gaṇabhojanaṃ hotiyevā”ti vadanti. “Heṭṭhā addhānagamanavatthusmiṃ nāvābhiruhanavatthusmiñca",
  "tika-vin02t:251_7": "‘idheva, bhante, bhuñjathā’ti vutte yasmā kukkuccāyantā na paṭiggaṇhiṃsu, tasmā ‘bhuñjathā’ti",
  "tika-vin02t:251_8": "vuttepi gaṇabhojanaṃ na hotiyevā”ti tīsupi gaṇṭhipadesu vuttaṃ. “Pañcannaṃ bhojanānaṃ",
  "tika-vin02t:251_9": "nāmaṃ gahetvā nimantetī”ti vuttattā pana “odanaṃ bhuñjathā”ti vā “bhattaṃ bhuñjathā”ti",
  "tika-vin02t:251_10": "vā bhojananāmaṃ gahetvāva vutte gaṇabhojanaṃ hoti, na aññathā. “Idheva, bhante, bhuñjathā”ti",
  "tika-vin02t:251_11": "etthāpi “odana”nti vā “bhatta”nti vā vatvāva te evaṃ nimantesunti gahetabbaṃ. Gaṇavasena",
  "tika-vin02t:251_12": "vā nimantitattā te bhikkhū apakataññutāya kukkuccāyantā na paṭiggaṇhiṃsūti ayaṃ amhākaṃ",
  "tika-vin02t:251_13": "khanti, vīmaṃsitvā yuttataraṃ gahetabbaṃ.",
  "tika-vin02t:252_0": "Ekato gaṇhantīti ettha aññamaññassa dvādasahatthaṃ amuñcitvā ṭhitā ekato gaṇhanti",
  "tika-vin02t:252_1": "nāmāti gahetabbaṃ. “Amhākaṃ catunnampi bhattaṃ dehīti vā viññāpeyyu”nti vacanato",
  "tika-vin02t:252_2": "heṭṭhā “tvaṃ ekassa bhikkhuno bhattaṃ dehi, tvaṃ dvinnanti evaṃ viññāpetvā”ti vacanato",
  "tika-vin02t:252_3": "ca attano atthāya aññehi viññattampi sādiyantassa gaṇabhojanaṃ hotiyevāti daṭṭhabbaṃ.",
  "tika-vin02t:252_4": "Evaṃ viññattito pasavatīti ettha viññattiyā sati gaṇhantassa ekato hutvā gahaṇe iminā",
  "tika-vin02t:252_5": "sikkhāpadena āpatti, visuṃ gahaṇe paṇītabhojanasūpodanaviññattīhi āpatti veditabbā.",
  "tika-vin02t:253_0": "Vicāretīti pañcakhaṇḍādivasena saṃvidahati. Ghaṭṭetīti anuvātaṃ chinditvā hatthena",
  "tika-vin02t:253_1": "daṇḍakena vā ghaṭṭeti. Suttaṃ karotīti suttaṃ vaṭṭeti. Valetīti daṇḍake vā hatthe",
  "tika-vin02t:253_2": "vā āvaṭṭeti. “Abhinavasseva cīvarassa karaṇaṃ idha cīvarakammaṃ nāma, purāṇacīvare",
  "tika-vin02t:253_3": "sūcikammaṃ nāma na hotī”ti vadanti. “Catutthe āgate na yāpentīti vacanato sace añño",
  "tika-vin02t:253_4": "koci āgacchanto natthi, cattāroyeva ca tattha nisinnā yāpetuṃ na sakkonti, na vaṭṭatī”ti vadanti.",
  "tika-vin02t:254_0": "220. Gaṇabhojanāpattijanakanimantanabhāvato “akappiyanimantana”nti vuttaṃ. Sampavesetvāti",
  "tika-vin02t:254_1": "nisīdāpetvā. Gaṇo bhijjatīti gaṇo āpattiṃ na āpajjatīti adhippāyo. “Yattha cattāro",
  "tika-vin02t:254_2": "bhikkhū…pe… bhuñjantī”ti imāya pāḷiyā saṃsandanato “itaresaṃ pana gaṇapūrako hotī”ti",
  "tika-vin02t:254_3": "vuttaṃ. Avisesenāti “gilāno vā cīvarakārako vā”ti avisesetvā sabbasādhāraṇavacanena.",
  "tika-vin02t:254_4": "Tasmāti avisesitattā. Bhutvā gatesūti ettha agatesupi bhojanakicce niṭṭhite gaṇhituṃ",
  "tika-vin02t:254_5": "vaṭṭati. Tāni ca tehi ekato na gahitānīti yehi bhojanehi visaṅketo natthi, tāni bhojanāni",
  "tika-vin02t:254_6": "tehi bhikkhūhi ekato na gahitāni ekena pacchā gahitattā. Mahāthereti bhikkhū sandhāya",
  "tika-vin02t:254_7": "vuttaṃ. Dūtassa puna paṭipathaṃ āgantvā “bhattaṃ gaṇhathā”ti vacanabhayena “gāmadvāre",
  "tika-vin02t:254_8": "aṭṭhatvāvā”ti vuttaṃ. Tattha tattha gantvāti antaravīthiādīsu tattha tattha ṭhitānaṃ",
  "tika-vin02t:254_9": "santikaṃ gantvā. Bhikkhūnaṃ atthāya gharadvāre ṭhapetvā diyyamānepi eseva nayo. Nivattathāti",
  "tika-vin02t:254_10": "vuttapade nivattituṃ vaṭṭatīti “nivattathā”ti vicchinditvā pacchā “bhattaṃ gaṇhathā”ti",
  "tika-vin02t:254_11": "vuttattā vaṭṭati. Sesamettha uttānameva. Gaṇabhojanatā, samayābhāvo, ajjhoharaṇanti",
  "tika-vin02t:254_12": "imāni panettha tīṇi aṅgāni.",
  "tika-vin02t:255": "Gaṇabhojanasikkhāpadavaṇṇanā niṭṭhitā.",
  "tika-vin02t:256": "3. Paramparabhojanasikkhāpadavaṇṇanā",
  "tika-vin02t:257_0": "221. Tatiye kulapaṭipāṭiyā abbocchinnaṃ katvā nirantaraṃ diyyamānattā “bhattapaṭipāṭi",
  "tika-vin02t:257_1": "aṭṭhitā hotī”ti pāḷiyaṃ vuttaṃ, antarā aṭṭhatvā nirantaraṃ pavattāti vuttaṃ hoti.",
  "tika-vin02t:257_2": "Upacāravasenāti vohāravasena. Na hi so badaramattameva deti, upacāravasena pana evaṃ",
  "tika-vin02t:257_3": "vadati. Badaracuṇṇasakkharādīhi payojitaṃ “badarasāḷava”nti vuccati.",
  "tika-vin02t:258_0": "226. Vikappanāvaseneva taṃ bhattaṃ asantaṃ nāma hotīti anupaññattivasena vikappanaṃ",
  "tika-vin02t:258_1": "aṭṭhapetvā yathāpaññattaṃ sikkhāpadameva ṭhapitaṃ. Parivāre pana vikappanāya anujānanampi",
  "tika-vin02t:258_2": "anupaññattisamānanti katvā “catasso anupaññattiyo”ti vuttaṃ. Mahāpaccariādīsu vuttanayaṃ",
  "tika-vin02t:258_3": "pacchā vadanto pāḷiyā saṃsandanato parammukhāvikappanameva patiṭṭhāpesi. Keci pana",
  "tika-vin02t:258_4": "“tadā attano santike ṭhapetvā bhagavantaṃ aññassa abhāvato thero sammukhāvikappanaṃ",
  "tika-vin02t:258_5": "nākāsi, bhagavatā ca visuṃ sammukhāvikappanā na vuttā, tathāpi sammukhāvikappanāpi",
  "tika-vin02t:258_6": "vaṭṭatī”ti vadanti. Teneva mātikāaṭṭhakathāyampi “yo bhikkhu pañcasu sahadhammikesu",
  "tika-vin02t:258_7": "aññatarassa ‘mayhaṃ bhattapaccāsaṃ tuyhaṃ dammī’ti vā ‘vikappemī’ti vā evaṃ sammukhā",
  "tika-vin02t:258_8": "vā ‘itthannāmassa dammī’ti vā ‘vikappemī’ti vā evaṃ parammukhā vā paṭhamanimantanaṃ",
  "tika-vin02t:258_9": "avikappetvā pacchā nimantitakule laddhabhikkhato ekasitthampi ajjhoharati, pācittiya”nti vuttaṃ.",
  "tika-vin02t:259_0": "229. Pañcahi bhojanehi nimantitassa yena yena paṭhamaṃ nimantito, tassa tassa bhojanato",
  "tika-vin02t:259_1": "uppaṭipāṭiyā avikappetvā vā parassa parassa bhojanaṃ paramparabhojananti āha “sace",
  "tika-vin02t:259_2": "pana mūlanimantanaṃ heṭṭhā hoti, pacchimaṃ pacchimaṃ upari, taṃ uparito paṭṭhāya",
  "tika-vin02t:259_3": "bhuñjantassa āpattī”ti. Hatthaṃ anto pavesetvā sabbaheṭṭhimaṃ gaṇhantassa majjhe",
  "tika-vin02t:259_4": "ṭhitampi antohatthagataṃ hotīti āha “hatthaṃ pana…pe… yathā tathā vā bhuñjantassa",
  "tika-vin02t:259_5": "anāpattī”ti. Khīrassa rasassa ca bhattena amissaṃ hutvā upari ṭhitattā “khīraṃ vā",
  "tika-vin02t:259_6": "rasaṃ vā pivato anāpattī”ti vuttaṃ.",
  "tika-vin02t:260_0": "Mahāupāsakoti gehasāmiko. “Mahāaṭṭhakathāyaṃ ‘āpattī’ti vacanena kurundiyaṃ ‘vaṭṭatī’ti",
  "tika-vin02t:260_1": "vacanaṃ viruddhaṃ viya dissati, dvinnampi adhippāyo mahāpaccariyaṃ vibhāvito”ti mahāgaṇṭhipadesu",
  "tika-vin02t:260_2": "vuttaṃ. Sabbe nimantentīti akappiyanimantanena nimantenti. “Paramparabhojanaṃ nāma",
  "tika-vin02t:260_3": "pañcannaṃ bhojanānaṃ aññatarena bhojanena nimantito, taṃ ṭhapetvā aññaṃ pañcannaṃ",
  "tika-vin02t:260_4": "bhojanānaṃ aññataraṃ bhojanaṃ bhuñjati, etaṃ paramparabhojanaṃ nāmā”ti vuttattā satipi",
  "tika-vin02t:260_5": "bhikkhācariyāya paṭhamaṃ laddhabhāve “piṇḍāya caritvā laddhabhattaṃ bhuñjati, āpattī”ti",
  "tika-vin02t:260_6": "vuttaṃ. Avikappavasena “vacīkamma”nti vuttaṃ. Sesamettha uttānameva. Paramparabhojanatā,",
  "tika-vin02t:260_7": "samayābhāvo, ajjhoharaṇanti imāni panettha tīṇi aṅgāni.",
  "tika-vin02t:261": "Paramparabhojanasikkhāpadavaṇṇanā niṭṭhitā.",
  "tika-vin02t:262": "4. Kāṇamātāsikkhāpadavaṇṇanā",
  "tika-vin02t:263_0": "230-231. Catutthe kāṇāya mātāti kāṇāti laddhanāmāya dārikāya mātā. Kasmā panesā kāṇā",
  "tika-vin02t:263_1": "nāma jātāti āha “sā kirassā”tiādi. Imissā daharakāle mātāpitaro sinehavasena “amma",
  "tika-vin02t:263_2": "kāṇe, amma kāṇe”ti vohariṃsu, sā tadupādāya kāṇā nāma jātā, tassā ca mātā “kāṇamātā”ti",
  "tika-vin02t:263_3": "pākaṭā ahosīti evamettha kāraṇaṃ vadanti. Paṭiyālokanti pacchimaṃ disaṃ, paccādiccanti vuttaṃ hoti.",
  "tika-vin02t:264_0": "233. Pūvagaṇanāya pācittiyanti mukhavaṭṭiyā heṭṭhimalekhato upariṭṭhitapūvagaṇanāya",
  "tika-vin02t:264_1": "pācittiyaṃ. “Dvattipattapūrā paṭiggahetabbā”ti hi vacanato mukhavaṭṭiyā heṭṭhimalekhaṃ",
  "tika-vin02t:264_2": "anatikkante dve vā tayo vā pattapūre gahetuṃ vaṭṭati.",
  "tika-vin02t:265_0": "235. Aṭṭhakathāsu pana…pe… vuttanti idaṃ aṭṭhakathāsu tathā āgatabhāvamattadīpanatthaṃ",
  "tika-vin02t:265_1": "vuttaṃ, na pana tassa vādassa patiṭṭhāpanatthaṃ. Aṭṭhakathāsu vuttañhi pāḷiyā na",
  "tika-vin02t:265_2": "sameti. Tatuttarigahaṇe anāpattidassanatthañhi “ñātakānaṃ pavāritāna”nti vuttaṃ.",
  "tika-vin02t:265_3": "Aññathā “anāpatti dvattipattapūre paṭiggaṇhātī”ti imināva pamāṇayuttaggahaṇe anāpattisiddhito",
  "tika-vin02t:265_4": "“ñātakānaṃ pavāritāna”nti visuṃ na vattabbaṃ. Yadi evaṃ “taṃ pāḷiyā na sametī”ti",
  "tika-vin02t:265_5": "kasmā na vuttanti? Heṭṭhā tatuttarisikkhāpade vuttanayeneva sakkā viññātunti na vuttaṃ.",
  "tika-vin02t:265_6": "Vuttañhi tattha “aṭṭhakathāsu pana ñātakapavāritaṭṭhāne pakatiyāva bahumpi vaṭṭati,",
  "tika-vin02t:265_7": "acchinnakāraṇā pamāṇameva vaṭṭatīti vuttaṃ, taṃ pāḷiyā na sametī”ti. “Apātheyyādiatthāya",
  "tika-vin02t:265_8": "paṭiyādita”nti saññāya gaṇhantassapi āpattiyeva acittakattā sikkhāpadassa. Attanoyeva",
  "tika-vin02t:265_9": "gahaṇatthaṃ “imassa hatthe dehī”ti vacanenapi āpajjanato “vacīkamma”nti vuttaṃ. Sesaṃ",
  "tika-vin02t:265_10": "uttānameva. Vuttalakkhaṇapūvamanthatā, asesakatā, apaṭippassaddhagamanatā, na ñātakāditā,",
  "tika-vin02t:265_11": "atirekapaṭiggahaṇanti imāni panettha pañca aṅgāni.",
  "tika-vin02t:266": "Kāṇamātāsikkhāpadavaṇṇanā niṭṭhitā.",
  "tika-vin02t:267": "5. Paṭhamapavāraṇāsikkhāpadavaṇṇanā",
  "tika-vin02t:268_0": "236. Pañcame bhuttāvīti bhuttāvino bhuttavanto, katabhattakiccāti vuttaṃ hoti. Pavāritāti",
  "tika-vin02t:268_1": "ettha catūsu pavāraṇāsu yāvadatthapavāraṇā paṭikkhepapavāraṇā ca labbhatīti āha “brāhmaṇena…pe…",
  "tika-vin02t:268_2": "paṭikkhepapavāraṇāya pavāritā”ti. Catubbidhā hi pavāraṇā vassaṃvutthapavāraṇā, paccayapavāraṇā,",
  "tika-vin02t:268_3": "paṭikkhepapavāraṇā, yāvadatthapavāraṇāti. Tattha “anujānāmi, bhikkhave, vassaṃvutthānaṃ",
  "tika-vin02t:268_4": "bhikkhūnaṃ tīhi ṭhānehi pavāretu”nti ayaṃ vassaṃvutthapavāraṇā. Pakārehi diṭṭhādīhi",
  "tika-vin02t:268_5": "vāreti saṅghādike bhajāpeti bhatte karoti etāyāti pavāraṇā, āpattivisodhanāya attavossaggokāsadānaṃ.",
  "tika-vin02t:268_6": "Sā pana yasmā yebhuyyena vassaṃvutthehi kātabbā vuttā, tasmā “vassaṃvutthapavāraṇā”ti",
  "tika-vin02t:268_7": "vuccati. “Icchāmahaṃ, bhante, saṅghaṃ cātumāsaṃ bhesajjena pavāretu”nti ca, “aññatra",
  "tika-vin02t:268_8": "puna pavāraṇāya aññatra niccapavāraṇāyā”ti ca ayaṃ paccayapavāraṇā pavāreti paccaye",
  "tika-vin02t:268_9": "icchāpeti etāyāti katvā, cīvarādīhi upanimantanāyetaṃ adhivacanaṃ. “Pavārito nāma",
  "tika-vin02t:268_10": "asanaṃ paññāyati, bhojanaṃ paññāyati, hatthapāse ṭhito abhiharati, paṭikkhepo paññāyati,",
  "tika-vin02t:268_11": "eso pavārito nāmā”ti ayaṃ paṭikkhepapavāraṇā. Vippakatabhojanatādipañcaṅgasahito",
  "tika-vin02t:268_12": "bhojanapaṭikkhepoyeva hettha pakārayuttā vāraṇāti pavāraṇā. “Paṇītena khādanīyena",
  "tika-vin02t:268_13": "bhojanīyena sahatthā santappesi sampavāresī”ti ayaṃ yāvadatthapavāraṇā. Yāvadatthaṃ",
  "tika-vin02t:268_14": "bhojanassa pavāraṇā yāvadatthapavāraṇā.",
  "tika-vin02t:269": "237. Ti-kāraṃ avatvā…pe… vattuṃ vaṭṭatīti idaṃ vattabbākāradassanatthaṃ vuttaṃ. “Ti-kāre pana vuttepi akataṃ nāma na hotī”ti tīsupi gaṇṭhipadesu vuttaṃ.",
  "tika-vin02t:270_0": "238-239. Pavāritoti paṭikkhepito. Yo hi bhuñjanto parivesakena upanītaṃ bhojanaṃ",
  "tika-vin02t:270_1": "anicchanto paṭikkhipati, so tena pavārito paṭikkhepito nāma hoti. Byañjanaṃ pana",
  "tika-vin02t:270_2": "anādiyitvā atthamattameva dassetuṃ “katapavāraṇo katapaṭikkhepo”ti vuttaṃ. Yasmā",
  "tika-vin02t:270_3": "“asana”nti imināva padena “bhuttāvī”ti imassa attho vutto, tasmā na tassa kiñci payojanaṃ",
  "tika-vin02t:270_4": "visuṃ upalabbhati. Yadi hi upalabbheyya, pavāraṇā chaḷaṅgasamannāgatā āpajjeyyāti",
  "tika-vin02t:270_5": "manasi katvā pañcasamannāgatattaṃyeva dassetuṃ “vuttampi ceta”ntiādinā pāḷiṃ āharati.",
  "tika-vin02t:270_6": "Keci pana “hatthapāse ṭhito abhiharatī”ti ekameva aṅgaṃ katvā “caturaṅgasamannāgatā",
  "tika-vin02t:270_7": "pavāraṇā”tipi vadanti.",
  "tika-vin02t:271_0": "Ambilapāyāsādīsūti ādi-saddena khīrapāyāsādiṃ saṅgaṇhāti. Tattha ambilapāyāsaggahaṇena",
  "tika-vin02t:271_1": "takkādiambilasaṃyuttā ghanayāgu vuttā. Khīrapāyāsaggahaṇena khīrasaṃyuttā yāgu saṅgayhati.",
  "tika-vin02t:271_2": "Pavāraṇaṃ na janetīti anatirittabhojanāpattinibandhanaṃ paṭikkhepaṃ na sādheti. Katopi",
  "tika-vin02t:271_3": "paṭikkhepo anatirittabhojanāpattinibandhano na hotīti akataṭṭhāneyeva tiṭṭhatīti",
  "tika-vin02t:271_4": "āha “pavāraṇaṃ na janetī”ti. “Yāgu-saddassa pavāraṇajanakayāguyāpi sādhāraṇattā ‘yāguṃ",
  "tika-vin02t:271_5": "gaṇhathā’ti vuttepi pavāraṇā hotīti pavāraṇaṃ janetiyevāti vutta”nti tīsupi gaṇṭhipadesu",
  "tika-vin02t:271_6": "vuttaṃ, taṃ parato tattheva “bhattamissakaṃ yāguṃ āharitvā”ti ettha vuttakāraṇena",
  "tika-vin02t:271_7": "na sameti. Vuttañhi tattha “heṭṭhā ayāguke nimantane udakakañjikakhīrādīhi saddhiṃ",
  "tika-vin02t:271_8": "madditaṃ bhattameva sandhāya ‘yāguṃ gaṇhathā’ti vuttattā pavāraṇā hoti, ‘bhattamissakaṃ",
  "tika-vin02t:271_9": "yāguṃ āharitvā’ti ettha pana visuṃ yāguyā vijjamānattā pavāraṇā na hotī”ti. Tasmā",
  "tika-vin02t:271_10": "tattha vuttanayeneva khīrādīhi saṃmadditaṃ bhattameva sandhāya “yāguṃ gaṇhathā”ti",
  "tika-vin02t:271_11": "vuttattā yāguyā ca tattha abhāvato pavāraṇā hotīti evamettha kāraṇaṃ vattabbaṃ. Evañhi",
  "tika-vin02t:271_12": "sati parato “yenāpucchito, tassa atthitāyā”ti aṭṭhakathāyaṃ vuttakāraṇenapi saṃsandati,",
  "tika-vin02t:271_13": "aññathā gaṇṭhipadesuyeva pubbāparavirodho āpajjati. Aṭṭhakathāvacanena ca na sameti.",
  "tika-vin02t:271_14": "Sace…pe… paññāyatīti iminā vuttappamāṇassa macchamaṃsakhaṇḍassa nahāruno vā sabbhāvamattaṃ",
  "tika-vin02t:271_15": "dasseti. Tāhīti puthukāhi.",
  "tika-vin02t:272_0": "Sālivīhiyavehi katasattūti yebhuyyanayena vuttaṃ, satta dhaññāni pana bhajjitvā katopi",
  "tika-vin02t:272_1": "sattuyeva. Tenevāha “kaṅguvaraka…pe… sattusaṅgahameva gacchatī”ti. Sattumodakoti",
  "tika-vin02t:272_2": "sattuyo piṇḍetvā kato apakko sattuguḷo. Pañcannaṃ bhojanānaṃ aññataravasena vippakatabhojanabhāvassa",
  "tika-vin02t:272_3": "upacchinnattā “mukhe sāsapamattampi…pe… na pavāretī”ti vuttaṃ. “Akappiyamaṃsaṃ paṭikkhipati,",
  "tika-vin02t:272_4": "na pavāretī”ti vacanato sace saṅghikaṃ lābhaṃ attano apāpuṇantaṃ jānitvā vā ajānitvā",
  "tika-vin02t:272_5": "vā paṭikkhipati, na pavāreti paṭikkhipitabbasseva paṭikkhittattā. Alajjisantakaṃ",
  "tika-vin02t:272_6": "paṭikkhipantopi na pavāreti. Avatthutāyāti anatirittāpattisādhikāya pavāraṇāya avatthubhāvato.",
  "tika-vin02t:272_7": "Etena paṭikkhipitabbasseva paṭikkhittabhāvaṃ dīpeti. Yañhi paṭikkhipitabbaṃ hoti,",
  "tika-vin02t:272_8": "tassa paṭikkhepo āpattiaṅgaṃ na hotīti taṃ “pavāraṇāya avatthū”ti vuccati.",
  "tika-vin02t:273_0": "Upanāmetīti iminā kāyābhihāraṃ dasseti. Hatthapāsato bahi ṭhitassa satipi dātukāmābhihāre",
  "tika-vin02t:273_1": "paṭikkhipantassa dūrabhāveneva pavāraṇāya abhāvato therassapi dūrabhāvamattaṃ gahetvā",
  "tika-vin02t:273_2": "pavāraṇāya abhāvaṃ dassento “therassa dūrabhāvato”ti āha, na pana therassa abhihārasabbhāvato.",
  "tika-vin02t:273_3": "Sacepi gahetvā gato hatthapāse ṭhito hoti, kiñci pana avatvā ādhārakaṭṭhāne ṭhitattā",
  "tika-vin02t:273_4": "abhihāro nāma na hotīti “dūtassa ca anabhiharaṇato”ti vuttaṃ. “Gahetvā gatena ‘bhattaṃ",
  "tika-vin02t:273_5": "gaṇhathā’ti vutte abhihāro nāma hotīti ‘sace pana gahetvā āgato bhikkhu…pe… pavāraṇā",
  "tika-vin02t:273_6": "hotī’ti vutta”nti tīsupi gaṇṭhipadesu vuttaṃ. Keci pana “pattaṃ kiñci upanāmetvā",
  "tika-vin02t:273_7": "‘imaṃ bhattaṃ gaṇhathā’ti vuttanti gahetabba”nti vadanti, taṃ yuttaṃ viya dissati",
  "tika-vin02t:273_8": "vācābhihārassa idha anadhippetattā.",
  "tika-vin02t:274_0": "Parivesanāyāti bhattagge. Abhihaṭāva hotīti parivesakeneva abhihaṭā hoti. Tato dātukāmatāya",
  "tika-vin02t:274_1": "gaṇhantaṃ paṭikkhipantassa pavāraṇā hotīti ettha agaṇhantampi paṭikkhipato pavāraṇā",
  "tika-vin02t:274_2": "hotiyeva. Kasmā? Dātukāmatāya abhihaṭattā. “Tasmā sā abhihaṭāva hotī”ti hi vuttaṃ.",
  "tika-vin02t:274_3": "Teneva tīsupi gaṇṭhipadesu “dātukāmābhihāre sati kevalaṃ ‘dassāmī’ti gahaṇameva abhihāro",
  "tika-vin02t:274_4": "nāma na hoti, ‘dassāmī’ti gaṇhantepi agaṇhantepi dātukāmābhihārova abhihāro nāma",
  "tika-vin02t:274_5": "hoti, tasmā gahaṇasamaye vā aggahaṇasamaye vā taṃ paṭikkhipato pavāraṇā hotī”ti vuttaṃ.",
  "tika-vin02t:274_6": "Idāni asati tassa dātukāmābhihāre gahaṇasamayepi paṭikkhipato pavāraṇā na hotīti",
  "tika-vin02t:274_7": "dassetuṃ “sace panā”tiādi vuttaṃ.",
  "tika-vin02t:275_0": "“Rasaṃ gaṇhathā”ti apavāraṇajanakassa nāmaṃ gahetvā vuttattā “taṃ sutvā paṭikkhipato",
  "tika-vin02t:275_1": "pavāraṇā natthī”ti vuttaṃ. Maccharasaṃ maṃsarasanti ettha pana na kevalaṃ macchassa",
  "tika-vin02t:275_2": "rasaṃ maccharasamicceva viññāyati, atha kho maccho ca maccharasañca maccharasanti",
  "tika-vin02t:275_3": "evaṃ pavāraṇajanakasādhāraṇanāmavasenapi viññāyamānattā taṃ paṭikkhipato pavāraṇāva",
  "tika-vin02t:275_4": "hoti. Parato macchasūpanti etthāpi eseva nayo. “Idaṃ gaṇhathā”ti vuttepīti ettha",
  "tika-vin02t:275_5": "evaṃ avatvāpi pavāraṇapahonakaṃ yaṃkiñci abhihaṭaṃ paṭikkhipato pavāraṇā hotiyevāti",
  "tika-vin02t:275_6": "daṭṭhabbaṃ. Karambakoti missakādhivacanametaṃ. Yañhi aññenaññena missetvā karonti,",
  "tika-vin02t:275_7": "so “karambako”ti vuccati. So sacepi maṃsena missetvā katova hoti, “karambakaṃ gaṇhathā”ti",
  "tika-vin02t:275_8": "apavāraṇārahassa nāmena vuttattā paṭikkhipato pavāraṇā na hoti. “Maṃsakarambakaṃ",
  "tika-vin02t:275_9": "gaṇhathā”ti vutte pana maṃsamissakaṃ gaṇhathāti vuttaṃ hoti, tasmā pavāraṇāva hoti.",
  "tika-vin02t:276_0": "“Uddissakata”nti maññamānoti ettha “vatthuno kappiyattā akappiyasaññāya paṭikkhipatopi",
  "tika-vin02t:276_1": "acittakattā imassa sikkhāpadassa pavāraṇā hotī”ti vadanti. “Heṭṭhā ayāguke nimantane",
  "tika-vin02t:276_2": "udakakañjikakhīrādīhi saddhiṃ madditaṃ bhattameva sandhāya ‘yāguṃ gaṇhathā’ti vuttattā",
  "tika-vin02t:276_3": "pavāraṇā hoti, ‘bhattamissakaṃ yāguṃ āharitvā’ti ettha pana visuṃ yāguyā vijjamānattā",
  "tika-vin02t:276_4": "pavāraṇā na hotī”ti vadanti. Ayamettha adhippāyoti “yenāpucchito”tiādinā vuttamevatthaṃ",
  "tika-vin02t:276_5": "sandhāya vadati. Kāraṇaṃ panettha duddasanti ettha eke tāva vadanti “yasmā yāgumissakaṃ",
  "tika-vin02t:276_6": "nāma bhattameva na hoti, khīrādikampi hotiyeva, tasmā karambake viya pavāraṇāya na",
  "tika-vin02t:276_7": "bhavitabbaṃ. Evañca sati yāgu bahutarā vā hoti samasamā vā, na pavāreti. ‘Yāgu mandā,",
  "tika-vin02t:276_8": "bhattaṃ bahutaraṃ, pavāretī’ti ettha kāraṇaṃ duddasa”nti. Keci pana vadanti “yāgumissakaṃ",
  "tika-vin02t:276_9": "nāma bhattaṃ, tasmā taṃ paṭikkhipato pavāraṇāya eva bhavitabbaṃ. Evañca sati ‘idha",
  "tika-vin02t:276_10": "pavāraṇā hoti na hotī’ti ettha kāraṇaṃ duddasa”nti.",
  "tika-vin02t:277_0": "Yathā cettha kāraṇaṃ duddasaṃ, evaṃ parato “missakaṃ gaṇhathā”ti etthāpi kāraṇaṃ",
  "tika-vin02t:277_1": "duddasamevāti veditabbaṃ. Na hi pavāraṇappahonakassa appabahubhāvo pavāraṇāya bhāvābhāvanimittaṃ,",
  "tika-vin02t:277_2": "kiñcarahi pavāraṇajanakassa nāmaggahaṇamevettha pamāṇaṃ, tasmā “idañca karambakena",
  "tika-vin02t:277_3": "na samānetabba”ntiādinā yampi kāraṇaṃ vuttaṃ, tampi pubbe vuttena saṃsandiyamānaṃ",
  "tika-vin02t:277_4": "na sameti. Yadi hi “missaka”nti bhattamissakeyeva ruḷhaṃ siyā, evaṃ sati yathā “bhattamissakaṃ",
  "tika-vin02t:277_5": "gaṇhathā”ti vutte bhattaṃ bahutaraṃ vā samaṃ vā appataraṃ vā hoti, pavāretiyeva,",
  "tika-vin02t:277_6": "evaṃ “missakaṃ gaṇhathā”ti vuttepi appatarepi bhatte pavāraṇāya bhavitabbaṃ missakanti",
  "tika-vin02t:277_7": "bhattamissakeyeva ruḷhattā. Tathā hi “missakanti bhattamissakeyeva ruḷhavohārattā",
  "tika-vin02t:277_8": "idaṃ pana ‘bhattamissakamevā’ti vutta”nti tīsupi gaṇṭhipadesu vuttaṃ. Atha “missaka”nti",
  "tika-vin02t:277_9": "bhattamissake ruḷhaṃ na hoti, missakabhattaṃ pana sandhāya “missakaṃ gaṇhathā”ti",
  "tika-vin02t:277_10": "vuttanti. Evampi yathā ayāguke nimantane khīrādīhi saddhiṃ madditaṃ bhattameva sandhāya",
  "tika-vin02t:277_11": "“yāguṃ gaṇhathā”ti vutte pavāraṇā hoti, evamidhāpi missakabhattameva sandhāya “missakaṃ",
  "tika-vin02t:277_12": "gaṇhathā”ti vutte bhattaṃ appaṃ vā hotu bahu vā, pavāraṇā eva siyā. Tasmā “missaka”nti",
  "tika-vin02t:277_13": "bhattamissake ruḷhaṃ vā hotu sandhāyabhāsitaṃ vā, ubhayatthāpi pubbenāparaṃ na sametīti",
  "tika-vin02t:277_14": "kimettha kāraṇacintāya, īdisesu pana ṭhānesu aṭṭhakathāpamāṇeneva gantabbanti ayaṃ amhākaṃ khanti.",
  "tika-vin02t:278_0": "“Visuṃ katvā detīti bhattassa upari ṭhitaṃ rasādiṃ visuṃ gahetvā detī”ti tīsupi gaṇṭhipadesu",
  "tika-vin02t:278_1": "vuttaṃ. Kenaci pana “yathā bhattasitthaṃ na patati, tathā gāḷhaṃ hatthena pīḷetvā",
  "tika-vin02t:278_2": "parissāvetvā detī”ti vuttaṃ. Tathāpi kāraṇaṃ na dissati. Yathā hi bhattamissakaṃ",
  "tika-vin02t:278_3": "yāguṃ āharitvā “yāguṃ gaṇhathā”ti vatvā yāgumissakaṃ bhattampi dentaṃ paṭikkhipato",
  "tika-vin02t:278_4": "pavāraṇā na hoti, evamidhāpi bahukhīrarasādīsu bhattesu “khīraṃ gaṇhathā”tiādīni",
  "tika-vin02t:278_5": "vatvā khīrādīni vā detu khīrādimissakabhattaṃ vā, ubhayathāpi pavāraṇāya na bhavitabbaṃ,",
  "tika-vin02t:278_6": "tasmā “visuṃ katvā detī”ti tenākārena dentaṃ sandhāya vuttaṃ, na pana bhattamissakaṃ",
  "tika-vin02t:278_7": "katvā diyyamānaṃ paṭikkhipato pavāraṇā hotīti dassanatthanti gahetabbaṃ. Yadi pana",
  "tika-vin02t:278_8": "bhattamissakaṃ katvā diyyamāne pavāraṇā hotīti adhippāyena aṭṭhakathāyaṃ “visuṃ katvā",
  "tika-vin02t:278_9": "detī”ti vuttaṃ, evaṃ sati aṭṭhakathāyevettha pamāṇanti gahetabbaṃ, na pana kāraṇantaraṃ gavesitabbaṃ.",
  "tika-vin02t:279_0": "Sace ukkuṭikaṃ nisinno pāde amuñcitvāpi bhūmiyaṃ nisīdati, iriyāpathaṃ vikopento",
  "tika-vin02t:279_1": "nāma hotīti ukkuṭikāsanaṃ avikopetvāva sukhena nisīdituṃ “tassa pana heṭṭhā…pe… nisīdanakaṃ",
  "tika-vin02t:279_2": "dātabba”nti vuttaṃ. “Āsanaṃ acāletvāti pīṭhe phuṭṭhokāsato ānisadamaṃsaṃ amocetvā,",
  "tika-vin02t:279_3": "anuṭṭhahitvāti vuttaṃ hoti, adinnādāne viya ṭhānācāvanaṃ na gahetabba”nti tīsupi",
  "tika-vin02t:279_4": "gaṇṭhipadesu vuttaṃ.",
  "tika-vin02t:280_0": "Akappiyakatanti ettha akappiyakatasseva anatirittabhāvato kappiyaṃ akārāpetvā tasmiṃ",
  "tika-vin02t:280_1": "patte pakkhittamūlaphalādiyeva atirittaṃ na hoti, sesaṃ pana pattapariyāpannaṃ atirittameva",
  "tika-vin02t:280_2": "hoti, paribhuñjituṃ vaṭṭati. Taṃ pana mūlaphalādiṃ paribhuñjitukāmena tato nīharitvā",
  "tika-vin02t:280_3": "kappiyaṃ kārāpetvā aññasmiṃ bhājane ṭhapetvā atirittaṃ kārāpetvā bhuñjitabbaṃ.",
  "tika-vin02t:281_0": "So puna kātuṃ na labhatīti tasmiṃyeva bhājane kariyamānaṃ paṭhamaṃ katena saddhiṃ",
  "tika-vin02t:281_1": "kataṃ hotīti puna soyeva kātuṃ na labhati, añño labhati. Aññasmiṃ pana bhājane tena",
  "tika-vin02t:281_2": "vā aññena vā kātuṃ vaṭṭati. Tenāha “yena akataṃ, tena kātabbaṃ. Yañca akataṃ, taṃ",
  "tika-vin02t:281_3": "kātabba”nti. Tenapīti ettha pi-saddo na kevalaṃ aññena vāti imamatthaṃ dīpeti. Evaṃ",
  "tika-vin02t:281_4": "katanti aññasmiṃ bhājane kataṃ. Pesetvāti anupasampannassa hatthe pesetvā. Imassa",
  "tika-vin02t:281_5": "vinayakammabhāvato “anupasampannassa hatthe ṭhitaṃ na kāretabba”nti vuttaṃ.",
  "tika-vin02t:282_0": "Sace pana āmisasaṃsaṭṭhānīti ettha sace mukhagatenapi anatirittena āmisena saṃsaṭṭhāni",
  "tika-vin02t:282_1": "honti, pācittiyamevāti veditabbaṃ. Tasmā pavāritena bhojanaṃ atirittaṃ kārāpetvā",
  "tika-vin02t:282_2": "bhuñjantenapi yathā akatena missaṃ na hoti, evaṃ mukhañca hatthañca suddhaṃ katvā",
  "tika-vin02t:282_3": "bhuñjitabbaṃ. Kiñcāpi appavāritassa purebhattaṃ yāmakālikādīni āhāratthāya paribhuñjatopi",
  "tika-vin02t:282_4": "anāpatti, pavāritassa pana pavāraṇamūlakaṃ dukkaṭaṃ hotiyevāti “yāmakālikaṃ…pe… ajjhohāre",
  "tika-vin02t:282_5": "āpatti dukkaṭassā”ti pāḷiyaṃ vuttaṃ.",
  "tika-vin02t:283_0": "241. Kāyena bhuñjanato vācāya āṇāpetvā atirittaṃ akārāpanato ca āpajjatīti “kāyavācato”ti",
  "tika-vin02t:283_1": "vuttaṃ. Sesamettha uttānameva. Pavāritabhāvo, āmisassa anatirittatā, kāle ajjhoharaṇanti",
  "tika-vin02t:283_2": "imāni panettha tīṇi aṅgāni.",
  "tika-vin02t:284": "Paṭhamapavāraṇāsikkhāpadavaṇṇanā niṭṭhitā.",
  "tika-vin02t:285": "6. Dutiyapavāraṇāsikkhāpadavaṇṇanā",
  "tika-vin02t:286_0": "243. Chaṭṭhe sādhāraṇamevāti “handa bhikkhu khāda vā”tiādinā vuttapavāraṇāya sādhāraṇaṃ.",
  "tika-vin02t:286_1": "“Bhuttasmiṃ pācittiya”nti mātikāyaṃ vuttattā bhojanapariyosāne āpatti, na ajjhohāre",
  "tika-vin02t:286_2": "ajjhohāre. Abhihaṭṭhuṃ pavāreti, āpatti pācittiyassāti idañca bhojanapariyosānaṃyeva",
  "tika-vin02t:286_3": "sandhāya vuttanti veditabbaṃ. Sesamettha uttānameva. Pavāritatā, pavāritasaññitā,",
  "tika-vin02t:286_4": "āsādanāpekkhatā, anatirittena abhihaṭṭhuṃ pavāraṇā, bhojanapariyosānanti imāni panettha pañca aṅgāni.",
  "tika-vin02t:287": "Dutiyapavāraṇāsikkhāpadavaṇṇanā niṭṭhitā.",
  "tika-vin02t:288": "7. Vikālabhojanasikkhāpadavaṇṇanā",
  "tika-vin02t:289_0": "247. Sattame aggasamajjoti uttamaṃ naccaṃ. Taṃ kira pabbatamatthake ṭhatvā ekaṃ devataṃ",
  "tika-vin02t:289_1": "uddissa karonti. Naṭānaṃ nāṭakāni naṭanāṭakāni, sītāharaṇādīni. Apaññatte sikkhāpadeti",
  "tika-vin02t:289_2": "ūnavīsativassasikkhāpade apaññatte. Adaṃsūti “vihāraṃ netvā khādissathā”ti adaṃsu.",
  "tika-vin02t:290_0": "248-249. Mūlakamūlādīni upadesatoyeva veditabbāni. Na hi tāni pariyāyantarena vuccamānānipi",
  "tika-vin02t:290_1": "sakkā viññātuṃ. Pariyāyantarepi hi vuccamāne taṃ taṃ nāmaṃ ajānantānaṃ sammohoyeva",
  "tika-vin02t:290_2": "siyā, tasmā tattha na kiñci vakkhāma. Khādanīyatthanti khādanīyena kattabbakiccaṃ.",
  "tika-vin02t:290_3": "Neva pharantīti na nipphādenti. Tesu tesu janapadesūti ettha “ekasmiṃ janapade āhārakiccaṃ",
  "tika-vin02t:290_4": "sādhentaṃ sesajanapadesupi na kappatī”ti vadanti. Rukkhavalliādīnanti heṭṭhā vuttameva",
  "tika-vin02t:290_5": "sampiṇḍetvā vuttaṃ. Antopathavīgatoti sālakalyāṇīkhandhaṃ sandhāya vuttaṃ. Sabbakappiyānīti",
  "tika-vin02t:290_6": "mūlakhandhatacapattādivasena sabbaso kappiyāni. Tesampi nāmavasena na sakkā pariyantaṃ",
  "tika-vin02t:290_7": "dassetunti sambandho. Acchivādīnaṃ aparipakkāneva phalāni yāvajīvikānīti dassetuṃ",
  "tika-vin02t:290_8": "“aparipakkānī”ti vuttaṃ.",
  "tika-vin02t:291_0": "Harītakādīnaṃ aṭṭhīnīti ettha miñjaṃ paṭicchādetvā ṭhitakapālāni yāvajīvikānīti ācariyā.",
  "tika-vin02t:291_1": "Miñjampi yāvajīvikanti eke. Hiṅgūti hiṅgurukkhato paggharitaniyyāso. Hiṅgujatuādayopi",
  "tika-vin02t:291_2": "hiṅguvikatiyo eva. Tattha hiṅgujatu nāma hiṅgurukkhassa daṇḍapattāni pacitvā kataniyyāso,",
  "tika-vin02t:291_3": "hiṅgusipāṭikaṃ nāma hiṅgupattāni pacitvā kataniyyāso. “Aññena missetvā kato”tipi",
  "tika-vin02t:291_4": "vadanti. Takanti aggakoṭiyā nikkhantasileso. Takapattinti pattato nikkhantasileso.",
  "tika-vin02t:291_5": "Takapaṇṇinti palāse bhajjitvā katasileso. “Daṇḍato nikkhantasileso tipi vadanti.",
  "tika-vin02t:291_6": "Sesamettha uttānameva. Vikālatā, yāvakālikatā, ajjhoharaṇanti imāni panettha tīṇi aṅgāni.",
  "tika-vin02t:292": "Vikālabhojanasikkhāpadavaṇṇanā niṭṭhitā.",
  "tika-vin02t:293": "8. Sannidhikārakasikkhāpadavaṇṇanā",
  "tika-vin02t:294_0": "252-3. Aṭṭhame tādisanti asūpabyañjanaṃ. Yaṃkiñci yāvakālikaṃ vā yāmakālikaṃ vāti",
  "tika-vin02t:294_1": "ettha “yāmakālika”nti iminā na kevalaṃ yāvakālike eva sannidhipaccayā pācittiyaṃ,",
  "tika-vin02t:294_2": "atha kho yāmakālikepīti dasseti. Nanu ca yāmakālikaṃ neva khādanīyesu antogadhaṃ,",
  "tika-vin02t:294_3": "na bhojanīyesu. Teneva padabhājanīye “khādanīyaṃ nāma pañca bhojanāni yāmakālikaṃ",
  "tika-vin02t:294_4": "sattāhakālikaṃ yāvajīvikaṃ ṭhapetvā avasesaṃ khādanīyaṃ nāma. Bhojanīyaṃ nāma pañca",
  "tika-vin02t:294_5": "bhojanānī”ti vuttaṃ, “yo pana bhikkhu sannidhikārakaṃ khādanīyaṃ vā bhojanīyaṃ vā",
  "tika-vin02t:294_6": "khādeyya vā bhuñjeyya vā, pācittiya”nti ca vuttaṃ, tasmā yāmakālike pācittiyena bhavitabbanti",
  "tika-vin02t:294_7": "kathaṃ viññāyatīti? Vuccate – padabhājane khādanīya-saddassa atthadassanatthaṃ “yāmakālikaṃ",
  "tika-vin02t:294_8": "ṭhapetvā”ti vuttaṃ, na pana sannidhipaccayā anāpattidassanatthaṃ. Khāditabbañhi yaṃkiñci",
  "tika-vin02t:294_9": "khādanīyanti adhippetaṃ, na ca yāmakālikesu kiñci khāditabbaṃ atthi pātabyabhāvato.",
  "tika-vin02t:294_10": "Tasmā kiñcāpi yāmakālikaṃ khādanīyabhojanīyehi na saṅgahitaṃ, tathāpi anāpattiṃ dassentena",
  "tika-vin02t:294_11": "“anāpatti yāmakālikaṃ yāme nidahitvā bhuñjatī”ti vacanato yāmātikkame sannidhipaccayā",
  "tika-vin02t:294_12": "pācittiyena bhavitabbanti viññāyati. “Yāmakālikena, bhikkhave, sattāhakālikaṃ yāvajīvikaṃ",
  "tika-vin02t:294_13": "tadahupaṭiggahitaṃ yāme kappati, yāmātikkante na kappatī”ti imināpi cāyamattho siddho.",
  "tika-vin02t:294_14": "Teneva bhagavato adhippāyaññūhi aṭṭhakathācariyehi yāmakālike pācittiyameva vuttaṃ.",
  "tika-vin02t:295_0": "Paṭiggahaṇeti gahaṇameva sandhāya vuttaṃ. Paṭiggahitameva hi taṃ, puna paṭiggahaṇakiccaṃ",
  "tika-vin02t:295_1": "natthi. Teneva “ajjhoharitukāmatāya gaṇhantassa paṭiggahaṇe”ti vuttaṃ. Mātikāṭṭhakathāyaṃ",
  "tika-vin02t:295_2": "pana “ajjhoharissāmīti gaṇhantassa paṭiggahaṇe”icceva vuttaṃ. Yanti yaṃ pattaṃ. Sandissatīti",
  "tika-vin02t:295_3": "yāguyā upari sandissati. Telavaṇṇe patte satipi nisnehabhāve aṅguliyā ghaṃsantassa",
  "tika-vin02t:295_4": "vaṇṇavaseneva lekhā paññāyati, tasmā tattha anāpattīti dassanatthaṃ “sā abbohārikā”ti",
  "tika-vin02t:295_5": "vuttaṃ. Sayaṃ paṭiggahetvā apariccattameva hi dutiyadivase na vaṭṭatīti ettha paṭiggahaṇe",
  "tika-vin02t:295_6": "anapekkhavissajjanena anupasampannassa nirapekkhadānena vā vijahitapaṭiggahaṇaṃ pariccattameva",
  "tika-vin02t:295_7": "hotīti “apariccatta”nti iminā ubhayathāpi avijahitapaṭiggahaṇameva vuttaṃ. Tasmā",
  "tika-vin02t:295_8": "yaṃ parassa pariccajitvā adinnampi sace paṭiggahaṇe nirapekkhavissajjanena vijahitapaṭiggahaṇaṃ",
  "tika-vin02t:295_9": "hoti, tampi dutiyadivase vaṭṭatīti veditabbaṃ.",
  "tika-vin02t:296_0": "Yadi evaṃ “patto duddhoto hotī”tiādīsu kasmā āpatti vuttāti? “Paṭiggahaṇaṃ avissajjetvāva",
  "tika-vin02t:296_1": "sayaṃ vā aññena vā tucchaṃ katvā na sammā dhovitvā niṭṭhāpite patte laggampi avijahitapaṭiggahaṇameva",
  "tika-vin02t:296_2": "hotīti tattha āpattī”ti tīsupi gaṇṭhipadesu vuttaṃ. Keci pana “sāmaṇerānaṃ pariccajantīti",
  "tika-vin02t:296_3": "imasmiṃ adhikāre ṭhatvā ‘apariccattamevā’ti vuttattā anupasampannassa pariccattameva",
  "tika-vin02t:296_4": "vaṭṭati, apariccattaṃ na vaṭṭatīti āpannaṃ, tasmā nirālayabhāvena paṭiggahaṇe vijahitepi",
  "tika-vin02t:296_5": "anupasampannassa apariccattaṃ na vaṭṭatī”ti vadanti, taṃ yuttaṃ viya na dissati.",
  "tika-vin02t:296_6": "Yadaggena hi paṭiggahaṇaṃ vijahati, tadaggena sannidhimpi na karoti vijahitapaṭiggahaṇassa",
  "tika-vin02t:296_7": "appaṭiggahitasadisattā. Paṭiggahetvā nidahiteyeva ca sannidhipaccayā āpatti vuttā.",
  "tika-vin02t:296_8": "“Paṭiggahetvā ekarattaṃ vītināmitassetaṃ adhivacana”nti hi vuttaṃ.",
  "tika-vin02t:297_0": "Pāḷiyaṃ “sattāhakālikaṃ yāvajīvikaṃ āhāratthāya paṭiggaṇhāti, āpatti dukkaṭassā”tiādinā",
  "tika-vin02t:297_1": "sannihitesu sattāhakālikayāvajīvikesu purebhattampi āhāratthāya ajjhoharaṇepi dukkaṭassa",
  "tika-vin02t:297_2": "vuttattā yāmakālikepi āhāratthāya ajjhoharaṇe visuṃ dukkaṭenapi bhavitabbanti āha",
  "tika-vin02t:297_3": "“āhāratthāya ajjhoharato dukkaṭena saddhiṃ pācittiya”nti. Pakatiāmiseti odanādikappiyāmise.",
  "tika-vin02t:297_4": "Yāmakālikaṃ sati paccaye sāmisena mukhena ajjhoharato dveti hiyyo paṭiggahitayāmakālikaṃ",
  "tika-vin02t:297_5": "ajja purebhattaṃ sāmisena mukhena bhuñjato sannihitayāmakālikapaccayā ekaṃ pācittiyaṃ,",
  "tika-vin02t:297_6": "sannihitena saṃsaṭṭhaāmisapaccayā ekanti dve pācittiyāni. Vikappadvayepīti sāmisena",
  "tika-vin02t:297_7": "nirāmisenāti vuttavidhānadvaye. Dukkaṭaṃ vaḍḍhatīti āhāratthāya ajjhoharaṇapaccayā",
  "tika-vin02t:297_8": "dukkaṭaṃ vaḍḍhati. Thullaccayañca dukkaṭañca vaḍḍhatīti manussamaṃse thullaccayaṃ,",
  "tika-vin02t:297_9": "sesaakappiyamaṃsesu dukkaṭaṃ vaḍḍhati.",
  "tika-vin02t:298_0": "255. Paṭiggahaṇapaccayā tāva dukkaṭanti ettha sannihitattā purebhattampi dukkaṭameva.",
  "tika-vin02t:298_1": "Sati paccaye pana sannihitampi sattāhakālikaṃ yāvajīvikaṃ bhesajjatthāya gaṇhantassa",
  "tika-vin02t:298_2": "paribhuñjantassa ca anāpattiyeva. Sesamettha uttānameva. Yāvakālikayāmakālikatā,",
  "tika-vin02t:298_3": "sannidhibhāvo, tassa ajjhoharaṇanti imāni panettha tīṇi aṅgāni.",
  "tika-vin02t:299": "Sannidhikārakasikkhāpadavaṇṇanā niṭṭhitā.",
  "tika-vin02t:300": "9. Paṇītabhojanasikkhāpadavaṇṇanā",
  "tika-vin02t:301_0": "257-259. Navame paṇītasaṃsaṭṭhāni bhojanāni paṇītabhojanāni. Yathā hi ājaññayutto",
  "tika-vin02t:301_1": "ratho “ājaññaratho”ti vuccati, evamidhāpi paṇītasaṃsaṭṭhāni sattadhaññanibbattāni",
  "tika-vin02t:301_2": "bhojanāni “paṇītabhojanānī”ti vuttāni. Yehi pana paṇītehi saṃsaṭṭhāni, tāni “paṇītabhojanānī”ti",
  "tika-vin02t:301_3": "vuccanti, tesaṃ pabhedadassanatthaṃ “seyyathidaṃ, sappi navanīta”ntiādi pāḷiyaṃ vuttaṃ.",
  "tika-vin02t:301_4": "“Yesaṃ maṃsaṃ kappatī”ti idañca pācittiyavatthuparicchedadassanatthaṃ vuttaṃ, na",
  "tika-vin02t:301_5": "pana kappiyavatthuparicchedadassanatthaṃ. Na hi akappiyamaṃsasattānaṃ sappiādīni",
  "tika-vin02t:301_6": "na kappanti. Ekañhi manussavasātelaṃ ṭhapetvā sabbesaṃ khīrasappinavanītavasātelesu",
  "tika-vin02t:301_7": "akappiyaṃ nāma natthi. Sappibhattanti ettha kiñcāpi sappisaṃsaṭṭhaṃ bhattaṃ sappibhattaṃ,",
  "tika-vin02t:301_8": "sappi ca bhattañca sappibhattantipi viññāyati, aṭṭhakathāsu pana “sālibhattaṃ viya",
  "tika-vin02t:301_9": "sappibhattaṃ nāma natthī”ti kāraṇaṃ vatvā dukkaṭasseva daḷhataraṃ katvā vuttattā",
  "tika-vin02t:301_10": "na sakkā aññaṃ vattuṃ. Aṭṭhakathācariyā eva hi īdisesu ṭhānesu pamāṇaṃ.",
  "tika-vin02t:302_0": "Mūlanti kappiyabhaṇḍaṃ sandhāya vuttaṃ. Anāpattīti visaṅketattā sabbāhiyeva āpattīhi",
  "tika-vin02t:302_1": "anāpatti. Keci pana “pācittiyeneva anāpatti vuttā, sūpodanaviññattidukkaṭaṃ pana",
  "tika-vin02t:302_2": "hotiyevā”ti vadanti, taṃ na gahetabbaṃ. Kappiyasappinā akappiyasappināti ca idaṃ",
  "tika-vin02t:302_3": "kappiyākappiyamaṃsānaṃ vasena vuttaṃ, tasmā kappiyamaṃsasappinā akappiyamaṃsasappināti",
  "tika-vin02t:302_4": "evamettha attho gahetabbo. Nānāvatthukānīti sappinavanītādīnaṃ vasena vuttaṃ.",
  "tika-vin02t:303": "261. Mahānāmasikkhāpadena kāretabboti ettha –",
  "tika-vin02t:304": "“Agilānena bhikkhunā catumāsapaccayapavāraṇā sāditabbā aññatra punapavāraṇāya aññatra niccapavāraṇāya, tato ce uttari sādiyeyya, pācittiya”nti –",
  "tika-vin02t:305_0": "Idaṃ mahānāmasikkhāpadaṃ nāma. Iminā ca sikkhāpadena saṅghavasena gilānapaccayapavāraṇāya",
  "tika-vin02t:305_1": "pavāritaṭṭhāne sace tattha rattīhi vā bhesajjehi vā paricchedo kato hoti, ettakāyeva",
  "tika-vin02t:305_2": "rattiyo ettakāni vā bhesajjāni viññāpetabbānīti. Atha tato rattipariyantato vā bhesajjapariyantato",
  "tika-vin02t:305_3": "vā uttari na bhesajjakaraṇīyena vā bhesajjaṃ aññabhesajjakaraṇīyena vā aññaṃ bhesajjaṃ",
  "tika-vin02t:305_4": "viññāpentassa pācittiyaṃ vuttaṃ. Tasmā agilāno gilānasaññī hutvā pañca bhesajjāni",
  "tika-vin02t:305_5": "viññāpento na bhesajjakaraṇīyena bhesajjaṃ viññāpento nāma hotīti “mahānāmasikkhāpadena",
  "tika-vin02t:305_6": "kāretabbo”ti vuttaṃ. Etāni pāṭidesanīyavatthūnīti pāḷiyaṃ āgatasappiādīni sandhāya",
  "tika-vin02t:305_7": "vuttaṃ. Pāḷiyaṃ anāgatāni pana akappiyasappiādīni bhikkhunīnampi dukkaṭavatthūnīti",
  "tika-vin02t:305_8": "veditabbaṃ. Sūpodanaviññattiyanti bhikkhūnaṃ pācittiyavatthūni bhikkhunīnaṃ pāṭidesanīyavatthūni",
  "tika-vin02t:305_9": "ca ṭhapetvā avasesaviññattiṃ sandhāya vuttaṃ. Sesamettha uttānameva. Paṇītabhojanatā,",
  "tika-vin02t:305_10": "agilānatā, akataviññattiyā paṭilābho, ajjhoharaṇanti imāni panettha cattāri aṅgāni.",
  "tika-vin02t:306": "Paṇītabhojanasikkhāpadavaṇṇanā niṭṭhitā.",
  "tika-vin02t:307": "10. Dantaponasikkhāpadavaṇṇanā",
  "tika-vin02t:308_0": "263. Dasame ayyavosāṭitakānīti pitupiṇḍassetaṃ adhivacanaṃ. Ummāreti susāne katagehassa",
  "tika-vin02t:308_1": "attano gehassa vā ummāre. Ghanabaddhoti ghanamaṃsena sambaddho, kathinasaṃhatasarīroti vuttaṃ hoti.",
  "tika-vin02t:309_0": "264. Mukhadvāranti galanāḷikaṃ. Āhāranti ajjhoharitabbaṃ yaṃkiñci yāvakālikādiṃ.",
  "tika-vin02t:309_1": "Āhareyyāti mukhadvāraṃ paveseyya. Mukhena vā paviṭṭhaṃ hotu nāsikāya vā, galena ajjhoharaṇīyattā",
  "tika-vin02t:309_2": "sabbampi taṃ mukhadvāraṃ pavesitameva hoti. Yasmā pana te bhikkhū anāhārepi udake",
  "tika-vin02t:309_3": "āhārasaññāya dantapone ca mukhadvāraṃ āhaṭaṃ idanti saññāya kukkuccāyiṃsu, tasmā",
  "tika-vin02t:309_4": "vuttaṃ “te bhikkhū adinnaṃ…pe… sammā atthaṃ asallakkhetvā kukkuccāyiṃsū”ti. Udakañhi",
  "tika-vin02t:309_5": "yathāsukhaṃ pātuṃ dantakaṭṭhañca dantaponaparibhogena paribhuñjituṃ vaṭṭati, tassa",
  "tika-vin02t:309_6": "pana rasaṃ gilituṃ na vaṭṭati. Sacepi dantakaṭṭharaso ajānantassa anto pavisati,",
  "tika-vin02t:309_7": "pācittiyameva. Anajjhoharantena pana dantakaṭṭhaṃ vā hotu aññaṃ vā, kiñci mukhe pakkhipituṃ vaṭṭati.",
  "tika-vin02t:310_0": "265. Akallakoti gilāno sahatthā paribhuñjituṃ asakkonto mukhena paṭiggaṇhāti. Uccāraṇamattanti",
  "tika-vin02t:310_1": "ukkhipanamattaṃ. Ekadesenapīti aṅguliyāpi phuṭṭhamattena. Taṃ ce paṭiggaṇhāti, sabbaṃ",
  "tika-vin02t:310_2": "paṭiggahitamevāti veṇukoṭiyā bandhitvā ṭhapitattā. Sacepi bhūmiyaṃ ṭhitameva ghaṭaṃ",
  "tika-vin02t:310_3": "dāyakena hatthapāse ṭhatvā ghaṭaṃ dassāmīti dinnaveṇukoṭiggahaṇavasena paṭiggaṇhāti,",
  "tika-vin02t:310_4": "ubhayakoṭibaddhaṃ sabbampi paṭiggahitameva hoti. Bhikkhussa atthāya apīḷetvā pakatiyā",
  "tika-vin02t:310_5": "pīḷiyamānaucchurasaṃ sandhāya “gaṇhathā”ti vuttattā “abhihāro na paññāyatī”ti vuttaṃ.",
  "tika-vin02t:310_6": "Hatthapāse ṭhitassa pana bhikkhussa atthāya pīḷiyamānā ucchuto paggharantaṃ rasaṃ",
  "tika-vin02t:310_7": "gaṇhituṃ vaṭṭati, doṇikāya sayaṃ paggharantaṃ ucchurasaṃ majjhe āvaritvā āvaritvā",
  "tika-vin02t:310_8": "vissajjitampi gaṇhituṃ vaṭṭati. Katthaci aṭṭhakathāsu.",
  "tika-vin02t:311_0": "Asaṃhārimeti thāmamajjhimena purisena asaṃhāriye. “Tintiṇikādipaṇṇesū”ti vacanato",
  "tika-vin02t:311_1": "sākhāsu paṭiggahaṇaṃ ruhatīti daṭṭhabbaṃ. Puñchitvā paṭiggahetvāti ettha “puñchite",
  "tika-vin02t:311_2": "paṭiggahaṇakiccaṃ natthi, tasmā puñchitvā gahetvāti evamattho gahetabbo”ti vadanti.",
  "tika-vin02t:311_3": "Puñchitvā paṭiggahetvā vāti evamettha attho daṭṭhabbo. Patte patitarajanacuṇṇañhi",
  "tika-vin02t:311_4": "abbhantaraparibhogatthāya aparihaṭabhāvato paṭiggahetvā paribhuñjituṃ vaṭṭati. Pubbābhogassa",
  "tika-vin02t:311_5": "anurūpena “anupasampannassa datvā…pe… vaṭṭatī”ti vuttaṃ. Yasmā pana taṃ “aññassa",
  "tika-vin02t:311_6": "dassāmī”ti cittuppādamattena parasantakaṃ nāma na hoti, tasmā tassa adatvāpi paṭiggahetvā",
  "tika-vin02t:311_7": "paribhuñjituṃ vaṭṭati.",
  "tika-vin02t:312_0": "Bhikkhussa detīti aññassa bhikkhussa deti. Kañjikanti khīrarasādiṃ yaṃkiñci dravaṃ",
  "tika-vin02t:312_1": "sandhāya vuttaṃ. Hatthato mocetvā puna gaṇhāti, uggahitakaṃ hotīti āha “hatthato",
  "tika-vin02t:312_2": "amocentenevā”ti. Ālulentānanti ālolentānaṃ, ayameva vā pāṭho. Āharitvā bhūmiyaṃ ṭhapitattā",
  "tika-vin02t:312_3": "abhihāro natthīti āha “patto paṭiggahetabbo”ti. Paṭhamataraṃ uḷuṅkato thevā patte",
  "tika-vin02t:312_4": "patantīti ettha “yathā paṭhamataraṃ patitatheve doso natthi, tathā ākiritvā apanentānaṃ",
  "tika-vin02t:312_5": "pacchā patitathevepi abhihaṭattā nevatthi doso”ti vadanti. Carukenāti khuddakabhājanena.",
  "tika-vin02t:312_6": "Mukhavaṭṭiyāpi gahetuṃ vaṭṭatīti mukhavaṭṭiṃ ukkhipitvā hatthe phusāpite gaṇhituṃ",
  "tika-vin02t:312_7": "vaṭṭati. Kecīti abhayagirivāsino. Esa nayoti kāyapaṭibaddhapaṭibaddhampi kāyapaṭibaddhamevāti",
  "tika-vin02t:312_8": "ayaṃ nayo. Tathā ca tattha kāyapaṭibaddhe taṃpaṭibaddhe ca thullaccayameva vuttaṃ.",
  "tika-vin02t:313_0": "Tenāti yassa bhikkhuno santikaṃ gataṃ, tena. Tasmāti yasmā mūlaṭṭhasseva paribhogo",
  "tika-vin02t:313_1": "anuññāto, tasmā. Taṃ divasaṃ hatthena gahetvā dutiyadivase paṭiggahetvā paribhuñjantassa",
  "tika-vin02t:313_2": "uggahitakapaṭiggahitaṃ hotīti āha “anāmasitvā”ti. Appaṭiggahitattā “sannidhipaccayā",
  "tika-vin02t:313_3": "anāpattī”ti vuttaṃ. Appaṭiggahetvā paribhuñjantassa adinnamukhadvārāpatti hotīti",
  "tika-vin02t:313_4": "āha “paṭiggahetvā pana paribhuñjitabba”nti. “Taṃ divasaṃ…pe… na tato para”nti vacanato",
  "tika-vin02t:313_5": "taṃ divasaṃ hatthena gahetvā vā aggahetvā vā ṭhapitaṃ dutiyadivase appaṭiggahetvā",
  "tika-vin02t:313_6": "paribhuñjantassa adinnamukhadvārāpatti hoti, hatthena gahetvā ṭhapitaṃ dutiyadivase",
  "tika-vin02t:313_7": "paṭiggahetvā paribhuñjantassa pana uggahitakapaṭiggahitaṃ hoti. Appaṭiggahitameva",
  "tika-vin02t:313_8": "hi hatthena gahetvā ṭhapitaṃ. “Sāmaṃ gahetvā paribhuñjitu”nti hi vacanato appaṭiggahitasseva",
  "tika-vin02t:313_9": "tasmiṃ divase paribhogo anuññāto. Tasmā yaṃ vuttaṃ gaṇṭhipade “taṃ diyyamānaṃ patatīti",
  "tika-vin02t:313_10": "ettha yathā gaṇabhojanādīsu gilānādīnaṃ kukkuccāyantānaṃ gaṇabhojanaṃ anuññātaṃ,",
  "tika-vin02t:313_11": "evamidhāpi bhagavatā paṭiggahitameva kukkuccavinodanatthaṃ anuññāta”nti, taṃ na gahetabbaṃ.",
  "tika-vin02t:313_12": "“Taṃ diyyamānaṃ patatī”ti avisesena vuttattā catūsupi kālikesu ayaṃ nayo veditabbo.",
  "tika-vin02t:314_0": "Satthakenāti paṭiggahitasatthakena. Kasmā panettha uggahitapaccayā sannidhipaccayā",
  "tika-vin02t:314_1": "vā doso na siyāti āha “na hi taṃ paribhogatthāya pariharantī”ti. Imināva bāhiraparibhogatthaṃ",
  "tika-vin02t:314_2": "sāmaṃ gahetvā anupasampannena dinnaṃ vā gahetvā pariharituṃ vaṭṭatīti dīpeti. Tasmā",
  "tika-vin02t:314_3": "pattasammakkhanādiatthaṃ sāmaṃ gahetvā parihaṭatelādiṃ sace paribhuñjitukāmo hoti,",
  "tika-vin02t:314_4": "paṭiggahetvā paribhuñjantassa anāpatti. Abbhantaraparibhogatthaṃ pana sāmaṃ gahitaṃ",
  "tika-vin02t:314_5": "paṭiggahetvā paribhuñjantassa uggahitakapaṭiggahitaṃ hoti, appaṭiggahetvā paribhuñjantassa",
  "tika-vin02t:314_6": "adinnamukhadvārāpatti hoti, abbhantaraparibhogatthameva anupasampannena dinnaṃ gahetvā",
  "tika-vin02t:314_7": "pariharantassa siṅgīloṇakappo viya sannidhipaccayā āpatti hoti. Keci pana “thāmamajjhimassa",
  "tika-vin02t:314_8": "purisassa uccāraṇamattaṃ hotītiādinā vuttapañcaṅgasampattiyā paṭiggahaṇassa ruhanato",
  "tika-vin02t:314_9": "bāhiraparibhogatthampi sace anupasampannena dinnaṃ gaṇhāti, paṭiggahitamevā”ti vadanti.",
  "tika-vin02t:314_10": "Evaṃ sati idha bāhiraparibhogatthaṃ anupasampannena dinnaṃ gahetvā pariharantassa",
  "tika-vin02t:314_11": "sannidhipaccayā āpatti vattabbā siyā, “na hi taṃ paribhogatthāya pariharantī”ti ca",
  "tika-vin02t:314_12": "na vattabbaṃ, tasmā bāhiraparibhogatthaṃ gahitaṃ paṭiggahitaṃ nāma na hotīti veditabbaṃ.",
  "tika-vin02t:314_13": "Yadi evaṃ pañcasu paṭiggahaṇaṅgesu “paribhogatthāyā”ti visesanaṃ vattabbanti? Na",
  "tika-vin02t:314_14": "vattabbaṃ. Paṭiggahaṇañhi paribhogatthameva hotīti “paribhogatthāyā”ti visuṃ avatvā",
  "tika-vin02t:314_15": "“tañce bhikkhu kāyena vā kāyapaṭibaddhena vā paṭiggaṇhātī”ti ettakameva vuttaṃ. Apare",
  "tika-vin02t:314_16": "pana “satipi paṭiggahaṇe ‘na hi taṃ paribhogatthāya pariharantī’ti idha aparibhogatthāya",
  "tika-vin02t:314_17": "pariharaṇe anāpatti vuttā”ti vadanti. Udukkhalamusalāni khiyyantīti ettha udukkhalamusalānaṃ",
  "tika-vin02t:314_18": "khayena pisitakoṭṭitabhesajjesu sace āgantukavaṇṇo paññāyati, na vaṭṭati.",
  "tika-vin02t:315_0": "Suddhaṃ udakaṃ hotīti rukkhasākhādīhi gaḷitvā patanaudakaṃ sandhāya vuttaṃ. Patto",
  "tika-vin02t:315_1": "vāssa paṭiggahetabboti etthāpi pattagataṃ chupitvā dentassa hatthalaggena āmisena",
  "tika-vin02t:315_2": "dosābhāvatthaṃ pattapaṭiggahaṇanti abbhantaraparibhogatthameva paṭiggahaṇaṃ veditabbaṃ.",
  "tika-vin02t:315_3": "Yaṃ sāmaṇerassa patte patati…pe… paṭiggahaṇaṃ na vijahatīti ettha punappunaṃ gaṇhantassa",
  "tika-vin02t:315_4": "attano patte pakkhittameva “attano santaka”nti sanniṭṭhānakaraṇato hatthagataṃ paṭiggahaṇaṃ",
  "tika-vin02t:315_5": "na vijahati, paricchinditvā dinnaṃ pana gaṇhantassa gahaṇasamayeyeva “attano santaka”nti",
  "tika-vin02t:315_6": "sanniṭṭhānassa katattā hatthagataṃ paṭiggahaṇaṃ vijahati. Kesañci atthāya odanaṃ",
  "tika-vin02t:315_7": "pakkhipatīti ettha anupasampannassa atthāya pakkhipantepi “āgantvā gaṇhissatī”ti",
  "tika-vin02t:315_8": "sayameva pakkhipitvā ṭhapanato paṭiggahaṇaṃ na vijahati, anupasampannassa hatthe",
  "tika-vin02t:315_9": "pakkhittaṃ pana anupasampanneneva ṭhapitaṃ nāma hotīti paṭiggahaṇaṃ vijahati pariccattabhāvato.",
  "tika-vin02t:315_10": "Tena vuttaṃ “sāmaṇera…pe… pariccattattā”ti.",
  "tika-vin02t:316_0": "Paṭiggahaṇūpagaṃ bhāraṃ nāma thāmamajjhimassa purisassa ukkhepārahaṃ. Kiñcāpi avissajjetvāva",
  "tika-vin02t:316_1": "aññena hatthena pidahantassa doso natthi, tathāpi na pidahitabbanti aṭṭhakathāpamāṇeneva",
  "tika-vin02t:316_2": "gahetabbaṃ. Macchikavāraṇatthanti ettha “sacepi sākhāya laggarajaṃ patte patati,",
  "tika-vin02t:316_3": "sukhena paribhuñjituṃ sakkāti sākhāya paṭiggahitattā abbhantaraparibhogatthamevidha",
  "tika-vin02t:316_4": "paṭiggahaṇanti mūlapaṭiggahaṇameva vaṭṭatī”ti vuttaṃ. Apare pana “macchikavāraṇatthanti",
  "tika-vin02t:316_5": "ettha vacanamattaṃ gahetvā bāhiraparibhogatthaṃ gahita”nti vadanti. Tasmimpi asatīti",
  "tika-vin02t:316_6": "cāṭiyā vā kuṇḍake vā asati. Anupasampannaṃ gāhāpetvāti taṃyeva ajjhoharaṇīyabhaṇḍaṃ",
  "tika-vin02t:316_7": "anupasampannena gāhāpetvā. Therassa pattaṃ anutherassāti therassa pattaṃ attanā gahetvā",
  "tika-vin02t:316_8": "anutherassa deti. Tuyhaṃ yāguṃ mayhaṃ dehīti ettha evaṃ vatvā sāmaṇerassa pattaṃ",
  "tika-vin02t:316_9": "gahetvā attanopi pattaṃ tassa deti. Ettha panāti paṇḍito sāmaṇerotiādipattaparivattanakathāya.",
  "tika-vin02t:316_10": "Kāraṇaṃ upaparikkhitabbanti yathā mātuādīnaṃ telādīni haranto tathārūpe kicce anupasampannena",
  "tika-vin02t:316_11": "aparivattetvāva paribhuñjituṃ labhati, evamidha pattaparivattanaṃ akatvā paribhuñjituṃ",
  "tika-vin02t:316_12": "na labhatīti ettha kāraṇaṃ vīmaṃsitabbanti attho.",
  "tika-vin02t:317_0": "Ettha pana “sāmaṇerehi gahitataṇḍulesu parikkhīṇesu avassaṃ amhākaṃ sāmaṇerā saṅgahaṃ",
  "tika-vin02t:317_1": "karontīti vitakkuppatti sambhavati, tasmā taṃ parivattetvāva paribhuñjitabbaṃ. Mātāpitūnaṃ",
  "tika-vin02t:317_2": "atthāya pana chāyatthāya vā gahaṇe paribhogāsā natthi, tasmā taṃ vaṭṭatī”ti kāraṇaṃ",
  "tika-vin02t:317_3": "vadanti. Teneva ācariyabuddhadattattherenapi vuttaṃ –",
  "tika-vin02t:318": "“Mātāpitūnamatthāya, telādiharatopi ca;",
  "tika-vin02t:319": "Sākhaṃ chāyādiatthāya, imesaṃ na visesati.",
  "tika-vin02t:320": "“Tasmā hissa visesassa, cintetabbaṃ tu kāraṇaṃ;",
  "tika-vin02t:321": "Tassa sālayabhāvaṃ tu, visesaṃ takkayāma ta”nti.",
  "tika-vin02t:322_0": "Idamevettha yuttataraṃ avassaṃ tathāvidhavitakkuppattiyā sambhavato. Na sakkā hi",
  "tika-vin02t:322_1": "ettha vitakkaṃ sodhetunti. Mātādīnaṃ atthāya haraṇe pana nāvassaṃ tathāvidhavitakkuppattīti",
  "tika-vin02t:322_2": "sakkā vitakkaṃ sodhetuṃ. Yattha hi vitakkaṃ sodhetuṃ sakkā, tattha nevatthi doso.",
  "tika-vin02t:322_3": "Teneva vakkhati “sace pana sakkoti vitakkaṃ sodhetuṃ, tato laddhaṃ khāditumpi vaṭṭatī”ti.",
  "tika-vin02t:323_0": "Niccāletuṃ na sakkotīti niccāletvā sakkharā apanetuṃ na sakkoti. Ādhārake patto ṭhapito",
  "tika-vin02t:323_1": "hotīti paṭiggahetabbapattaṃ sandhāya vuttaṃ. Cāletīti vinā kāraṇaṃ cāleti. Satipi",
  "tika-vin02t:323_2": "kāraṇe bhikkhūnaṃ paribhogārahaṃ cāletuṃ na vaṭṭati. Kiñcāpi “anujānāmi, bhikkhave,",
  "tika-vin02t:323_3": "amanussikābādhe āmakamaṃsaṃ āmakalohita”nti tādise ābādhe attano atthāya āmakamaṃsapaṭiggahaṇaṃ",
  "tika-vin02t:323_4": "anuññātaṃ, “āmakamaṃsapaṭiggahaṇā paṭivirato hotī”ti ca sāmaññato paṭikkhittaṃ, tathāpi",
  "tika-vin02t:323_5": "attano aññassa vā bhikkhuno atthāya aggahitattā “sīhavighāsādiṃ…pe… vaṭṭatī”ti vuttaṃ.",
  "tika-vin02t:323_6": "Sakkoti vitakkaṃ sodhetunti mayhampi detīti vitakkassa anuppannabhāvaṃ sallakkhetuṃ",
  "tika-vin02t:323_7": "sakkoti, sāmaṇerassa dassāmīti suddhacittena mayā gahitanti vā sallakkhetuṃ sakkoti.",
  "tika-vin02t:324_0": "Sace pana mūlepi paṭiggahitaṃ hotīti ettha “gahetvā gate mayhampi dadeyyunti saññāya",
  "tika-vin02t:324_1": "sace paṭiggahitaṃ hotī”ti vadanti. Koṭṭhāse karotīti bhikkhusāmaṇerā ca attano attano",
  "tika-vin02t:324_2": "abhirucitaṃ koṭṭhāsaṃ gaṇhantūti sabbesaṃ samake koṭṭhāse karoti. Gahitāvasesanti",
  "tika-vin02t:324_3": "sāmaṇerehi gahitakoṭṭhāsato avasesaṃ. Gaṇhitvāti “mayhaṃ idaṃ gaṇhissāmī”ti gahetvā.",
  "tika-vin02t:324_4": "Idha gahitāvasesaṃ nāma tena gaṇhitvā puna ṭhapitaṃ. Paṭiggahetvāti tadahu paṭiggahetvā.",
  "tika-vin02t:324_5": "Teneva “yāvakālikena yāvajīvikasaṃsagge doso natthī”ti vuttaṃ. Sace pana purimadivase",
  "tika-vin02t:324_6": "paṭiggahetvā ṭhapitā hoti, sāmisena mukhena tassā vaṭṭiyā dhūmaṃ pivituṃ na vaṭṭati.",
  "tika-vin02t:324_7": "Samuddodakenāti appaṭiggahitasamuddodakena. Yasmā katakaṭṭhi udakaṃ pasādetvā visuṃ",
  "tika-vin02t:324_8": "tiṭṭhati, tasmā “abbohārika”nti vuttaṃ. Laggatīti mukhe hatthe ca udake sukkhe setavaṇṇaṃ",
  "tika-vin02t:324_9": "dassentaṃ laggati. Pānīyaṃ gahetvāti attanoyeva atthāya gahetvā. Sace pana pītāvasesaṃ",
  "tika-vin02t:324_10": "tattheva ākirissāmīti gaṇhāti, puna paṭiggahaṇakiccaṃ natthi. Vikkhambhetvāti viyūhitvā, apanetvāti attho.",
  "tika-vin02t:325_0": "Mahābhūtesūti sarīranissitesu mahābhūtesu. Patatīti vicchinditvā patati. Vicchinditvā",
  "tika-vin02t:325_1": "patitameva hi paṭiggahetabbaṃ, na itaraṃ. Alladāruṃ rukkhato chinditvāpi kātuṃ vaṭṭatīti",
  "tika-vin02t:325_2": "ettha mattikatthāya pathaviṃ khaṇitumpi vaṭṭatīti veditabbaṃ. Sappadaṭṭhakkhaṇeyeva",
  "tika-vin02t:325_3": "vaṭṭatīti asati kappiyakārake sāmaṃ gahetvā paribhuñjituṃ vaṭṭati, aññadā paṭiggahāpetvā",
  "tika-vin02t:325_4": "paribhuñjitabbaṃ. Sesamettha uttānameva. Appaṭiggahitatā, ananuññātatā, dhūmādiabbohārikābhāvo,",
  "tika-vin02t:325_5": "ajjhoharaṇanti imāni panettha cattāri aṅgāni.",
  "tika-vin02t:326": "Dantaponasikkhāpadavaṇṇanā niṭṭhitā.",
  "tika-vin02t:327": "Niṭṭhito bhojanavaggo catuttho.",
  "tika-vin02t:328": "5. Acelakavaggo",
  "tika-vin02t:329": "1. Acelakasikkhāpadavaṇṇanā",
  "tika-vin02t:330_0": "273. Acelakavaggassa paṭhamasikkhāpade tesanti titthiyānaṃ. Tatthāti bhājane. Itoti",
  "tika-vin02t:330_1": "pattato. Sace titthiyo vadatīti “paṭhamameva maṃ sandhāya abhiharitvā ṭhapitaṃ mayhaṃ",
  "tika-vin02t:330_2": "santakaṃ hoti, imasmiṃ bhājane ākirathā”ti vadati, vaṭṭati. Sesamettha uttānameva.",
  "tika-vin02t:330_3": "Aññatitthiyatā, ajjhoharaṇīyatā, ajjhoharaṇatthāya sahatthā anikkhittabhājane dānanti",
  "tika-vin02t:330_4": "imāni panettha tīṇi aṅgāni.",
  "tika-vin02t:331": "Acelakasikkhāpadavaṇṇanā niṭṭhitā.",
  "tika-vin02t:332": "2. Uyyojanasikkhāpadavaṇṇanā",
  "tika-vin02t:333": "274. Dutiyaṃ uttānatthameva. Anācāraṃ ācaritukāmatā, tadatthameva upasampannassa uyyojanā, evaṃ uyyojentassa upacārātikkamoti imāni panettha tīṇi aṅgāni.",
  "tika-vin02t:334": "Uyyojanasikkhāpadavaṇṇanā niṭṭhitā.",
  "tika-vin02t:335": "3. Sabhojanasikkhāpadavaṇṇanā",
  "tika-vin02t:336_0": "280. Tatiye piṭṭhasaṅghāṭoti dvārabāhāyetaṃ adhivacanaṃ. Khuddakaṃ nāma sayanigharaṃ",
  "tika-vin02t:336_1": "vitthārato pañcahatthappamāṇaṃ hoti, tassa ca majjhimaṭṭhānaṃ piṭṭhasaṅghāṭato aḍḍhateyyahatthappamāṇameva",
  "tika-vin02t:336_2": "hoti, tasmā tādise sayanighare piṭṭhasaṅghāṭato hatthapāsaṃ vijahitvā nisinno piṭṭhivaṃsaṃ",
  "tika-vin02t:336_3": "atikkamitvā nisinno nāma hoti. Evaṃ nisinno ca majjhaṃ atikkamitvā nisinno nāma hotīti",
  "tika-vin02t:336_4": "āha “iminā majjhātikkamaṃ dassetī”ti. Yathā vā tathā vā katassāti piṭṭhivaṃsaṃ āropetvā",
  "tika-vin02t:336_5": "vā anāropetvā vā katassa. Sacittakanti anupavisitvā nisīdanacittena sacittakaṃ. Sesamettha",
  "tika-vin02t:336_6": "uttānameva. Pariyuṭṭhitarāgajāyampatikānaṃ sannihitatā, sayanigharatā, dutiyassa",
  "tika-vin02t:336_7": "bhikkhuno abhāvo, anupakhajja nisīdananti imāni panettha cattāri aṅgāni.",
  "tika-vin02t:337": "Sabhojanasikkhāpadavaṇṇanā niṭṭhitā.",
  "tika-vin02t:338": "284-289. Catutthapañcamesu natthi kiñci vattabbaṃ.",
  "tika-vin02t:339": "6. Cārittasikkhāpadavaṇṇanā",
  "tika-vin02t:340_0": "298. Chaṭṭhe pakativacanenāti ettha yaṃ dvādasahatthabbhantare ṭhitena sotuṃ sakkā",
  "tika-vin02t:340_1": "bhaveyya, taṃ pakativacanaṃ nāma. Āpucchitabboti “ahaṃ itthannāmassa gharaṃ gacchāmī”ti",
  "tika-vin02t:340_2": "vā “cārittaṃ āpajjāmī”ti vā īdisena vacanena āpucchitabbo. Sesamettha uttānameva.",
  "tika-vin02t:340_3": "Pañcannaṃ bhojanānaṃ aññatarena nimantanasādiyanaṃ, santaṃ bhikkhuṃ anāpucchanā,",
  "tika-vin02t:340_4": "bhattiyagharato aññagharappavesanaṃ, majjhanhikānatikkamo, samayassa vā āpadānaṃ",
  "tika-vin02t:340_5": "vā abhāvoti imāni panettha pañca aṅgāni.",
  "tika-vin02t:341": "Cārittasikkhāpadavaṇṇanā niṭṭhitā.",
  "tika-vin02t:342": "7. Mahānāmasikkhāpadavaṇṇanā",
  "tika-vin02t:343_0": "303. Sattame mahānāmo nāmāti anuruddhattherassa bhātā bhagavato cūḷapitu putto. Suddhodano",
  "tika-vin02t:343_1": "sakkodano sukkodano dhotodano amitodanoti ime hi pañca janā bhātaro. Amitā nāma devī",
  "tika-vin02t:343_2": "tesaṃ bhaginī, tissatthero tassā putto. Tathāgato ca nandatthero ca suddhodanassa",
  "tika-vin02t:343_3": "puttā, mahānāmo ca anuruddhatthero ca sukkodanassa, ānandatthero amitodanassa. So",
  "tika-vin02t:343_4": "bhagavato kaniṭṭho, mahānāmo mahallakataro sakadāgāmī ariyasāvako. Tena vuttaṃ “mahānāmo",
  "tika-vin02t:343_5": "nāma…pe… ariyasāvako”ti.",
  "tika-vin02t:344_0": "305-306. Pāḷiyaṃ ajjaṇhoti ajja ekadivasanti attho, “ajjano”ti vā attho gahetabbo,",
  "tika-vin02t:344_1": "no amhākaṃ. Kālaṃ āharissathāti sve harissatha. Tato ce uttari sādiyeyyāti sace tattha",
  "tika-vin02t:344_2": "rattīhi vā bhesajjehi vā paricchedo kato hoti “ettakāyeva vā rattiyo ettakāni vā",
  "tika-vin02t:344_3": "bhesajjāni viññāpetabbānī”ti, tato rattipariyantato vā bhesajjapariyantato vā uttari",
  "tika-vin02t:344_4": "viññāpento sādiyeyya. “Imehi tayā bhesajjehi pavāritamha, amhākañca imināva bhesajjena",
  "tika-vin02t:344_5": "attho”ti ācikkhitvā viññāpetumpi gilānova labhati.",
  "tika-vin02t:345_0": "310. Yasmā saṅghapavāraṇāyamevāyaṃ vidhi, tasmā “ye attano puggalikāya pavāraṇāya",
  "tika-vin02t:345_1": "pavāritā”ti vuttaṃ. Sesaṃ uttānameva. Saṅghapavāraṇatā, bhesajjaviññatti, agilānatā,",
  "tika-vin02t:345_2": "pariyantātikkamoti imāni panettha cattāri aṅgāni.",
  "tika-vin02t:346": "Mahānāmasikkhāpadavaṇṇanā niṭṭhitā.",
  "tika-vin02t:347": "8. Uyyuttasenāsikkhāpadavaṇṇanā",
  "tika-vin02t:348": "311. Aṭṭhamaṃ uttānatthameva. Uyyuttasenā, dassanatthāya gamanaṃ, anuññātokāsato aññatra dassanaṃ, tathārūpapaccayassa āpadāya vā abhāvoti imāni panettha cattāri aṅgāni.",
  "tika-vin02t:349": "Uyyuttasenāsikkhāpadavaṇṇanā niṭṭhitā.",
  "tika-vin02t:350": "9. Senāvāsasikkhāpadavaṇṇanā",
  "tika-vin02t:351": "317. Navamasikkhāpadampi uttānameva. Tirattātikkamo, senāya sūriyassa atthaṅgamo, gilānatādīnaṃ abhāvoti imāni panettha tīṇi aṅgāni.",
  "tika-vin02t:352": "Senāvāsasikkhāpadavaṇṇanā niṭṭhitā.",
  "tika-vin02t:353": "10. Uyyodhikasikkhāpadavaṇṇanā",
  "tika-vin02t:354_0": "322. Dasame kati te lakkhāni laddhānīti tava sarappahārassa lakkhaṇabhūtā kittakā",
  "tika-vin02t:354_1": "janā tayā laddhāti attho, kittakā tayā viddhāti vuttaṃ hoti. Sesamettha uttānameva.",
  "tika-vin02t:354_2": "Uyyodhikādidassanatthāya gamanaṃ, anuññātokāsato aññatra dassanaṃ, tathārūpapaccayassa",
  "tika-vin02t:354_3": "āpadāya vā abhāvoti imāni panettha tīṇi aṅgāni.",
  "tika-vin02t:355": "Uyyodhikasikkhāpadavaṇṇanā niṭṭhitā.",
  "tika-vin02t:356": "Niṭṭhito acelakavaggo pañcamo.",
  "tika-vin02t:357": "6. Surāpānavaggo",
  "tika-vin02t:358": "1. Surāpānasikkhāpadavaṇṇanā",
  "tika-vin02t:359_0": "326-328. Surāpānavaggassa paṭhamasikkhāpade vatiyāti gāmaparikkhepavatiyā. Pāḷiyaṃ",
  "tika-vin02t:359_1": "piṭṭhasurādīsu piṭṭhaṃ bhājane pakkhipitvā tajjaṃ udakaṃ datvā madditvā katā piṭṭhasurā.",
  "tika-vin02t:359_2": "Evaṃ pūve odane ca bhājane pakkhipitvā tajjaṃ udakaṃ datvā madditvā katā pūvasurā",
  "tika-vin02t:359_3": "odanasurāti ca vuccati. “Kiṇṇā”ti pana tassā surāya bījaṃ vuccati. Ye surāmodakātipi",
  "tika-vin02t:359_4": "vuccanti, te pakkhipitvā katā kiṇṇapakkhittā. Harītakīsāsapādinānāsambhārehi saṃyojitā sambhārasaṃyuttā.",
  "tika-vin02t:360_0": "Madhukatālanāḷikerādipuppharaso ciraparivāsito pupphāsavo. Panasādiphalaraso phalāsavo.",
  "tika-vin02t:360_1": "Muddikāraso madhvāsavo. Ucchuraso guḷāsavo. Harītakāmalakakaṭukabhaṇḍādinānāsambhārānaṃ",
  "tika-vin02t:360_2": "raso ciraparivāsito sambhārasaṃyutto. Bījato paṭṭhāyāti sambhāre paṭiyādetvā cāṭiyaṃ",
  "tika-vin02t:360_3": "pakkhittakālato, tālanāḷikerādīnaṃ puppharasassa gahitaabhinavakālatoyeva ca paṭṭhāya.",
  "tika-vin02t:361_0": "329. Loṇasovīrakaṃ suttañca anekehi bhesajjehi abhisaṅkhato amajjabhūto āsavaviseso.",
  "tika-vin02t:361_1": "Vāsaggāhāpanatthanti sugandhibhāvaggāhāpanatthaṃ. Acittakaṃ lokavajjanti ettha yaṃ",
  "tika-vin02t:361_2": "vattabbaṃ, taṃ paṭhamapārājikavaṇṇanāyaṃ vuttanayena veditabbaṃ. Sesamettha uttānameva.",
  "tika-vin02t:361_3": "Majjabhāvo, tassa pānañcāti imāni panettha dve aṅgāni.",
  "tika-vin02t:362": "Surāpānasikkhāpadavaṇṇanā niṭṭhitā.",
  "tika-vin02t:363": "2. Aṅgulipatodakasikkhāpadavaṇṇanā",
  "tika-vin02t:364_0": "330. Dutiye bhikkhunīpi anupasampannaṭṭhāne ṭhitāti ettha bhikkhupi bhikkhuniyā anupasampannaṭṭhāne",
  "tika-vin02t:364_1": "ṭhitoti veditabbo. Sesamettha uttānameva. Hasādhippāyatā, upasampannassa kāyena kāyāmasananti",
  "tika-vin02t:364_2": "imāni panettha dve aṅgāni.",
  "tika-vin02t:365": "Aṅgulipatodakasikkhāpadavaṇṇanā niṭṭhitā.",
  "tika-vin02t:366": "3. Hasadhammasikkhāpadavaṇṇanā",
  "tika-vin02t:367": "335. Tatiyaṃ uttānatthameva. Uparigopphakatā, hasādhippāyena kīḷananti imāni panettha dve aṅgāni.",
  "tika-vin02t:368": "Hasadhammasikkhāpadavaṇṇanā niṭṭhitā.",
  "tika-vin02t:369": "4. Anādariyasikkhāpadavaṇṇanā",
  "tika-vin02t:370_0": "344. Catutthe gārayho ācariyuggaho na gahetabboti yasmā ucchuraso sattāhakāliko,",
  "tika-vin02t:370_1": "tassa kasaṭo yāvajīviko, dvinnaṃyeva samavāyo ucchuyaṭṭhi, tasmā vikāle ucchuyaṭṭhiṃ",
  "tika-vin02t:370_2": "khādituṃ vaṭṭati guḷaharītakaṃ viyāti evamādiko gārayhācariyavādo na gahetabbo. Lokavajje",
  "tika-vin02t:370_3": "ācariyuggaho na vaṭṭatīti lokavajjasikkhāpade āpattiṭṭhāne yo ācariyavādo, so na",
  "tika-vin02t:370_4": "gahetabbo, lokavajjaṃ atikkamitvā “idaṃ amhākaṃ ācariyuggaho”ti vadantassa uggaho",
  "tika-vin02t:370_5": "na vaṭṭatīti adhippāyo. Suttānulomaṃ nāma aṭṭhakathā. Paveṇiyā āgatasamodhānaṃ gacchatīti",
  "tika-vin02t:370_6": "“paveṇiyā āgato ācariyuggahova gahetabbo”ti evaṃ vutte mahāaṭṭhakathāvādeyeva saṅgahaṃ",
  "tika-vin02t:370_7": "gacchatīti adhippāyo. Sesamettha uttānameva. Upasampannassa paññattena vacanaṃ, anādariyakaraṇanti",
  "tika-vin02t:370_8": "imāni panettha dve aṅgāni.",
  "tika-vin02t:371": "Anādariyasikkhāpadavaṇṇanā niṭṭhitā.",
  "tika-vin02t:372": "5. Bhiṃsāpanasikkhāpadavaṇṇanā",
  "tika-vin02t:373": "345. Pañcamaṃ uttānatthameva. Upasampannatā, tassa dassanasavanavisaye bhiṃsāpetukāmatāya vāyamananti imāni panettha dve aṅgāni.",
  "tika-vin02t:374": "Bhiṃsāpanasikkhāpadavaṇṇanā niṭṭhitā.",
  "tika-vin02t:375": "6. Jotisikkhāpadavaṇṇanā",
  "tika-vin02t:376_0": "350. Chaṭṭhe bhaggā nāma janapadino rājakumārā, tesaṃ nivāso ekopi janapado ruḷhīsaddena",
  "tika-vin02t:376_1": "“bhaggā”ti vuccati. Tena vuttaṃ “bhaggāti janapadassa nāma”nti. Susumāragireti evaṃnāmake",
  "tika-vin02t:376_2": "nagare. Tassa kira nagarassa māpanatthaṃ vatthuvijjācariyena nagaraṭṭhānassa pariggaṇhanadivase",
  "tika-vin02t:376_3": "avidūre susumāro saddamakāsi giraṃ nicchāresi. Atha anantarāyena nagare māpite tameva",
  "tika-vin02t:376_4": "susumāragiraṇaṃ subhanimittaṃ katvā susumāragiraṃtvevassa nāmaṃ akaṃsu. Keci pana",
  "tika-vin02t:376_5": "“susumārasaṇṭhānattā susumāro nāma eko giri, so tassa nagarassa samīpe, tasmā taṃ",
  "tika-vin02t:376_6": "susumāragiri etassa atthīti ‘susumāragirī’ti vuccatī”ti vadanti. Tathā vā hotu aññathā",
  "tika-vin02t:376_7": "vā, nāmametaṃ tassa nagarassāti āha “susumāragiranti nagarassa nāma”nti. Bhesakaḷāti",
  "tika-vin02t:376_8": "ghampaṇḍanāmako gacchaviseso. Keci “setarukkho”tipi vadanti. Tesaṃ bahulatāya pana",
  "tika-vin02t:376_9": "taṃ vanaṃ bhesakaḷāvanantveva paññāyittha. “Bhesagaḷāvane”tipi pāṭho. “Bheso nāma",
  "tika-vin02t:376_10": "eko yakkho ayuttakārī, tassa tato gaḷitaṭṭhānatāya taṃ vanaṃ bhesagaḷāvanaṃ nāma jāta”nti hi keci.",
  "tika-vin02t:377": "352. Jotikaraṇeti aggikaraṇe. Sesamettha uttānameva. Agilānatā, anuññātakaraṇābhāvo, visibbetukāmatā, samādahananti imāni panettha cattāri aṅgāni.",
  "tika-vin02t:378": "Jotisikkhāpadavaṇṇanā niṭṭhitā.",
  "tika-vin02t:379": "7. Nahānasikkhāpadavaṇṇanā",
  "tika-vin02t:380_0": "357. Sattamasikkhāpadassa pāḷiyaṃ asambhinnenāti amakkhitena, anaṭṭhenāti attho.",
  "tika-vin02t:380_1": "Orenaddhamāsaṃ nahāyeyyāti nahātadivasato paṭṭhāya addhamāse aparipuṇṇe nahāyeyya.",
  "tika-vin02t:380_2": "Sesamettha uttānameva. Majjhimadeso, ūnakaddhamāse nahānaṃ, samayānaṃ vā nadīpāragamanassa",
  "tika-vin02t:380_3": "vā āpadānaṃ vā abhāvoti imāni panettha tīṇi aṅgāni.",
  "tika-vin02t:381": "Nahānasikkhāpadavaṇṇanā niṭṭhitā.",
  "tika-vin02t:382": "8. Dubbaṇṇakaraṇasikkhāpadavaṇṇanā",
  "tika-vin02t:383_0": "368. Aṭṭhame “cammakāranīlaṃ nāma pakatinīla”nti tīsupi gaṇṭhipadesu vuttaṃ. Gaṇṭhipade",
  "tika-vin02t:383_1": "pana “cammakārā udake tipumalaṃ ayagūthañca pakkhipitvā cammaṃ kāḷaṃ karonti, taṃ",
  "tika-vin02t:383_2": "cammakāranīla”nti vuttaṃ. Sesamettha uttānameva. Vuttappakārassa cīvarassa akatakappatā,",
  "tika-vin02t:383_3": "anaṭṭhacīvarāditā, nivāsanaṃ vā pārupanaṃ vāti imāni panettha tīṇi aṅgāni.",
  "tika-vin02t:384": "Dubbaṇṇakaraṇasikkhāpadavaṇṇanā niṭṭhitā.",
  "tika-vin02t:385": "9. Vikappanasikkhāpadavaṇṇanā",
  "tika-vin02t:386_0": "374. Navame apaccuddhāraṇanti “mayhaṃ santakaṃ paribhuñja vā vissajjehi vā”tiādinā",
  "tika-vin02t:386_1": "akatapaccuddhāraṃ. Yena vinayakammaṃ katanti yena saddhiṃ vinayakammaṃ kataṃ. Tiṃsakavaṇṇanāyanti",
  "tika-vin02t:386_2": "nissaggiyavaṇṇanāyaṃ. Paribhogena kāyakammaṃ, apaccuddhārāpanena vacīkammaṃ. Sesamettha",
  "tika-vin02t:386_3": "uttānameva. Sāmaṃ vikappitassa apaccuddhāro, vikappanupagacīvaratā, paribhogoti imāni",
  "tika-vin02t:386_4": "panettha tīṇi aṅgāni.",
  "tika-vin02t:387": "Vikappanasikkhāpadavaṇṇanā niṭṭhitā.",
  "tika-vin02t:388": "10. Cīvaraapanidhānasikkhāpadavaṇṇanā",
  "tika-vin02t:389": "377. Dasamaṃ uttānatthameva. Upasampannassa santakānaṃ pattādīnaṃ apanidhānaṃ, vihesetukāmatā vā hasādhippāyatā vāti imāni panettha dve aṅgāni.",
  "tika-vin02t:390": "Cīvaraapanidhānasikkhāpadavaṇṇanā niṭṭhitā.",
  "tika-vin02t:391": "Niṭṭhito surāpānavaggo chaṭṭho.",
  "tika-vin02t:392": "7. Sappāṇakavaggo",
  "tika-vin02t:393": "1. Sañciccasikkhāpadavaṇṇanā",
  "tika-vin02t:394_0": "382. Sappāṇakavaggassa paṭhamasikkhāpade usuṃ saraṃ assati khipatīti issāso, dhanusippakusaloti",
  "tika-vin02t:394_1": "āha “dhanuggahācariyo”ti. Paṭisattuvidhamanatthaṃ dhanuṃ gaṇhantīti dhanuggahā, tesaṃ",
  "tika-vin02t:394_2": "ācariyo dhanuggahācariyo. Appamattena vattaṃ kātabbanti yathā te pāṇā na maranti,",
  "tika-vin02t:394_3": "evaṃ sūpaṭṭhitassatinā senāsane vattaṃ kātabbaṃ. Sesamettha uttānameva. Aṅgānipi",
  "tika-vin02t:394_4": "manussaviggahe vuttanayena veditabbānīti.",
  "tika-vin02t:395": "Sañciccasikkhāpadavaṇṇanā niṭṭhitā.",
  "tika-vin02t:396": "2. Sappāṇakasikkhāpadavaṇṇanā",
  "tika-vin02t:397_0": "387. Dutiye udakasaṇṭhānakappadeseti yattha bhūmibhāge udakaṃ nikkhittaṃ santiṭṭhati,",
  "tika-vin02t:397_1": "na sahasā parikkhayaṃ gacchati, tādise padese. Sesamettha uttānameva. Aṅgāni siñcanasikkhāpade vuttanayāneva.",
  "tika-vin02t:398": "Sappāṇakasikkhāpadavaṇṇanā niṭṭhitā.",
  "tika-vin02t:399": "3. Ukkoṭanasikkhāpadavaṇṇanā",
  "tika-vin02t:400_0": "392. Tatiye yathāpatiṭṭhitabhāvena patiṭṭhātuṃ na dentīti tesaṃ pavattiākāradassanatthaṃ",
  "tika-vin02t:400_1": "vuttaṃ. Yaṃ pana dhammena adhikaraṇaṃ nihataṃ, taṃ sunihatameva. Sace vippakate kamme",
  "tika-vin02t:400_2": "paṭikkosati, taṃ saññāpetvāva kātabbaṃ. Itarathā kammañca kuppati, kārakānañca āpatti.",
  "tika-vin02t:400_3": "Sesamettha uttānameva. Yathādhammaṃ nihatabhāvo, jānanā, ukkoṭanāti imāni panettha tīṇi aṅgāni.",
  "tika-vin02t:401": "Ukkoṭanasikkhāpadavaṇṇanā niṭṭhitā.",
  "tika-vin02t:402": "4. Duṭṭhullasikkhāpadavaṇṇanā",
  "tika-vin02t:403_0": "399. Catutthe tassevāti yo āpanno, tasseva. Ārocetīti paṭicchādanatthameva mā kassaci",
  "tika-vin02t:403_1": "ārocesīti vadati. Vatthupuggaloti āpannapuggalo. Yenassa ārocitanti yena dutiyena",
  "tika-vin02t:403_2": "assa tatiyassa ārocitaṃ. Koṭi chinnā hotīti yasmā paṭicchādanapaccayā āpattiṃ āpajjitvāva",
  "tika-vin02t:403_3": "dutiyena tatiyassa ārocitaṃ, tasmā tappaccayā puna tena āpajjitabbāpattiyā abhāvato",
  "tika-vin02t:403_4": "āpattiyā koṭi chinnā nāma hoti.",
  "tika-vin02t:404_0": "400. “Anupasampannassa sukkavissaṭṭhi ca kāyasaṃsaggo cāti ayaṃ duṭṭhullaajjhācāro",
  "tika-vin02t:404_1": "nāmā”ti idaṃ duṭṭhullārocanasikkhāpadaṭṭhakathāya na sameti. Vuttañhi tattha “anupasampannassa",
  "tika-vin02t:404_2": "duṭṭhullaṃ vā aduṭṭhullaṃ vā ajjhācāranti ettha ādito pañca sikkhāpadāni duṭṭhullo",
  "tika-vin02t:404_3": "nāma ajjhācāro, sesāni aduṭṭhullo, sukkavissaṭṭhikāyasaṃsaggaduṭṭhullaattakāmā panassa",
  "tika-vin02t:404_4": "ajjhācāro nāmā”ti. “Ārocane anupasampannassa duṭṭhullaṃ aññathā adhippetaṃ, paṭicchādane",
  "tika-vin02t:404_5": "aññathā”ti etthāpi visesakāraṇaṃ na dissati, tasmā aṭṭhakathāya pubbenāparaṃ na sameti.",
  "tika-vin02t:404_6": "Avirodhaṃ icchantena pana vīmaṃsitabbamettha kāraṇaṃ. Sesamettha uttānameva. Upasampannassa",
  "tika-vin02t:404_7": "duṭṭhullāpattijānanaṃ, paṭicchādetukāmatāya nārocessāmīti dhuranikkhepoti imāni panettha dve aṅgāni.",
  "tika-vin02t:405": "Duṭṭhullasikkhāpadavaṇṇanā niṭṭhitā.",
  "tika-vin02t:406": "5. Ūnavīsativassasikkhāpadavaṇṇanā",
  "tika-vin02t:407_0": "402. Pañcame rūpasuttanti heraññikānaṃ suttaṃ. Duruttānanti akkosavasena duruttānaṃ,",
  "tika-vin02t:407_1": "duruttattāyeva durāgatānaṃ. Vacanapathānanti ettha vacanameva tadatthaṃ ñātukāmānaṃ",
  "tika-vin02t:407_2": "ñāpetukāmānañca pathoti vacanapatho. Dukkhamānanti dukkhena khamitabbānaṃ.",
  "tika-vin02t:408_0": "404. Gabbhe sayitakālena saddhiṃ vīsatimaṃ vassaṃ assāti gabbhavīso. Hāyanavaḍḍhananti",
  "tika-vin02t:408_1": "gabbhamāsesu adhikesu uttarihāyanaṃ, ūnesu vaḍḍhananti veditabbaṃ. Ekūnavīsativassanti",
  "tika-vin02t:408_2": "dvādasamāse mātukucchismiṃ vasitvā mahāpavāraṇāya jātakālato paṭṭhāya ekūnavīsativassaṃ.",
  "tika-vin02t:408_3": "Pāṭipadadivaseti pacchimikāya vassūpagamanadivase. “Tiṃsarattidivo māso”ti vacanato",
  "tika-vin02t:408_4": "“cattāro māsā parihāyantī”ti vuttaṃ. Vassaṃ ukkaḍḍhantīti vassaṃ uddhaṃ kaḍḍhanti,",
  "tika-vin02t:408_5": "tatiye saṃvacchare ekamāsaṃ adhikamāsavasena pariccajantā vassaṃ uddhaṃ kaḍḍhantīti",
  "tika-vin02t:408_6": "attho, tasmā tatiyo saṃvaccharo terasamāsiko hoti, saṃvaccharassa pana dvādasamāsikattā",
  "tika-vin02t:408_7": "aṭṭhārasasu vassesu adhikamāse visuṃ gahetvā “cha māsā vaḍḍhantī”ti vuttaṃ. Tatoti",
  "tika-vin02t:408_8": "chamāsato. Nikkaṅkhā hutvāti adhikamāsehi saddhiṃ paripuṇṇavīsativassattā nibbematikā",
  "tika-vin02t:408_9": "hutvā. Yaṃ pana vuttaṃ tīsu gaṇṭhipadesu “aṭṭhārasannaṃyeva vassānaṃ adhikamāse gahetvā",
  "tika-vin02t:408_10": "gaṇitattā sesavassadvayassapi adhikāni divasāni honteva, tāni adhikadivasāni sandhāya",
  "tika-vin02t:408_11": "‘nikkaṅkhā hutvā’ti vutta”nti, taṃ na gahetabbaṃ. Na hi dvīsu vassesu adhikadivasāni",
  "tika-vin02t:408_12": "nāma visuṃ upalabbhanti tatiye vasse vassukkaḍḍhanavasena adhikamāse pariccatteyeva",
  "tika-vin02t:408_13": "atirekamāsasambhavato. Tasmā dvīsu vassesu atirekadivasāni nāma visuṃ na sambhavanti.",
  "tika-vin02t:409_0": "Nanu ca “te dve māse gahetvā vīsativassāni paripuṇṇāni hontī”ti kasmā vuttaṃ, ekūnavīsativassamhi",
  "tika-vin02t:409_1": "puna aparasmiṃ vasse pakkhitte vīsativassāni paripuṇṇāni hontīti āha “ettha pana…pe…",
  "tika-vin02t:409_2": "vutta”nti. Anekatthattā nipātānaṃ pana-saddo hi-saddatthe, ettha hīti vuttaṃ hoti.",
  "tika-vin02t:409_3": "Idañhi vuttassevatthassa samatthanavasena vuttaṃ. Iminā ca imaṃ dīpeti “yaṃ vuttaṃ",
  "tika-vin02t:409_4": "‘ekūnavīsativassaṃ sāmaṇeraṃ nikkhamanīyapuṇṇamāsiṃ atikkamma pāṭipadadivase upasampādentī’ti,",
  "tika-vin02t:409_5": "tattha gabbhamāsepi aggahetvā dvīhi māsehi aparipuṇṇavīsativassaṃ sandhāya ‘ekūnavīsativassa’nti",
  "tika-vin02t:409_6": "vuttaṃ, tasmā adhikamāsesu dvīsu gahitesu vīsativassāni paripuṇṇāni nāma hontī”ti.",
  "tika-vin02t:409_7": "Tasmāti yasmā gabbhamāsāpi gaṇanūpagā honti, tasmā. Ekavīsativasso hotīti jātadivasato",
  "tika-vin02t:409_8": "paṭṭhāya vīsativasso samāno gabbhamāsehi saddhiṃ ekavīsativasso hoti.",
  "tika-vin02t:410": "406. Aññaṃ upasampādetīti upajjhāyo kammavācācariyo vā hutvā upasampādeti. Sesamettha uttānameva. Ūnavīsativassatā, ūnakasaññitā, upasampādananti imāni panettha tīṇi aṅgāni.",
  "tika-vin02t:411": "Ūnavīsativassasikkhāpadavaṇṇanā niṭṭhitā.",
  "tika-vin02t:412": "6. Theyyasatthasikkhāpadavaṇṇanā",
  "tika-vin02t:413": "407. Chaṭṭhasikkhāpadaṃ uttānatthameva. Theyyasatthakabhāvo, jānanaṃ, saṃvidhānaṃ, avisaṅketena gamananti imāni panettha cattāri aṅgāni.",
  "tika-vin02t:414": "Theyyasatthasikkhāpadavaṇṇanā niṭṭhitā.",
  "tika-vin02t:415": "412. Sattame natthi kiñci vattabbaṃ.",
  "tika-vin02t:416": "8. Ariṭṭhasikkhāpadavaṇṇanā",
  "tika-vin02t:417_0": "417. Aṭṭhame bādhayiṃsūti haniṃsu. Taṃtaṃsampattiyā vibandhanavasena sattasantānassa",
  "tika-vin02t:417_1": "antare vemajjhe eti āgacchatīti antarāyo, diṭṭhadhammikādianattho. Anatikkamanaṭṭhena",
  "tika-vin02t:417_2": "tasmiṃ antarāye niyuttā, antarāyaṃ vā phalaṃ arahanti, antarāyassa vā karaṇasīlāti",
  "tika-vin02t:417_3": "antarāyikā. Tenāha “antarāyaṃ karontīti antarāyikā”ti. Ānantariyadhammāti ānantarikasabhāvā",
  "tika-vin02t:417_4": "cetanādhammā. Tatrāyaṃ vacanattho – cutianantaraphalaṃ anantaraṃ nāma, tasmiṃ anantare",
  "tika-vin02t:417_5": "niyuttā, taṃnibbattanena anantarakaraṇasīlā, anantarappayojanāti vā ānantarikā, te",
  "tika-vin02t:417_6": "eva ānantariyāti vuttā. Kammāni eva antarāyikāti kammantarāyikā. Mokkhasseva antarāyaṃ",
  "tika-vin02t:417_7": "karoti, na saggassāti micchācāralakkhaṇābhāvato vuttaṃ. Na hi bhikkhuniyā dhammarakkhitabhāvo",
  "tika-vin02t:417_8": "atthi. Pākatikabhikkhunīvasena cetaṃ vuttaṃ. Ariyāya pana pavattaṃ apāyasaṃvattanikameva,",
  "tika-vin02t:417_9": "nandamāṇavako cettha nidassanaṃ. Ubhinnaṃ samānacchandatāvasena vā na saggantarāyikatā,",
  "tika-vin02t:417_10": "mokkhantarāyikatā pana mokkhatthāya paṭipattiyā vidūsanato. Abhibhavitvā pana pavattiyaṃ",
  "tika-vin02t:417_11": "saggantarāyikatāpi na sakkā nivāretunti.",
  "tika-vin02t:418_0": "Ahetukadiṭṭhiakiriyadiṭṭhinatthikadiṭṭhiyova niyatabhāvaṃ pattā niyatamicchādiṭṭhidhammā.",
  "tika-vin02t:418_1": "Paṭisandhidhammāti paṭisandhicittuppādamāha. Paṇḍakādiggahaṇañcettha nidassanamattaṃ",
  "tika-vin02t:418_2": "sabbāyapi ahetukapaṭisandhiyā vipākantarāyikabhāvato. Yāhi ariye upavadati, tā cetanā",
  "tika-vin02t:418_3": "ariyūpavādā jātā. Tato paranti khamāpanato upari. Yaṃ panettha vattabbaṃ, taṃ dibbacakkhukathāyaṃ",
  "tika-vin02t:418_4": "vuttameva. Sañcicca āpannā āpattiyoti sañcicca vītikkantā satta āpattikkhandhā. Sañcicca",
  "tika-vin02t:418_5": "vītikkantañhi antamaso dukkaṭadubbhāsitampi saggamaggaphalānaṃ antarāyaṃ karoti.",
  "tika-vin02t:418_6": "Yāva bhikkhubhāvaṃ paṭijānāti pārājikaṃ āpanno, na vuṭṭhāti sesagarukāpattiṃ āpanno,",
  "tika-vin02t:418_7": "na deseti lahukāpattiṃ āpanno.",
  "tika-vin02t:419_0": "Ayaṃ bhikkhūti ariṭṭho bhikkhu. Rasena rasaṃ saṃsanditvāti anavajjena paccayaparibhuñjanarasena",
  "tika-vin02t:419_1": "sāvajjakāmaguṇaparibhogarasaṃ samānetvā. Yoniso paccavekkhaṇena natthi ettha chandarāgoti",
  "tika-vin02t:419_2": "nicchandarāgo, paccayaparibhogo. Upanento viyāti bandhanaṃ upanento viya. “Ghaṭento",
  "tika-vin02t:419_3": "viyā”tipi pāṭho. Upasaṃharanto viyāti sadisataṃ upasaṃharanto viya ekantasāvajje",
  "tika-vin02t:419_4": "anavajjabhāvapakkhepanato. Pāpakanti lāmakaṭṭhena duggatisampāpanaṭṭhena ca pāpakaṃ.",
  "tika-vin02t:419_5": "Mahāsamuddaṃ bandhantena viyāti setukaraṇavasena mahāsāgaraṃ bandhantena viya. Sabbaññutaññāṇena",
  "tika-vin02t:419_6": "saddhiṃ paṭivirujjhantoti sabbaññutaññāṇena “sāvajja”nti diṭṭhaṃ “anavajja”nti gahaṇena",
  "tika-vin02t:419_7": "tena saha paṭivirujjhanto. Āṇācakketi paṭhamapārājikasikkhāpadasaṅkhāte, “abrahmacariyaṃ",
  "tika-vin02t:419_8": "pahāyā”tiādidesanāsaṅkhāte ca āṇācakke.",
  "tika-vin02t:420_0": "Aṭṭhikaṅkalaṃ nāma uraṭṭhi vā piṭṭhikaṇṭakaṃ vā sīsaṭṭhi vā. Tañhi nimmaṃsattā “kaṅkala”nti",
  "tika-vin02t:420_1": "vuccati. Vigatamaṃsāya hi aṭṭhisaṅkhalikāya ekaṭṭhimhi vā kaṅkala-saddo niruḷho.",
  "tika-vin02t:420_2": "Anudahanaṭṭhenāti anupāyapaṭipattiyā sampati āyatiñca anudahanaṭṭhena. Mahābhitāpanaṭṭhena",
  "tika-vin02t:420_3": "anavaṭṭhitasabhāvatāya, ittarapaccupaṭṭhānaṭṭhena muhuttakaraṇīyatāya, tāvakālikaṭṭhena",
  "tika-vin02t:420_4": "parehi abhibhavanatāya, sabbaṅgapaccaṅgapalibhañjanaṭṭhena bhedanādiadhikaraṇabhāvena,",
  "tika-vin02t:420_5": "ugghāṭasadisatāya adhikuṭṭanaṭṭhena, avaṇe vaṇaṃ uppādetvā anto anupavisanabhāvatāya",
  "tika-vin02t:420_6": "vinivijjhanaṭṭhena, diṭṭhadhammikasamparāyikaanatthanimittatāya sāsaṅkasappaṭibhayaṭṭhena.",
  "tika-vin02t:421_0": "Pāḷiyaṃ “thāmasā parāmāsā”tiādīsu evamattho veditabbo. Thāmasāti diṭṭhithāmena, tassā",
  "tika-vin02t:421_1": "diṭṭhiyā thāmagatabhāvenāti attho. Parāmāsāti diṭṭhiparāmāsena, diṭṭhisaṅkhātaparāmāsenāti",
  "tika-vin02t:421_2": "attho. Diṭṭhiyeva hi dhammasabhāvaṃ atikkamitvā parato āmasanena parāmāso. Abhinivissāti",
  "tika-vin02t:421_3": "taṇhābhinivesapubbaṅgamena diṭṭhābhinivesena “idamettha sacca”nti abhinivisitvā.",
  "tika-vin02t:421_4": "Voharatīti katheti. Yato ca kho te bhikkhūti yadā te bhikkhū. Evaṃbyākho ahaṃ, bhante,",
  "tika-vin02t:421_5": "bhagavatāti idaṃ esa attano laddhiṃ nigūhitukāmatāya natthīti vattukāmopi bhagavato",
  "tika-vin02t:421_6": "ānubhāvena sampaṭicchati. Buddhānaṃ kira sammukhā dve kathā kathetuṃ samattho nāma",
  "tika-vin02t:421_7": "natthi. Kassa nu kho nāma tvaṃ moghapurisāti tvaṃ moghapurisa kassa khattiyassa vā",
  "tika-vin02t:421_8": "brāhmaṇassa vā vessassa vā suddassa vā gahaṭṭhassa vā pabbajitassa vā devassa vā",
  "tika-vin02t:421_9": "manussassa vā mayā evaṃ dhammaṃ desitaṃ ājānāsi. Sesamettha uttānameva. Dhammakammatā,",
  "tika-vin02t:421_10": "samanubhāsanā, appaṭinissajjananti imāni panettha tīṇi aṅgāni.",
  "tika-vin02t:422": "Ariṭṭhasikkhāpadavaṇṇanā niṭṭhitā.",
  "tika-vin02t:423": "9. Ukkhittasambhogasikkhāpadavaṇṇanā",
  "tika-vin02t:424_0": "424. Navame payogagaṇanāyāti dānaggahaṇappayogagaṇanāya. Saṃvāse kammapariyosānavasena,",
  "tika-vin02t:424_1": "sahaseyyāya ekasmiṃ nipanne itarassa nipajjanapayogavasena āpattiparicchedo veditabbo.",
  "tika-vin02t:424_2": "Ettha ca padabhājane “ekacchanne”ti avisesena vuttattā nānūpacārepi ekacchanne nipajjantassa",
  "tika-vin02t:424_3": "āpatti. Teneva mātikāṭṭhakathāyaṃ vuttaṃ “saha vā seyyaṃ kappeyyāti nānūpacārepi",
  "tika-vin02t:424_4": "ekacchanne nipajjeyyā”ti. Paṇṇattiṃ ajānantena arahatāpi kiriyābyākatacittena āpajjitabbattā",
  "tika-vin02t:424_5": "“ticitta”nti vuttaṃ. Yaṃ pana kenaci vuttaṃ “ticittanti ettha vipākābyākatacittena",
  "tika-vin02t:424_6": "saha vā seyyaṃ kappeyyāti evamattho daṭṭhabbo, aññathā sacittakattā sikkhāpadassa",
  "tika-vin02t:424_7": "kiriyābyākataṃ sandhāya na yujjatī”ti, taṃ na gahetabbaṃ. Na hi sacittakasikkhāpadavītikkamo",
  "tika-vin02t:424_8": "arahato na sambhavati. Teneva pathavīkhaṇanādīsu sacittakasikkhāpadesu ticittameva",
  "tika-vin02t:424_9": "vuttaṃ. Sesamettha uttānameva. Akatānudhammatā, jānanā, sambhogādikaraṇanti imāni",
  "tika-vin02t:424_10": "panettha tīṇi aṅgāni.",
  "tika-vin02t:425": "Ukkhittasambhogasikkhāpadavaṇṇanā niṭṭhitā.",
  "tika-vin02t:426": "10. Kaṇṭakasikkhāpadavaṇṇanā",
  "tika-vin02t:427_0": "428. Dasame pireti nipātapadaṃ. Sambodhane vattamānaṃ para-saddena samānatthaṃ vadantīti",
  "tika-vin02t:427_1": "āha “para amāmakā”ti, amhākaṃ anajjhattikabhūtāti attho. Pireti vā “parato”ti iminā",
  "tika-vin02t:427_2": "samānatthaṃ nipātapadaṃ, tasmā cara pireti parato gaccha, mā idha tiṭṭhāti evampettha",
  "tika-vin02t:427_3": "attho veditabbo. Sesamettha purimasikkhāpadadvaye vuttanayameva.",
  "tika-vin02t:428": "Kaṇṭakasikkhāpadavaṇṇanā niṭṭhitā.",
  "tika-vin02t:429": "Niṭṭhito sappāṇakavaggo sattamo.",
  "tika-vin02t:430": "8. Sahadhammikavaggo",
  "tika-vin02t:431": "1. Sahadhammikasikkhāpadavaṇṇanā",
  "tika-vin02t:432_0": "434. Sahadhammikavaggassa paṭhamasikkhāpade vācāya vācāya āpattīti anādariyabhayā",
  "tika-vin02t:432_1": "lesena evaṃ vadantassa āpatti. Sesamettha uttānameva. Upasampannassa paññattena vacanaṃ,",
  "tika-vin02t:432_2": "asikkhitukāmatāya evaṃ vacananti imāni panettha dve aṅgāni.",
  "tika-vin02t:433": "Sahadhammikasikkhāpadavaṇṇanā niṭṭhitā.",
  "tika-vin02t:434": "2. Vilekhanasikkhāpadavaṇṇanā",
  "tika-vin02t:435_0": "438. Dutiye vinayassa pariyāpuṇanaṃ vinayapariyattīti āha “vinayaṃ pariyāpuṇantāna”ntiādi.",
  "tika-vin02t:435_1": "Suguttoti yathā karaṇḍake pakkhittamaṇikkhandho viya na nassati vipattiṃ na pāpuṇāti,",
  "tika-vin02t:435_2": "evaṃ suṭṭhu gopito. Surakkhitoti tasseva pariyāyavacanaṃ. Yathā hi kilesacorehi avilumpanīyo",
  "tika-vin02t:435_3": "hoti, evaṃ sabbadā sūpaṭṭhitassatitāya suṭṭhu rakkhito. Kukkuccapakatānanti kappiyākappiyaṃ",
  "tika-vin02t:435_4": "nissāya uppannakukkuccena abhibhūtānaṃ. Sārajjanaṃ sārado, byāmohabhayaṃ. Vigato",
  "tika-vin02t:435_5": "sārado etassāti visārado. Sahadhammenāti sakāraṇena vacanena. Suniggahitaṃ niggaṇhātīti",
  "tika-vin02t:435_6": "yathā na puna sīsaṃ ukkhipanti, atha kho appaṭibhānā maṅkubhūtāyeva honti, evaṃ suṭṭhu niggaṇhāti.",
  "tika-vin02t:436": "Alajjitāti ya-kāralopena niddeso, alajjitāyāti vuttaṃ hoti. Aññāṇatātiādīsupi eseva nayo. Mando momūhoti aññāṇabhāvena mando, avisayato momūho, mahāmūḷhoti attho.",
  "tika-vin02t:437_0": "Attapaccatthikāti attano paccatthikā. Vajjiputtakā dasavatthudīpakā. Parūpahāraaññāṇakaṅkhāparavitāraṇādivādāti",
  "tika-vin02t:437_1": "ettha ye arahattaṃ paṭijānantānaṃ appatte pattasaññīnaṃ adhimānikānaṃ kuhakānaṃ vā",
  "tika-vin02t:437_2": "arahattaṃ paṭijānantānaṃ sukkavissaṭṭhiṃ disvā mārakāyikā devatā “arahato asuciṃ",
  "tika-vin02t:437_3": "upasaṃharantī”ti maññanti seyyathāpi pubbaseliyā aparaseliyā ca, te parūpahāravādā.",
  "tika-vin02t:437_4": "Yesaṃ pana arahato itthipurisādīnaṃ nāmagottādīsu ñāṇappavattiyā abhāvena atthi arahato",
  "tika-vin02t:437_5": "aññāṇaṃ, tattheva sanniṭṭhānābhāvena atthi arahato kaṅkhā, yasmā cassa tāni vatthūni",
  "tika-vin02t:437_6": "pare vitārenti pakāsenti ācikkhanti, tasmā atthi arahato paravitāraṇāti imā tisso",
  "tika-vin02t:437_7": "laddhiyo seyyathāpi etarahi pubbaseliyānaṃ, te aññāṇakaṅkhāparavitāraṇavādā. Niggaho",
  "tika-vin02t:437_8": "pana nesaṃ kathāvatthuppakaraṇe vuttanayeneva veditabbo.",
  "tika-vin02t:438_0": "Cattāro maggā ca phalāni cāti ukkaṭṭhaniddesavasena vuttaṃ, catasso paṭisambhidā",
  "tika-vin02t:438_1": "tisso vijjā cha abhiññāti ayampi adhigamasaddhammoyeva. Ca-kāro vā avuttasampiṇḍanattho",
  "tika-vin02t:438_2": "daṭṭhabbo. Keci therāti dhammakathikā. Āhaṃsūti paṃsukūlikattherā evaṃ āhaṃsu.",
  "tika-vin02t:439_0": "Kadā panāyaṃ kathā udapādīti? Ayañhettha anupubbikathā – imasmiṃ kira dīpe caṇḍālatissamahābhaye",
  "tika-vin02t:439_1": "sakko devarājā mahāuḷumpaṃ māpetvā bhikkhūnaṃ ārocāpesi “mahantaṃ bhayaṃ bhavissati,",
  "tika-vin02t:439_2": "na sammā devo vassissati, bhikkhū paccayehi kilamantā pariyattiṃ sandhāretuṃ na sakkhissanti,",
  "tika-vin02t:439_3": "paratīraṃ gantvā ayyehi jīvitaṃ rakkhituṃ vaṭṭati. Imaṃ mahāuḷumpaṃ āruyha gacchatha",
  "tika-vin02t:439_4": "bhante, yesaṃ ettha nisajjaṭṭhānaṃ nappahoti, te kaṭṭhakhaṇḍepi uraṃ ṭhapetvā gacchantu,",
  "tika-vin02t:439_5": "sabbesaṃ bhayaṃ na bhavissatī”ti. Tadā samuddatīraṃ patvā saṭṭhi bhikkhū katikaṃ",
  "tika-vin02t:439_6": "katvā “amhākaṃ ettha gamanakiccaṃ natthi, mayaṃ idheva hutvā tepiṭakaṃ rakkhissāmā”ti",
  "tika-vin02t:439_7": "tato nivattitvā dakkhiṇamalayajanapadaṃ gantvā kandamūlapaṇṇehi jīvikaṃ kappentā",
  "tika-vin02t:439_8": "vasiṃsu, kāye vahante nisīditvā sajjhāyaṃ karonti, avahante vālikaṃ ussāretvā parivāretvā",
  "tika-vin02t:439_9": "sīsāni ekaṭṭhāne katvā pariyattiṃ sammasanti. Iminā niyāmena dvādasa saṃvaccharāni",
  "tika-vin02t:439_10": "sāṭṭhakathaṃ tepiṭakaṃ paripuṇṇaṃ katvā dhārayiṃsu.",
  "tika-vin02t:440_0": "Bhaye vūpasante sattasatā bhikkhū attano gataṭṭhāne sāṭṭhakathe tepiṭake ekakkharampi",
  "tika-vin02t:440_1": "ekabyañjanampi avināsetvā imameva dīpamāgamma kallagāmajanapade maṇḍalārāmavihāraṃ",
  "tika-vin02t:440_2": "pavisiṃsu. Therānaṃ āgatapavattiṃ sutvā imasmiṃ dīpe ohīnā saṭṭhi bhikkhū “there",
  "tika-vin02t:440_3": "passissāmā”ti gantvā therehi saddhiṃ tepiṭakaṃ sodhentā ekakkharampi ekabyañjanampi",
  "tika-vin02t:440_4": "asamentaṃ nāma na passiṃsu. Tasmiṃ ṭhāne therānaṃ ayaṃ kathā udapādi “pariyatti nu",
  "tika-vin02t:440_5": "kho sāsanassa mūlaṃ, udāhu paṭipattī”ti. Paṃsukūlikattherā “paṭipatti mūla”nti āhaṃsu,",
  "tika-vin02t:440_6": "dhammakathikā “pariyattī”ti. Atha ne therā “tumhākaṃ dvinnampi janānaṃ vacanamatteneva",
  "tika-vin02t:440_7": "na sakkā viññātuṃ, jinabhāsitaṃ suttaṃ āharathā”ti āhaṃsu. Suttaṃ āharituṃ na bhāroti –",
  "tika-vin02t:441_0": "“Ime ca, subhadda, bhikkhū sammā vihareyyuṃ, asuñño loko arahantehi assā”ti. “Paṭipattimūlakaṃ,",
  "tika-vin02t:441_1": "mahārāja, satthusāsanaṃ, paṭipattisārakaṃ, mahārāja, satthusāsanaṃ, paṭipatti tiṭṭhantī tiṭṭhatī”ti –",
  "tika-vin02t:442": "Suttaṃ āhariṃsu.",
  "tika-vin02t:443": "Imaṃ suttaṃ sutvā dhammakathikā attano vādaṭṭhapanatthāya imaṃ suttaṃ āhariṃsu –",
  "tika-vin02t:444": "“Yāva tiṭṭhanti suttantā, vinayo yāva dippati;",
  "tika-vin02t:445": "Tāva dakkhanti ālokaṃ, sūriye abbhuṭṭhite yathā.",
  "tika-vin02t:446": "“Suttantesu asantesu, pamuṭṭhe vinayamhi ca;",
  "tika-vin02t:447": "Tamo bhavissati loke, sūriye atthaṅgate yathā.",
  "tika-vin02t:448": "“Suttante rakkhite sante, paṭipatti hoti rakkhitā;",
  "tika-vin02t:449": "Paṭipattiyaṃ ṭhito dhīro, yogakkhemā na dhaṃsatī”ti.",
  "tika-vin02t:450_0": "Imasmiṃ sutte āhaṭe paṃsukūlikattherā tuṇhī ahesuṃ. Dhammakathikattherānaṃyeva vacanaṃ",
  "tika-vin02t:450_1": "purato ahosi. Yathā hi gavasatassa gavasahassassa vā antare paveṇipālikāya dhenuyā",
  "tika-vin02t:450_2": "asati so vaṃso sā paveṇī na ghaṭīyati, evameva āraddhavipassakānaṃ bhikkhūnaṃ satepi",
  "tika-vin02t:450_3": "sahassepi vijjamāne pariyattiyā asati ariyamaggapaṭivedho nāma na hoti. Yathā ca",
  "tika-vin02t:450_4": "nidhikumbhiyā jānanatthāya pāsāṇapiṭṭhe akkharesu upanibaddhesu yāva akkharāni dharanti,",
  "tika-vin02t:450_5": "tāva nidhikumbhī naṭṭhā nāma na hoti, evameva pariyattiyā dharamānāya sāsanaṃ antarahitaṃ",
  "tika-vin02t:450_6": "nāma na hotīti. Tassādheyyoti tassāyatto.",
  "tika-vin02t:451": "439. So panāti so pātimokkho. Sesamettha uttānameva. Garahitukāmatā, upasampannassa santike sikkhāpadavivaṇṇanañcāti imāni panettha dve aṅgāni.",
  "tika-vin02t:452": "Vilekhanasikkhāpadavaṇṇanā niṭṭhitā.",
  "tika-vin02t:453": "3. Mohanasikkhāpadavaṇṇanā",
  "tika-vin02t:454": "443. Tatiyaṃ uttānameva. Mohāropanaṃ, mohetukāmatā, vuttanayena sutabhāvo, mohananti imāni panettha cattāri aṅgāni.",
  "tika-vin02t:455": "Mohanasikkhāpadavaṇṇanā niṭṭhitā.",
  "tika-vin02t:456": "4. Pahārasikkhāpadavaṇṇanā",
  "tika-vin02t:457_0": "452. Catutthe rattacittoti kāyasaṃsaggarāgena rattacitto. Sace pana methunarāgena",
  "tika-vin02t:457_1": "ratto pahāraṃ deti, dukkaṭameva. Sesamettha uttānameva. Kupitatā, na mokkhādhippāyatā,",
  "tika-vin02t:457_2": "upasampannassa pahāradānanti imāni panettha tīṇi aṅgāni.",
  "tika-vin02t:458": "Pahārasikkhāpadavaṇṇanā niṭṭhitā.",
  "tika-vin02t:459": "5. Talasattikasikkhāpadavaṇṇanā",
  "tika-vin02t:460_0": "457. Pañcame na paharitukāmatāya dinnattā dukkaṭanti ettha paharitukāmatāya pahaṭe",
  "tika-vin02t:460_1": "purimasikkhāpadena pācittiyaṃ, uccāretukāmatāya kevalaṃ uggiraṇamatte kate iminā",
  "tika-vin02t:460_2": "pācittiyaṃ. Iminā pana virajjhitvā pahāro dinno, tasmā dukkaṭaṃ. Kimidaṃ dukkaṭaṃ",
  "tika-vin02t:460_3": "pahārapaccayā, udāhu uggiraṇapaccayāti? Tattha keci tāva vadanti “pahārapaccayā eva",
  "tika-vin02t:460_4": "dukkaṭaṃ, uggiraṇapaccayā pācittiyanti sadukkaṭaṃ pācittiyaṃ yujjati. Purimañhi uggiraṇaṃ,",
  "tika-vin02t:460_5": "pacchā pahāro, na ca pacchā pahāraṃ nissāya purimaṃ uggiraṇaṃ anāpattivatthukaṃ bhavitumarahatī”ti.",
  "tika-vin02t:461_0": "Mayaṃ panettha evaṃ takkayāma “uggiraṇassa attano sabhāveneva asaṇṭhitattā tappaccayā",
  "tika-vin02t:461_1": "pācittiyena na bhavitabbaṃ, asuddhacittena katapayogattā pana na sakkā ettha anāpattiyā",
  "tika-vin02t:461_2": "bhavitunti dukkaṭaṃ vuttaṃ. ‘Na paharitukāmatāya dinnattā’ti iminā ca pahārapaccayā",
  "tika-vin02t:461_3": "purimasikkhāpadena pācittiyāsambhave kāraṇaṃ vuttaṃ, na pana pahārapaccayā dukkaṭasambhave.",
  "tika-vin02t:461_4": "Na hi apaharitukāmatāya pahāre dinne purimasikkhāpadena pahārapaccayā pācittiyena",
  "tika-vin02t:461_5": "dukkaṭena vā bhavituṃ yutta”nti. “Tiracchānādīnaṃ asucikaraṇādiṃ disvā kujjhitvāpi",
  "tika-vin02t:461_6": "uggirantassa mokkhādhippāyo evā”ti vadanti. Sesamettha uttānameva. Kupitatā, na mokkhādhippāyatā,",
  "tika-vin02t:461_7": "upasampannassa talasattiuggiraṇanti imāni panettha tīṇi aṅgāni.",
  "tika-vin02t:462": "Talasattikasikkhāpadavaṇṇanā niṭṭhitā.",
  "tika-vin02t:463": "6. Amūlakasikkhāpadavaṇṇanā",
  "tika-vin02t:464": "459. Chaṭṭhaṃ uttānatthameva. Upasampannatā, saṅghādisesassa amūlakatā, anuddhaṃsanā, taṅkhaṇavijānanāti imāni panettha cattāri aṅgāni.",
  "tika-vin02t:465": "Amūlakasikkhāpadavaṇṇanā niṭṭhitā.",
  "tika-vin02t:466": "7. Sañciccasikkhāpadavaṇṇanā",
  "tika-vin02t:467": "464. Sattamampi uttānatthameva. Upasampannatā, aphāsukāmatā, kukkuccuppādananti imāni panettha tīṇi aṅgāni.",
  "tika-vin02t:468": "Sañciccasikkhāpadavaṇṇanā niṭṭhitā.",
  "tika-vin02t:469": "8. Upassutisikkhāpadavaṇṇanā",
  "tika-vin02t:470_0": "471. Aṭṭhame sutisamīpanti saddasamīpaṃ. Suyyatīti hi suti, saddassetaṃ adhivacanaṃ.",
  "tika-vin02t:470_1": "Tassa samīpaṃ upassuti, saddasamīpanti vuttaṃ hoti. Gaṇṭhipadesu ca suyyatīti sutīti",
  "tika-vin02t:470_2": "saddova vutto. Yattha pana ṭhitena sakkā hoti saddaṃ sotuṃ, tattha tiṭṭhanto saddasamīpe",
  "tika-vin02t:470_3": "ṭhito nāma hotīti āha “yattha ṭhatvā”tiādi. Keci pana “suṇāti etthāti suti. Yattha",
  "tika-vin02t:470_4": "ṭhito suṇāti, tassa ṭhānassetaṃ nāmaṃ. Tassa samīpaṃ upassutī”ti vadanti, evaṃ pana",
  "tika-vin02t:470_5": "gayhamāne yasmiṃ ṭhāne ṭhito suṇāti, tassa āsanne aññasmiṃ padese tiṭṭhatīti āpajjati.",
  "tika-vin02t:470_6": "Aṭṭhakathāyañca upassuti-saddasseva atthaṃ dassetuṃ “yattha ṭhatvā sakkā hoti, tesaṃ",
  "tika-vin02t:470_7": "vacanaṃ sotu”nti vuttaṃ, na suti-saddassa. Tasmā pubbanayovettha pasatthataro. Atha",
  "tika-vin02t:470_8": "vā upecca suyyati etthāti upassuti, ṭhānaṃ. Yaṃ ṭhānaṃ upagatena sakkā hoti kathentānaṃ",
  "tika-vin02t:470_9": "saddaṃ sotuṃ, tatthāti evamattho gahetabbo. Mantentanti bhummatthe upayogavacananti",
  "tika-vin02t:470_10": "āha “mantayamāne”ti.",
  "tika-vin02t:471_0": "473. Ekaparicchedānīti “siyā kiriyaṃ, siyā akiriya”nti iminā nayena ekaparicchedāni.",
  "tika-vin02t:471_1": "Imāni hi tīṇi sikkhāpadāni kadāci kiriyato samuṭṭhahanti, kadāci akiriyato, na ekakkhaṇeyeva",
  "tika-vin02t:471_2": "kiriyākiriyato samuṭṭhahanti. Sesamettha uttānameva. Upasampannatā, codanādhippāyo,",
  "tika-vin02t:471_3": "savananti imāni panettha tīṇi aṅgāni.",
  "tika-vin02t:472": "Upassutisikkhāpadavaṇṇanā niṭṭhitā.",
  "tika-vin02t:473": "9. Kammapaṭibāhanasikkhāpadavaṇṇanā",
  "tika-vin02t:474": "474. Navamaṃ uttānatthameva. Dhammakammatā, dhammakammanti saññā, chandaṃ datvā khiyyananti imāni panettha tīṇi aṅgāni.",
  "tika-vin02t:475": "Kammapaṭibāhanasikkhāpadavaṇṇanā niṭṭhitā.",
  "tika-vin02t:476": "10. Chandaṃ adatvā gamanasikkhāpadavaṇṇanā",
  "tika-vin02t:477_0": "479. Dasamaṃ uttānatthameva. Vinicchayakathāya pavattamānatā, dhammakammatā, dhammakammasaññitā,",
  "tika-vin02t:477_1": "samānasīmāyaṃ ṭhitatā, samānasaṃvāsakatā, kopetukāmatāya hatthapāsavijahananti imāni",
  "tika-vin02t:477_2": "panettha cha aṅgāni.",
  "tika-vin02t:478": "Chandaṃ adatvā gamanasikkhāpadavaṇṇanā niṭṭhitā.",
  "tika-vin02t:479": "11. Dubbalasikkhāpadavaṇṇanā",
  "tika-vin02t:480_0": "484. Ekādasamampi uttānatthameva. Upasampannatā, dhammena laddhasammutitā, saṅghena",
  "tika-vin02t:480_1": "saddhiṃ vikappanupagacīvaradānaṃ, pacchā khīyitukāmatāya khiyyanāti imāni panettha cattāri aṅgāni.",
  "tika-vin02t:481": "Dubbalasikkhāpadavaṇṇanā niṭṭhitā.",
  "tika-vin02t:482": "489. Dvādasame natthi kiñci vattabbaṃ.",
  "tika-vin02t:483": "Niṭṭhito sahadhammikavaggo aṭṭhamo.",
  "tika-vin02t:484": "9. Rājavaggo",
  "tika-vin02t:485": "1. Antepurasikkhāpadavaṇṇanā",
  "tika-vin02t:486_0": "497-499. Rājavaggassa paṭhamasikkhāpade aṭṭhakathāyaṃ sabbaṃ uttānatthameva. Pāḷiyaṃ",
  "tika-vin02t:486_1": "pana ayamanuttānapadattho. Kataṃ vā karissanti vāti methunavītikkamanaṃ kataṃ vā",
  "tika-vin02t:486_2": "karissanti vā. Imesanti padaṃ vibhattivipariṇāmaṃ katvā ubhayattha yojetabbaṃ “imehi",
  "tika-vin02t:486_3": "kataṃ ime karissantī”ti. Ratananti maṇiratanādīsu yaṃkiñci. Ubhatoti dvīhi pakkhehi.",
  "tika-vin02t:486_4": "“Ubhato sujāto”ti ettake vutte yehi kehici dvīhi bhāgehi sujātatā viññāyeyya, sujāta-saddo",
  "tika-vin02t:486_5": "ca “sujāto cārudassano”tiādīsu ārohasampattipariyāyoti jātivaseneva sujātataṃ vibhāvetuṃ",
  "tika-vin02t:486_6": "“mātito ca pitito cā”ti vuttaṃ. Anorasaputtavasenapi loke mātupitusamaññā dissati,",
  "tika-vin02t:486_7": "idha pana sā orasaputtavaseneva icchitāti dassetuṃ “saṃsuddhagahaṇiko”ti vuttaṃ.",
  "tika-vin02t:486_8": "Gabbhaṃ gaṇhāti dhāretīti gahaṇī, gabbhāsayasaññito mātukucchippadeso. Saṃsuddhā",
  "tika-vin02t:486_9": "gahaṇī assāti saṃsuddhagahaṇiko, saṃsuddhā tassa mātukucchīti vuttaṃ hoti. “Samavepākiniyā",
  "tika-vin02t:486_10": "gahaṇiyā”ti ettha pana yathābhuttassa āhārassa vipācanavasena gaṇhanato achaḍḍanato",
  "tika-vin02t:486_11": "kammajatejodhātu “gahaṇī”ti vuccati.",
  "tika-vin02t:487_0": "Yāva sattamā pitāmahayugāti ettha pitu pitā pitāmaho, pitāmahassa yugaṃ pitāmahayugaṃ.",
  "tika-vin02t:487_1": "“Yuga”nti āyuppamāṇaṃ vuccati. Abhilāpamattameva cetaṃ, atthato pana pitāmahoyeva",
  "tika-vin02t:487_2": "pitāmahayugaṃ. Pitā ca mātā ca pitaro, pitūnaṃ pitaro pitāmahā, tesaṃ yugo pitāmahayugo,",
  "tika-vin02t:487_3": "tasmā yāva sattamā pitāmahayugā, pitāmahadvandāti evamettha attho daṭṭhabbo. Evañhi",
  "tika-vin02t:487_4": "pitāmahaggahaṇeneva mātāmahopi gahito hoti. Yuga-saddo cettha ekasesena daṭṭhabbo",
  "tika-vin02t:487_5": "yugo ca yugo ca yugoti. Evañhi tattha tattha dvandaṃ gahitameva hoti, tasmā tato",
  "tika-vin02t:487_6": "uddhaṃ sabbepi pubbapurisā pitāmahayugaggahaṇeneva gahitā. Evaṃ yāva sattamo pitāmahayugo,",
  "tika-vin02t:487_7": "tāva saṃsuddhagahaṇiko.",
  "tika-vin02t:488_0": "Akkhittoti “apanetha etaṃ, kiṃ iminā”ti evaṃ akkhitto anavakkhitto. Anupakuṭṭhoti",
  "tika-vin02t:488_1": "na upakuṭṭho, na akkosaṃ vā nindaṃ vā pattapubbo. Kena kāraṇenāti āha “jātivādenā”ti.",
  "tika-vin02t:488_2": "Ettha ca “ubhato…pe… pitāmahayugā”ti etena tassa yonidosābhāvo dassito saṃsuddhagahaṇikabhāvakittanato,",
  "tika-vin02t:488_3": "“akkhitto”ti iminā kiriyāparādhābhāvo. Kiriyāparādhena hi sattā khepaṃ pāpuṇanti.",
  "tika-vin02t:488_4": "“Anupakuṭṭho”ti iminā ayuttasaṃsaggābhāvo. Ayuttasaṃsaggañhi paṭicca sattā akkosaṃ",
  "tika-vin02t:488_5": "labhanti. Sesamettha uttānameva. Khattiyatā, abhisittatā, ubhinnampi sayanigharato",
  "tika-vin02t:488_6": "anikkhantatā, appaṭisaṃviditatā, indakhīlātikkamoti imāni panettha pañca aṅgāni.",
  "tika-vin02t:489": "Antepurasikkhāpadavaṇṇanā niṭṭhitā.",
  "tika-vin02t:490": "2. Ratanasikkhāpadavaṇṇanā",
  "tika-vin02t:491_0": "502. Dutiye mahālataṃ nāmāti patikulaṃ gacchantiyā kira tassā pitā mahālatāpiḷandhanaṃ",
  "tika-vin02t:491_1": "nāma kārāpesi. Tasmiṃ piḷandhane catasso vajiranāḷiyo tattha tattha appetabbaṭṭhāne",
  "tika-vin02t:491_2": "appanavasena viniyogaṃ agamaṃsu, muttānaṃ ekādasa nāḷiyo, pavāḷassa dvāvīsati nāḷiyo,",
  "tika-vin02t:491_3": "maṇīnaṃ tettiṃsa nāḷiyo. Iti etehi ca aññehi ca veḷuriyalohitaṅkamasāragallādīhi",
  "tika-vin02t:491_4": "sattavaṇṇehi ca ratanehi niṭṭhānaṃ agamāsi. Taṃ sīse paṭimukkaṃ yāva pādapiṭṭhiyā",
  "tika-vin02t:491_5": "bhassati, pañcannaṃ hatthīnaṃ balaṃ dhārayamānāva itthī naṃ dhāretuṃ sakkoti. Taṃ sandhāyetaṃ vuttaṃ.",
  "tika-vin02t:492_0": "506. Āvasathassa pana suppapāto vā musalapāto vā upacāro nāmāti yojetabbaṃ. Āvasathoti",
  "tika-vin02t:492_1": "cettha antoārāme vā hotu aññattha vā, attano vasanaṭṭhānaṃ vuccati. Chandenapi bhayenapīti",
  "tika-vin02t:492_2": "vaḍḍhakīādīsu chandena, rājavallabhesu bhayena. Tameva bhikkhuṃ āsaṅkantīti vissaritvā",
  "tika-vin02t:492_3": "gamanakāle attano pacchato aññassābhāvā āsaṅkanti. Patirūpaṃ nāma ratanasammate paṃsukūlaggahaṇaṃ",
  "tika-vin02t:492_4": "vā ratane nirussukkagamanaṃ vā. Yadi hi taṃ ratanasammataṃ āmāsaṃ ce, “natthi etassa",
  "tika-vin02t:492_5": "sāmī”ti paṃsukūlaṃ gahessati. Anāmāsaṃ ce, “natthi etassa sāmī”ti paṃsukūlachinnapalibodho",
  "tika-vin02t:492_6": "nirapekkho gamissati. Samādapetvāti aññaṃ samādapetvā, “uddissa ariyā tiṭṭhanti,",
  "tika-vin02t:492_7": "esā ariyānayācanā”ti vuttanayena yācitvāti attho. Sesamettha uttānameva. Ananuññātakaraṇaṃ,",
  "tika-vin02t:492_8": "parasantakatā, vissāsaggāhapaṃsukūlasaññānaṃ abhāvo, uggahaṇaṃ vā uggahāpanaṃ vāti",
  "tika-vin02t:492_9": "imāni panettha cattāri aṅgāni.",
  "tika-vin02t:493": "Ratanasikkhāpadavaṇṇanā niṭṭhitā.",
  "tika-vin02t:494": "3. Vikālagāmappavisanasikkhāpadavaṇṇanā",
  "tika-vin02t:495_0": "508. Tatiye ariyamaggassāti ettha saggamaggopi saṅgahetabbo. Aniyyānikattā saggamokkhamaggānaṃ",
  "tika-vin02t:495_1": "tiracchānabhūtā hi kathā tiracchānakathā. Tiracchānabhūtanti tirokaraṇabhūtaṃ vibandhanabhūtaṃ.",
  "tika-vin02t:495_2": "Rājapaṭisaṃyuttaṃ kathanti rājānaṃ ārabbha “mahāsammato mandhātā dhammāsoko evaṃmahānubhāvo”tiādinā",
  "tika-vin02t:495_3": "nayena pavattakathaṃ. Ettha ca “asuko rājā abhirūpo dassanīyo”tiādinā nayena gehassitakathāva",
  "tika-vin02t:495_4": "tiracchānakathā hoti. “Sopi nāma evaṃmahānubhāvo khayaṃ gato”ti evaṃ pavattā pana",
  "tika-vin02t:495_5": "aniccatāpaṭisaṃyuttā kammaṭṭhānabhāve tiṭṭhati. Coresupi “mūladevo evaṃmahānubhāvo,",
  "tika-vin02t:495_6": "meghamālo evaṃmahānubhāvo”ti tesaṃ kammaṃ paṭicca “aho sūrā”ti gehassitakathāva tiracchānakathā.",
  "tika-vin02t:495_7": "Yuddhepi bharatayuddhādīsu “asukena asuko evaṃ mārito evaṃ viddho”ti kāmassādavaseneva",
  "tika-vin02t:495_8": "kathā tiracchānakathā. “Tepi nāma khayaṃ gatā”ti evaṃ pavattā pana sabbattha kammaṭṭhānameva hoti.",
  "tika-vin02t:496_0": "Apica annādīsu “evaṃ vaṇṇavantaṃ gandhavantaṃ rasavantaṃ phassasampannaṃ khādimha",
  "tika-vin02t:496_1": "bhuñjimha pivimha paribhuñjimhā”ti kāmassādavasena kathetuṃ na vaṭṭati, sātthakaṃ",
  "tika-vin02t:496_2": "pana katvā “pubbe evaṃ vaṇṇādisampannaṃ annaṃ pānaṃ vatthaṃ sayanaṃ mālāgandhaṃ sīlavantānaṃ",
  "tika-vin02t:496_3": "adamha, cetiyapūjaṃ akarimhā”ti kathetuṃ vaṭṭati. Ñātikathādīsupi “amhākaṃ ñātakā",
  "tika-vin02t:496_4": "sūrā samatthā”ti vā “pubbe mayaṃ evaṃ vicitrehi yānehi vicarimhā”ti vā assādavasena",
  "tika-vin02t:496_5": "vattuṃ na vaṭṭati, sātthakaṃ pana katvā “tepi no ñātakā khayaṃ gatā”ti vā “pubbe",
  "tika-vin02t:496_6": "mayaṃ evarūpā upāhanā saṅghassa adamhā”ti vā kathetabbaṃ. Gāmakathāpi suniviṭṭhadunniviṭṭhasubhikkhadubbhikkhādivasena",
  "tika-vin02t:496_7": "vā “asukagāmavāsino sūrā samatthā”ti vā evaṃ assādavasena na vaṭṭati, sātthakaṃ pana",
  "tika-vin02t:496_8": "katvā “saddhā pasannā”ti vā “khayavayaṃ gatā”ti vā vattuṃ vaṭṭati. Nigamanagarajanapadakathāsupi eseva nayo.",
  "tika-vin02t:497_0": "Itthikathāpi vaṇṇasaṇṭhānādīni paṭicca assādavasena na vaṭṭati, “saddhā pasannā,",
  "tika-vin02t:497_1": "khayaṃ gatā”ti evaṃ vattuṃ vaṭṭati. Sūrakathāpi “nandimitto nāma yodho sūro ahosī”ti",
  "tika-vin02t:497_2": "assādavasena na vaṭṭati, “saddho ahosi, khayaṃ gato”ti evameva vaṭṭati. Visikhākathāpi",
  "tika-vin02t:497_3": "“asukā visikhā suniviṭṭhā dunniviṭṭhā sūrā samatthā”ti assādavaseneva na vaṭṭati,",
  "tika-vin02t:497_4": "“saddhā pasannā, khayaṃ gatā”icceva vaṭṭati.",
  "tika-vin02t:498_0": "Kumbhaṭṭhānakathāti kuṭaṭṭhānakathā udakatitthakathā vuccati, kumbhadāsīkathā vā.",
  "tika-vin02t:498_1": "Sāpi “pāsādikā naccituṃ gāyituṃ chekā”ti assādavasena na vaṭṭati, “saddhā pasannā”tiādinā",
  "tika-vin02t:498_2": "nayeneva vaṭṭati. Pubbapetakathāti atītañātikathā. Tattha vattamānañātikathāsadisova vinicchayo.",
  "tika-vin02t:499_0": "Nānattakathāti purimapacchimakathāvimuttā avasesā nānāsabhāvā niratthakakathā. Lokakkhāyikāti",
  "tika-vin02t:499_1": "“ayaṃ loko kena nimmito, asukena pajāpatinā brahmunā issarena vā nimmito, kāko seto",
  "tika-vin02t:499_2": "aṭṭhīnaṃ setattā, bakā rattā lohitassa rattattā”ti evamādikā lokāyatavitaṇḍasallāpakathā.",
  "tika-vin02t:499_3": "Uppattiṭhitisaṃhārādivasena lokaṃ akkhāyatīti lokakkhāyikā. Samuddakkhāyikā nāma",
  "tika-vin02t:499_4": "kasmā samuddo sāgaro, sāgarassa rañño puttehi khatattā sāgaro. Khato amhehīti hatthamuddāya",
  "tika-vin02t:499_5": "niveditattā samuddoti evamādikā niratthakā samuddakkhāyikakathā.",
  "tika-vin02t:500_0": "Iti bhavo iti abhavoti yaṃ vā taṃ vā niratthakakāraṇaṃ vatvā pavattitakathā itibhavābhavakathā.",
  "tika-vin02t:500_1": "Ettha ca bhavoti sassataṃ, abhavoti ucchedaṃ. Bhavoti vuddhi, abhavoti hāni. Bhavoti",
  "tika-vin02t:500_2": "kāmasukhaṃ, abhavoti attakilamatho. Iti imāya chabbidhāya itibhavābhavakathāya saddhiṃ",
  "tika-vin02t:500_3": "bāttiṃsa tiracchānakathā nāma hoti. Atha vā pāḷiyaṃ sarūpato anāgatāpi araññapabbatanadīdīpakathā",
  "tika-vin02t:500_4": "iti-saddena saṅgahetvā chattiṃsa tiracchānakathāti vuccati. Iti vāti hi ettha iti-saddo",
  "tika-vin02t:500_5": "pakāratthe, vā-saddo vikappatthe. Idaṃ vuttaṃ hoti – “evaṃpakāraṃ ito aññaṃ vā tādisaṃ",
  "tika-vin02t:500_6": "niratthakakathaṃ kathentī”ti. Ādiatthe vā iti-saddo “iti vā iti evarūpā naccagītavāditavisūkadassanā",
  "tika-vin02t:500_7": "paṭivirato”tiādīsu viya, evamādiṃ aññampi tādisaṃ kathaṃ kathentīti attho.",
  "tika-vin02t:501_0": "512. Aparikkhittassa gāmassa upacāro adinnādāne vuttanayeneva veditabboti iminā dutiyaleḍḍupāto",
  "tika-vin02t:501_1": "idha upacāroti dasseti. Sesamettha uttānameva. Santaṃ bhikkhuṃ anāpucchanā, anuññātakāraṇābhāvo,",
  "tika-vin02t:501_2": "vikāle gāmappavisananti imāni panettha tīṇi aṅgāni.",
  "tika-vin02t:502": "Vikālagāmappavisanasikkhāpadavaṇṇanā niṭṭhitā.",
  "tika-vin02t:503": "4. Sūcigharasikkhāpadavaṇṇanā",
  "tika-vin02t:504_0": "517. Catutthe taṃ assa atthīti paṭhamaṃ bhinditvā pacchā desetabbattā taṃ bhedanakaṃ",
  "tika-vin02t:504_1": "tassa pācittiyassa atthīti bhedanakaṃ, pācittiyaṃ. Assatthiatthe a-kārapaccayo daṭṭhabbo.",
  "tika-vin02t:504_2": "Vāsijaṭeti vāsidaṇḍake. Sesamettha uttānameva. Sūcigharatā, aṭṭhimayāditā, attano",
  "tika-vin02t:504_3": "atthāya karaṇaṃ vā kārāpetvā vā paṭilābhoti imāni panettha tīṇi aṅgāni.",
  "tika-vin02t:505": "Sūcigharasikkhāpadavaṇṇanā niṭṭhitā.",
  "tika-vin02t:506": "5. Mañcapīṭhasikkhāpadavaṇṇanā",
  "tika-vin02t:507_0": "522. Pañcame chedanakaṃ vuttanayamevāti chedanameva chedanakaṃ, taṃ tassa atthīti",
  "tika-vin02t:507_1": "chedanakanti imamatthaṃ atidissati. Sesamettha uttānameva. Pamāṇātikkantamañcapīṭhatā,",
  "tika-vin02t:507_2": "attano atthāya karaṇaṃ vā kārāpetvā vā paṭilābhoti imāni panettha dve aṅgāni.",
  "tika-vin02t:508": "Mañcapīṭhasikkhāpadavaṇṇanā niṭṭhitā.",
  "tika-vin02t:509": "6. Tūlonaddhasikkhāpadavaṇṇanā",
  "tika-vin02t:510_0": "526. Chaṭṭhe tūlaṃ pakkhipitvāti heṭṭhā cimilikaṃ pattharitvā tassa upari tūlaṃ pakkhipitvāti",
  "tika-vin02t:510_1": "attho. Poṭakitūlanti erakatūlādi yaṃkiñci tiṇajātīnaṃ tūlaṃ. Sesamettha uttānameva.",
  "tika-vin02t:510_2": "Tūlonaddhamañcapīṭhatā, attano atthāya karaṇaṃ vā kārāpetvā vā paṭilābhoti imāni",
  "tika-vin02t:510_3": "panettha dve aṅgāni. Attanā kārāpitassa hi paṭilābhamatteneva pācittiyaṃ. Teneva",
  "tika-vin02t:510_4": "padabhājane “paṭilābhena uddāletvā pācittiyaṃ desetabba”nti vuttaṃ. Kenaci pana “paṭilābhena",
  "tika-vin02t:510_5": "uddāletvā pācittiyaṃ desetabbanti ettha kiñcāpi paṭilābhamatteneva pācittiyaṃ viya",
  "tika-vin02t:510_6": "dissati, paribhogeyeva āpatti daṭṭhabbā. ‘Aññena kataṃ paṭilabhitvā paribhuñjati,",
  "tika-vin02t:510_7": "āpatti dukkaṭassā’ti vacanaṃ ettha sādhaka”nti vuttaṃ, taṃ tassa matimattaṃ. Na hi",
  "tika-vin02t:510_8": "“aññena kataṃ paṭilabhitvā paribhuñjati, āpatti dukkaṭassā”ti idaṃ attanā kārāpitaṃ",
  "tika-vin02t:510_9": "sandhāya vuttaṃ, karaṇakārāpanapaccayā ca iminā sikkhāpadena pācittiyaṃ vuttaṃ, na",
  "tika-vin02t:510_10": "paribhogapaccayā. “Na, bhikkhave, tūlonaddhaṃ mañcaṃ vā pīṭhaṃ vā paribhuñjitabbaṃ,",
  "tika-vin02t:510_11": "yo paribhuñjeyya, āpatti dukkaṭassā”ti hi khandhake vuttattā attanā vā kataṃ hotu",
  "tika-vin02t:510_12": "aññena vā, paribhuñjantassa paribhogapaccayā dukkaṭameva, na pācittiyaṃ.",
  "tika-vin02t:511": "Tūlonaddhasikkhāpadavaṇṇanā niṭṭhitā.",
  "tika-vin02t:512": "7. Nisīdanasikkhāpadavaṇṇanā",
  "tika-vin02t:513": "531. Sattame yaṃ vattabbaṃ, taṃ nisīdanasanthatasikkhāpade vuttameva. Nisīdanassa pamāṇātikkantatā, attano atthāya karaṇaṃ vā kārāpetvā vā paṭilābhoti imāni panettha dve aṅgāni.",
  "tika-vin02t:514": "Nisīdanasikkhāpadavaṇṇanā niṭṭhitā.",
  "tika-vin02t:515": "537-542. Aṭṭhamanavamadasamesu natthi vattabbaṃ, aṅgānipi sattameva vuttanayeneva veditabbāni.",
  "tika-vin02t:516": "Niṭṭhito rājavaggo navamo.",
  "tika-vin02t:517": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:518": "Khuddakavaṇṇanā samattā.",
  "tika-vin02t:519": "Pācittiyakaṇḍaṃ niṭṭhitaṃ.",
  "tika-vin02t:520": "6. Pāṭidesanīyakaṇḍaṃ",
  "tika-vin02t:521": "Pāṭidesanīyasikkhāpadavaṇṇanā",
  "tika-vin02t:522_0": "552. Pāṭidesanīyesu paṭhame “gārayhaṃ āvusotiādi paṭidesetabbākāradassana”nti vacanato",
  "tika-vin02t:522_1": "pāḷiyaṃ āgatanayeneva āpatti desetabbā. Asappāyanti saggamokkhānaṃ ahitaṃ ananukūlaṃ.",
  "tika-vin02t:522_2": "Sesamettha uttānameva. Paripuṇṇūpasampannatā, aññātikatā, antaraghare ṭhitāya hatthato",
  "tika-vin02t:522_3": "sahatthā paṭiggahaṇaṃ, yāvakālikatā, ajjhoharaṇanti imāni panettha pañca aṅgāni.",
  "tika-vin02t:523_0": "557-562. Dutiyatatiyacatutthesu natthi vattabbaṃ, aṅgesu pana dutiye paripuṇṇūpasampannatā,",
  "tika-vin02t:523_1": "pañcabhojanatā, antaraghare ṭhitāya anuññātappakārato aññathā vosāsanā, anivāraṇā,",
  "tika-vin02t:523_2": "ajjhohāroti imāni pañca aṅgāni.",
  "tika-vin02t:524": "Tatiye sekkhasammatatā, pubbe animantitatā, agilānatā, gharūpacārokkamanaṃ, ṭhapetvā niccabhattādīni aññaṃ āmisaṃ gahetvā bhuñjananti imāni pañca aṅgāni.",
  "tika-vin02t:525": "Catutthe yathāvuttaāraññakasenāsanatā, yāvakālikassa atatthajātakatā, agilānatā, agilānāvasesakatā, appaṭisaṃviditatā, ajjhārāme paṭiggahaṇaṃ, ajjhoharaṇanti imāni satta aṅgāni.",
  "tika-vin02t:526": "Pāṭidesanīyasikkhāpadavaṇṇanā niṭṭhitā.",
  "tika-vin02t:527": "Pāṭidesanīyakaṇḍaṃ niṭṭhitaṃ.",
  "tika-vin02t:528": "7. Sekhiyakaṇḍaṃ",
  "tika-vin02t:529": "1. Parimaṇḍalavaggavaṇṇanā",
  "tika-vin02t:530": "Sekhiyesu sikkhitasikkhenāti catūhi maggehi tisso sikkhā sikkhitvā ṭhitena, sabbaso pariniṭṭhitakiccenāti vuttaṃ hoti. Tādināti aṭṭhahi lokadhammehi akampiyaṭṭhena tādinā.",
  "tika-vin02t:531_0": "576. Sikkhā karaṇīyāti “evaṃ nivāsessāmī”ti ārāmepi antaragharepi sabbattha sikkhā",
  "tika-vin02t:531_1": "kattabbā. Ettha ca yasmā vattakkhandhake vuttavattānipi sikkhitabbattā sekhiyāneva",
  "tika-vin02t:531_2": "honti, tasmā pārājikādīsu viya paricchedo na kato, cārittanayadassanatthañca “yo",
  "tika-vin02t:531_3": "pana bhikkhu olambento nivāseyya, dukkaṭa”nti evaṃ āpattināmena avatvā “sikkhā karaṇīyā”ti",
  "tika-vin02t:531_4": "evaṃ sabbasikkhāpadesu pāḷi āropitā. Padabhājane pana “āpatti dukkaṭassā”ti vuttattā",
  "tika-vin02t:531_5": "sabbattha anādariyakaraṇe dukkaṭaṃ veditabbaṃ. Vuttanti mahāaṭṭhakathāyaṃ vuttaṃ.",
  "tika-vin02t:531_6": "Yasmā aṭṭhaṅgulamattaṃ otāretvā nivatthameva nisinnassa caturaṅgulamattaṃ hoti, tasmā",
  "tika-vin02t:531_7": "ubhopete aṭṭhakathāvādā ekaparicchedā. Te sabbeti nivāsanadosā.",
  "tika-vin02t:532_0": "Taṃ panāti taṃ anādariyaṃ. Kiñcāpi kurundivādaṃ pacchā vadantena “parimaṇḍalaṃ nivāsetuṃ",
  "tika-vin02t:532_1": "ajānantassa anāpattī”ti ayamattho patiṭṭhāpito, tathāpi nivāsanavattaṃ sādhukaṃ uggahetabbameva.",
  "tika-vin02t:532_2": "Sañcicca anuggaṇhantassa anādariyaṃ siyā. Teneva mātikāṭṭhakathāyaṃ vuttaṃ “ajānantassāti",
  "tika-vin02t:532_3": "parimaṇḍalaṃ nivāsetuṃ ajānantassa anāpatti, apica nivāsanavattaṃ uggahetabba”nti.",
  "tika-vin02t:533_0": "Sacittakanti vatthuvijānanacittena paṇṇattivijānanacittena ca sacittakaṃ “anādariyaṃ",
  "tika-vin02t:533_1": "paṭiccā”ti vuttattā. “Pāṇātipātādi viya nivāsanadoso lokagarahito na hotīti paṇṇattivajja”nti",
  "tika-vin02t:533_2": "phussadevatthero āha. Upatissatthero pana “yasmā anādariyavaseneva āpajjitabbattā",
  "tika-vin02t:533_3": "kevalaṃ akusalameva, tañca pakatiyā vajjaṃ, sañcicca vītikkamanañca domanassitasseva",
  "tika-vin02t:533_4": "hoti, tasmā lokavajjaṃ akusalacittaṃ dukkhavedana”nti āha. Anādariyaṃ, anāpattikāraṇābhāvo,",
  "tika-vin02t:533_5": "aparimaṇḍalanivāsananti imāni panettha tīṇi aṅgāni. Yathā cettha, evaṃ sabbattha",
  "tika-vin02t:533_6": "purimāni dve tattha tattha vuttapaṭipakkhakaraṇañcāti tīṇiyeva honti.",
  "tika-vin02t:534_0": "577. Dutiyādīsu anekappakāraṃ gihipārutanti setapaṭapārutaṃ paribbājakapārutaṃ ekasāṭakapārutantiādi",
  "tika-vin02t:534_1": "anekappabhedaṃ gihipārutaṃ. Tassattho khandhakeyeva āvi bhavissati. Vihārepīti buddhupaṭṭhānādikālaṃ sandhāya vuttaṃ.",
  "tika-vin02t:535": "578. “Suppaṭicchanno”ti vuttattā “sasīsaṃ pāruto sabbathā suppaṭicchannattā suppaṭicchanno nāma hotī”ti yassa siyā, taṃ sandhāyāha “na sasīsaṃ pārutenā”tiādi.",
  "tika-vin02t:536": "582. Ekasmiṃ pana ṭhāne ṭhatvāti ettha “gacchantopi parissayābhāvaṃ oloketuṃ labhatiyeva, tathā gāme pūja”nti tīsupi gaṇṭhipadesu vuttaṃ.",
  "tika-vin02t:537": "Parimaṇḍalavaggavaṇṇanā niṭṭhitā.",
  "tika-vin02t:538": "2. Ujjagghikavaggavaṇṇanā",
  "tika-vin02t:539": "586. Dutiyavagge hasanīyasmiṃ vatthusminti hāsajanake kāraṇe.",
  "tika-vin02t:540": "Ujjagghikavaggavaṇṇanā niṭṭhitā.",
  "tika-vin02t:541": "3. Khambhakatavaggavaṇṇanā",
  "tika-vin02t:542_0": "603. Tatiyavagge patte saññā pattasaññā, sā assa atthīti pattasaññī, attano bhājane",
  "tika-vin02t:542_1": "upanibandhasaññī hutvāti attho. Byañjanaṃ pana anādiyitvā atthamattameva dassetuṃ",
  "tika-vin02t:542_2": "“patte saññaṃ katvā”ti vuttaṃ.",
  "tika-vin02t:543_0": "604. Oloṇīti ekā byañjanavikati. “Yo koci suddho kañjikatakkādirasao”ti keci. Sākasūpeyya-ggahaṇena",
  "tika-vin02t:543_1": "yā kāci sūpeyyasākehi katā byañjanavikati vuttā. Maṃsarasādīnīti ādi-saddena avasesā",
  "tika-vin02t:543_2": "sabbāpi byañjanavikati saṅgahitāti daṭṭhabbaṃ. Teneva mātikāṭṭhakathāyaṃ vuttaṃ “ṭhapetvā",
  "tika-vin02t:543_3": "pana sūpaṃ avasesā sabbāpi sūpeyyā byañjanavikati rasaraso nāma hotī”ti.",
  "tika-vin02t:544_0": "605. Samapuṇṇanti adhiṭṭhānupagassa pattassa antomukhavaṭṭilekhaṃ anatikkāmetvā racitaṃ.",
  "tika-vin02t:544_1": "Samabharitanti tasseva vevacanaṃ. Phalāphalādīti ādi-saddena odanādimpi saṅgaṇhāti.",
  "tika-vin02t:544_2": "Heṭṭhā orohatīti samantā okāsasabbhāvato cāliyamānaṃ heṭṭhā bhassati. Matthake thūpīkataṃ",
  "tika-vin02t:544_3": "pūvameva vaṭaṃsakasadisattā “pūvavaṭaṃsaka”nti vuttaṃ. Pupphavaṭaṃsakādīsupi eseva nayo.",
  "tika-vin02t:545_0": "Yasmā “samatittiko piṇḍapāto paṭiggahetabbo”ti vacanaṃ piṇḍapāto sampuṇṇo paṭiggahetabboti",
  "tika-vin02t:545_1": "dīpeti, tasmā attano hatthagate patte piṇḍapāto diyyamāno thūpīkatopi ce hoti, vaṭṭatīti",
  "tika-vin02t:545_2": "dīpeti. “Thūpīkataṃ piṇḍapātaṃ paṭiggaṇhāti, āpatti dukkaṭassā”ti hi vacanaṃ paṭhamaṃ",
  "tika-vin02t:545_3": "thūpīkataṃ piṇḍapātaṃ pacchā paṭiggaṇhato āpattīti dīpeti. “Patte paṭiggaṇhato ca",
  "tika-vin02t:545_4": "thūpīkataṃ hoti, vaṭṭati athūpīkatassa paṭiggahitattā, payogo pana natthi aññatra",
  "tika-vin02t:545_5": "pubbadesā”ti kenaci vuttaṃ, taṃ na sārato paccetabbaṃ. “Na thūpīkataṃ piṇḍapātaṃ",
  "tika-vin02t:545_6": "paṭiggaṇhātī”ti vacanaṃ paṭhamaṃ thūpīkatasseva pacchā paṭiggaṇhanaṃ dīpeti. Na hi",
  "tika-vin02t:545_7": "hatthagatepi patte diyyamānaṃ thūpīkataṃ gaṇhanto thūpīkataṃ piṇḍapātaṃ paṭiggaṇhanto",
  "tika-vin02t:545_8": "nāma na hoti, na ca tena samatittiko piṇḍapāto paṭiggahitoti sakkā viññātuṃ. “Thūpīkata”nti",
  "tika-vin02t:545_9": "ca bhāvanapuṃsakaniddese gayhamāne ayamattho suṭṭhutaraṃ pākaṭoyevāti.",
  "tika-vin02t:546": "Khambhakatavaggavaṇṇanā niṭṭhitā.",
  "tika-vin02t:547": "4. Sakkaccavaggavaṇṇanā",
  "tika-vin02t:548_0": "608. Catutthavagge sapadānanti ettha dānaṃ vuccati avakhaṇḍanaṃ, apetaṃ dānato apadānaṃ,",
  "tika-vin02t:548_1": "anavakhaṇḍananti attho. Saha apadānena sapadānaṃ, avakhaṇḍanavirahitaṃ, anupaṭipāṭiyāti",
  "tika-vin02t:548_2": "vuttaṃ hoti. Tenāha “tattha tattha odhiṃ akatvā anupaṭipāṭiyā”ti.",
  "tika-vin02t:549_0": "611. Yasmiṃ samaye “pāṇo na hantabbo”ti rājāno bheriṃ carāpenti, ayaṃ māghātasamayo",
  "tika-vin02t:549_1": "nāma. Idha anāpattiyaṃ gilāno na āgato, tasmā gilānassapi āpatti. Sūpodanaviññattisikkhāpade",
  "tika-vin02t:549_2": "asañcicca assatiyāti ettha “mukhe pakkhipitvā puna vippaṭisārī hutvā chaḍḍentassa",
  "tika-vin02t:549_3": "aruciyā pavisante ‘asañciccā’ti vuccati, viññattimpi aviññattimpi etasmiṃ ṭhāne ṭhitaṃ",
  "tika-vin02t:549_4": "sahasā gahetvā bhuñjante ‘assatiyā’ti vuccatī”ti tīsupi gaṇṭhipadesu vuttaṃ.",
  "tika-vin02t:550_0": "614-615. Ujjhāne saññā ujjhānasaññā, sā assa atthīti ujjhānasaññī. “Mayūraṇḍaṃ atimahanta”nti",
  "tika-vin02t:550_1": "vacanato mayūraṇḍappamāṇo kabaḷo na vaṭṭati. Keci pana “mayūraṇḍato mahanto na vaṭṭatī”ti",
  "tika-vin02t:550_2": "vadanti, taṃ na gahetabbaṃ, “nātimahanta”nti ca atimahantasseva paṭikkhittattā khuddake",
  "tika-vin02t:550_3": "āpatti na dissati. “Mayūraṇḍaṃ atimahantaṃ, kukkuṭaṇḍaṃ atikhuddakaṃ, tesaṃ vemajjhappamāṇo”ti",
  "tika-vin02t:550_4": "iminā pana sāruppavasena khuddakampi paṭikkhipitvā paricchedo na dassitoti veditabbaṃ.",
  "tika-vin02t:551": "Sakkaccavaggavaṇṇanā niṭṭhitā.",
  "tika-vin02t:552": "5. Kabaḷavaggavaṇṇanā",
  "tika-vin02t:553_0": "618. Pañcamavagge sabbaṃ hatthanti ettha hattha-saddo tadekadesesu aṅgulīsu daṭṭhabbo",
  "tika-vin02t:553_1": "“hatthamuddā”tiādīsu viya, samudāye pavattavohārassa avayavepi vattanato ekaṅgulimpi",
  "tika-vin02t:553_2": "mukhe pakkhipituṃ na vaṭṭati.",
  "tika-vin02t:554": "Kabaḷavaggavaṇṇanā niṭṭhitā.",
  "tika-vin02t:555": "6. Surusuruvaggavaṇṇanā",
  "tika-vin02t:556": "627. Chaṭṭhavagge sītīkatoti sītaṭṭo, sītapīḷitoti vuttaṃ hoti. Silakabuddhoti parihāsavacanametaṃ. Silakañhi kañci disvā “buddho aya”nti voharanti.",
  "tika-vin02t:557_0": "634. Vilīvacchattanti veṇuvilīvehi kataṃ chattaṃ. Tatthajātakadaṇḍakena katanti tālapaṇṇaṃ",
  "tika-vin02t:557_1": "saha daṇḍakena chinditvā tameva chattadaṇḍaṃ karonti gopālakādayo viya, taṃ sandhāyetaṃ",
  "tika-vin02t:557_2": "vuttaṃ. Chattapādukāya vā ṭhitaṃ hotīti ettha chattapādukā vuccati chattādhāro. Yasmiṃ",
  "tika-vin02t:557_3": "chattaṃ apatamānaṃ katvā ṭhapenti, tādisikāya chattapādukāya ṭhitaṃ chattaṃ “chatta”nti",
  "tika-vin02t:557_4": "ajjhāharitabbaṃ. “Chattaṃ chattapādukāya ṭhita”ntipi paṭhanti, tatthāpi ayamevattho.",
  "tika-vin02t:558": "637. Cāpoti majjhe vaṅkā kācadaṇḍasadisā dhanuvikati. Kodaṇḍoti vaṭṭaladaṇḍā dhanuvikati. Paṭimukkanti pavesitaṃ laggitaṃ.",
  "tika-vin02t:559": "Surusuruvaggavaṇṇanā niṭṭhitā.",
  "tika-vin02t:560": "7. Pādukavaggavaṇṇanā",
  "tika-vin02t:561_0": "647. Sattamavagge paṭicchanno hutvāti so kira rattibhāge uyyānaṃ gantvā ambaṃ abhiruhitvā",
  "tika-vin02t:561_1": "sākhāya sākhaṃ ambaṃ olokento vicari. Tassa tathā karontasseva ratti vibhāyi. So",
  "tika-vin02t:561_2": "cintesi “sace idāni otaritvā gamissāmi, disvā maṃ coroti gahessanti, rattibhāge gamissāmī”ti.",
  "tika-vin02t:561_3": "Athekaṃ viṭapaṃ abhiruhitvā nilīno acchi. Taṃ sandhāyetaṃ vuttaṃ. So rukkhato otaranto",
  "tika-vin02t:561_4": "ekaṃ olambinisākhaṃ gahetvā tesaṃ ubhinnampi antare patiṭṭhāsi. Taṃ sandhāya vuttaṃ",
  "tika-vin02t:561_5": "“tesaṃ dvinnampi antarā rukkhato patito”ti. Pāḷiyā atthaṃ na jānantīti attano gahaṇassa atthaṃ na jānanti.",
  "tika-vin02t:562": "Jātakapāḷiyaṃ pana ayaṃ gāthā –",
  "tika-vin02t:563": "“Sabbamidaṃ carimaṃ kataṃ, ubho dhammaṃ na passare;",
  "tika-vin02t:564": "Ubho pakatiyā cutā, yo cāyaṃ mantejjhāpeti;",
  "tika-vin02t:565": "Yo ca mantaṃ adhīyatī”ti. –",
  "tika-vin02t:566_0": "Evamāgatā. Tassāyamattho – sabbamidaṃ carimaṃ katanti yaṃ amhehi tīhi janehi kataṃ,",
  "tika-vin02t:566_1": "sabbamidaṃ kiccaṃ lāmakaṃ nimmariyādaṃ adhammikaṃ. Evaṃ attano corabhāvaṃ tesañca",
  "tika-vin02t:566_2": "mantesu agāravaṃ garahitvā puna itare dveyeva garahanto “ubho dhammaṃ na passare”tiādimāha.",
  "tika-vin02t:566_3": "Tattha ubhoti ime dvepi janā garukārārahaṃ porāṇakadhammaṃ na passanti, tatova dhammapakatito",
  "tika-vin02t:566_4": "cutā. Dhammo hi paṭhamuppattivasena pakati nāma. Vuttampi cetaṃ –",
  "tika-vin02t:567": "“Dhammo have pāturahosi pubbe,",
  "tika-vin02t:568": "Pacchā adhammo udapādi loke”ti. ;",
  "tika-vin02t:569": "Yo cāyanti yo ca ayaṃ nīce nisīditvā mante ajjhāpeti, yo ca ucce nisīditvā adhīyatīti.",
  "tika-vin02t:570": "Sālīnanti ayaṃ gāthāpi –",
  "tika-vin02t:571": "“Sālīnaṃ odanaṃ bhuñje, suciṃ maṃsūpasecanaṃ;",
  "tika-vin02t:572": "Tasmā etaṃ na sevāmi, dhammaṃ isīhi sevita”nti. –",
  "tika-vin02t:573": "Evaṃ jātake āgatā. Tattha sucinti paṇḍaraṃ parisuddhaṃ. Maṃsūpasecananti nānappakārāya maṃsavikatiyā sittaṃ bhuñje, bhuñjāmīti attho. Sesaṃ pākaṭameva.",
  "tika-vin02t:574_0": "Dhiratthūti dhi atthu, nindā bhavatūti attho, garahāma taṃ mayanti vuttaṃ hoti. Laddhalābhoti",
  "tika-vin02t:574_1": "dhanalābhaṃ yasalābhañca sandhāya vadati. Vinipātanahetunāti vinipātanassa hetubhāvena.",
  "tika-vin02t:574_2": "Vutti nāma hotīti yathāvutto duvidhopi lābho apāyasaṃvattanikatāya samparāye vinipātanahetubhāvena",
  "tika-vin02t:574_3": "pavattanato sampati adhammacaraṇena pavattanato ca vutti nāma hotīti attho. Evarūpā",
  "tika-vin02t:574_4": "yā vuttīti evarūpā dhanalābhayasalābhasaṅkhātā yā vutti. Adhammacaraṇena vāti vā-saddo",
  "tika-vin02t:574_5": "sampiṇḍanattho. Tvanti upayogatthe paccattavacanaṃ, taṃ icceva vā pāṭho. Asmāti pāsāṇādhivacanametaṃ.",
  "tika-vin02t:575": "Pādukavaggavaṇṇanā niṭṭhitā.",
  "tika-vin02t:576": "Sesaṃ uttānameva.",
  "tika-vin02t:577": "Sekhiyakaṇḍaṃ niṭṭhitaṃ.",
  "tika-vin02t:578": "Adhikaraṇasamathesu yaṃ vattabbaṃ, taṃ aṭṭhakathāyaṃ āgataṭṭhāneyeva dassayissāma.",
  "tika-vin02t:579": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:580": "Bhikkhuvibhaṅgavaṇṇanā niṭṭhitā.",
  "tika-vin02t:581": "Mahāvibhaṅgo niṭṭhito.",
  "tika-vin02t:582": "Namo tassa bhagavato arahato sammāsambuddhassa",
  "tika-vin02t:583": "Bhikkhunīvibhaṅgavaṇṇanā",
  "tika-vin02t:584": "1. Pārājikakaṇḍaṃ (bhikkhunīvibhaṅgavaṇṇanā)",
  "tika-vin02t:585": "1. Paṭhamapārājikasikkhāpadavaṇṇanā",
  "tika-vin02t:586_0": "656. Bhikkhunīvibhaṅge yoti yo bhikkhunīnaṃ vibhaṅgo. Migāranattāti majjhapadalopenetaṃ",
  "tika-vin02t:586_1": "vuttanti āha “migāramātuyā pana nattā hotī”ti. Migāramātāti visākhāyetaṃ adhivacanaṃ.",
  "tika-vin02t:586_2": "Navakammādhiṭṭhāyikanti navakammasaṃvidhāyikaṃ. Byañjanānaṃ paṭivijjhitabbo ākāro",
  "tika-vin02t:586_3": "nātigambhīro, yathāsutaṃ dhāraṇameva tattha karaṇīyanti satiyā byāpāro adhiko, paññā",
  "tika-vin02t:586_4": "tattha guṇībhūtāti vuttaṃ “satipubbaṅgamāya paññāyā”ti. Sati pubbaṅgamā etissāti",
  "tika-vin02t:586_5": "satipubbaṅgamā. Pubbaṅgamatā cettha padhānabhāvo “manopubbaṅgamā”tiādīsu viya. Atthaggahaṇe",
  "tika-vin02t:586_6": "pana paññāya byāpāro adhiko paṭivijjhitabbassa atthassa atigambhīrattāti āha “paññāpubbaṅgamāya",
  "tika-vin02t:586_7": "satiyā”ti. Ālasiyavirahitāti kosajjarahitā. Yathā aññā kusītā nisinnaṭṭhāne nisinnāva",
  "tika-vin02t:586_8": "honti, ṭhitaṭṭhāne ṭhitāva, evaṃ ahutvā vipphārikena cittena sabbakiccaṃ nipphādeti.",
  "tika-vin02t:587_0": "Sabbā bhikkhuniyo satthuladdhūpasampadā saṅghato laddhūpasampadāti duvidhā. Garudhammapaaggahaṇena",
  "tika-vin02t:587_1": "hi laddhūpasampadā mahāpajāpatigotamī satthusantikāva laddhūpasampadattā satthuladdhūpasampadā",
  "tika-vin02t:587_2": "nāma. Sesā sabbāpi saṅghato laddhūpasampadā. Tāpi ekatoupasampannā ubhatoupasampannāti",
  "tika-vin02t:587_3": "duvidhā. Tattha yā tā mahāpajāpatigotamiyā saddhiṃ nikkhantā pañcasatā sākiyāniyo,",
  "tika-vin02t:587_4": "tā ekatoupasampannā bhikkhusaṅghato eva laddhūpasampadattā, itarā ubhatoupasampannā",
  "tika-vin02t:587_5": "ubhatosaṅghe upasampannattā. Ehibhikkhunībhāvena upasampannā pana bhikkhuniyo na",
  "tika-vin02t:587_6": "santi tāsaṃ tathā upasampadāya abhāvato. Yadi evaṃ “ehi bhikkhunī”ti idha kasmā vuttanti?",
  "tika-vin02t:587_7": "Desanāya sotapatitabhāvato. Ayañhi sotapatitatā nāma katthaci labbhamānassapi aggahaṇena",
  "tika-vin02t:587_8": "hoti, yathā abhidhamme manodhātuniddese labbhamānampi jhānaṅgaṃ pañcaviññāṇasote",
  "tika-vin02t:587_9": "patitāya na uddhaṭaṃ katthaci desanāya asambhavato, yathā tattheva vatthuniddese",
  "tika-vin02t:587_10": "hadayavatthu. Katthaci alabbhamānassapi gahaṇavasena yathāṭhitakappīniddese. Yathāha –",
  "tika-vin02t:588_0": "“Katamo ca puggalo ṭhitakappī? Ayañca puggalo sotāpattiphalasacchikiriyāya paṭipanno",
  "tika-vin02t:588_1": "assa, kappassa ca uḍḍayhanavelā assa, neva tāva kappo uḍḍayheyya, yāvāyaṃ puggalo",
  "tika-vin02t:588_2": "na sotāpattiphalaṃ sacchikareyyā”ti.",
  "tika-vin02t:589": "Evamidhāpi alabbhamānagahaṇavasena veditabbaṃ. Parikappavacanañhetaṃ “sace bhagavā bhikkhunībhāvayogyaṃ kañci mātugāmaṃ ‘ehi bhikkhunī’ti vadeyya, evaṃ bhikkhunībhāvo siyā”ti.",
  "tika-vin02t:590_0": "Kasmā pana bhagavā evaṃ na kathesīti? Tathā katādhikārānaṃ abhāvato. Ye pana “anāsannāsannihitabhāvato”ti",
  "tika-vin02t:590_1": "kāraṇaṃ vatvā “bhikkhū eva hi satthu āsannacārino sadā sannihitā ca honti, tasmā",
  "tika-vin02t:590_2": "te eva ‘ehibhikkhū’ti vattabbataṃ arahanti, na bhikkhuniyo”ti vadanti, taṃ tesaṃ",
  "tika-vin02t:590_3": "matimattaṃ satthu āsannadūrabhāvassa bhabbābhabbabhāvasiddhattā. Vuttañhetaṃ bhagavatā –",
  "tika-vin02t:591_0": "“Saṅghāṭikaṇṇe cepi me, bhikkhave, bhikkhu gahetvā piṭṭhito piṭṭhito anubandho assa",
  "tika-vin02t:591_1": "pāde pādaṃ nikkhipanto, so ca hoti abhijjhālu kāmesu tibbasārāgo byāpannacitto paduṭṭhamanasaṅkappo",
  "tika-vin02t:591_2": "muṭṭhassati asampajāno asamāhito vibbhantacitto pākatindriyo, atha kho so ārakāva",
  "tika-vin02t:591_3": "mayhaṃ, ahañca tassa. Taṃ kissa hetu? Dhammañhi so, bhikkhave, bhikkhu na passati,",
  "tika-vin02t:591_4": "dhammaṃ apassanto na maṃ passati. Yojanasate cepi so, bhikkhave, bhikkhu vihareyya,",
  "tika-vin02t:591_5": "so ca hoti anabhijjhālu kāmesu na tibbasārāgo abyāpannacitto appaduṭṭhamanasaṅkappo",
  "tika-vin02t:591_6": "upaṭṭhitassati sampajāno samāhito ekaggacitto saṃvutindriyo, atha kho so santikeva",
  "tika-vin02t:591_7": "mayhaṃ, ahañca tassa. Taṃ kissa hetu? Dhammañhi so, bhikkhave, bhikkhu passati, dhammaṃ",
  "tika-vin02t:591_8": "passanto maṃ passatī”ti.",
  "tika-vin02t:592": "Tasmā akāraṇaṃ desato satthu āsannānāsannatā. Akatādhikāratāya pana bhikkhunīnaṃ ehibhikkhunūpasampadāya ayogyatā veditabbā.",
  "tika-vin02t:593": "Yadi evaṃ yaṃ taṃ therīgāthāsu bhaddāya kuṇḍalakesāya vuttaṃ –",
  "tika-vin02t:594": "“Nihacca jāṇuṃ vanditvā, sammukhā añjaliṃ akaṃ;",
  "tika-vin02t:595": "Ehi bhaddeti maṃ avaca, sā me āsūpasampadā”ti. ;",
  "tika-vin02t:596": "Tathā apadānepi –",
  "tika-vin02t:597": "“Āyācito tadā āha, ehi bhaddeti nāyako;",
  "tika-vin02t:598": "Tadāhaṃ upasampannā, parittaṃ toyamaddasa”nti. ;",
  "tika-vin02t:599_0": "Taṃ kathanti? Nayidaṃ ehibhikkhunībhāvena upasampadaṃ sandhāya vuttaṃ, upasampadāya",
  "tika-vin02t:599_1": "pana hetubhāvato “yā satthu āṇatti, sā me āsūpasampadā”ti vuttā. Tathā hi vuttaṃ",
  "tika-vin02t:599_2": "aṭṭhakathāyaṃ “ehi bhadde bhikkhunupassayaṃ gantvā bhikkhunīnaṃ santike pabbaja upasampajjassūti",
  "tika-vin02t:599_3": "maṃ avaca āṇāpesi, sā satthu āṇā mayhaṃ upasampadāya kāraṇattā upasampadā āsi ahosī”ti.",
  "tika-vin02t:599_4": "Apadānagāthāyampi evameva attho gahetabbo. Tasmā bhikkhunīnaṃ ehibhikkhunūpasampadā",
  "tika-vin02t:599_5": "natthiyevāti niṭṭhamettha gantabbaṃ. Yathā cetaṃ sotapatitavasena “ehi bhikkhunī”ti",
  "tika-vin02t:599_6": "vuttaṃ, evaṃ “tīhi saraṇagamanehi upasampannāti bhikkhunī”ti idampi sotapatitavaseneva",
  "tika-vin02t:599_7": "vuttanti daṭṭhabbaṃ saraṇagamanūpasampadāyapi bhikkhunīnaṃ asambhavato.",
  "tika-vin02t:600_0": "659. Bhikkhuvibhaṅge “kāyasaṃsaggaṃ sādiyeyyā”ti avatvā “samāpajjeyyā”ti vuttattā",
  "tika-vin02t:600_1": "“bhikkhu āpattiyā na kāretabbo”ti vuttaṃ. Tabbahulanayenāti kiriyāsamuṭṭhānasseva",
  "tika-vin02t:600_2": "bahulabhāvato. Dissati hi tabbahulanayena tabbohāro yathā “brāhmaṇagāmo”ti. Brāhmaṇagāmepi",
  "tika-vin02t:600_3": "hi antamaso rajakādīni pañca kulāni santi. Sāti kiriyāsamuṭṭhānatā.",
  "tika-vin02t:601": "662. Tathevāti kāyasaṃsaggarāgena avassutoyevāti attho. Sesamettha uttānameva.",
  "tika-vin02t:602": "Paṭhamapārājikasikkhāpadavaṇṇanā niṭṭhitā.",
  "tika-vin02t:603": "2. Dutiyapārājikasikkhāpadavaṇṇanā",
  "tika-vin02t:604_0": "666. Dutiye “kissa pana tvaṃ ayye jānaṃ pārājikaṃ dhammaṃ ajjhāpanna”nti vacanato",
  "tika-vin02t:604_1": "“uddiṭṭhā kho ayyāyo aṭṭha pārājikā dhammā”tiādivacanato ca bhikkhunīvibhaṅgaṃ patvā",
  "tika-vin02t:604_2": "sādhāraṇāni sikkhāpadāni bhikkhūnaṃ uppannavatthusmiṃyeva “yā pana bhikkhunī chandaso",
  "tika-vin02t:604_3": "methunaṃ dhammaṃ paṭiseveyya, antamaso tiracchānagatenapi, pārājikā hoti asaṃvāsā”tiādinā",
  "tika-vin02t:604_4": "nayena savisesampi avisesampi mātikaṃ ṭhapetvā anukkamena padabhājanaṃ āpattibhedaṃ",
  "tika-vin02t:604_5": "tikacchedaṃ anāpattivārañca anavasesaṃ vatvā vitthāresi. Saṅgītikārakehi pana asādhāraṇapaññattiyoyeva",
  "tika-vin02t:604_6": "idha vitthāritāti veditabbā.",
  "tika-vin02t:605_0": "Atha uparimesu dvīsu apaññattesu aṭṭhannaṃ pārājikānaṃ aññataranti idaṃ vacanaṃ na",
  "tika-vin02t:605_1": "yujjatīti āha “idañca pārājikaṃ pacchā paññatta”ntiādi. Yadi evaṃ imasmiṃ okāse kasmā",
  "tika-vin02t:605_2": "ṭhapitanti āha “purimena pana saddhiṃ yugaḷattā”tiādi, purimena saddhiṃ ekasambandhabhāvato",
  "tika-vin02t:605_3": "idha vuttanti adhippāyo. “Aṭṭhannaṃ pārājikānaṃ aññatara”nti vacanato ca vajjapaṭicchādikaṃ",
  "tika-vin02t:605_4": "yā paṭicchādeti, sāpi vajjapaṭicchādikāyevāti daṭṭhabbaṃ. Kiñcāpi vajjapaṭicchādanaṃ",
  "tika-vin02t:605_5": "pemavasena hoti, tathāpi sikkhāpadavītikkamacittaṃ domanassitameva hotīti katvā “dukkhavedana”nti",
  "tika-vin02t:605_6": "vuttaṃ. Sesamettha uttānameva.",
  "tika-vin02t:606": "Dutiyapārājikasikkhāpadavaṇṇanā niṭṭhitā.",
  "tika-vin02t:607": "668. Tatiyaṃ uttānatthameva.",
  "tika-vin02t:608": "4. Catutthapārājikasikkhāpadavaṇṇanā",
  "tika-vin02t:609": "675. Catutthe lokassādamittasanthavavasenāti lokassādasaṅkhātassa mittasanthavassa vasena. Vuttamevatthaṃ pariyāyantarena vibhāvetuṃ “kāyasaṃsaggarāgenā”ti vuttaṃ.",
  "tika-vin02t:610_0": "Tissitthiyo methunaṃ taṃ na seveti yā tisso itthiyo vuttā, tāsupi yaṃ taṃ methunaṃ",
  "tika-vin02t:610_1": "nāma, taṃ na sevati. Tayo puriseti tayo purisepi upagantvā methunaṃ na sevati. Tayo",
  "tika-vin02t:610_2": "ca anariyapaṇḍaketi ubhatobyañjanasaṅkhāte tayo anariye, tayo ca paṇḍaketi imepi",
  "tika-vin02t:610_3": "cha jane upagantvā methunaṃ na sevati. Na cācare methunaṃ byañjanasminti anulomapārājikavasenapi",
  "tika-vin02t:610_4": "attano nimitte methunaṃ nācarati. Chejjaṃ siyā methunadhammapaccayāti siyā methunadhammapaccayā",
  "tika-vin02t:610_5": "pārājikanti ayaṃ pañho aṭṭhavatthukaṃva sandhāya vutto. Tassā hi methunadhammassa",
  "tika-vin02t:610_6": "pubbabhāgakāyasaṃsaggaṃ āpajjituṃ vāyamantiyā methunadhammapaccayā chejjaṃ hoti. Chedoyeva chejjaṃ.",
  "tika-vin02t:611_0": "Methunadhammassa pubbabhāgattāti iminā methunadhammassa pubbabhāgabhūto kāyasaṃsaggoyeva",
  "tika-vin02t:611_1": "tattha methunadhamma-saddena vutto, na dvayaṃdvayasamāpattīti dīpeti. Vaṇṇāvaṇṇoti",
  "tika-vin02t:611_2": "dvīhi sukkavissaṭṭhi vuttā. Gamanuppādananti sañcarittaṃ. Sabbapadesūti “saṅghāṭikaṇṇaggahaṇaṃ",
  "tika-vin02t:611_3": "sādiyeyyā”tiādīsu. Sesamettha uttānameva. Kāyasaṃsaggarāgo, saussāhatā, aṭṭhamassa",
  "tika-vin02t:611_4": "vatthussa pūraṇanti imāni panettha tīṇi aṅgāni.",
  "tika-vin02t:612": "Catutthapārājikasikkhāpadavaṇṇanā niṭṭhitā.",
  "tika-vin02t:613": "Bhikkhunīvibhaṅge pārājikakaṇḍavaṇṇanā niṭṭhitā.",
  "tika-vin02t:614": "Pārājikakaṇḍaṃ niṭṭhitaṃ.",
  "tika-vin02t:615": "2. Saṅghādisesakaṇḍaṃ (bhikkhunīvibhaṅgavaṇṇanā)",
  "tika-vin02t:616": "1. Paṭhamasaṅghādisesasikkhāpadavaṇṇanā",
  "tika-vin02t:617_0": "679. Saṅghādisesakaṇḍassa paṭhamasikkhāpade dvīsu janesūti aḍḍakārakesu dvīsu janesu.",
  "tika-vin02t:617_1": "Yo kocīti tesuyeva dvīsu yo koci, añño vā tehi āṇatto. Dutiyassa ārocetīti etthāpi",
  "tika-vin02t:617_2": "dvīsu janesu yassa kassaci dutiyassa kathaṃ yo koci ārocetīti evamattho gahetabboti",
  "tika-vin02t:617_3": "āha “dutiyassa ārocetīti etthāpi eseva nayo”ti. Gatigatanti cirakālapavattaṃ.",
  "tika-vin02t:618_0": "Āpattīti āpajjanaṃ. Saha vatthujjhācārāti vatthuvītikkamena saha. Sahayoge karaṇavacanappasaṅge",
  "tika-vin02t:618_1": "idaṃ nissakkavacanaṃ. Yanti yaṃ dhammaṃ. Nissāretīti āpannaṃ bhikkhunisaṅghamhā nissāreti.",
  "tika-vin02t:618_2": "Hetumhi cāyaṃ kattuvohāro. Nissāraṇahetubhūto hi dhammo nissāraṇīyoti vutto. Gīvāyeva",
  "tika-vin02t:618_3": "hoti, na pārājikaṃ anāṇattiyā gahitattā. Yathā dāsadāsīvāpīādīni sampaṭicchituṃ na",
  "tika-vin02t:618_4": "vaṭṭati, evaṃ tesaṃ atthāya aḍḍakaraṇampi na vaṭṭatīti āha “ayaṃ akappiyaaḍḍo nāma, na vaṭṭatī”ti.",
  "tika-vin02t:619_0": "Ettha ca sace adhikaraṇaṭṭhānaṃ gantvā “amhākaṃ eso dāso, dāsī, vāpī, khettaṃ, ārāmo,",
  "tika-vin02t:619_1": "ārāmavatthu, gāvo, ajā, kukkuṭā”tiādinā voharati, akappiyaṃ. “Ayaṃ amhākaṃ ārāmiko,",
  "tika-vin02t:619_2": "ayaṃ vāpī itthannāmena saṅghassa bhaṇḍadhovanatthāya dinnā, ito khettato ārāmato",
  "tika-vin02t:619_3": "uppajjanakacatupaccayā ito gāvito mahiṃsito ajāto uppajjanakagorasā itthannāmena",
  "tika-vin02t:619_4": "saṅghassa dinnāti pucchite vā apucchite vā vattuṃ vaṭṭatī”ti vadanti. Sesamettha",
  "tika-vin02t:619_5": "uttānameva. Anākaḍḍhitāya aḍḍakaraṇaṃ, aḍḍapariyosānanti imāni panettha dve aṅgāni.",
  "tika-vin02t:620": "Paṭhamasaṅghādisesasikkhāpadavaṇṇanā niṭṭhitā.",
  "tika-vin02t:621": "2. Dutiyasaṅghādisesasikkhāpadavaṇṇanā",
  "tika-vin02t:622_0": "683. Dutiye mallagaṇabhaṭiputtagaṇādikantiādīsu mallagaṇo nāma nārāyanabhattiko tattha",
  "tika-vin02t:622_1": "tattha pānīyaṭṭhapanapokkharaṇīkhaṇanādipuññakammakārako gaṇo, bhaṭiputtagaṇo nāma",
  "tika-vin02t:622_2": "kumārabhattikagaṇo. Dhammagaṇoti sāsanabhattigaṇo anekappakārapuññakammakārakagaṇo",
  "tika-vin02t:622_3": "vuccati. Gandhikaseṇīti anekappakārasugandhivikatikārako gaṇo. Dussikaseṇīti pesakārakagaṇo.",
  "tika-vin02t:622_4": "Kappagatikanti kappiyabhāvaṃ gataṃ.",
  "tika-vin02t:623_0": "Vuṭṭhāpentiyāti upasampādentiyā. “Coriṃ vuttanayena anāpucchā pabbājentiyā dukkaṭa”nti",
  "tika-vin02t:623_1": "vadanti. Paṇṇattiṃ ajānantā ariyāpi vuṭṭhāpentīti vā kammavācāpariyosāne āpattikkhaṇe",
  "tika-vin02t:623_2": "vipākābyākatasamaṅgitāvasena vā “ticitta”nti vuttanti veditabbaṃ. Sesamettha uttānameva.",
  "tika-vin02t:623_3": "Coritā, corisaññā, aññatra anuññātakāraṇā vuṭṭhāpananti imāni panettha tīṇi aṅgāni.",
  "tika-vin02t:624": "Dutiyasaṅghādisesasikkhāpadavaṇṇanā niṭṭhitā.",
  "tika-vin02t:625": "3. Tatiyasaṅghādisesasikkhāpadavaṇṇanā",
  "tika-vin02t:626_0": "692. Tatiye parikkhepaṃ atikkāmentiyāti sakagāmato aññassa gāmassa parikkhepaṃ atikkāmentiyā.",
  "tika-vin02t:626_1": "“Gāmantaraṃ gaccheyyā”ti hi vacanato aññassa gāmassa parikkhepaṃ atikkāmentiyā eva",
  "tika-vin02t:626_2": "āpatti, na sakagāmassa. Añño hi gāmo gāmantaraṃ. Aparikkhittassa gāmassa upacāranti",
  "tika-vin02t:626_3": "ettha upacāra-saddena gharūpacārato paṭhamaleḍḍupātasaṅkhātaṃ parikkhepārahaṭṭhānaṃ",
  "tika-vin02t:626_4": "gahitaṃ, na tato dutiyaleḍḍupātasaṅkhāto upacāroti āha “parikkhepārahaṭṭhāna”nti.",
  "tika-vin02t:626_5": "Teneva pāḷiyaṃ “upacāraṃ atikkāmentiyā”ti vuttaṃ. Aññathā yathā vikālagāmappavisanasikkhāpade",
  "tika-vin02t:626_6": "“parikkhittassa gāmassa parikkhepaṃ atikkamantassa, aparikkhittassa gāmassa upacāraṃ",
  "tika-vin02t:626_7": "okkamantassā”ti vuttaṃ, evamidhāpi “parikkhittassa gāmassa parikkhepaṃ atikkāmentiyā",
  "tika-vin02t:626_8": "aparikkhittassa gāmassa upacāraṃ okkamantiyā”ti vadeyya. Saṅkhepato vuttamatthaṃ",
  "tika-vin02t:626_9": "vibhajitvā dassento “apicetthā”tiādimāha. Vihārassa catugāmasādhāraṇattāti iminā",
  "tika-vin02t:626_10": "“vihārato ekaṃ gāmaṃ gantuṃ vaṭṭatī”ti ettha kāraṇamāha. Vihārassa catugāmasādhāraṇattāyeva",
  "tika-vin02t:626_11": "hi catūsu gāmesu yaṃkiñci ekaṃ gāmaṃ gantuṃ vaṭṭati.",
  "tika-vin02t:627_0": "Yatthāti yassaṃ nadiyaṃ. “Paṭhamaṃ pādaṃ uttārentiyā āpatti thullaccayassa, dutiyaṃ",
  "tika-vin02t:627_1": "pādaṃ uttārentiyā āpatti saṅghādisesassā”ti vacanato nadiṃ otaritvā padasā uttarantiyā",
  "tika-vin02t:627_2": "eva āpattīti āha “setunā gacchati, anāpattī”tiādi. Paratīrameva akkamantiyā anāpattīti",
  "tika-vin02t:627_3": "nadiṃ anotaritvā yānanāvādīsu aññatarena gantvā paratīrameva akkamantiyā anāpatti.",
  "tika-vin02t:627_4": "Ubhayatīresu vicaranti, vaṭṭatīti idaṃ asatipi nadīpāragamane upari vakkhamānassa",
  "tika-vin02t:627_5": "vinicchayassa phalamattadassanatthaṃ vuttanti veditabbaṃ. Orimatīrameva āgacchati,",
  "tika-vin02t:627_6": "āpattīti paratīraṃ gantukāmatāya otiṇṇattā vuttaṃ. Tameva tīranti tameva orimatīraṃ.",
  "tika-vin02t:627_7": "Anāpattīti paratīraṃ gantukāmatāya abhāvato anāpatti.",
  "tika-vin02t:628_0": "Tādise araññeti “bahiindakhīlā sabbametaṃ arañña”nti evaṃ vuttalakkhaṇe araññe. Atha",
  "tika-vin02t:628_1": "tādisasseva araññassa gahitabhāvo kathaṃ viññāyatīti āha “tenevā”tiādi. Iminā hi",
  "tika-vin02t:628_2": "aṭṭhakathāvacanena īdisepi gāmasamīpe dassanūpacāre vijahite satipi savanūpacāre",
  "tika-vin02t:628_3": "āpatti hotīti viññāyati. Maggamūḷhā uccāsaddaṃ karontīti āha “maggamūḷhasaddena viyā”ti.",
  "tika-vin02t:628_4": "Saddāyantiyāti saddaṃ karontiyā. Purimāyoti puretaraṃ gacchantiyo. Aññaṃ maggaṃ gaṇhātīti",
  "tika-vin02t:628_5": "maggamūḷhattā, na ohātuṃ, tasmā dvinnampi anāpatti. Sesamettha uttānameva. Anantarāyena",
  "tika-vin02t:628_6": "ekabhāvo, gāmantaragamanādīsu aññataratāpajjanaṃ, āpadāya abhāvoti imāni panettha tīṇi aṅgāni.",
  "tika-vin02t:629": "Tatiyasaṅghādisesasikkhāpadavaṇṇanā niṭṭhitā.",
  "tika-vin02t:630": "4. Catutthasaṅghādisesasikkhāpadavaṇṇanā",
  "tika-vin02t:631_0": "694. Catutthe kārakagaṇassāti ukkhepanīyakammakārakagaṇassa. Tecattālīsappabhedaṃ",
  "tika-vin02t:631_1": "vattaṃ khandhake āvi bhavissati. Netthāravatteti nittharaṇahetumhi vatte. Sesaṃ uttānameva.",
  "tika-vin02t:631_2": "Dhammena kammena ukkhittatā, aññatra anuññātakāraṇā osāraṇanti imāni panettha dve aṅgāni.",
  "tika-vin02t:632": "Catutthasaṅghādisesasikkhāpadavaṇṇanā niṭṭhitā.",
  "tika-vin02t:633": "5. Pañcamasaṅghādisesasikkhāpadavaṇṇanā",
  "tika-vin02t:634_0": "701. Pañcame etaṃ na vuttanti “bhikkhuniyā avassutabhāvo daṭṭhabbo”ti etaṃ niyamanaṃ",
  "tika-vin02t:634_1": "na vuttaṃ. Tanti taṃ niyametvā avacanaṃ. Pāḷiyā sametīti “ekato avassute”ti avisesetvā",
  "tika-vin02t:634_2": "vuttapāḷiyā “anavassutoti jānantī paṭiggaṇhātī”ti imāya ca pāḷiyā sameti. Yadi hi",
  "tika-vin02t:634_3": "puggalassa avassutabhāvo nappamāṇaṃ, kiṃ “anavassutoti jānantī”ti iminā vacanena,",
  "tika-vin02t:634_4": "“anāpatti ubhatoanavassutā honti, anavassutā paṭiggaṇhātī”ti ettakameva vattabbaṃ",
  "tika-vin02t:634_5": "siyā. “Ubhatoanavassutā honti, anavassutoti jānantī paṭiggaṇhātī”ti imassa ca anāpattivārassa",
  "tika-vin02t:634_6": "ayamattho. Ubho ce anavassutā, sabbathāpi anāpatti. Atha bhikkhunī anavassutā samānā",
  "tika-vin02t:634_7": "avassutampi “anavassuto”ti saññāya tassa hatthato paṭiggaṇhāti, evampi anāpatti.",
  "tika-vin02t:634_8": "Atha sayaṃ anavassutāpi aññaṃ anavassutaṃ vā avassutaṃ vā “avassuto”ti jānāti, dukkaṭameva.",
  "tika-vin02t:634_9": "Vuttañhetaṃ anantarasikkhāpade “kissa tvaṃ ayye na paṭiggaṇhāsīti. Avassutā ayyeti.",
  "tika-vin02t:634_10": "Tvaṃ pana ayye avassutāti. Nāhaṃ ayye avassutā”ti. Sesamettha uttānameva. Udakadantaponato",
  "tika-vin02t:634_11": "aññaṃ ajjhoharaṇīyaṃ, ubhatoavassutatā, sahatthā gahaṇaṃ, ajjhoharaṇanti imāni panettha cattāri aṅgāni.",
  "tika-vin02t:635": "Pañcamasaṅghādisesasikkhāpadavaṇṇanā niṭṭhitā.",
  "tika-vin02t:636": "6. Chaṭṭhasaṅghādisesasikkhāpadavaṇṇanā",
  "tika-vin02t:637_0": "705. Chaṭṭhe parivāragāthāya ayamattho. Na deti na paṭiggaṇhātīti na uyyojikā deti,",
  "tika-vin02t:637_1": "nāpi uyyojitā tassā hatthato gaṇhāti. Paṭiggaho tena na vijjatīti teneva kāraṇena",
  "tika-vin02t:637_2": "uyyojikāya hatthato uyyojitāya paṭiggaho na vijjati. Āpajjati garukanti evaṃ santepi",
  "tika-vin02t:637_3": "avassutassa hatthato piṇḍaggahaṇe uyyojentī saṅghādisesāpattiṃ āpajjati. Tañca paribhogapaccayāti",
  "tika-vin02t:637_4": "tañca pana āpattiṃ āpajjamānā tassā uyyojitāya paribhogapaccayā āpajjati. Tassā hi",
  "tika-vin02t:637_5": "bhojanapariyosāne uyyojikāya saṅghādiseso hoti. Sesamettha uttānameva. Manussapurisatā,",
  "tika-vin02t:637_6": "aññatra anuññātakāraṇā khādanīyaṃ bhojanīyaṃ gahetvā bhuñjāti uyyojanā, tena vacanena",
  "tika-vin02t:637_7": "gahetvā itarissā bhojanapariyosānanti imāni panettha tīṇi aṅgāni.",
  "tika-vin02t:638": "Chaṭṭhasaṅghādisesasikkhāpadavaṇṇanā niṭṭhitā.",
  "tika-vin02t:639": "7. Sattamasaṅghādisesasikkhāpadavaṇṇanā",
  "tika-vin02t:640": "709. Sattame kinnumāva samaṇiyoti kiṃ nu imā eva samaṇiyo. Tāsāhanti tāsaṃ ahaṃ. Sesaṃ uttānameva.",
  "tika-vin02t:641": "Sattamasaṅghādisesasikkhāpadavaṇṇanā niṭṭhitā.",
  "tika-vin02t:642": "715. Aṭṭhamaṃ uttānatthameva.",
  "tika-vin02t:643": "9. Navamasaṅghādisesasikkhāpadavaṇṇanā",
  "tika-vin02t:644": "721. Navame vajjappaṭicchādikāti khuddānukhuddakavajjassa paṭicchādikā. Samanubhāsanakammakāle cettha dve tisso ekato samanubhāsitabbā.",
  "tika-vin02t:645": "Navamasaṅghādisesasikkhāpadavaṇṇanā niṭṭhitā.",
  "tika-vin02t:646": "727. Dasamaṃ uttānatthameva.",
  "tika-vin02t:647": "Bhikkhunīvibhaṅge saṅghādisesavaṇṇanā niṭṭhitā.",
  "tika-vin02t:648": "Saṅghādisesakaṇḍaṃ niṭṭhitaṃ.",
  "tika-vin02t:649": "3. Nissaggiyakaṇḍaṃ (bhikkhunīvibhaṅgavaṇṇanā)",
  "tika-vin02t:650": "733. Nissaggiyesu paṭhamaṃ uttānameva.",
  "tika-vin02t:651_0": "740. Dutiye “ayyāya dammīti evaṃ paṭiladdhanti nissaṭṭhapaṭiladdhaṃ. Teneva mātikāṭṭhakathāyampi",
  "tika-vin02t:651_1": "“nissaṭṭhaṃ paṭilabhitvāpi yathādāneyeva upanetabba”nti vuttaṃ. Yathādāneyeva upanetabbanti",
  "tika-vin02t:651_2": "yathā dāyakena dinnaṃ, tathā upanetabbaṃ, akālacīvarapakkheyeva ṭhapetabbanti vuttaṃ",
  "tika-vin02t:651_3": "hoti. Ettha ca bhājāpitāya laddhacīvarameva nissaggiyaṃ hoti, taṃ vinayakammaṃ katvāpi",
  "tika-vin02t:651_4": "attanā na labhati. Sesamettha uttānameva. Akālacīvaratā, tathāsaññitā, kālacīvaranti",
  "tika-vin02t:651_5": "adhiṭṭhāya lesena bhājāpanaṃ, paṭilābhoti imāni panettha cattāri aṅgāni.",
  "tika-vin02t:652_0": "743. Tatiye metanti me etaṃ. Sakasaññāya gahitattā pācittiyaṃ dukkaṭañca vuttaṃ.",
  "tika-vin02t:652_1": "Itarathā bhaṇḍagghena kāretabbaṃ. Upasampannatā, parivattitacīvarassa vikappanupagatā,",
  "tika-vin02t:652_2": "sakasaññāya acchindanaṃ vā acchindāpanaṃ vāti imāni panettha tīṇi aṅgāni.",
  "tika-vin02t:653_0": "748-752. Catutthe āhaṭasappiṃ datvāti attano datvā. Yamakaṃ pacitabbanti sappiñca",
  "tika-vin02t:653_1": "telañca ekato katvā pacitabbaṃ. Lesena gahetukāmatā, aññassa viññāpanaṃ, paṭilābhoti",
  "tika-vin02t:653_2": "imāni panettha tīṇi aṅgāni.",
  "tika-vin02t:654_0": "753. Pañcame sāti thullanandā. Ayanti ayaṃ sikkhamānā. Cetāpetvāti jānāpetvā icceva",
  "tika-vin02t:654_1": "atthoti idha vuttaṃ, mātikāṭṭhakathāyaṃ pana “aññaṃ cetāpetvāti attano kappiyabhaṇḍena",
  "tika-vin02t:654_2": "idaṃ nāma āharāti aññaṃ parivattāpetvā”ti vuttaṃ, tasmā “cetāpetvā”ti imassa parivattāpetvātipi",
  "tika-vin02t:654_3": "attho daṭṭhabbo. Aññaṃ cetāpeyyāti “evaṃ me idaṃ datvā aññampi āharissatī”ti maññamānā",
  "tika-vin02t:654_4": "“na me iminā attho, idaṃ nāma me āharā”ti tato aññaṃ cetāpeyya.",
  "tika-vin02t:655_0": "758. Chaṭṭhe dhammakiccanti puññakammaṃ. Pāvārikassāti dussavāṇijakassa. Yāya cetāpitaṃ,",
  "tika-vin02t:655_1": "tassāyeva nissaggiyaṃ nissaṭṭhapaṭilābho ca, tasmā tāya bhikkhuniyā nissaṭṭhaṃ paṭilabhitvā",
  "tika-vin02t:655_2": "yathādāne upanetabbaṃ, na attanā gahetabbaṃ. Aññassatthāyāti cīvarādīsu aññatarassatthāya.",
  "tika-vin02t:655_3": "Aññuddisikenāti purimassevatthadīpanaṃ. Parikkhārenāti kappiyabhaṇḍena.",
  "tika-vin02t:656_0": "764. Sattame sayaṃ yācitakenāti sayaṃ yācitakenāpīti attho. Teneva pāḷiyaṃ “tena",
  "tika-vin02t:656_1": "ca parikkhārena sayampi yācitvā”ti vuttaṃ, tatoyeva mātikāṭṭhakathāyaṃ “saññācikenāti",
  "tika-vin02t:656_2": "sayaṃ yācitakenāpī”ti attho vutto.",
  "tika-vin02t:657": "768-773. Aṭṭhamanavamadasamāni uttānatthāneva.",
  "tika-vin02t:658_0": "784. Ekādasame yasmā pavāritaṭṭhāne viññatti nāma na paṭisedhetabbā, tasmā bhagavā",
  "tika-vin02t:658_1": "dhammanimantanavasena pavāritaṭṭhāne “vadeyyāsi yenattho”ti vuttāya “catukkaṃsaparamaṃ",
  "tika-vin02t:658_2": "viññāpetabba”nti paricchedaṃ dassetīti veditabbaṃ. Teneva mātikāṭṭhakathāyaṃ “cetāpetabbanti",
  "tika-vin02t:658_3": "ṭhapetvā sahadhammike ca ñātakapavārite ca aññena kismiñcideva guṇe parituṭṭhena",
  "tika-vin02t:658_4": "vadeyyāsi yenatthoti vuttāya viññāpetabba”nti vuttaṃ.",
  "tika-vin02t:659": "788. Dvādasamaṃ uttānatthameva.",
  "tika-vin02t:660": "Bhikkhunīvibhaṅge nissaggiyapācittiyasikkhāpadavaṇṇanā niṭṭhitā.",
  "tika-vin02t:661": "Nissaggiyakaṇḍaṃ niṭṭhitaṃ.",
  "tika-vin02t:662": "4. Pācittiyakaṇḍaṃ (bhikkhunīvibhaṅgavaṇṇanā)",
  "tika-vin02t:663": "1. Lasuṇavaggavaṇṇanā",
  "tika-vin02t:664_0": "793-797. Pācittiyesu lasuṇavaggassa paṭhame jātiṃ saratīti jātissaro. Sabhāvenevāti",
  "tika-vin02t:664_1": "sūpasampākādiṃ vināva. Badarasāḷavaṃ nāma badaraphalāni sukkhāpetvā cuṇṇetvā kattabbā",
  "tika-vin02t:664_2": "khādanīyavikati. Sesamettha uttānameva. Āmakalasuṇañceva ajjhoharaṇañcāti imāni panettha dve aṅgāni.",
  "tika-vin02t:665": "798-802. Dutiyatatiyacatutthāni uttānatthāneva.",
  "tika-vin02t:666_0": "812. Pañcame dvinnaṃ pabbānaṃ uparīti ettha dvinnaṃ aṅgulīnaṃ saha pavesane ekekāya",
  "tika-vin02t:666_1": "aṅguliyā ekekaṃ pabbaṃ katvā dvinnaṃ pabbānaṃ upari. Ekaṅgulipavesane dvinnaṃ pabbānaṃ",
  "tika-vin02t:666_2": "upari na vaṭṭatīti veditabbaṃ. Mahāpaccariyampi ayameva nayo dassito. Udakasuddhipaccayena",
  "tika-vin02t:666_3": "pana satipi phassasādiyane yathāvuttaparicchede anāpatti.",
  "tika-vin02t:667_0": "815-817. Chaṭṭhe āsumbhitvāti pātetvā. Dadhimatthūti dadhimaṇḍaṃ dadhimhi pasannodakaṃ.",
  "tika-vin02t:667_1": "Bhuñjantassa bhikkhuno hatthapāse ṭhānaṃ, pānīyassa vā vidhūpanassa vā gahaṇanti",
  "tika-vin02t:667_2": "imāni panettha dve aṅgāni.",
  "tika-vin02t:668_0": "822. Sattame “paṭiggaṇhāti, āpatti dukkaṭassā”ti idaṃ pubbapayogadukkaṭassa nidassanamattanti",
  "tika-vin02t:668_1": "āha “na kevalaṃ paṭiggahaṇeyeva hotī”tiādi. Pamāṇanti pācittiyāpattiyā pamāṇaṃ. Imehiyeva",
  "tika-vin02t:668_2": "dvīhi pācittiyaṃ hoti, nāññehi bhajjanādīhīti attho. Vuttamevatthaṃ vitthārato dassetuṃ",
  "tika-vin02t:668_3": "“tasmā”tiādimāha. Taṃ pubbāparaviruddhanti punapi vuttanti vuttavādaṃ sandhāyāha.",
  "tika-vin02t:668_4": "Aññāya viññattiyā laddhampi hi anāṇattiyā viññattiyā imissā aviññattiyā laddhapakkhaṃ",
  "tika-vin02t:668_5": "bhajati, tasmā heṭṭhā aviññattiyā laddhe karaṇakārāpanesu visesaṃ avatvā idha visesavacanaṃ",
  "tika-vin02t:668_6": "pubbāparaviruddhaṃ. Yadi cettha karaṇe pācittiyaṃ, kārāpanepi pācittiyeneva bhavitabbaṃ.",
  "tika-vin02t:668_7": "Atha kārāpane dukkaṭaṃ, karaṇepi dukkaṭeneva bhavitabbaṃ. Na hi karaṇe vā kārāpane",
  "tika-vin02t:668_8": "vā viseso atthi, tasmā aññāya viññattiyā laddhaṃ sayaṃ bhajjanādīni katvāpi kārāpetvāpi",
  "tika-vin02t:668_9": "bhuñjantiyā dukkaṭamevāti idamettha sanniṭṭhānaṃ. Avisesena vuttanti karaṇakārāpanānaṃ",
  "tika-vin02t:668_10": "sāmaññato vuttaṃ. Sesamettha uttānameva. Sattannaṃ dhaññānaṃ aññatarassa viññāpanaṃ",
  "tika-vin02t:668_11": "vā viññāpāpanaṃ vā, paṭilābho, bhajjanādīni katvā vā kāretvā vā ajjhoharaṇanti imāni",
  "tika-vin02t:668_12": "panettha tīṇi aṅgāni.",
  "tika-vin02t:669_0": "824. Aṭṭhame nibbiṭṭhoti patiṭṭhāpito. Keṇīti rañño dātabbassa āyassetaṃ adhivacanaṃ.",
  "tika-vin02t:669_1": "Ṭhānantaranti gāmajanapadādiṭhānantaraṃ. Sesamettha uttānameva. Uccārādibhāvo, anavalokanaṃ,",
  "tika-vin02t:669_2": "vaḷañjanaṭṭhānaṃ, tirokuṭṭapākāratā, chaḍḍanaṃ vā chaḍḍāpanaṃ vāti imāni panettha pañca aṅgāni.",
  "tika-vin02t:670": "830. Navame sabbesanti bhikkhussa bhikkhuniyā ca. Idha khettapālakā ārāmādigopakā ca sāmikā eva.",
  "tika-vin02t:671_0": "836. Dasame ekapayogenāti ekadisāvalokanapayogena. Tesaṃyevāti yesaṃ naccaṃ passati.",
  "tika-vin02t:671_1": "Kiñcāpi sayaṃ naccanādīsu pācittiyaṃ pāḷiyaṃ na vuttaṃ, tathāpi aṭṭhakathāpamāṇena",
  "tika-vin02t:671_2": "gahetabbanti dassetuṃ “sabbaaṭṭhakathāsu vutta”nti āha. “Ārāme ṭhatvāti na kevalaṃ",
  "tika-vin02t:671_3": "ṭhatvā, tato tato gantvāpi sabbiriyāpathehi labhati, ‘ārāme ṭhitā’ti pana ārāmapariyāpannabhāvadassanatthaṃ",
  "tika-vin02t:671_4": "vuttaṃ. Itarathā nisinnāpi na labheyyā”ti tīsupi gaṇṭhipadesu vuttaṃ. Sesamettha",
  "tika-vin02t:671_5": "uttānameva. Naccādīnaṃ aññataratā, aññatra anuññātakāraṇā gamanaṃ, dassanaṃ vā savanaṃ",
  "tika-vin02t:671_6": "vāti imāni panettha tīṇi aṅgāni.",
  "tika-vin02t:672": "Lasuṇavaggavaṇṇanā niṭṭhitā.",
  "tika-vin02t:673": "2. Andhakāravaggavaṇṇanā",
  "tika-vin02t:674_0": "841. Andhakāravaggassa paṭhame dāne vā pūjāya vāti dānanimittaṃ vā pūjānimittaṃ vā.",
  "tika-vin02t:674_1": "Mantetīti katheti. Rattandhakāratā, purisassa hatthapāse ṭhānaṃ vā sallapanaṃ vā,",
  "tika-vin02t:674_2": "sahāyābhāvo, rahopekkhatāti imāni panettha cattāri aṅgāni.",
  "tika-vin02t:675": "842-846. Dutiyatatiyacatutthāni uttānatthāneva.",
  "tika-vin02t:676_0": "856-857. Pañcame anovassakaṃ atikkāmentiyāti channassa anto nisīditvā pakkamantiṃ",
  "tika-vin02t:676_1": "sandhāya vuttaṃ. “Upacāro dvādasahattho”ti vadanti. Pallaṅkassa anokāseti ūrubaddhāsanassa",
  "tika-vin02t:676_2": "anokāse appahonte. Purebhattatā, antaraghare nisajjā, āsanassa pallaṅkokāsatā, aññatra",
  "tika-vin02t:676_3": "anuññātakāraṇā anāpucchanaṃ, vuttaparicchedātikkamoti imāni panettha pañca aṅgāni.",
  "tika-vin02t:677": "859-864. Chaṭṭhasattamādīni uttānatthāneva.",
  "tika-vin02t:678": "Andhakāravaggavaṇṇanā niṭṭhitā.",
  "tika-vin02t:679": "3. Naggavaggavaṇṇanā",
  "tika-vin02t:680": "883-887. Naggavaggassa paṭhamadutiyāni uttānatthāneva.",
  "tika-vin02t:681_0": "893. Tatiye visibbetvāti dussibbitaṃ puna sibbanatthāya visibbetvā vijaṭetvā. Aññatra",
  "tika-vin02t:681_1": "catūhapañcāhāti visibbitadivasato pañca divase atikkamitvā. Nivāsanapāvuraṇūpagacīvaratā,",
  "tika-vin02t:681_2": "upasampannāya santakatā, sibbanatthāya visibbanaṃ vā visibbāpanaṃ vā, aññatra anuññātakāraṇā",
  "tika-vin02t:681_3": "pañcāhātikkamo, dhuranikkhepoti imāni panettha pañca aṅgāni.",
  "tika-vin02t:682_0": "898. Catutthe pañcannaṃ cīvarānanti ticīvaraṃ udakasāṭikā saṅkaccikāti imesaṃ pañcannaṃ",
  "tika-vin02t:682_1": "cīvarānaṃ. Pañcannaṃ cīvarānaṃ aññataratā, pañcāhātikkamo, anuññātakāraṇābhāvo, aparivattananti",
  "tika-vin02t:682_2": "imāni panettha cattāri aṅgāni.",
  "tika-vin02t:683": "902. Pañcamaṃ uttānatthameva.",
  "tika-vin02t:684": "907. Chaṭṭhe cīvaralābhanti labhitabbacīvaraṃ. Vikappanupagapacchimatā, saṅghassa pariṇatabhāvo, vinā ānisaṃsadassanena antarāyakaraṇanti imāni panettha tīṇi aṅgāni.",
  "tika-vin02t:685": "911. Sattamaṃ uttānatthameva.",
  "tika-vin02t:686_0": "916. Aṭṭhame kumbhathūṇaṃ nāma kumbhasaddo, tena caranti kīḷanti, taṃ vā sippaṃ etesanti",
  "tika-vin02t:686_1": "kumbhathūṇikā. Tenāha “ghaṭakena kīḷanakā”ti. Dīghanikāyaṭṭhakathāyaṃ pana “kumbhathūṇaṃ",
  "tika-vin02t:686_2": "nāma caturassaambaṇakatāḷa”nti vuttaṃ. Caturassaambaṇakatāḷaṃ nāma rukkhasāradantādīsu",
  "tika-vin02t:686_3": "yena kenaci caturassaambaṇaṃ katvā catūsu passesu cammena onandhitvā katavāditabhaṇḍaṃ.",
  "tika-vin02t:686_4": "Bimbisakantipi tasseva vevacanaṃ, taṃ vādenti, taṃ vā sippaṃ etesanti kumbhathūṇikā.",
  "tika-vin02t:686_5": "Tenāha “bimbisakavādakātipi vadantī”ti. Samaṇacīvaratā, ṭhapetvā sahadhammike mātāpitaro",
  "tika-vin02t:686_6": "ca aññesaṃ dānaṃ, atāvakālikatāti imāni panettha tīṇi aṅgāni.",
  "tika-vin02t:687": "920. Navamaṃ uttānatthameva.",
  "tika-vin02t:688_0": "927. Dasame dhammikaṃ kathinuddhāranti sabbāsaṃ bhikkhunīnaṃ akālacīvaraṃ dātukāmena",
  "tika-vin02t:688_1": "upāsakena yattako atthāramūlako ānisaṃso, tato adhikaṃ vā samakaṃ vā datvā yācitakena",
  "tika-vin02t:688_2": "samaggena bhikkhunisaṅghena yaṃ kathinaṃ ñattidutiyena kammena antarā uddharīyati,",
  "tika-vin02t:688_3": "tassa so uddhāro dhammikoti vuccati, evarūpaṃ kathinuddhāranti attho. Sesaṃ uttānatthameva.",
  "tika-vin02t:689": "Naggavaggavaṇṇanā niṭṭhitā.",
  "tika-vin02t:690": "932. Tuvaṭṭavagge sabbaṃ uttānameva.",
  "tika-vin02t:691": "5. Cittāgāravaggavaṇṇanā",
  "tika-vin02t:692_0": "978. Cittāgāravaggassa paṭhame kīḷanaupavananti antonagare ṭhitaṃ sandhāya vuttaṃ,",
  "tika-vin02t:692_1": "kīḷanuyyānanti bahinagare ṭhitaṃ sandhāya. Pāṭekkā āpattiyoti gīvāya parivaṭṭanappayogagaṇanāya",
  "tika-vin02t:692_2": "āpattiyo, na ummīlanagaṇanāya. “Ajjhārāme rājāgārādīni karonti, tāni passantiyā anāpattī”ti",
  "tika-vin02t:692_3": "vacanato “antoārāme tattha tattha gantvā naccādīni passituṃ labhatī”tipi siddhaṃ.",
  "tika-vin02t:693": "982. Dutiyādīni uttānatthāneva.",
  "tika-vin02t:694_0": "1015. Navame hatthiādīsu sippa-saddo paccekaṃ yojetabbo, tathā āthabbaṇādīsu manta-saddo.",
  "tika-vin02t:694_1": "Tattha āthabbaṇamanto nāma āthabbaṇavedavihito parūpaghātakaro manto, khīlanamanto",
  "tika-vin02t:694_2": "nāma dārusārakhīlaṃ mantetvā pathaviyaṃ pavesetvā māraṇamanto, agadappayogo visayojanaṃ.",
  "tika-vin02t:694_3": "Nāgamaṇḍalanti sappānaṃ pavesanivāraṇatthaṃ maṇḍalabaddhamanto.",
  "tika-vin02t:695": "1018. Dasamaṃ uttānatthameva.",
  "tika-vin02t:696": "Cittāgāravaggavaṇṇanā niṭṭhitā.",
  "tika-vin02t:697": "1021. Ārāmavagge sabbaṃ uttānatthameva.",
  "tika-vin02t:698": "1067. Gabbhinivaggepi sabbaṃ suviññeyyameva.",
  "tika-vin02t:699": "8. Kumāribhūtavaggavaṇṇanā",
  "tika-vin02t:700_0": "1119. Kumāribhūtavaggassa paṭhame sabbapaṭhamā dve mahāsikkhamānāti gabbhinivagge",
  "tika-vin02t:700_1": "sabbapaṭhamaṃ vuttā dve sikkhamānā. Sikkhamānā icceva vattabbāti sammutikammādīsu",
  "tika-vin02t:700_2": "evaṃ vattabbā. Gihigatāti vā kumāribhūtāti vā na vattabbāti sace vadanti, kammaṃ",
  "tika-vin02t:700_3": "kuppatīti adhippāyo. Ito paraṃ navamapariyosānaṃ uttānatthameva.",
  "tika-vin02t:701_0": "1163. Dasame apubbasamuṭṭhānasīsanti paṭhamapārājikasamuṭṭhānādīsu terasasu samuṭṭhānesu",
  "tika-vin02t:701_1": "ananuññātasamuṭṭhānaṃ sandhāya vuttaṃ. Tañhi ito pubbe tādisassa samuṭṭhānasīsassa",
  "tika-vin02t:701_2": "anāgatattā “apubbasamuṭṭhānasīsa”nti vuttaṃ.",
  "tika-vin02t:702": "1166. Ekādasamādīni uttānatthāneva.",
  "tika-vin02t:703": "Kumāribhūtavaggavaṇṇanā niṭṭhitā.",
  "tika-vin02t:704": "9. Chattupāhanavaggavaṇṇanā",
  "tika-vin02t:705": "1214. Chattupāhanavaggassa ekādasame upacāraṃ sandhāyāti samantā dvādasahatthupacāraṃ sandhāya. Sesaṃ sabbattha uttānameva.",
  "tika-vin02t:706": "Chattupāhanavaggavaṇṇanā niṭṭhitā.",
  "tika-vin02t:707_0": "Giraggasamajjādīni acittakāni lokavajjānīti vuttattā naccanti vā vaṇṇakanti vā ajānitvāva",
  "tika-vin02t:707_1": "passantiyā vā nahāyantiyā vā āpattisambhavato vatthuajānanacittena acittakāni, naccanti",
  "tika-vin02t:707_2": "vā vaṇṇakanti vā jānitvā passantiyā vā nahāyantiyā vā akusaleneva āpajjanato lokavajjānīti",
  "tika-vin02t:707_3": "veditabbāni. Corīvuṭṭhāpanādīni corītiādinā vatthuṃ jānitvā karaṇe eva āpattisambhavato",
  "tika-vin02t:707_4": "sacittakāni, upasampadādīnaṃ ekantaakusalacitteneva akattabbattā paṇṇattivajjāni.",
  "tika-vin02t:707_5": "“Idha sacittakācittakatā paṇṇattijānanājānanatāya aggahetvā vatthujānanājānanatāya",
  "tika-vin02t:707_6": "gahetabbā”ti tīsupi gaṇṭhipadesu vuttaṃ. Sesamettha uttānatthameva.",
  "tika-vin02t:708": "Bhikkhunīvibhaṅge khuddakavaṇṇanā niṭṭhitā.",
  "tika-vin02t:709": "Pācittiyakaṇḍaṃ niṭṭhitaṃ.",
  "tika-vin02t:710": "5. Pāṭidesanīyakaṇḍaṃ (bhikkhunīvibhaṅgavaṇṇanā)",
  "tika-vin02t:711": "Pāṭidesanīyasikkhāpadavaṇṇanā",
  "tika-vin02t:712": "1228. Pāṭidesanīyā nāma ye aṭṭha dhammā saṅkhepeneva saṅgahaṃ āruḷhāti sambandho. Pāḷivinimuttakesūti pāḷiyaṃ anāgatesu sappiādīsu.",
  "tika-vin02t:713": "Pāṭidesanīyasikkhāpadavaṇṇanā niṭṭhitā.",
  "tika-vin02t:714": "Pāṭidesanīyakaṇḍaṃ niṭṭhitaṃ.",
  "tika-vin02t:715_0": "Ye pana pañcasattati sekhiyā dhammā uddiṭṭhā, ye ca tesaṃ anantarā sattādhikaraṇavhayā",
  "tika-vin02t:715_1": "dhammā uddiṭṭhāti sambandho. Tattha tesanti tesaṃ sekhiyānaṃ. Sattādhikaraṇavhayāti",
  "tika-vin02t:715_2": "sattādhikaraṇasamathasaṅkhātā. Taṃ atthavinicchayaṃ tādisaṃyeva yasmā vidū vadantīti attho.",
  "tika-vin02t:716_0": "Yathā niṭṭhitāti sambandho. Sabbāsavapahaṃ magganti sabbāsavavighātakaṃ arahattamaggaṃ",
  "tika-vin02t:716_1": "patvā sasantāne uppādetvā. Passantu nibbutinti maggañāṇalocanena nibbānaṃ sacchikarontu,",
  "tika-vin02t:716_2": "pappontūti vā pāṭho. Tattha nibbutinti khandhaparinibbānaṃ gahetabbaṃ.",
  "tika-vin02t:717": "Iti samantapāsādikāya vinayaṭṭhakathāya sāratthadīpaniyaṃ.",
  "tika-vin02t:718": "Bhikkhunīvibhaṅgavaṇṇanā niṭṭhitā.",
  "tika-vin02t:719": "Ubhatovibhaṅgaṭṭhakathāvaṇṇanā niṭṭhitā.",
  "tika-vin02t:720": "Pācittiyavaṇṇanā niṭṭhitā.",
  "tika-vin02t:721": "Namo tassa bhagavato arahato sammāsambuddhassa",
  "tika-vin02t:722": "Mahāvagga-ṭīkā",
  "tika-vin02t:723": "1. Mahākhandhakaṃ",
  "tika-vin02t:724": "Bodhikathāvaṇṇanā",
  "tika-vin02t:725_0": "Idāni ubhatovibhaṅgānantaraṃ saṅgahamāropitassa mahāvaggacūḷavaggasaṅgahitassa khandhakassa",
  "tika-vin02t:725_1": "atthasaṃvaṇṇanaṃ ārabhitukāmo “ubhinnaṃ pātimokkhāna”ntiādimāha. Tattha ubhinnaṃ",
  "tika-vin02t:725_2": "pātimokkhānanti ubhinnaṃ pātimokkhavibhaṅgānaṃ. Pātimokkhaggahaṇena hettha tesaṃ",
  "tika-vin02t:725_3": "vibhaṅgo abhedena gahito. Yaṃ khandhakaṃ saṅgāyiṃsūti sambandho. Khandhānaṃ samūho",
  "tika-vin02t:725_4": "khandhako, khandhānaṃ vā pakāsanato dīpanato khandhako. “Khandhā”ti cettha pabbajjupasampadādivinayakammasaṅkhātā",
  "tika-vin02t:725_5": "cārittavārittasikkhāpadasaṅkhātā ca paññattiyo adhippetā. Pabbajjādīni hi bhagavatā",
  "tika-vin02t:725_6": "paññattattā “paññattiyo”ti vuccanti. Paññattiyañca khandhasaddo dissati “dārukkhandho",
  "tika-vin02t:725_7": "aggikkhandho”tiādīsu viya. Apica bhāgarāsaṭṭhatāpettha yujjatiyeva tāsaṃ paññattīnaṃ",
  "tika-vin02t:725_8": "bhāgato rāsito ca vibhattattā. Khandhakovidāti paññattibhāgarāsaṭṭhavasena khandhaṭṭhe kovidā.",
  "tika-vin02t:726_0": "Padabhājanīye yesaṃ padānaṃ atthā yehi aṭṭhakathānayehi pakāsitāti yojetabbaṃ. Te",
  "tika-vin02t:726_1": "ce puna vadeyyāmāti te ce aṭṭhakathānaye punapi vadeyyāma. Atha vā padabhājanīye",
  "tika-vin02t:726_2": "yesaṃ padānaṃ ye atthā heṭṭhā pakāsitā, te ce atthe puna vadeyyāmāti yojetabbaṃ.",
  "tika-vin02t:726_3": "Imasmiṃ pakkhe hi-saddo padapūraṇe daṭṭhabbo. Pariyosānanti saṃvaṇṇanāpariyosānaṃ.",
  "tika-vin02t:726_4": "Uttānā ceva ye atthāti ye atthā pubbe apakāsitāpi uttānā agambhīrā.",
  "tika-vin02t:727_0": "1. Visesakāraṇaṃ natthīti “yena samayena āyasmato sāriputtattherassa sikkhāpadapaññattiyācanahetubhūto",
  "tika-vin02t:727_1": "parivitakko udapādi, tena samayenā”tiādinā vuttakāraṇaṃ viya idha visesakāraṇaṃ natthi.",
  "tika-vin02t:727_2": "Ayamabhilāpoti “tena samayenā”ti ayamabhilāpo. Kiṃ panetassa vacane payojananti yadi",
  "tika-vin02t:727_3": "visesakāraṇaṃ natthi, etassa vacane kiṃ payojananti adhippāyo. Nidānadassanaṃ payojananti",
  "tika-vin02t:727_4": "yojetabbaṃ. Tameva vibhāvetuṃ “yā hi bhagavatā”tiādi vuttaṃ.",
  "tika-vin02t:728_0": "Mahāvelā viya mahāvelā, vipulavālukapuñjatāya mahanto velātaṭo viyāti attho. Tenāha",
  "tika-vin02t:728_1": "“mahante vālikarāsimhīti attho”ti. Uru maru sikatā vālukā vaṇṇu vālikāti ime saddā",
  "tika-vin02t:728_2": "samānatthā, byañjanameva nānaṃ. Tenāha “urūti vālikā vuccatī”ti.",
  "tika-vin02t:729": "Ito paṭṭhāya ca –",
  "tika-vin02t:730": "Yasmā suttantapāḷīnaṃ, attho saṅkhepavaṇṇito;",
  "tika-vin02t:731": "Tasmā mayaṃ karissāma, tāsaṃ atthassa dīpanaṃ.",
  "tika-vin02t:732_0": "Najjāti nadati sandatīti nadī, tassā najjā, nadiyā ninnagāyāti attho. Nerañjarāyāti",
  "tika-vin02t:732_1": "“nelañjalāyā”ti vattabbe la-kārassa ra-kāraṃ katvā “nerañjarāyā”ti vuttaṃ, kaddamasevālapaṇakādidosarahitasalilāyāti",
  "tika-vin02t:732_2": "attho. Keci “nīlaṃjalāyāti vattabbe nerañjarāyāti vutta”nti vadanti, nāmameva vā",
  "tika-vin02t:732_3": "etaṃ tassā nadiyāti veditabbaṃ. Tassā nadiyā tīre yattha bhagavā vihāsi, taṃ dassetuṃ",
  "tika-vin02t:732_4": "“bodhirukkhamūle”ti vuttaṃ. “Bodhi vuccati catūsu maggesu ñāṇa”nti ettha maggañāṇaṃ",
  "tika-vin02t:732_5": "bodhīti vuttaṃ, “pappoti bodhiṃ varabhūrimedhaso”ti ettha sabbaññutaññāṇaṃ. Tadubhayampi",
  "tika-vin02t:732_6": "bodhiṃ bhagavā ettha pattoti rukkhopi “bodhirukkho”tveva nāmaṃ labhi. Atha vā satta",
  "tika-vin02t:732_7": "bojjhaṅge bujjhatīti bhagavā bodhi. Tena bujjhantena sannissitattā so rukkho “bodhirukkho”ti",
  "tika-vin02t:732_8": "nāmaṃ labhi. Aṭṭhakathāyaṃ pana ekadeseneva atthaṃ dassetuṃ “bodhi vuccati catūsu",
  "tika-vin02t:732_9": "maggesu ñāṇa”ntiādi vuttaṃ. Mūleti samīpe. Paṭhamābhisambuddhoti anunāsikalopenāyaṃ",
  "tika-vin02t:732_10": "niddesoti āha “paṭhamaṃ abhisambuddho”ti. Paṭhamanti ca bhāvanapuṃsakaniddeso, tasmā",
  "tika-vin02t:732_11": "abhisambuddho hutvā sabbapaṭhamaṃ bodhirukkhamūle viharatīti evamettha sambandho veditabbo.",
  "tika-vin02t:733_0": "Atha kho bhagavāti ettha athāti tasmiṃ samayeti evamattho gahetabbo anekatthattā",
  "tika-vin02t:733_1": "nipātānaṃ, yasmiṃ samaye abhisambuddho hutvā bodhirukkhamūle viharati, tasmiṃ samayeti",
  "tika-vin02t:733_2": "attho. Teneva udānapāḷiyaṃ “tena kho pana samayena bhagavā sattāhaṃ ekapallaṅkena",
  "tika-vin02t:733_3": "nisinno hoti vimuttisukhapaṭisaṃvedī”ti vuttaṃ. Athāti vā pacchāti imasmiṃ atthe",
  "tika-vin02t:733_4": "nipāto, tasmā abhisambodhito pacchāti evamattho gahetabbo. Khoti padapūraṇe nipāto.",
  "tika-vin02t:733_5": "Satta ahāni sattāhaṃ. Accantasaṃyoge cetaṃ upayogavacanaṃ. Yasmā bhagavā taṃ sattāhaṃ",
  "tika-vin02t:733_6": "nirantaratāya accantameva phalasamāpattisukhena vihāsi, tasmā “sattāha”nti accantasaṃyogavasena",
  "tika-vin02t:733_7": "upayogavacanaṃ vuttaṃ. Ekapallaṅkenāti visākhapuṇṇamāya anatthaṅgateyeva sūriye aparājitapallaṅkavasena",
  "tika-vin02t:733_8": "vajirāsane nisinnakālato paṭṭhāya sakimpi anuṭṭhahitvā yathābhujitena ekeneva pallaṅkena.",
  "tika-vin02t:734_0": "Vimuttisukhapaṭisaṃvedīti ettha tadaṅgavikkhambhanasamucchedapaṭippassaddhinissaraṇavimuttīsu",
  "tika-vin02t:734_1": "pañcasu paṭippassaddhivimuttisaṅkhātā bhagavato phalavimutti adhippetāti āha “vimuttisukhaṃ",
  "tika-vin02t:734_2": "phalasamāpattisukhaṃ paṭisaṃvedayamāno”ti. Vimuttīti ca upakkilesehi paṭippassaddhivasena",
  "tika-vin02t:734_3": "cittassa vimuttabhāvo, cittameva vā tathā vimuttaṃ veditabbaṃ. Tāya vimuttiyā jātaṃ,",
  "tika-vin02t:734_4": "sampayuttaṃ vā sukhaṃ vimuttisukhaṃ. “Yāyaṃ, bhante, upekkhā sante sukhe vuttā bhagavatā”ti",
  "tika-vin02t:734_5": "vacanato upekkhāpi cettha sukhamicceva veditabbā. Tathā hi vuttaṃ sammohavinodaniyaṃ",
  "tika-vin02t:734_6": "“upekkhā pana santattā, sukhamicceva bhāsitā”ti. Bhagavā hi catutthajjhānikaṃ arahattaphalasamāpattiṃ",
  "tika-vin02t:734_7": "samāpajjati, na itaraṃ. Atha vā “tesaṃ vūpasamo sukho”tiādīsu yathā saṅkhāradukkhavūpasamo",
  "tika-vin02t:734_8": "“sukho”ti vuccati, evaṃ sakalakilesadukkhūpasamabhāvato aggaphale labbhamānā paṭippassaddhivimutti",
  "tika-vin02t:734_9": "eva idha “sukha”nti veditabbā.",
  "tika-vin02t:735_0": "Athāti adhikāratthe nipāto, khoti padapūraṇe. Tesu adhikāratthena “athā”ti iminā",
  "tika-vin02t:735_1": "vimuttisukhapaṭisaṃvedanato aññaṃ adhikāraṃ dasseti. Ko panesoti? Paṭiccasamauppādamanasikāro.",
  "tika-vin02t:735_2": "Rattiyāti avayavasambandhe sāmivacanaṃ. Paṭhamanti accantasaṃyogatthe upayogavacanaṃ.",
  "tika-vin02t:735_3": "Bhagavā hi tassā rattiyā sakalampi paṭhamaṃ yāmaṃ teneva manasikārena yutto ahosīti.",
  "tika-vin02t:736_0": "Paccayākāranti avijjādipaccayadhammaṃ. Paṭiccāti paṭimukhaṃ gantvā, kāraṇasāmaggiṃ",
  "tika-vin02t:736_1": "apaṭikkhipitvāti attho. Paṭimukhagamanañca paccayassa kāraṇasāmaggiyā aṅgabhāvena",
  "tika-vin02t:736_2": "phalassa uppādanameva. Apaṭikkhipitvāti pana vinā tāya kāraṇasāmaggiyā aṅgabhāvaṃ",
  "tika-vin02t:736_3": "agantvā sayameva na uppādetīti attho. Etena kāraṇabahutā dassitā. Avijjādiekekahetusīsena",
  "tika-vin02t:736_4": "hi hetusamūho niddiṭṭho. Sahiteti samudite, avinibbhutteti attho. Avijjādiko hi paccayadhammo",
  "tika-vin02t:736_5": "sahiteyeva aññamaññaṃ avinibbhogavuttidhamme uppādeti. Iminā paccayuppannadhammabahutā",
  "tika-vin02t:736_6": "dassitā. Ubhayenapi “ekaṃ na ekato”tiādinayo dīpito hoti. Ekato hi kāraṇato na idha",
  "tika-vin02t:736_7": "kiñci ekaṃ phalamatthi, na anekaṃ, nāpi anekehi kāraṇehi ekaṃ, anekehi pana kāraṇehi",
  "tika-vin02t:736_8": "anekameva hoti. Tathā hi anekehi utupathavībījasalilasaṅkhātehi kāraṇehi anekameva",
  "tika-vin02t:736_9": "rūpagandharasādiaṅkurasaṅkhātaṃ phalamuppajjamānaṃ dissati. Yaṃ panetaṃ “avijjāpaccayā",
  "tika-vin02t:736_10": "saṅkhārā, saṅkhārapaccayā viññāṇa”nti ekekahetuphaladīpanaṃ kataṃ, tattha payojanaṃ na vijjati.",
  "tika-vin02t:737_0": "Bhagavā hi katthaci padhānattā katthaci pākaṭattā katthaci asādhāraṇattā desanāvilāsassa",
  "tika-vin02t:737_1": "ca veneyyānañca anurūpato ekameva hetuṃ vā phalaṃ vā dīpeti. “Phassapaccayā vedanā”ti",
  "tika-vin02t:737_2": "hi ekameva hetuṃ phalañcāha. Phasso hi vedanāya padhānahetu yathāphassaṃ vedanāvavatthānato.",
  "tika-vin02t:737_3": "Vedanā ca phassassa padhānaphalaṃ yathāvedanaṃ phassavavatthānato. “Semhasamuṭṭhānā",
  "tika-vin02t:737_4": "ābādhā”ti pākaṭattā ekaṃ hetuṃ āha. Pākaṭo hi ettha semho, na kammādayo. “Ye keci,",
  "tika-vin02t:737_5": "bhikkhave, akusalā dhammā, sabbete ayonisomanasikāramūlakā”ti asādhāraṇattā ekaṃ",
  "tika-vin02t:737_6": "hetuṃ āha. Asādhāraṇo hi ayonisomanasikāro akusalānaṃ, sādhāraṇāni vatthārammaṇādīnīti.",
  "tika-vin02t:737_7": "Tasmā avijjā tāvettha vijjamānesupi aññesu vatthārammaṇasahajātadhammādīsu saṅkhārakāraṇesu",
  "tika-vin02t:737_8": "“assādānupassino taṇhā pavaḍḍhatī”ti ca “avijjāsamudayā āsavasamudayo”ti ca vacanato",
  "tika-vin02t:737_9": "aññesampi taṇhādīnaṃ saṅkhārahetūnaṃ hetūti padhānattā, “avidvā, bhikkhave, avijjāgato",
  "tika-vin02t:737_10": "puññābhisaṅkhārampi abhisaṅkharotī”ti pākaṭattā asādhāraṇattā ca saṅkhārānaṃ hetubhāvena",
  "tika-vin02t:737_11": "dīpitāti veditabbā. Evaṃ sabbattha ekekahetuphaladīpane yathāsambhavaṃ nayo netabbo. Tenāhu porāṇā –",
  "tika-vin02t:738": "“Ekaṃ na ekato idha, nānekamanekatopi no ekaṃ;",
  "tika-vin02t:739": "Phalamatthi atthi pana eka-hetuphaladīpane attho”ti.",
  "tika-vin02t:740_0": "Paccetumarahatīti paṭicco. Yo hi naṃ pacceti abhisameti, tassa accantameva dukkhavūpasamāya",
  "tika-vin02t:740_1": "saṃvattati. Sammā saha ca uppādetīti samuppādo. Paccayadhammo hi attano phalaṃ uppādento",
  "tika-vin02t:740_2": "sampuṇṇameva uppādeti, na vikalaṃ. Ye ca dhamme uppādeti, te sabbe saheva uppādeti,",
  "tika-vin02t:740_3": "na ekekaṃ. Iti paṭicco ca so samuppādo cāti paṭiccasamuppādoti evampettha attho daṭṭhabbo.",
  "tika-vin02t:740_4": "Vitthāroti paṭiccasamuppādapadavaṇṇanāpapañco. Mayampi taṃ atipapañcabhayā idha na",
  "tika-vin02t:740_5": "dassayissāma, evaṃ parato vakkhamānampi vitthāraṃ. Anulomapaṭilomanti bhāvanapuṃsakaniddeso",
  "tika-vin02t:740_6": "“visamaṃ candimasūriyā parivattantī”tiādīsu viya. Svevāti so eva paccayākāro. Purimanayena",
  "tika-vin02t:740_7": "vā vuttoti “avijjāpaccayā saṅkhārā”tiādinā nayena vutto paccayākāro. Pavattiyāti",
  "tika-vin02t:740_8": "saṃsārappavattiyā. Manasi akāsīti yo yo paccayadhammo yassa yassa paccayuppannadhammassa",
  "tika-vin02t:740_9": "yathā yathā hetupaccayādinā paccayabhāvena paccayo hoti, taṃ sabbaṃ aviparītaṃ aparihāpetvā",
  "tika-vin02t:740_10": "anavasesato paccavekkhaṇavasena citte akāsīti attho.",
  "tika-vin02t:741_0": "Avijjāpaccayātiādīsu avindiyaṃ kāyaduccaritādiṃ vindatīti avijjā, vindiyaṃ kāyasucaritādiṃ",
  "tika-vin02t:741_1": "na vindatīti avijjā, dhammānaṃ aviparītasabhāvaṃ aviditaṃ karotīti avijjā, antavirahite",
  "tika-vin02t:741_2": "saṃsāre bhavādīsu satte javāpetīti avijjā, avijjamānesu javati, vijjamānesu na javatīti",
  "tika-vin02t:741_3": "avijjā, vijjāpaṭipakkhāti vā avijjā. Sā “dukkhe aññāṇa”ntiādinā catubbidhā veditabbā.",
  "tika-vin02t:741_4": "Paṭicca naṃ na vinā phalaṃ eti uppajjati ceva pavattati cāti paccayo, upakāraṭṭho",
  "tika-vin02t:741_5": "vā paccayo. Avijjā ca sā paccayo cāti avijjāpaccayo, tasmā avijjāpaccayā. Saṅkharontīti",
  "tika-vin02t:741_6": "saṅkhārā, lokiyā kusalākusalacetanā. Te puññāpuññāneñcābhisaṅkhāravasena tividhā",
  "tika-vin02t:741_7": "veditabbā. Vijānātīti viññāṇaṃ, taṃ lokiyavipākaviññāṇavasena bāttiṃsavidhaṃ. Namatīti",
  "tika-vin02t:741_8": "nāmaṃ, vedanādikkhandhattayaṃ. Ruppatīti rūpaṃ, bhūtarūpaṃ cakkhādiupādārūpañca.",
  "tika-vin02t:741_9": "Āyatanti, āyatañca saṃsāradukkhaṃ nayatīti āyatanaṃ. Phusatīti phasso. Vedayatīti",
  "tika-vin02t:741_10": "vedanā. Idampi dvayaṃ dvāravasena chabbidhaṃ, vipākavasena gahaṇe bāttiṃsavidhaṃ.",
  "tika-vin02t:741_11": "Tassati paritassatīti taṇhā, sā kāmataṇhādivasena saṅkhepato tividhā, vitthārato",
  "tika-vin02t:741_12": "aṭṭhasatavidhā ca. Upādiyatīti upādānaṃ, taṃ kāmupādānādivasaena catubbidhaṃ.",
  "tika-vin02t:742_0": "Bhavati bhāvayati cāti bhavo, so kammopapattibhedato duvidho. Jananaṃ jāti. Jīraṇaṃ",
  "tika-vin02t:742_1": "jarā. Maranti tenāti maraṇaṃ. Socanaṃ soko. Paridevanaṃ paridevo. Dukkhayatīti dukkhaṃ.",
  "tika-vin02t:742_2": "Uppādaṭṭhitivasena dvedhā khanatīti vā dukkhaṃ. Dummanassa bhāvo domanassaṃ. Bhuso",
  "tika-vin02t:742_3": "āyāso upāyāso. Sambhavantīti nibbattanti. Na kevalañca sokādīheva, atha kho sabbapadehi",
  "tika-vin02t:742_4": "“sambhavantī”ti padassa yojanā kātabbā. Evañhi avijjāpaccayā saṅkhārā sambhavantīti",
  "tika-vin02t:742_5": "paccayapaccayuppannavavatthānaṃ dassitaṃ hoti. Tenevāha “avijjāpaccayā saṅkhārā sambhavantīti",
  "tika-vin02t:742_6": "iminā nayena sabbapadesu attho veditabbo”ti. Evametassa…pe… samudayo hotīti ettha",
  "tika-vin02t:742_7": "pana ayamattho. Evanti niddiṭṭhanayanidassanaṃ. Tena avijjādīheva kāraṇehi, na issaranimmānādīhīti",
  "tika-vin02t:742_8": "dasseti. Etassāti yathāvuttassa. Kevalassāti asammissassa, sakalassa vā. Dukkhakkhandhassāti",
  "tika-vin02t:742_9": "dukkhasamūhassa, na sattassa nāpi subhasukhādīnaṃ. Samudayo hotīti nibbatti sambhavati.",
  "tika-vin02t:743_0": "Accantameva saṅkhārehi virajjati etenāti virāgo, ariyamaggoti āha “virāgasaṅkhātena",
  "tika-vin02t:743_1": "maggenā”ti. Asesaṃ nirodhā asesanirodhā, asesetvā nissesetvā nirodhā samucchindanā",
  "tika-vin02t:743_2": "anusayappahānavasena aggamaggena avijjāya accantasamugghātatoti attho. Yadipi heṭṭhimamaggehipi",
  "tika-vin02t:743_3": "pahīyamānā avijjā accantasamugghātavaseneva pahīyati, tathāpi na anavasesato pahīyati.",
  "tika-vin02t:743_4": "Apāyagamanīyā hi avijjā paṭhamamaggena pahīyati, tathā sakideva imasmiṃ loke sabbattha",
  "tika-vin02t:743_5": "ca anariyabhūmiyaṃ upapattiyā paccayabhūtā avijjā yathākkamaṃ dutiyatatiyamaggehi",
  "tika-vin02t:743_6": "pahīyati, na itarāti, arahattamaggeneva pana sā anavasesaṃ pahīyatīti. Anuppādanirodho",
  "tika-vin02t:743_7": "hotīti sabbesaṃ saṅkhārānaṃ anavasesaṃ anuppādanirodho hoti. Heṭṭhimena hi maggattayena",
  "tika-vin02t:743_8": "keci saṅkhārā nirujjhanti, keci na nirujjhanti avijjāya sāvasesanirodhā, aggamaggena",
  "tika-vin02t:743_9": "panassā anavasesanirodhā na keci saṅkhārā na nirujjhantīti. Evaṃ niruddhānanti evaṃ",
  "tika-vin02t:743_10": "anuppādanirodhena niruddhānaṃ. Kevala-saddo niravasesavācako ca hoti “kevalā aṅgamagadhā”tiādīsu.",
  "tika-vin02t:743_11": "Asammissavācako ca “kevalā sālayo”tiādīsu. Tasmā ubhayathāpi atthaṃ vadati “sakalassa,",
  "tika-vin02t:743_12": "suddhassa vā”ti. Tattha sakalassāti anavasesassa sabbabhavādigatassa. Sattavirahitassāti",
  "tika-vin02t:743_13": "paraparikappitajīvarahitassa.",
  "tika-vin02t:744_0": "Apicettha kiñcāpi “avijjānirodhā saṅkhāranirodho, saṅkhāranirodhā viññāṇanirodho”ti",
  "tika-vin02t:744_1": "ettāvatāpi sakalassa dukkhakkhandhassa anavasesato nirodho vutto hoti, tathāpi yathā",
  "tika-vin02t:744_2": "anulome yassa yassa paccayadhammassa atthitāya yo yo paccayuppannadhammo na nirujjhati",
  "tika-vin02t:744_3": "pavattati evāti imassa atthassa dassanatthaṃ “avijjāpaccayā saṅkhārā…pe… samudayo",
  "tika-vin02t:744_4": "hotī”ti vuttaṃ. Evaṃ tappaṭipakkhato tassa tassa paccayassa abhāve so so paccayuppannadhammo",
  "tika-vin02t:744_5": "nirujjhati na pavattatīti dassanatthaṃ idha “avijjānirodhā saṅkhāranirodho, saṅkhāranirodhā",
  "tika-vin02t:744_6": "viññāṇanirodho, viññāṇanirodhā nāmarūpanirodho…pe… dukkhakkhandhassa nirodho hotī”ti",
  "tika-vin02t:744_7": "vuttaṃ, na pana anulome viya kālattayapariyāpannassa dukkhakkhandhassa nirodhadassanatthaṃ.",
  "tika-vin02t:744_8": "Anāgatasseva hi ariyamaggabhāvanāya asati uppajjanārahassa dukkhakkhandhassa ariyamaggabhāvanāya",
  "tika-vin02t:744_9": "nirodho icchitoti ayampi viseso veditabbo.",
  "tika-vin02t:745_0": "Yadā haveti ettha haveti byattanti imasmiṃ atthe nipāto. Keci pana “haveti āhave",
  "tika-vin02t:745_1": "yuddhe”ti atthaṃ vadanti, “yodhetha māraṃ paññāvudhenā”ti hi vacanato kilesamārena",
  "tika-vin02t:745_2": "yujjhanasamayeti tesaṃ adhippāyo. Ārammaṇūpanijjhānalakkhaṇenāti ārammaṇūpanijjhānasabhāvena.",
  "tika-vin02t:745_3": "Lakkhaṇūpanijjhānalakkhaṇenāti etthāpi eseva nayo. Tattha ārammaṇūpanijjhānaṃ nāma",
  "tika-vin02t:745_4": "aṭṭha samāpattiyo kasiṇārammaṇassa upanijjhāyanato. Lakkhaṇūpanijjhānaṃ nāma vipassanāmaggaphalāni.",
  "tika-vin02t:745_5": "Vipassanā hi tīṇi lakkhaṇāni upanijjhāyatīti lakkhaṇūpanijjhānaṃ, maggo vipassanāya",
  "tika-vin02t:745_6": "āgatakiccaṃ sādhetīti lakkhaṇūpanijjhānaṃ, phalaṃ tathalakkhaṇaṃ nirodhasaccaṃ upanijjhāyatīti",
  "tika-vin02t:745_7": "lakkhaṇūpanijjhānaṃ. No kallo pañhoti ayutto pañho, duppañho esoti attho. Ādisaddena –",
  "tika-vin02t:746_0": "“Phusatīti ahaṃ na vadāmi. Phusatīti cāhaṃ vadeyyaṃ, tatrassa kallo pañho ‘ko nu",
  "tika-vin02t:746_1": "kho, bhante, phusatī’ti? Evañcāhaṃ na vadāmi, evaṃ maṃ avadantaṃ yo evaṃ puccheyya",
  "tika-vin02t:746_2": "‘kiṃpaccayā nu kho, bhante, phasso’ti, esa kallo pañho. Tatra kallaṃ veyyākaraṇaṃ",
  "tika-vin02t:746_3": "‘saḷāyatanapaccayā phasso, phassapaccayā vedanā’ti. Ko nu kho, bhante, vedayatīti?",
  "tika-vin02t:746_4": "No kallo pañhoti bhagavā avoca, vedayatīti ahaṃ na vadāmi, vedayatīti cāhaṃ vadeyyaṃ,",
  "tika-vin02t:746_5": "tatrassa kallo pañho ‘ko nu kho, bhante, vedayatī’ti? Evañcāhaṃ na vadāmi. Evaṃ maṃ",
  "tika-vin02t:746_6": "avadantaṃ yo evaṃ puccheyya ‘kiṃpaccayā nu kho, bhante, vedanā’ti, esa kallo pañho.",
  "tika-vin02t:746_7": "Tatra kallaṃ veyyākaraṇaṃ ‘phassapaccayā vedanā, vedanāpaccayā taṇhā”’ti –",
  "tika-vin02t:747": "Evamādiṃ pāḷisesaṃ saṅgaṇhāti.",
  "tika-vin02t:748_0": "Ādinā ca nayenāti ettha ādi-saddena pana “katamā nu kho, bhante, jāti, kassa ca panāyaṃ",
  "tika-vin02t:748_1": "jātīti. ‘No kallo pañho’ti bhagavā avocā”ti evamādiṃ saṅgaṇhāti. Nanu cettha “katamaṃ",
  "tika-vin02t:748_2": "nu kho, bhante, jarāmaraṇa”nti idaṃ supucchitanti? Kiñcāpi supucchitaṃ, yathā pana",
  "tika-vin02t:748_3": "satasahassagghanake suvaṇṇathālake vaḍḍhitassa subhojanassa matthake āmalakamatte",
  "tika-vin02t:748_4": "gūthapiṇḍe ṭhapite sabbaṃ bhojanaṃ dubbhojanaṃ hoti chaḍḍetabbaṃ, evameva “kassa",
  "tika-vin02t:748_5": "ca panidaṃ jarāmaraṇa”nti iminā sattūpaladdhivādapadena gūthapiṇḍena taṃ bhojanaṃ",
  "tika-vin02t:748_6": "dubbhojanaṃ viya ayampi sabbo duppañho jātoti.",
  "tika-vin02t:749_0": "Soḷasa kaṅkhāti “ahosiṃ nu kho ahaṃ atītamaddhānaṃ, na nu kho ahosiṃ, kiṃ nu kho",
  "tika-vin02t:749_1": "ahosiṃ, kathaṃ nu kho ahosiṃ, kiṃ hutvā kiṃ ahosiṃ nu kho ahaṃ atītamaddhānaṃ, bhavissāmi",
  "tika-vin02t:749_2": "nu kho ahaṃ anāgatamaddhānaṃ, na nu kho bhavissāmi, kiṃ nu kho bhavissāmi, kathaṃ",
  "tika-vin02t:749_3": "nu kho bhavissāmi, kiṃ hutvā kiṃ bhavissāmi nu kho ahaṃ anāgatamaddhānaṃ, ahaṃ nu",
  "tika-vin02t:749_4": "khosmi, no nu khosmi, kiṃ nu khosmi, kathaṃ nu khosmi, ayaṃ nu kho satto kuto āgato,",
  "tika-vin02t:749_5": "so kuhiṃ gāmī bhavissatī”ti evamāgatā atītānāgatapaccuppannavisayā soḷasavidhā kaṅkhā.",
  "tika-vin02t:750_0": "Tattha ahosiṃ nu kho, na nu khoti sassatākārañca adhiccasamuppattiākārañca nissāya",
  "tika-vin02t:750_1": "atīte attano vijjamānatañca avijjamānatañca kaṅkhati, kiṃ kāraṇanti na vattabbaṃ.",
  "tika-vin02t:750_2": "Ummattako viya hi bālaputhujjano yathā tathā vā pavattati. Apica ayonisomanasikāroyevettha",
  "tika-vin02t:750_3": "kāraṇaṃ. Evaṃ ayonisomanasikārassa pana kiṃ kāraṇanti? Sveva puthujjanabhāvo ariyānaṃ",
  "tika-vin02t:750_4": "adassanādīni vā. Nanu ca puthujjanopi yoniso manasi karotīti. Ko vā evamāha “na manasi",
  "tika-vin02t:750_5": "karotī”ti. Na pana tattha puthujjanabhāvo kāraṇaṃ, saddhammasavanakalyāṇamittādīni",
  "tika-vin02t:750_6": "tattha kāraṇāni. Na hi macchamaṃsādīni attano pakatiyā sugandhāni, abhisaṅkhārapaccayā",
  "tika-vin02t:750_7": "pana sugandhānipi honti.",
  "tika-vin02t:751": "Kiṃ nu kho ahosinti jātiliṅgupapattiyo nissāya “khattiyo nu kho ahosiṃ, brāhmaṇavessasuddagahaṭṭhapabbajitadevamanussānaṃ aññataro”ti kaṅkhati.",
  "tika-vin02t:752_0": "Kathaṃ nu khoti saṇṭhānākāraṃ nissāya “dīgho nu kho ahosiṃ, rassaodātakaṇhappamāṇikaappamāṇikādīnaṃ",
  "tika-vin02t:752_1": "aññataro”ti kaṅkhati. Keci pana “issaranimmānādiṃ nissāya ‘kena nu kho kāraṇena ahosi’nti",
  "tika-vin02t:752_2": "hetuto kaṅkhatī”ti vadanti.",
  "tika-vin02t:753_0": "Kiṃ hutvā kiṃ ahosinti jātiādīni nissāya “khattiyo hutvā nu kho brāhmaṇo ahosiṃ…pe…",
  "tika-vin02t:753_1": "devo hutvā manusso”ti attano paramparaṃ kaṅkhati. Sabbattheva pana addhānanti kālādhivacanametaṃ,",
  "tika-vin02t:753_2": "tañca bhummatthe upayogavacanaṃ daṭṭhabbaṃ.",
  "tika-vin02t:754": "Bhavissāmi nu kho, na nu khoti sassatākārañca ucchedākārañca nissāya anāgate attano vijjamānatañca avijjamānatañca kaṅkhati. Sesamettha vuttanayameva.",
  "tika-vin02t:755_0": "Ahaṃ nu khosmīti attano atthibhāvaṃ kaṅkhati. Yuttaṃ panetanti? Yuttaṃ ayuttanti",
  "tika-vin02t:755_1": "kā ettha cintā. Apicettha idaṃ vatthumpi udāharanti, cūḷamātāya kira putto muṇḍo,",
  "tika-vin02t:755_2": "mahāmātāya putto amuṇḍo. Taṃ suttaṃ muṇḍesuṃ. So uṭṭhāya “ahaṃ nu kho cūḷamātāya",
  "tika-vin02t:755_3": "putto”ti cintesi. Evaṃ “ahaṃ nu khosmī”ti kaṅkhā hoti.",
  "tika-vin02t:756_0": "No nu khosmīti attano natthibhāvaṃ kaṅkhati. Tatrāpi idaṃ vatthu – eko kira macche",
  "tika-vin02t:756_1": "gaṇhanto udake ciraṭṭhānena sītibhūtaṃ attano ūruṃ “maccho”ti cintetvā pahari. Aparo",
  "tika-vin02t:756_2": "susānapasse khettaṃ rakkhanto bhīto saṅkuṭito sayi. So paṭibujjhitvā attano jaṇṇukāni",
  "tika-vin02t:756_3": "“dve yakkhā”ti cintetvā pahari, evaṃ “no nu khosmī”ti kaṅkhati.",
  "tika-vin02t:757_0": "Kiṃ nu khosmīti khattiyova samāno attano khattiyabhāvaṃ kaṅkhati kaṇṇo viya sūtaputtasaññī.",
  "tika-vin02t:757_1": "Esa nayo sesesu. Devo pana samāno devabhāvaṃ ajānanto nāma natthi. Sopi pana “ahaṃ",
  "tika-vin02t:757_2": "rūpī nu kho arūpī nu kho”tiādinā nayena kaṅkhati. Khattiyādayo kasmā na jānantīti",
  "tika-vin02t:757_3": "ce? Appaccakkhā tesaṃ tattha tattha kule uppatti. Gahaṭṭhāpi ca pātalikādayo pabbajitasaññino.",
  "tika-vin02t:757_4": "Pabbajitāpi “kuppaṃ nu kho me kamma”ntiādinā nayena gahaṭṭhasaññino. Manussāpi ca",
  "tika-vin02t:757_5": "ekacce rājāno viya attani devasaññino honti.",
  "tika-vin02t:758_0": "Kathaṃ nu khosmīti vuttanayameva. Kevalañhettha abbhantare jīvo nāma atthīti gahetvā",
  "tika-vin02t:758_1": "tassa saṇṭhānākāraṃ nissāya “dīgho nu khosmi, rassacaturassachaḷaṃsaaṭṭhaṃsasoḷasaṃsādīnaṃ",
  "tika-vin02t:758_2": "aññatarappakāro”ti kaṅkhanto “kathaṃ nu khosmī”ti kaṅkhatīti veditabbo. Sarīrasaṇṭhānaṃ",
  "tika-vin02t:758_3": "pana paccuppannaṃ ajānanto nāma natthi.",
  "tika-vin02t:759": "Kuto āgato, so kuhiṃ gāmī bhavissatīti attabhāvassa āgatigatiṭṭhānaṃ kaṅkhati.",
  "tika-vin02t:760": "Vapayantīti viapayanti, ikāralopenāyaṃ niddeso. Byapayantīti vuttaṃ hoti. Tenāha “vapayanti apagacchantī”ti. Apagamanañca anuppattinirodhavasenāti āha “nirujjhantī”ti.",
  "tika-vin02t:761_0": "3. Kadā panassa bodhipakkhiyadhammā catusaccadhammā vā pātubhavanti uppajjanti pakāsantīti?",
  "tika-vin02t:761_1": "Vipassanāmaggañāṇesu pavattamānesu. Tattha vipassanāñāṇe tāva vipassanāñāṇasampayuttā",
  "tika-vin02t:761_2": "satiādayo vipassanāñāṇañca yathārahaṃ attano attano visayesu tadaṅgappahānavasena",
  "tika-vin02t:761_3": "subhasaññādike pajahantā kāyānupassanādivasena visuṃ visuṃ uppajjanti. Maggakkhaṇe",
  "tika-vin02t:761_4": "pana te nibbānamālambitvā samucchedavasena paṭipakkhe pajahantā catūsupi ariyasaccesu",
  "tika-vin02t:761_5": "asammohapaṭivedhasādhanavasena sakideva uppajjanti. Evaṃ tāvettha bodhipakkhiyadhammānaṃ",
  "tika-vin02t:761_6": "uppajjanaṭṭhena pātubhāvo veditabbo. Ariyasaccadhammānaṃ pana lokiyānaṃ vipassanākkhaṇe",
  "tika-vin02t:761_7": "vipassanāya ārammaṇakaraṇavasena lokuttarānaṃ tadadhimuttatāvasena maggakkhaṇe nirodhasaccassa",
  "tika-vin02t:761_8": "ārammaṇābhisamayavasena sabbesampi kiccābhisamayavasena pākaṭabhāvato pakāsanaṭṭhena",
  "tika-vin02t:761_9": "pātubhāvo veditabbo.",
  "tika-vin02t:762_0": "Iti bhagavā satipi sabbākārena sabbadhammānaṃ attano ñāṇassa pākaṭabhāve paṭiccasamuppādamukhena",
  "tika-vin02t:762_1": "vipassanābhinivesassa katattā nipuṇagambhīrasududdasatāya paccayākārassa taṃ paccavekkhitvā",
  "tika-vin02t:762_2": "uppannabalavasomanasso paṭipakkhasamucchedavibhāvanena saddhiṃ attano tadabhisamayānubhāvadīpakamevettha udānaṃ udānesi.",
  "tika-vin02t:763": "“Kāmā te paṭhamā senā”tiādinā nayena vuttappakāraṃ mārasenanti –",
  "tika-vin02t:764": "“Kāmā te paṭhamā senā, dutiyā arati vuccati;",
  "tika-vin02t:765": "Tatiyā khuppipāsā te, catutthī taṇhā pavuccati.",
  "tika-vin02t:766": "“Pañcamī thinamiddhaṃ te, chaṭṭhā bhīrū pavuccati;",
  "tika-vin02t:767": "Sattamī vicikicchā te, makkho thambho ca aṭṭhamā.",
  "tika-vin02t:768": "“Lābho siloko sakkāro, micchāladdho ca yo yaso;",
  "tika-vin02t:769": "Yo cattānaṃ samukkaṃse, pare ca avajānati.",
  "tika-vin02t:770": "“Esā namuci te senā, kaṇhassābhippahārinī;",
  "tika-vin02t:771": "Na naṃ asūro jināti, jetvā ca labhate sukha”nti. –",
  "tika-vin02t:772": "Iminā nayena vuttappakāraṃ mārasenaṃ.",
  "tika-vin02t:773_0": "Tattha yasmā āditova agāriyabhūte satte vatthukāmesu kilesakāmā mohayanti, te abhibhuyya",
  "tika-vin02t:773_1": "anagāriyabhāvaṃ upagatānaṃ pantesu vā senāsanesu aññataraññataresu vā adhikusalesu",
  "tika-vin02t:773_2": "dhammesu arati uppajjati. Vuttampi cetaṃ “pabbajitena kho, āvuso, abhirati dukkarā”ti.",
  "tika-vin02t:773_3": "Tato te parapaṭibaddhajīvikattā khuppipāsā bādhati, tāya bādhitānaṃ pariyesana taṇhā",
  "tika-vin02t:773_4": "cittaṃ kilamayati, atha nesaṃ kilantacittānaṃ thinamiddhaṃ okkamati, tato visesamanadhigacchantānaṃ",
  "tika-vin02t:773_5": "durabhisambhavesu araññavanapatthesu senāsanesu viharataṃ utrāsasaññitā bhīru jāyati,",
  "tika-vin02t:773_6": "tesaṃ ussaṅkitaparisaṅkitānaṃ dīgharattaṃ vivekarasamanassādayamānānaṃ viharataṃ",
  "tika-vin02t:773_7": "“na siyā nu kho esa maggo”ti paṭipattiyaṃ vicikicchā uppajjati, taṃ vinodetvā viharataṃ",
  "tika-vin02t:773_8": "appamattakena visesādhigamena mānamakkhathambhā jāyanti, tepi vinodetvā viharataṃ",
  "tika-vin02t:773_9": "tato adhikataraṃ visesādhigamaṃ nissāya lābhasakkārasilokā uppajjanti, lābhādimucchitā",
  "tika-vin02t:773_10": "dhammapatirūpakāni pakāsentā micchāyasaṃ adhigantvā tattha ṭhitā jātiādīhi attānaṃ",
  "tika-vin02t:773_11": "ukkaṃsenti paraṃ vambhenti, tasmā kāmādīnaṃ paṭhamasenādibhāvo veditabbo.",
  "tika-vin02t:774_0": "Evametaṃ dasavidhaṃ senaṃ uddisitvā yasmā sā kaṇhadhammasamannāgatattā kaṇhassa namucino",
  "tika-vin02t:774_1": "upakārāya saṃvattati, tasmā naṃ “tava senā”ti niddisantena “esā namuci te senā, kaṇhassābhippahārinī”ti",
  "tika-vin02t:774_2": "vuttaṃ. Tattha abhippahārinīti samaṇabrāhmaṇānaṃ ghātanī nippothanī, antarāyakarīti",
  "tika-vin02t:774_3": "attho. Na naṃ asūro jināti, jetvā ca labhate sukhanti evaṃ tava senaṃ asūro kāye",
  "tika-vin02t:774_4": "ca jīvite ca sāpekkho puriso na jināti, sūro pana jināti, jetvā ca maggasukhaṃ phalasukhañca",
  "tika-vin02t:774_5": "adhigacchatīti attho. Sopi brāhmaṇoti sopi khīṇāsavabrāhmaṇo.",
  "tika-vin02t:775_0": "Idāni “tena kho pana samayena bhagavā sattāhaṃ ekapallaṅkena nisinno hoti vimuttisukhapaṭisaṃvedī.",
  "tika-vin02t:775_1": "Atha kho bhagavā tassa sattāhassa accayena tamhā samādhimhā vuṭṭhahitvā rattiyā paṭhamaṃ",
  "tika-vin02t:775_2": "yāmaṃ paṭiccasamuppādaṃ anulomaṃ sādhukaṃ manasākāsi. Rattiyā majjhimaṃ yāmaṃ paṭiccasamuppādaṃ",
  "tika-vin02t:775_3": "paṭilomaṃ sādhukaṃ manasākāsi. Rattiyā pacchimaṃ yāmaṃ paṭiccasamuppādaṃ anulomapaṭilomaṃ",
  "tika-vin02t:775_4": "sādhukaṃ manasākāsī”ti evaṃ vuttāya udānapāḷiyā imissā ca khandhakapāḷiyā avirodhaṃ",
  "tika-vin02t:775_5": "dassetuṃ “udāne panā”tiādi āraddhaṃ. Ettha tassa vasenāti tassa paccayākārapajānanassa",
  "tika-vin02t:775_6": "paccayakkhayādhigamassa ca vasena. Ekekameva koṭṭhāsanti anulomapaṭilomesu ekekameva",
  "tika-vin02t:775_7": "koṭṭhāsaṃ. Pāṭipadarattiyā evaṃ manasākāsīti rattiyā tīsupi yāmesu anulomapaṭilomaṃyeva",
  "tika-vin02t:775_8": "manasākāsi. Bhagavā kira ṭhapetvā ratanagharasattāhaṃ sesesu chasu sattāhesu antarantarā",
  "tika-vin02t:775_9": "dhammaṃ paccavekkhitvā yebhuyyena vimuttisukhapaṭisaṃvedī vihāsi, ratanagharasattāhe",
  "tika-vin02t:775_10": "pana abhidhammapavicayavaseneva vihāsi. Tasmā antarantarā dhammapaccavekkhaṇavasena",
  "tika-vin02t:775_11": "uppāditamanasikāresu pāṭipadarattiyā uppāditaṃ manasikāraṃ sandhāya imissaṃ khandhakapāḷiyaṃ",
  "tika-vin02t:775_12": "evaṃ vuttanti adhippāyo.",
  "tika-vin02t:776": "Bodhikathāvaṇṇanā niṭṭhitā.",
  "tika-vin02t:777": "Ajapālakathāvaṇṇanā",
  "tika-vin02t:778_0": "4. Tassa sattāhassa accayenāti pallaṅkasattāhassa apagamanena. Tamhā samādhimhā vuṭṭhahitvāti",
  "tika-vin02t:778_1": "tato arahattaphalasamāpattisamādhito yathākālaparicchedaṃ vuṭṭhahitvā. Aññepi buddhattakarāti",
  "tika-vin02t:778_2": "visākhapuṇṇamito paṭṭhāya rattindivaṃ evaṃ niccasamāhitabhāvahetubhūtānaṃ buddhaguṇānaṃ",
  "tika-vin02t:778_3": "upari aññepi buddhattasādhakā. “Ayaṃ buddho”ti buddhabhāvassa paresaṃ vibhāvanā dhammā",
  "tika-vin02t:778_4": "kiṃ nu kho santīti yojanā. Ekaccānaṃ devatānanti yā adhigatamaggā sacchikatanirodhā",
  "tika-vin02t:778_5": "ekapadesena buddhaguṇe jānanti, tā ṭhapetvā tadaññāsaṃ devatānaṃ. Animisehīti dhammapītivipphāravasena",
  "tika-vin02t:778_6": "pasādavibhāvaniccaladalatāya nimesarahitehi. Ratanacaṅkameti devatāhi māpite ratanamayacaṅkame.",
  "tika-vin02t:778_7": "“Ratanabhūtānaṃ sattannaṃ pakaraṇānaṃ tattha ca anuttarassa dhammaratanassa sammasanena",
  "tika-vin02t:778_8": "taṃ ṭhānaṃ ratanagharacetiyaṃ nāma jāta”ntipi vadanti. Teneva aṭṭhasāliniyaṃ “ratanagharaṃ",
  "tika-vin02t:778_9": "nāma na ratanamayaṃ gehaṃ, sattannaṃ pana pakaraṇānaṃ sammasitaṭṭhānaṃ ratanagharanti",
  "tika-vin02t:778_10": "veditabba”nti vuttaṃ.",
  "tika-vin02t:779_0": "Kasmā panāyaṃ ajapālanigrodho nāma jātoti āha “tassa kirā”tiādi. Keci pana “yasmā",
  "tika-vin02t:779_1": "tattha vede sajjhāyituṃ asamatthā mahallakabrāhmaṇā pākāraparikkhepayuttāni nivesanāni",
  "tika-vin02t:779_2": "katvā sabbe vasiṃsu, tasmāssa ‘ajapālanigrodho’ti nāmaṃ jāta”nti vadanti. Tatrāyaṃ",
  "tika-vin02t:779_3": "vacanattho – na japantīti ajapā, mantānaṃ anajjhāyakāti attho. Ajapā lanti ādiyanti",
  "tika-vin02t:779_4": "nivāsaṃ etthāti ajapāloti. Apare pana vadanti “yasmā majjhanhike samaye anto paviṭṭhe",
  "tika-vin02t:779_5": "aje attano chāyāya pāleti rakkhati, tasmā ‘ajapālo’tissa nāmaṃ ruḷha”nti. Sabbathāpi",
  "tika-vin02t:779_6": "nāmametaṃ tassa rukkhassa.",
  "tika-vin02t:780_0": "Vimuttisukhaṃ paṭisaṃvedentoti dhammaṃ vicinantoyeva antarantarā vimuttisukhañca",
  "tika-vin02t:780_1": "paṭisaṃvedento. “Dhammaṃ vicinanto vimuttisukhañca paṭisaṃvedento”ti evaṃ vā ettha",
  "tika-vin02t:780_2": "pāṭho gahetabbo. Udānaṭṭhakathāyampi hi ayameva pāṭho. Dhammaṃ vicinanto cettha evaṃ",
  "tika-vin02t:780_3": "abhidhamme nayamaggaṃ sammasi paṭhamaṃ dhammasaṅgaṇīpakaraṇaṃ nāma, tato vibhaṅgappakaraṇaṃ,",
  "tika-vin02t:780_4": "dhātukathāpakaraṇaṃ, puggalapaññattippakaraṇaṃ, kathāvatthuṃ nāma, yamakaṃ nāma,",
  "tika-vin02t:780_5": "tato mahāpakaraṇaṃ paṭṭhānaṃ nāmāti. Tatthassa saṇhasukhumaṭṭhānamhi citte otiṇṇe",
  "tika-vin02t:780_6": "pīti uppajji, pītiyā uppannāya lohitaṃ pasīdi, lohite pasanne chavi pasīdi, chaviyā",
  "tika-vin02t:780_7": "pasannāya puratthimakāyato kūṭāgārādippamāṇā rasmiyo uṭṭhahitvā ākāse pakkhandaṃ",
  "tika-vin02t:780_8": "chaddantanāgakulaṃ viya pācīnadisāya anantāni cakkavāḷāni pakkhandā. Pacchimakāyato",
  "tika-vin02t:780_9": "uṭṭhahitvā pacchimadisāya, dakkhiṇaṃsakūṭato uṭṭhahitvā dakkhiṇadisāya, vāmaṃsakūṭato",
  "tika-vin02t:780_10": "uṭṭhahitvā uttaradisāya anantāni cakkavāḷāni pakkhandā. Pādatalehi pavāḷaṅkuravaṇṇā",
  "tika-vin02t:780_11": "rasmiyo nikkhamitvā mahāpathaviṃ vinibbijjha udakaṃ dvidhā bhinditvā vātakkhandhaṃ",
  "tika-vin02t:780_12": "padāletvā ajaṭākāsaṃ pakkhandā. Sīsato saṃparivattiyamānaṃ maṇidāmaṃ viya nīlavaṇṇarasmivaṭṭi",
  "tika-vin02t:780_13": "uṭṭhahitvā cha devaloke vinivijjhitvā nava brahmaloke atikkamma ajaṭākāsaṃ pakkhandā.",
  "tika-vin02t:780_14": "Tasmiṃ divase aparimāṇesu cakkavāḷesu aparimāṇā sattā sabbe suvaṇṇavaṇṇāva ahesuṃ.",
  "tika-vin02t:780_15": "Taṃ divasañca pana bhagavato sarīrā nikkhantā yāvajjadivasāpi kira tā rasmiyo anantalokadhātuyo",
  "tika-vin02t:780_16": "gacchantiyeva. Na kevalañca imasmiṃyeva sattāhe dhammaṃ vicinantassa sarīrato rasmiyo",
  "tika-vin02t:780_17": "nikkhamiṃsu, atha kho ratanagharasattāhepi paṭṭhānaṃ sammasantassa evameva sarīrato",
  "tika-vin02t:780_18": "rasmiyo nikkhantā evāti veditabbaṃ.",
  "tika-vin02t:781": "Vuttañhetaṃ aṭṭhasāliniyaṃ –",
  "tika-vin02t:782_0": "“Imesu ca ekavīsatiyā divasesu ekadivasepi satthu sarīrato rasmiyo na nikkhantā,",
  "tika-vin02t:782_1": "catutthe pana sattāhe pacchimuttarāya disāya ratanaghare nisīdi. Tattha dhammasaṅgaṇiṃ",
  "tika-vin02t:782_2": "sammasantassapi sarīrato rasmiyo na nikkhantā. Vibhaṅgappakaraṇaṃ, dhātukathaṃ, puggalapaññattiṃ,",
  "tika-vin02t:782_3": "kathāvatthuppakaraṇaṃ, yamakappakaraṇaṃ sammasantassapi rasmiyo na nikkhantā. Yadā",
  "tika-vin02t:782_4": "pana mahāpakaraṇaṃ oruyha ‘hetupaccayo ārammaṇapaccayo…pe… avigatapaccayo’ti sammasanaṃ",
  "tika-vin02t:782_5": "ārabhi, athassa catuvīsatisamantapaṭṭhānaṃ sammasantassa ekantato sabbaññutaññāṇaṃ",
  "tika-vin02t:782_6": "mahāpakaraṇe okāsaṃ labhi. Yathā hi timirapiṅgalamahāmaccho caturāsītiyojanasahassagambhīre",
  "tika-vin02t:782_7": "mahāsamuddeyeva okāsaṃ labhati, evameva sabbaññutaññāṇaṃ ekantato mahāpakaraṇeyeva okāsaṃ labhi.",
  "tika-vin02t:783_0": "“Satthu evaṃ laddhokāsena sabbaññutaññāṇena yathāsukhaṃ saṇhasukhumadhammaṃ sammasantassa",
  "tika-vin02t:783_1": "sarīrato nīlapītalohitodātamañjiṭṭhapabhassaravasena chabbaṇṇarasmiyo nikkhamiṃsu.",
  "tika-vin02t:783_2": "Kesamassūhi ceva akkhīnañca nīlaṭṭhānehi nīlarasmiyo nikkhamiṃsu, yāsaṃ vasena gaganatalaṃ",
  "tika-vin02t:783_3": "añjanacuṇṇasamokiṇṇaṃ viya umāpupphanīluppaladalasañchannaṃ viya vītipatantamaṇitālavaṇṭaṃ",
  "tika-vin02t:783_4": "viya sampasāritamecakapaṭaṃ viya ca ahosi. Chavito ceva akkhīnañca pītaṭṭhānehi pītarasmiyo",
  "tika-vin02t:783_5": "nikkhamiṃsu, yāsaṃ vasena disābhāgā suvaṇṇarasanisiñcamānā viya suvaṇṇapaṭapasāritā",
  "tika-vin02t:783_6": "viya kuṅkumacuṇṇakaṇikārapupphasamparikiṇṇā viya ca virociṃsu. Maṃsalohitehi ceva",
  "tika-vin02t:783_7": "akkhīnañca rattaṭṭhānehi lohitarasmiyo nikkhamiṃsu, yāsaṃ vasena disābhāgā cīnapiṭṭhacuṇṇarañjitā",
  "tika-vin02t:783_8": "viya supakkalākhārasanisiñcamānā viya rattakambalaparikkhittā viya jayasumanapāribaddhakabandhujīvakakusumasamparikiṇṇā",
  "tika-vin02t:783_9": "viya ca virociṃsu. Aṭṭhīhi ceva dantehi ca akkhīnañca setaṭṭhānehi odātarasmiyo nikkhamiṃsu,",
  "tika-vin02t:783_10": "yāsaṃ vasena disābhāgā rajatakuṭehi āsiñcamānakhīradhārāsamparikiṇṇā viya pasāritarajatapaṭavitānā",
  "tika-vin02t:783_11": "viya vītipatantarajatatālavaṇṭā viya kundakumudasindhuvārasumanamallikādikusumasañchannā",
  "tika-vin02t:783_12": "viya ca virociṃsu. Mañjiṭṭhapabhassarā pana tamhā tamhā sarīrappadesā nikkhamiṃsu.",
  "tika-vin02t:783_13": "Iti tā chabbaṇṇarasmiyo nikkhamitvā ghanamahāpathaviṃ gaṇhiṃsu.",
  "tika-vin02t:784_0": "“Catunahutādhikadviyojanasatasahassabahalā mahāpathavī niddhantasuvaṇṇapiṇḍi viya",
  "tika-vin02t:784_1": "ahosi. Pathaviṃ bhinditvā heṭṭhā udakaṃ gaṇhiṃsu. Pathavīsandhārakaṃ aṭṭhanahutādhikacatuyojanasatasahassabahalaṃ",
  "tika-vin02t:784_2": "udakaṃ suvaṇṇakalasehi āsiñcamānavilīnasuvaṇṇaṃ viya ahosi. Udakaṃ vinivijjhitvā",
  "tika-vin02t:784_3": "vātaṃ aggahesuṃ. Channavutādhikanavayojanasatasahassabahalo vāto samussitasuvaṇṇakkhandho",
  "tika-vin02t:784_4": "viya ahosi. Vātaṃ vinivijjhitvā heṭṭhā ajaṭākāsaṃ pakkhandiṃsu. Uparibhāgena uggantvāpi",
  "tika-vin02t:784_5": "catumahārājike gaṇhiṃsu. Te vinivijjhitvā tāvatiṃse, tato yāme, tato tusite, tato",
  "tika-vin02t:784_6": "nimmānaratī, tato paranimmitavasavattī, tato nava brahmaloke, tato vehapphale, tato",
  "tika-vin02t:784_7": "pañca suddhāvāse vinivijjhitvā cattāro āruppe gaṇhiṃsu. Cattāro ca āruppe vinivijjhitvā",
  "tika-vin02t:784_8": "ajaṭākāsaṃ pakkhandiṃsu.",
  "tika-vin02t:785_0": "“Tiriyabhāgehi anantā lokadhātuyo pakkhandiṃsu, ettake ṭhāne candamhi candappabhā",
  "tika-vin02t:785_1": "natthi, sūriye sūriyappabhā natthi, tārakarūpesu tārakarūpappabhā natthi, devatānaṃ",
  "tika-vin02t:785_2": "uyyānavimānakapparukkhesu sarīre ābharaṇesūti sabbattha pabhā natthi. Tisahassimahāsahassilokadhātuyā",
  "tika-vin02t:785_3": "ālokapharaṇasamattho mahābrahmāpi sūriyuggamane khajjopanako viya ahosi, candasūriyatārakarūpadevatuyyānavimānakapparukkhānaṃ",
  "tika-vin02t:785_4": "paricchedamattakameva paññāyittha. Ettakaṃ ṭhānaṃ buddharasmīhiyeva ajjhotthaṭaṃ",
  "tika-vin02t:785_5": "ahosi. Ayañca neva buddhānaṃ adhiṭṭhāniddhi, na bhāvanāmayiddhi. Saṇhasukhumadhammaṃ",
  "tika-vin02t:785_6": "pana sammasato lokanāthassa lohitaṃ pasīdi, vatthurūpaṃ pasīdi, chavivaṇṇo pasīdi.",
  "tika-vin02t:785_7": "Cittasamuṭṭhānā vaṇṇadhātu samantā asītihatthamatte padese niccalā aṭṭhāsī”ti.",
  "tika-vin02t:786_0": "Evaṃ nisinneti tamhā samādhimhā vuṭṭhahitvā nisinne. Eko brāhmaṇoti nāmagottavasena",
  "tika-vin02t:786_1": "anabhiññāto apākaṭo eko brāhmaṇo. “Huṃ hu”nti karonto vicaratīti sabbaṃ acokkhajātikaṃ",
  "tika-vin02t:786_2": "passitvā jigucchanto “huṃ hu”nti karonto vicarati. Etadavocāti etaṃ idāni vattabbaṃ",
  "tika-vin02t:786_3": "“kittāvatā nu kho”tiādivacanaṃ avoca. Tattha kittāvatāti kittakena pamāṇena. Nu-ti",
  "tika-vin02t:786_4": "saṃsayatthe nipāto, kho-ti padapūraṇe. Bho-ti brāhmaṇānaṃ jātisamudāgataṃ ālapanaṃ.",
  "tika-vin02t:786_5": "Tathā hi vuttaṃ “bhovādi nāma so hoti, sace hoti sakiñcano”ti. Gotamāti bhagavantaṃ",
  "tika-vin02t:786_6": "gottena ālapati. Kathaṃ panāyaṃ brāhmaṇo sampati samāgato bhagavato gottaṃ jānātīti?",
  "tika-vin02t:786_7": "Nāyaṃ sampati samāgato, chabbassāni padhānakaraṇakāle upaṭṭhahantehi pañcavaggiyehi",
  "tika-vin02t:786_8": "saddhiṃ caramāno aparabhāge taṃ vataṃ chaḍḍetvā uruvelāyaṃ senanigame eko adutiyo",
  "tika-vin02t:786_9": "hutvā piṇḍāya caramānopi tena brāhmaṇena diṭṭhapubbo ceva sallapitapubbo ca, tena",
  "tika-vin02t:786_10": "so pubbe pañcavaggiyehi gayhamānaṃ bhagavato gottaṃ anussaranto “bho gotamā”ti bhagavantaṃ",
  "tika-vin02t:786_11": "gottena ālapati. Yato paṭṭhāya vā bhagavā mahābhinikkhamanaṃ nikkhanto anomānadītīre",
  "tika-vin02t:786_12": "pabbaji, tato pabhuti “samaṇo gotamo”ti cando viya sūriyo viya pākaṭo paññāto hoti,",
  "tika-vin02t:786_13": "na ca tassa gottajānane kāraṇaṃ gavesitabbaṃ. Brāhmaṇakaraṇāti brāhmaṇaṃ karontīti",
  "tika-vin02t:786_14": "brāhmaṇakaraṇā, brāhmaṇabhāvakarāti attho. Ettha ca “kittāvatā”ti etena yehi dhammehi",
  "tika-vin02t:786_15": "brāhmaṇo hoti, tesaṃ dhammānaṃ parimāṇaṃ pucchati. “Katame”ti pana iminā tesaṃ sarūpaṃ pucchati.",
  "tika-vin02t:787_0": "Udānaṃ udānesīti “yo brāhmaṇo”tiādikaṃ udānaṃ udānesi, na pana tassa brāhmaṇassa",
  "tika-vin02t:787_1": "dhammaṃ desesi. Kasmā? Dhammadesanāya abhājanabhāvato. Tathā hi tassa brāhmaṇassa",
  "tika-vin02t:787_2": "imaṃ gāthaṃ sutvā na saccābhisamayo ahosi. Yathā ca imassa, evaṃ upakassa ājīvakassa",
  "tika-vin02t:787_3": "buddhaguṇappakāsanaṃ sutvā. Dhammacakkappavattanato hi pubbabhāge bhagavatā bhāsitaṃ",
  "tika-vin02t:787_4": "paresaṃ suṇantānampi tapussabhallikānaṃ saraṇadānaṃ viya vāsanābhāgiyameva jātaṃ,",
  "tika-vin02t:787_5": "na asekkhabhāgiyaṃ vā nibbedhabhāgiyaṃ vā. Esā hi dhammatāti. Vedehi vā antanti ettha",
  "tika-vin02t:787_6": "antaṃ nāma sabbasaṅkhārapariyosānaṃ nibbānaṃ. Ime ussadā natthīti sabbaso ime pahīnattā na santi.",
  "tika-vin02t:788": "Ajapālakathāvaṇṇanā niṭṭhitā.",
  "tika-vin02t:789": "Mucalindakathāvaṇṇanā",
  "tika-vin02t:790_0": "5. Mucalindamūleti ettha mucalindo vuccati nīparukkho, yo “niculo”tipi vuccati, tassa",
  "tika-vin02t:790_1": "samīpeti attho. Keci pana “mucaloti tassa rukkhassa nāmaṃ, vanajeṭṭhakatāya pana",
  "tika-vin02t:790_2": "mucalindoti vutta”nti vadanti. Udapādīti sakalacakkavāḷagabbhaṃ pūrento mahāmegho",
  "tika-vin02t:790_3": "udapādi. Evarūpo kira megho dvīsuyeva kālesu vassati cakkavattimhi vā uppanne buddhe",
  "tika-vin02t:790_4": "vā, idha buddhuppādakāle udapādi. Pokkharaṇiyā nibbattoti pokkharaṇiyā heṭṭhā nāgabhavanaṃ",
  "tika-vin02t:790_5": "atthi, tattha nibbatto. Sakabhavanāti attano nāgabhavanato. Evaṃ bhogehi parikkhipitvāti",
  "tika-vin02t:790_6": "satta vāre attano sarīrabhogehi bhagavato kāyaṃ parivāretvā. Uparimuddhani mahantaṃ",
  "tika-vin02t:790_7": "phaṇaṃ vihaccāti bhagavato muddhappadesassa upari attano mahantaṃ phaṇaṃ pasāretvā.",
  "tika-vin02t:790_8": "“Phaṇaṃ karitvā”tipi pāṭho, soyevattho.",
  "tika-vin02t:791_0": "Tassa kira nāgarājassa etadahosi “bhagavā ca mayhaṃ bhavanasamīpe rukkhamūle nisinno,",
  "tika-vin02t:791_1": "ayañca sattāhavaddalikā vattati, vāsāgāramassa laddhuṃ vaṭṭatī”ti. So sattaratanamayaṃ",
  "tika-vin02t:791_2": "pāsādaṃ nimminituṃ sakkontopi “evaṃ kate kāyasāro gahito na bhavissati, dasabalassa",
  "tika-vin02t:791_3": "kāyaveyyāvaccaṃ karissāmī”ti mahantaṃ attabhāvaṃ katvā satthāraṃ sattakkhattuṃ bhogehi",
  "tika-vin02t:791_4": "parikkhipitvā upari phaṇaṃ dhāresi. “Tassa parikkhepabbhantaraṃ lohapāsāde bhaṇḍāgāragabbhappamāṇaṃ",
  "tika-vin02t:791_5": "ahosī”ti idha vuttaṃ. Majjhimaṭṭhakathāyaṃ pana –",
  "tika-vin02t:792_0": "“Parikkhepassa anto okāso heṭṭhā lohapāsādappamāṇo ahosi, ‘icchiticchitena iriyāpathena",
  "tika-vin02t:792_1": "satthā viharissatī’ti nāgarājassa ajjhāsayo ahosi, tasmā evaṃ mahantaṃ okāsaṃ parikkhipi,",
  "tika-vin02t:792_2": "majjhe ratanapallaṅko paññatto hoti, upari suvaṇṇatārakavicittaṃ samosaritagandhadāmakusumacelavitānaṃ",
  "tika-vin02t:792_3": "ahosi, catūsu koṇesu gandhatelena dīpā jalitā, catūsu disāsu vivaritvā candanakaraṇḍakā ṭhapitā”ti –",
  "tika-vin02t:793": "Vuttaṃ. Icchiticchitena iriyāpathena viharissatīti ca nāgarājassa ajjhāsayamattametaṃ, bhagavā pana yathānisinnova sattāhaṃ vītināmesi.",
  "tika-vin02t:794_0": "Kiñcāpi…pe… cintetuṃ yuttanti ettha keci vadanti “uṇhaggahaṇaṃ bhogaparikkhepassa",
  "tika-vin02t:794_1": "vipulabhāvakaraṇe kāraṇakittanaṃ. Khuddake hi tasmiṃ bhagavantaṃ nāgarājassa sarīrasambhūtā",
  "tika-vin02t:794_2": "usmā bādheyya, vipulabhāvakaraṇena pana tādisaṃ mā uṇhaṃ bādhayitthā”ti. Saupasaggapadassa",
  "tika-vin02t:794_3": "attho upasaggena vināpi viññāyatīti āha “viddhanti ubbiddha”nti, sā cassa ubbiddhatā",
  "tika-vin02t:794_4": "upakkilesavigamena dūrabhāvena upaṭṭhānanti āha “meghavigamena dūrībhūta”nti. Indanīlamaṇi",
  "tika-vin02t:794_5": "viya dibbati jotatīti devo, ākāso. Viditvāti “idāni vigatavalāhako ākāso, natthi",
  "tika-vin02t:794_6": "bhagavato sītādiupaddavo”ti ñatvā. Viniveṭhetvāti apanetvā. Attano rūpanti attano",
  "tika-vin02t:794_7": "nāgarūpaṃ. Paṭisaṃharitvāti antaradhāpetvā. Māṇavakavaṇṇanti kumārakarūpaṃ.",
  "tika-vin02t:795_0": "Etamatthaṃ viditvāti “vivekasukhapaṭisaṃvedino yattha katthaci sukhameva hotī”ti",
  "tika-vin02t:795_1": "etaṃ atthaṃ sabbākārena jānitvā. Imaṃ udānanti imaṃ vivekasukhānubhāvadīpakaṃ udānaṃ",
  "tika-vin02t:795_2": "udānesi. Sutadhammassāti vissutadhammassa. Tenāha “pakāsitadhammassā”ti. Akuppanabhāvoti akuppanasabhāvo.",
  "tika-vin02t:796": "Mucalindakathāvaṇṇanā niṭṭhitā.",
  "tika-vin02t:797": "Rājāyatanakathāvaṇṇanā",
  "tika-vin02t:798_0": "6. Osadhaharītakaṃ upanesīti na kevalaṃ osadhaharītakameva, dantakaṭṭhampi upanesi.",
  "tika-vin02t:798_1": "Paccaggheti ettha purimaṃ atthavikappaṃ keci na icchanti, teneva ācariyadhammapālattherena",
  "tika-vin02t:798_2": "vuttaṃ “paccaggheti abhinave. Paccekaṃ mahagghatāya paccaggheti keci, taṃ na sundaraṃ.",
  "tika-vin02t:798_3": "Na hi buddhā bhagavanto mahagghaṃ paṭiggaṇhanti paribhuñjanti vā”ti.",
  "tika-vin02t:799": "Rājāyatanakathāvaṇṇanā niṭṭhitā.",
  "tika-vin02t:800": "Brahmayācanakathāvaṇṇanā",
  "tika-vin02t:801_0": "7. Āciṇṇasamāciṇṇoti ācarito ceva ācarantehi ca sammadeva ācaritoti attho. Etena",
  "tika-vin02t:801_1": "ayaṃ parivitakko sabbabuddhānaṃ paṭhamābhisambodhiyaṃ uppajjatevāti ayamettha dhammatāti",
  "tika-vin02t:801_2": "dasseti. Gambhīropi dhammo paṭipakkhavidhamanena supākaṭo bhaveyya, paṭipakkhavidhamanaṃ",
  "tika-vin02t:801_3": "pana sammāpaṭipattipaṭibaddhaṃ, sā saddhammasavanādhīnā, taṃ satthari dhamme ca pasādāyattaṃ.",
  "tika-vin02t:801_4": "So visesato loke sambhāvanīyassa garukātabbassa abhipatthanāhetukoti paramparāya",
  "tika-vin02t:801_5": "sattānaṃ dhammasampaṭipattiyā brahmuno yācanānimittanti taṃ dassento “brahmunā yācite",
  "tika-vin02t:801_6": "desetukāmatāyā”tiādimāha.",
  "tika-vin02t:802_0": "Adhigatoti paṭividdho, sayambhūñāṇena “idaṃ dukkha”ntiādinā yathābhūtaṃ avabuddhoti",
  "tika-vin02t:802_1": "attho. Dhammoti catusaccadhammo tabbinimuttassa paṭivijjhitabbadhammassa abhāvato.",
  "tika-vin02t:802_2": "Gambhīroti mahāsamuddo viya makasatuṇḍasūciyā aññatra samupacitaparipakkañāṇasambhārehi",
  "tika-vin02t:802_3": "aññesaṃ ñāṇena alabbhaneyyapatiṭṭho. Gambhīrattāva duddaso dukkhena daṭṭhabbo, na",
  "tika-vin02t:802_4": "sakkā sukhena daṭṭhuṃ. Yo hi alabbhaneyyapatiṭṭho, so ogāhituṃ asakkuṇeyyatāya sarūpato",
  "tika-vin02t:802_5": "ca visesato ca sukhena passituṃ na sakkā, atha kho kicchena kenaci kadācideva daṭṭhabbo.",
  "tika-vin02t:802_6": "Duddasattāva duranubodho dukkhena avabujjhitabbo, na sakkā sukhena avabujjhituṃ.",
  "tika-vin02t:802_7": "Yañhi daṭṭhumeva na sakkā, tassa ogāhetvā anubujjhane kathā eva natthi avabodhassa",
  "tika-vin02t:802_8": "dukkarabhāvato. Imasmiṃ ṭhāne “taṃ kiṃ maññatha, bhikkhave, katamaṃ nu kho dukkarataraṃ",
  "tika-vin02t:802_9": "vā durabhisambhavataraṃ vā”ti suttapadaṃ vattabbaṃ.",
  "tika-vin02t:803_0": "Santoti anupasantasabhāvānaṃ kilesānaṃ saṅkhārānañca abhāvato vūpasantasabbapariḷāhatāya",
  "tika-vin02t:803_1": "santo nibbuto, santārammaṇatāya vā santo. Ettha ca nirodhasaccaṃ santaṃ ārammaṇanti",
  "tika-vin02t:803_2": "santārammaṇaṃ, maggasaccaṃ santaṃ santārammaṇañcāti santārammaṇaṃ. Padhānabhāvaṃ",
  "tika-vin02t:803_3": "nītoti paṇīto. Atha vā paṇītoti atittikaraṇaṭṭhena atappako sādurasabhojanaṃ viya.",
  "tika-vin02t:803_4": "Santapaṇītabhāveneva cettha asecanakatāya atappakatā daṭṭhabbā. Idañhi dvayaṃ lokuttarameva",
  "tika-vin02t:803_5": "sandhāya vuttaṃ. Atakkāvacaroti uttamañāṇavisayattā takkena avacaritabbo ogāhitabbo",
  "tika-vin02t:803_6": "na hoti, ñāṇeneva avacaritabbo. Tato eva nipuṇañāṇagocaratāya saṇhasukhumasabhāvattā",
  "tika-vin02t:803_7": "ca nipuṇo saṇho. Paṇḍitavedanīyoti bālānaṃ avisayattā sammāpaṭipadaṃ paṭipannehi",
  "tika-vin02t:803_8": "paṇḍitehi eva veditabbo.",
  "tika-vin02t:804_0": "Allīyanti abhiramitabbaṭṭhena seviyantīti ālayā, pañca kāmaguṇāti āha “sattā pañcakāmaguṇe",
  "tika-vin02t:804_1": "allīyanti, tasmā te ālayāti vuccantī”ti. Tattha pañcakāmaguṇe allīyantīti pañcakāmaguṇe",
  "tika-vin02t:804_2": "sevantīti attho. Teti pañca kāmaguṇā. Ramantīti ratiṃ vindanti kīḷanti laḷanti. Ālīyanti",
  "tika-vin02t:804_3": "abhiramaṇavasena sevantīti ālayā, aṭṭhasataṃ taṇhāvicaritāni, tehi ālayehi ramantīti",
  "tika-vin02t:804_4": "ālayarāmāti evampettha attho daṭṭhabbo. Ime hi sattā yathā kāmaguṇe, evaṃ rāgampi",
  "tika-vin02t:804_5": "assādenti abhinandantiyeva. Yatheva hi susajjitapupphaphalabharitarukkhādisampannaṃ",
  "tika-vin02t:804_6": "uyyānaṃ paviṭṭho rājā tāya tāya sampattiyā ramati, sammudito āmoditapamodito hoti,",
  "tika-vin02t:804_7": "na ukkaṇṭhati, sāyampi nikkhamituṃ na icchati, evamimehi kāmālayataṇhālayehi sattā",
  "tika-vin02t:804_8": "ramanti, saṃsāravaṭṭe sammoditā anukkaṇṭhitā vasanti. Tena nesaṃ bhagavā duvidhampi",
  "tika-vin02t:804_9": "ālayaṃ uyyānabhūmiṃ viya dassento “ālayarāmā”tiādimāha. Ratāti niratā. Suṭṭhu muditāti",
  "tika-vin02t:804_10": "ativiya muditā anukkaṇṭhanato.",
  "tika-vin02t:805_0": "Ṭhānaṃ sandhāyāti ṭhānasaddaṃ sandhāya. Atthato pana ṭhānanti ca paṭiccasamuppādo",
  "tika-vin02t:805_1": "eva adhippeto. Tiṭṭhati ettha phalaṃ tadāyattavuttitāyāti ṭhānaṃ, saṅkhārādīnaṃ paccayabhūtā",
  "tika-vin02t:805_2": "avijjādayo. Imesaṃ saṅkhārādīnaṃ paccayāti idappaccayā, avijjādayova. Idappaccayā",
  "tika-vin02t:805_3": "eva idappaccayatā yathā devo eva devatā. Idappaccayānaṃ vā avijjādīnaṃ attano phalaṃ",
  "tika-vin02t:805_4": "paṭicca paccayabhāvo uppādanasamatthatā idappaccayatā. Tena samatthapaccayalakkhaṇo",
  "tika-vin02t:805_5": "paṭiccasamuppādo dassito hoti. Paṭicca samuppajjati phalaṃ etasmāti paṭiccasamuppādo.",
  "tika-vin02t:805_6": "Padadvayenapi dhammānaṃ paccayaṭṭho eva vibhāvito. Saṅkhārādipaccayānañhi avijjādīnaṃ",
  "tika-vin02t:805_7": "etaṃ adhivacanaṃ idappaccayatāpaṭiccasamuppādoti. Sabbasaṅkhārasamathotiādi sabbaṃ",
  "tika-vin02t:805_8": "atthato nibbānameva. Yasmā hi taṃ āgamma paṭicca ariyamaggassa ārammaṇapaccayabhāvahetu",
  "tika-vin02t:805_9": "sabbasaṅkhāravipphanditāni sammanti vūpasammanti, tasmā “sabbasaṅkhārasamatho”ti",
  "tika-vin02t:805_10": "vuccati. Sabbasaṅkhatavisaṃyutte hi nibbāne saṅkhāravūpasamapariyāyo ñāyāgatoyevāti.",
  "tika-vin02t:805_11": "Idaṃ panettha nibbacanaṃ – sabbe saṅkhārā sammanti etthāti sabbasaṅkhārasamathoti.",
  "tika-vin02t:806_0": "Yasmā ca taṃ āgamma sabbe upadhayo paṭinissaṭṭhā samucchedavasena pariccattā honti,",
  "tika-vin02t:806_1": "aṭṭhasatappabhedā sabbāpi taṇhā khīyanti, sabbe kilesarāgā virajjanti, jarāmaraṇādibhedaṃ",
  "tika-vin02t:806_2": "sabbaṃ vaṭṭadukkhaṃ nirujjhati, tasmā “sabbūpadhipaṭinissaggo taṇhākkhayo virāgo",
  "tika-vin02t:806_3": "nirodho”ti vuccati, yā panesā taṇhā tena tena bhavena bhavantaraṃ bhavanikantibhāvena",
  "tika-vin02t:806_4": "vinati saṃsibbati, phalena vā saddhiṃ kammaṃ vinati saṃsibbatīti katvā vānanti vuccati,",
  "tika-vin02t:806_5": "tato nikkhantaṃ vānatoti nibbānaṃ. Kilamathoti kāyakilamatho. Vihesāpi kāyavihesāyeva,",
  "tika-vin02t:806_6": "citte pana ubhayampetaṃ buddhānaṃ natthi bodhimūleyeva samucchinnattā. Ettha ca ciranisajjācirabhāsanehi",
  "tika-vin02t:806_7": "piṭṭhiāgilāyanatālugalasosādivasena kāyakilamatho ceva kāyavihesā ca veditabbā, sā",
  "tika-vin02t:806_8": "ca kho desanāya atthaṃ ajānantānañca appaṭipajjantānañca vasena. Jānantānaṃ pana",
  "tika-vin02t:806_9": "paṭipajjantānañca desanāya kāyaparissamopi satthu aparissamova, tenāha bhagavā “na",
  "tika-vin02t:806_10": "ca maṃ dhammādhikaraṇaṃ vihesetī”ti. Teneva vuttaṃ “yā ajānantānaṃ desanā nāma, so",
  "tika-vin02t:806_11": "mama kilamatho assā”ti.",
  "tika-vin02t:807_0": "Apissūti sampiṇḍanatthe nipāto. So na kevalaṃ etadahosi, imāpi gāthā paṭibhaṃsūti",
  "tika-vin02t:807_1": "dīpeti. Bhagavantanti paṭisaddayogena sāmiatthe upayogavacananti āha “bhagavato”ti.",
  "tika-vin02t:807_2": "Vuddhippattā acchariyā vā anacchariyā. Vuddhiatthopi hi a-kāro hoti yathā “asekkhā",
  "tika-vin02t:807_3": "dhammā”ti. Kappānaṃ cattāri asaṅkhyeyyāni satasahassañca sadevakassa lokassa dhammasaṃvibhāgakaraṇatthameva",
  "tika-vin02t:807_4": "pāramiyo pūretvā idāni samadhigatadhammarajjassa tattha appossukkatāpattidīpanattā",
  "tika-vin02t:807_5": "gāthātthassa anuacchariyatā tassa vuddhippatti ca veditabbā. Atthadvārena hi gāthānaṃ",
  "tika-vin02t:807_6": "anacchariyatā. Gocarā ahesunti upaṭṭhahaṃsu, upaṭṭhānañca vitakkayitabbatāti āha",
  "tika-vin02t:807_7": "“parivitakkayitabbabhāvaṃ pāpuṇiṃsū”ti.",
  "tika-vin02t:808_0": "Kicchenāti na dukkhappaṭipadāya. Buddhānañhi cattāropi maggā sukhappaṭipadāva honti.",
  "tika-vin02t:808_1": "Pāramīpūraṇakāle pana sarāgasadosasamohasseva sato āgatāgatānaṃ yācakānaṃ alaṅkatappaṭiyattaṃ",
  "tika-vin02t:808_2": "sīsaṃ kantitvā galalohitaṃ nīharitvā suañjitāni akkhīni uppāṭetvā kulavaṃsappadīpaṃ",
  "tika-vin02t:808_3": "puttaṃ manāpacāriniṃ bhariyanti evamādīni dentassa aññāni ca khantivādisadisesu attabhāvesu",
  "tika-vin02t:808_4": "chejjabhejjādīni pāpuṇantassa āgamanīyapaṭipadaṃ sandhāyetaṃ vuttaṃ. Ha-iti vā byattanti",
  "tika-vin02t:808_5": "etasmiṃ atthe nipāto. Ekaṃsattheti keci. Ha byattaṃ ekaṃsena vā alaṃ nippayojanaṃ",
  "tika-vin02t:808_6": "evaṃ kicchena adhigataṃ dhammaṃ desetunti yojanā. Halanti vā alanti iminā samānatthaṃ",
  "tika-vin02t:808_7": "padaṃ “halanti vadāmī”tiādīsu viya. “Pakāsita”ntipi paṭhanti, desitanti attho. Evaṃ",
  "tika-vin02t:808_8": "kicchena adhigatassa dhammassa alaṃ desitaṃ pariyattaṃ desitaṃ, ko attho desitenāti",
  "tika-vin02t:808_9": "vuttaṃ hoti. Rāgadosaparetehīti rāgadosaphuṭṭhehi, phuṭṭhavisena viya sappena rāgena",
  "tika-vin02t:808_10": "dosena ca samphuṭṭhehi abhibhūtehīti attho. Atha vā rāgadosaparetehīti rāgadosānugatehi,",
  "tika-vin02t:808_11": "rāgena ca dosena ca anubandhehīti attho.",
  "tika-vin02t:809_0": "Paṭisotagāminti niccagāhādīnaṃ paṭisotaṃ aniccaṃ dukkhamanattā asubhanti evaṃ gataṃ",
  "tika-vin02t:809_1": "pavattaṃ catusaccadhammanti attho. Rāgarattāti kāmarāgena bhavarāgena diṭṭhirāgena",
  "tika-vin02t:809_2": "ca rattā. Na dakkhantīti aniccaṃ dukkhamanattā asubhanti iminā sabhāvena na passissanti,",
  "tika-vin02t:809_3": "te apassante ko sakkhissati aniccantiādinā sabhāvena yāthāvato dhammaṃ jānāpetunti",
  "tika-vin02t:809_4": "adhippāyo. Rāgadosaparetatāpi nesaṃ sammuḷhabhāvenevāti āha “tamokhandhena āvuṭā”ti,",
  "tika-vin02t:809_5": "avijjārāsinā ajjhotthaṭāti attho.",
  "tika-vin02t:810": "Appossukkatāya cittaṃ namatīti kasmā panassa evaṃ cittaṃ nami, nanu esa “muttohaṃ mocessāmi, tiṇṇohaṃ tāressāmi,",
  "tika-vin02t:811": "Kiṃ me aññātavesena, dhammaṃ sacchikatenidha;",
  "tika-vin02t:812": "Sabbaññutaṃ pāpuṇitvā, tārayissaṃ sadevaka”nti. –",
  "tika-vin02t:813_0": "Patthanaṃ katvā pāramiyo pūretvā sabbaññutaṃ pattoti? Saccameva, tadeva paccavekkhaṇānubhāvena",
  "tika-vin02t:813_1": "panassa evaṃ cittaṃ nami. Tassa hi sabbaññutaṃ patvā sattānaṃ kilesagahanataṃ dhammassa",
  "tika-vin02t:813_2": "ca gambhīrataṃ paccavekkhantassa sattānaṃ kilesagahanatā ca dhammagambhīratā ca sabbākārena",
  "tika-vin02t:813_3": "pākaṭā jātā. Athassa “ime sattā kañjiyapuṇṇalābu viya takkabharitacāṭi viya vasātelapītapilotikā",
  "tika-vin02t:813_4": "viya añjanamakkhitahattho viya ca kilesabharitā atisaṃkiliṭṭhā rāgarattā dosaduṭṭhā",
  "tika-vin02t:813_5": "mohamuḷhā, te kiṃ nāma paṭivijjhissantī”ti cintayato kilesagahanapaccavekkhaṇānubhāvenapi evaṃ cittaṃ nami.",
  "tika-vin02t:814_0": "“Ayaṃ dhammo pathavīsandhārakaudakakkhandho viya gambhīro, pabbatena paṭicchādetvā",
  "tika-vin02t:814_1": "ṭhapito sāsapo viya duddaso, satadhā bhinnassa vālassa koṭi viya aṇu. Mayā hi imaṃ",
  "tika-vin02t:814_2": "dhammaṃ paṭivijjhituṃ vāyamantena adinnaṃ dānaṃ nāma natthi, arakkhitaṃ sīlaṃ nāma",
  "tika-vin02t:814_3": "natthi, aparipūritā kāci pāramī nāma natthi, tassa me nirussāhaṃ viya mārabalaṃ vidhamantassapi",
  "tika-vin02t:814_4": "pathavī na kampittha, paṭhamayāme pubbenivāsaṃ anussarantassapi na kampittha, majjhimayāme",
  "tika-vin02t:814_5": "dibbacakkhuṃ visodhentassapi na kampittha, pacchimayāme pana paṭiccasamuppādaṃ paṭivijjhantasseva",
  "tika-vin02t:814_6": "me dasasahassilokadhātu kampittha. Iti mādisenapi tikkhañāṇena kicchenevāyaṃ dhammo",
  "tika-vin02t:814_7": "paṭividdho, taṃ lokiyamahājanā kathaṃ paṭivijjhissantī”ti dhammagambhīratāya paccavekkhaṇānubhāvenapi",
  "tika-vin02t:814_8": "evaṃ cittaṃ namīti veditabbaṃ.",
  "tika-vin02t:815_0": "Apica brahmunā yācite desetukāmatāyapissa evaṃ cittaṃ nami. Jānāti hi bhagavā “mama",
  "tika-vin02t:815_1": "appossukkatāya citte namamāne mahābrahmā dhammadesanaṃ yācissati, ime ca sattā brahmagarukā,",
  "tika-vin02t:815_2": "te ‘satthā kira dhammaṃ na desetukāmo ahosi, atha naṃ mahābrahmā yācitvā desāpeti,",
  "tika-vin02t:815_3": "santo vata bho dhammo paṇīto’ti maññamānā sussūsissantī”ti. Idampissa kāraṇaṃ paṭicca",
  "tika-vin02t:815_4": "appossukkatāya cittaṃ nami, no dhammadesanāyāti veditabbaṃ.",
  "tika-vin02t:816_0": "8. Sahampatissāti so kira kassapassa bhagavato sāsane sahako nāma thero paṭhamajjhānaṃ",
  "tika-vin02t:816_1": "nibbattetvā paṭhamajjhānabhūmiyaṃ kappāyukabrahmā hutvā nibbatto, tatra naṃ sahampati",
  "tika-vin02t:816_2": "brahmāti sañjānanti. Taṃ sandhāyāha “brahmuno sahampatissā”ti. Nassati vatāti so",
  "tika-vin02t:816_3": "kira imaṃ saddaṃ tathā nicchāreti, yathā dasasahassilokadhātubrahmāno sutvā sabbe",
  "tika-vin02t:816_4": "sannipatiṃsu. Apparajakkhajātikāti paññāmaye akkhimhi appaṃ parittaṃ rāgadosamoharajaṃ",
  "tika-vin02t:816_5": "etesaṃ evaṃsabhāvāti apparajakkhajātikā. Appaṃ rāgādirajaṃ yesaṃ te sabhāvā apparajakkhajātikāti",
  "tika-vin02t:816_6": "evamettha attho daṭṭhabbo. Assavanatāti “sayaṃ abhiññā”tiādīsu viya karaṇatthe paccattavacanaṃ,",
  "tika-vin02t:816_7": "assavanatāyāti attho. Bhavissantīti purimabuddhesu dasapuññakiriyavasena katādhikārā",
  "tika-vin02t:816_8": "paripākagatapadumāni viya sūriyarasmisamphassaṃ dhammadesanaṃyeva ākaṅkhamānā catuppadikagāthāvasāne",
  "tika-vin02t:816_9": "ariyabhūmiṃ okkamanārahā na eko, na dve, anekasatasahassā dhammassa aññātāro bhavissantīti dasseti.",
  "tika-vin02t:817_0": "Pāturahosīti pātubhavi. Samalehi cintitoti samalehi pūraṇakassapādīhi chahi satthārehi",
  "tika-vin02t:817_1": "cintito. Te hi puretaraṃ uppajjitvā sakalajambudīpe kaṇṭake pattharamānā viya visaṃ",
  "tika-vin02t:817_2": "siñcamānā viya ca samalaṃ micchādiṭṭhidhammaṃ desayiṃsu. Te kira buddhakolāhalānussavena",
  "tika-vin02t:817_3": "sañjātakutūhalā lokaṃ vañcetvā kohaññe ṭhatvā sabbaññutaṃ paṭijānantā yaṃ kiñci adhammaṃyeva",
  "tika-vin02t:817_4": "dhammoti dīpesuṃ. Apāpuretanti vivara etaṃ. Amatassa dvāranti amatassa nibbānassa",
  "tika-vin02t:817_5": "dvārabhūtaṃ ariyamaggaṃ. Idaṃ vuttaṃ hoti – etaṃ kassapassa bhagavato sāsanantaradhānato",
  "tika-vin02t:817_6": "pabhuti pihitaṃ nibbānanagarassa mahādvāraṃ ariyamaggaṃ saddhammadesanāhatthena apāpura",
  "tika-vin02t:817_7": "vivara ugghāṭehīti. Suṇantu dhammaṃ vimalenānubuddhanti ime sattā rāgādimalānaṃ abhāvato",
  "tika-vin02t:817_8": "vimalena sammāsambuddhena anubuddhaṃ catusaccadhammaṃ suṇantu tāva bhagavāti yācati.",
  "tika-vin02t:818_0": "Selapabbato ucco hoti thiro ca, na paṃsupabbato missakapabbato vāti āha “sele yathā",
  "tika-vin02t:818_1": "pabbatamuddhaniṭṭhito”ti. Tassattho “selamaye ekagghane pabbatamuddhani yathāṭhitova.",
  "tika-vin02t:818_2": "Na hi tattha ṭhitassa dassanatthaṃ gīvukkhipanapasāraṇādikiccaṃ atthī”ti. Tathūpamanti",
  "tika-vin02t:818_3": "tappaṭibhāgaṃ selapabbatūpamaṃ. Dhammamayaṃ pāsādanti lokuttaradhammamāha. So hi",
  "tika-vin02t:818_4": "sabbaso pasādāvaho sabbadhamme atikkamma abbhuggataṭṭhena pāsādasadiso ca, paññāpariyāyo",
  "tika-vin02t:818_5": "vā idha dhamma-saddo. Paññā hi abbhuggataṭṭhena pāsādoti abhidhamme niddiṭṭhā. Tathā cāha –",
  "tika-vin02t:819": "“Paññāpāsādamāruyha, asoko sokiniṃ pajaṃ;",
  "tika-vin02t:820": "Pabbataṭṭhova bhūmaṭṭhe, dhīro bāle avekkhatī”ti. ;",
  "tika-vin02t:821_0": "Ayaṃ panettha saṅkhepattho – yathā selapabbatamuddhani yathāṭhitova cakkhumā puriso",
  "tika-vin02t:821_1": "samantato janataṃ passeyya, tathā tvampi sumedha sundarapañña sabbaññutaññāṇena samantacakkhu",
  "tika-vin02t:821_2": "bhagavā dhammamayaṃ paññāmayaṃ pāsādamāruyha sayaṃ apetasoko sokāvatiṇṇaṃ jātijarābhibhūtaṃ",
  "tika-vin02t:821_3": "janataṃ avekkhassu upadhāraya upaparikkhāti. Ayaṃ panettha adhippāyo – yathā hi pabbatapāde",
  "tika-vin02t:821_4": "samantā mahantaṃ khettaṃ katvā tattha kedārapāḷīsu kuṭikāyo katvā rattiṃ aggiṃ jāleyyuṃ,",
  "tika-vin02t:821_5": "caturaṅgasamannāgatañca andhakāraṃ assa, atha tassa pabbatassa matthake ṭhatvā cakkhumato",
  "tika-vin02t:821_6": "purisassa bhūmiṃ olokayato neva khettaṃ, na kedārapāḷiyo, na kuṭiyo, na tattha sayitamanussā",
  "tika-vin02t:821_7": "paññāyeyyuṃ anujjalabhāvato, kuṭikāsu pana aggijālāmattameva paññāyeyya ujjalabhāvato,",
  "tika-vin02t:821_8": "evaṃ dhammapāsādaṃ āruyha sattanikāyaṃ olokayato tathāgatassa ye te akatakalyāṇā",
  "tika-vin02t:821_9": "sattā, te ekavihāre dakkhiṇajāṇupasse nisinnāpi buddhacakkhussa āpāthaṃ nāgacchanti",
  "tika-vin02t:821_10": "ñāṇagginā anujjalabhāvato anuḷārabhāvato ca, rattiṃ khittā sarā viya honti. Ye pana",
  "tika-vin02t:821_11": "katakalyāṇā veneyyapuggalā, te evassa dūrepi ṭhitā āpāthamāgacchanti paripakkañāṇaggitāya",
  "tika-vin02t:821_12": "samujjalabhāvato uḷārasantānatāya ca, so aggi viya himavantapabbato viya ca. Vuttampi cetaṃ –",
  "tika-vin02t:822": "“Dūre santo pakāsenti, himavantova pabbato;",
  "tika-vin02t:823": "Asantettha na dissanti, rattiṃ khittā yathā sarā”ti. ;",
  "tika-vin02t:824_0": "Uṭṭhehīti bhagavato dhammadesanatthaṃ cārikacaraṇaṃ yācanto bhaṇati. Uṭṭhehīti vā",
  "tika-vin02t:824_1": "dhammadesanāya appossukkatāsaṅkhātasaṅkocāpattito kilāsubhāvato uṭṭhaha. Vīrātiādīsu",
  "tika-vin02t:824_2": "bhagavā sātisayacatubbidhasammappadhānavīriyavantatāya vīro, devaputtamaccukilesābhisaṅkhārānaṃ",
  "tika-vin02t:824_3": "vijitattā vijitasaṅgāmo, jātikantārādito veneyyasatthaṃ vāhanasamatthatāya nibbānasaṅkhātaṃ",
  "tika-vin02t:824_4": "khemappadesaṃ sampāpanasamatthatāya satthavāho, kāmacchandaiṇassa abhāvato aṇaṇoti",
  "tika-vin02t:824_5": "veditabbo. Yo hi paresaṃ iṇaṃ gahetvā vināseti, so tehi “iṇaṃ dehī”ti tajjamānopi",
  "tika-vin02t:824_6": "pharusaṃ vuccamānopi vambhamānopi vadhiyamānopi kiñci paṭippaharituṃ na sakkoti,",
  "tika-vin02t:824_7": "sabbaṃ titikkhati. Titikkhakāraṇañhissa taṃ iṇaṃ hoti, evameva yo yamhi kāmacchandena",
  "tika-vin02t:824_8": "rajjati, taṇhāgahaṇena taṃ vatthuṃ gaṇhāti, so tena pharusaṃ vuccamānopi vambhamānopi",
  "tika-vin02t:824_9": "vadhiyamānopi kiñci paṭippaharituṃ na sakkoti, sabbaṃ titikkhati. Titikkhakāraṇañhissa",
  "tika-vin02t:824_10": "so kāmacchando hoti gharasāmikehi viheṭhiyamānānaṃ itthīnaṃ viya. Kasmā? Iṇasadisattā kāmacchandassa.",
  "tika-vin02t:825_0": "9. Ajjhesananti garuṭṭhānīyaṃ payirupāsitvā garutaraṃ payojanaṃ uddissa abhipatthanā",
  "tika-vin02t:825_1": "ajjhesanā, sāpi atthato yācanā eva. Buddhacakkhunāti indriyaparopariyattañāṇena ca",
  "tika-vin02t:825_2": "āsayānusayañāṇena ca. Imesañhi dvinnaṃ ñāṇānaṃ buddhacakkhūti nāmaṃ, sabbaññutaññāṇassa",
  "tika-vin02t:825_3": "samantacakkhūti. Heṭṭhimānaṃ tiṇṇaṃ maggañāṇānaṃ dhammacakkhūti. Apparajakkhetiādīsu",
  "tika-vin02t:825_4": "yesaṃ vuttanayeneva paññācakkhumhi rāgādirajaṃ appaṃ, te apparajakkhā. Yesaṃ taṃ",
  "tika-vin02t:825_5": "mahantaṃ, te mahārajakkhā. Yesaṃ saddhādīni indriyāni tikkhāni, te tikkhindriyā.",
  "tika-vin02t:825_6": "Yesaṃ tāni mudūni, te mudindriyā. Yesaṃ teyeva saddhādayo ākārā sundarā, te svākārā.",
  "tika-vin02t:825_7": "Ye kathitakāraṇaṃ sallakkhenti, sukhena sakkā honti viññāpetuṃ, te suviññāpayā. Ye",
  "tika-vin02t:825_8": "paralokañceva vajjañca bhayato passanti, te paralokavajjabhayadassāvino nāma.",
  "tika-vin02t:826_0": "Uppalāni ettha santīti uppalinī, gacchopi jalāsayopi, idha pana jalāsayo adhippeto,",
  "tika-vin02t:826_1": "tasmā uppaliniyanti uppalavaneti evamattho gahetabbo. Ito paresupi eseva nayo. Antonimuggaposīnīti",
  "tika-vin02t:826_2": "yāni udakassa anto nimuggāneva hutvā pussanti vaḍḍhanti, tāni antonimuggaposīni.",
  "tika-vin02t:826_3": "Udakaṃ accuggamma tiṭṭhantīti udakaṃ atikkamitvā tiṭṭhanti. Tattha yāni accuggamma",
  "tika-vin02t:826_4": "ṭhitāni sūriyarasmisamphassaṃ āgamayamānāni, tāni ajja pupphanakāni. Yāni samodakaṃ",
  "tika-vin02t:826_5": "ṭhitāni, tāni sve pupphanakāni. Yāni udakā anuggatāni antonimuggaposīni, tāni tatiyadivase",
  "tika-vin02t:826_6": "pupphanakāni. Udakā pana anuggatāni aññānipi sarogauppalādīni nāma atthi, yāni neva",
  "tika-vin02t:826_7": "pupphissanti macchakacchapabhakkhāneva bhavissanti, tāni pāḷiṃ nāruḷhāni, āharitvā",
  "tika-vin02t:826_8": "pana dīpetabbānīti aṭṭhakathāyaṃ pakāsitāni. Yatheva hi tāni catubbidhāni pupphāni,",
  "tika-vin02t:826_9": "evameva ugghaṭitaññū vipañcitaññū neyyo padaparamoti cattāro puggalā.",
  "tika-vin02t:827_0": "Tattha yassa puggalassa saha udāhaṭavelāya dhammābhisamayo hoti, ayaṃ “cattāro satipaṭṭhānā”tiādinā",
  "tika-vin02t:827_1": "nayena saṅkhittena mātikāya ṭhapiyamānāya desanānusārena ñāṇaṃ pesetvā arahattaṃ",
  "tika-vin02t:827_2": "gaṇhituṃ samattho puggalo ugghaṭitaññūti vuccati. Yassa puggalassa saṅkhittena bhāsitassa",
  "tika-vin02t:827_3": "vitthārena atthe vibhajiyamāne dhammābhisamayo hoti, ayaṃ vuccati puggalo vipañcitaññū.",
  "tika-vin02t:827_4": "Yassa puggalassa uddesato paripucchato yoniso manasikaroto kalyāṇamitte sevato bhajato",
  "tika-vin02t:827_5": "payirupāsato anupubbena dhammābhisamayo hoti, ayaṃ vuccati puggalo neyyo. Yassa puggalassa",
  "tika-vin02t:827_6": "bahumpi suṇato bahumpi bhaṇato bahumpi dhārayato bahumpi vācayato na tāya jātiyā",
  "tika-vin02t:827_7": "dhammābhisamayo hoti, tena attabhāvena maggaṃ vā phalaṃ vā antamaso jhānaṃ vā vipassanaṃ",
  "tika-vin02t:827_8": "vā nibbattetuṃ na sakkoti, ayaṃ vuccati puggalo padaparamo. Tattha bhagavā uppalavanādisadisaṃ",
  "tika-vin02t:827_9": "dasasahassilokadhātuṃ olokento ajja pupphanakāni viya ugghaṭitaññū, sve pupphanakāni",
  "tika-vin02t:827_10": "viya vipañcitaññū, tatiyadivase pupphanakāni viya neyye, macchakacchapabhakkhapupphāni",
  "tika-vin02t:827_11": "viya padaparame ca addasa, passanto ca “ettakā apparajakkhā, ettakā mahārajakkhā,",
  "tika-vin02t:827_12": "tatrāpi ettakā ugghaṭitaññū”ti evaṃ sabbākāratova addasa.",
  "tika-vin02t:828_0": "Tattha tiṇṇaṃ puggalānaṃ imasmiññeva attabhāve bhagavato dhammadesanā atthaṃ sādheti.",
  "tika-vin02t:828_1": "Padaparamānaṃ anāgatatthāya vāsanā hoti. Atha bhagavā imesaṃ catunnaṃ puggalānaṃ",
  "tika-vin02t:828_2": "atthāvahaṃ dhammadesanaṃ viditvā desetukamyataṃ uppādetvā puna sabbepi tīsu bhavesu",
  "tika-vin02t:828_3": "satte bhabbābhabbavasena dve koṭṭhāse akāsi. Ye sandhāya vuttaṃ “ye te sattā kammāvaraṇena",
  "tika-vin02t:828_4": "samannāgatā vipākāvaraṇena samannāgatā kilesāvaraṇena samannāgatā assaddhā acchandikā",
  "tika-vin02t:828_5": "duppaññā abhabbā niyāmaṃ okkamituṃ kusalesu dhammesu sammattaṃ, ime te sattā abhabbā.",
  "tika-vin02t:828_6": "Katame te sattā bhabbā? Ye te sattā na kammāvaraṇena…pe… ime te sattā bhabbā”ti.",
  "tika-vin02t:828_7": "Tattha sabbepi abhabbapuggale pahāya bhabbapuggaleyeva ñāṇena pariggahetvā “ettakā",
  "tika-vin02t:828_8": "rāgacaritā, ettakā dosa, moha, vitakka, saddhā, buddhicaritā”ti cha koṭṭhāse akāsi,",
  "tika-vin02t:828_9": "evaṃ katvā dhammaṃ desessāmīti cintesi. Ettha ca apparajakkhādibhabbādivasena āvajjentassa",
  "tika-vin02t:828_10": "bhagavato te sattā puñjapuñjāva hutvā upaṭṭhahanti, na ekekāti daṭṭhabbaṃ.",
  "tika-vin02t:829_0": "Paccabhāsīti patiabhāsi. Apārutāti vivaṭā. Amatassa dvārāti ariyamaggo. So hi amatasaṅkhātassa",
  "tika-vin02t:829_1": "nibbānassa dvāraṃ, so mayā vivaritvā ṭhapito mahākaruṇūpanissayena sayambhūñāṇena",
  "tika-vin02t:829_2": "adhigatattāti dasseti. “Apārutaṃ tesaṃ amatassa dvāra”nti keci paṭhanti. Pamuñcantu",
  "tika-vin02t:829_3": "saddhanti sabbe attano saddhaṃ muñcantu vissajjentu pavedentu, mayā desite dhamme",
  "tika-vin02t:829_4": "mayi ca attano saddahanākāraṃ uṭṭhāpentūti attho. Pacchimapadadvaye ayamattho – ahañhi",
  "tika-vin02t:829_5": "attano paguṇaṃ suppavattitampi imaṃ paṇītaṃ uttamaṃ dhammaṃ kāyavācākilamathasaññī",
  "tika-vin02t:829_6": "hutvā na bhāsiṃ, na bhāsissāmīti cintesiṃ, idāni pana sabbo jano saddhābhājanaṃ upanetu,",
  "tika-vin02t:829_7": "pūressāmi nesaṃ saṅkappanti. Antaradhāyīti satthāraṃ gandhamālādīhi pūjetvā antarahito,",
  "tika-vin02t:829_8": "sakaṭṭhānameva gatoti attho. Satthusantikañhi upagatānaṃ devānaṃ brahmānañca tassa",
  "tika-vin02t:829_9": "purato antaradhānaṃ nāma sakaṭṭhānagamanameva.",
  "tika-vin02t:830": "Brahmayācanakathāvaṇṇanā niṭṭhitā.",
  "tika-vin02t:831": "Pañcavaggiyakathāvaṇṇanā",
  "tika-vin02t:832_0": "10. Etadahosīti etaṃ ahosi, “kassa nu kho ahaṃ paṭhamaṃ dhammaṃ deseyya”nti ayaṃ",
  "tika-vin02t:832_1": "dhammadesanāpaṭisaṃyutto vitakko udapādīti attho. Āḷāroti tassa nāmaṃ. Dīghapiṅgalo",
  "tika-vin02t:832_2": "kiresa. So hi tuṅgasarīratāya dīgho, piṅgalacakkhutāya piṅgalo, tenassa “āḷāro”ti",
  "tika-vin02t:832_3": "nāmaṃ ahosi. Kālāmoti gottaṃ. Paṇḍitoti paṇḍiccena samannāgato, samāpattipaṭilābhasaṃsiddhena",
  "tika-vin02t:832_4": "adhigamabāhusaccasaṅkhātena paṇḍitabhāvena samannāgatoti attho. Byattoti veyyattiyena",
  "tika-vin02t:832_5": "samannāgato, samāpattipaṭilābhapaccayena pārihārikapaññāsaṅkhātena byattabhāvena",
  "tika-vin02t:832_6": "samannāgatoti attho. Medhāvīti ṭhānuppattiyā paññāya samannāgato. Atha vā medhāvīti",
  "tika-vin02t:832_7": "tihetukapaṭisandhipaññāsaṅkhātāya taṃtaṃitikattabbatāpaññāsaṅkhātāya ca medhāya samannāgatoti",
  "tika-vin02t:832_8": "evamettha attho daṭṭhabbo. Apparajakkhajātikoti samāpattiyā vikkhambhitattā nikkilesajātiko",
  "tika-vin02t:832_9": "visuddhasatto. Ājānissatīti sallakkhessati paṭivijjhissati.",
  "tika-vin02t:833_0": "Bhagavatopi kho ñāṇaṃ udapādīti bhagavatopi sabbaññutaññāṇaṃ uppajji. Bhagavā kira",
  "tika-vin02t:833_1": "devatāya kathiteneva niṭṭhaṃ agantvā sayampi sabbaññutaññāṇena olokento ito sattamadivasamatthake",
  "tika-vin02t:833_2": "kālaṃ katvā ākiñcaññāyatane nibbattoti addasa. Taṃ sandhāyāha “bhagavatopi kho ñāṇaṃ",
  "tika-vin02t:833_3": "udapādī”ti. Mahājāniyoti sattadivasabbhantare pattabbamaggaphalato parihīnattā mahatī",
  "tika-vin02t:833_4": "jāni parihāni assāti mahājāniyo. Akkhaṇe nibbattatthā idha dhammadesanaṭṭhānaṃ āgamanapādāpi",
  "tika-vin02t:833_5": "natthi, athāhaṃ tattha gaccheyyaṃ, gantvā desiyamānaṃ dhammampissa sotuṃ sotapasādopi",
  "tika-vin02t:833_6": "natthi, evaṃ mahājāniyo jātoti dasseti. Kiṃ pana bhagavatā taṃ attano buddhānubhāvena",
  "tika-vin02t:833_7": "dhammaṃ ñāpetuṃ na sakkāti? Āma na sakkā, na hi paratoghosamantarena sāvakānaṃ dhammābhisamayo",
  "tika-vin02t:833_8": "sambhavati, aññathā itarapaccayarahitassapi dhammābhisamayena bhavitabbaṃ, na ca",
  "tika-vin02t:833_9": "taṃ atthi. Vuttañhetaṃ – “dveme, bhikkhave, paccayā sammādiṭṭhiyā uppādāya parato",
  "tika-vin02t:833_10": "ca ghoso ajjhattañca yonisomanasikāro”ti.",
  "tika-vin02t:834_0": "Udakoti tassa nāmaṃ, rāmassa pana puttatāya rāmaputto. Abhidosakālakatoti aḍḍharatte",
  "tika-vin02t:834_1": "kālakato. Bhagavatopi kho ñāṇaṃ udapādīti idhāpi kira bhagavā devatāya kathitavacanena",
  "tika-vin02t:834_2": "sanniṭṭhānaṃ akatvā sabbaññutaññāṇena olokento “hiyyo aḍḍharatte kālaṃ katvā udako",
  "tika-vin02t:834_3": "rāmaputto nevasaññānāsaññāyatane nibbatto”ti addasa, tasmā evaṃ vuttaṃ. Sesaṃ purimasadisameva.",
  "tika-vin02t:835_0": "Bahūpakārāti bahuupakārā. Padhānapahitattaṃ upaṭṭhahiṃsūti padhānatthāya pesitattabhāvaṃ",
  "tika-vin02t:835_1": "vasanaṭṭhāne pariveṇasammajjanena pattacīvaraṃ gahetvā anubandhanena mukhodakadantakaṭṭhadānādinā",
  "tika-vin02t:835_2": "ca upaṭṭhahiṃsu. Ke panete pañcavaggiyā nāma? Ye te –",
  "tika-vin02t:836": "Rāmo dhajo lakkhaṇo cāpi mantī;",
  "tika-vin02t:837": "Koṇḍañño ca bhojo suyāmo sudatto;",
  "tika-vin02t:838": "Ete tadā aṭṭha ahesuṃ brāhmaṇā;",
  "tika-vin02t:839": "Chaḷaṅgavā mantaṃ viyākariṃsūti. ;",
  "tika-vin02t:840_0": "Bodhisattassa jātakāle supinapaṭiggāhakā ceva lakkhaṇapaṭiggāhakā ca aṭṭha brāhmaṇā.",
  "tika-vin02t:840_1": "Tesu tayo dvedhā byākariṃsu “imehi lakkhaṇehi samannāgato agāraṃ ajjhāvasamāno rājā",
  "tika-vin02t:840_2": "hohiti cakkavattī, pabbajamāno buddho”ti. Pañca brāhmaṇā ekaṃsabyākaraṇā ahesuṃ “imehi",
  "tika-vin02t:840_3": "lakkhaṇehi samannāgato agāre na tiṭṭhati, buddhova hotī”ti. Tesu purimā tayo yathāmantapadaṃ",
  "tika-vin02t:840_4": "gatā. Ete hi lakkhaṇamantasaṅkhātavedavacanānurūpaṃ paṭipannā dve gatiyo bhavanti",
  "tika-vin02t:840_5": "anaññāti vuttaniyāmena nicchinituṃ asakkontā vuttameva paṭipajjiṃsu, na mahāpurisassa",
  "tika-vin02t:840_6": "buddhabhāvappattiṃ paccāsīsiṃsu. Ime pana koṇḍaññādayo pañca “ekaṃsato buddho bhavissatī”ti",
  "tika-vin02t:840_7": "jātanicchayattā mantapadaṃ atikkantā. Te attanā laddhaṃ tuṭṭhidānaṃ ñātakānaṃ vissajjetvā",
  "tika-vin02t:840_8": "“ayaṃ mahāpuriso agāre na ajjhāvasissati, ekantena buddho bhavissatī”ti nibbematikā",
  "tika-vin02t:840_9": "bodhisattaṃ uddissa samaṇapabbajjaṃ pabbajitā, tesaṃ puttātipi vadanti, taṃ aṭṭhakathāyaṃ",
  "tika-vin02t:840_10": "paṭikkhittaṃ. Ete kira daharakāleva bahū mante jāniṃsu, tasmā ne brāhmaṇā ācariyaṭṭhāne",
  "tika-vin02t:840_11": "ṭhapayiṃsu. Te “pacchā amhehi puttadārajaṭaṃ chinditvā na sakkā bhavissati pabbajitu”nti",
  "tika-vin02t:840_12": "daharakāleyeva pabbajitvā ramaṇīyāni senāsanāni paribhuñjantā vicariṃsu. Kālena kālaṃ",
  "tika-vin02t:840_13": "pana “kiṃ bho mahāpuriso mahābhinikkhamanaṃ nikkhanto”ti pucchanti. Manussā “kuhiṃ",
  "tika-vin02t:840_14": "tumhe mahāpurisaṃ passissatha, tīsu pāsādesu vividhanāṭakamajjhe devo viya sampattiṃ",
  "tika-vin02t:840_15": "anubhotī”ti vadanti. Te sutvā “na tāva mahāpurisassa ñāṇaṃ paripākaṃ gacchatī”ti",
  "tika-vin02t:840_16": "appossukkā vihariṃsuyeva.",
  "tika-vin02t:841_0": "Kasmā panettha bhagavā “bahukārā kho me pañcavaggiyā”ti āha. Kiṃ upakārakānaṃyeva",
  "tika-vin02t:841_1": "esa dhammaṃ deseti, anupakārakānaṃ na desetīti? No na deseti. Paricayavasena hesa",
  "tika-vin02t:841_2": "āḷārañceva kālāmaṃ udakañca rāmaputtaṃ olokesi. Etasmiṃ pana buddhakkhette ṭhapetvā",
  "tika-vin02t:841_3": "aññāsikoṇḍaññaṃ añño paṭhamaṃ dhammaṃ sacchikātuṃ samattho nāma natthi. Kasmā? Tathāvidhaupanissayattā.",
  "tika-vin02t:841_4": "Pubbe kira puññakaraṇakāle dve bhātaro ahesuṃ. Te ca ekato sassaṃ akaṃsu. Tattha",
  "tika-vin02t:841_5": "jeṭṭhassa “ekasmiṃ sasse nava vāre aggasassadānaṃ mayā dātabba”nti ahosi. So vappakāle",
  "tika-vin02t:841_6": "bījaggaṃ nāma datvā gabbhakāle kaniṭṭhena saddhiṃ mantesi “gabbhakāle gabbhaṃ phāletvā",
  "tika-vin02t:841_7": "dassāmī”ti. Kaniṭṭho “taruṇasassaṃ nāsetukāmosī”ti āha. Jeṭṭho kaniṭṭhassa ananuvattanabhāvaṃ",
  "tika-vin02t:841_8": "ñatvā khettaṃ vibhajitvā attano koṭṭhāsato gabbhaṃ phāletvā khīraṃ nīharitvā sappiphāṇitena",
  "tika-vin02t:841_9": "yojetvā adāsi, puthukakāle puthukaṃ kāretvā adāsi, lāyane lāyanaggaṃ, veṇikaraṇe",
  "tika-vin02t:841_10": "veṇaggaṃ, veṇiyo purisabhāravasena bandhitvā kalāpakaraṇe kalāpaggaṃ, khale kalāpānaṃ",
  "tika-vin02t:841_11": "ṭhapanadivase khalaggaṃ, madditvā vīhīnaṃ rāsikaraṇadivase khalabhaṇḍaggaṃ, koṭṭhāgāre",
  "tika-vin02t:841_12": "dhaññassa pakkhipanadivase koṭṭhagganti evaṃ ekasmiṃ sasse nava vāre aggadānaṃ adāsi.",
  "tika-vin02t:841_13": "Kaniṭṭho pana khalato dhaññaṃ uddharitvā gahaṇadivase adāsi. Tesu jeṭṭho aññāsikoṇḍaññatthero",
  "tika-vin02t:841_14": "jāto, kaniṭṭho subhaddaparibbājako. Iti ekasmiṃ sasse navannaṃ aggadānānaṃ dinnattā",
  "tika-vin02t:841_15": "ṭhapetvā theraṃ añño paṭhamaṃ dhammaṃ sacchikātuṃ samattho nāma natthi. “Navannaṃ",
  "tika-vin02t:841_16": "aggadānānaṃ dinnattā”ti idañca tassa rattaññūnaṃ aggabhāvatthāya katābhinīhārānurūpaṃ",
  "tika-vin02t:841_17": "pavattitasāvakapāramiyā ciṇṇante pavattitattā vuttaṃ. Tiṇṇampi hi bodhisattānaṃ taṃtaṃpāramiyā",
  "tika-vin02t:841_18": "sikhāppattakāle pavattitaṃ puññaṃ apuññaṃ vā garutaravipākameva hoti, dhammassa ca",
  "tika-vin02t:841_19": "sabbapaṭhamaṃ sacchikiriyāya vinā kathaṃ rattaññūnaṃ aggabhāvasiddhīti? “Bahukārā",
  "tika-vin02t:841_20": "kho me pañcavaggiyā”ti idaṃ pana upakārānussaraṇamattakeneva vuttaṃ.",
  "tika-vin02t:842_0": "Isipatane migadāyeti tasmiṃ kira padese anuppanne buddhe paccekasambuddhā gandhamādanapabbate",
  "tika-vin02t:842_1": "sattāhaṃ nirodhasamāpattiyā vītināmetvā nirodhā vuṭṭhāya nāgalatādantakaṭṭhaṃ khāditvā",
  "tika-vin02t:842_2": "anotattadahe mukhaṃ dhovitvā pattacīvaramādāya ākāsena āgantvā nipatanti. Tattha",
  "tika-vin02t:842_3": "cīvaraṃ pārupitvā nagare piṇḍāya caritvā katabhattakiccā gamanakālepi tatoyeva uppatitvā",
  "tika-vin02t:842_4": "gacchanti. Iti isayo ettha nipatanti uppatanti cāti taṃ ṭhānaṃ “isipatana”nti saṅkhaṃ",
  "tika-vin02t:842_5": "gataṃ, migānaṃ pana abhayatthāya dinnattā “migadāyo”ti vuccati. Tena vuttaṃ “isipatane",
  "tika-vin02t:842_6": "migadāye”ti. Aññe buddhā paṭhamaṃ dhammadesanatthāya gacchantā ākāsena gantvā tattheva",
  "tika-vin02t:842_7": "otaranti, amhākaṃ pana bhagavā upakassa ājīvakassa upanissayaṃ disvā “upako imaṃ",
  "tika-vin02t:842_8": "addhānaṃ paṭipanno, so maṃ disvā sallapitvā gamissati, atha puna nibbinno āgamma",
  "tika-vin02t:842_9": "arahattaṃ sacchikarissatī”ti ñatvā aṭṭhārasayojanaṃ maggaṃ padasāva agamāsi. Tena",
  "tika-vin02t:842_10": "vuttaṃ “yena bārāṇasī, tena cārikaṃ pakkāmī”ti.",
  "tika-vin02t:843_0": "11. Antarā ca gayaṃ antarā ca bodhinti gayāya ca bodhissa ca vivare tigāvutantare",
  "tika-vin02t:843_1": "ṭhāne. Bodhimaṇḍato hi gayā tīṇi gāvutāni, bārāṇasī aṭṭhārasa yojanāni. Upako bodhimaṇḍassa",
  "tika-vin02t:843_2": "ca gayāya ca antare bhagavantaṃ addasa. Antarā-saddena pana yuttattā upayogavacanaṃ",
  "tika-vin02t:843_3": "kataṃ. Īdisesu ca ṭhānesu akkharacintakā “antarā gāmañca nadiñca yātī”ti evaṃ ekameva",
  "tika-vin02t:843_4": "antarā-saddaṃ payujjanti, so dutiyapadenapi yojetabbo hoti, ayojiyamāne upayogavacanaṃ",
  "tika-vin02t:843_5": "na pāpuṇāti sāmivacanassa pasaṅge antarā-saddayogena upayogavacanassa icchitattā.",
  "tika-vin02t:843_6": "Idha pana yojetvā eva vutto. Addhānamagganti addhānasaṅkhātaṃ maggaṃ, dīghamagganti",
  "tika-vin02t:843_7": "attho. Addhānagamanasamayassa vibhaṅge “addhayojanaṃ gacchissāmīti bhuñjitabba”ntiādivacanato",
  "tika-vin02t:843_8": "addhayojanampi addhānamaggo hoti. Bodhimaṇḍato pana gayā tigāvutaṃ. Vippasannānīti",
  "tika-vin02t:843_9": "suṭṭhu pasannāni. Indriyānīti manacchaṭṭhāni indriyāni. Parisuddhoti niddoso. Pariyodātoti",
  "tika-vin02t:843_10": "tasseva vevacanaṃ. Nirupakkilesatāyeva hi esa “pariyodāto”ti vutto, na setabhāvena.",
  "tika-vin02t:843_11": "Etassa pariyodātataṃ disvāva indriyānaṃ vippasannataṃ aññāsi, nayaggāhīpaññā kiresā tassa ājīvakassa.",
  "tika-vin02t:844_0": "Sabbābhibhūti sabbaṃ tebhūmakadhammaṃ abhibhavitvā ṭhito. Sabbavidūti sabbaṃ catubhūmakadhammaṃ",
  "tika-vin02t:844_1": "avediṃ aññāsiṃ sabbaso ñeyyāvaraṇassa pahīnattā. Sabbesu dhammesu anūpalittoti sabbesu",
  "tika-vin02t:844_2": "tebhūmakadhammesu rajjanadussanamuyhanādinā kilesalepena alitto. Sabbañjahoti sabbaṃ",
  "tika-vin02t:844_3": "tebhūmakadhammaṃ jahitvā ṭhito. Appahātabbampi hi kusalābyākataṃ tappaṭibaddhakilesappahānena",
  "tika-vin02t:844_4": "pahīnattā na hotīti jahitameva hoti. Taṇhakkhaye vimuttoti taṇhakkhaye nibbāne ārammaṇakaraṇavasena",
  "tika-vin02t:844_5": "vimutto. Sayaṃ abhiññāyāti sabbaṃ catubhūmakadhammaṃ attanāva jānitvā. Kamuddiseyyanti",
  "tika-vin02t:844_6": "kaṃ aññaṃ “ayaṃ me ācariyo”ti uddiseyyaṃ.",
  "tika-vin02t:845_0": "Na me ācariyo atthīti lokuttaradhamme mayhaṃ ācariyo nāma natthi. Kiñcāpi hi lokiyadhammānampi",
  "tika-vin02t:845_1": "yādiso lokanāthassa adhigamo, na tādiso adhigamo parūpadeso atthi, lokuttaradhamme",
  "tika-vin02t:845_2": "panassa lesopi natthi. Natthi me paṭipuggaloti mayhaṃ sīlādīhi guṇehi paṭinidhibhūto",
  "tika-vin02t:845_3": "puggalo nāma natthi. Sammāsambuddhoti hetunā nayena cattāri saccāni sayaṃ buddho.",
  "tika-vin02t:845_4": "Sītibhūtoti sabbakilesagginibbāpanena sītibhūto, kilesānaṃ yeva nibbutattā nibbuto.",
  "tika-vin02t:846_0": "Kāsinaṃ puranti kāsiraṭṭhe nagaraṃ. Āhañchanti āhanissāmi. Amatadundubhinti veneyyānaṃ",
  "tika-vin02t:846_1": "amatādhigamāya ugghosanādiṃ katvā satthu dhammadesanā “amatadundubhī”ti vuttā, dhammacakkapaṭilābhāya",
  "tika-vin02t:846_2": "taṃ amatabheriṃ paharissāmīti gacchāmīti vuttaṃ hoti.",
  "tika-vin02t:847_0": "Arahasi anantajinoti anantajinopi bhavituṃ yuttoti attho. Anantañāṇo jitakilesoti",
  "tika-vin02t:847_1": "anantajino. Hupeyyapāvusoti āvuso evampi nāma bhaveyya, evaṃvidhe nāma rūparatane",
  "tika-vin02t:847_2": "īdisena ñāṇena bhavitabbanti adhippāyo. Ayañhissa pabbajjāya paccayo jāto. Katādhikāro",
  "tika-vin02t:847_3": "hesa. Tathā hi bhagavā tena samāgamanatthaṃ padasāva taṃ maggaṃ paṭipajji. Pakkāmīti",
  "tika-vin02t:847_4": "vaṅkahārajanapadaṃ nāma agamāsi.",
  "tika-vin02t:848_0": "Tatthekaṃ migaluddakagāmakaṃ nissāya vāsaṃ kappesi, jeṭṭhakaluddako taṃ upaṭṭhāsi.",
  "tika-vin02t:848_1": "Tasmiñca janapade caṇḍā makkhikā honti. Atha naṃ ekāya cāṭiyā vasāpesuṃ. Migaluddako",
  "tika-vin02t:848_2": "dūraṃ migavaṃ gacchanto “amhākaṃ arahante mā pamajjī”ti cāpaṃ nāma dhītaraṃ āṇāpetvā",
  "tika-vin02t:848_3": "agamāsi saddhiṃ puttabhātukehi. Sā cassa dhītā dassanīyā hoti koṭṭhāsasampannā. Dutiyadivase",
  "tika-vin02t:848_4": "upako gharaṃ āgato taṃ dārikaṃ sabbaṃ upacāraṃ katvā parivisituṃ upagataṃ disvā rāgena",
  "tika-vin02t:848_5": "abhibhūto bhuñjitumpi asakkonto bhājanena bhattaṃ ādāya vasanaṭṭhānaṃ gantvā bhattaṃ",
  "tika-vin02t:848_6": "ekamantaṃ nikkhipitvā “sace cāpaṃ labhāmi, jīvāmi. No ce, marāmī”ti nirāhāro sayi.",
  "tika-vin02t:848_7": "Sattame divase māgaviko āgantvā dhītaraṃ upakassa pavattiṃ pucchi. Sā “ekadivasameva",
  "tika-vin02t:848_8": "āgantvā puna nāgatapubbo”ti āha.",
  "tika-vin02t:849_0": "Māgaviko āgataveseneva naṃ upasaṅkamitvā pucchissāmīti taṅkhaṇaṃyeva gantvā “kiṃ,",
  "tika-vin02t:849_1": "bhante, aphāsuka”nti pāde parāmasanto pucchi. Upako nitthunanto parivattatiyeva.",
  "tika-vin02t:849_2": "So “vada bhante, yaṃ mayā sakkā kātuṃ, sabbaṃ karissāmī”ti āha. Upako “sace cāpaṃ",
  "tika-vin02t:849_3": "labhāmi, jīvāmi, no ce, mayhameva maraṇaṃ seyyo”ti āha. Jānāsi kira, bhante, kiñci",
  "tika-vin02t:849_4": "sippanti? Na jānāmīti. Na, bhante, kiñci sippaṃ ajānantena sakkā gharāvāsaṃ adhiṭṭhātunti.",
  "tika-vin02t:849_5": "So āha “nāhaṃ kiñci sippaṃ jānāmi, apica tumhākaṃ maṃsahārako bhavissāmi, maṃsañca",
  "tika-vin02t:849_6": "vikkiṇissāmī”ti. Māgaviko “amhākampi etadeva ruccatī”ti uttarasāṭakaṃ datvā gharaṃ",
  "tika-vin02t:849_7": "ānetvā dhītaraṃ adāsi. Tesaṃ saṃvāsamanvāya putto vijāyi, “subhaddo”tissa nāmaṃ akaṃsu.",
  "tika-vin02t:849_8": "Cāpā tassa rodanakāle “maṃsahārakassa putta migaluddakassa putta mā rodi mā rodī”tiādīni",
  "tika-vin02t:849_9": "vadamānā puttatosanagītena upakaṃ uppaṇḍesi. “Bhadde tvaṃ maṃ anāthoti maññasi, atthi",
  "tika-vin02t:849_10": "me anantajino nāma sahāyo, tassāhaṃ santikaṃ gamissāmī”ti āha. Cāpā “evamayaṃ aṭṭīyatī”ti",
  "tika-vin02t:849_11": "ñatvā punappunaṃ kathesi. So ekadivasaṃ anārocetvāva majjhimadesābhimukho pakkāmi.",
  "tika-vin02t:850_0": "Bhagavā ca tena samayena sāvatthiyaṃ viharati jetavane, atha kho bhagavā paṭikacceva",
  "tika-vin02t:850_1": "bhikkhū āṇāpesi “yo, bhikkhave, anantajinoti pucchamāno āgacchati, tassa maṃ dasseyyāthā”ti.",
  "tika-vin02t:850_2": "Upakopi kho “kuhiṃ anantajino vasatī”ti pucchanto anupubbena sāvatthiṃ āgantvā vihāramajjhe",
  "tika-vin02t:850_3": "ṭhatvā “kuhiṃ anantajino”ti pucchi. Taṃ bhikkhū bhagavato santikaṃ nayiṃsu. So ca",
  "tika-vin02t:850_4": "bhagavantaṃ disvā “sañjānātha maṃ bhagavā”ti āha. Āma upaka sañjānāmi, kuhiṃ pana",
  "tika-vin02t:850_5": "tvaṃ vasitthāti. Vaṅkahārajanapade, bhanteti. Upaka mahallakosi jāto, pabbajituṃ",
  "tika-vin02t:850_6": "sakkhissasīti. Pabbajissāmi, bhanteti. Bhagavā pabbājetvā tassa kammaṭṭhānaṃ adāsi.",
  "tika-vin02t:850_7": "So kammaṭṭhāne kammaṃ karonto anāgāmiphale patiṭṭhāya kālaṃ katvā avihesu nibbatto,",
  "tika-vin02t:850_8": "nibbattikkhaṇeyeva ca arahattaṃ pāpuṇi. Avihe nibbattamattā hi satta janā arahattaṃ",
  "tika-vin02t:850_9": "pāpuṇiṃsu, tesaṃ so aññataro. Vuttañhetaṃ –",
  "tika-vin02t:851": "“Avihaṃ upapannāse, vimuttā satta bhikkhavo;",
  "tika-vin02t:852": "Rāgadosaparikkhīṇā, tiṇṇā loke visattikaṃ.",
  "tika-vin02t:853": "“Upako palagaṇḍo ca, pukkusāti ca te tayo;",
  "tika-vin02t:854": "Bhaddiyo khaṇḍadevo ca, bāhuraggi ca saṅgiyo;",
  "tika-vin02t:855": "Te hitvā mānusaṃ dehaṃ, dibbayogaṃ upaccagu”nti. ;",
  "tika-vin02t:856_0": "12. Saṇṭhapesunti “neva abhivādetabbo”tiādinā katikaṃ akaṃsu. Bāhullikoti cīvarabāhullādīnaṃ",
  "tika-vin02t:856_1": "atthāya paṭipanno. Padhānavibbhantoti padhānato pubbe anuṭṭhitadukkaracaraṇato vibbhanto",
  "tika-vin02t:856_2": "bhaṭṭho parihīno. Āvatto bāhullāyāti cīvarādibahubhāvatthāya āvatto. Apica kho āsanaṃ",
  "tika-vin02t:856_3": "ṭhapetabbanti apica kho panassa uccakule nibbattassa āsanamattaṃ ṭhapetabbanti vadiṃsu.",
  "tika-vin02t:856_4": "Asaṇṭhahantāti buddhānubhāvena buddhatejena abhibhūtā attano katikāya ṭhātuṃ asakkontā.",
  "tika-vin02t:856_5": "Nāmena ca āvusovādena ca samudācarantīti “gotamā”ti ca “āvuso”ti ca vadanti, “āvuso",
  "tika-vin02t:856_6": "gotama, mayaṃ uruvelāyaṃ padhānakāle tuyhaṃ pattacīvaraṃ gahetvā vicarimha, mukhodakaṃ",
  "tika-vin02t:856_7": "dantakaṭṭhaṃ adamha, vutthapariveṇaṃ sammajjimha, pacchā te ko vattapaṭipattiṃ akāsi,",
  "tika-vin02t:856_8": "kacci amhesu pakkantesu na cintayitthā”ti evarūpaṃ kathaṃ kathentīti attho.",
  "tika-vin02t:857_0": "Na cirassevāti acireneva. Kulaputtāti duvidhā kulaputtā jātikulaputtā ācārakulaputtā",
  "tika-vin02t:857_1": "ca, ete pana ubhayathāpi kulaputtāyeva. Agārasmāti gharā. Agārāya hitaṃ agāriyaṃ,",
  "tika-vin02t:857_2": "kasigorakkhādi kuṭumbaposanakammaṃ vuccati. Natthi ettha agāriyanti anagāriyaṃ. Pabbajjāyetaṃ",
  "tika-vin02t:857_3": "adhivacanaṃ. Pabbajantīti upagacchanti upasaṅkamanti. Tadanuttaranti taṃ anuttaraṃ.",
  "tika-vin02t:857_4": "Brahmacariyapariyosānanti maggabrahmacariyassa pariyosānaṃ, arahattaphalanti vuttaṃ",
  "tika-vin02t:857_5": "hoti. Tassa hi atthāya kulaputtā pabbajanti. Diṭṭheva dhammeti tasmiṃyeva attabhāve.",
  "tika-vin02t:857_6": "Sayaṃ abhiññā sacchikatvāti attanoyeva paññāya paccakkhaṃ katvā, aparappaccayaṃ katvāti",
  "tika-vin02t:857_7": "attho. Upasampajja viharissathāti pāpuṇitvā sampādetvā viharissatha.",
  "tika-vin02t:858_0": "Iriyāyāti dukkarairiyāya. Paṭipadāyāti dukkarapaṭipattiyā. Dukkarakārikāyāti pasatapasatamuggayūsādiāharaṇādinā",
  "tika-vin02t:858_1": "dukkarakaraṇena. Uttari manussadhammāti manussadhammato upari. Alaṃ ariyaṃ kātunti",
  "tika-vin02t:858_2": "alamariyo, ariyabhāvāya samatthoti vuttaṃ hoti, ñāṇadassanameva ñāṇadassanaviseso,",
  "tika-vin02t:858_3": "alamariyo ca so ñāṇadassanaviseso cāti alamariyañāṇadassanaviseso. Ñāṇadassananti",
  "tika-vin02t:858_4": "ca dibbacakkhupi vipassanāpi maggopi phalampi paccavekkhaṇañāṇampi sabbaññutaññāṇampi",
  "tika-vin02t:858_5": "vuccati. “Appamatto samāno ñāṇadassanaṃ ārādhetī”ti hi ettha dibbacakkhu ñāṇadassanaṃ",
  "tika-vin02t:858_6": "nāma. “Ñāṇadassanāya cittaṃ abhinīharati abhininnāmetī”ti ettha vipassanāñāṇaṃ. “Abhabbā",
  "tika-vin02t:858_7": "te ñāṇadassanāya anuttarāya sambodhāyā”ti ettha maggo. “Ayamañño uttarimanussadhammā",
  "tika-vin02t:858_8": "alamariyañāṇadassanaviseso adhigato phāsuvihāro”ti ettha phalaṃ. “Ñāṇañca pana me",
  "tika-vin02t:858_9": "dassanaṃ udapādi ‘akuppā me cetovimutti, ayamantimā jāti, natthi dāni punabbhavo”’ti",
  "tika-vin02t:858_10": "ettha paccavekkhaṇañāṇaṃ. “Ñāṇañca pana me dassanaṃ udapādi ‘sattāhakālakato āḷāro",
  "tika-vin02t:858_11": "kālāmo”’ti ettha sabbaññutaññāṇaṃ. Idha pana sabbaññutaññāṇapadaṭṭhāno ariyamaggo",
  "tika-vin02t:858_12": "sabbaññutaññāṇameva vā adhippetaṃ.",
  "tika-vin02t:859_0": "Abhijānātha me noti abhijānātha nu me. Evarūpaṃ pabhāvitametanti ettha evarūpaṃ vākyabhedanti",
  "tika-vin02t:859_1": "attho, api nu ahaṃ uruvelāyaṃ padhāne tumhākaṃ saṅgaṇhanatthaṃ anukkaṇṭhanatthaṃ",
  "tika-vin02t:859_2": "rattiṃ vā divā vā āgantvā “āvuso, mayaṃ yattha katthaci gamissāmāti mā vitakkayittha,",
  "tika-vin02t:859_3": "mayhaṃ obhāso vā kammaṭṭhānanimittaṃ vā paññāyatī”ti evarūpaṃ kañci vacanabhedaṃ",
  "tika-vin02t:859_4": "akāsinti adhippāyo. Te ekapadeneva satiṃ labhitvā uppannagāravā “addhā esa buddho",
  "tika-vin02t:859_5": "jāto”ti saddahitvā “no hetaṃ bhante”ti āhaṃsu. Asakkhi kho bhagavā pañcavaggiye bhikkhū",
  "tika-vin02t:859_6": "saññāpetunti bhagavā pañcavaggiye bhikkhū “buddho aha”nti jānāpetuṃ asakkhi. Aññā",
  "tika-vin02t:859_7": "cittaṃ upaṭṭhāpesunti aññāya arahattappattiyā cittaṃ upaṭṭhapesuṃ abhinīhariṃsu.",
  "tika-vin02t:860": "Dhammacakkappavattanasuttavaṇṇanā",
  "tika-vin02t:861_0": "13. Dveme, bhikkhave, antāti dve ime, bhikkhave, koṭṭhāsā, dve bhāgāti attho. Bhāgavacano",
  "tika-vin02t:861_1": "hettha anta-saddo “pubbante ñāṇaṃ aparante ñāṇa”ntiādīsu viya. Imassa pana padassa",
  "tika-vin02t:861_2": "uccāraṇasamakālaṃ pavattanigghoso buddhānubhāvena heṭṭhā avīciṃ upari bhavaggaṃ patvā",
  "tika-vin02t:861_3": "dasasahassilokadhātuṃ pharitvā aṭṭhāsi. Tasmiṃyeva samaye paripakkakusalamūlā saccābhisambodhāya",
  "tika-vin02t:861_4": "katādhikārā aṭṭhārasakoṭisaṅkhā brahmāno samāgacchiṃsu. Pacchimadisāya sūriyo atthameti,",
  "tika-vin02t:861_5": "pācīnadisāya āsāḷhanakkhattena yutto puṇṇacando uggacchati. Tasmiṃ samaye bhagavā",
  "tika-vin02t:861_6": "dhammacakkappavattanasuttaṃ ārabhanto “dveme, bhikkhave, antā”tiādimāha.",
  "tika-vin02t:862_0": "Tattha pabbajitenāti gihibandhanaṃ chetvā pabbajjupagatena. Na sevitabbāti na vaḷañjetabbā",
  "tika-vin02t:862_1": "nānuyuñjitabbā. Yo cāyaṃ kāmesu kāmasukhallikānuyogoti yo ca ayaṃ vatthukāmesu kilesakāmasukhassa",
  "tika-vin02t:862_2": "anuyogo, kilesakāmasaṃyuttassa sukhassa anugatoti attho. Hīnoti lāmako. Gammoti gāmavāsīnaṃ",
  "tika-vin02t:862_3": "santako tehi sevitabbatāya. Pothujjanikoti puthujjanena andhabālajanena āciṇṇo. Anariyoti",
  "tika-vin02t:862_4": "na ariyo na visuddho na uttamo, na vā ariyānaṃ santako. Anatthasaṃhitoti na atthasaṃhito,",
  "tika-vin02t:862_5": "hitasukhāvahakāraṇaṃ anissitoti attho. Attakilamathānuyogoti attano kilamathassa",
  "tika-vin02t:862_6": "anuyogo, dukkhakaraṇaṃ dukkhuppādananti attho. Dukkhoti kaṇṭakāpassayaseyyādīhi attabādhanehi",
  "tika-vin02t:862_7": "dukkhāvaho. Majjhimā paṭipadāti ariyamaggaṃ sandhāya vuttaṃ. Maggo hi kāmasukhallikānuyogo",
  "tika-vin02t:862_8": "eko anto, attakilamathānuyogo eko anto, ete dve ante na upeti na upagacchati, vimutto",
  "tika-vin02t:862_9": "etehi antehi, tasmā “majjhimā paṭipadā”ti vuccati. Etesaṃ majjhe bhavattā majjhimā,",
  "tika-vin02t:862_10": "vaṭṭadukkhanissaraṇatthikehi paṭipajjitabbato ca paṭipadāti, tathā lobho eko anto,",
  "tika-vin02t:862_11": "doso eko anto. Sassataṃ ekaṃ antaṃ, ucchedo eko antoti purimanayeneva vitthāretabbaṃ.",
  "tika-vin02t:863_0": "Cakkhukaraṇītiādīhi tameva paṭipadaṃ thometi. Paññācakkhuṃ karotīti cakkhukaraṇī.",
  "tika-vin02t:863_1": "Sā hi catunnaṃ saccānaṃ dassanāya saṃvattati pariññābhisamayādibhedassa dassanassa",
  "tika-vin02t:863_2": "pavattanaṭṭhenāti “cakkhukaraṇī”ti vuccati. Tayidaṃ satipi paṭipadāya anaññatte avayavavasena",
  "tika-vin02t:863_3": "sijjhamāno attho samudāyena kato nāma hotīti upacāravasena vuttanti daṭṭhabbaṃ. Dutiyapadaṃ",
  "tika-vin02t:863_4": "tasseva vevacanaṃ. Upasamāyāti kilesupasamatthāya. Abhiññāyāti catunnaṃ saccānaṃ",
  "tika-vin02t:863_5": "abhijānanatthāya. Sambodhāyāti tesaṃyeva sambujjhanatthāya. Nibbānāyāti nibbānasacchikiriyāya.",
  "tika-vin02t:863_6": "Atha vā nibbānāyāti anupādisesanibbānāya. “Upasamāyā”ti hi iminā saupādisesanibbānaṃ gahitaṃ.",
  "tika-vin02t:864_0": "Idāni taṃ majjhimappaṭipadaṃ sarūpato dassetukāmo “katamā ca sā”ti pucchitvā “ayamevā”tiādinā",
  "tika-vin02t:864_1": "nayena vissajjesi. Tattha ayamevāti avadhāraṇavacanaṃ aññassa nibbānagāmimaggassa",
  "tika-vin02t:864_2": "atthibhāvapaṭisedhanatthaṃ. Sattāpaṭikkhepo hi idha paṭisedhanaṃ alabbhamānattā aññassa",
  "tika-vin02t:864_3": "maggassa. Ariyoti kilesānaṃ ārakattā ariyo niruttinayena. Aripahānāya saṃvattatītipi",
  "tika-vin02t:864_4": "ariyo arayo pāpadhammā yanti apagacchanti etenāti katvā. Ariyena bhagavatā desitattā",
  "tika-vin02t:864_5": "ariyassa ayantipi ariyo, ariyabhāvappaṭilābhāya saṃvattatītipi ariyo. Ettha pana",
  "tika-vin02t:864_6": "ariyakaro ariyotipi uttarapadalopena ariya-saddasiddhi veditabbā. Aṭṭhahi aṅgehi",
  "tika-vin02t:864_7": "upetattā aṭṭhaṅgiko. Maggaṅgasamudāye hi maggavohāro, samudāyo ca samudāyīhi samannāgato",
  "tika-vin02t:864_8": "nāma hoti. Ayaṃ panettha vacanattho – attano avayavabhūtāni aṭṭhaṅgāni etassa santīti",
  "tika-vin02t:864_9": "aṭṭhaṅgikoti. Paramatthato pana aṅgāniyeva maggo pañcaṅgikatūriyādīni viya, na ca",
  "tika-vin02t:864_10": "aṅgavinimutto chaḷaṅgo vedo viya. Kilese mārento gacchatīti maggo niruttinayena,",
  "tika-vin02t:864_11": "nibbānaṃ maggati gavesatīti vā maggo. Ariyamaggo hi nibbānaṃ ārammaṇaṃ karonto gavesanto",
  "tika-vin02t:864_12": "viya hoti. Nibbānatthikehi maggīyatīti vā maggo vivaṭṭūpanissayapuññakaraṇato paṭṭhāya",
  "tika-vin02t:864_13": "tadatthapaṭipattito. Gammati vā tehi paṭipajjīyatīti maggo. Ettha pana ādiantavipariyāyena",
  "tika-vin02t:864_14": "saddasiddhi veditabbā.",
  "tika-vin02t:865_0": "Seyyathidanti nipāto, tassa katamo so iti ceti attho, katamāni vā tāni aṭṭhaṅgānīti.",
  "tika-vin02t:865_1": "Sabbaliṅgavibhattivacanasādhāraṇo hi ayaṃ nipāto. Ekamekampi aṅgaṃ maggoyeva. Yathāha",
  "tika-vin02t:865_2": "“sammādiṭṭhi maggo ceva hetu cā”ti. Porāṇāpi bhaṇanti “dassanamaggo sammādiṭṭhi,",
  "tika-vin02t:865_3": "abhiniropanamaggo sammāsaṅkappo…pe… avikkhepamaggo sammāsamādhī”ti. Nanu ca aṅgāni",
  "tika-vin02t:865_4": "samuditāni maggo antamaso sattaṅgavikalassa ariyamaggassa abhāvatoti? Saccametaṃ",
  "tika-vin02t:865_5": "saccasampaṭivedhe, maggappaccayatāya pana yathāsakaṃ kiccakaraṇena paccekampi tāni",
  "tika-vin02t:865_6": "maggoyeva, aññathā samuditānampi tesaṃ maggakiccaṃ na sambhaveyyāti. Sammādiṭṭhiādīsu",
  "tika-vin02t:865_7": "sammā passatīti sammādiṭṭhi, sammā saṅkappeti sampayuttadhamme nibbānasaṅkhāte ārammaṇe",
  "tika-vin02t:865_8": "abhiniropetīti sammāsaṅkappo, sammā vadati etāyāti sammāvācā, sammā karoti etenāti",
  "tika-vin02t:865_9": "sammākammaṃ, tadeva sammākammanto, sammā ājīvati etenāti sammāājīvo, sammā vāyamati",
  "tika-vin02t:865_10": "ussahatīti sammāvāyāmo, sammā sarati anussaratīti sammāsati, sammā samādhiyati cittaṃ",
  "tika-vin02t:865_11": "etenāti sammāsamādhīti evaṃ nibbacanaṃ veditabbaṃ. Idāni ayaṃ kho sā bhikkhaveti",
  "tika-vin02t:865_12": "tameva paṭipadaṃ nigamento āha. Tassattho – yvāyaṃ cattāropi lokuttaramagge ekato",
  "tika-vin02t:865_13": "katvā kathito aṭṭhaṅgiko maggo, ayaṃ kho sā bhikkhave…pe… nibbānāya saṃvattatīti.",
  "tika-vin02t:866_0": "14. Evaṃ majjhimapaṭipadaṃ sarūpato dassetvā idāni cattāri ariyasaccāni dassetuṃ",
  "tika-vin02t:866_1": "“idaṃ kho pana, bhikkhave”tiādimāha. Tattha dukkhanti ettha du-iti ayaṃ saddo kucchite",
  "tika-vin02t:866_2": "dissati. Kucchitañhi puttaṃ “duputto”ti vadanti, khaṃ-saddo pana tucche. Tucchañhi",
  "tika-vin02t:866_3": "ākāsaṃ “kha”nti vuccati. Idañca paṭhamasaccaṃ kucchitaṃ anekaupaddavādhiṭṭhānato,",
  "tika-vin02t:866_4": "tucchaṃ bālajanaparikappitadhuvasubhasukhattabhāvavirahitato, tasmā kucchitattā tucchattā",
  "tika-vin02t:866_5": "ca “dukkha”nti vuccati. Yasmā panetaṃ buddhādayo ariyā paṭivijjhanti, tasmā “ariyasacca”nti",
  "tika-vin02t:866_6": "vuccati. Ariyapaṭivijjhitabbañhi saccaṃ purimapade uttarapadalopena “ariyasacca”nti",
  "tika-vin02t:866_7": "vuttaṃ. Ariyassa tathāgatassa saccantipi ariyasaccaṃ. Tathāgatena hi sayaṃ adhigatattā",
  "tika-vin02t:866_8": "paveditattā tato eva ca aññehi adhigamanīyattā taṃ tassa hotīti. Atha vā etassa abhisambuddhattā",
  "tika-vin02t:866_9": "ariyabhāvasiddhito ariyasādhakaṃ saccantipi ariyasaccaṃ pubbe viya uttarapadalopena.",
  "tika-vin02t:866_10": "Avitathabhāvena vā araṇīyattā adhigantabbattā ariyaṃ saccantipi ariyasaccaṃ. Saccatthaṃ",
  "tika-vin02t:866_11": "pana catunnampi saccānaṃ parato ekajjhaṃ dassayissāma.",
  "tika-vin02t:867_0": "Idāni taṃ dukkhaṃ ariyasaccaṃ sarūpato dassetuṃ “jātipi dukkhā”tiādimāha. Tatrāyaṃ",
  "tika-vin02t:867_1": "jāti-saddo anekattho. Tathā hesa “ekampi jātiṃ dvepi jātiyo”ti ettha bhave āgato.",
  "tika-vin02t:867_2": "“Atthi, visākhe, nigaṇṭhā nāma samaṇajātī”ti ettha nikāye. “Jāti dvīhi khandhehi",
  "tika-vin02t:867_3": "saṅgahitā”ti ettha saṅkhatalakkhaṇe. “Yaṃ mātukucchismiṃ paṭhamaṃ cittaṃ uppannaṃ",
  "tika-vin02t:867_4": "paṭhamaṃ viññāṇaṃ pātubhūtaṃ, tadupādāya sāvassa jātī”ti ettha paṭisandhiyaṃ. “Sampatijāto,",
  "tika-vin02t:867_5": "ānanda, bodhisatto”ti ettha pasūtiyaṃ. “Akkhitto anupakuṭṭho jātivādenā”ti ettha",
  "tika-vin02t:867_6": "kule. Svāyamidha gabbhaseyyakānaṃ paṭisandhito paṭṭhāya yāva mātukucchimhā nikkhamanaṃ,",
  "tika-vin02t:867_7": "tāva pavattesu khandhesu, itaresaṃ paṭisandhikkhaṇesvevāti daṭṭhabbo. Ayampi ca pariyāyakathāva,",
  "tika-vin02t:867_8": "nippariyāyato pana tattha tattha nibbattamānānaṃ sattānaṃ ye khandhā pātubhavanti,",
  "tika-vin02t:867_9": "tesaṃ paṭhamapātubhāvo jāti nāma.",
  "tika-vin02t:868_0": "Kasmā panesā dukkhāti ce? Anekesaṃ dukkhānaṃ vatthubhāvato. Anekāni hi dukkhāni.",
  "tika-vin02t:868_1": "Seyyathidaṃ – dukkhadukkhaṃ vipariṇāmadukkhaṃ saṅkhāradukkhaṃ paṭicchannadukkhaṃ",
  "tika-vin02t:868_2": "appaṭicchannadukkhaṃ pariyāyadukkhaṃ nippariyāyadukkhanti. Tattha kāyikacetasikā",
  "tika-vin02t:868_3": "dukkhā vedanā sabhāvato ca nāmato ca dukkhattā dukkhadukkhanti vuccati. Sukhā vedanā",
  "tika-vin02t:868_4": "vipariṇāmadukkhuppattihetuto vipariṇāmadukkhaṃ. Upekkhā vedanā ceva sesā ca tebhūmakā",
  "tika-vin02t:868_5": "saṅkhārā udayabbayapīḷitattā saṅkhāradukkhaṃ. Kaṇṇasūladantasūlarāgajapariḷāhadosajapariḷāhādikāyikacetasikā",
  "tika-vin02t:868_6": "ābādhā pucchitvā jānitabbato upakkamassa ca apākaṭabhāvato paṭicchannadukkhaṃ. Dvattiṃsakammakāraṇādisamuṭṭhāno",
  "tika-vin02t:868_7": "ābādho apucchitvāva jānitabbato upakkamassa ca pākaṭabhāvato appaṭicchannadukkhaṃ.",
  "tika-vin02t:868_8": "Ṭhapetvā dukkhadukkhaṃ sesadukkhaṃ saccavibhaṅge āgataṃ jātiādi sabbampi tassa tassa",
  "tika-vin02t:868_9": "dukkhassa vatthubhāvato pariyāyadukkhaṃ. Dukkhadukkhaṃ pana nippariyāyadukkhanti",
  "tika-vin02t:868_10": "vuccati. Tatrāyaṃ jāti yaṃ taṃ bālapaṇḍitasuttādīsu bhagavatāpi upamāvasena pakāsitaṃ",
  "tika-vin02t:868_11": "āpāyikaṃ dukkhaṃ, yañca sugatiyampi manussaloke gabbhokkantimūlakādibhedaṃ dukkhaṃ",
  "tika-vin02t:868_12": "uppajjati, tassa vatthubhāvato dukkhā. Tenāhu porāṇā –",
  "tika-vin02t:869": "“Jāyetha no ce narakesu satto;",
  "tika-vin02t:870": "Tatthaggidāhādikamappasayhaṃ;",
  "tika-vin02t:871": "Labhetha dukkhaṃ na kuhiṃ patiṭṭhaṃ;",
  "tika-vin02t:872": "Iccāha dukkhāti munīdha jātiṃ.",
  "tika-vin02t:873": "“Dukkhaṃ tiracchesu kasāpatoda-",
  "tika-vin02t:874": "Daṇḍābhighātādibhavaṃ anekaṃ;",
  "tika-vin02t:875": "Yaṃ taṃ kathaṃ tattha bhaveyya jātiṃ;",
  "tika-vin02t:876": "Vinā tahiṃ jāti tatopi dukkhā.",
  "tika-vin02t:877": "“Petesu dukkhaṃ pana khuppipāsā-",
  "tika-vin02t:878": "Vātātapādippabhavaṃ vicittaṃ;",
  "tika-vin02t:879": "Yasmā ajātassa na tattha atthi;",
  "tika-vin02t:880": "Tasmāpi dukkhaṃ muni jātimāha.",
  "tika-vin02t:881": "“Tibbandhakāre ca asayha sīte;",
  "tika-vin02t:882": "Lokantare yaṃ asuresu dukkhaṃ;",
  "tika-vin02t:883": "Na taṃ bhave tattha na cassa jāti;",
  "tika-vin02t:884": "Yato ayaṃ jāti tatopi dukkhā.",
  "tika-vin02t:885": "“Yañcāpi gūthanarake viya mātu gabbhe;",
  "tika-vin02t:886": "Satto vasaṃ ciramato bahi nikkhamañca;",
  "tika-vin02t:887": "Pappoti dukkhamatighoramidampi natthi;",
  "tika-vin02t:888": "Jātiṃ vinā itipi jāti ayañhi dukkhā.",
  "tika-vin02t:889": "“Kiṃ bhāsitena bahunā nanu yaṃ kuhiñci;",
  "tika-vin02t:890": "Atthīdha kiñcidapi dukkhamidaṃ kadāci;",
  "tika-vin02t:891": "Nevatthi jātivirahena yato mahesi;",
  "tika-vin02t:892": "Dukkhāti sabbapaṭhamaṃ imamāha jāti”nti. ;",
  "tika-vin02t:893_0": "Jarāpi dukkhāti ettha pana duvidhā jarā saṅkhatalakkhaṇañca khaṇḍiccādisammato santatiyaṃ",
  "tika-vin02t:893_1": "ekabhavapariyāpannakkhandhapurāṇabhāvo ca, sā idha adhippetā. Sā panesā jarā saṅkhāradukkhabhāvato",
  "tika-vin02t:893_2": "ceva dukkhavatthuto ca dukkhā. Yañhi aṅgapaccaṅgasithilabhāvaindriyavikāravirūpatāyobbanavināsavīriyāvisādasatimativippavāsaparaparibhavādianekapaccayaṃ",
  "tika-vin02t:893_3": "kāyikacetasikaṃ dukkhamuppajjati, jarā tassa vatthu. Tenāhu porāṇā –",
  "tika-vin02t:894": "“Aṅgānaṃ sithilībhāvā, indriyānaṃ vikārato;",
  "tika-vin02t:895": "Yobbanassa vināsena, balassa upaghātato.",
  "tika-vin02t:896": "“Vippavāsā satādīnaṃ, puttadārehi attano;",
  "tika-vin02t:897": "Appasādanīyato ceva, bhiyyo bālattapattiyā.",
  "tika-vin02t:898": "“Pappoti dukkhaṃ yaṃ macco, kāyikaṃ mānasaṃ tathā;",
  "tika-vin02t:899": "Sabbametaṃ jarāhetu, yasmā tasmā jarā dukhā”ti. ;",
  "tika-vin02t:900_0": "Byādhipi dukkhoti idaṃ padaṃ vibhaṅge dukkhasaccaniddesapāḷiyaṃ na āgataṃ, teneva",
  "tika-vin02t:900_1": "visuddhimaggepi dukkhasaccaniddese taṃ na uddhaṭaṃ, dhammacakkapavattanasuttantapāḷiyaṃyeva",
  "tika-vin02t:900_2": "pana upalabbhati, tasmā tatthevimassa vacane aññattha ca avacane kāraṇaṃ vīmaṃsitabbaṃ.",
  "tika-vin02t:901_0": "Maraṇampi dukkhanti etthāpi duvidhaṃ maraṇaṃ saṅkhatalakkhaṇañca. Yaṃ sandhāya vuttaṃ",
  "tika-vin02t:901_1": "“jarāmaraṇaṃ dvīhi khandhehi saṅgahita”nti. Ekabhavapariyāpannajīvitindriyappabandhavicchedo",
  "tika-vin02t:901_2": "ca. Yaṃ sandhāya vuttaṃ “niccaṃ maraṇato bhaya”nti, taṃ idha adhippetaṃ. Jātipaccayamaraṇaṃ",
  "tika-vin02t:901_3": "upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva nāmaṃ.",
  "tika-vin02t:901_4": "Tayidaṃ dukkhassa vatthubhāvato dukkhanti veditabbaṃ. Tenāhu porāṇā –",
  "tika-vin02t:902": "“Pāpassa pāpakammādi-nimittamanupassato;",
  "tika-vin02t:903": "Bhaddassāpasahantassa, viyogaṃ piyavatthukaṃ;",
  "tika-vin02t:904": "Mīyamānassa yaṃ dukkhaṃ, mānasaṃ avisesato.",
  "tika-vin02t:905": "“Sabbesañcāpi yaṃ sandhi-bandhanacchedanādikaṃ;",
  "tika-vin02t:906": "Vitujjamānamammānaṃ, hoti dukkhaṃ sarīrajaṃ.",
  "tika-vin02t:907": "“Asayhamappaṭikāraṃ, dukkhassetassidaṃ yato;",
  "tika-vin02t:908": "Maraṇaṃ vatthu tenetaṃ, dukkhamicceva bhāsita”nti. ;",
  "tika-vin02t:909": "Imasmiñca ṭhāne “sokaparidevadukkhadomanassupāyāsāpi dukkhā”ti vibhaṅge dukkhasaccaniddese āgataṃ, idha pana taṃ natthi, tatthāpi kāraṇaṃ pariyesitabbaṃ.",
  "tika-vin02t:910": "Appiyehi sampayogo dukkhoti ettha appiyasampayogo nāma amanāpehi sattasaṅkhārehi samodhānaṃ. Sopi dukkhavatthuto dukkho. Tenāhu porāṇā –",
  "tika-vin02t:911": "“Disvāva appiye dukkhaṃ, paṭhamaṃ hoti cetasi;",
  "tika-vin02t:912": "Tadupakkamasambhūta-matha kāye yato idha.",
  "tika-vin02t:913": "“Tato dukkhadvayassāpi, vatthuto so mahesinā;",
  "tika-vin02t:914": "Dukkho vuttoti viññeyyo, appiyehi samāgamo”ti.",
  "tika-vin02t:915": "Piyehi vippayogo dukkhoti ettha pana piyavippayogo nāma manāpehi sattasaṅkhārehi vinābhāvo. Sopi sokadukkhassa vatthuto dukkho. Tenāhu porāṇā –",
  "tika-vin02t:916": "“Ñātidhanādiviyogā;",
  "tika-vin02t:917": "Sokasarasamappitā vitujjanti;",
  "tika-vin02t:918": "Bālā yato tatoyaṃ;",
  "tika-vin02t:919": "Dukkhoti mato piyavippayogo”ti.",
  "tika-vin02t:920_0": "Yampicchaṃ na labhatīti ettha “aho vata mayaṃ na jātidhammā assāmā”tiādīsu alabbhaneyyavatthūsu",
  "tika-vin02t:920_1": "icchāva “yampicchaṃ na labhati, tampi dukkha”nti vuttā, sāpi dukkhavatthuto dukkhā. Tenāhu porāṇā –",
  "tika-vin02t:921": "“Taṃ taṃ patthayamānānaṃ, tassa tassa alābhato;",
  "tika-vin02t:922": "Yaṃ vighātamayaṃ dukkhaṃ, sattānaṃ idha jāyati.",
  "tika-vin02t:923": "“Alabbhaneyyavatthūnaṃ, patthanā tassa kāraṇaṃ;",
  "tika-vin02t:924": "Yasmā tasmā jino dukkhaṃ, icchitālābhamabravī”ti.",
  "tika-vin02t:925_0": "Saṃkhittena pañcupādānakkhandhā dukkhāti ettha pana yasmā indhanamiva pāvako, lakkhamiva",
  "tika-vin02t:925_1": "paharaṇāni, gorūpaṃ viya ḍaṃsamakasādayo, khettamiva lāyakā, gāmaṃ viya gāmaghātakā,",
  "tika-vin02t:925_2": "upādānakkhandhapañcakameva jātiādayo nānappakārehi vibādhentā tiṇalatādīni viya bhūmiyaṃ,",
  "tika-vin02t:925_3": "pupphaphalapallavāni viya rukkhesu upādānakkhandhesuyeva nibbattanti, upādānakkhandhānañca",
  "tika-vin02t:925_4": "ādidukkhaṃ jāti, majjhedukkhaṃ jarā, pariyosānadukkhaṃ maraṇaṃ, manorathavighātappattānañca",
  "tika-vin02t:925_5": "icchāvighātadukkhaṃ icchitālābhoti evaṃ nānappakārato upaparikkhiyamānā upādānakkhandhāva",
  "tika-vin02t:925_6": "dukkhāti yadetaṃ ekamekaṃ dassetvā vuccamānaṃ anekehipi kappehi na sakkā anavasesato",
  "tika-vin02t:925_7": "vattuṃ, tasmā taṃ sabbampi dukkhaṃ ekajalabindumhi sakalasamuddajalarasaṃ viya yesu",
  "tika-vin02t:925_8": "kesuci pañcupādānakkhandhesu saṅkhipitvā dassetuṃ “saṃkhittena pañcupādānakkhandhā",
  "tika-vin02t:925_9": "dukkhā”ti bhagavā avoca. Tenāhu porāṇā –",
  "tika-vin02t:926": "“Jātippabhutikaṃ dukkhaṃ, yaṃ vuttamidha tādinā;",
  "tika-vin02t:927": "Avuttaṃ yañca taṃ sabbaṃ, vinā ete na vijjati.",
  "tika-vin02t:928": "“Yasmā tasmā upādāna-kkhandhā saṅkhepato ime;",
  "tika-vin02t:929": "Dukkhāti vuttā dukkhanta-desakena mahesinā”ti.",
  "tika-vin02t:930_0": "Evaṃ sarūpato dukkhasaccaṃ dassetvā idāni samudayasaccaṃ dassetuṃ “idaṃ kho pana,",
  "tika-vin02t:930_1": "bhikkhave, dukkhasamudaya”ntiādimāha. Tattha saṃ-iti ayaṃ saddo “samāgamo sameta”ntiādīsu",
  "tika-vin02t:930_2": "saṃyogaṃ dīpeti, u-iti ayaṃ “uppannaṃ udita”ntiādīsu uppattiṃ. Aya-saddo pana kāraṇaṃ",
  "tika-vin02t:930_3": "dīpeti. Idañcāpi dutiyasaccaṃ avasesapaccayasamāyoge sati dukkhassuppattikāraṇanti",
  "tika-vin02t:930_4": "dukkhassa saṃyoge uppattikāraṇattā “dukkhasamudaya”nti vuccati. Yāyaṃ taṇhāti yā",
  "tika-vin02t:930_5": "ayaṃ taṇhā. Ponobbhavikāti punabbhavakaraṇaṃ punabbhavo uttarapadalopena, punabbhavo",
  "tika-vin02t:930_6": "sīlametissāti ponobbhavikā. Nandīrāgena sahagatāti nandīrāgasahagatā. Idaṃ vuttaṃ",
  "tika-vin02t:930_7": "hoti “nandanato rajjanato ca nandīrāgabhāvaṃ sabbāsu avatthāsu appaccakkhāya vuttiyā",
  "tika-vin02t:930_8": "nandīrāgasahagatā”ti. Tatratatrābhinandinīti yatra yatra attabhāvo nibbattati, tatratatrābhinandinī.",
  "tika-vin02t:931_0": "Seyyathidanti nipāto, tassa sā katamāti ceti ayamattho. Rūpataṇhādibhedena chabbidhāyeva",
  "tika-vin02t:931_1": "taṇhā pavattiākārabhedato kāmataṇhādivasena tividhā vuttā. Rūpataṇhāyeva hi yadā",
  "tika-vin02t:931_2": "cakkhussa āpāthamāgataṃ rūpārammaṇaṃ kāmassādavasena assādayamānā pavattati, tadā",
  "tika-vin02t:931_3": "kāmataṇhā nāma hoti. Yadā tadevārammaṇaṃ dhuvaṃ sassatanti pavattāya sassatadiṭṭhiyā",
  "tika-vin02t:931_4": "saddhiṃ pavattati, tadā bhavataṇhā nāma hoti. Sassatadiṭṭhisahagato hi rāgo “bhavataṇhā”ti",
  "tika-vin02t:931_5": "vuccati. Yadā pana tadevārammaṇaṃ ucchijjati vinassatīti pavattāya ucchedadiṭṭhiyā",
  "tika-vin02t:931_6": "saddhiṃ pavattati, tadā vibhavataṇhā nāma hoti. Ucchedadiṭṭhisahagato hi rāgo “vibhavataṇhā”ti",
  "tika-vin02t:931_7": "vuccati. Esa nayo saddataṇhādīsupi.",
  "tika-vin02t:932_0": "Kasmā panettha taṇhāva samudayasaccaṃ vuttāti? Visesahetubhāvato. Avijjā hi bhavesu",
  "tika-vin02t:932_1": "ādīnavaṃ paṭicchādentī diṭṭhiādiupādānañca tattha tattha abhinivisamānaṃ taṇhaṃ abhivaḍḍheti,",
  "tika-vin02t:932_2": "dosādayopi kammassa kāraṇaṃ honti, taṇhā pana taṃtaṃbhavayonigativiññāṇaṭṭhitisattāāvāsasattanikāyakulabhogissariyādivicittataṃ",
  "tika-vin02t:932_3": "abhipatthentī kammavicittatāya upanissayataṃ kammassa ca sahāyabhāvaṃ upagacchantī",
  "tika-vin02t:932_4": "bhavādivicittataṃ niyameti, tasmā dukkhassa visesahetubhāvato aññesupi avijjāupādānakammādīsu",
  "tika-vin02t:932_5": "sutte abhidhamme ca avasesakilesākusalamūlādīsu vuttesu dukkhahetūsu vijjamānesu",
  "tika-vin02t:932_6": "taṇhāva “samudayasacca”nti vuttāti veditabbaṃ.",
  "tika-vin02t:933_0": "Idāni dukkhanirodhaṃ ariyasaccaṃ dassetuṃ “idaṃ kho pana, bhikkhave, dukkhanirodha”ntiādimāha.",
  "tika-vin02t:933_1": "Tattha yasmā ni-saddo abhāvaṃ, rodha-saddo ca cārakaṃ dīpeti, tasmā abhāvo ettha",
  "tika-vin02t:933_2": "saṃsāracārakasaṅkhātassa dukkharodhassa sabbagatisuññattā, samadhigate vā tasmiṃ",
  "tika-vin02t:933_3": "saṃsāracārakasaṅkhātassa dukkharodhassa abhāvo hoti tappaṭipakkhattātipi “dukkhanirodha”nti",
  "tika-vin02t:933_4": "vuccati. Dukkhassa vā anuppādanirodhapaccayattā dukkhanirodhaṃ. Dukkhanirodhaṃ dassentena",
  "tika-vin02t:933_5": "cettha “yo tassāyeva taṇhāyā”tiādinā nayena samudayanirodho vutto, so kasmā vuttoti",
  "tika-vin02t:933_6": "ce? Samudayanirodhena dukkhanirodho. Byādhinimittavūpasamena byādhivūpasamo viya",
  "tika-vin02t:933_7": "hi hetunirodhena phalanirodho, tasmā samudayanirodheneva dukkhaṃ nirujjhati, na aññathā. Tenāha –",
  "tika-vin02t:934": "“Yathāpi mūle anupaddave daḷhe;",
  "tika-vin02t:935": "Chinnopi rukkho punareva rūhati;",
  "tika-vin02t:936": "Evampi taṇhānusaye anūhate;",
  "tika-vin02t:937": "Nibbattatī dukkhamidaṃ punappuna”nti. ;",
  "tika-vin02t:938_0": "Iti yasmā samudayanirodheneva dukkhaṃ nirujjhati, tasmā bhagavā dukkhanirodhaṃ dassento",
  "tika-vin02t:938_1": "samudayanirodhena desesi. Sīhasamānavuttino hi tathāgatā. Te dukkhaṃ nirodhentā dukkhanirodhañca",
  "tika-vin02t:938_2": "desentā hetumhi paṭipajjanti, na phale. Yathā hi sīho yenattani saro khitto, tattheva",
  "tika-vin02t:938_3": "attano balaṃ dasseti, na sare, tathā buddhānaṃ kāraṇe paṭipatti, na phale. Titthiyā",
  "tika-vin02t:938_4": "pana suvānavuttino. Te dukkhaṃ nirodhentā dukkhanirodhañca desentā attakilamathānuyogadesanādīhi",
  "tika-vin02t:938_5": "phale paṭipajjanti, na hetumhi. Yathā hi sunakhā kenaci leḍḍuppahāre dinne bhussantā",
  "tika-vin02t:938_6": "leḍḍuṃ khādanti, na pahāradāyake uṭṭhahanti, evaṃ aññatitthiyā dukkhaṃ nirodhetukāmā",
  "tika-vin02t:938_7": "kāyakhedamanuyujjanti, na kilesanirodhanaṃ, evaṃ tāva dukkhanirodhassa samudayanirodhavasena",
  "tika-vin02t:938_8": "desanāya payojanaṃ veditabbaṃ.",
  "tika-vin02t:939_0": "Ayaṃ panettha attho. Tassāyeva taṇhāyāti tassā “ponobbhavikā”ti vatvā kāmataṇhādivasena",
  "tika-vin02t:939_1": "vibhattataṇhāya. Virāgo vuccati maggo. “Virāgā vimuccatī”ti hi vuttaṃ. Virāgena nirodho",
  "tika-vin02t:939_2": "virāganirodho, anusayasamugghātato aseso virāganirodho asesavirāganirodho. Atha vā",
  "tika-vin02t:939_3": "virāgoti pahānaṃ vuccati, tasmā anusayasamugghātato aseso virāgo aseso nirodhoti",
  "tika-vin02t:939_4": "evampettha yojanā daṭṭhabbā, atthato pana sabbāneva etāni nibbānassa vevacanāni.",
  "tika-vin02t:939_5": "Paramatthato hi dukkhanirodho ariyasaccanti nibbānaṃ vuccati. Yasmā pana taṃ āgamma",
  "tika-vin02t:939_6": "taṇhā virajjati ceva nirujjhati ca, tasmā “virāgo”ti ca “nirodho”ti ca vuccati. Yasmā",
  "tika-vin02t:939_7": "ca tadeva āgamma tassā cāgādayo honti, kāmaguṇālayādīsu cettha ekopi ālayo natthi,",
  "tika-vin02t:939_8": "tasmā cāgo paṭinissaggo mutti anālayoti vuccati.",
  "tika-vin02t:940_0": "Idāni dukkhanirodhagāminipaṭipadāariyasaccaṃ dassetuṃ “idaṃ kho pana, bhikkhave,",
  "tika-vin02t:940_1": "dukkhanirodhagāminī”tiādimāha. Yasmā panetaṃ ariyasaccaṃ dukkhanirodhaṃ gacchati",
  "tika-vin02t:940_2": "ārammaṇavasaena tadabhimukhabhūtattā, paṭipadā ca hoti dukkhanirodhappattiyā, tasmā",
  "tika-vin02t:940_3": "“dukkhanirodhagāminī paṭipadā”ti vuccati. Sesamettha vuttanayameva. Ko pana nesaṃ",
  "tika-vin02t:940_4": "dukkhādīnaṃ saccaṭṭhoti? Yo paññācakkhunā upaparikkhiyamānānaṃ māyāva viparīto, marīciva",
  "tika-vin02t:940_5": "visaṃvādako, titthiyānaṃ attā viya anupalabbhasabhāvo ca na hoti, atha kho bādhanappabhavasantiniyyānappakārena",
  "tika-vin02t:940_6": "tacchāviparītabhūtabhāvena ariyañāṇassa gocaro hotiyeva, esa aggilakkhaṇaṃ viya lokapakati",
  "tika-vin02t:940_7": "viya ca tacchāviparītabhūtabhāvo saccaṭṭhoti veditabbo. Ettha ca aggilakkhaṇaṃ nāma",
  "tika-vin02t:940_8": "uṇhattaṃ. Tañhi katthaci kaṭṭhādiupādānabhede visaṃvādakaṃ viparītaṃ abhūtaṃ vā kadācipi",
  "tika-vin02t:940_9": "na hoti, “jātidhammā jarādhammā, atho maraṇadhammino”ti evaṃ vuttajātiādikā lokapakatīti",
  "tika-vin02t:940_10": "veditabbā. “Ekaccānaṃ tiracchānānaṃ tiriyaṃ dīghatā, manussādīnaṃ uddhaṃ dīghatā,",
  "tika-vin02t:940_11": "vuddhiniṭṭhappattānaṃ puna avaḍḍhananti evamādikā ca lokapakatī”ti vadanti.",
  "tika-vin02t:941": "Apica –",
  "tika-vin02t:942": "Nābādhakaṃ yato dukkhaṃ, dukkhā aññaṃ na bādhakaṃ;",
  "tika-vin02t:943": "Bādhakattaniyāmena, tato saccamidaṃ mataṃ.",
  "tika-vin02t:944": "Taṃ vinā nāññato dukkhaṃ, na hoti na ca taṃ tato;",
  "tika-vin02t:945": "Dukkhahetuniyāmena, iti saccaṃ visattikā.",
  "tika-vin02t:946": "Nāññā nibbānato santi, santaṃ na ca na taṃ yato;",
  "tika-vin02t:947": "Santabhāvaniyāmena, tato saccamidaṃ mataṃ.",
  "tika-vin02t:948": "Maggā aññaṃ na niyyānaṃ, aniyyāno na cāpi so;",
  "tika-vin02t:949": "Tacchaniyyānabhāvattā, iti so saccasammato.",
  "tika-vin02t:950": "Iti tacchāvipallāsa-bhūtabhāvaṃ catūsupi;",
  "tika-vin02t:951": "Dukkhādīsvavisesena, saccaṭṭhaṃ āhu paṇḍitāti. ;",
  "tika-vin02t:952_0": "15. Pubbe ananussutesūti ito pubbe “idaṃ dukkha”ntiādinā na anussutesu assutapubbesu",
  "tika-vin02t:952_1": "catusaccadhammesu. Cakkhuntiādīni ñāṇavevacanāneva. Ñāṇameva hettha paccakkhato dassanaṭṭhena",
  "tika-vin02t:952_2": "cakkhu viyāti cakkhu, ñāṇaṭṭhena ñāṇaṃ, pakārato jānanaṭṭhena paññā, paṭivijjhanaṭṭhena",
  "tika-vin02t:952_3": "vijjā, saccappaṭicchādakassa mohandhakārassa vidhamanato obhāsanaṭṭhena ālokoti vuttaṃ.",
  "tika-vin02t:952_4": "Taṃ panetaṃ catūsu saccesu lokiyalokuttaramissakaṃ niddiṭṭhanti veditabbaṃ.",
  "tika-vin02t:953_0": "16. Yāvakīvañcāti yattakaṃ kālaṃ. Tiparivaṭṭanti saccañāṇakiccañāṇakatañāṇasaṅkhātānaṃ",
  "tika-vin02t:953_1": "tiṇṇaṃ parivaṭṭānaṃ vasena tiparivaṭṭaṃ. Saccañāṇādivasena hi tayo parivaṭṭā etassāti",
  "tika-vin02t:953_2": "tiparivaṭṭanti vuccati ñāṇadassanaṃ. Ettha ca “idaṃ dukkhaṃ ariyasaccaṃ, idaṃ dukkhasamudaya”nti",
  "tika-vin02t:953_3": "evaṃ catūsu saccesu yathābhūtañāṇaṃ saccañāṇaṃ nāma. Tesuyeva “pariññeyyaṃ pahātabbaṃ",
  "tika-vin02t:953_4": "sacchikātabbaṃ bhāvetabba”nti evaṃ kattabbakiccajānanañāṇaṃ kiccañāṇaṃ nāma. “Pariññātaṃ",
  "tika-vin02t:953_5": "pahīnaṃ sacchikataṃ bhāvita”nti evaṃ tassa katabhāvajānanañāṇaṃ katañāṇaṃ nāma. Dvādasākāranti",
  "tika-vin02t:953_6": "tesaṃyeva ekekasmiṃ sacce tiṇṇaṃ tiṇṇaṃ ākārānaṃ vasena dvādasākāraṃ. Ñāṇadassananti",
  "tika-vin02t:953_7": "etesaṃ tiparivaṭṭānaṃ dvādasannaṃ ākārānaṃ vasena uppannañāṇasaṅkhātaṃ dassanaṃ.",
  "tika-vin02t:954_0": "Anuttaraṃ sammāsambodhinti uttaravirahitaṃ sabbaseṭṭhaṃ sammā sāmañca bodhiṃ. Atha",
  "tika-vin02t:954_1": "vā pasatthaṃ sundarañca bodhiṃ. Bodhīti ca bhagavato arahattamaggo idhādhippeto.",
  "tika-vin02t:954_2": "Sāvakānaṃ arahattamaggo anuttarā bodhi hoti, na hotīti? Na hoti. Kasmā? Asabbaguṇadāyakattā.",
  "tika-vin02t:954_3": "Tesañhi kassaci arahattamaggo arahattaphalameva deti, kassaci tisso vijjā, kassaci",
  "tika-vin02t:954_4": "cha abhiññā, kassaci catasso paṭisambhidā, kassaci sāvakapāramīñāṇaṃ. Paccekabuddhānampi",
  "tika-vin02t:954_5": "paccekabodhiñāṇameva deti, buddhānaṃ pana sabbaguṇasampattiṃ deti abhiseko viya rañño",
  "tika-vin02t:954_6": "sabbalokissariyabhāvaṃ. Tasmā aññassa kassacipi anuttarā bodhi na hotīti. Abhisambuddhoti",
  "tika-vin02t:954_7": "paccaññāsinti abhisambuddho ahaṃ patto paṭivijjhitvā ṭhitoti evaṃ paṭijāniṃ. Ñāṇañca",
  "tika-vin02t:954_8": "pana me dassanaṃ udapādīti adhigataguṇānaṃ yāthāvato dassanasamatthaṃ paccavekkhaṇañāṇañca",
  "tika-vin02t:954_9": "pana me udapādi. Akuppā me vimuttīti ayaṃ mayhaṃ arahattaphalavimutti akuppā paṭipakkhehi",
  "tika-vin02t:954_10": "na kopetabbāti evaṃ ñāṇaṃ udapādi. Tattha dvīhākārehi akuppatā veditabbā maggasaṅkhātakāraṇato",
  "tika-vin02t:954_11": "ca ārammaṇato ca. Sā hi catūhi maggehi samucchinnakilesānaṃ puna anivattanatāya kāraṇatopi",
  "tika-vin02t:954_12": "akuppā, akuppadhammaṃ nibbānaṃ ārammaṇaṃ katvā pavattatāya ārammaṇatopi akuppā anākuppārammaṇānaṃ",
  "tika-vin02t:954_13": "lokiyasamāpattīnaṃ tadabhāvato. Antimāti pacchimā. Natthi dāni punabbhavoti idāni",
  "tika-vin02t:954_14": "puna añño bhavo nāma natthīti.",
  "tika-vin02t:955_0": "Imasmiñca pana veyyākaraṇasminti imasmiṃ niggāthake sutte. Niggāthakañhi suttaṃ pucchāvissajjanasahitaṃ",
  "tika-vin02t:955_1": "“veyyākaraṇa”nti vuccati. Bhaññamāneti bhaṇiyamāne, desiyamāneti attho. Virajanti",
  "tika-vin02t:955_2": "apāyagamanīyarāgarajādīnaṃ vigamena virajaṃ. Vītamalanti anavasesadiṭṭhivicikicchāmalāpagamena",
  "tika-vin02t:955_3": "vītamalaṃ. Paṭhamamaggavajjhakilesarajābhāvena vā virajaṃ, pañcavidhadussīlyamalāpagamena",
  "tika-vin02t:955_4": "vītamalaṃ. Dhammacakkhunti brahmāyusutte heṭṭhimā tayo maggā vuttā, cūḷarāhulovāde",
  "tika-vin02t:955_5": "āsavakkhayo, idha pana sotāpattimaggo adhippeto. Catusaccasaṅkhātesu dhammesu tesaṃ",
  "tika-vin02t:955_6": "dassanaṭṭhena cakkhūti dhammacakkhu, heṭṭhimesu vā tīsu maggadhammesu ekaṃ sotāpattimaggasaṅkhātaṃ",
  "tika-vin02t:955_7": "cakkhūti dhammacakkhu, samathavipassanādhammanibbattatāya sīlāditividhadhammakkhandhabhūtatāya",
  "tika-vin02t:955_8": "vā dhammamayaṃ cakkhūtipi dhammacakkhu, tassa uppattiākāradassanatthaṃ “yaṃ kiñci",
  "tika-vin02t:955_9": "samudayadhammaṃ, sabbaṃ taṃ nirodhadhamma”nti āha. Nanu ca maggañāṇaṃ asaṅkhatadhammārammaṇaṃ,",
  "tika-vin02t:955_10": "na saṅkhatadhammārammaṇanti? Saccametaṃ, yasmā taṃ nirodhaṃ ārammaṇaṃ katvā kiccavasena",
  "tika-vin02t:955_11": "sabbasaṅkhataṃ asammohappaṭivedhavasena paṭivijjhantaṃ uppajjati, tasmā tathā vuttaṃ.",
  "tika-vin02t:956_0": "17. Dhammacakketi paṭivedhañāṇañceva desanāñāṇañca pavattanaṭṭhena cakkanti dhammacakkaṃ.",
  "tika-vin02t:956_1": "Bodhipallaṅke nisinnassa hi catūsu saccesu uppannaṃ dvādasākāraṃ paṭivedhañāṇampi,",
  "tika-vin02t:956_2": "isipatane nisinnassa dvādasākārāya saccadesanāya pavattakaṃ desanāñāṇampi dhammacakkaṃ",
  "tika-vin02t:956_3": "nāma. Ubhayampi hetaṃ dasabalassa ure pavattañāṇameva. Tadubhayaṃ imāya desanāya",
  "tika-vin02t:956_4": "pakāsentena bhagavatā dhammacakkaṃ pavattitaṃ nāma. Taṃ panetaṃ dhammacakkaṃ yāva",
  "tika-vin02t:956_5": "aññāsikoṇḍaññatthero aṭṭhārasahi brahmakoṭīhi saddhiṃ sotāpattiphale patiṭṭhāti,",
  "tika-vin02t:956_6": "tāva bhagavā pavatteti nāma pavattanakiccassa aniṭṭhitattā. Patiṭṭhite pavattitaṃ",
  "tika-vin02t:956_7": "nāma kassapasammāsambuddhassa sāsanantaradhānato paṭṭhāya yāva buddhuppādo, ettakaṃ",
  "tika-vin02t:956_8": "kālaṃ appavattapubbassa pavattitattā. Taṃ sandhāya “pavattite ca pana bhagavatā dhammacakke",
  "tika-vin02t:956_9": "bhummā devā saddamanussāvesu”ntiādi vuttaṃ. Tattha bhummāti bhūmaṭṭhakadevatā. Saddamanussāvesunti",
  "tika-vin02t:956_10": "ekappahāreneva sādhukāraṃ datvā “etaṃ bhagavatā”tiādīni vadantā anussāvayiṃsu. Obhāsoti",
  "tika-vin02t:956_11": "sabbaññutaññāṇānubhāvena pavatto cittapaccayautusamuṭṭhāno obhāso. So hi tadā devānaṃ",
  "tika-vin02t:956_12": "devānubhāvaṃ atikkamitvā virocittha. Aññāsi vata bho koṇḍaññoti imassapi udānassa",
  "tika-vin02t:956_13": "udāharaṇaghoso dasasahassilokadhātuṃ pharitvā aṭṭhāsi. Bhagavato hi dhammacakkappavattanassa",
  "tika-vin02t:956_14": "ārambhe viya parisamāpanepi ativiya uḷāratamaṃ pītisomanassaṃ udapādi.",
  "tika-vin02t:957_0": "18. Diṭṭho ariyasaccadhammo etenāti diṭṭhadhammo. Esa nayo sesapadesupi. Ettha ca",
  "tika-vin02t:957_1": "dassanaṃ nāma ñāṇadassanato aññampi atthīti taṃnivattanatthaṃ “pattadhammo”ti vuttaṃ.",
  "tika-vin02t:957_2": "Patti ca ñāṇasampattito aññāpi vijjatīti tato visesanatthaṃ “viditadhammo”ti vuttaṃ.",
  "tika-vin02t:957_3": "Sā panesā viditadhammatā ekadesatopi hotīti nippadesato viditabhāvaṃ dassetuṃ “pariyogāḷhadhammo”ti",
  "tika-vin02t:957_4": "vuttaṃ. Tenassa saccābhisambodhiṃyeva dīpeti. Maggañāṇañhi ekābhisamayavasena pariññādikiccaṃ",
  "tika-vin02t:957_5": "sādhentaṃ nippadesena catusaccadhammaṃ samantato ogāḷhaṃ nāma hoti. Sappaṭibhayakantārasadisā",
  "tika-vin02t:957_6": "soḷasavatthukā aṭṭhavatthukā ca tiṇṇā vicikicchā anenāti tiṇṇavicikiccho. Pavattiādīsu",
  "tika-vin02t:957_7": "“evaṃ nukho na nukho”ti evaṃ pavattikā vigatā samucchinnā kathaṃkathā assāti vigatakathaṃkatho.",
  "tika-vin02t:957_8": "Vesārajjappattoti sārajjakarānaṃ pāpadhammānaṃ pahīnattā tappaṭipakkhesu ca sīlādīsu",
  "tika-vin02t:957_9": "guṇesu suppatiṭṭhitattā visāradabhāvaṃ veyyattiyaṃ patto adhigato. Svāyaṃ vesārajjappattisuppatiṭṭhitabhāvo",
  "tika-vin02t:957_10": "katthāti āha “satthusāsane”ti. Attanā paccakkhato adhigatattā na paraṃ pacceti, parassa",
  "tika-vin02t:957_11": "saddhāya ettha nappavattati, na tassa paro paccetabbo atthīti aparappaccayo.",
  "tika-vin02t:958_0": "Labheyyāhanti labheyyaṃ ahaṃ, āyācanavacanametaṃ. Ehīti āyācitānaṃ pabbajjūpasampadānaṃ",
  "tika-vin02t:958_1": "anumatabhāvappakāsanavacanaṃ, tasmā ehi sampaṭicchāhi yathāyācitaṃ pabbajjūpasampadavisesanti",
  "tika-vin02t:958_2": "attho. Iti-saddo tassa ehibhikkhūpasampadāpaṭilābhanimittavacanapariyosānadassano.",
  "tika-vin02t:958_3": "Tadavasāno hi tassa bhikkhubhāvo. Tenevāha “ehi bhikkhūti bhagavato vacanena abhinipphannā",
  "tika-vin02t:958_4": "sāva tassa āyasmato ehibhikkhūpasampadā ahosī”ti. Cara brahmacariyanti uparimaggattayasaṅkhātaṃ",
  "tika-vin02t:958_5": "brahmacariyaṃ samadhigaccha. Kimatthaṃ? Sammā dukkhassa antakiriyāya. Idhāpi “avocā”ti",
  "tika-vin02t:958_6": "sambandhitabbaṃ. “Nava koṭisahassānī”tiādinā vuttappabhedānaṃ anekasahassānaṃ saṃvaravinayānaṃ",
  "tika-vin02t:958_7": "samādiyitvā vattanena uparibhūtā aggabhūtā sampadāti upasampadā.",
  "tika-vin02t:959_0": "19. Nīhārabhattoti nīhaṭabhatto, gāmato bhikkhaṃ nīharitvā bhikkhūhi dinnabhattoti",
  "tika-vin02t:959_1": "attho. Bhagavā hi daharakumārake viya te bhikkhū pariharanto pāṭipadadivasato paṭṭhāya",
  "tika-vin02t:959_2": "piṇḍapātatthāyapi gāmaṃ apavisitvā antovihāreyeva vasi.",
  "tika-vin02t:960": "Dhammacakkappavattanasuttavaṇṇanā niṭṭhitā.",
  "tika-vin02t:961": "Anattalakkhaṇasuttavaṇṇanā",
  "tika-vin02t:962_0": "20. Āmantesīti āsāḷhīpuṇṇamadivase dhammacakkappavattanato paṭṭhāya anukkamena sotāpattiphale",
  "tika-vin02t:962_1": "patiṭṭhite aññāsikoṇḍaññappamukhe pañcavaggiye “idāni tesaṃ āsavakkhayāya dhammaṃ",
  "tika-vin02t:962_2": "desessāmī”ti pañcamiyā pakkhassa āmantesi. Anattāti avasavattanaṭṭhena asāmikaṭṭhena",
  "tika-vin02t:962_3": "suññataṭṭhena attapaṭikkhepaṭṭhenāti evaṃ catūhi kāraṇehi anattā. Tattha “uppannaṃ",
  "tika-vin02t:962_4": "rūpaṃ ṭhitiṃ mā pāpuṇātu, ṭhānappattaṃ mā jīratu, jarappattaṃ mā bhijjatu, udayabbayehi",
  "tika-vin02t:962_5": "mā kilamayatū”ti na ettha kassaci vasībhāvo atthi, svāyamassa avasavattanaṭṭho. Sāmibhūtassa",
  "tika-vin02t:962_6": "kassaci abhāvo asāmikaṭṭho. Nivāsīkārakavedakaadhiṭṭhāyakavirahena tato suññatā suññataṭṭho.",
  "tika-vin02t:962_7": "Paraparikappitaattasabhāvābhāvo eva attapaṭikkhepaṭṭho. Idāni anattataṃyeva vibhāvetuṃ",
  "tika-vin02t:962_8": "“rūpañca hidaṃ bhikkhave”tiādimāha. Tattha attā abhavissāti kārako vedako sayaṃvasīti",
  "tika-vin02t:962_9": "evaṃbhūto attā abhavissāti adhippāyo. Evañhi sati rūpassa ābādhāya saṃvattanaṃ ayujjamānakaṃ",
  "tika-vin02t:962_10": "siyā. Kāmañcettha “yasmā ca kho, bhikkhave, rūpaṃ anattā, tasmā rūpaṃ ābādhāya saṃvattatī”ti",
  "tika-vin02t:962_11": "rūpassa anattatāya dukkhatā vibhāvitā viya dissati, tathāpi “yasmā rūpaṃ ābādhāya",
  "tika-vin02t:962_12": "saṃvattati, tasmā anattā”ti pākaṭāya sābādhatāya rūpassa attasārābhāvo vibhāvito,",
  "tika-vin02t:962_13": "tato eva ca “na ca labbhati rūpe ‘evaṃ me rūpaṃ hotu, evaṃ me rūpaṃ mā ahosī’ti”",
  "tika-vin02t:962_14": "rūpe kassaci anissaratā tassa ca avasavattanākāro dassito. Vedanādīsupi eseva nayo.",
  "tika-vin02t:963_0": "21. Taṃ kiṃmaññatha bhikkhaveti idaṃ kasmā āraddhaṃ? Ettakena ṭhānena anattalakkhaṇameva",
  "tika-vin02t:963_1": "kathitaṃ, na aniccadukkhalakkhaṇāni, idāni tāni dassetvā samodhānetvā tīṇipi lakkhaṇāni",
  "tika-vin02t:963_2": "dassetuṃ idamāraddhanti veditabbaṃ. Aniccaṃ bhanteti bhante yasmā hutvā na hoti,",
  "tika-vin02t:963_3": "tasmā aniccaṃ. Yasmā pubbe asantaṃ paccayasamavāyena hutvā uppajjitvā puna bhaṅgupagamanena",
  "tika-vin02t:963_4": "na hoti, tasmā na niccanti aniccaṃ, addhuvanti adhippāyo. Atha vā uppādavayavantatāya",
  "tika-vin02t:963_5": "tāvakālikatāya vipariṇāmakoṭiyā niccappaṭikkhepatoti imehipi kāraṇehi aniccaṃ. Ettha",
  "tika-vin02t:963_6": "khaṇe khaṇe uppajjanavasena nirujjhanavasena ca pavattanato uppādavayavantatā. Taṅkhaṇikatāya",
  "tika-vin02t:963_7": "tāvakālikatā. Vipariṇāmavantatāya vipariṇāmakoṭi. Rūpañhi uppādādivikārāpajjanena",
  "tika-vin02t:963_8": "vipariṇāmantaṃ vināsaṃ pāpuṇāti. Niccasabhāvābhāvo eva niccapaṭikkhepo. Aniccā hi",
  "tika-vin02t:963_9": "dhammā, teneva attano aniccabhāvena atthato niccataṃ paṭikkhipanti nāma.",
  "tika-vin02t:964_0": "Dukkhaṃ bhanteti bhante paṭipīḷanākārena dukkhaṃ. Uppādajarābhaṅgavasena hi rūpassa",
  "tika-vin02t:964_1": "nirantaraṃ bādhati, paṭipīḷanākārenassa dukkhatā. Atha vā santāpaṭṭhena dukkhamaṭṭhena",
  "tika-vin02t:964_2": "dukkhavatthukaṭṭhena sukhapaṭikkhepaṭṭhena cāti catūhi kāraṇehi dukkhaṃ. Ettha ca",
  "tika-vin02t:964_3": "santāpo nāma dukkhadukkhatādivasena santāpanaṃ paridahanaṃ. Tato evassa dussahatāya",
  "tika-vin02t:964_4": "dukkhamatā. Tissannaṃ dukkhatānaṃ saṃsāradukkhassa ca adhiṭṭhānatāya dukkhavatthukatā.",
  "tika-vin02t:964_5": "Sukhasabhāvābhāvo eva sukhapaṭikkhepo. Vipariṇāmadhammanti jarāya maraṇena ca vipariṇāmasabhāvaṃ.",
  "tika-vin02t:964_6": "Kallaṃ nūti yuttaṃ nu. Tanti evaṃ aniccaṃ dukkhaṃ vipariṇāmadhammaṃ rūpaṃ. Etaṃ mamāti",
  "tika-vin02t:964_7": "taṇhāgāho mamaṅkārabhāvato. Esohamasmīti mānagāho ahaṅkārabhāvato. Eso me attāti",
  "tika-vin02t:964_8": "diṭṭhigāho attabhāvavipallāsaggāhato. Taṇhāgāho cettha aṭṭhasatataṇhāvicaritavasena,",
  "tika-vin02t:964_9": "mānagāho navavidhamānavasena, diṭṭhigāho dvāsaṭṭhidiṭṭhivasena veditabbo. Imesaṃ",
  "tika-vin02t:964_10": "tiṇṇaṃ taṇhāmānadiṭṭhigāhānaṃ vasena yuttaṃ nu taṃ samanupassitunti vuttaṃ hoti.",
  "tika-vin02t:965_0": "Iti bhagavā aniccadukkhavasena anattalakkhaṇaṃyeva dassesi. Bhagavā hi katthaci aniccavasena",
  "tika-vin02t:965_1": "anattataṃ dasseti, katthaci dukkhavasena, katthaci ubhayavasena. Tathā hi “cakkhu",
  "tika-vin02t:965_2": "attāti yo vadeyya, taṃ na upapajjati, cakkhussa uppādopi vayopi paññāyati. Yassa",
  "tika-vin02t:965_3": "kho pana uppādopi vayopi paññāyati, ‘attā me uppajjati ceva veti cā’ti iccassa evamāgataṃ",
  "tika-vin02t:965_4": "hoti, tasmā taṃ na upapajjati. ‘Cakkhu attā’ti yo vadeyya, iti cakkhu anattā”ti imasmiñca",
  "tika-vin02t:965_5": "chachakkasutte aniccavasena anattataṃ dassesi. “Rūpañca hidaṃ, bhikkhave, attā abhavissa…pe…",
  "tika-vin02t:965_6": "evaṃ me rūpaṃ mā ahosī”ti imasmiṃyeva anattalakkhaṇasutte dukkhavasena anattataṃ",
  "tika-vin02t:965_7": "dassesi. “Rūpaṃ, bhikkhave, aniccaṃ, yadaniccaṃ taṃ dukkhaṃ, yaṃ dukkhaṃ tadanattā,",
  "tika-vin02t:965_8": "yadanattā, taṃ ‘netaṃ mama, nesohamasmi, na me so attā’ti evametaṃ yathābhūtaṃ sammappaññāya",
  "tika-vin02t:965_9": "daṭṭhabba”nti imasmiṃ arahantasutte ubhayavasena anattataṃ dassesi. Kasmā? Aniccaṃ",
  "tika-vin02t:965_10": "dukkhañca pākaṭaṃ, anattā apākaṭaṃ. Paribhogabhājanādīsu hi bhinnesu “aho anicca”nti",
  "tika-vin02t:965_11": "vadanti, “aho anattā”ti pana vattā nāma natthi. Sarīre gaṇḍapiḷakāsu vā uṭṭhitāsu",
  "tika-vin02t:965_12": "kaṇṭakena vā viddhā “aho dukkha”nti vadanti, “aho anattā”ti pana vattā nāma natthi.",
  "tika-vin02t:965_13": "Kasmā? Idañhi anattalakkhaṇaṃ nāma avibhūtaṃ duddasaṃ duppaññāpanaṃ. Tathā hi sarabhaṅgādayopi",
  "tika-vin02t:965_14": "satthāro nāddasaṃsu, kuto paññāpanā, tena naṃ bhagavā aniccavasena vā dukkhavasena",
  "tika-vin02t:965_15": "vā ubhayavasena vā dassesi. Tayidaṃ imasmimpi teparivaṭṭe aniccadukkhavaseneva dassitaṃ.",
  "tika-vin02t:965_16": "Vedanādīsupi eseva nayo.",
  "tika-vin02t:966_0": "22. Tasmātihāti tasmā icceva vuttaṃ. Ti-kāra ha-kārā nipātā, yasmā ime pañcakkhandhā",
  "tika-vin02t:966_1": "aniccā dukkhā anattā, tasmāti attho. Yaṃ kiñcīti anavasesapariyādānametaṃ. Yanti",
  "tika-vin02t:966_2": "hi sāmaññena aniyamadassanaṃ, kiñcīti pakārato bhedaṃ āmasitvā aniyamadassanaṃ. Ubhayenapi",
  "tika-vin02t:966_3": "atītaṃ vā…pe… santike vā appaṃ vā bahuṃ vā yādisaṃ vā tādisaṃ vā napuṃsakaniddesārahaṃ",
  "tika-vin02t:966_4": "sabbaṃ byāpetvā saṅgaṇhāti, tasmā anavasesapariyādānametaṃ “yaṃ kiñcī”ti. Evañca",
  "tika-vin02t:966_5": "sati aññesupi napuṃsakaniddesārahesu pasaṅgaṃ disvā tattha adhippetatthaṃ adhicca",
  "tika-vin02t:966_6": "pavattanato atippasaṅgassa niyamanatthaṃ “rūpa”nti vuttaṃ. Evaṃ padadvayenapi rūpassa",
  "tika-vin02t:966_7": "asesapariggaho kato hoti. Athassa atītādivibhāgaṃ ārabhati “atītānāgatapaccuppanna”ntiādinā.",
  "tika-vin02t:966_8": "Tañhi kiñci atītaṃ kiñci anāgatādibhedanti. Esa nayo vedanādīsupi.",
  "tika-vin02t:967_0": "Tattha rūpaṃ tāva addhāsantatisamayakhaṇavasena catudhā atītaṃ nāma hoti, tathā anāgatapaccuppannaṃ.",
  "tika-vin02t:967_1": "Tattha addhāvasena tāva ekassa ekasmiṃ bhave paṭisandhito pubbe atītaṃ, cutito uddhamanāgataṃ,",
  "tika-vin02t:967_2": "ubhinnamantare paccuppannaṃ. Santativasena sabhāgekautusamuṭṭhānaekāhārasamauṭṭhānañca",
  "tika-vin02t:967_3": "pubbāpariyavasena vattamānampi paccuppannaṃ, tato pubbe visabhāgautuāhārasamuṭṭhānaṃ",
  "tika-vin02t:967_4": "atītaṃ, pacchā anāgataṃ. Cittajaṃ ekavīthiekajavanaekasamāpattisamuṭṭhānaṃ paccuppannaṃ,",
  "tika-vin02t:967_5": "tato pubbe atītaṃ, pacchā anāgataṃ. Kammasamuṭṭhānassa pāṭiyekkaṃ santativasena atītādibhedo",
  "tika-vin02t:967_6": "natthi. Tesaṃyeva pana utuāhāracittasamuṭṭhānānaṃ upatthambhakavasena tassa atītādibhāvo",
  "tika-vin02t:967_7": "veditabbo. Samayavasena ekamuhuttapubbaṇhasāyanharattidivādīsu samayesu santānavasena",
  "tika-vin02t:967_8": "pavattamānaṃ taṃtaṃsamayavantaṃ rūpaṃ paccuppannaṃ nāma, tato pubbe atītaṃ, pacchā",
  "tika-vin02t:967_9": "anāgataṃ. Khaṇavasena uppādādikkhaṇattayapariyāpannaṃ paccuppannaṃ, tato pubbe atītaṃ,",
  "tika-vin02t:967_10": "pacchā anāgataṃ, idamevettha nippariyāyaṃ, sesā pariyāyakathā.",
  "tika-vin02t:968_0": "Ajjhattaṃ vā bahiddhā vāti cakkhādipañcavidhaṃ rūpaṃ attabhāvaṃ adhikicca pavattattā",
  "tika-vin02t:968_1": "ajjhattaṃ, sesaṃ tato bāhirattā bahiddhā. Apica niyakajjhattampi idha ajjhattaṃ,",
  "tika-vin02t:968_2": "parapuggalikampi ca bahiddhāti veditabbaṃ. Oḷārikaṃ vā sukhumaṃ vāti cakkhādīni nava,",
  "tika-vin02t:968_3": "āpodhātuvajjā tisso dhātuyo cāti dvādasavidhaṃ rūpaṃ ghaṭṭanavasena gahetabbato oḷārikaṃ,",
  "tika-vin02t:968_4": "sesaṃ tato viparītattā sukhumaṃ. Hīnaṃ vā paṇītaṃ vāti ettha hīnapaṇītabhāvo pariyāyato",
  "tika-vin02t:968_5": "nippariyāyato ca. Tattha akaniṭṭhānaṃ rūpato sudassīnaṃ rūpaṃ hīnaṃ, tadeva sudassānaṃ",
  "tika-vin02t:968_6": "rūpato paṇītaṃ. Evaṃ yāva narakasattānaṃ rūpaṃ, tāva pariyāyato hīnapaṇītatā veditabbā.",
  "tika-vin02t:968_7": "Nippariyāyato pana yaṃ ārammaṇaṃ katvā akusalavipākaviññāṇaṃ uppajjati, taṃ hīnaṃ",
  "tika-vin02t:968_8": "aniṭṭhabhāvato. Yaṃ pana ārammaṇaṃ katvā kusalavipākaviññāṇaṃ uppajjati, taṃ paṇītaṃ",
  "tika-vin02t:968_9": "iṭṭhabhāvato. Yathā hi akusalavipāko sayaṃ aniṭṭho aniṭṭhe eva uppajjati, na iṭṭhe,",
  "tika-vin02t:968_10": "evaṃ kusalavipākopi sayaṃ iṭṭho iṭṭheyeva uppajjati, na aniṭṭhe. Yaṃ dūre santike",
  "tika-vin02t:968_11": "vāti yaṃ sukhumaṃ, tadeva duppaṭivijjhasabhāvattā dūre, itaraṃ suppaṭivijjhasabhāvattā",
  "tika-vin02t:968_12": "santike. Apicettha okāsatopi upādāyupādāya dūrasantikatā veditabbā. Taṃ sabbanti",
  "tika-vin02t:968_13": "taṃ atītādīhi padehi visuṃ niddiṭṭhaṃ sabbaṃ rūpaṃ. Sammappaññāya daṭṭhabbanti sahavipassanāya",
  "tika-vin02t:968_14": "maggapaññāya daṭṭhabbaṃ.",
  "tika-vin02t:969_0": "Yā kāci vedanātiādīsu pana santativasena ca khaṇavasena ca vedanāya atītānāgatapaccuppannabhāvo",
  "tika-vin02t:969_1": "veditabbo. Tattha santativasena ekavīthiekajavanaekasamāpattipariyāpannā ekavidhavisayasamāyogappavattā",
  "tika-vin02t:969_2": "ca divasampi buddharūpaṃ passantassa dhammaṃ suṇantassa pavattasaddhādisahitavedanā",
  "tika-vin02t:969_3": "paccuppannā, tato pubbe atītā, pacchā anāgatā. Khaṇavasena khaṇattayapariyāpannā",
  "tika-vin02t:969_4": "paccuppannā, tato pubbe atītā, pacchā anāgatā. Ajjhattabahiddhābhedo niyakajjhattavasena",
  "tika-vin02t:969_5": "veditabbo. Oḷārikasukhumabhedo “akusalā vedanā oḷārikā, kusalābyākatā vedanā sukhumā”tiādinā",
  "tika-vin02t:969_6": "nayena vibhaṅge vuttena jātisabhāvapuggalalokiyalokuttaravasena veditabbo. Jātivasena",
  "tika-vin02t:969_7": "tāva akusalavedanā sāvajjakiriyahetuto kilesasantāpasabhāvato ca avūpasantavuttīti",
  "tika-vin02t:969_8": "kusalavedanāya oḷārikā, sabyāpārato saussāhato savipākato kilesasantāpasabhāvato",
  "tika-vin02t:969_9": "sāvajjato ca vipākābyākatāya oḷārikā, savipākato kilesasantāpasabhāvato sabyāpajjato",
  "tika-vin02t:969_10": "sāvajjato ca kiriyābyākatāya oḷārikā, kusalābyākatā pana vuttavipariyāyato akusalāya",
  "tika-vin02t:969_11": "sukhumā. Dvepi kusalākusalavedanā sabyāpārato saussāhato savipākato ca yathāyogaṃ",
  "tika-vin02t:969_12": "duvidhāyapi abyākatāya oḷārikā, vuttavipariyāyena duvidhāpi abyākatā tāhi sukhumā.",
  "tika-vin02t:969_13": "Evaṃ tāva jātivasena oḷārikasukhumatā veditabbā.",
  "tika-vin02t:970_0": "Sabhāvavasena pana dukkhavedanā nirassādato savipphārato ubbejanīyato abhibhavanato",
  "tika-vin02t:970_1": "ca itarāhi dvīhi oḷārikā, itarā pana dve sātato santato paṇītato manāpato majjhattato",
  "tika-vin02t:970_2": "ca yathāyogaṃ dukkhāya sukhumā. Ubho pana sukhadukkhā savipphārato khobhakaraṇato",
  "tika-vin02t:970_3": "pākaṭato ca adukkhamasukhāya oḷārikā, sā vuttavipariyāyena tadubhayato sukhumā. Evaṃ",
  "tika-vin02t:970_4": "sabhāvavasena oḷārikasukhumatā veditabbā. Puggalavasena pana asamāpannassa vedanā",
  "tika-vin02t:970_5": "nānārammaṇavikkhittabhāvato samāpannassa vedanāya oḷārikā, vipariyāyena itarā sukhumā.",
  "tika-vin02t:970_6": "Evaṃ puggalavasena oḷārikasukhumatā veditabbā. Lokiyalokuttaravasena pana sāsavā",
  "tika-vin02t:970_7": "vedanā lokiyā. Sā āsavuppattihetuto oghaniyato yoganiyato ganthaniyato nīvaraṇiyato",
  "tika-vin02t:970_8": "upādāniyato saṃkilesikato puthujjanasādhāraṇato ca anāsavāya oḷārikā, sā vipariyāyena",
  "tika-vin02t:970_9": "sāsavāya sukhumā. Evaṃ lokiyalokuttaravasena oḷārikasukhumatā veditabbā.",
  "tika-vin02t:971_0": "Tattha jātiādivasena sambhedo pariharitabbo. Akusalavipākakāyaviññāṇasampayuttā hi",
  "tika-vin02t:971_1": "vedanā jātivasena abyākatattā sukhumāpi samānā sabhāvādivasena oḷārikā hoti. Vuttañhetaṃ",
  "tika-vin02t:971_2": "“abyākatā vedanā sukhumā, dukkhā vedanā oḷārikā. Asamāpannassa vedanā oḷārikā, sāsavā",
  "tika-vin02t:971_3": "vedanā oḷārikā”ti. Yathā ca dukkhavedanā, evaṃ sukhādayopi jātivasena oḷārikā, sabhāvādivasena",
  "tika-vin02t:971_4": "sukhumā honti. Tasmā yathā jātiādivasena sambhedo na hoti, tathā vedanānaṃ oḷārikasukhumatā",
  "tika-vin02t:971_5": "veditabbā. Seyyathidaṃ – abyākatā jātivasena kusalākusalāhi sukhumā. Na tattha “katamā",
  "tika-vin02t:971_6": "abyākatā, kiṃ dukkhā, kiṃ sukhā, kiṃ samāpannassa, kiṃ asamāpannassa, kiṃ sāsavā,",
  "tika-vin02t:971_7": "kiṃ anāsavā”ti evaṃ sabhāvādibhedo parāmasitabbo. Esa nayo sabbattha.",
  "tika-vin02t:972_0": "Apica “taṃ taṃ vā pana vedanaṃ upādāyupādāya vedanā oḷārikā sukhumā daṭṭhabbā”ti",
  "tika-vin02t:972_1": "vacanato akusalādīsupi lobhasahagatāya dosasahagatavedanā aggi viya attano nissayadahanato",
  "tika-vin02t:972_2": "oḷārikā, lobhasahagatā sukhumā. Dosasahagatāpi niyatā oḷārikā, aniyatā sukhumā. Niyatāpi",
  "tika-vin02t:972_3": "kappaṭṭhitikā oḷārikā, itarā sukhumā. Kappaṭṭhitikāsupi asaṅkhārikā oḷārikā, itarā",
  "tika-vin02t:972_4": "sukhumā. Lobhasahagatā pana diṭṭhisampayuttā oḷārikā, itarā sukhumā. Sāpi niyatā",
  "tika-vin02t:972_5": "kappaṭṭhitikā asaṅkhārikā oḷārikā, itarā sukhumā, avisesena akusalā bahuvipākā oḷārikā,",
  "tika-vin02t:972_6": "appavipākā sukhumā. Kusalā pana appavipākā oḷārikā, bahuvipākā sukhumā.",
  "tika-vin02t:973_0": "Apica kāmāvacarakusalā oḷārikā, rūpāvacarā sukhumā, tato arūpāvacarā, tato lokuttarā.",
  "tika-vin02t:973_1": "Kāmāvacarā ca dānamayā oḷārikā, sīlamayā sukhumā, tato bhāvanāmayā. Bhāvanāmayāpi",
  "tika-vin02t:973_2": "duhetukā oḷārikā, tihetukā sukhumā. Tihetukāpi sasaṅkhārikā oḷārikā, asaṅkhārikā",
  "tika-vin02t:973_3": "sukhumā. Rūpāvacarā paṭhamajjhānikā oḷārikā…pe… pañcamajjhānikā sukhumāva. Arūpāvacarā",
  "tika-vin02t:973_4": "ākāsānañcāyatanasampayuttā oḷārikā…pe… nevasaññānāsaññāyatanasampayuttā sukhumāva.",
  "tika-vin02t:973_5": "Lokuttarā ca sotāpattimaggasampayuttā oḷārikā…pe… arahattamaggasampayuttā sukhumāva.",
  "tika-vin02t:973_6": "Esa nayo taṃtaṃbhūmivipākakiriyavedanāsu dukkhādiasamāpannādisāsavādivasena vuttavedanāsu ca.",
  "tika-vin02t:974_0": "Okāsavasena cāpi niraye dukkhā oḷārikā, tiracchānayoniyaṃ sukhumā…pe… paranimmitavasavattī",
  "tika-vin02t:974_1": "sukhumāva. Yathā ca dukkhā, evaṃ sukhāpi sabbattha yathānurūpaṃ yojetabbā. Vatthuvasena",
  "tika-vin02t:974_2": "cāpi hīnavatthukā yā kāci vedanā oḷārikā, paṇītavatthukā sukhumā. Hīnappaṇītabhede",
  "tika-vin02t:974_3": "yā oḷārikā, sā hīnā. Yā ca sukhumā, sā paṇītāti veditabbā. Dūrapadaṃ pana akusalā",
  "tika-vin02t:974_4": "vedanā kusalābyākatāhi vedanāhi dūre, santikapadaṃ akusalā vedanā akusalāya vedanāya",
  "tika-vin02t:974_5": "santiketiādinā nayena vibhattaṃ. Tasmā akusalā vedanā visabhāgato asaṃsaṭṭhato asarikkhato",
  "tika-vin02t:974_6": "ca kusalābyākatāhi dūre, tathā kusalābyākatā akusalāya. Esa nayo sabbavāresu. Akusalā",
  "tika-vin02t:974_7": "pana vedanā sabhāgato ca saṃsaṭṭhato ca sarikkhato ca akusalāya santiketi. Taṃtaṃvedanāsampayuttānaṃ",
  "tika-vin02t:974_8": "pana saññādīnampi evameva veditabbaṃ.",
  "tika-vin02t:975_0": "23. Sutavāti āgamādhigamasaṅkhātena bāhusaccena samannāgatattā sutavā. Nibbindatīti",
  "tika-vin02t:975_1": "ukkaṇṭhati. Ettha ca nibbidāti vuṭṭhānagāminīvipassanā adhippetā. Nibbindaṃ virajjatīti",
  "tika-vin02t:975_2": "ettha virāgavasena cattāro maggā kathitā. Virāgā vimuccatīti virāgena maggeneva hetubhūtena",
  "tika-vin02t:975_3": "paṭippassaddhivimuttivasena vimuccati. Iminā cattāri sāmaññaphalāni kathitāni. Vimuttasmiṃ",
  "tika-vin02t:975_4": "vimuttamiti ñāṇaṃ hotīti iminā pana paccavekkhaṇañāṇaṃ kathitaṃ. Khīṇā jātītiādīhi",
  "tika-vin02t:975_5": "tassa bhūmi. Tena hi ñāṇena ariyasāvako paccavekkhanto “khīṇā jātī”tiādīni pajānāti.",
  "tika-vin02t:975_6": "Katamā panassa jāti khīṇā, kathañca naṃ pajānātīti? Na tāvassa atītā jāti khīṇā pubbeva",
  "tika-vin02t:975_7": "khīṇattā, na anāgatā anāgate vāyāmābhāvato, na paccuppannā. Yā pana maggassa abhāvitattā",
  "tika-vin02t:975_8": "uppajjeyya ekacatupañcavokārabhavesu ekacatupañcakkhandhappabhedā jāti, sā maggassa",
  "tika-vin02t:975_9": "bhāvitattā anuppādadhammataṃ āpajjanena khīṇā, taṃ so maggabhāvanāya pahīnakilese",
  "tika-vin02t:975_10": "paccavekkhitvā kilesābhāve vijjamānampi kammaṃ āyatiṃ appaṭisandhikaṃ hotīti jānanto pajānāti.",
  "tika-vin02t:976_0": "Vusitanti vutthaṃ parivutthaṃ, kataṃ caritaṃ niṭṭhitanti attho. Brahmacariyanti maggabrahmacariyaṃ.",
  "tika-vin02t:976_1": "Puthujjanakalyāṇakena hi saddhiṃ satta sekkhā maggabrahmacariyaṃ vasanti nāma, khīṇāsavo",
  "tika-vin02t:976_2": "vutthavāso, tasmā ariyasāvako attano brahmacariyavāsaṃ paccavekkhanto “vusitaṃ brahmacariya”nti",
  "tika-vin02t:976_3": "pajānāti. Kataṃ karaṇīyanti catūsu saccesu catūhi maggehi pariññāpahānasacchikiriyābhāvanāvasena",
  "tika-vin02t:976_4": "soḷasavidhampi kiccaṃ niṭṭhāpitanti attho. Puthujjanakalyāṇakādayo hi taṃ kiccaṃ",
  "tika-vin02t:976_5": "karonti, khīṇāsavo katakaraṇīyo. Tasmā ariyasāvako attano karaṇīyaṃ paccavekkhanto",
  "tika-vin02t:976_6": "“kataṃ karaṇīya”nti pajānāti. Nāparaṃ itthattāyāti idāni puna itthabhāvāya evaṃsoḷasakiccabhāvāya,",
  "tika-vin02t:976_7": "kilesakkhayāya vā maggabhāvanākiccaṃ me natthīti pajānāti. Atha vā itthattāyāti itthabhāvā",
  "tika-vin02t:976_8": "imasmā evaṃpakārā idāni vattamānakkhandhasantānā aparaṃ khandhasantānaṃ mayhaṃ natthi,",
  "tika-vin02t:976_9": "ime pana pañcakkhandhā pariññātā tiṭṭhanti chinnamūlakā rukkhā viya. Te carimakaviññāṇanirodhena",
  "tika-vin02t:976_10": "anupādāno viya jātavedo nibbāyissantīti pajānāti.",
  "tika-vin02t:977_0": "24. Attamanā te bhikkhū bhagavato bhāsitaṃ abhinandunti te bhikkhū sakamanā tuṭṭhamanā,",
  "tika-vin02t:977_1": "pītisomanassehi vā samattamanā hutvā karavīkarutamañjunā kaṇṇasukhena paṇḍitajanahadayānaṃ",
  "tika-vin02t:977_2": "amatābhisekasadisena brahmassarena bhāsato bhagavato vacanaṃ sukathitaṃ sulapitaṃ",
  "tika-vin02t:977_3": "“evametaṃ bhagavā, evametaṃ sugatā”ti matthakena sampaṭicchantā anumodiṃsu ceva sampaṭicchiṃsu",
  "tika-vin02t:977_4": "cāti attho. Ayañhi abhinanda-saddo “abhinandati abhivadatī”tiādīsu taṇhāyapi āgato.",
  "tika-vin02t:977_5": "“Annamevābhinandanti, ubhaye devamānusā”tiādīsu upagamanepi.",
  "tika-vin02t:978": "“Cirappavāsiṃ purisaṃ, dūrato sotthimāgataṃ;",
  "tika-vin02t:979": "Ñātimittā suhajjā ca, abhinandanti āgata”nti. –",
  "tika-vin02t:980_0": "Ādīsu sampaṭicchanepi. “Abhinanditvā anumoditvā”tiādīsu anumodanepi. Svāyamidha anumodanasampaṭicchanesu",
  "tika-vin02t:980_1": "yujjati. Tena vuttaṃ “anumodiṃsu ceva sampaṭicchiṃsu cā”ti. Anupādāya āsavehi cittāni",
  "tika-vin02t:980_2": "vimucciṃsūti anuppādanirodhena nirujjhamānehi āsavehi anupādāya aggahetvā kañci dhammaṃ",
  "tika-vin02t:980_3": "“ahaṃ mamā”ti anādiyitvāva cittāni vimucciṃsu. Cha arahantoti bhagavatā saddhiṃ cha",
  "tika-vin02t:980_4": "janā arahanto. Aññesaṃ pana devabrahmānampi arahattappattisambhavato idaṃ manussaarahanteyeva",
  "tika-vin02t:980_5": "sandhāya vuttanti āha “cha manussā arahanto hontī”ti.",
  "tika-vin02t:981": "Anattalakkhaṇasuttavaṇṇanā niṭṭhitā.",
  "tika-vin02t:982": "Pañcavaggiyakathā niṭṭhitā.",
  "tika-vin02t:983": "Yasassa pabbajjākathāvaṇṇanā",
  "tika-vin02t:984_0": "25. Idāni yasassa pabbajjaṃ dassetuṃ “tena kho pana samayenā”tiādi āraddhaṃ. Tatrāyaṃ",
  "tika-vin02t:984_1": "anuttānapadavaṇṇanā – hemantikotiādīsu yattha sukhaṃ hoti hemantakāle vasituṃ, ayaṃ",
  "tika-vin02t:984_2": "hemantiko. Itaresupi eseva nayo. Ayaṃ panettha vacanattho – hemante vāso hemantaṃ",
  "tika-vin02t:984_3": "uttarapadalopena, hemantaṃ arahatīti hemantiko. Itaresupi eseva nayo. Tattha vassiko",
  "tika-vin02t:984_4": "pāsādo nātiucco hoti nātinīco, dvāravātapānānipissa nātibahūni nātitanūni, bhūmattharaṇapaccattharaṇakhajjabhojjānipettha",
  "tika-vin02t:984_5": "missakāneva vaṭṭanti. Hemantike thambhāpi bhittiyopi nīcā honti, dvāravātapānāni",
  "tika-vin02t:984_6": "tanukāni sukhumachiddāni, uṇhappavesanatthāya bhittiniyyūhāni hariyanti, bhūmattharaṇapaccattharaṇanivāsanapārupanāni",
  "tika-vin02t:984_7": "panettha uṇhavikiriyāni kambalādīni vaṭṭanti, khajjabhojjaṃ siniddhaṃ kaṭukasannissitañca.",
  "tika-vin02t:984_8": "Gimhike thambhāpi bhittiyopi uccā honti, dvāravātapānāni panettha bahūni vipulajātāni",
  "tika-vin02t:984_9": "honti, bhūmattharaṇāni sītavikiriyāni dukūlamayāni vaṭṭanti, khajjabhojjāni madhurarasasītavikiriyāni,",
  "tika-vin02t:984_10": "vātapānasamīpesu cettha navā cāṭiyo ṭhapetvā udakassa pūretvā nīluppalādīhi sañchādenti,",
  "tika-vin02t:984_11": "tesu tesu padesesu udakayantāni karonti, yehi deve vassante viya udakadhārā nikkhamanti.",
  "tika-vin02t:985_0": "Nippurisehīti purisavirahitehi. Na kevalañcettha tūriyāneva nippurisāni, sabbaṭṭhānānipi",
  "tika-vin02t:985_1": "nippurisāneva. Dovārikāpi itthiyova, nahāpanādiparikammakarāpi itthiyova. Pitā kira",
  "tika-vin02t:985_2": "“tathārūpaṃ issariyasukhasampattiṃ anubhavamānassa purisaṃ disvā parisaṅkā uppajjati,",
  "tika-vin02t:985_3": "sā me puttassa mā ahosī”ti sabbakiccesu itthiyova ṭhapāpesi. Pañcahi kāmaguṇehīti",
  "tika-vin02t:985_4": "rūpasaddādīhi pañcahi kāmakoṭṭhāsehi. Samappitassāti sammā appitassa, upetassāti",
  "tika-vin02t:985_5": "attho. Samaṅgībhūtassāti tasseva vevacanaṃ. Paricārayamānassāti parito cārayamānassa,",
  "tika-vin02t:985_6": "tasmiṃ tasmiṃ kāmaguṇe indriyāni cārayamānassāti attho. Āḷambaranti paṇavaṃ. Vikesikanti",
  "tika-vin02t:985_7": "muttakesaṃ, vippakiṇṇakesanti attho. Vikkheḷikanti vissandamānalālaṃ. Vippalapantiyoti",
  "tika-vin02t:985_8": "viruddhaṃ palapantiyo vā rudantiyo vā. Susānaṃ maññeti āmakasusānaṃ viya addasa sakaṃ",
  "tika-vin02t:985_9": "parijananti sambandho. Udānaṃ udānesīti saṃvegavasena udānaṃ udānesi, saṃvegavasappavattaṃ",
  "tika-vin02t:985_10": "vācaṃ nicchāresīti attho.",
  "tika-vin02t:986_0": "26. Idaṃ kho yasāti bhagavā nibbānaṃ sandhāyāha. Tañhi taṇhādīhi kilesehi anupaddutaṃ",
  "tika-vin02t:986_1": "anupassaṭṭhañca. Anupubbiṃ kathanti dānānantaraṃ sīlaṃ, sīlānantaraṃ saggaṃ, saggānantaraṃ",
  "tika-vin02t:986_2": "magganti evamanupaṭipāṭikathaṃ. Tattha dānakathā nāma “idaṃ dānaṃ nāma sukhānaṃ nidānaṃ,",
  "tika-vin02t:986_3": "sampattīnaṃ mūlaṃ, bhogānaṃ patiṭṭhā, visamagatassa tāṇaṃ leṇaṃ gati parāyaṇaṃ, idhalokaparalokesu",
  "tika-vin02t:986_4": "dānasadiso avassayo patiṭṭhā ārammaṇaṃ tāṇaṃ leṇaṃ gati parāyaṇaṃ natthi. Idañhi",
  "tika-vin02t:986_5": "avassayaṭṭhena ratanamayasīhāsanasadisaṃ, patiṭṭhānaṭṭhena mahāpathavīsadisaṃ, ārammaṇaṭṭhena",
  "tika-vin02t:986_6": "ālambanarajjusadisaṃ, idañhi dukkhanittharaṇaṭṭhena nāvā, samassāsanaṭṭhena saṅgāmasūro,",
  "tika-vin02t:986_7": "bhayaparittāṇaṭṭhena susaṅkhatanagaraṃ, maccheramalādīhi anupalittaṭṭhena padumaṃ,",
  "tika-vin02t:986_8": "tesaṃ nidahanaṭṭhena aggi, durāsadaṭṭhena āsīviso, asantāsanaṭṭhena sīho, balavantaṭṭhena",
  "tika-vin02t:986_9": "hatthī, abhimaṅgalasammataṭṭhena setausabho, khemantabhūmisampāpanaṭṭhena valāhako",
  "tika-vin02t:986_10": "assarājā. Dānaṃ nāmetaṃ mayā gatamaggo, mayheveso vaṃso, mayā dasa pāramiyo pūrentena",
  "tika-vin02t:986_11": "velāmamahāyaññā mahāgovindamahāyaññā mahāsudassanamahāyaññā vessantaramahāyaññāti",
  "tika-vin02t:986_12": "aneke mahāyaññā pavattitā, sasabhūtena jalite aggikkhandhe attānaṃ niyyātentena sampattayācakānaṃ",
  "tika-vin02t:986_13": "cittaṃ gahitaṃ. Dānañhi loke sakkasampattiṃ deti, mārasampattiṃ brahmasampattiṃ cakkavattisampattiṃ",
  "tika-vin02t:986_14": "sāvakapāramiñāṇaṃ paccekabodhiñāṇaṃ abhisambodhiñāṇaṃ detī”ti evamādinā dānaguṇappaṭisaṃyuttakathā.",
  "tika-vin02t:987_0": "Yasmā pana dānaṃ dadanto sīlaṃ samādātuṃ sakkoti, tasmā tadanantaraṃ sīlakathaṃ kathesi.",
  "tika-vin02t:987_1": "Dānañhi nāma dakkhiṇeyyesu hitajjhāsayena pūjanajjhāsayena vā attano santakassa paresaṃ",
  "tika-vin02t:987_2": "pariccajanaṃ, tasmā dāyako sattesu ekantahitajjhāsayo purisapuggalo, paresaṃ vā santakaṃ",
  "tika-vin02t:987_3": "haratīti aṭṭhānametaṃ. Tasmā dānaṃ dadanto sīlaṃ samādātuṃ sakkotīti dānānantaraṃ",
  "tika-vin02t:987_4": "sīlaṃ vuttaṃ. Apica dānakathā tāva pacurajanesupi pavattiyā sabbasādhāraṇattā sukarattā",
  "tika-vin02t:987_5": "sīle patiṭṭhānassa upāyabhāvato ca ādito kathitā. Pariccāgasīlo hi puggalo pariggahavatthūsu",
  "tika-vin02t:987_6": "nissaṅgabhāvato sukheneva sīlāni samādiyati, tattha ca suppatiṭṭhito hoti. Sīlena",
  "tika-vin02t:987_7": "dāyakapaṭiggāhakavisuddhito parānuggahaṃ vatvā parapīḷānivattivacanato kiriyadhammaṃ",
  "tika-vin02t:987_8": "vatvā akiriyadhammavacanato bhogayasasampattihetuṃ vatvā bhavasampattihetuvacanato",
  "tika-vin02t:987_9": "ca dānakathānantaraṃ sīlakathā kathitā.",
  "tika-vin02t:988_0": "Sīlakathā nāma “sīlaṃ nāmetaṃ avassayo patiṭṭhā ārammaṇaṃ tāṇaṃ leṇaṃ gati parāyaṇaṃ.",
  "tika-vin02t:988_1": "Sīlaṃ nāmetaṃ mama vaṃso, ahaṃ saṅkhapālanāgarājakāle bhūridattanāgarājakāle campeyyanāgarājakāle",
  "tika-vin02t:988_2": "sīlavarājakāle mātuposakahatthirājakāle chaddantahatthirājakāleti anantesu attabhāvesu",
  "tika-vin02t:988_3": "sīlaṃ paripūresiṃ. Idhalokaparalokasampattīnañhi sīlasadiso avassayo sīlasadisā patiṭṭhā",
  "tika-vin02t:988_4": "ārammaṇaṃ tāṇaṃ leṇaṃ gati parāyaṇaṃ natthi, sīlālaṅkārasadiso alaṅkāro natthi, sīlapupphasadisaṃ",
  "tika-vin02t:988_5": "pupphaṃ natthi, sīlagandhasadiso gandho natthi. Sīlālaṅkārena hi alaṅkataṃ sīlakusumapiḷandhanaṃ",
  "tika-vin02t:988_6": "sīlagandhānulittaṃ sadevakopi loko olokento tittiṃ na gacchatī”ti evamādisīlaguṇappaṭisaṃyuttakathā.",
  "tika-vin02t:989_0": "Idaṃ pana sīlaṃ nissāya ayaṃ saggo labbhatīti dassanatthaṃ sīlānantaraṃ saggakathaṃ",
  "tika-vin02t:989_1": "kathesi. Saggakathā nāma “ayaṃ saggo nāma iṭṭho kanto manāpo, niccamettha kīḷā, niccaṃ",
  "tika-vin02t:989_2": "sampattiyo labbhanti, cātumahārājikā devā navutivassasatasahassāni dibbasukhaṃ dibbasampattiṃ",
  "tika-vin02t:989_3": "paṭilabhanti, tāvatiṃsā tisso ca vassakoṭiyo saṭṭhi ca vassasatasahassānī”ti evamādisaggaguṇapaṭisaṃyuttakathā.",
  "tika-vin02t:989_4": "Saggasampattiṃ kathayantānañhi buddhānaṃ mukhaṃ nappahoti. Vuttampi cetaṃ “anekapariyāyena",
  "tika-vin02t:989_5": "kho ahaṃ, bhikkhave, saggakathaṃ katheyya”ntiādi.",
  "tika-vin02t:990_0": "Evaṃ saggakathāya palobhetvā puna hatthiṃ alaṅkaritvā tassa soṇḍaṃ chindanto viya",
  "tika-vin02t:990_1": "ayampi saggo anicco addhuvo, na ettha chandarāgo kātabboti dassanatthaṃ “appassādā",
  "tika-vin02t:990_2": "kāmā bahudukkhā bahupāyāsā, ādīnavo ettha bhiyyo”tiādinā nayena kāmānaṃ ādīnavaṃ",
  "tika-vin02t:990_3": "okāraṃ saṃkilesaṃ kathesi. Tattha ādīnavoti doso, aniccatādinā appassādatādinā ca",
  "tika-vin02t:990_4": "dūsitabhāvoti attho. Atha vā ādīnaṃ vāti pavattatīti ādīnavo, paramakapaṇatā. Tathā",
  "tika-vin02t:990_5": "ca kāmā yathābhūtaṃ paccavekkhantānaṃ paccupatiṭṭhanti. Okāroti lāmakabhāvo nihīnabhāvo",
  "tika-vin02t:990_6": "aseṭṭhehi sevitabbatā seṭṭhehi na sevitabbatā ca. Saṃkilesoti tehi sattānaṃ saṃkilissanaṃ,",
  "tika-vin02t:990_7": "vibādhetabbatā upatāpetabbatāti attho.",
  "tika-vin02t:991_0": "Evaṃ kāmādīnavena tajjetvā nekkhamme ānisaṃsaṃ pakāsesi. Yattakā ca kāmesu ādīnavā,",
  "tika-vin02t:991_1": "paṭipakkhato tattakāva nekkhamme ānisaṃsā. Apica “nekkhammaṃ nāmetaṃ asambādhaṃ asaṃkiliṭṭhaṃ,",
  "tika-vin02t:991_2": "nikkhantaṃ kāmehi, nikkhantaṃ kāmasaññāya, nikkhantaṃ kāmavitakkehi, nikkhantaṃ kāmapariḷāhehi,",
  "tika-vin02t:991_3": "nikkhantaṃ byāpārato”tiādinā nayena nekkhamme ānisaṃsaṃ pakāsesi, pabbajjāya jhānādīsu",
  "tika-vin02t:991_4": "ca guṇe vibhāvesi vaṇṇesi. Ettha ca saggaṃ kathetvā svāyaṃ saggo rāgādīhi upakkiliṭṭho,",
  "tika-vin02t:991_5": "sabbathāpi anupakkiliṭṭho ariyamaggoti dassanatthaṃ saggānantaraṃ maggo kathetabbo.",
  "tika-vin02t:991_6": "Maggañca kathentena tadadhigamupāyasandassanatthaṃ saggapariyāpannāpi pageva itare",
  "tika-vin02t:991_7": "sabbepi kāmā nāma bahvādīnavā aniccā addhuvā vipariṇāmadhammāti kāmānaṃ ādīnavo,",
  "tika-vin02t:991_8": "hīnā gammā pothujjanikā anariyā anatthasañhitāti tesaṃ okāro lāmakabhāvo, sabbepi",
  "tika-vin02t:991_9": "bhavā kilesānaṃ vatthubhūtāti tattha saṃkileso, sabbasaṃkilesavippamuttaṃ nibbānanti",
  "tika-vin02t:991_10": "nekkhamme ānisaṃso ca kathetabboti kāmesu ādīnavo okāro saṃkileso nekkhamme ca ānisaṃso",
  "tika-vin02t:991_11": "pakāsitoti daṭṭhabbaṃ.",
  "tika-vin02t:992_0": "Kallacittanti kammaniyacittaṃ, heṭṭhā pavattitadesanāya assaddhiyādīnaṃ cittadosānaṃ",
  "tika-vin02t:992_1": "vigatattā uparidesanāya bhājanabhāvūpagamanena kammakkhamacittanti attho. Assaddhiyādayo",
  "tika-vin02t:992_2": "vā yasmā cittassa rogabhūtā tadā tassa vigatā, tasmā kallacittaṃ arogacittanti attho.",
  "tika-vin02t:992_3": "Diṭṭhimānādikilesavigamena muducittaṃ, kāmacchandādivigamena vinīvaraṇacittaṃ, sammāpaṭipattiyaṃ",
  "tika-vin02t:992_4": "uḷārapītipāmojjayogena udaggacittaṃ. Tattha saddhāsampattiyā pasannacittaṃ yadā bhagavā",
  "tika-vin02t:992_5": "aññāsīti sambandho. Atha vā kallacittanti kāmacchandavigamena arogacittaṃ. Muducittanti",
  "tika-vin02t:992_6": "byāpādavigamena mettāvasena akaṭhinacittaṃ. Vinīvaraṇacittanti uddhaccakukkuccavigamena",
  "tika-vin02t:992_7": "vikkhepassa vigatattā tena apihitacittaṃ. Udaggacittanti thinamiddhavigamena sampaggahavasena",
  "tika-vin02t:992_8": "alīnacittaṃ. Pasannacittanti vicikicchāvigamena sammāpaṭipattiyaṃ adhimuttacittanti",
  "tika-vin02t:992_9": "evampettha attho veditabbo. Sāmukkaṃsikāti sāmaṃ ukkaṃsikā, attanāyeva uddharitvā",
  "tika-vin02t:992_10": "gahitā, sayambhūñāṇena diṭṭhā asādhāraṇā aññesanti attho. Kā ca pana sāti? Ariyasaccadesanā.",
  "tika-vin02t:992_11": "Tenevāha “dukkhaṃ samudayaṃ nirodhaṃ magga”nti.",
  "tika-vin02t:993_0": "Seyyathāpītiādinā upamāvasena tassa kilesappahānaṃ ariyamagguppādañca dasseti. Apagatakāḷakanti",
  "tika-vin02t:993_1": "vigatakāḷakaṃ. Sammadevāti suṭṭhu eva. Rajananti nīlapītādiraṅgajātaṃ. Paṭiggaṇheyyāti",
  "tika-vin02t:993_2": "gaṇheyya, pabhassaraṃ bhaveyya. Tasmiṃyeva āsaneti tassaṃyeva nisajjāyaṃ. Etenassa",
  "tika-vin02t:993_3": "lahuvipassakatā tikkhapaññatā sukhapaṭipadakhippābhiññatā ca dassitā hoti. Virajantiādi",
  "tika-vin02t:993_4": "vuttanayameva. Tatridaṃ upamāsaṃsandanaṃ – vatthaṃ viya cittaṃ, vatthassa āgantukamalehi",
  "tika-vin02t:993_5": "kiliṭṭhabhāvo viya cittassa rāgādimalehi saṃkiliṭṭhabhāvo, dhovanasilā viya anupubbikathā,",
  "tika-vin02t:993_6": "udakaṃ viya saddhā, udakena temetvā temetvā ūsagomayachārikakhārakehi kāḷakapadese",
  "tika-vin02t:993_7": "sammadditvā vatthassa dhovanapayogo viya saddhāsinehena temetvā temetvā satisamādhipaññāhi",
  "tika-vin02t:993_8": "dose sithile katvā sīlasutādividhinā cittassa sodhane vīriyārambho, tena payogena",
  "tika-vin02t:993_9": "vatthe kāḷakāpagamo viya vīriyārambhena kilesavikkhambhanaṃ, raṅgajātaṃ viya ariyamaggo,",
  "tika-vin02t:993_10": "tena suddhassa vatthassa pabhassarabhāvo viya vikkhambhitakilesassa cittassa maggena pariyodapananti.",
  "tika-vin02t:994_0": "27. Assadūteti āruḷhaasse dūte. Iddhābhisaṅkhāranti iddhikiriyaṃ. Abhisaṅkharesīti",
  "tika-vin02t:994_1": "abhisaṅkhari, akāsīti attho. Kimatthanti ce? Ubhinnaṃ paṭilabhitabbavisesantarāyanisedhanatthaṃ.",
  "tika-vin02t:994_2": "Yadi hi so puttaṃ passeyya, puttassapi arahattappatti seṭṭhissapi dhammacakkhupaṭilābho",
  "tika-vin02t:994_3": "na siyā. Adiṭṭhasaccopi hi “dehi te mātuyā jīvita”nti yācanto kathañhi nāma vikkhepaṃ",
  "tika-vin02t:994_4": "paṭibāhitvā bhagavato dhammadesanānusārena ñāṇaṃ pesetvā dhammacakkhuṃ paṭilabheyya,",
  "tika-vin02t:994_5": "yaso ca evaṃ tena yāciyamāno kathaṃ taṃ vikkhepaṃ paṭibāhitvā arahatte patiṭṭhaheyya.",
  "tika-vin02t:995": "Etadavocāti bhagavato dhammadesanaṃ abbhanumodamāno etaṃ “abhikkantaṃ bhante”tiādivacanaṃ avoca. Abhikkanta-saddo cāyamidha abbhanumodane, tasmā sādhu sādhu bhanteti vuttaṃ hoti.",
  "tika-vin02t:996": "“Bhaye kodhe pasaṃsāyaṃ, turite kotūhalacchare;",
  "tika-vin02t:997": "Hāse soke pasāde ca, kare āmeḍitaṃ budho”ti. –",
  "tika-vin02t:998_0": "Imināva lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo.",
  "tika-vin02t:998_1": "Seyyathāpītiādinā catūhi upamāhi bhagavato desanaṃ thometi. Tattha nikkujjitanti",
  "tika-vin02t:998_2": "adhomukhaṭhapitaṃ, heṭṭhāmukhajātaṃ vā. Ukkujjeyyāti uparimukhaṃ kareyya. Paṭicchannanti",
  "tika-vin02t:998_3": "tiṇapaṇṇādichāditaṃ. Vivareyyāti ugghāṭeyya. Mūḷhassāti disāmūḷhassa. Maggaṃ ācikkheyyāti",
  "tika-vin02t:998_4": "hatthe gahetvā “esa maggo”ti vadeyya. Andhakāreti kāḷapakkhacātuddasī aḍḍharatti",
  "tika-vin02t:998_5": "ghanavanasaṇḍameghapaṭalehi caturaṅgatame.",
  "tika-vin02t:999_0": "Evaṃ desanaṃ thometvā imāya desanāya ratanattaye pasannacitto pasannākāraṃ karonto",
  "tika-vin02t:999_1": "“esāha”ntiādimāha. Tattha esāhanti eso ahaṃ. Upāsakaṃ maṃ bhagavā dhāretūti maṃ bhagavā",
  "tika-vin02t:999_2": "“upāsako aya”nti evaṃ dhāretu, jānātūti attho. Ajjataggeti etthāyaṃ agga-saddo ādiatthe,",
  "tika-vin02t:999_3": "tasmā ajjataggeti ajjataṃ ādiṃ katvāti evamattho veditabbo. Ajjatanti ajjabhāvaṃ.",
  "tika-vin02t:999_4": "“Ajjadagge”ti vā pāṭho, da-kāro padasandhikaro, ajja aggaṃ katvāti attho. Pāṇupetanti",
  "tika-vin02t:999_5": "pāṇehi upetaṃ. Yāva me jīvitaṃ pavattati, tāva upetaṃ, anaññasatthukaṃ tīhi saraṇagamanehi",
  "tika-vin02t:999_6": "saraṇaṃ gataṃ upāsakaṃ kappiyakārakaṃ maṃ bhagavā dhāretu jānātu. Ahañhi sacepi me",
  "tika-vin02t:999_7": "tikhiṇena asinā sīsaṃ chindeyya, neva buddhaṃ “na buddho”ti vā, dhammaṃ “na dhammo”ti",
  "tika-vin02t:999_8": "vā, saṅghaṃ “na saṅgho”ti vā vadeyyanti evaṃ attasanniyyātanena saraṇaṃ agamāsi.",
  "tika-vin02t:999_9": "Evaṃ “abhikkanta”ntiādīnaṃ anuttānapadattho veditabbo, vitthāro pana heṭṭhā verañjakaṇḍavaṇṇanāyaṃ",
  "tika-vin02t:999_10": "āgatoyevāti idha na dassito.",
  "tika-vin02t:1000_0": "28. Bhūmiṃ paccavekkhantassāti attanā diṭṭhamatthaṃ paccavekkhantassa. Iddhābhisaṅkhāraṃ",
  "tika-vin02t:1000_1": "paṭippassambhesīti yathā taṃ seṭṭhi gahapati tattha nisinnova yasaṃ kulaputtaṃ passati,",
  "tika-vin02t:1000_2": "tathā adhiṭṭhāsīti attho. Adhivāsetūti sampaṭicchatu. Ajjatanāyāti yaṃ me tumhesu",
  "tika-vin02t:1000_3": "sakkāraṃ karoto ajja bhavissati puññañca pītipāmojjañca, tadatthāya. Adhivāsesi bhagavā",
  "tika-vin02t:1000_4": "tuṇhībhāvenāti bhagavā kāyaṅgaṃ vā vācaṅgaṃ vā acopetvā abbhantareyeva khantiṃ karonto",
  "tika-vin02t:1000_5": "tuṇhībhāvena adhivāsesi, seṭṭhissa anuggahatthaṃ manasāva sampaṭicchīti vuttaṃ hoti.",
  "tika-vin02t:1000_6": "“Ehi bhikkhū”ti bhagavā avocāti tassa kira iddhimayapattacīvarassa upanissayaṃ olokento",
  "tika-vin02t:1000_7": "anekāsu jātīsu cīvarādiaṭṭhaparikkhāradānaṃ disvā “ehi bhikkhū”ti avoca. So tāvadeva",
  "tika-vin02t:1000_8": "bhaṇḍu kāsāvavasano aṭṭhahi bhikkhuparikkhārehi sarīre paṭimukkeheva vassasaṭṭhikatthero",
  "tika-vin02t:1000_9": "viya bhagavantaṃ namassamānova nisīdi. Yo hi cīvarādike aṭṭha parikkhāre pattacīvarameva",
  "tika-vin02t:1000_10": "vā sotāpannādiariyassa puthujjanasseva vā sīlasampannassa datvā “idaṃ parikkhāradānaṃ",
  "tika-vin02t:1000_11": "anāgate ehibhikkhubhāvāya paccayo hotū”ti patthanaṃ paṭṭhapeti, tassa taṃ sati adhikārasampattiyaṃ",
  "tika-vin02t:1000_12": "buddhānaṃ sammukhībhāve iddhimayaparikkhāralābhāya saṃvattatīti veditabbaṃ.",
  "tika-vin02t:1001_0": "29. Paṇītenāti uttamena. Sahatthāti sahatthena. Santappetvāti suṭṭhu tappetvā, paripuṇṇaṃ",
  "tika-vin02t:1001_1": "suhitaṃ yāvadatthaṃ katvā. Sampavāretvāti suṭṭhu pavāretvā, alaṃ alanti hatthasaññāya",
  "tika-vin02t:1001_2": "paṭikkhipāpetvā. Bhuttāvinti bhuttavantaṃ. Onītapattapāṇinti pattato onītapāṇiṃ,",
  "tika-vin02t:1001_3": "apanītahatthanti vuttaṃ hoti. “Onittapattapāṇi”ntipi pāṭho, tassattho – onittaṃ nānābhūtaṃ",
  "tika-vin02t:1001_4": "vinābhūtaṃ pattaṃ pāṇito assāti onittapattapāṇi, taṃ onittapattapāṇiṃ, hatthe ca",
  "tika-vin02t:1001_5": "pattañca dhovitvā ekamantaṃ pattaṃ nikkhipitvā nisinnanti attho. Ekamantaṃ nisīdiṃsūti",
  "tika-vin02t:1001_6": "bhagavantaṃ evaṃbhūtaṃ ñatvā ekasmiṃ okāse nisīdiṃsūti attho. Dhammiyā kathāyātiādīsu",
  "tika-vin02t:1001_7": "taṅkhaṇānurūpāya dhammiyā kathāya diṭṭhadhammikasamparāyikaatthaṃ sandassetvā kusale",
  "tika-vin02t:1001_8": "ca dhamme samādapetvā tattha ca naṃ samuttejetvā saussāhaṃ katvā tāya ca saussāhatāya",
  "tika-vin02t:1001_9": "aññehi ca vijjamānaguṇehi sampahaṃsetvā dhammaratanavassaṃ vassitvā uṭṭhāyāsanā pakkāmi.",
  "tika-vin02t:1002": "Yasassa pabbajjākathāvaṇṇanā niṭṭhitā.",
  "tika-vin02t:1003": "Catugihisahāyapabbajjākathāvaṇṇanā",
  "tika-vin02t:1004_0": "30. Idāni tassa sahāyānaṃ pabbajjaṃ dassento “assosuṃ kho”tiādimāha. Tatrāyaṃ anuttānapadavaṇṇanā",
  "tika-vin02t:1004_1": "– seṭṭhino ca anuseṭṭhino ca yesaṃ kulānaṃ tāni seṭṭhānuseṭṭhīni kulāni, tesaṃ seṭṭhānuseṭṭhīnaṃ",
  "tika-vin02t:1004_2": "kulānaṃ, paveṇivasena āgatehi seṭṭhīhi ca anuseṭṭhīhi ca samannāgatānaṃ kulānanti",
  "tika-vin02t:1004_3": "attho. Vimalotiādīni tesaṃ puttānaṃ nāmāni. Kesamassuṃ ohāretvāti kesañca massuñca",
  "tika-vin02t:1004_4": "oropetvā. Kāsāyāni vatthānīti kasāyarasapītāni brahmacariyaṃ carantānaṃ anucchavikāni",
  "tika-vin02t:1004_5": "vatthāni. Orakoti ūnako lāmako. Sesamettha vuttanayameva.",
  "tika-vin02t:1005": "Catugihisahāyapabbajjākathāvaṇṇanā niṭṭhitā.",
  "tika-vin02t:1006": "Paññāsagihisahāyapabbajjākathāvaṇṇanā",
  "tika-vin02t:1007_0": "31. Paññāsamattānaṃ gihisahāyānaṃ pabbajjāyapi yaṃ vattabbaṃ, taṃ vuttameva. Imesaṃ",
  "tika-vin02t:1007_1": "pana sabbesaṃ pubbayogo vattabboti taṃ dassetuṃ “yasaādīnaṃ kulaputtānaṃ ayaṃ pubbayogo”tiādimāha.",
  "tika-vin02t:1007_2": "Tattha vaggabandhanenāti gaṇabandhanena, ekībhūtāti vuttaṃ hoti. Anāthasarīrānīti",
  "tika-vin02t:1007_3": "anāthāni matakaḷevarāni. Paṭijaggantāti bahi nīharitvā jhāpentā.",
  "tika-vin02t:1008": "Paññāsagihisahāyapabbajjākathāvaṇṇanā niṭṭhitā.",
  "tika-vin02t:1009": "Mārakathāvaṇṇanā",
  "tika-vin02t:1010_0": "32. Idāni saraṇagamanūpasampadaṃ dassetuṃ “atha kho bhagavā”tiādi āraddhaṃ. Tatrāyaṃ",
  "tika-vin02t:1010_1": "anupubbapadavaṇṇanā – muttāhanti mutto ahaṃ. Cārikanti anupubbagamanacārikaṃ, gāmanigamarājadhānīsu",
  "tika-vin02t:1010_2": "anukkamena gamanasaṅkhātaṃ cārikanti attho. Carathāti divasaṃ yojanaparamaṃ gacchantā",
  "tika-vin02t:1010_3": "caratha. Mā ekena dve agamitthāti ekena maggena dvīsu gatesu ekasmiṃ dhammaṃ desente",
  "tika-vin02t:1010_4": "ekena tuṇhībhūtena ṭhātabbaṃ hoti, tasmā evamāha. Ādikalyāṇanti ādimhi kalyāṇaṃ sundaraṃ",
  "tika-vin02t:1010_5": "bhaddakaṃ, tathā majjhapariyosānesu. Ādimajjhapariyosānañca nāmetaṃ sāsanassa ca",
  "tika-vin02t:1010_6": "desanāya ca vasena dubbidhaṃ. Tattha sāsanassa sīlaṃ ādi, samathavipassanāmaggā majjhaṃ,",
  "tika-vin02t:1010_7": "phalanibbānāni pariyosānaṃ. Sīlasamādhayo vā ādi, vipassanāmaggā majjhaṃ, phalanibbānāni",
  "tika-vin02t:1010_8": "pariyosānaṃ. Sīlasamādhivipassanā vā ādi, maggo majjhaṃ, phalanibbānāni pariyosānaṃ.",
  "tika-vin02t:1010_9": "Desanāya pana catuppadikagāthāya tāva paṭhamapādo ādi, dutiyatatiyā majjhaṃ, catuttho",
  "tika-vin02t:1010_10": "pariyosānaṃ. Pañcapadachappadānaṃ paṭhamapādo ādi, avasānapādo pariyosānaṃ, sesā",
  "tika-vin02t:1010_11": "majjhaṃ. Ekānusandhikassa suttassa nidānaṃ ādi, idamavocāti pariyosānaṃ, sesaṃ majjhaṃ.",
  "tika-vin02t:1010_12": "Anekānusandhikassa suttassa majjhe bahukampi anusandhi majjhameva, nidānaṃ ādi, idamavocāti",
  "tika-vin02t:1010_13": "pariyosānaṃ. Sātthanti sātthakaṃ katvā desetha. Sabyañjananti byañjanehi ceva padehi",
  "tika-vin02t:1010_14": "ca paripūraṃ katvā desetha. Kevalaparipuṇṇanti sakalaparipuṇṇaṃ. Parisuddhanti nirupakkilesaṃ.",
  "tika-vin02t:1010_15": "Brahmacariyanti sikkhattayasaṅgahaṃ sāsanabrahmacariyaṃ. Pakāsethāti āvi karotha.",
  "tika-vin02t:1011_0": "Apparajakkhajātikāti paññācakkhumhi appakilesarajasabhāvā, dukūlasāṇiyā paṭicchannā",
  "tika-vin02t:1011_1": "viya catuppadikagāthāpariyosāne arahattaṃ pattuṃ samatthā sattā santīti attho. Parihāyantīti",
  "tika-vin02t:1011_2": "alābhaparihāniyā dhammato parihāyanti. Tenevāha “anadhigataṃ nādhigacchantā visesādhigamato",
  "tika-vin02t:1011_3": "parihāyantī”ti. Senānigamoti senāya nigamo. Paṭhamakappikānaṃ kira tasmiṃ ṭhāne senāniveso",
  "tika-vin02t:1011_4": "ahosi, tasmā so padeso “senānigamo”ti vuccati. “Senānigāmo”tipi pāṭho, senāni nāma",
  "tika-vin02t:1011_5": "sujātāya pitā, tassa gāmoti attho. Tenupasaṅkamissāmīti nāhaṃ tumhe uyyojetvā pariveṇādīni",
  "tika-vin02t:1011_6": "kāretvā upaṭṭhākādīhi paricariyamāno viharissāmi, tiṇṇaṃ pana jaṭilānaṃ aḍḍhuḍḍhāni",
  "tika-vin02t:1011_7": "pāṭihāriyasahassāni dassetvā dhammameva desetuṃ upasaṅkamissāmi.",
  "tika-vin02t:1012_0": "33. Māro pāpimāti attano visayaṃ atikkamituṃ paṭipanne satte māretīti māro, pare",
  "tika-vin02t:1012_1": "pāpe niyojeti, sayaṃ vā pāpe niyuttoti pāpimā. Aññānipissa kaṇho adhipati vasavattī",
  "tika-vin02t:1012_2": "antako namuci pamattabandhūtiādīni bahūni nāmāni, idha pana nāmadvayameva gahitaṃ.",
  "tika-vin02t:1012_3": "Upasaṅkamīti “ayaṃ samaṇo gotamo mahāyuddhaṃ vicārento viya ‘mā ekena dve agamittha,",
  "tika-vin02t:1012_4": "dhammaṃ desethā’ti saṭṭhi jane uyyojeti, imasmiṃ pana ekasmimpi dhammaṃ desente mayhaṃ",
  "tika-vin02t:1012_5": "cittassa sātaṃ natthi, evaṃ bahūsu desentesu kuto bhavissati, paṭibāhāmi na”nti cintetvā upasaṅkami.",
  "tika-vin02t:1013_0": "Sabbapāsehīti sabbehi kilesapāsehi. Ye dibbā ye ca mānusāti ye dibbakāmaguṇasaṅkhātā",
  "tika-vin02t:1013_1": "mānusakakāmaguṇasaṅkhātā ca kilesapāsā nāma atthi, sabbehi tehi tvaṃ baddhoti vadati.",
  "tika-vin02t:1013_2": "Mahābandhanabaddhoti mahatā kilesabandhanena baddho, mahati vā bandhane baddho, kilesabandhanassa",
  "tika-vin02t:1013_3": "ṭhānabhūte bhavacārake baddhoti attho. Na me samaṇa mokkhasīti samaṇa tvaṃ mama visayato",
  "tika-vin02t:1013_4": "na muccissasi. “Na me samaṇa mokkhasī”ti ca idaṃ māro “muttāhaṃ, bhikkhave, sabbapāsehī”ti",
  "tika-vin02t:1013_5": "bhagavato vacanaṃ asaddahanto vadati, saddahantopi vā “evamayaṃ paresaṃ sattānaṃ",
  "tika-vin02t:1013_6": "mokkhāya ussāhaṃ na kareyyā”ti santajjento kohaññe ṭhatvā vadati.",
  "tika-vin02t:1014_0": "Nihatoti tvaṃ mayā nihato, nibbisevanabhāvaṃ gamito parājitoti attho. Antalikkhe",
  "tika-vin02t:1014_1": "carante pañcābhiññepi bandhatīti antalikkhacaro. Rāgapāso hi antalikkhacaresupi kiccasādhanato",
  "tika-vin02t:1014_2": "“antalikkhacaro”ti vuccati, teneva naṃ māropi antalikkhacaroti maññati. Manasi jātoti",
  "tika-vin02t:1014_3": "mānaso, manasampayuttoti attho. Sesamettha uttānatthameva.",
  "tika-vin02t:1015": "Mārakathāvaṇṇanā niṭṭhitā.",
  "tika-vin02t:1016": "Pabbajjūpasampadākathāvaṇṇanā",
  "tika-vin02t:1017_0": "34. “Anujānāmi bhikkhave”tiādikāya pana pāḷiyā yo pabbajjūpasampadāvinicchayo vattabbo,",
  "tika-vin02t:1017_1": "taṃ vitthārato dassetuṃ “pabbajjāpekkhaṃ kulaputtaṃ pabbājentenā”tiādimāha. Tattha",
  "tika-vin02t:1017_2": "ye puggalā paṭikkhittāti sambandho. Sayaṃ pabbājetabboti kesacchedanādīni sayaṃ karontena",
  "tika-vin02t:1017_3": "pabbājetabbo. Kesacchedanaṃ kāsāyacchādanaṃ saraṇadānanti hi imāni tīṇi karonto “pabbājetī”ti",
  "tika-vin02t:1017_4": "vuccati. Etesu ekaṃ dve vāpi karonto tathā voharīyatiyeva, tasmā etaṃ pabbājehīti",
  "tika-vin02t:1017_5": "kesacchedanaṃ kāsāyacchādanañca sandhāya vuttaṃ. Upajjhāyaṃ uddissa pabbājetīti etthāpi",
  "tika-vin02t:1017_6": "eseva nayo. Khaṇḍasīmaṃ netvāti bhaṇḍukammārocanapariharaṇatthaṃ vuttaṃ. Tena sabhikkhuke",
  "tika-vin02t:1017_7": "vihāre aññampi “etassa kese chindā”ti vattuṃ na vaṭṭati. Pabbājetvāti kesacchedanaṃ",
  "tika-vin02t:1017_8": "sandhāya vadati. Bhikkhuto añño pabbājetuṃ na labhatīti saraṇadānaṃ sandhāya vuttaṃ.",
  "tika-vin02t:1017_9": "Tenevāha “sāmaṇero panā”tiādi. Bhabbarūpoti bhabbasabhāvo. Tamevatthaṃ pariyāyantarena",
  "tika-vin02t:1017_10": "vibhāveti “sahetuko”ti. Ñātoti pākaṭo. Yasassīti parivārasampattiyā samannāgato.",
  "tika-vin02t:1018_0": "Vaṇṇasaṇṭhānagandhāsayokāsavasena asucijegucchapaṭikūlabhāvaṃ pākaṭaṃ karontenāti",
  "tika-vin02t:1018_1": "sambandho. Tattha kesā nāmete vaṇṇatopi paṭikūlā, saṇṭhānatopi gandhatopi āsayatopi",
  "tika-vin02t:1018_2": "okāsatopi paṭikūlā. Manuññepi hi yāgupatte vā bhattapatte vā kesavaṇṇaṃ kiñci disvā",
  "tika-vin02t:1018_3": "“kesamissakamidaṃ, haratha na”nti jigucchanti, evaṃ kesā vaṇṇato paṭikūlā. Rattiṃ",
  "tika-vin02t:1018_4": "bhuñjantāpi kesasaṇṭhānaṃ akkavākaṃ vā makacivākaṃ vā chupitvā tatheva jigucchanti,",
  "tika-vin02t:1018_5": "evaṃ saṇṭhānato paṭikūlā. Telamakkhanapupphadhūmādisaṅkhāravirahitānañca kesānaṃ",
  "tika-vin02t:1018_6": "gandho paramajeguccho hoti, tato jegucchataro aggimhi pakkhittānaṃ. Kesā hi vaṇṇasaṇṭhānato",
  "tika-vin02t:1018_7": "appaṭikūlāpi siyuṃ, gandhena pana paṭikūlāyeva. Yathā hi daharassa kumārakassa vaccaṃ",
  "tika-vin02t:1018_8": "vaṇṇato haliddivaṇṇaṃ, saṇṭhānatopi haliddipiṇḍisaṇṭhānaṃ. Saṅkāraṭṭhāne chaḍḍitañca",
  "tika-vin02t:1018_9": "uddhumātakakāḷasunakhasarīraṃ vaṇṇato tālapakkavaṇṇaṃ, saṇṭhānato vaṭṭetvā vissaṭṭhamudiṅgasaṇṭhānaṃ,",
  "tika-vin02t:1018_10": "dāṭhāpissa sumanamakuḷasadisā, taṃ ubhayampi vaṇṇasaṇṭhānato siyā appaṭikūlaṃ, gandhena",
  "tika-vin02t:1018_11": "pana paṭikūlameva, evaṃ kesāpi siyuṃ vaṇṇasaṇṭhānato appaṭikūlā, gandhena pana paṭikūlāyevāti.",
  "tika-vin02t:1018_12": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni",
  "tika-vin02t:1018_13": "honti aparibhogāni, evaṃ kesāpi pubbalohitamuttakarīsapittasemhādinissandena jātattā",
  "tika-vin02t:1018_14": "paramajegucchāti evaṃ āsayato paṭikūlā. Ime ca kesā nāma gūtharāsimhi uṭṭhitakaṇṇakaṃ",
  "tika-vin02t:1018_15": "viya ekatiṃsakoṭṭhāsarāsimhi jātā, te susānasaṅkāraṭṭhānādīsu jātasākaṃ viya parikhādīsu",
  "tika-vin02t:1018_16": "jātakamalakuvalayādipupphaṃ viya ca asuciṭṭhāne jātattā paramajegucchāti evaṃ okāsato",
  "tika-vin02t:1018_17": "paṭikūlātiādinā nayena tacapañcakassa vaṇṇādivasena paṭikūlabhāvaṃ pakāsentenāti attho.",
  "tika-vin02t:1019_0": "Nijjīvanissattabhāvaṃ vā pākaṭaṃ karontenāti ime kesā nāma sīsakaṭāhapaliveṭhanacamme",
  "tika-vin02t:1019_1": "jātā. Tattha yathā vammikamatthake jātesu kunthatiṇesu na vammikamatthako jānāti",
  "tika-vin02t:1019_2": "“mayi kunthatiṇāni jātānī”ti, nāpi kunthatiṇāni jānanti “mayaṃ vammikamatthake jātānī”ti,",
  "tika-vin02t:1019_3": "evameva na sīsakaṭāhapaliveṭhanacammaṃ jānāti “mayi kesā jātā”ti, nāpi kesā jānanti",
  "tika-vin02t:1019_4": "“mayaṃ sīsakaṭāhapaliveṭhanacamme jātā”ti. Aññamaññaṃ ābhogapaccavekkhaṇarahitā ete",
  "tika-vin02t:1019_5": "dhammā. Iti kesā nāma imasmiṃ sarīre pāṭiyekko koṭṭhāso acetano abyākato suñño nissatto",
  "tika-vin02t:1019_6": "thaddho pathavīdhātūtiādinā nayena nijjīvanissattabhāvaṃ pakāsentena. Pubbeti purimabuddhānaṃ",
  "tika-vin02t:1019_7": "santike. Madditasaṅkhāroti nāmarūpavavatthānena ceva paccayapariggahavasena ca ñāṇena",
  "tika-vin02t:1019_8": "parimadditasaṅkhāro. Bhāvitabhāvanoti kalāpasammasanādinā sabbaso kusalabhāvanāya",
  "tika-vin02t:1019_9": "pūraṇena bhāvitabhāvano.",
  "tika-vin02t:1020_0": "Adinnaṃ na vaṭṭatīti ettha pabbajjā na ruhatīti vadanti. Anuññātaupasampadāti ñatticatutthakammena",
  "tika-vin02t:1020_1": "anuññātaupasampadā. Ṭhānakaraṇasampadanti ettha urādīni ṭhānāni, saṃvutādīni karaṇānīti",
  "tika-vin02t:1020_2": "veditabbāni. Anunāsikantaṃ katvā dānakāle antarā vicchedaṃ akatvā dātabbānīti dassetuṃ",
  "tika-vin02t:1020_3": "“ekasambandhānī”ti vuttaṃ. Vicchinditvāti ma-kārantaṃ katvā dānasamaye vicchedaṃ",
  "tika-vin02t:1020_4": "katvā. Sabbamassa kappiyākappiyaṃ ācikkhitabbanti dasasikkhāpadavinimuttaṃ parāmāsāparāmāsādibhedaṃ",
  "tika-vin02t:1020_5": "kappiyākappiyaṃ ācikkhitabbaṃ. Ābhisamācārikesu vinetabboti iminā sekhiyaupajjhāyavattādiābhisamācārikasīlamanena",
  "tika-vin02t:1020_6": "pūretabbaṃ, tattha ca kattabbassa akaraṇe akattabbassa ca karaṇe daṇḍakammāraho hotīti dīpeti.",
  "tika-vin02t:1021": "Pabbajjūpasampadākathāvaṇṇanā niṭṭhitā.",
  "tika-vin02t:1022": "Dutiyamārakathāvaṇṇanā",
  "tika-vin02t:1023_0": "35. Atha kho bhagavā vassaṃvuṭṭhotiādikāya pana pāḷiyā ayaṃ apubbapadavaṇṇanā. Yonisomanasikārāti",
  "tika-vin02t:1023_1": "upāyamanasikārena, aniccādīsu aniccādito manasikaraṇenāti attho. Yoniso sammappadhānāti",
  "tika-vin02t:1023_2": "upāyavīriyena, anuppannākusalānuppādanādividhinā pavattavīriyenāti attho. Vimuttīti",
  "tika-vin02t:1023_3": "ukkaṭṭhaniddesena arahattaphalavimutti vuttā. Ajjhabhāsīti “ayaṃ attanā vīriyaṃ katvā",
  "tika-vin02t:1023_4": "arahattaṃ patvāpi na tussati, idāni aññesampi ‘pāpuṇāthā’ti ussāhaṃ karoti, paṭibāhessāmi",
  "tika-vin02t:1023_5": "na”nti cintetvā abhāsi. Mārapāsenāti kilesapāsena. Sesamettha vuttanayameva.",
  "tika-vin02t:1024": "Dutiyamārakathāvaṇṇanā niṭṭhitā.",
  "tika-vin02t:1025": "Bhaddavaggiyakathāvaṇṇanā",
  "tika-vin02t:1026_0": "36. Tiṃsabhaddavaggiyavatthumhi yathābhirantaṃ viharitvāti yathāajjhāsayaṃ viharitvā.",
  "tika-vin02t:1026_1": "Buddhānañhi ekasmiṃ ṭhāne vasantānaṃ chāyūdakādīnaṃ vipattiṃ vā aphāsukasenāsanaṃ",
  "tika-vin02t:1026_2": "vā manussānaṃ assaddhādibhāvaṃ vā āgamma anabhirati nāma natthi, tesaṃ sampattiyā",
  "tika-vin02t:1026_3": "“idha phāsuṃ viharāmā”ti abhiramitvā ciravihāropi natthi. Yattha pana tathāgate viharante",
  "tika-vin02t:1026_4": "sattā saraṇesu vā tīsu patiṭṭhahanti, sīlāni vā samādiyanti, pabbajanti vā, sotāpattimaggādīnaṃ",
  "tika-vin02t:1026_5": "vā paresaṃ upanissayo hoti, tattha buddhā satte tāsu sampattīsu patiṭṭhāpanaajjhāsayena",
  "tika-vin02t:1026_6": "vasanti, tāsaṃ abhāve pakkamanti. Tena vuttaṃ “yathāajjhāsayaṃ viharitvā”ti. Ajjhogāhetvāti",
  "tika-vin02t:1026_7": "pavisitvā. Tiṃsamattāti tiṃsapamāṇā. Sesamettha vuttanayameva.",
  "tika-vin02t:1027": "Bhaddavaggiyakathāvaṇṇanā niṭṭhitā.",
  "tika-vin02t:1028": "Uruvelapāṭihāriyakathāvaṇṇanā",
  "tika-vin02t:1029_0": "37-38. Uruvelakassapavatthumhi jaṭiloti jaṭādharo. Jaṭā assa atthīti hi jaṭilo. Netīti",
  "tika-vin02t:1029_1": "nāyako, sāmaṃ vineti attano laddhiṃ sikkhāpetīti vināyako. Sace te kassapa agarūti",
  "tika-vin02t:1029_2": "kassapa sace tuyhaṃ bhāriyaṃ aphāsukaṃ kiñci natthi. Agyāgāreti aggisālāyaṃ. Ubhinnaṃ",
  "tika-vin02t:1029_3": "sajotibhūtānanti ubhosu sajotibhūtesu pajjalitesu. Yatra hi nāmāti yo nāma.",
  "tika-vin02t:1030_0": "39. Ajjaṇhoti ajja ekadivasaṃ. Aggisālamhīti agyāgāre. Sumanamanasoti sundaracittasaṅkhātamano.",
  "tika-vin02t:1030_1": "Tejodhātūsu kusaloti tejokasiṇasamāpattīsu kusalo. Udicchareti ullokesuṃ, parivāresunti",
  "tika-vin02t:1030_2": "vā attho. Pattamhi odahitvāti patte pakkhipitvā. Dhuvabhattenāti niccabhattena.",
  "tika-vin02t:1031_0": "40. Abhikkantāya rattiyāti ettha abhikkanta-saddo khaye vattati, tena parikkhīṇāyarattiyāti",
  "tika-vin02t:1031_1": "attho. Ete hi cattāro mahārājāno majjhimayāmasamanantare āgatā. Niyāmo kiresa devatānaṃ,",
  "tika-vin02t:1031_2": "yadidaṃ buddhānaṃ vā buddhasāvakānaṃ vā upaṭṭhānaṃ āgacchantā majjhimayāmasamanantare",
  "tika-vin02t:1031_3": "āgacchanti. Abhikkantavaṇṇāti abhirūpachavivaṇṇā, iṭṭhavaṇṇā manāpavaṇṇāti vuttaṃ",
  "tika-vin02t:1031_4": "hoti. Devatā hi manussalokaṃ āgacchamānā pakativaṇṇaṃ pakatiiddhiṃ jahitvā oḷārikaṃ",
  "tika-vin02t:1031_5": "attabhāvaṃ katvā atirekavaṇṇavatthālaṅkārakāyādīhi obhāsaṃ muñcamānādivasena ca dibbaṃ",
  "tika-vin02t:1031_6": "iddhānubhāvañca nimminitvā naṭasamajjādīni gacchantā manussā viya abhisaṅkhatena",
  "tika-vin02t:1031_7": "kāyena āgacchanti. Tattha kāmāvacarā anabhisaṅkhatenapi āgantuṃ sakkonti oḷārikarūpattā.",
  "tika-vin02t:1031_8": "Tathā hi te kabaḷīkārāhārabhakkhā, rūpāvacarā pana anabhisaṅkhatena kāyena āgantuṃ",
  "tika-vin02t:1031_9": "na sakkonti sukhumatararūpattā. Tesañhi atisukhumova attabhāvo, na tena iriyāpathakappanaṃ",
  "tika-vin02t:1031_10": "hoti. Tasmā brahmalokepi brahmāno yebhuyyena nimmitarūpeneva pavattanti. Mūlapaṭisandhirūpañhi",
  "tika-vin02t:1031_11": "nesaṃ ativiya sukhumamahārūpaṃ, kevalaṃ taṃ cittuppādassa nissayādhiṭṭhānabhūtaṃ",
  "tika-vin02t:1031_12": "saṇṭhānavantaṃ hutvā tiṭṭhati.",
  "tika-vin02t:1032_0": "Kevalakappanti ettha kevala-saddassa anavasesattaṃ attho, kappa-saddassa samantabhāvo,",
  "tika-vin02t:1032_1": "tasmā kevalakappaṃ vanasaṇḍanti anavasesaṃ samantato vanasaṇḍanti attho. Anavasesaṃ",
  "tika-vin02t:1032_2": "pharituṃ samatthassapi hi obhāsassa kenaci kāraṇena ekadesapharaṇampi siyā, ayaṃ",
  "tika-vin02t:1032_3": "pana sabbaso pharatīti dassetuṃ samantattho kappa-saddo gahito. Atha vā īsaṃ asamatthaṃ",
  "tika-vin02t:1032_4": "kevalakappaṃ. Bhagavato pabhāya anobhāsitameva hi padesaṃ devatā attano pabhāya obhāsenti.",
  "tika-vin02t:1032_5": "Na hi bhagavato pabhā kāyaci pabhāya abhibhūyati, sūriyādīnampi pana pabhaṃ sā abhibhuyya",
  "tika-vin02t:1032_6": "tiṭṭhatīti. Obhāsetvāti vatthālaṅkārasarīrasamuṭṭhitāya ābhāya pharitvā, cando viya",
  "tika-vin02t:1032_7": "sūriyo viya ca ekobhāsaṃ ekapajjotaṃ karitvāti attho. Devatānañhi sarīrābhā dasadvādasayojanamattaṭṭhānaṃ",
  "tika-vin02t:1032_8": "tato bhiyyopi pharitvā tiṭṭhati, tathā vatthābharaṇādīsu samuṭṭhitā pabhā. Catuddisāti",
  "tika-vin02t:1032_9": "catūsu disāsu. Yatra hi nāmāti yaṃ nāma.",
  "tika-vin02t:1033_0": "43. Aṅgamagadhāti ubho aṅgamagadharaṭṭhavāsino. Iddhipāṭihāriyanti iddhibhūtaṃ pāṭihāriyaṃ,",
  "tika-vin02t:1033_1": "na ādesanānusāsanīpāṭihāriyanti attho. Tividhañhi pāṭihāriyaṃ iddhipāṭihāriyaṃ ādesanāpāṭihāriyaṃ",
  "tika-vin02t:1033_2": "anusāsanīpāṭihāriyanti. Tattha “idha bhikkhu ekopi hutvā bahudhā hoti, bahudhāpi",
  "tika-vin02t:1033_3": "hutvā eko hoti āvibhāvaṃ tirobhāva”ntiādinayappavattaṃ iddhividhameva iddhipāṭihāriyaṃ.",
  "tika-vin02t:1033_4": "“Idha bhikkhu parasattānaṃ parapuggalānaṃ cittampi ādisati, cetasikampi ādisati,",
  "tika-vin02t:1033_5": "vitakkitampi ādisati, vicāritampi ādisati ‘evampi te mano, itthampi te mano”’tiādinayappavattaṃ",
  "tika-vin02t:1033_6": "parassa cittaṃ ñatvā kathanaṃ ādesanāpāṭihāriyaṃ. “Idha bhikkhu evamanusāsati ‘evaṃ",
  "tika-vin02t:1033_7": "vitakketha, mā evaṃ vitakkayittha, evaṃ manasi karotha, mā evaṃ mānasā karittha,",
  "tika-vin02t:1033_8": "idaṃ pajahatha, idaṃ upasampajja viharathā”’ti evamādinayappavattā sāvakānaṃ buddhānañca",
  "tika-vin02t:1033_9": "sabbakālaṃ desetabbadhammadesanā anusāsanīpāṭihāriyaṃ.",
  "tika-vin02t:1034_0": "Tattha pāṭihāriyapadassa vacanatthaṃ paṭipakkhaharaṇato rāgādikilesāpanayanato pāṭihāriyanti",
  "tika-vin02t:1034_1": "vadanti. Bhagavato pana paṭipakkhā rāgādayo na santi ye haritabbā, puthujjanānampi",
  "tika-vin02t:1034_2": "vigatūpakkilese aṭṭhaguṇasamannāgate citte hatapaṭipakkhe iddhividhaṃ vattati, tasmā",
  "tika-vin02t:1034_3": "tattha pavattavohārena ca na sakkā idha pāṭihāriyanti vattuṃ. Sace pana mahākāruṇikassa",
  "tika-vin02t:1034_4": "bhagavato veneyyagatā ca kilesā paṭipakkhā, tesaṃ haraṇato pāṭihāriyanti vuttaṃ,",
  "tika-vin02t:1034_5": "evaṃ sati yuttametaṃ. Atha vā bhagavato ca sāsanassa ca paṭipakkhā titthiyā, tesaṃ",
  "tika-vin02t:1034_6": "haraṇato pāṭihāriyaṃ. Te hi diṭṭhiharaṇavasena diṭṭhippakāsane asamatthabhāvena ca",
  "tika-vin02t:1034_7": "iddhiādesanānusāsanīhi haritā apanītā hontīti. Paṭīti vā ayaṃ saddo pacchāti etassa",
  "tika-vin02t:1034_8": "atthaṃ bodheti “tasmiṃ paṭipaviṭṭhamhi, añño āgañchi brāhmaṇo”tiādīsu viya, tasmā",
  "tika-vin02t:1034_9": "samāhite citte vigatūpakkilesena katakiccena pacchā haritabbaṃ pavattetabbanti paṭihāriyaṃ,",
  "tika-vin02t:1034_10": "attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ,",
  "tika-vin02t:1034_11": "iddhiādesanānusāsaniyo ca vigatūpakkilesena katakiccena sattahitatthaṃ puna pavattetabbā,",
  "tika-vin02t:1034_12": "haritesu ca attano upakkilesesu parasattānaṃ upakkilesaharaṇāni hontīti paṭihāriyāni",
  "tika-vin02t:1034_13": "bhavanti, paṭihāriyameva pāṭihāriyaṃ. Paṭihāriye vā iddhiādesanānusāsanīsamudāye",
  "tika-vin02t:1034_14": "bhavaṃ ekekaṃ pāṭihāriyanti vuccati. Paṭihāriyaṃ vā catutthajjhānaṃ maggo ca paṭipakkhaharaṇato,",
  "tika-vin02t:1034_15": "tattha jātaṃ nimittabhūte, tato vā āgatanti pāṭihāriyaṃ. Svātanāyāti sve dātabbassa atthāya.",
  "tika-vin02t:1035_0": "44. Paṃsukūlaṃ uppannaṃ hotīti pariyesamānassa paṭilābhavasena uppannaṃ hoti. Vicittapāṭihāriyadassanatthāva",
  "tika-vin02t:1035_1": "sā pariyesanā. Yasmā pāṇinā phuṭṭhamatte sā pokkharaṇī nimmitā ahosi, tasmā vuttaṃ",
  "tika-vin02t:1035_2": "“pāṇinā pokkharaṇiṃ khaṇitvā”ti.",
  "tika-vin02t:1036_0": "46-49. Jaṭilāti tāpasā. Te hi jaṭādhāritāya idha “jaṭilā”ti vuttā. Antaraṭṭhakāsu",
  "tika-vin02t:1036_1": "himapātasamayeti hemantassa utuno abbhantarabhūte māghamāsassa avasāne catasso, phagguṇamāsassa",
  "tika-vin02t:1036_2": "ādimhi catassoti evaṃ ubhinnamantare aṭṭharattīsu himapatanakāle. Nerañjarāya ummujjantīti",
  "tika-vin02t:1036_3": "keci tasmiṃ titthasammate udake paṭhamaṃ nimuggasakalasarīrā tato ummujjantā vuṭṭhahanti",
  "tika-vin02t:1036_4": "uppilavanti. Nimujjantīti sasīsaṃ udake osīdanti. Ummujjananimujjanampi karontīti",
  "tika-vin02t:1036_5": "punappunaṃ ummujjananimujjanānipi karonti. Tattha hi keci “ekummujjaneneva pāpasuddhi",
  "tika-vin02t:1036_6": "hotī”ti evaṃdiṭṭhikā, te ummujjanameva katvā gacchanti. Ummujjanaṃ pana nimujjanamantarena",
  "tika-vin02t:1036_7": "natthīti avinābhāvato nimujjanampi te karontiyeva. Yepi “ekanimujjaneneva pāpasuddhi",
  "tika-vin02t:1036_8": "hotī”ti evaṃdiṭṭhikā, tepi ekavārameva nimujjitvā vuttanayeneva avinābhāvato ummujjanampi",
  "tika-vin02t:1036_9": "katvā pakkamanti. Apare “punappunaṃ ummujjananimujjanāni katvā nahāte pāpasuddhi",
  "tika-vin02t:1036_10": "hotī”ti evaṃdiṭṭhikā, te kālena kālaṃ ummujjananimujjanāni karonti. Te sabbepi sandhāya",
  "tika-vin02t:1036_11": "vuttaṃ “ummujjantipi nimujjantipi ummujjananimujjanampi karontī”ti. Ettha ca kiñcāpi",
  "tika-vin02t:1036_12": "nimujjanapubbakaṃ ummujjanaṃ, nimujjanameva pana karontā katipayā, ummujjanaṃ tadubhayañca",
  "tika-vin02t:1036_13": "karontā bahūti tesaṃ yebhuyyabhāvadassanatthaṃ ummujjanaṃ paṭhamaṃ vuttaṃ.",
  "tika-vin02t:1037_0": "50-51. Udakavāhakoti udakogho. Reṇuhatāyāti rajogatāya, rajokiṇṇāyāti vuttaṃ hoti.",
  "tika-vin02t:1037_1": "Neva ca kho tvaṃ kassapa arahāti etena tadā kassapassa asekkhabhāvaṃ paṭikkhipati,",
  "tika-vin02t:1037_2": "nāpi arahattamaggasamāpannoti etena sekkhabhāvaṃ. Ubhayenapissa anariyabhāvameva",
  "tika-vin02t:1037_3": "dīpeti. Sāpi te paṭipadā natthi, yāya tvaṃ arahā vā assasi arahattamaggaṃ vā samāpannoti",
  "tika-vin02t:1037_4": "iminā panassa kalyāṇaputhujjanabhāvampi paṭikkhipati. Tattha paṭipadāti sīlavisuddhiādayo",
  "tika-vin02t:1037_5": "cha visuddhiyo. Paṭipajjati etāya ariyamaggoti paṭipadā. Assasīti bhaveyyāsi. Cirapaṭikāti",
  "tika-vin02t:1037_6": "cirakālato paṭṭhāya, nāgadamanato paṭṭhāyāti attho. Khārikājamissanti ettha khārīti",
  "tika-vin02t:1037_7": "araṇīkamaṇḍalusūciādayo tāpasaparikkhārā, taṃ haraṇakājaṃ khārikājaṃ. Aggihutamissanti",
  "tika-vin02t:1037_8": "dabbiādiaggipūjopakaraṇaṃ.",
  "tika-vin02t:1038_0": "52-53. Upasaggoti upaddavo. Idāni aḍḍhuḍḍhāni pāṭihāriyasahassāni ekato gaṇetvā dassetuṃ",
  "tika-vin02t:1038_1": "“bhagavato adhiṭṭhānena pañca kaṭṭhasatāni na phāliyiṃsū”tiādi āraddhaṃ. Nāgadamanādīni",
  "tika-vin02t:1038_2": "pana soḷasa pāṭihāriyāni idha na gaṇitāni, tehi saddhiṃ soḷasātirekaaḍḍhuḍḍhapāṭihāriyasahassānīti veditabbaṃ.",
  "tika-vin02t:1039": "Ādittapariyāyasuttavaṇṇanā",
  "tika-vin02t:1040_0": "54. Idāni tassa bhikkhusahassassa ādittapariyāyadesanāya arahattappattiṃ dassetuṃ",
  "tika-vin02t:1040_1": "“atha kho bhagavā”tiādi āraddhaṃ. Tattha gayāyaṃ viharati gayāsīseti gayānāmikāya",
  "tika-vin02t:1040_2": "nadiyā avidūre bhavattā gāmo gayā nāma, tassaṃ gayāyaṃ viharati. Samīpatthe cetaṃ",
  "tika-vin02t:1040_3": "bhummavacanaṃ. Gayāgāmassa hi avidūre gayāti ekā pokkharaṇīpi atthi nadīpi gayāsīsanāmako",
  "tika-vin02t:1040_4": "hatthikumbhasadiso piṭṭhipāsāṇopi. Yattha bhikkhusahassassa okāso pahoti, bhagavā",
  "tika-vin02t:1040_5": "tattha viharati. Tena vuttaṃ “gayāsīse”ti, gayāgāmassa āsanne gayāsīsanāmake piṭṭhipāsāṇe",
  "tika-vin02t:1040_6": "viharatīti vuttaṃ hoti. Bhikkhū āmantesīti tesaṃ sappāyadhammadesanaṃ vicinitvā taṃ",
  "tika-vin02t:1040_7": "desessāmīti āmantesi. Bhagavā hi taṃ iddhimayapattacīvaradharaṃ samaṇasahassaṃ ādāya",
  "tika-vin02t:1040_8": "gayāsīsaṃ gantvā tena parivārito nisīditvā “katarā nu kho etesaṃ dhammakathā sappāyā”ti",
  "tika-vin02t:1040_9": "cintento “ime sāyaṃ pātaṃ aggiṃ paricaranti, imesaṃ dvādasāyatanāni ādittāni sampajjalitāni",
  "tika-vin02t:1040_10": "viya katvā dassessāmi, evaṃ ime arahattaṃ pāpuṇituṃ sakkhissantī”ti sanniṭṭhānamakāsi.",
  "tika-vin02t:1040_11": "Atha nesaṃ tathā desetuṃ “sabbaṃ, bhikkhave, āditta”ntiādinā imaṃ ādittapariyāyaṃ abhāsi.",
  "tika-vin02t:1041": "Tattha sabbaṃ nāma catubbidhaṃ sabbasabbaṃ āyatanasabbaṃ sakkāyasabbaṃ padesasabbanti. Tattha –",
  "tika-vin02t:1042": "“Na tassa addiṭṭhamidhatthi kiñci;",
  "tika-vin02t:1043": "Atho aviññātamajānitabbaṃ;",
  "tika-vin02t:1044": "Sabbaṃ abhiññāsi yadatthi neyyaṃ;",
  "tika-vin02t:1045": "Tathāgato tena samantacakkhū”ti –",
  "tika-vin02t:1046_0": "Idaṃ sabbasabbaṃ nāma. “Sabbaṃ vo, bhikkhave, desessāmi, taṃ suṇāthā”ti idaṃ āyatanasabbaṃ",
  "tika-vin02t:1046_1": "nāma. “Sabbadhammamūlapariyāyaṃ vo, bhikkhave, desessāmī”ti idaṃ sakkāyasabbaṃ nāma.",
  "tika-vin02t:1046_2": "“Sabbadhammesu vā paṭhamasamannāhāro uppajjati cittaṃ mano mānasaṃ tajjā manoviññāṇadhātū”ti",
  "tika-vin02t:1046_3": "idaṃ padesasabbaṃ nāma. Iti pañcārammaṇamattaṃ padesasabbaṃ, tebhūmakā dhammā sakkāyasabbaṃ,",
  "tika-vin02t:1046_4": "catubhūmakā dhammā āyatanasabbaṃ, yaṃ kiñci neyyaṃ sabbasabbaṃ. Padesasabbaṃ sakkāyasabbaṃ",
  "tika-vin02t:1046_5": "na pāpuṇāti tassa tebhūmakadhammesupi ekadesassa asaṅgaṇhanato. Sakkāyasabbaṃ āyatanasabbaṃ",
  "tika-vin02t:1046_6": "na pāpuṇāti lokuttaradhammānaṃ asaṅgaṇhanato. Āyatanasabbaṃ sabbasabbaṃ na pāpuṇāti.",
  "tika-vin02t:1046_7": "Kasmā? Yasmā āyatanasabbena catubhūmakadhammāva pariggahitā, na lakkhaṇapaññattiyoti.",
  "tika-vin02t:1046_8": "Imasmiṃ pana sutte āyatanasabbaṃ adhippetaṃ, tatthāpi idha vipassanupagadhammāva gahetabbā.",
  "tika-vin02t:1047_0": "Cakkhūti dve cakkhūni ñāṇacakkhu ceva maṃsacakkhu ca. Tattha ñāṇacakkhu pañcavidhaṃ",
  "tika-vin02t:1047_1": "buddhacakkhu dhammacakkhu samantacakkhu dibbacakkhu paññācakkhūti. Tesu buddhacakkhu",
  "tika-vin02t:1047_2": "nāma āsayānusayañāṇañceva indriyaparopariyattañāṇañca, yaṃ “buddhacakkhunā lokaṃ",
  "tika-vin02t:1047_3": "volokento”ti āgataṃ. Dhammacakkhu nāma heṭṭhimā tayo maggā tīṇi ca phalāni, yaṃ “virajaṃ",
  "tika-vin02t:1047_4": "vītamalaṃ dhammacakkhuṃ udapādī”ti āgataṃ. Samantacakkhu nāma sabbaññutaññāṇaṃ, yaṃ",
  "tika-vin02t:1047_5": "“pāsādamāruyha samantacakkhū”ti āgataṃ. Dibbacakkhu nāma ālokavaḍḍhanena uppannañāṇaṃ,",
  "tika-vin02t:1047_6": "yaṃ “dibbena cakkhunā visuddhenā”ti āgataṃ. Paññācakkhu nāma catusaccaparicchedakañāṇaṃ,",
  "tika-vin02t:1047_7": "yaṃ “cakkhuṃ udapādī”ti āgataṃ. Maṃsacakkhupi duvidhaṃ sasambhāracakkhu pasādacakkhūti.",
  "tika-vin02t:1047_8": "Tesu yvāyaṃ akkhikūpake akkhipaṭalehi parivārito maṃsapiṇḍo, yattha catasso dhātuyo",
  "tika-vin02t:1047_9": "vaṇṇagandharasojā sambhavo jīvitaṃ bhāvo cakkhuppasādo kāyappasādoti saṅkhepato terasa",
  "tika-vin02t:1047_10": "sambhārā honti, vitthārato pana catasso dhātuyo vaṇṇagandharasojā sambhavoti ime",
  "tika-vin02t:1047_11": "nava catusamuṭṭhānavasena chattiṃsa, jīvitaṃ bhāvo cakkhuppasādo kāyappasādoti ime",
  "tika-vin02t:1047_12": "kammasamuṭṭhānā tāva cattāroti cattālīsa sambhārā honti, idaṃ sasambhāracakkhu nāma.",
  "tika-vin02t:1047_13": "Yaṃ panettha setamaṇḍalaparicchinnena kaṇhamaṇḍalena parivārite diṭṭhimaṇḍale sanniviṭṭhaṃ",
  "tika-vin02t:1047_14": "rūpadassanasamatthaṃ pasādamattaṃ, idaṃ pasādacakkhu nāma. Tassa tato paresañca sotādīnaṃ",
  "tika-vin02t:1047_15": "vitthārakathā visuddhimagge vuttāva.",
  "tika-vin02t:1048_0": "Tattha yadidaṃ pasādacakkhu, tañca gahetvā bhagavā “cakkhu āditta”ntiādimāha. Tattha",
  "tika-vin02t:1048_1": "ādittanti padittaṃ, sampajjalitaṃ ekādasahi aggīhi ekajālībhūtanti attho. Cakkhusannissitaṃ",
  "tika-vin02t:1048_2": "viññāṇaṃ cakkhuviññāṇaṃ, cakkhussa vā kāraṇabhūtassa viññāṇaṃ cakkhuviññāṇaṃ. Kāmaṃ",
  "tika-vin02t:1048_3": "rūpālokamanasikārādayopi tassa viññāṇassa kāraṇaṃ, te pana sādhāraṇakāraṇaṃ, cakkhu",
  "tika-vin02t:1048_4": "asādhāraṇanti asādhāraṇakāraṇenāyaṃ niddeso yathā “yavaṅkuro”ti. Sotaviññāṇādīsupi",
  "tika-vin02t:1048_5": "eseva nayo. Cakkhusannissito phasso cakkhusamphasso, cakkhuviññāṇasampayuttaphassassetaṃ",
  "tika-vin02t:1048_6": "adhivacanaṃ. Sotasamphassādīsupi eseva nayo. Cakkhusamphassapaccayā uppajjati vedayitanti",
  "tika-vin02t:1048_7": "cakkhusamphassaṃ mūlapaccayaṃ katvā uppannā sampaṭicchanasantīraṇavoṭṭhabbanajavanavedanā.",
  "tika-vin02t:1048_8": "Cakkhuviññāṇasampayuttāya pana vedanāya cakkhusamphassassa paccayabhāve vattabbameva",
  "tika-vin02t:1048_9": "natthi. Cakkhusamphasso hi sahajātāya vedanāya sahajātādivasena, asahajātāya upanissayādivasena",
  "tika-vin02t:1048_10": "paccayo hoti. Teneva “cakkhusamphassapaccayā uppajjati vedayitaṃ sukhaṃ vā dukkhaṃ",
  "tika-vin02t:1048_11": "vā adukkhamasukhaṃ vā”ti vuttaṃ. Sotadvāravedanādīsupi eseva nayo. Ettha pana manoti",
  "tika-vin02t:1048_12": "bhavaṅgacittaṃ manodvārassa adhippetattā. Dhammāti dhammārammaṇaṃ. Manoviññāṇanti",
  "tika-vin02t:1048_13": "sahāvajjanakaṃ javanaṃ. Manosamphassoti bhavaṅgasahajāto phasso. Vedayitanti āvajjanavedanāya",
  "tika-vin02t:1048_14": "saddhiṃ javanavedanā. Bhavaṅgasampayuttāya pana vedanāya gahaṇe vattabbameva natthi.",
  "tika-vin02t:1048_15": "Āvajjanaṃ vā bhavaṅgato amocetvā manoti sāvajjanaṃ bhavaṅgaṃ daṭṭhabbaṃ. Dhammāti",
  "tika-vin02t:1048_16": "dhammārammaṇameva. Manoviññāṇanti javanaviññāṇaṃ. Manosamphassoti bhavaṅgāvajjanasahajāto",
  "tika-vin02t:1048_17": "phasso. Vedayitanti javanasahajātā vedanā, bhavaṅgāvajjanasahajātāpi vaṭṭatiyeva.",
  "tika-vin02t:1049_0": "Rāgagginātiādīsu rāgova anudahanaṭṭhena aggīti rāgaggi. Rāgo hi tikhiṇaṃ hutvā uppajjamāno",
  "tika-vin02t:1049_1": "satte anudahati jhāpeti, tasmā “aggī”ti vuccati. Itaresupi dvīsu eseva nayo. Tatrimāni",
  "tika-vin02t:1049_2": "vatthūni – ekā daharabhikkhunī cittalapabbatavihāre uposathāgāraṃ gantvā dvārapālarūpaṃ",
  "tika-vin02t:1049_3": "olokayamānā ṭhitā. Athassā anto rāgo tikhiṇataro hutvā uppanno, tasmā taṃsamuṭṭhānā",
  "tika-vin02t:1049_4": "tejodhātu ativiya tikhiṇabhāvena saddhiṃ attanā sahajātadhammehi hadayapadesaṃ jhāpesi",
  "tika-vin02t:1049_5": "yathā taṃ bāhirā tejodhātu sannissayaṃ, tena sā bhikkhunī jhāyitvā kālamakāsi. Bhikkhuniyo",
  "tika-vin02t:1049_6": "gacchamānā “ayaṃ daharā ṭhitā, pakkosatha na”nti āhaṃsu. Ekā gantvā “kasmā ṭhitāsī”ti",
  "tika-vin02t:1049_7": "hatthe gaṇhi. Gahitamattā parivattitvā papatā. Idaṃ tāva rāgassa anudahanatāya vatthu.",
  "tika-vin02t:1050_0": "Dosassa pana anudahanatāya manopadosikā devā daṭṭhabbā. Tesu kira eko devaputto “nakkhattaṃ",
  "tika-vin02t:1050_1": "kīḷissāmī”ti saparivāro rathena vīthiṃ paṭipajjati. Athañño nikkhamanto taṃ purato",
  "tika-vin02t:1050_2": "gacchantaṃ disvā “bho ayaṃ kapaṇo adiṭṭhapubbaṃ viya etaṃ disvā pītiyā uddhumāto",
  "tika-vin02t:1050_3": "viya bhijjamāno viya ca gacchatī”ti kujjhati. Purato gacchantopi nivattitvā taṃ kuddhaṃ",
  "tika-vin02t:1050_4": "disvā kuddhā nāma suvijānā hontīti kuddhabhāvamassa ñatvā “tvaṃ kuddho mayhaṃ kiṃ",
  "tika-vin02t:1050_5": "karissasi, ayaṃ sampatti mayā dānasīlādīnaṃ vasena laddhā, na tuyhaṃ vasenā”ti paṭikujjhati.",
  "tika-vin02t:1050_6": "Ekasmiñhi kuddhe itaro akuddho rakkhati. Kuddhassa hi so kodho itarasmiṃ akujjhante",
  "tika-vin02t:1050_7": "anupādāno ekavārameva uppattiyā anāsevano cāvetuṃ na sakkoti, udakaṃ patvā aggi viya",
  "tika-vin02t:1050_8": "nibbāyati, tasmā akuddho taṃ cavanato rakkhati. Ubhosu pana kuddhesu ekassa kodho",
  "tika-vin02t:1050_9": "itarassa paccayo hoti, tassapi kodho itarassa paccayo hotīti ubho kandantānaṃyeva",
  "tika-vin02t:1050_10": "orodhānaṃ cavanti. Ubhosu hi kuddhesu bhiyyo bhiyyo aññamaññamhi parivaḍḍhanavasena",
  "tika-vin02t:1050_11": "tikhiṇasamudācāro nissayadahanaraso kodho uppajjamāno hadayavatthuṃ niddahanto accantasukhumālaṃ",
  "tika-vin02t:1050_12": "karajakāyaṃ vināseti, tato sakalopi attabhāvo antaradhāyati. Idaṃ dosassa anudahanatāya vatthu.",
  "tika-vin02t:1051_0": "Mohassa pana anudahanatāya khiḍḍāpadosikā devā daṭṭhabbā. Mohavasena hi tesaṃ satisammoso",
  "tika-vin02t:1051_1": "hoti, tasmā khiḍḍāvasena āhārakālaṃ ativattetvā kālaṃ karonti. Te kira puññavisesādhigatena",
  "tika-vin02t:1051_2": "mahantena attano sirivibhavena nakkhattaṃ kīḷantā tāya sampattimahantatāya “āhāraṃ",
  "tika-vin02t:1051_3": "paribhuñjimha, na paribhuñjimhā”tipi na jānanti. Atha ekāhārātikkamanato paṭṭhāya",
  "tika-vin02t:1051_4": "nirantaraṃ khādantāpi pivantāpi cavantiyeva na tiṭṭhanti. Kasmā? Kammajatejassa balavatāya.",
  "tika-vin02t:1051_5": "Manussānañhi kammajatejo mando, karajakāyo balavā. Tesaṃ tejassa mandatāya karajakāyassa",
  "tika-vin02t:1051_6": "balavatāya sattāhampi atikkamitvā uṇhodakaacchayāguādīhi sakkā vatthuṃ upatthambhetuṃ.",
  "tika-vin02t:1051_7": "Devānaṃ pana tejo balavā hoti uḷārapuññanibbattattā uḷāragarusiniddhasudhāhārajiraṇato",
  "tika-vin02t:1051_8": "ca, karajaṃ mandaṃ mudusukhumālabhāvato. Teneva hi bhagavā indasālaguhāyaṃ pakatipathaviyaṃ",
  "tika-vin02t:1051_9": "patiṭṭhātuṃ asakkontaṃ sakkaṃ devarājānaṃ “oḷārikakāyaṃ adhiṭṭhāhī”ti āha, tasmā",
  "tika-vin02t:1051_10": "te ekaṃ āhāravelaṃ atikkamitvā saṇṭhātuṃ na sakkonti. Yathā nāma gimhānaṃ majjhanhike",
  "tika-vin02t:1051_11": "tattapāsāṇe ṭhapitaṃ padumaṃ vā uppalaṃ vā sāyanhasamaye ghaṭasatenapi siñciyamānaṃ",
  "tika-vin02t:1051_12": "pākatikaṃ na hoti vinassatiyeva, evameva pacchā nirantaraṃ khādantāpi pivantāpi cavantiyeva na tiṭṭhanti.",
  "tika-vin02t:1052_0": "Ko pana tesaṃ āhāro, kā āhāravelāti? Sabbesampi kāmāvacaradevānaṃ sudhā āhāro, so",
  "tika-vin02t:1052_1": "heṭṭhimehi heṭṭhimehi uparimānaṃ uparimānaṃ paṇītatamo hoti. Taṃ yathāsakaṃ divasavasena",
  "tika-vin02t:1052_2": "divase divase bhuñjanti. Keci pana “biḷārapadappamāṇaṃ sudhāhāraṃ bhuñjanti. So jivhāya",
  "tika-vin02t:1052_3": "ṭhapitamatto yāva kesagganakhaggā kāyaṃ pharati, tesaṃyeva divasavasena sattadivasaṃ",
  "tika-vin02t:1052_4": "yāpanasamatthova hotī”ti vadanti.",
  "tika-vin02t:1053_0": "Ke pana te khiḍḍāpadosikā nāma devāti? Ime nāmāti aṭṭhakathāyaṃ vicāraṇā natthi,",
  "tika-vin02t:1053_1": "“kammajatejo balavā hoti, karajaṃ manda”nti avisesena vuttattā pana ye keci kabaḷīkārāhārūpajīvino",
  "tika-vin02t:1053_2": "evaṃ karonti, te evaṃ cavantīti veditabbā. Keci panāhu “nimmānaratiparanimmitavasavattino",
  "tika-vin02t:1053_3": "te devā. Khiḍḍāya padussanamatteneva hete khiḍḍāpadosikāti vuttā”ti. Manopadosikā",
  "tika-vin02t:1053_4": "pana cātumahārājikāti aṭṭhakathāyameva vuttaṃ. Keci pana “khiḍḍāpadosikāpi cātumahārājikāyevā”ti",
  "tika-vin02t:1053_5": "vadanti. Evaṃ tāva rāgādayo tayo anudahanaṭṭhena “aggī”ti veditabbā. Jātiādittayaṃ",
  "tika-vin02t:1053_6": "pana nānappakāradukkhavatthubhāvena anudahanato aggi. Sokādīnaṃ anudahanatā pākaṭāyeva.",
  "tika-vin02t:1053_7": "Sesamettha vuttanayameva. Iti imasmiṃ sutte dukkhalakkhaṇaṃ kathitaṃ cakkhādīnaṃ",
  "tika-vin02t:1053_8": "ekādasahi aggīhi ādittabhāvena dukkhamatāya dukkhabhāvassa kathitattā.",
  "tika-vin02t:1054": "Ādittapariyāyasuttavaṇṇanā niṭṭhitā.",
  "tika-vin02t:1055": "Uruvelapāṭihāriyakathāvaṇṇanā niṭṭhitā.",
  "tika-vin02t:1056": "Bimbisārasamāgamakathāvaṇṇanā",
  "tika-vin02t:1057_0": "55. Idāni “atha kho bhagavā gayāsīse yathābhirantaṃ viharitvā”tiādīsu yā sā anuttānapadavaṇṇanā,",
  "tika-vin02t:1057_1": "taṃ dassetuṃ “laṭṭhivaneti tāluyyāne”tiādi āraddhaṃ. Tattha tāluyyāneti tālarukkhānaṃ",
  "tika-vin02t:1057_2": "bahubhāvato evaṃladdhanāme uyyāne. Appekacce yena bhagavā tenañjaliṃ paṇāmetvātiādīsu",
  "tika-vin02t:1057_3": "añjaliṃ paṇāmetvāti ye ubhatopakkhikā, te sandhāyetaṃ vuttaṃ. Te kira evaṃ cintayiṃsu",
  "tika-vin02t:1057_4": "“sace no micchādiṭṭhikā codessanti ‘kasmā tumhe samaṇaṃ gotamaṃ vanditthā’ti, tesaṃ",
  "tika-vin02t:1057_5": "‘kiṃ añjalimattakaraṇenapi vanditaṃ hotī’ti vakkhāma. Sace no sammādiṭṭhikā codessanti",
  "tika-vin02t:1057_6": "‘kasmā bhagavantaṃ na vanditthā’ti, ‘kiṃ sīsena bhūmiṃ paharanteneva vanditaṃ hoti,",
  "tika-vin02t:1057_7": "nanu añjalikammampi vandanā evā’ti vakkhāmā”ti. Nāmagottaṃ sāvetvāti “bho gotama,",
  "tika-vin02t:1057_8": "ahaṃ asukassa putto datto nāma mitto nāma idha āgato”ti vadantā nāmaṃ sāventi nāma,",
  "tika-vin02t:1057_9": "“bho gotama, ahaṃ vāseṭṭho nāma kaccāno nāma idhāgato”ti vadantā gottaṃ sāventi nāma.",
  "tika-vin02t:1057_10": "Ete kira daliddā jiṇṇakulaputtā parisamajjhe nāmagottavasena pākaṭā bhavissāmāti",
  "tika-vin02t:1057_11": "evaṃ akaṃsu. Ye pana tuṇhībhūtā nisīdiṃsu, te kerāṭikā ceva andhabālā ca. Tattha",
  "tika-vin02t:1057_12": "kerāṭikā “ekaṃ dve kathāsallāpe karonte vissāsiko hoti, atha vissāse sati ekaṃ dve",
  "tika-vin02t:1057_13": "bhikkhā adātuṃ na yutta”nti tato attānaṃ mocentā tuṇhī nisīdanti. Andhabālā aññāṇatāyeva",
  "tika-vin02t:1057_14": "avakkhittā mattikāpiṇḍo viya yattha katthaci tuṇhībhūtā nisīdanti.",
  "tika-vin02t:1058_0": "Kisakovadānoti ettha kisakānaṃ ovadāno kisakovadānoti imaṃ tāva atthavikappaṃ dassetuṃ",
  "tika-vin02t:1058_1": "“tāpasacariyāya kisasarīrattā”tiādi vuttaṃ. Aggihuttanti aggiparicaraṇaṃ. Rūpādayova",
  "tika-vin02t:1058_2": "idha kāmanīyaṭṭhena “kāmā”ti vuttāti āha “ete rūpādayo kāme”ti. Yaññā abhivadantīti",
  "tika-vin02t:1058_3": "yāgahetu ijjhantīti vadanti. Upadhīsūti ettha cattāro upadhī kāmupadhi khandhupadhi",
  "tika-vin02t:1058_4": "kilesupadhi abhisaṅkhārupadhīti. Kāmāpi hi “yaṃ pañca kāmaguṇe paṭicca uppajjati",
  "tika-vin02t:1058_5": "sukhaṃ somanassaṃ, ayaṃ kāmānaṃ assādo”ti evaṃ vuttassa sukhassa adhiṭṭhānabhāvato",
  "tika-vin02t:1058_6": "upadhīyati ettha sukhanti iminā vacanatthena “upadhī”ti vuccanti. Khandhāpi khandhamūlakassa",
  "tika-vin02t:1058_7": "dukkhassa adhiṭṭhānabhāvato, kilesāpi apāyadukkhassa adhiṭṭhānabhāvato, abhisaṅkhārāpi",
  "tika-vin02t:1058_8": "bhavadukkhassa adhiṭṭhānabhāvato “upadhī”ti vuccanti, tesu khandhupadhi idhādhippetoti",
  "tika-vin02t:1058_9": "āha “khandhupadhīsu malanti ñatvā”ti. Yaññā malameva vadantīti yāgahetu malameva",
  "tika-vin02t:1058_10": "ijjhatīti vadanti. Yiṭṭheti mahāyāge. Huteti divase divase kattabbaaggiparicaraṇe.",
  "tika-vin02t:1058_11": "Kāmabhave asattanti kāmabhave alaggaṃ, tabbinimuttanti vuttaṃ hoti.",
  "tika-vin02t:1059_0": "57-58. Āsīsanāti patthanā. Dibbasuvaṇṇesupi siṅgīsuvaṇṇassa sabbaseṭṭhattā “siṅgīnikkhasavaṇṇo”ti",
  "tika-vin02t:1059_1": "vuttaṃ. Yatheva hi manussaparibhoge suvaṇṇe yuttikataṃ hīnaṃ, tato rasaviddhaṃ seṭṭhaṃ,",
  "tika-vin02t:1059_2": "rasaviddhato ākaruppannaṃ, tato yaṃ kiñci dibbaṃ seṭṭhaṃ, evaṃ dibbasuvaṇṇesupi cāmīkarato",
  "tika-vin02t:1059_3": "sātakumbhaṃ, sātakumbhato jambunadaṃ, jambunadato siṅgīsuvaṇṇaṃ, tasmā taṃ sabbaseṭṭhaṃ.",
  "tika-vin02t:1059_4": "Siṅgīnikkhanti ca nikkhaparimāṇena siṅgīsuvaṇṇena kataṃ suvaṇṇapaṭṭaṃ. Ūnakanikkhena",
  "tika-vin02t:1059_5": "katañhi ghaṭṭanamajjanakkhamaṃ na hoti, atirekena kataṃ ghaṭṭanamajjanaṃ khamati,",
  "tika-vin02t:1059_6": "vaṇṇavantaṃ pana na hoti, pharusadhātukaṃ khāyati, nikkhena kataṃ ghaṭṭanamajjanañceva",
  "tika-vin02t:1059_7": "khamati vaṇṇavantañca hoti. Nikkhaṃ pana vīsatisuvaṇṇanti keci. Pañcavīsatisuvaṇṇanti",
  "tika-vin02t:1059_8": "apare. Majjhimanikāyaṭṭhakathāyaṃ pana “nikkhaṃ nāma pañcasuvaṇṇā”ti vuttaṃ. Suvaṇṇo",
  "tika-vin02t:1059_9": "nāma catudharaṇanti vadanti.",
  "tika-vin02t:1060": "Dasasu ariyavāsesu vutthavāsoti –",
  "tika-vin02t:1061_0": "“Idha, bhikkhave, bhikkhu pañcaṅgavippahīno hoti chaḷaṅgasamannāgato ekārakkho caturāpasseno",
  "tika-vin02t:1061_1": "panuṇṇapaccekasacco samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño.",
  "tika-vin02t:1062_0": "“Kathañca, bhikkhave, bhikkhu pañcaṅgavippahīno hoti? Idha, bhikkhave, bhikkhuno",
  "tika-vin02t:1062_1": "kāmacchando pahīno hoti, byāpādo pahīno hoti, thinamiddhaṃ pahīnaṃ hoti, uddhaccakukkuccaṃ",
  "tika-vin02t:1062_2": "pahīnaṃ hoti, vicikicchā pahīnā hoti. Evaṃ kho, bhikkhave, bhikkhu pañcaṅgavippahīno hoti.",
  "tika-vin02t:1063_0": "“Kathañca, bhikkhave, bhikkhu chaḷaṅgasamannāgato hoti? Idha, bhikkhave, bhikkhu",
  "tika-vin02t:1063_1": "cakkhunā rūpaṃ disvā neva sumano hoti na dummano, upekkhako viharati sato sampajāno.",
  "tika-vin02t:1063_2": "Sotena saddaṃ sutvā…pe… ghānena gandhaṃ ghāyitvā… jivhāya rasaṃ sāyitvā… kāyena phoṭṭhabbaṃ",
  "tika-vin02t:1063_3": "phusitvā… manasā dhammaṃ viññāya neva sumano hoti na dummano, upekkhako viharati",
  "tika-vin02t:1063_4": "sato sampajāno. Evaṃ kho, bhikkhave, bhikkhu chaḷaṅgasamannāgato hoti.",
  "tika-vin02t:1064": "“Kathañca, bhikkhave, bhikkhu ekārakkho hoti? Idha, bhikkhave, bhikkhu satārakkhena cetasā samannāgato hoti. Evaṃ kho, bhikkhave, bhikkhu ekārakkho hoti.",
  "tika-vin02t:1065_0": "“Kathañca, bhikkhave, bhikkhu caturāpasseno hoti? Idha, bhikkhave, bhikkhu saṅkhāyekaṃ",
  "tika-vin02t:1065_1": "paṭisevati, saṅkhāyekaṃ adhivāseti, saṅkhāyekaṃ parivajjeti, saṅkhāyekaṃ vinodeti.",
  "tika-vin02t:1065_2": "Evaṃ kho, bhikkhave, bhikkhu caturāpasseno hoti.",
  "tika-vin02t:1066_0": "“Kathañca, bhikkhave, bhikkhu panuṇṇapaccekasacco hoti? Idha, bhikkhave, bhikkhu",
  "tika-vin02t:1066_1": "yāni tāni puthusamaṇabrāhmaṇānaṃ puthupaccekasaccāni, sabbāni tāni nuṇṇāni honti",
  "tika-vin02t:1066_2": "panuṇṇāni cattāni vantāni muttāni pahīnāni paṭinissaṭṭhāni. Evaṃ kho, bhikkhave,",
  "tika-vin02t:1066_3": "bhikkhu panuṇṇapaccekasacco hoti.",
  "tika-vin02t:1067_0": "“Kathañca, bhikkhave, bhikkhu samavayasaṭṭhesano hoti? Idha, bhikkhave, bhikkhuno",
  "tika-vin02t:1067_1": "kāmesanā pahīnā hoti, bhavesanā pahīnā hoti, brahmacariyesanā paṭippassaddhā. Evaṃ",
  "tika-vin02t:1067_2": "kho, bhikkhave, bhikkhu samavayasaṭṭhesano hoti.",
  "tika-vin02t:1068_0": "“Kathañca, bhikkhave, bhikkhu anāvilasaṅkappo hoti? Idha, bhikkhave, bhikkhuno kāmasaṅkappo",
  "tika-vin02t:1068_1": "pahīno hoti, byāpādasaṅkappo pahīno hoti, vihiṃsāsaṅkappo pahīno hoti. Evaṃ kho,",
  "tika-vin02t:1068_2": "bhikkhave, bhikkhu anāvilasaṅkappo hoti.",
  "tika-vin02t:1069_0": "“Kathañca, bhikkhave, bhikkhu passaddhakāyasaṅkhāro hoti? Idha, bhikkhave, bhikkhu",
  "tika-vin02t:1069_1": "sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ",
  "tika-vin02t:1069_2": "upekkhāsatipārisuddhiṃ catutthaṃ jhānaṃ upasampajja viharati. Evaṃ kho, bhikkhave,",
  "tika-vin02t:1069_3": "bhikkhu passaddhakāyasaṅkhāro hoti.",
  "tika-vin02t:1070_0": "“Kathañca, bhikkhave, bhikkhu suvimuttacitto hoti? Idha, bhikkhave, bhikkhuno rāgācittaṃ",
  "tika-vin02t:1070_1": "vimuttaṃ hoti, dosā cittaṃ vimuttaṃ hoti, mohā cittaṃ vimuttaṃ hoti. Evaṃ kho, bhikkhave,",
  "tika-vin02t:1070_2": "bhikkhu suvimuttacitto hoti.",
  "tika-vin02t:1071_0": "“Kathañca, bhikkhave, bhikkhu suvimuttapañño hoti? Idha, bhikkhave, bhikkhu ‘rāgo",
  "tika-vin02t:1071_1": "me pahīno ucchinnamūlo tālāvatthukato anabhāvaṃkato āyatiṃ anuppādadhammo’ti pajānāti,",
  "tika-vin02t:1071_2": "‘doso me pahīno…pe… moho me pahīno ucchinnamūlo tālāvatthukato anabhāvaṃkato āyatiṃ",
  "tika-vin02t:1071_3": "anuppādadhammo’ti pajānāti. Evaṃ kho, bhikkhave, bhikkhu suvimuttapañño hotī”ti –",
  "tika-vin02t:1072": "Evamāgatesu dasasu ariyavāsesu vutthavāso.",
  "tika-vin02t:1073_0": "Tattha vasanti etthāti vāsā, ariyānaṃ eva vāsāti ariyavāsā anariyānaṃ tādisānaṃ vāsānaṃ",
  "tika-vin02t:1073_1": "asambhavato. Ariyāti cettha ukkaṭṭhaniddesena khīṇāsavā gahitā. Ekārakkhoti ekā satisaṅkhātā",
  "tika-vin02t:1073_2": "ārakkhā etassāti ekārakkho. Khīṇāsavassa hi tīsu dvāresu sabbakāle sati ārakkhakiccaṃ",
  "tika-vin02t:1073_3": "sādheti. Tenevassa carato ca tiṭṭhato ca suttassa ca jāgarassa ca satataṃ samitaṃ",
  "tika-vin02t:1073_4": "ñāṇadassanaṃ paccupaṭṭhitaṃ hotīti vuccati.",
  "tika-vin02t:1074_0": "Caturāpassenoti cattāri apassenāni apassayā etassāti caturāpasseno. Saṅkhāyāti ñāṇena.",
  "tika-vin02t:1074_1": "Paṭisevatīti ñāṇena ñatvā sevitabbayuttakameva sevati. Tassa vitthāro “paṭisaṅkhā",
  "tika-vin02t:1074_2": "yoniso cīvaraṃ paribhuñjatī”tiādinā nayena veditabbo. Saṅkhāyekaṃ adhivāsetīti ñāṇena",
  "tika-vin02t:1074_3": "ñatvā adhivāsetabbayuttakameva adhivāseti. Vitthāro panettha “paṭisaṅkhā yoniso khamo",
  "tika-vin02t:1074_4": "hoti sītassā”tiādinā nayena veditabbo. Parivajjetīti ñāṇena ñatvā parivajjetabbayuttakameva",
  "tika-vin02t:1074_5": "parivajjeti. Tassa vitthāro “paṭisaṅkhā yoniso caṇḍaṃ hatthiṃ parivajjetī”tiādinā",
  "tika-vin02t:1074_6": "nayena veditabbo. Vinodetīti ñāṇena ñatvā vinodetabbameva vinodeti nudati nīharati",
  "tika-vin02t:1074_7": "anto vasituṃ na deti. Tassa vitthāro “uppannaṃ kāmavitakkaṃ nādhivāsetī”tiādinā nayena veditabbo.",
  "tika-vin02t:1075_0": "Panuṇṇapaccekasaccoti “idameva dassanaṃ saccaṃ, idameva sacca”nti evaṃ pāṭiyekkaṃ",
  "tika-vin02t:1075_1": "gahitattā paccekasaṅkhātāni diṭṭhisaccāni panuṇṇāni nīhaṭāni pahīnāni assāti panuṇṇapaccekasacco.",
  "tika-vin02t:1075_2": "Puthusamaṇabrāhmaṇānanti bahūnaṃ samaṇabrāhmaṇānaṃ. Ettha ca samaṇāti pabbajjupagatā.",
  "tika-vin02t:1075_3": "Brāhmaṇāti bhovādino. Puthupaccekasaccānīti bahūni pāṭekkasaccāni, “idameva dassanaṃ",
  "tika-vin02t:1075_4": "saccaṃ, idameva sacca”nti pāṭiyekkaṃ gahitāni bahūni saccānīti attho. Nuṇṇānīti nīhaṭāni.",
  "tika-vin02t:1075_5": "Panuṇṇānīti suṭṭhu nīhatāni. Cattānīti vissaṭṭhāni. Vantānīti vamitāni. Muttānīti",
  "tika-vin02t:1075_6": "chinnabandhanāni katāni. Pahīnānīti pajahitāni. Paṭinissaṭṭhānīti yathā na puna cittaṃ",
  "tika-vin02t:1075_7": "ārohanti, evaṃ paṭivissajjitāni. Sabbāneva cetāni ariyamaggādhigamato pubbe gahitassa",
  "tika-vin02t:1075_8": "diṭṭhiggāhassa vissaṭṭhabhāvavevacanāni.",
  "tika-vin02t:1076_0": "Samavayasaṭṭhesanoti ettha avayāti anūnā. Saṭṭhāti nissaṭṭhā. Sammā avayā saṭṭhā",
  "tika-vin02t:1076_1": "esanā assāti samavayasaṭṭhesano, sammā vissaṭṭhasabbaesanoti attho. “Rāgā cittaṃ",
  "tika-vin02t:1076_2": "vimutta”ntiādīhi maggassa kiccanipphatti kathitā rāgādīnaṃ pahīnabhāvadīpanato. “Rāgo",
  "tika-vin02t:1076_3": "me pahīno”tiādīhi paccavekkhaṇāmukhena ariyaphalaṃ kathitaṃ. Adhigate hi aggaphale",
  "tika-vin02t:1076_4": "sabbaso rāgādīnaṃ anuppādadhammataṃ pajānāti, tañca pajānanaṃ paccavekkhaṇañāṇanti.",
  "tika-vin02t:1076_5": "Tattha pañcaṅgavippahānapaccekasaccāpanodanaesanāsamavayasajjanāni “saṅkhāyekaṃ paṭisevati",
  "tika-vin02t:1076_6": "adhivāseti parivajjeti vinodetī”ti vuttesu apassenesu vinodanā ca maggakiccāneva,",
  "tika-vin02t:1076_7": "itare ca maggeneva samijjhanti.",
  "tika-vin02t:1077_0": "Dasabaloti kāyabalasaṅkhātāni ñāṇabalasaṅkhātāni ca dasa balāni etassāti dasabalo.",
  "tika-vin02t:1077_1": "Duvidhañhi tathāgatassa balaṃ kāyabalaṃ ñāṇabalañca. Tesu kāyabalaṃ hatthikulānusārena",
  "tika-vin02t:1077_2": "veditabbaṃ. Vuttañhetaṃ porāṇehi –",
  "tika-vin02t:1078": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "tika-vin02t:1079": "Gandhamaṅgalahemañca, uposathachaddantime dasā”ti. ;",
  "tika-vin02t:1080_0": "Imāni hi dasa hatthikulāni. Tattha kāḷāvakanti pakatihatthikulaṃ daṭṭhabbaṃ. Yaṃ",
  "tika-vin02t:1080_1": "dasannaṃ purisānaṃ kāyabalaṃ, taṃ ekassa kāḷāvakassa hatthino. Yaṃ dasannaṃ kāḷāvakānaṃ",
  "tika-vin02t:1080_2": "balaṃ, taṃ ekassa gaṅgeyyassa. Yaṃ dasannaṃ gaṅgeyyānaṃ, taṃ ekassa paṇḍarassa. Yaṃ",
  "tika-vin02t:1080_3": "dasannaṃ paṇḍarānaṃ, taṃ ekassa tambassa. Yaṃ dasannaṃ tambānaṃ, taṃ ekassa piṅgalassa.",
  "tika-vin02t:1080_4": "Yaṃ dasannaṃ piṅgalānaṃ, taṃ ekassa gandhahatthino. Yaṃ dasannaṃ gandhahatthīnaṃ,",
  "tika-vin02t:1080_5": "taṃ ekassa maṅgalassa. Yaṃ dasannaṃ maṅgalānaṃ, taṃ ekassa hemavatassa. Yaṃ dasannaṃ",
  "tika-vin02t:1080_6": "hemavatānaṃ, taṃ ekassa uposathassa. Yaṃ dasannaṃ uposathānaṃ, taṃ ekassa chaddantassa.",
  "tika-vin02t:1080_7": "Yaṃ dasannaṃ chaddantānaṃ, taṃ ekassa tathāgatassa kāyabalaṃ. Nārāyanasaṅghātabalantipi",
  "tika-vin02t:1080_8": "idameva vuccati. Tattha nārā vuccanti rasmiyo, tā bahū nānāvidhā tato uppajjantīti",
  "tika-vin02t:1080_9": "nārāyanaṃ, vajiraṃ, tasmā vajirasaṅghātabalanti attho. Tadetaṃ pakatihatthigaṇanāya",
  "tika-vin02t:1080_10": "hatthīnaṃ koṭisahassānaṃ, purisagaṇanāya dasannaṃ purisakoṭisahassānaṃ balaṃ hoti.",
  "tika-vin02t:1080_11": "Idaṃ tāva tathāgatassa kāyabalaṃ.",
  "tika-vin02t:1081": "Ñāṇabalaṃ pana pāḷiyaṃ āgatameva. Tatrāyaṃ pāḷi –",
  "tika-vin02t:1082_0": "“Dasa kho panimāni, sāriputta, tathāgatassa tathāgatabalāni, yehi balehi samannāgato",
  "tika-vin02t:1082_1": "tathāgato āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti.",
  "tika-vin02t:1082_2": "Katamāni dasa? Idha, sāriputta, tathāgato ṭhānañca ṭhānato aṭṭhānañca aṭṭhānato yathābhūtaṃ",
  "tika-vin02t:1082_3": "pajānāti, yampi, sāriputta, tathāgato ṭhānañca ṭhānato aṭṭhānañca aṭṭhānato yathābhūtaṃ",
  "tika-vin02t:1082_4": "pajānāti. Idampi, sāriputta, tathāgatassa tathāgatabalaṃ hoti, yaṃ balaṃ āgamma tathāgato",
  "tika-vin02t:1082_5": "āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti. (1)",
  "tika-vin02t:1083": "“Puna caparaṃ, sāriputta, tathāgato atītānāgatapaccuppannānaṃ kammasamādānānaṃ ṭhānaso hetuso vipākaṃ yathābhūtaṃ pajānāti…pe…. (2)",
  "tika-vin02t:1084": "“Puna caparaṃ, sāriputta, tathāgato sabbatthagāminiṃ paṭipadaṃ yathābhūtaṃ pajānāti…pe…. (3)",
  "tika-vin02t:1085": "“Puna caparaṃ, sāriputta, tathāgato anekadhātuṃ nānādhātuṃ lokaṃ yathābhūtaṃ pajānāti…pe…. (4)",
  "tika-vin02t:1086": "“Puna caparaṃ, sāriputta, tathāgato sattānaṃ nānādhimuttikataṃ yathābhūtaṃ pajānāti…pe…. (5)",
  "tika-vin02t:1087": "“Puna caparaṃ, sāriputta, tathāgato parasattānaṃ parapuggalānaṃ indriyaparopariyattaṃ yathābhūtaṃ pajānāti…pe…. (6)",
  "tika-vin02t:1088": "“Puna caparaṃ, sāriputta, tathāgato jhānavimokkhasamādhisamāpattīnaṃ saṃkilesaṃ vodānaṃ vuṭṭhānaṃ yathābhūtaṃ pajānāti…pe…. (7)",
  "tika-vin02t:1089_0": "“Puna caparaṃ, sāriputta, tathāgato anekavihitaṃ pubbenivāsaṃ anussarati. Seyyathidaṃ?",
  "tika-vin02t:1089_1": "Ekampi jātiṃ dvepi jātiyo…pe… iti sākāraṃ sauddesaṃ anekavihitaṃ pubbenivāsaṃ anussarati…pe…. (8)",
  "tika-vin02t:1090_0": "“Puna caparaṃ, sāriputta, tathāgato dibbena cakkhunā visuddhena atikkantamānusakena",
  "tika-vin02t:1090_1": "satte passati cavamāne upapajjamāne hīne paṇīte suvaṇṇe dubbaṇṇe sugate duggate,",
  "tika-vin02t:1090_2": "yathākammūpage satte pajānāti…pe…. (9)",
  "tika-vin02t:1091_0": "“Puna caparaṃ, sāriputta, tathāgato āsavānaṃ khayā anāsavaṃ cetovimuttiṃ paññāvimuttiṃ",
  "tika-vin02t:1091_1": "diṭṭheva dhamme sayaṃ abhiññā sacchikatvā upasampajja viharati…pe… idampi, sāriputta,",
  "tika-vin02t:1091_2": "tathāgatassa tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti,",
  "tika-vin02t:1091_3": "parisāsu sīhanādaṃ nadati, brahmacakkaṃ pavatteti. Imāni kho, sāriputta, dasa tathāgatassa",
  "tika-vin02t:1091_4": "tathāgatabalānī”ti. (10)",
  "tika-vin02t:1092_0": "Tattha ṭhānañca ṭhānatoti kāraṇañca kāraṇato. “Ye ye dhammā yesaṃ yesaṃ dhammānaṃ",
  "tika-vin02t:1092_1": "hetū paccayā uppādāya, taṃ taṃ ṭhānaṃ. Ye ye dhammā yesaṃ yesaṃ dhammānaṃ na hetū",
  "tika-vin02t:1092_2": "na paccayā uppādāya, taṃ taṃ aṭṭhāna”nti pajānanto ṭhānañca ṭhānato aṭṭhānañca aṭṭhānato",
  "tika-vin02t:1092_3": "yathābhūtaṃ pajānāti. Yampīti yena ñāṇena.",
  "tika-vin02t:1093_0": "Kammasamādānānanti samādiyitvā katānaṃ kusalākusalakammānaṃ, kammameva vā kammasamādānaṃ.",
  "tika-vin02t:1093_1": "Ṭhānaso hetusoti paccayato ceva hetuto ca. Tattha gatiupadhikālapayogā vipākassa",
  "tika-vin02t:1093_2": "ṭhānaṃ, kammaṃ hetu.",
  "tika-vin02t:1094_0": "Sabbatthagāmininti sabbagatigāminiñca agatigāminiñca. Paṭipadanti maggaṃ. Yathābhūtaṃ",
  "tika-vin02t:1094_1": "pajānātīti bahūsupi manussesu ekameva pāṇaṃ ghātentesu kāmaṃ sabbesampi cetanā tassevekassa",
  "tika-vin02t:1094_2": "jīvitindriyārammaṇā, taṃ pana kammaṃ tesaṃ nānākāraṃ. Tesu hi eko ādarena chandajāto",
  "tika-vin02t:1094_3": "karoti, eko “ehi tvampi karohī”ti parehi nippīḷito karoti, eko samānacchando viya",
  "tika-vin02t:1094_4": "hutvā appaṭibāhiyamāno vicarati, tasmā tesu eko teneva kammena niraye nibbattati,",
  "tika-vin02t:1094_5": "eko tiracchānayoniyaṃ, eko pettivisaye. Taṃ tathāgato āyūhanakkhaṇeyeva “iminā nīhārena",
  "tika-vin02t:1094_6": "āyūhitattā esa niraye nibbattissati, esa tiracchānayoniyaṃ, esa pettivisaye”ti jānāti.",
  "tika-vin02t:1094_7": "Niraye nibbattamānampi “esa mahāniraye nibbattissati, esa ussadaniraye”ti jānāti.",
  "tika-vin02t:1094_8": "Tiracchānayoniyaṃ nibbattamānampi “esa apādako bhavissati, esa dvipādako, esa catuppādo,",
  "tika-vin02t:1094_9": "esa bahuppādo”ti jānāti. Pettivisaye nibbattamānampi “esa nijjhāmataṇhiko bhavissati,",
  "tika-vin02t:1094_10": "esa khuppipāsiko, esa paradattūpajīvī”ti jānāti. Tesu ca kammesu “idaṃ kammaṃ paṭisandhiṃ",
  "tika-vin02t:1094_11": "ākaḍḍhissati, etaṃ aññena dinnāya paṭisandhiyā upadhivepakkaṃ bhavissatī”ti jānāti.",
  "tika-vin02t:1095_0": "Tathā sakalagāmavāsikesu ekato piṇḍapātaṃ dadamānesu kāmaṃ sabbesampi cetanā piṇḍapātārammaṇāva,",
  "tika-vin02t:1095_1": "taṃ pana kammaṃ tesaṃ nānākāraṃ. Tesu hi eko ādarena karotīti sabbaṃ purimasadisaṃ.",
  "tika-vin02t:1095_2": "Tasmā tesu ca keci devaloke nibbattanti, keci manussaloke. Taṃ tathāgato āyūhanakkhaṇeyeva",
  "tika-vin02t:1095_3": "jānāti. “Iminā nīhārena āyūhitattā esa manussaloke nibbattissati, esa devaloke, tatthāpi",
  "tika-vin02t:1095_4": "esa khattiyakule, esa brāhmaṇakule, esa vessakule, esa suddakule, esa paranimmitavasavattīsu,",
  "tika-vin02t:1095_5": "esa nimmānaratīsu, esa tusitesu, esa yāmesu, esa tāvatiṃsesu, esa cātumahārājikesu,",
  "tika-vin02t:1095_6": "esa bhummadevesū”tiādinā tattha tattha hīnapaṇītasuvaṇṇadubbaṇṇaappaparivāramahāparivāratādibhedaṃ",
  "tika-vin02t:1095_7": "taṃ taṃ visesaṃ āyūhanakkhaṇeyeva jānāti.",
  "tika-vin02t:1096_0": "Tathā vipassanaṃ paṭṭhapentesuyeva “iminā nīhārena esa kiñci sallakkhetuṃ na sakkhissati,",
  "tika-vin02t:1096_1": "esa mahābhūtamattameva vavatthapessati, esa rūpapariggahe eva ṭhassati, esa arūpapariggaheyeva,",
  "tika-vin02t:1096_2": "esa nāmarūpapariggaheyeva, esa paccayapariggaheyeva, esa lakkhaṇārammaṇikavipassanāyameva,",
  "tika-vin02t:1096_3": "esa paṭhamaphaleyeva, esa dutiyaphale eva, esa tatiyaphale eva, esa arahattaṃ pāpuṇissatī”ti",
  "tika-vin02t:1096_4": "jānāti. Kasiṇaparikammaṃ karontesupi “imassa parikammamattameva bhavissati, esa nimittaṃ",
  "tika-vin02t:1096_5": "uppādessati, esa appanaṃ eva pāpuṇissati, esa jhānaṃ pādakaṃ katvā vipassanaṃ paṭṭhapetvā",
  "tika-vin02t:1096_6": "arahattaṃ gaṇhissatī”ti jānāti.",
  "tika-vin02t:1097_0": "Anekadhātunti cakkhudhātuādīhi, kāmadhātuādīhi vā dhātūhi bahudhātuṃ. Nānādhātunti",
  "tika-vin02t:1097_1": "tāsaṃyeva dhātūnaṃ vilakkhaṇattā nānappakāradhātuṃ. Lokanti khandhāyatanadhātulokaṃ.",
  "tika-vin02t:1097_2": "Yathābhūtaṃ pajānātīti tāsaṃ dhātūnaṃ aviparītato sabhāvaṃ paṭivijjhati.",
  "tika-vin02t:1098_0": "Nānādhimuttikatanti hīnādīhi adhimuttīhi nānādhimuttikabhāvaṃ. Parasattānanti padhānasattānaṃ.",
  "tika-vin02t:1098_1": "Parapuggalānanti tato paresaṃ hīnasattānaṃ. Ekatthameva vā etaṃ padadvayaṃ, veneyyavasena",
  "tika-vin02t:1098_2": "pana dvedhā vuttaṃ. Indriyaparopariyattanti saddhādīnaṃ indriyānaṃ parabhāvañca aparabhāvañca,",
  "tika-vin02t:1098_3": "vuddhiñca hāniñcāti attho.",
  "tika-vin02t:1099_0": "Jhānavimokkhasamādhisamāpattīnanti paṭhamādīnaṃ catunnaṃ jhānānaṃ, “rūpī rūpāni passatī”tiādīnaṃ",
  "tika-vin02t:1099_1": "aṭṭhannaṃ vimokkhānaṃ, savitakkasavicārādīnaṃ tiṇṇaṃ samādhīnaṃ, paṭhamajjhānasamāpattiādīnañca",
  "tika-vin02t:1099_2": "navannaṃ anupubbasamāpattīnaṃ. Saṃkilesanti hānabhāgiyadhammaṃ. Vodānanti visesabhāgiyadhammaṃ.",
  "tika-vin02t:1099_3": "Vuṭṭhānanti “vodānampi vuṭṭhānaṃ, tamhā tamhā samādhimhā vuṭṭhānampi vuṭṭhāna”nti",
  "tika-vin02t:1099_4": "evaṃ vuttaṃ paguṇajjhānañceva bhavaṅgaphalasamāpattiyo ca. Heṭṭhimaṃ heṭṭhimañhi",
  "tika-vin02t:1099_5": "paguṇajjhānaṃ uparimassa uparimassa padaṭṭhānaṃ hoti, tasmā “vodānampi vuṭṭhāna”nti",
  "tika-vin02t:1099_6": "vuttaṃ. Bhavaṅgena sabbajhānehi vuṭṭhānaṃ hoti, phalasamāpattiyā nirodhasamāpattito",
  "tika-vin02t:1099_7": "vuṭṭhānaṃ hoti. Tametaṃ sandhāya “tamhā tamhā samādhimhā vuṭṭhānampi vuṭṭhāna”nti",
  "tika-vin02t:1099_8": "vuttaṃ. Sabbañāṇānañca vitthārakathāya vinicchayo sammohavinodaniyaṃ vibhaṅgaṭṭhakathāyaṃ",
  "tika-vin02t:1099_9": "vutto. Pubbenivāsānussatidibbacakkhuāsavakkhayañāṇakathā pana verañjakaṇḍe vitthāritāyeva.",
  "tika-vin02t:1100_0": "Imāni kho sāriputtāti yāni pubbe “dasa kho panimāni, sāriputta, tathāgatassa tathāgatabalānī”ti",
  "tika-vin02t:1100_1": "avocaṃ, imāni tānīti appanaṃ karoti. Tattha paravādikathā hoti “dasabalañāṇaṃ nāma",
  "tika-vin02t:1100_2": "pāṭiyekkaṃ natthi, sabbaññutaññāṇassevāyaṃ pabhedo”ti, taṃ na tathā daṭṭhabbaṃ. Aññameva",
  "tika-vin02t:1100_3": "hi dasabalañāṇaṃ, aññaṃ sabbaññutaññāṇaṃ. Dasabalañāṇaṃ sakasakakiccameva jānāti,",
  "tika-vin02t:1100_4": "sabbaññutaññāṇaṃ tampi tato avasesampi pajānāti. Dasabalañāṇesu hi paṭhamaṃ kāraṇākāraṇameva",
  "tika-vin02t:1100_5": "jānāti, dutiyaṃ kammantaravipākantarameva, tatiyaṃ kammaparicchedameva, catutthaṃ",
  "tika-vin02t:1100_6": "dhātunānattakāraṇameva, pañcamaṃ sattānaṃ ajjhāsayādhimuttimeva, chaṭṭhaṃ indriyānaṃ",
  "tika-vin02t:1100_7": "tikkhamudubhāvameva, sattamaṃ jhānādīhi saddhiṃ tesaṃ saṃkilesādimeva, aṭṭhamaṃ pubbenivutthakkhandhasantatimeva,",
  "tika-vin02t:1100_8": "navamaṃ sattānaṃ cutipaṭisandhimeva, dasamaṃ saccaparicchedameva. Sabbaññutaññāṇaṃ",
  "tika-vin02t:1100_9": "pana etehi jānitabbañca tato uttariñca pajānāti, etesaṃ pana kiccaṃ na sabbaṃ karoti.",
  "tika-vin02t:1100_10": "Tañhi jhānaṃ hutvā appetuṃ na sakkoti, iddhi hutvā vikubbituṃ na sakkoti, maggo hutvā",
  "tika-vin02t:1100_11": "kilese khepetuṃ na sakkoti. Iti yathāvuttakāyabalena ceva ñāṇabalena ca samannāgatattā",
  "tika-vin02t:1100_12": "bhagavā “dasabalo”ti vuccati.",
  "tika-vin02t:1101_0": "Dasahi asekkhehi aṅgehi upetoti “asekkhā sammādiṭṭhi, asekkho sammāsaṅkappo, asekkhā",
  "tika-vin02t:1101_1": "sammāvācā, asekkho sammākammanto, asekkho sammāājīvo, asekkho sammāvāyāmo, asekkhā",
  "tika-vin02t:1101_2": "sammāsati, asekkho sammāsamādhi, asekkhaṃ sammāñāṇaṃ, asekkhā sammāvimuttī”ti evaṃ",
  "tika-vin02t:1101_3": "vuttehi dasahi asekkhadhammehi samannāgato. Asekkhā sammādiṭṭhiādayo ca sabbe phalasampayuttadhammā",
  "tika-vin02t:1101_4": "eva. Ettha ca sammādiṭṭhi sammāñāṇanti dvīsu ṭhānesu paññāva kathitā “sammā dassanaṭṭhena",
  "tika-vin02t:1101_5": "sammādiṭṭhi, sammā pajānanaṭṭhena sammāñāṇa”nti. Atthi hi dassanajānanānaṃ visaye",
  "tika-vin02t:1101_6": "pavattiākāraviseso. Sammāvimuttīti iminā pana padena vuttāvasesā phalasamāpattisahagatadhammā",
  "tika-vin02t:1101_7": "saṅgahitāti veditabbā. Ariyaphalasampayuttadhammāpi hi sabbaso paṭipakkhato vimuttataṃ",
  "tika-vin02t:1101_8": "upādāya vimuttīti vattabbataṃ labhanti.",
  "tika-vin02t:1102_0": "59. Vacanasaddena appasaddanti ārāmupacārena gacchato addhikajanassapi vacanasaddena",
  "tika-vin02t:1102_1": "appasaddaṃ. Nagaranigghosasaddenāti avibhāvitatthena nagare manussānaṃ nigghosasaddena.",
  "tika-vin02t:1102_2": "Manussehi samāgamma ekajjhaṃ pavattitasaddo hi nigghoso. Anusañcaraṇajanassāti antosañcārino",
  "tika-vin02t:1102_3": "janassa. Manussānaṃ rahassakiriyaṭṭhāniyanti manussānaṃ rahassakaraṇassa yuttaṃ anucchavikaṃ.",
  "tika-vin02t:1102_4": "Vivekānurūpanti ekībhāvassa anurūpaṃ. Sesamettha uttānameva.",
  "tika-vin02t:1103": "Bimbisārasamāgamakathāvaṇṇanā niṭṭhitā.",
  "tika-vin02t:1104": "Sāriputtamoggallānapabbajjākathāvaṇṇanā",
  "tika-vin02t:1105_0": "60. Idāni “tena kho pana samayena sañcayo paribbājako”tiādīsu apubbapadavaṇṇanaṃ",
  "tika-vin02t:1105_1": "dassento “sāriputtamoggallānā”tiādimāha. Tattha sārībrāhmaṇiyā putto sāriputto, moggallībrāhmaṇiyā",
  "tika-vin02t:1105_2": "putto moggallāno. Amhākaṃ kira bhagavato nibbattito puretarameva sāriputto rājagahanagarassa",
  "tika-vin02t:1105_3": "avidūre upatissagāme sārībrāhmaṇiyā nāma kucchiyaṃ paṭisandhiṃ gaṇhi. Taṃdivasamevassa",
  "tika-vin02t:1105_4": "sahāyopi rājagahasseva avidūre kolitagāme moggallībrāhmaṇiyā kucchiyaṃ paṭisandhiṃ",
  "tika-vin02t:1105_5": "gaṇhi. Tāni kira dvepi kulāni yāva sattamā kulaparivaṭṭā ābaddhapaṭibaddhasahāyāneva.",
  "tika-vin02t:1105_6": "Tesaṃ dvinnaṃ ekadivasameva gabbhaparihāraṃ adaṃsu. Dasamāsaccayena jātānampi tesaṃ",
  "tika-vin02t:1105_7": "chasaṭṭhi dhātiyo upanayiṃsu. Nāmaggahaṇadivase sārībrāhmaṇiyā puttassa upatissagāme",
  "tika-vin02t:1105_8": "jeṭṭhakulassa puttattā “upatisso”ti nāmaṃ akaṃsu, itarassa kolitagāme jeṭṭhakulassa",
  "tika-vin02t:1105_9": "puttattā “kolito”ti nāmaṃ akaṃsu. Tena vuttaṃ “gihikāle upatisso kolitoti evaṃ paññāyamānanāmā”ti.",
  "tika-vin02t:1106": "Aḍḍhateyyasatamāṇavakaparivārāti ettha pañcapañcasatamāṇavakaparivārātipi vadanti. Vuttañhetaṃ aṅguttaranikāyaṭṭhakathāyaṃ –",
  "tika-vin02t:1107_0": "“Upatissamāṇavakassa kīḷanatthāya nadiṃ vā uyyānaṃ vā gamanakāle pañca suvaṇṇasivikāsatāni",
  "tika-vin02t:1107_1": "parivārāni honti, kolitamāṇavakassa pañca ājaññarathasatāni. Dvepi janā pañcapañcamāṇavakasataparivārā hontī”ti.",
  "tika-vin02t:1108_0": "Rājagahe ca anusaṃvaccharaṃ giraggasamajjaṃ nāma hoti. Tesaṃ dvinnampi ekaṭṭhāneyeva",
  "tika-vin02t:1108_1": "mañcakaṃ bandhanti. Dvepi ekatova nisīditvā samajjaṃ passitvā hasitabbaṭṭhāne hasanti,",
  "tika-vin02t:1108_2": "saṃvegaṭṭhāne saṃvijjanti, dāyaṃ dātuṃ yuttaṭṭhāne dāyaṃ denti. Tesaṃ imināva niyāmena",
  "tika-vin02t:1108_3": "ekadivasaṃ samajjaṃ passantānaṃ paripākagatattā ñāṇassa purimadivasesu viya hasitabbaṭṭhāne",
  "tika-vin02t:1108_4": "hāso vā saṃvegaṭṭhāne saṃvijjanaṃ vā dāyaṃ dātuṃ yuttaṭṭhāne dāyadānaṃ vā nāhosi.",
  "tika-vin02t:1108_5": "Dvepi pana janā evaṃ cintayiṃsu “kiṃ ettha oloketabbaṃ atthi, sabbepime appatte vassasate",
  "tika-vin02t:1108_6": "apaṇṇattikabhāvaṃ gamissanti, amhehi pana ekaṃ mokkhadhammaṃ gavesituṃ vaṭṭatī”ti",
  "tika-vin02t:1108_7": "ārammaṇaṃ gahetvā nisīdiṃsu. Tato kolito upatissaṃ āha “samma upatissa, na tvaṃ aññadivasesu",
  "tika-vin02t:1108_8": "viya haṭṭhapahaṭṭho, anattamanadhātukosi, kiṃ te sallakkhita”nti. “Samma kolita,",
  "tika-vin02t:1108_9": "etesaṃ olokane sāro natthi, niratthakametaṃ, attano mokkhadhammaṃ gavesituṃ vaṭṭatī”ti",
  "tika-vin02t:1108_10": "idaṃ cintayanto nisinnomhīti. Tvaṃ pana kasmā anattamanoti. Sopi tatheva āha. Athassa",
  "tika-vin02t:1108_11": "attanā saddhiṃ ekajjhāsayataṃ ñatvā upatisso evamāha “amhākaṃ ubhinnaṃ sucintitaṃ,",
  "tika-vin02t:1108_12": "mokkhadhammaṃ pana gavesantehi ekā pabbajjā laddhuṃ vaṭṭati, kassa santike pabbajāmā”ti.",
  "tika-vin02t:1109_0": "Tena kho pana samayena sañcayo paribbājako rājagahe paṭivasati mahatiyā paribbājakaparisāya",
  "tika-vin02t:1109_1": "saddhiṃ. Te “tassa santike pabbajissāmā”ti pañcahi māṇavakasatehi saddhiṃ sañcayassa",
  "tika-vin02t:1109_2": "santike pabbajiṃsu. Tesaṃ pabbajitakālato paṭṭhāya sañcayo atirekalābhaggayasaggappatto",
  "tika-vin02t:1109_3": "ahosi. Te katipāheneva sabbaṃ sañcayassa samayaṃ parimadditvā “ācariya, tumhākaṃ",
  "tika-vin02t:1109_4": "jānanasamayo ettakova, udāhu uttaripi atthī”ti pucchiṃsu. Sañcayo “ettakova, sabbaṃ",
  "tika-vin02t:1109_5": "tumhehi ñāta”nti āha. Tassa kathaṃ sutvā cintayiṃsu “evaṃ sati imassa santike brahmacariyavāso",
  "tika-vin02t:1109_6": "niratthako, mayaṃ mokkhadhammaṃ gavesituṃ nikkhantā, so imassa santike uppādetuṃ",
  "tika-vin02t:1109_7": "na sakkā, mahā kho pana jambudīpo, gāmanigamarājadhāniyo carantā avassaṃ mokkhadhammadesakaṃ",
  "tika-vin02t:1109_8": "ācariyaṃ labhissāmā”ti. Te tato paṭṭhāya “yattha yattha paṇḍitā samaṇabrāhmaṇā atthī”ti",
  "tika-vin02t:1109_9": "suṇanti, tattha tattha gantvā pañhasākacchaṃ karonti, tehi puṭṭhaṃ pañhaṃ añño kathetuṃ",
  "tika-vin02t:1109_10": "samattho nāma natthi, te pana tesaṃ pañhaṃ vissajjenti. Evaṃ sakalajambudīpaṃ pariggaṇhitvā",
  "tika-vin02t:1109_11": "nivattitvā sakaṭṭhānameva āgantvā “samma kolita, yo paṭhamaṃ amataṃ adhigacchati,",
  "tika-vin02t:1109_12": "so ārocetū”ti katikaṃ akaṃsu. Imameva vatthuṃ saṅkhipitvā dassento “tatra nesaṃ mahājanaṃ",
  "tika-vin02t:1109_13": "disvā…pe… katikaṃ akaṃsū”ti āha.",
  "tika-vin02t:1110_0": "Tattha channaparibbājakassāti setapaṭadharassa paribbājakassa. Tena nāyaṃ naggaparibbājakoti",
  "tika-vin02t:1110_1": "dasseti. Pāsādikena abhikkantenātiādīsu pāsādikenāti pasādāvahena sāruppena samaṇānucchavikena.",
  "tika-vin02t:1110_2": "Abhikkantenāti gamanena. Paṭikkantenāti nivattanena. Ālokitenāti purato dassanena.",
  "tika-vin02t:1110_3": "Vilokitenāti ito cito dassanena. Samiñjitenāti pabbasaṅkocanena. Pasāritenāti tesaṃyeva",
  "tika-vin02t:1110_4": "pasāraṇena. Sabbattha itthambhūtalakkhaṇe karaṇavacanaṃ, tasmā satisampajaññakehi",
  "tika-vin02t:1110_5": "vabhisaṅkhatattā pāsādikaabhikkantapaṭikkantaālokitavilokitasamiñjitapasārito hutvāti",
  "tika-vin02t:1110_6": "vuttaṃ hoti. Okkhittacakkhūti heṭṭhākhittacakkhu. Iriyāpathasampannoti tāya pāsādikaabhikkantāditāya",
  "tika-vin02t:1110_7": "sampannairiyāpatho. Atthikehi upaññātanti “maraṇe sati amatenapi bhavitabba”nti evaṃ",
  "tika-vin02t:1110_8": "anumānañāṇena “atthī”ti upagataṃ nibbānaṃ nāma, taṃ magganto pariyesanto yannūnāhaṃ",
  "tika-vin02t:1110_9": "imaṃ bhikkhuṃ piṭṭhito piṭṭhito anubandheyyanti sambandho. Sudinnakaṇḍe vuttappakāranti",
  "tika-vin02t:1110_10": "“dānapatīnaṃ gharesu sālā honti, āsanāni cettha paññattāni honti, upaṭṭhāpitaṃ udakakañjiyaṃ,",
  "tika-vin02t:1110_11": "tattha pabbajitā piṇḍāya caritvā nisīditvā bhuñjanti. Sace icchanti, dānapatīnampi",
  "tika-vin02t:1110_12": "santakaṃ gaṇhanti, tasmā tampi aññatarassa kulassa īdisāya sālāya aññataraṃ kuṭṭamūlanti",
  "tika-vin02t:1110_13": "veditabba”nti evaṃ vuttappakāraṃ.",
  "tika-vin02t:1111_0": "Appaṃ vā bahuṃ vā bhāsassūti paribbājako “ahaṃ upatisso nāma, tvaṃ yathāsattiyā appaṃ",
  "tika-vin02t:1111_1": "vā bahuṃ vā pāvada, etaṃ nayasatena nayasahassena paṭivijjhituṃ mayhaṃ bhāro”ti cintetvā",
  "tika-vin02t:1111_2": "evamāha. Nirodho ca nirodhupāyo ca ekadesasarūpekasesanayena “nirodho”ti vuttoti",
  "tika-vin02t:1111_3": "dassento “atha vā”tiādimāha. Paṭipādentoti nigamento. Imaṃ dhammapariyāyaṃ sutvā",
  "tika-vin02t:1111_4": "virajaṃ vītamalaṃ dhammacakkhuṃ udapādīti ettha paribbājako paṭhamapadadvayameva",
  "tika-vin02t:1111_5": "sutvā sahassanayasampanne sotāpattiphale patiṭṭhahi. Itarapadadvayaṃ sotāpannakāle",
  "tika-vin02t:1111_6": "niṭṭhāsīti veditabbaṃ.",
  "tika-vin02t:1112_0": "Bahukehi kappanahutehīti ettha dasa dasakāni sataṃ, dasa satāni sahassaṃ, sahassānaṃ",
  "tika-vin02t:1112_1": "sataṃ satasahassaṃ, satasahassānaṃ sataṃ koṭi, koṭisatasahassānaṃ sataṃ pakoṭi, pakoṭisatasahassānaṃ",
  "tika-vin02t:1112_2": "sataṃ koṭipakoṭi, koṭipakoṭisatasahassānaṃ sataṃ ekanahutanti veditabbaṃ.",
  "tika-vin02t:1113_0": "61. Atha kho sāriputto paribbājako yena moggallāno paribbājako tenupasaṅkamīti sotāpanno",
  "tika-vin02t:1113_1": "hutvā uparivisese appavattante “bhavissati ettha kāraṇa”nti sallakkhetvā theraṃ āha",
  "tika-vin02t:1113_2": "“bhante, mā upari dhammadesanaṃ vaḍḍhayittha, ettakameva hotu, kahaṃ amhākaṃ satthā",
  "tika-vin02t:1113_3": "vasatī”ti. Veḷuvane paribbājakāti. “Bhante, tumhe purato yātha, mayhaṃ eko sahāyako",
  "tika-vin02t:1113_4": "atthi, amhehi ca aññamaññaṃ katikā katā ‘yo paṭhamaṃ amataṃ adhigacchati, so ārocetū’ti,",
  "tika-vin02t:1113_5": "ahaṃ taṃ paṭiññaṃ mocetvā sahāyakaṃ gahetvā tumhākaṃ gatamaggeneva satthu santikaṃ",
  "tika-vin02t:1113_6": "āgamissāmī”ti pañcapatiṭṭhitena therassa pādesu nipatitvā tikkhattuṃ padakkhiṇaṃ",
  "tika-vin02t:1113_7": "katvā theraṃ uyyojetvā paribbājakārāmābhimukho agamāsi.",
  "tika-vin02t:1114_0": "62. Sāriputtaṃ paribbājakaṃ etadavocāti “ajja mayhaṃ sahāyassa mukhavaṇṇo na aññadivasesu",
  "tika-vin02t:1114_1": "viya, addhā anena amataṃ adhigataṃ bhavissatī”ti amatādhigamaṃ pucchanto etadavoca.",
  "tika-vin02t:1114_2": "Sopissa “āmāvuso, amataṃ adhigata”nti paṭijānitvā sabbaṃ pavattiṃ ārocetvā tameva",
  "tika-vin02t:1114_3": "gāthaṃ abhāsi. Gāthāpariyosāne moggallāno paribbājako sotāpattiphale patiṭṭhahi.",
  "tika-vin02t:1114_4": "Tena vuttaṃ “atha kho moggallānassa paribbājakassa…pe… dhammacakkhuṃ udapādī”ti.",
  "tika-vin02t:1114_5": "Gacchāma mayaṃ, āvuso, bhagavato santiketi “kahaṃ samma satthā vasatī”ti pucchitvā",
  "tika-vin02t:1114_6": "“veḷuvane kira samma, evaṃ no ācariyena assajittherena kathita”nti vutte evamāha.",
  "tika-vin02t:1115_0": "Sāriputtatthero ca nāmesa sadāpi ācariyapūjakova, tasmā sahāyaṃ moggallānaṃ paribbājakaṃ",
  "tika-vin02t:1115_1": "evamāha “amhehi adhigataṃ amataṃ amhākaṃ ācariyassa sañcayaparibbājakassapi kathessāma,",
  "tika-vin02t:1115_2": "bujjhamāno paṭivijjhissati, appaṭivijjhanto amhākaṃ saddahitvā satthu santikaṃ gamissati,",
  "tika-vin02t:1115_3": "buddhānaṃ desanaṃ sutvā maggaphalappaṭivedhaṃ karissatī”ti. Tato dvepi janā sañcayassa",
  "tika-vin02t:1115_4": "santikaṃ agamaṃsu. Tena vuttaṃ “atha kho sāriputtamoggallānā yena sañcayo paribbājako",
  "tika-vin02t:1115_5": "tenupasaṅkamiṃsū”ti. Upasaṅkamitvā ca “ācariya, tvaṃ kiṃ karosi, loke buddho uppanno,",
  "tika-vin02t:1115_6": "svākkhāto dhammo, suppaṭipanno saṅgho, āyāma dasabalaṃ passissāmā”ti. So “kiṃ vadatha",
  "tika-vin02t:1115_7": "tātā”ti tepi vāretvā lābhaggayasaggappavattimeva nesaṃ dīpeti. Te “amhākaṃ evarūpo",
  "tika-vin02t:1115_8": "antevāsikavāso niccameva hotu, tumhākaṃ pana gamanaṃ vā agamanaṃ vā jānāthā”ti āhaṃsu.",
  "tika-vin02t:1115_9": "Sañcayo “ime ettakaṃ jānantā mama vacanaṃ na karissantī”ti ñatvā “gacchatha tumhe",
  "tika-vin02t:1115_10": "tātā, ahaṃ mahallakakāle antevāsikavāsaṃ vasituṃ na sakkomī”ti āha. Te anekehipi",
  "tika-vin02t:1115_11": "kāraṇasatehi taṃ bodhetuṃ asakkontā attano ovāde vattamānaṃ janaṃ ādāya veḷuvanaṃ",
  "tika-vin02t:1115_12": "agamaṃsu. Pañcasu antevāsikasatesu aḍḍhateyyasatā nivattiṃsu, aḍḍhateyyasatā tehi",
  "tika-vin02t:1115_13": "saddhiṃ agamaṃsu. Tena vuttaṃ “atha kho sāriputtamoggallānā tāni aḍḍhateyyāni paribbājakasatāni",
  "tika-vin02t:1115_14": "ādāya yena veḷuvanaṃ tenupasaṅkamiṃsū”ti.",
  "tika-vin02t:1116": "Vimutteti yathāvuttalakkhaṇe nibbāne tadārammaṇāya phalavimuttiyā adhimutte ne sāriputtamoggallāne byākāsīti sambandho.",
  "tika-vin02t:1117_0": "Evaṃ byākaritvā ca satthā catuparisamajjhe dhammaṃ desento nesaṃ parisāya cariyavasena",
  "tika-vin02t:1117_1": "dhammadesanaṃ vaḍḍhesi, ṭhapetvā dve aggasāvake sabbepi aḍḍhateyyasatā paribbājakā",
  "tika-vin02t:1117_2": "arahattaṃ pāpuṇiṃsu. Satthā “etha bhikkhavo”ti hatthaṃ pasāresi, sabbesaṃ kesamassu",
  "tika-vin02t:1117_3": "antaradhāyi, iddhimayapattacīvaraṃ kāyapaṭibaddhaṃ ahosi. Aggasāvakānampi iddhimayapattacīvaraṃ",
  "tika-vin02t:1117_4": "āgataṃ, uparimaggattayakiccaṃ pana na niṭṭhāti. Kasmā? Sāvakapāramīñāṇassa mahantatāya.",
  "tika-vin02t:1117_5": "Athāyasmā mahāmoggallāno pabbajitadivasato sattame divase magadharaṭṭhe kallavāḷagāmakaṃ",
  "tika-vin02t:1117_6": "upanissāya samaṇadhammaṃ karonto thinamiddhaṃ okkamanto satthārā saṃvejito thinamiddhaṃ",
  "tika-vin02t:1117_7": "vinodetvā tathāgatena dinnaṃ dhātukammaṭṭhānaṃ suṇantova uparimaggattayakiccaṃ niṭṭhāpetvā",
  "tika-vin02t:1117_8": "sāvakapāramīñāṇassa matthakaṃ patto. Sāriputtattheropi pabbajitadivasato addhamāsaṃ",
  "tika-vin02t:1117_9": "atikkamitvā satthārā saddhiṃ tameva rājagahaṃ upanissāya sūkarakhataleṇe viharanto",
  "tika-vin02t:1117_10": "attano bhāgineyyassa dīghanakhaparibbājakassa vedanāpariggahasuttante desiyamāne",
  "tika-vin02t:1117_11": "suttānusārena ñāṇaṃ pesetvā parassa vaḍḍhitabhattaṃ bhuñjanto viya sāvakapāramīñāṇassa",
  "tika-vin02t:1117_12": "matthakaṃ patto. Tenevāha “mahāmoggallānatthero sattahi divasehi arahatte patiṭṭhito,",
  "tika-vin02t:1117_13": "sāriputtatthero addhamāsenā”ti.",
  "tika-vin02t:1118_0": "Yadipi mahāmoggallānatthero na cirasseva arahattaṃ patto, dhammasenāpati tato cirena,",
  "tika-vin02t:1118_1": "evaṃ santepi sāriputtattherova mahāpaññataro. Mahāmoggallānatthero hi sāvakānaṃ sammasanacāraṃ",
  "tika-vin02t:1118_2": "yaṭṭhikoṭiyā uppīḷento viya ekadesameva sammasanto satta divase vāyamitvā arahattaṃ",
  "tika-vin02t:1118_3": "patto. Sāriputtatthero ṭhapetvā buddhānaṃ paccekabuddhānañca sammasanacāraṃ sāvakānaṃ",
  "tika-vin02t:1118_4": "sammasanacāraṃ nippadesaṃ sammasi, evaṃ sammasanto addhamāsaṃ vāyami. Ukkaṃsagatassa",
  "tika-vin02t:1118_5": "sāvakānaṃ sammasanacārassa nippadesena pavattiyamānattā sāvakapāramīñāṇassa ca tathā",
  "tika-vin02t:1118_6": "paripācetabbattā. Yathā hi puriso “veṇuyaṭṭhiṃ gaṇhissāmī”ti mahājaṭaṃ veṇuṃ disvā",
  "tika-vin02t:1118_7": "“jaṭaṃ chindantassa papañco bhavissatī”ti antarena hatthaṃ pavesetvā sampattameva",
  "tika-vin02t:1118_8": "yaṭṭhiṃ mūle ca agge ca chinditvā ādāya pakkameyya, so kiñcāpi paṭhamataraṃ gacchati,",
  "tika-vin02t:1118_9": "yaṭṭhiṃ pana sāraṃ vā ujuṃ vā na labhati. Aparo tathārūpameva veṇuṃ disvā sace sampattayaṭṭhiṃ",
  "tika-vin02t:1118_10": "gaṇhissāmi, sāraṃ vā ujuṃ vā na labhissāmīti kacchaṃ bandhitvā mahantena satthena",
  "tika-vin02t:1118_11": "veṇujaṭaṃ chinditvā sārā ceva ujū ca yaṭṭhiyo uccinitvā ādāya pakkameyya, ayaṃ kiñcāpi",
  "tika-vin02t:1118_12": "pacchā gacchati, yaṭṭhiyo pana sārā ceva ujū ca labhati, evaṃsampadamidaṃ imesaṃ",
  "tika-vin02t:1118_13": "dvinnaṃ therānaṃ padhānaṃ.",
  "tika-vin02t:1119_0": "Sammasanacāro ca nāmettha vipassanābhūmi veditabbā sammasanaṃ carati etthāti sammasanacāroti",
  "tika-vin02t:1119_1": "katvā. Tattha buddhānaṃ sammasanacāro dasasahassalokadhātuyaṃ sattasantānagatā anindriyabaddhā",
  "tika-vin02t:1119_2": "ca saṅkhārāti vadanti. Koṭisatasahassacakkavāḷesūti apare. Tathā hi attaniyavasena",
  "tika-vin02t:1119_3": "paṭiccasamuppādanayaṃ otaritvā chattiṃsakoṭisatasahassamukhena buddhānaṃ mahāvajirañāṇaṃ",
  "tika-vin02t:1119_4": "pavattaṃ. Paccekabuddhānaṃ sasantānagatehi saddhiṃ majjhimadesavāsīsattasantānagatā",
  "tika-vin02t:1119_5": "anindriyabaddhā ca saṅkhārā sammasanacāroti vadanti. Jambudīpavāsīsantānagatāti keci.",
  "tika-vin02t:1119_6": "Sasantānagate sabbadhamme parasantānagate ca santānavibhāgaṃ akatvā bahiddhābhāvasāmaññato",
  "tika-vin02t:1119_7": "sammasanaṃ, ayaṃ sāvakānaṃ sammasanacāro. Moggallānatthero pana bahiddhā dhammepi",
  "tika-vin02t:1119_8": "sasantānavibhāgena keci keci uddharitvā sammasi, tañca kho ñāṇena phuṭṭhamattaṃ katvā.",
  "tika-vin02t:1119_9": "Tena vuttaṃ “yaṭṭhikoṭiyā uppīḷento viya ekadesameva sammasanto”ti. Tattha ñāṇena",
  "tika-vin02t:1119_10": "nāma yāvatā neyyaṃ vattitabbaṃ, tāvatā avattanato “yaṭṭhikoṭiyā uppīḷento viyā”ti",
  "tika-vin02t:1119_11": "vuttaṃ, anupadadhammavipassanāya abhāvato “ekadesameva sammasanto”ti vuttaṃ. Dhammasenāpatinopi",
  "tika-vin02t:1119_12": "yathāvuttasāvakānaṃ vipassanāya bhūmiyeva sammasanacāro. Tattha pana thero sātisayaṃ",
  "tika-vin02t:1119_13": "niravasesaṃ anupadañca sammā vipassi. Tena vuttaṃ “sāvakānaṃ sammasanacāraṃ nippadesaṃ sammasī”ti.",
  "tika-vin02t:1120_0": "Ettha ca sukkhavipassakā lokiyābhiññappattā pakatisāvakā mahāsāvakā aggasāvakā paccekabuddhā",
  "tika-vin02t:1120_1": "sammāsambuddhāti chasu janesu sukkhavipassakānaṃ jhānābhiññāhi anadhigatapaññānepuññattā",
  "tika-vin02t:1120_2": "andhānaṃ viya icchitapadesokkamanaṃ vipassanākāle icchiticchitadhammabhāvanā natthi,",
  "tika-vin02t:1120_3": "te yathāpariggahitadhammamatteyeva vipassanaṃ vaḍḍhenti. Lokiyābhiññappattā pana",
  "tika-vin02t:1120_4": "pakatisāvakā yena mukhena vipassanaṃ ārabhanti, tato aññenapi vipassanaṃ vitthārikaṃ",
  "tika-vin02t:1120_5": "kātuṃ sakkonti vipulañāṇattā. Mahāsāvakā abhinīhārasampannattā tato sātisayaṃ vipassanaṃ",
  "tika-vin02t:1120_6": "vitthārikaṃ kātuṃ sakkonti. Aggasāvakesu dutiyo abhinīhārasampattiyā samādhānassa",
  "tika-vin02t:1120_7": "sātisayattā vipassanaṃ tatopi vitthārikaṃ karoti. Paṭhamo pana tatopi mahāpaññatāya",
  "tika-vin02t:1120_8": "sāvakehi asādhāraṇaṃ katvā vipassanaṃ vitthārikaṃ karoti. Paccekabuddhā tehipi mahābhinīhāratāya",
  "tika-vin02t:1120_9": "attano abhinīhārānurūpaṃ tatopi vitthārikaṃ vipassanaṃ karonti. Buddhānaṃ sammadeva",
  "tika-vin02t:1120_10": "paripūritapaññāpāramīpabhāvitā sabbaññutaññāṇādhigamassa anurūpā yathā nāma katavālavedhaparicayena",
  "tika-vin02t:1120_11": "sarabhaṅgasadisena dhanuggahena khitto saro antarā rukkhalatādīsu asajjamāno lakkheyeva",
  "tika-vin02t:1120_12": "patati, na sajjati na virajjati, evaṃ antarā asajjamānā avirajjamānā vipassanā sammasanīyadhammesu",
  "tika-vin02t:1120_13": "yāthāvato nānānayehi pavattati, yaṃ “mahāvajirañāṇa”nti vuccati.",
  "tika-vin02t:1121_0": "Etesu ca sukkhavipassakānaṃ vipassanācāro khajjotappabhāsadiso, abhiññappattapakatisāvakānaṃ",
  "tika-vin02t:1121_1": "dīpappabhāsadiso, mahāsāvakānaṃ ukkāppabhāsadiso, aggasāvakānaṃ osadhitārakappabhāsadiso,",
  "tika-vin02t:1121_2": "paccekabuddhānaṃ candappabhāsadiso, sammāsambuddhānaṃ rasmisahassapaṭimaṇḍitasaradasūriyamaṇḍalasadiso",
  "tika-vin02t:1121_3": "hutvā upaṭṭhāti. Tathā sukkhavipassakānaṃ vipassanācāro andhānaṃ yaṭṭhikoṭiyā gamanasadiso,",
  "tika-vin02t:1121_4": "lokiyābhiññappattapakatisāvakānaṃ daṇḍakasetugamanasadiso, mahāsāvakānaṃ jaṅghasetugamanasadiso,",
  "tika-vin02t:1121_5": "aggasāvakānaṃ sakaṭasetugamanasadiso, paccekabuddhānaṃ mahājaṅghamaggagamanasadiso,",
  "tika-vin02t:1121_6": "sammāsambuddhānaṃ mahāsakaṭamaggagamanasadiso. Tathā buddhānaṃ paccekabuddhānañca",
  "tika-vin02t:1121_7": "vipassanā cintāmayañāṇasaṃvaḍḍhitattā sayambhūñāṇabhūtā, itaresaṃ sutamayañāṇasaṃvaḍḍhitattā",
  "tika-vin02t:1121_8": "paropadesasambhūtāti veditabbā.",
  "tika-vin02t:1122": "Idāni ubhinnampi therānaṃ pubbayogaṃ dassetuṃ “atīte kirā”tiādimāha. Taṃ sabbaṃ uttānatthameva.",
  "tika-vin02t:1123_0": "63. Giribbajanagaranti samantā pabbataparikkhittaṃ vajasadisaṃ hutvā tiṭṭhatīti giribbajanti",
  "tika-vin02t:1123_1": "evaṃladdhanāmaṃ rājagahanagaraṃ. Usūyanakiriyāya kammabhāvaṃ sandhāya “upayogatthe vā”ti vuttaṃ.",
  "tika-vin02t:1124": "Sāriputtamoggallānapabbajjākathāvaṇṇanā niṭṭhitā.",
  "tika-vin02t:1125": "Upajjhāyavattakathāvaṇṇanā",
  "tika-vin02t:1126_0": "64. Vajjāvajjaṃ upanijjhāyatīti upajjhāyo, natthi upajjhāyo etesanti anupajjhāyakā.",
  "tika-vin02t:1126_1": "Tenāha “vajjāvajjaṃ upanijjhāyakena garunā virahitā”ti. Tattha vajjāvajjanti khuddakaṃ",
  "tika-vin02t:1126_2": "mahantañca vajjaṃ. Vuddhiattho hi ayamakāro “phalāphala”ntiādīsu viya. Uttiṭṭhapattanti",
  "tika-vin02t:1126_3": "ettha ucchiṭṭha-saddasamānattho uttiṭṭha-saddo. Tenevāha “tasmiñhi manussā ucchiṭṭhasaññino,",
  "tika-vin02t:1126_4": "tasmā uttiṭṭhapattanti vutta”nti. Piṇḍāya caraṇakapattanti iminā pana pattassa sarūpadassanamukhena",
  "tika-vin02t:1126_5": "ucchiṭṭhakappanāya kāraṇaṃ vibhāvitaṃ. Tasminti tasmiṃ piṇḍāya caraṇakapatte.",
  "tika-vin02t:1127_0": "65. Sagāravā sappatissāti ettha garubhāvo gāravaṃ, pāsāṇacchattaṃ viya garukaraṇīyatā.",
  "tika-vin02t:1127_1": "Saha gāravenāti sagāravā. Garunā kismiñci vutte gāravavasena patissavanaṃ patisso,",
  "tika-vin02t:1127_2": "patissavabhūtaṃ taṃsabhāgañca yaṃkiñci gāravanti attho. Saha patissenāti sappatissā,",
  "tika-vin02t:1127_3": "ovādaṃ sampaṭicchantāti attho. Patissīyatīti vā patisso, garukātabbo. Tena saha patissenāti",
  "tika-vin02t:1127_4": "sappatissā. Aṭṭhakathāyaṃ pana byañjanavicāraṃ akatvā atthamattameva dassetuṃ “garukabhāvañceva",
  "tika-vin02t:1127_5": "jeṭṭhakabhāvañca upaṭṭhapetvā”ti vuttaṃ. Sāhūti sādhu. Lahūti agaru, mama tuyhaṃ",
  "tika-vin02t:1127_6": "upajjhāyabhāve bhāriyaṃ nāma natthīti attho. Opāyikanti upāyapaṭisaṃyuttaṃ te upajjhāyaggahaṇaṃ",
  "tika-vin02t:1127_7": "iminā upāyena tvaṃ me ito paṭṭhāya bhāro jātosīti vuttaṃ hoti. Patirūpanti anurūpaṃ",
  "tika-vin02t:1127_8": "tava upajjhāyaggahaṇanti attho. Pāsādikenāti pasādāvahena kāyavacīpayogena. Sampādehīti",
  "tika-vin02t:1127_9": "tividhasikkhaṃ nipphādehīti attho. Kāyena vāti hatthamuddādiṃ dassento kāyena vā",
  "tika-vin02t:1127_10": "viññāpeti. Gahito tayā…pe… viññāpetīti “sāhū”tiādīsu ekaṃ vadantoyeva imamatthaṃ",
  "tika-vin02t:1127_11": "viññāpetīti vuccati. Tenevāha “idameva hī”tiādi. Sādhūti sampaṭicchanaṃ sandhāyāti",
  "tika-vin02t:1127_12": "upajjhāyena “sāhū”ti vutte saddhivihārikassa “sādhū”ti sampaṭicchanavacanaṃ sandhāya.",
  "tika-vin02t:1127_13": "Kasmā nappamāṇanti āha “āyācanadānamattena hī”tiādi, saddhivihārikassa “upajjhāyo",
  "tika-vin02t:1127_14": "me, bhante, hohī”ti āyācanamattena, upajjhāyassa ca “sāhū”tiādinā dānavacanamattenāti",
  "tika-vin02t:1127_15": "attho. Na ettha sampaṭicchanaṃ aṅganti saddhivihārikassa sampaṭicchanavacanaṃ ettha",
  "tika-vin02t:1127_16": "upajjhāyaggahaṇe aṅgaṃ na hoti.",
  "tika-vin02t:1128_0": "66. Sammāvattanāti sammāpavatti. Assāti saddhivihārikassa. Tādisameva mukhadhovanodakaṃ",
  "tika-vin02t:1128_1": "dātabbanti utumhi sarīrasabhāve ca ekākāre tādisameva dātabbaṃ. Dve cīvarānīti pārupanaṃ",
  "tika-vin02t:1128_2": "saṅghāṭiñca sandhāya vadati. Yadi evaṃ “saṅghāṭiyo”ti kasmā vuttanti āha “sabbañhi",
  "tika-vin02t:1128_3": "cīvaraṃ saṅghaṭitattā saṅghāṭīti vuccatī”ti. Padavītihārehīti ettha padaṃ vītiharati",
  "tika-vin02t:1128_4": "etthāti padavītihāro, padavītiharaṇaṭṭhānaṃ dūtavilambitaṃ akatvā samagamane dvinnaṃ",
  "tika-vin02t:1128_5": "padānaṃ antare muṭṭhiratanamattaṃ. Padānaṃ vā vītiharaṇaṃ abhimukhaṃ haritvā nikkhepo",
  "tika-vin02t:1128_6": "padavītihāroti evamettha attho daṭṭhabbo. Ito paṭṭhāyāti “na upajjhāyassa bhaṇamānassā”ti",
  "tika-vin02t:1128_7": "ettha vutta na-kārato paṭṭhāya. Sabbattha dukkaṭāpatti veditabbāti “īdisesu gilānopi",
  "tika-vin02t:1128_8": "na muccatī”ti dassanatthaṃ vuttaṃ. Aññampi hi yathāvuttaṃ upajjhāyavattaṃ anādariyena",
  "tika-vin02t:1128_9": "akarontassa agilānassa vattabhede sabbattha dukkaṭameva. Teneva vakkhati “agilānena",
  "tika-vin02t:1128_10": "hi saddhivihārikena saṭṭhivassenapi sabbaṃ upajjhāyavattaṃ kātabbaṃ, anādarena akarontassa",
  "tika-vin02t:1128_11": "vattabhede dukkaṭaṃ. Na-kārapaṭisaṃyuttesu pana padesu gilānassapi paṭikkhittakiriyaṃ",
  "tika-vin02t:1128_12": "karontassa dukkaṭamevā”ti. Āpattiyā āsannavācanti āpattijanakameva vacanaṃ sandhāya",
  "tika-vin02t:1128_13": "vadati. Yāya hi vācāya āpattiṃ āpajjati, sā vācā tassā āpattiyā āsannāti vuccati.",
  "tika-vin02t:1129_0": "Cīvarena pattaṃ veṭhetvāti ettha “uttarāsaṅgassa ekena kaṇṇena veṭhetvā”ti gaṇṭhipadesu",
  "tika-vin02t:1129_1": "vuttaṃ. Gāmeti gāmapariyāpanne tādise kismiñci padese. Antaraghareti antogehe. Paṭikkamaneti",
  "tika-vin02t:1129_2": "āsanasālāyaṃ. Tikkhattuṃ pānīyena pucchitabboti sambandho, ādimhi majjhe anteti evaṃ",
  "tika-vin02t:1129_3": "tikkhattuṃ pucchitabboti attho. Upakaṭṭhoti āsanno. Dhotavālikāyāti nirajāya parisuddhavālikāya.",
  "tika-vin02t:1129_4": "Sace pahotīti vuttamevatthaṃ vibhāveti “na kenaci gelaññena abhibhūto hotī”ti. Pariveṇaṃ",
  "tika-vin02t:1129_5": "gantvāti upajjhāyassa pariveṇaṃ gantvā.",
  "tika-vin02t:1130": "Upajjhāyavattakathāvaṇṇanā niṭṭhitā.",
  "tika-vin02t:1131": "67. Saddhivihārikavattakathā uttānatthāyeva.",
  "tika-vin02t:1132": "Nasammāvattanādikathāvaṇṇanā",
  "tika-vin02t:1133_0": "68. Nasammāvattanādikathāyaṃ gehassitapemanti “pitā me aya”nti evaṃ uppannapemaṃ.",
  "tika-vin02t:1133_1": "Upajjhāyamhi pitucittupaṭṭhānameva hi idha gehassitapemaṃ nāma. Na hi idaṃ akusalapakkhiyaṃ",
  "tika-vin02t:1133_2": "gehassitapemaṃ sandhāya vuttaṃ paṭividdhasaccānaṃ pahīnānugedhānaṃ tadasambhavato,",
  "tika-vin02t:1133_3": "na ca bhagavā bhikkhū saṃkilese niyojeti, gehassitapemasadisattā pana pemamukhena",
  "tika-vin02t:1133_4": "mettāsineho idha vuttoti veditabbaṃ. “Tesu eko vattasampanno bhikkhu…pe… tesaṃ anāpattī”ti",
  "tika-vin02t:1133_5": "vacanato sace eko vattasampanno bhikkhu “bhante, tumhe appossukkā hotha, ahaṃ tumhākaṃ",
  "tika-vin02t:1133_6": "saddhivihārikaṃ antevāsikaṃ vā gilānaṃ upaṭṭhahissāmi, ovaditabbaṃ ovadissāmi, iti",
  "tika-vin02t:1133_7": "karaṇīyesu ussukkaṃ āpajjissāmī”ti vadati, te eva vā saddhivihārikādayo “bhante,",
  "tika-vin02t:1133_8": "tumhe kevalaṃ appossukkā hothā”ti vadanti, vattaṃ vā na sādiyanti, tato paṭṭhāya",
  "tika-vin02t:1133_9": "ācariyupajjhāyānaṃ anāpattīti vadanti. Sesamettha uttānameva.",
  "tika-vin02t:1134": "Nasammāvattanādikathāvaṇṇanā niṭṭhitā.",
  "tika-vin02t:1135": "Rādhabrāhmaṇavatthukathāvaṇṇanā",
  "tika-vin02t:1136_0": "69. Rādhabrāhmaṇavatthumhi kiso ahosīti khādituṃ vā bhuñjituṃ vā asakkonto tanuko",
  "tika-vin02t:1136_1": "ahosi appamaṃsalohito. Uppaṇḍuppaṇḍukajātoti sañjātuppaṇḍuppaṇḍukabhāvo paṇḍupalāsappaṭibhāgo.",
  "tika-vin02t:1136_2": "Dhamanisanthatagattoti pariyādinnamaṃsalohitattā sirājāleneva santharitagatto. Adhikāranti",
  "tika-vin02t:1136_3": "adhikiriyaṃ, sakkāranti vuttaṃ hoti. Kataṃ jānantīti kataññuno, kataṃ pākaṭaṃ katvā",
  "tika-vin02t:1136_4": "jānantīti katavedino. Kiṃ pana thero bhagavatā bārāṇasiyaṃ tīhi saraṇagamanehi anuññātaṃ",
  "tika-vin02t:1136_5": "pabbajjaṃ upasampadañca na jānātīti? No na jānāti. Yadi evaṃ “kathāhaṃ, bhante, taṃ",
  "tika-vin02t:1136_6": "brāhmaṇaṃ pabbājemi upasampādemī”ti kasmā āhāti imaṃ anuyogaṃ sandhāyāha “kiñcāpi",
  "tika-vin02t:1136_7": "āyasmā sāriputto”tiādi. Parimaṇḍalehīti paripuṇṇehi. Aññathā vā vattabbaṃ aññathā",
  "tika-vin02t:1136_8": "vadatīti “bhante”ti vattabbaṃ “bandhe”ti vadati.",
  "tika-vin02t:1137_0": "71-73. Samanantarāti anantaraṃ. Paṇṇattivītikkamaṃ karotīti sikkhāpadavītikkamaṃ",
  "tika-vin02t:1137_1": "karoti. Attabhāvapariharaṇatthaṃ nissīyantīti nissayā, piṇḍiyālopabhojanādikā cattāro",
  "tika-vin02t:1137_2": "paccayā. Tattha piṇḍiyālopabhojananti jaṅghapiṇḍiyabalena caritvā ālopamattaṃ laddhabhojanaṃ.",
  "tika-vin02t:1137_3": "Atirekalābhoti “piṇḍiyālopabhojanaṃ nissāyā”ti evaṃ vuttabhikkhāhāralābhato adhikalābho",
  "tika-vin02t:1137_4": "saṅghabhattādi. Tattha sakalassa saṅghassa dātabbabhattaṃ saṅghabhattaṃ. Katipaye",
  "tika-vin02t:1137_5": "bhikkhū uddisitvā dātabbabhattaṃ uddesabhattaṃ. Nimantetvā dātabbabhattaṃ nimantanaṃ.",
  "tika-vin02t:1137_6": "Salākaṃ gāhāpetvā dātabbabhattaṃ salākabhattaṃ. Ekasmiṃ pakkhe ekadivasaṃ dātabbabhattaṃ",
  "tika-vin02t:1137_7": "pakkhikaṃ. Uposathe dātabbabhattaṃ uposathikaṃ. Pāṭipadadivase dātabbabhattaṃ pāṭipadikaṃ.",
  "tika-vin02t:1137_8": "Vitthārakathā nesaṃ senāsanakkhandhakavaṇṇanāyaṃ āvi bhavissati.",
  "tika-vin02t:1138": "Vihāroti pākāraparicchinno sakalo āvāso. Aḍḍhayogoti",
  "tika-vin02t:1139_0": "Dīghapāsādo. Garuḷasaṇṭhānapāsādotipi vadanti. Pāsādoti caturassapāsādo. Hammiyanti",
  "tika-vin02t:1139_1": "muṇḍacchadanapāsādo. Apare pana bhaṇanti “vihāro nāma dīghamukhapāsādo, aḍḍhayogo",
  "tika-vin02t:1139_2": "ekapassacchadanakasenāsanaṃ, tassa kira ekapasse bhitti uccatarā hoti, itarapasse",
  "tika-vin02t:1139_3": "nīcā, tena taṃ ekapassacchadanakaṃ hoti, pāsādo āyatacaturassapāsādo, hammiyaṃ muṇḍacchadanaṃ",
  "tika-vin02t:1139_4": "candikaṅgaṇayutta”nti. Guhāti pabbataguhā. Pūtimuttanti yaṃ kiñci muttaṃ. Yathā suvaṇṇavaṇṇopi",
  "tika-vin02t:1139_5": "kāyo “pūtikāyo”ti vuccati, evaṃ abhinavampi muttaṃ pūtimuttameva. Sesamettha uttānatthameva.",
  "tika-vin02t:1140": "Rādhabrāhmaṇavatthukathāvaṇṇanā niṭṭhitā.",
  "tika-vin02t:1141": "Ācariyavattakathāvaṇṇanā",
  "tika-vin02t:1142_0": "75. Upasenavatthumhi āciṇṇanti caritaṃ vattaṃ anudhammatā. Kacci bhikkhu khamanīyanti",
  "tika-vin02t:1142_1": "bhikkhu kacci tuyhaṃ idaṃ catucakkaṃ navadvāraṃ sarīrayantaṃ khamanīyaṃ sakkā khamituṃ",
  "tika-vin02t:1142_2": "sahituṃ pariharituṃ, na kiñci dukkhaṃ uppādetīti. Kacci yāpanīyanti kacci sabbakiccesu",
  "tika-vin02t:1142_3": "yāpetuṃ sakkā, na kiñci antarāyaṃ dassetīti. Jānantāpi tathāgatātievamādi yaṃ parato",
  "tika-vin02t:1142_4": "“kati vassosi tvaṃ bhikkhū”tiādinā pucchi, tassa parihāradassanatthaṃ vuttaṃ. Tatrāyaṃ",
  "tika-vin02t:1142_5": "saṅkhepattho – tathāgatā nāma jānantāpi sace tādisaṃ pucchākāraṇaṃ hoti, pucchanti.",
  "tika-vin02t:1142_6": "Sace pana tādisaṃ pucchākāraṇaṃ natthi, jānantāpi na pucchanti. Yasmā pana buddhānaṃ",
  "tika-vin02t:1142_7": "ajānanaṃ nāma natthi, tasmā “ajānantāpī”ti na vuttaṃ. Kālaṃ viditvā pucchantīti sace",
  "tika-vin02t:1142_8": "tassā pucchāya so kālo hoti, evaṃ taṃ kālaṃ viditvā pucchanti. Sace na hoti, evampi",
  "tika-vin02t:1142_9": "kālaṃ viditvāva na pucchanti. Evaṃ pucchantāpi ca atthasaṃhitaṃ tathāgatā pucchanti,",
  "tika-vin02t:1142_10": "yaṃ atthanissitaṃ kāraṇanissitaṃ, tadeva pucchanti, no anatthasaṃhitaṃ. Kasmā? Yasmā",
  "tika-vin02t:1142_11": "anatthasaṃhite setughāto tathāgatānaṃ. Setu vuccati maggo, maggeneva tādisassa vacanassa",
  "tika-vin02t:1142_12": "ghāto samucchedoti vuttaṃ hoti.",
  "tika-vin02t:1143_0": "Idāni atthasaṃhitanti ettha yaṃ atthanissitaṃ vacanaṃ tathāgatā pucchanti, taṃ dassento",
  "tika-vin02t:1143_1": "“dvīhi ākārehī”tiādimāha. Tattha ākārehīti kāraṇehi. Dhammaṃ vā desessāmāti aṭṭhuppattiyuttaṃ",
  "tika-vin02t:1143_2": "suttaṃ vā pubbacaritakāraṇayuttaṃ jātakaṃ vā kathayissāma. Sāvakānaṃ vā sikkhāpadaṃ",
  "tika-vin02t:1143_3": "paññapessāmāti sāvakānaṃ vā tāya pucchāya vītikkamaṃ pākaṭaṃ katvā garukaṃ vā lahukaṃ",
  "tika-vin02t:1143_4": "vā sikkhāpadaṃ paññapessāma āṇaṃ ṭhapessāma. Atilahunti atisīghaṃ.",
  "tika-vin02t:1144_0": "76. Aññatitthiyavatthumhi aññatitthiyapubboti pubbe aññatitthiyo bhūtoti aññatitthiyapubbo.",
  "tika-vin02t:1144_1": "Ettha ca titthaṃ jānitabbaṃ, titthakaro jānitabbo, titthiyā jānitabbā, titthiyasāvakā",
  "tika-vin02t:1144_2": "jānitabbā. Tattha titthaṃ nāma dvāsaṭṭhi diṭṭhiyo. Ettha hi sattā taranti uppilavanti",
  "tika-vin02t:1144_3": "ummujjanimujjaṃ karonti, tasmā “tittha”nti vuccanti. Tāsaṃ diṭṭhīnaṃ uppādetā titthakaro",
  "tika-vin02t:1144_4": "nāma pūraṇakassapādiko. Tassa laddhiṃ gahetvā pabbajitā titthiyā nāma. Te hi titthe",
  "tika-vin02t:1144_5": "jātāti titthiyā, yathāvuttaṃ vā diṭṭhigatasaṅkhātaṃ titthaṃ etesaṃ atthīti titthikā,",
  "tika-vin02t:1144_6": "titthikā eva titthiyā. Tesaṃ paccayadāyakā titthiyasāvakāti veditabbā. Sahadhammikaṃ",
  "tika-vin02t:1144_7": "vuccamānoti sahadhammikena vuccamāno, karaṇatthe upayogavacanaṃ. Pañcahi sahadhammikehi",
  "tika-vin02t:1144_8": "sikkhitabbattā, tesaṃ vā santakattā “sahadhammika”nti laddhanāmena buddhapaññattena",
  "tika-vin02t:1144_9": "sikkhāpadena vuccamānoti attho. Pasūroti tassa nāmaṃ. Paribbājakoti gihibandhanaṃ",
  "tika-vin02t:1144_10": "pahāya pabbajjupagato.",
  "tika-vin02t:1145_0": "Taṃyeva titthāyatananti ettha dvāsaṭṭhidiṭṭhisaṅkhātaṃ titthameva āyatananti titthāyatanaṃ,",
  "tika-vin02t:1145_1": "titthaṃ vā etesaṃ atthīti titthino, titthiyā, tesaṃ āyatanantipi titthāyatanaṃ. Āyatananti",
  "tika-vin02t:1145_2": "ca “assānaṃ kambojo āyatanaṃ, gunnaṃ dakkhiṇapatho āyatana”nti ettha sañjātiṭṭhānaṃ āyatanaṃ nāma.",
  "tika-vin02t:1146": "“Manorame āyatane, sevanti naṃ vihaṅgamā;",
  "tika-vin02t:1147": "Chāyaṃ chāyatthino yanti, phalatthaṃ phalabhojino”ti. –",
  "tika-vin02t:1148_0": "Ettha samosaraṇaṭṭhānaṃ. “Pañcimāni, bhikkhave, vimuttāyatanānī”ti ettha kāraṇaṃ,",
  "tika-vin02t:1148_1": "taṃ idha sabbampi labbhati. Sabbepi hi diṭṭhigatikā sañjāyamānā imāsuyeva dvāsaṭṭhiyā",
  "tika-vin02t:1148_2": "diṭṭhīsu sañjāyanti, samosaramānāpi etāsuyeva samosaranti sannipatanti, diṭṭhigatikabhāve",
  "tika-vin02t:1148_3": "ca nesaṃ imāyeva dvāsaṭṭhi diṭṭhiyo kāraṇaṃ, tasmā yathāvuttaṃ titthameva sañjātiādinā",
  "tika-vin02t:1148_4": "atthena āyatananti titthāyatanaṃ, tenevatthena titthīnaṃ āyatanantipi titthāyatanaṃ.",
  "tika-vin02t:1149_0": "Āyasmato nissāya vacchāmīti ettha āyasmatoti upayogatthe sāmivacanaṃ, āyasmantaṃ",
  "tika-vin02t:1149_1": "nissāya vasissāmīti attho. Byatto…pe… vuttalakkhaṇoyevāti parisupaṭṭhāpakabahussutaṃ",
  "tika-vin02t:1149_2": "sandhāya vadati. Pañcahupāli aṅgehītiādīsu yaṃ vattabbaṃ, taṃ parato āvi bhavissati.",
  "tika-vin02t:1150": "Ācariyavattakathāvaṇṇanā niṭṭhitā.",
  "tika-vin02t:1151": "Paṇāmanākhamāpanākathāvaṇṇanā",
  "tika-vin02t:1152_0": "80. Yaṃ pubbe lakkhaṇaṃ vuttanti sambandho, “teneva lakkhaṇena nissayantevāsikassa",
  "tika-vin02t:1152_1": "āpatti veditabbā”ti potthakesu pāṭho dissati, “na teneva lakkhaṇena nissayantevāsikassa",
  "tika-vin02t:1152_2": "āpatti veditabbā”ti evaṃ panettha pāṭho veditabbo. Saddhivihārikassa vuttalakkhaṇena",
  "tika-vin02t:1152_3": "nissayantevāsikassa āpatti na veditabbāti evaṃ panettha atthopi veditabbo. Aññathā",
  "tika-vin02t:1152_4": "“nissayantevāsikena hi yāva ācariyaṃ nissāya vasati, tāva sabbaṃ ācariyavattaṃ kātabba”nti",
  "tika-vin02t:1152_5": "idaṃ virujjheyya. Idañhi vacanaṃ nissayantevāsikassa amuttanissayasseva vattaṃ akarontassa",
  "tika-vin02t:1152_6": "āpattīti dīpeti. Tasmā saddhivihārikassa yathāvuttavattaṃ akarontassa nissayamuttakassa",
  "tika-vin02t:1152_7": "amuttakassapi āpatti, nissayantevāsikassa pana amuttanissayasseva āpattīti gahetabbaṃ.",
  "tika-vin02t:1152_8": "Teneva visuddhimaggepi ñātipalibodhakathāyaṃ –",
  "tika-vin02t:1153_0": "“Ñātīti vihāre ācariyupajjhāyasaddhivihārikaantevāsikasamānupajjhāyakasamānācariyakā,",
  "tika-vin02t:1153_1": "ghare mātā pitā bhaginī bhātāti evamādikā. Te gilānā imassa palibodhā honti, tasmā",
  "tika-vin02t:1153_2": "so palibodho upaṭṭhahitvā tesaṃ pākatikakaraṇena upacchinditabbo. Tattha upajjhāyo",
  "tika-vin02t:1153_3": "tāva gilāno sace lahuṃ na vuṭṭhāti, yāvajīvaṃ paṭijaggitabbo. Tathā pabbajjācariyo",
  "tika-vin02t:1153_4": "upasampadācariyo saddhivihāriko upasampāditapabbājitaantevāsikasamānupajjhāyakā ca.",
  "tika-vin02t:1153_5": "Nissayācariya uddesācariya nissayantevāsika uddesantevāsikasamānācariyakā pana yāva",
  "tika-vin02t:1153_6": "nissayauddesā anupacchinnā, tāva paṭijaggitabbā”ti –",
  "tika-vin02t:1154_0": "Vibhāgena vuttaṃ. Ayañca vibhāgo “teneva lakkhaṇena nissayantevāsikassa āpatti veditabbā”ti",
  "tika-vin02t:1154_1": "evaṃ pāṭhe sati na yujjeyya. Ayañhi pāṭho saddhivihārikassa viya nissayantevāsikassapi",
  "tika-vin02t:1154_2": "yathāvuttavattaṃ akarontassa nissayamuttakassa amuttakassapi āpattīti imamatthaṃ",
  "tika-vin02t:1154_3": "dīpeti, tasmā vuttanayenevettha pāṭho gahetabbo.",
  "tika-vin02t:1155": "Pabbajjaupasampadadhammantevāsikehi pana…pe… tāva vattaṃ kātabbanti pabbajjācariyaupasampadācariyadhammācariyānaṃ",
  "tika-vin02t:1156_0": "Etehi yathāvuttavattaṃ kātabbaṃ. Tattha yena sikkhāpadāni dinnāni, ayaṃ pabbajjācariyo.",
  "tika-vin02t:1156_1": "Yena upasampadakammavācā vuttā, ayaṃ upasampadācariyo. Yo uddesaṃ paripucchaṃ vā",
  "tika-vin02t:1156_2": "deti, ayaṃ dhammācariyoti veditabbaṃ. Sesamettha uttānameva.",
  "tika-vin02t:1157": "Paṇāmanākhamāpanākathāvaṇṇanā niṭṭhitā.",
  "tika-vin02t:1158": "Nissayapaṭippassaddhikathāvaṇṇanā",
  "tika-vin02t:1159_0": "83. Nissayapaṭippassaddhikathāyaṃ disaṃ gatoti puna āgantukāmo anāgantukāmo vā hutvā",
  "tika-vin02t:1159_1": "vāsatthāya kañci disaṃ gato. Bhikkhuno sabhāgatanti pesalabhāvaṃ. Oloketvāti upaparikkhitvā.",
  "tika-vin02t:1159_2": "Vibbhante…pe… tattha gantabbanti ettha sace kenaci karaṇīyena tadaheva gantuṃ asakkonto",
  "tika-vin02t:1159_3": "katipāhena gamissāmīti gamane saussāho hoti, rakkhatīti vadanti. Mā idha paṭikkamīti",
  "tika-vin02t:1159_4": "mā idha pavisi. Tatreva vasitabbanti tattheva nissayaṃ gahetvā vasitabbaṃ. Taṃyeva",
  "tika-vin02t:1159_5": "vihāraṃ…pe… vasituṃ vaṭṭatīti ettha upajjhāyena pariccattattā upajjhāyasamodhānaparihāro",
  "tika-vin02t:1159_6": "natthi, tasmā upajjhāyena samodhānagatassapi ācariyassa santike gahitanissayo na paṭippassambhati.",
  "tika-vin02t:1160_0": "Ācariyamhā nissayapaṭippassaddhīsu ācariyo pakkanto vā hotīti ettha “pakkantoti disaṃ",
  "tika-vin02t:1160_1": "gato”tiādinā upajjhāyassa pakkamane yo vinicchayo vutto, so tattha vuttanayeneva",
  "tika-vin02t:1160_2": "idhāpi sakkā viññātunti taṃ avatvā “koci ācariyo āpucchitvā pakkamatī”tiādinā aññoyeva",
  "tika-vin02t:1160_3": "nayo āraddho, ayañca nayo upajjhāyapakkamanepi veditabboyeva. Īdisesu hi ṭhānesu",
  "tika-vin02t:1160_4": "ekattha vuttalakkhaṇaṃ aññatthāpi daṭṭhabbaṃ. Sace dve leḍḍupāte atikkamitvā nivattati,",
  "tika-vin02t:1160_5": "paṭippassaddho hotīti ettha ettāvatā disāpakkanto nāma hotīti antevāsike anikkhittadhurepi",
  "tika-vin02t:1160_6": "nissayo paṭippassambhati. Ācariyupajjhāyā dve leḍḍupāte atikkamma aññasmiṃ vihāre",
  "tika-vin02t:1160_7": "vasantīti bahiupacārasīmāyaṃ antevāsikasaddhivihārikānaṃ vasanaṭṭhānato dve leḍḍupāte",
  "tika-vin02t:1160_8": "atikkamma aññasmiṃ senāsane vasanti, antoupacārasīmāyaṃ pana dve leḍḍupāte atikkamitvāpi",
  "tika-vin02t:1160_9": "vasato nissayo na paṭippassambhati. “Sacepi ācariyo muñcitukāmova hutvā nissayapaṇāmanāya",
  "tika-vin02t:1160_10": "paṇāmetī”tiādi sabbaṃ upajjhāyassa āṇattiyampi veditabbaṃ. Sesamettha uttānameva.",
  "tika-vin02t:1161": "Nissayapaṭippassaddhikathāvaṇṇanā niṭṭhitā.",
  "tika-vin02t:1162": "Upasampādetabbapañcakakathāvaṇṇanā",
  "tika-vin02t:1163": "84. Pañcahi, bhikkhave, aṅgehi samannāgatenātiādīsu na sāmaṇero upaṭṭhāpetabboti upajjhāyena hutvā sāmaṇero na gahetabbo. Ayamattho aṅguttaranikāyaṭṭhakathāyaṃ vuttoyeva.",
  "tika-vin02t:1164": "“Attānameva paṭhamaṃ, patirūpe nivesaye;",
  "tika-vin02t:1165": "Athaññamanusāseyya, na kilisseyya paṇḍito”ti. –",
  "tika-vin02t:1166_0": "Imassa anurūpavasena paṭhamaṃ tāva attasampattiyaṃ niyojetuṃ “na asekkhena sīlakkhandhenā”tiādi",
  "tika-vin02t:1166_1": "vuttaṃ, na āpattiaṅgavasena. Tattha asekkhena sīlakkhandhenāti asekkhassa sīlakkhandho",
  "tika-vin02t:1166_2": "asekkho sīlakkhandho nāma. Asekkhassa ayanti hi asekkho, sīlakkhandho. Evaṃ sabbattha.",
  "tika-vin02t:1166_3": "Evañca katvā vimuttiñāṇadassanasaṅkhātassa paccavekkhaṇañāṇassapi asekkhatā upapannā.",
  "tika-vin02t:1166_4": "Asekkhasīlanti ca na maggaphalameva adhippetaṃ, atha kho yaṃkiñci asekkhasantāne",
  "tika-vin02t:1166_5": "pavattasīlaṃ lokiyalokuttaramissakassa sīlassa idhādhippetattā. Samādhikkhandhādīsupi",
  "tika-vin02t:1166_6": "vimuttikkhandhapariyosānesu ayameva nayo. Tasmā yathā sīlasamādhipaññakkhandhā missakā",
  "tika-vin02t:1166_7": "adhippetā, evaṃ vimuttikkhandhopīti tadaṅgavimuttiādayopi veditabbā, na paṭippassaddhivimutti",
  "tika-vin02t:1166_8": "eva. Vimuttiñāṇadassanaṃ pana lokiyameva. Teneva saṃyuttanikāyaṭṭhakathāyaṃ vuttaṃ",
  "tika-vin02t:1166_9": "“purimehi catūhi padehi lokiyalokuttarasīlasamādhipaññāvimuttiyo kathitā, vimuttiñāṇadassanaṃ",
  "tika-vin02t:1166_10": "paccavekkhaṇañāṇaṃ hoti, taṃ lokiyamevā”ti.",
  "tika-vin02t:1167_0": "Assaddhotiādīsu tīsu vatthūsu saddhā etassa natthīti assaddho. Sukkapakkhe saddahatīti",
  "tika-vin02t:1167_1": "saddho, saddhā vā etassa atthītipi saddho. Natthi etassa hirīti ahiriko, akusalasamāpattiyā",
  "tika-vin02t:1167_2": "ajigucchamānassetaṃ adhivacanaṃ. Hirī etassa atthīti hirimā. Na ottappatīti anottappī,",
  "tika-vin02t:1167_3": "akusalasamāpattiyā na bhāyatīti vuttaṃ hoti. Tabbiparīto ottappī. Kucchitaṃ sīdatīti",
  "tika-vin02t:1167_4": "kusīto, hīnavīriyassetaṃ adhivacanaṃ. Āraddhaṃ vīriyaṃ etassāti āraddhavīriyo, sammappadhānayuttassetaṃ",
  "tika-vin02t:1167_5": "adhivacanaṃ. Muṭṭhā sati etassāti muṭṭhassati, naṭṭhassatīti vuttaṃ hoti. Upaṭṭhitā",
  "tika-vin02t:1167_6": "sati etassāti upaṭṭhitassati, niccaṃ ārammaṇābhimukhappavattasatissetaṃ adhivacanaṃ.",
  "tika-vin02t:1168_0": "Adhisīle sīlavipanno ca ajjhācāre ācāravipanno ca āpajjitvā avuṭṭhito. Sassatucchedasaṅkhātaṃ",
  "tika-vin02t:1168_1": "antaṃ gaṇhāti gāhayatīti vā antaggāhikā, micchādiṭṭhi. Purimāni dve padānīti “na",
  "tika-vin02t:1168_2": "paṭibalo hoti antevāsiṃ vā saddhivihāriṃ vā gilānaṃ upaṭṭhātuṃ vā upaṭṭhāpetuṃ vā,",
  "tika-vin02t:1168_3": "anabhirataṃ vūpakāsetuṃ vā vūpakāsāpetuṃ vā”ti imāni dve padāni.",
  "tika-vin02t:1169_0": "Abhivisiṭṭho uttamo samācāroti abhisamācāro, abhisamācārova sikkhitabbato sikkhāti",
  "tika-vin02t:1169_1": "ābhisamācārikā sikkhā, abhisamācāraṃ vā ārabbha paññattā sikkhā ābhisamācārikā. Maggabrahmacariyassa",
  "tika-vin02t:1169_2": "ādibhūtāti ādibrahmacariyakā, ubhatovibhaṅgapariyāpannasikkhāyetaṃ adhivacanaṃ. Teneva",
  "tika-vin02t:1169_3": "“ubhatovibhaṅgapariyāpannaṃ ādibrahmacariyakaṃ, khandhakavattapariyāpannaṃ ābhisamācārika”nti",
  "tika-vin02t:1169_4": "visuddhimagge vuttaṃ. Tasmā sekkhapaṇṇattiyanti ettha sikkhitabbato sabbāpi ubhatovibhaṅgapariyāpannā",
  "tika-vin02t:1169_5": "paṇṇattīti gahetabbā. Teneva gaṇṭhipadepi vuttaṃ “sekkhapaṇṇattiyanti pārājikamādiṃ",
  "tika-vin02t:1169_6": "katvā sikkhitabbasikkhāpadapaññattiya”nti. Sesamettha uttānatthameva.",
  "tika-vin02t:1170": "Upasampādetabbapañcakakathāvaṇṇanā niṭṭhitā.",
  "tika-vin02t:1171": "Aññatitthiyapubbavatthukathāvaṇṇanā",
  "tika-vin02t:1172_0": "86. Aññatitthiyavatthumhi ājīvako acelakoti duvidho naggaparibbājakoti āha “naggaparibbājakasseva",
  "tika-vin02t:1172_1": "ājīvakassa vā”tiādi. Tattha ājīvako upari ekameva vatthaṃ upakacchake pavesetvā paridahati,",
  "tika-vin02t:1172_2": "heṭṭhā naggo. Acelako sabbena sabbaṃ naggoyeva.",
  "tika-vin02t:1173_0": "87. Āmisakiñcikkhasampadānaṃ nāma appamattakasseva deyyadhammassa anuppadānaṃ. Rūpūpajīvikāti",
  "tika-vin02t:1173_1": "attano rūpaṃyeva nissāya jīvantiyo. Vesiyā gocaro mittasanthavavasena upasaṅkamitabbaṭṭhānaṃ",
  "tika-vin02t:1173_2": "assāti vesiyāgocaro. Esa nayo sabbattha. Yobbanappattā yobbanātītā vāti ubhayenapi",
  "tika-vin02t:1173_3": "mahallikā anividdhakumāriyova vadati. Bhikkhuniyo nāma ussannabrahmacariyā, tathā",
  "tika-vin02t:1173_4": "bhikkhūpi. Tesaṃ aññamaññavisabhāgavatthubhāvato santhavavasena upasaṅkamane katipāheneva",
  "tika-vin02t:1173_5": "brahmacariyantarāyo siyāti āha “tāhi saddhiṃ khippameva vissāso hoti, tato sīlaṃ",
  "tika-vin02t:1173_6": "bhijjatī”ti. Sesamettha uttānameva.",
  "tika-vin02t:1174": "Aññatitthiyapubbavatthukathāvaṇṇanā niṭṭhitā.",
  "tika-vin02t:1175": "Pañcābādhavatthukathāvaṇṇanā",
  "tika-vin02t:1176_0": "88. Pañcābādhavatthumhi nakhapiṭṭhippamāṇanti ettha “kaniṭṭhaṅgulinakhapiṭṭhi adhippetā”ti",
  "tika-vin02t:1176_1": "tīsupi gaṇṭhipadesu vuttaṃ. “Tañce nakhapiṭṭhippamāṇampi vaḍḍhanakapakkhe ṭhitaṃ",
  "tika-vin02t:1176_2": "hoti, na pabbājetabbo”ti iminā sāmaññato lakkhaṇaṃ dassitaṃ, tasmā yattha katthaci",
  "tika-vin02t:1176_3": "sarīrāvayavesu nakhapiṭṭhippamāṇaṃ vaḍḍhanakapakkhe ṭhitañce, na vaṭṭatīti siddhaṃ.",
  "tika-vin02t:1176_4": "Evañca sati nakhapiṭṭhippamāṇampi avaḍḍhanakapakkhe ṭhitañce, sabbattha vaṭṭatīti",
  "tika-vin02t:1176_5": "āpannaṃ, tañca na sāmaññato adhippetanti padesaviseseyeva niyametvā dassento “sace",
  "tika-vin02t:1176_6": "panā”tiādimāha. Sace hi avisesena nakhapiṭṭhippamāṇaṃ avaḍḍhanakapakkhe ṭhitaṃ vaṭṭeyya,",
  "tika-vin02t:1176_7": "“nivāsanapārupanehi pakatipaacchanne ṭhāne”ti padesaniyamaṃ na kareyya, tasmā nivāsanapārupanehi",
  "tika-vin02t:1176_8": "pakatipaṭicchannaṭṭhānato aññattha nakhapiṭṭhippamāṇaṃ avaḍḍhanakapakkhe ṭhitampi",
  "tika-vin02t:1176_9": "na vaṭṭatīti siddhaṃ, nakhapiṭṭhippamāṇato khuddakataraṃ pana avaḍḍhanakapakkhe vaḍḍhanakapakkhe",
  "tika-vin02t:1176_10": "vā ṭhitaṃ hotu, vaṭṭati nakhapiṭṭhippamāṇato khuddakatarassa vaḍḍhanakapakkhe avaḍḍhanakapakkhe",
  "tika-vin02t:1176_11": "vā ṭhitassa mukhādīsuyeva paṭikkhittattā.",
  "tika-vin02t:1177_0": "Gaṇḍepi imināva nayena vinicchayo veditabbo. Tattha pana mukhādīsu kolaṭṭhimattato",
  "tika-vin02t:1177_1": "khuddakataropi gaṇḍo na vaṭṭatīti visuṃ na dassito. “Mukhādike appaṭicchannaṭṭhāne",
  "tika-vin02t:1177_2": "avaḍḍhanakapakkhe ṭhitopi na vaṭṭatī”ti ettakameva hi tattha vuttaṃ, tathāpi kuṭṭhe",
  "tika-vin02t:1177_3": "vuttanayena mukhādīsu kolaṭṭhippamāṇato khuddakataropi gaṇḍo na vaṭṭatīti viññāyati,",
  "tika-vin02t:1177_4": "tasmā avaḍḍhanakapakkhe ṭhitopīti ettha pi-saddo avuttasampiṇḍanattho. Tena kolaṭṭhimattato",
  "tika-vin02t:1177_5": "khuddakataropi na vaṭṭatīti ayamattho dassitoyevāti ayamamhākaṃ khanti. Pakativaṇṇe",
  "tika-vin02t:1177_6": "jāteti rogahetukassa vikāravaṇṇassa abhāvaṃ sandhāya vuttaṃ. Kolaṭṭhimattakoti badaraṭṭhippamāṇo.",
  "tika-vin02t:1177_7": "Suchaviṃ kāretvāti sañjātachaviṃ kāretvā. “Sañchaviṃ kāretvā”tipi pāṭho, vijjamānachaviṃ",
  "tika-vin02t:1177_8": "kāretvāti attho. Padumapuṇḍarīkapattavaṇṇanti rattapadumasetapadumavasena padumapattavaṇṇaṃ.",
  "tika-vin02t:1177_9": "Sosabyādhīti khayarogo.",
  "tika-vin02t:1178": "Pañcābādhavatthukathāvaṇṇanā niṭṭhitā.",
  "tika-vin02t:1179": "Rājabhaṭādivatthukathāvaṇṇanā",
  "tika-vin02t:1180_0": "90-96. Rājabhaṭādivatthūsu āhaṃsūti manussā vadiṃsu. Tasmā…pe… evamāhāti yasmā sayaṃ",
  "tika-vin02t:1180_1": "dhammassāmī, tasmā bhikkhūhi apabbājitabbaṃ coraṃ aṅgulimālaṃ pabbājetvā āyatiṃ akaraṇatthāya",
  "tika-vin02t:1180_2": "bhikkhūnaṃ sikkhāpadaṃ paññapento “na, bhikkhave, dhajabandho coro pabbājetabbo,",
  "tika-vin02t:1180_3": "yo pabbājeyya, āpatti dukkaṭassā”ti āha. Uparamantīti viramanti nivattanti. Bhinditvāti",
  "tika-vin02t:1180_4": "andubandhanaṃ bhinditvā. Chinditvāti saṅkhalikabandhanaṃ chinditvā. Muñcitvāti rajjubandhanaṃ",
  "tika-vin02t:1180_5": "muñcitvā. Vivaritvāti gāmabandhanādīsu gāmadvārādīni vivaritvā. Apassamānānaṃ vā",
  "tika-vin02t:1180_6": "palāyatīti purisaguttiyaṃ purisānaṃ apassamānānaṃ palāyati. Upaḍḍhupaḍḍhanti thokaṃ thokaṃ.",
  "tika-vin02t:1181_0": "97. Abhisekādīsu bandhanāgārādīni sodhenti, taṃ sandhāyāha “sabbasādhāraṇena vā nayenā”ti.",
  "tika-vin02t:1181_1": "Sace sayameva paṇṇaṃ āropenti, na vaṭṭatīti tā bhujissitthiyo “mayampi dāsiyo homā”ti",
  "tika-vin02t:1181_2": "sayameva dāsipaṇṇaṃ likhāpenti, na vaṭṭati. Takkaṃ sīse āsittakasadisāva hontīti",
  "tika-vin02t:1181_3": "yathā adāse karontā takkena sīsaṃ dhovitvā adāsaṃ karonti, evaṃ ārāmikavacanena dinnattā",
  "tika-vin02t:1181_4": "adāsāva teti adhippāyo. Takkāsiñcanaṃ pana sīhaḷadīpe cārittanti vadanti. Neva pabbājetabboti",
  "tika-vin02t:1181_5": "vuttanti kappiyavacanena dinnepi saṅghassa ārāmikadāsattā evaṃ vuttaṃ. Nissāmikadāso",
  "tika-vin02t:1181_6": "nāma yassa sāmikā saputtadārādayo matā honti, na koci tassa pariggāhako, sopi pabbājetuṃ",
  "tika-vin02t:1181_7": "na vaṭṭati, taṃ pana attanāpi bhujissaṃ kātuṃ vaṭṭati. Ye vā pana tasmiṃ raṭṭhe sāmino,",
  "tika-vin02t:1181_8": "tehipi kārāpetuṃ vaṭṭati. “Devadāsiputtaṃ pabbājetuṃ vaṭṭatī”ti tīsu gaṇṭhipadesu",
  "tika-vin02t:1181_9": "vuttaṃ. Dāsassa pabbajitvā attano sāmike disvā palāyantassa āpatti natthīti vadanti.",
  "tika-vin02t:1181_10": "Sesaṃ sabbattha uttānameva.",
  "tika-vin02t:1182": "Rājabhaṭādivatthukathāvaṇṇanā niṭṭhitā.",
  "tika-vin02t:1183": "Nissayamuccanakakathāvaṇṇanā",
  "tika-vin02t:1184_0": "103. Nissayamuccanakassa vattesu pañcakachakkesu pana ubhayāni kho pana…pe… anubyañjanasoti",
  "tika-vin02t:1184_1": "ettha “sabbopi cāyaṃ pabhedo mātikāṭṭhakathāyaṃ ñātāyaṃ ñāto hotī”ti tīsupi gaṇṭhipadesu",
  "tika-vin02t:1184_2": "vuttaṃ. Āpattiṃ jānātītiādīsu ca “pāṭhe avattamānepi ‘idaṃ nāma katvā idaṃ āpajjatī’ti",
  "tika-vin02t:1184_3": "jānāti ce, vaṭṭatī”ti tattheva vuttaṃ. Tañca kho pubbe pāṭhe paguṇe kateti gahetabbanti",
  "tika-vin02t:1184_4": "ca ācariyupajjhāyānampi eseva nayoti ca keci vadanti. Sesamettha uttānameva.",
  "tika-vin02t:1185": "Nissayamuccanakakathāvaṇṇanā niṭṭhitā.",
  "tika-vin02t:1186": "Rāhulavatthukathāvaṇṇanā",
  "tika-vin02t:1187_0": "105. Rāhulavatthumhi tattheva vihariṃsūti sabbepi te arahattaṃ pattakālato paṭṭhāya",
  "tika-vin02t:1187_1": "ariyā nāma majjhattāva hontīti rañño pahitasāsanaṃ dasabalassa anārocetvāva tattha",
  "tika-vin02t:1187_2": "vihariṃsu. Ekadivasaṃ jātaṃ kāḷudāyiṃ nāma amaccanti ayaṃ kira padumuttarabuddhakāle",
  "tika-vin02t:1187_3": "haṃsavatīnagare kulagehe nibbatto satthu dhammadesanaṃ suṇanto satthāraṃ ekaṃ bhikkhuṃ",
  "tika-vin02t:1187_4": "kulappasādakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ",
  "tika-vin02t:1187_5": "patthesi. So yāvajīvaṃ kusalaṃ katvā devamanussesu saṃsaranto amhākaṃ bodhisattassa",
  "tika-vin02t:1187_6": "mātukucchiyaṃ paṭisandhiggahaṇadivase kapilavatthusmiṃyeva amaccagehe paṭisandhiṃ",
  "tika-vin02t:1187_7": "gaṇhi. Jātadivase bodhisattena saddhiṃyeva jātoti taṃ divasaṃyeva dukūlacumbaṭake",
  "tika-vin02t:1187_8": "nipajjāpetvā bodhisattassa upaṭṭhānatthāya nayiṃsu. Bodhisattena hi saddhiṃ bodhirukkho",
  "tika-vin02t:1187_9": "rāhulamātā catasso nidhikumbhiyo ārohaniyahatthī kaṇḍako channo kāḷudāyīti ime satta",
  "tika-vin02t:1187_10": "ekadivase jātattā sahajātā nāma ahesuṃ. Athassa nāmaggahaṇadivase sakalanagarassa",
  "tika-vin02t:1187_11": "udaggacittadivase jātoti udāyītveva nāmaṃ akaṃsu. Thokaṃ kāḷadhātukattā pana kāḷudāyī",
  "tika-vin02t:1187_12": "nāma jāto. So bodhisattena saddhiṃ kumārakīḷaṃ kīḷanto vuddhiṃ agamāsi.",
  "tika-vin02t:1188": "Saṭṭhimattāhi gāthāhīti –",
  "tika-vin02t:1189": "“Aṅgārino dāni dumā bhadante;",
  "tika-vin02t:1190": "Phalesino chadanaṃ vippahāya;",
  "tika-vin02t:1191": "Te accimantova pabhāsayanti;",
  "tika-vin02t:1192": "Samayo mahāvīra bhāgīrasānaṃ.",
  "tika-vin02t:1193": "“Nātisītaṃ nātiuṇhaṃ, nātidubbhikkhachātakaṃ;",
  "tika-vin02t:1194": "Saddalā haritā bhūmi, esa kālo mahāmunī”ti. –",
  "tika-vin02t:1195_0": "Ādikāhi saṭṭhimattāhi gāthāhi. “Pokkharavassanti pokkharapattavaṇṇamudaka”nti gaṇṭhipadesu",
  "tika-vin02t:1195_1": "vuttaṃ. Pokkharapattappamāṇaṃ majjhe uṭṭhahitvā anukkamena satapaṭalaṃ sahassapaṭalaṃ",
  "tika-vin02t:1195_2": "hutvā vassanakavassantipi vadanti. Tasmiṃ kira vassante temetukāmāva tementi, na",
  "tika-vin02t:1195_3": "itare. Ekopi rājā vā…pe… gato natthīti dhammadesanaṃ sutvā pakkantesu ñātīsu ekopi",
  "tika-vin02t:1195_4": "rājā vā rājamahāmatto vā “sve amhākaṃ bhikkhaṃ gaṇhathā”ti nimantetvā gato natthi.",
  "tika-vin02t:1195_5": "Pitāpissa suddhodanamahārājā “mayhaṃ putto mama gehaṃ anāgantvā kahaṃ gamissatī”ti",
  "tika-vin02t:1195_6": "animantetvāva agamāsi, gantvā pana gehe vīsatiyā bhikkhusahassānaṃ yāguādīni paṭiyādāpetvā āsanāni paññāpesi.",
  "tika-vin02t:1196_0": "Kulanagareti ñātikulassa nagare. Uṇhīsato paṭṭhāyāti sīsato paṭṭhāya. Uṇhīsanti hi",
  "tika-vin02t:1196_1": "uṇhīsasadisattā bhagavato paripuṇṇanalāṭassa paripuṇṇasīsassa ca etaṃ adhivacanaṃ.",
  "tika-vin02t:1196_2": "Bhagavato hi dakkhiṇakaṇṇacūḷikato paṭṭhāya maṃsapaṭalaṃ uṭṭhahitvā sakalanalāṭaṃ",
  "tika-vin02t:1196_3": "chādayamānaṃ pūrayamānaṃ gantvā vāmakaṇṇacūḷikāya patiṭṭhitaṃ saṇhatamatāya suvaṇṇavaṇṇatāya",
  "tika-vin02t:1196_4": "pabhassaratāya paripuṇṇatāya ca rañño baddhauṇhīsapaṭṭo viya virocati. Bhagavato",
  "tika-vin02t:1196_5": "kira imaṃ lakkhaṇaṃ disvā rājūnaṃ uṇhīsapaṭṭaṃ akaṃsu. Aññe pana janā aparipuṇṇasīsā",
  "tika-vin02t:1196_6": "honti, keci kappasīsā, keci phalasīsā, keci aṭṭhisīsā, keci tumbasīsā, keci kumbhasīsā,",
  "tika-vin02t:1196_7": "keci pabbhārasīsā, bhagavato pana āraggena vaṭṭetvā ṭhapitaṃ viya suparipuṇṇaṃ udakapubbuḷasadisampi",
  "tika-vin02t:1196_8": "hoti. Teneva uṇhīsaveṭhitasīsasadisattā uṇhīsaṃ viya sabbattha parimaṇḍalasīsattā",
  "tika-vin02t:1196_9": "ca uṇhīsasīsoti bhagavā vuccati.",
  "tika-vin02t:1197": "Narasīhagāthāhi nāma aṭṭhahi gāthāhīti –",
  "tika-vin02t:1198": "“Siniddhanīlamudukuñcitakeso;",
  "tika-vin02t:1199": "Sūriyanimmalatalābhinalāṭo;",
  "tika-vin02t:1200": "Yuttatuṅgamudukāyatanāso;",
  "tika-vin02t:1201": "Raṃsijālavitato narasīho”ti. –",
  "tika-vin02t:1202": "Evamādikāhi aṭṭhahi gāthāhi. Gaṇṭhipadesu pana –",
  "tika-vin02t:1203": "“Cakkavaraṅkitarattasupādo;",
  "tika-vin02t:1204": "Lakkhaṇamaṇḍitaāyatapaṇhi;",
  "tika-vin02t:1205": "Cāmarachattavibhūsitapādo;",
  "tika-vin02t:1206": "Esa hi tuyha pitā narasīho.",
  "tika-vin02t:1207": "“Sakyakumāravaro sukhumālo;",
  "tika-vin02t:1208": "Lakkhaṇacittikapuṇṇasarīro;",
  "tika-vin02t:1209": "Lokahitāya gato naravīro;",
  "tika-vin02t:1210": "Esa hi tuyha pitā narasīho.",
  "tika-vin02t:1211": "“Puṇṇasasaṅkanibho mukhavaṇṇo;",
  "tika-vin02t:1212": "Devanarāna piyo naranāgo;",
  "tika-vin02t:1213": "Mattagajindavilāsitagāmī;",
  "tika-vin02t:1214": "Esa hi tuyha pitā narasīho.",
  "tika-vin02t:1215": "“Khattiyasambhavaaggakulīno;",
  "tika-vin02t:1216": "Devamanussanamassitapādo;",
  "tika-vin02t:1217": "Sīlasamādhipatiṭṭhitacitto;",
  "tika-vin02t:1218": "Esa hi tuyha pitā narasīho.",
  "tika-vin02t:1219": "“Āyatayuttasusaṇṭhitanāso;",
  "tika-vin02t:1220": "Gopakhumo abhinīlasunetto;",
  "tika-vin02t:1221": "Indadhanūabhinīlabhamūko;",
  "tika-vin02t:1222": "Esa hi tuyha pitā narasīho.",
  "tika-vin02t:1223": "“Vaṭṭasuvaṭṭasusaṇṭhitagīvo;",
  "tika-vin02t:1224": "Sīhahanū migarājasarīro;",
  "tika-vin02t:1225": "Kañcanasucchaviuttamavaṇṇo;",
  "tika-vin02t:1226": "Esa hi tuyha pitā narasīho.",
  "tika-vin02t:1227": "“Siniddhasugambhiramañjusaghoso;",
  "tika-vin02t:1228": "Hiṅgulabandhukarattasujivho;",
  "tika-vin02t:1229": "Vīsativīsatisetasudanto;",
  "tika-vin02t:1230": "Esa hi tuyha pitā narasīho.",
  "tika-vin02t:1231": "“Añjanavaṇṇasunīlasukeso;",
  "tika-vin02t:1232": "Kañcanapaṭṭavisuddhanalāṭo;",
  "tika-vin02t:1233": "Osadhipaṇḍarasuddhasuuṇṇo;",
  "tika-vin02t:1234": "Esa hi tuyha pitā narasīho.",
  "tika-vin02t:1235": "“Gacchatinilapathe viya cando;",
  "tika-vin02t:1236": "Tāragaṇāpariveṭhitarūpo;",
  "tika-vin02t:1237": "Sāvakamajjhagato samaṇindo;",
  "tika-vin02t:1238": "Esa hi tuyha pitā narasīho”ti. –",
  "tika-vin02t:1239_0": "Imā nava gāthāyopi ettha dassitā, tā pana “aṭṭhahi gāthāhī”ti vacanena na samenti.",
  "tika-vin02t:1239_1": "Uṇhīsato paṭṭhāya yāva pādatalāti vuttānukkamopi tattha na dissati. Bhikkhāya caratīti bhikkhācāro.",
  "tika-vin02t:1240_0": "Uttiṭṭheti uttiṭṭhitvā paresaṃ gharadvāre ṭhatvā gahetabbapiṇḍe. Nappamajjheyyāti",
  "tika-vin02t:1240_1": "piṇḍacārikavattaṃ hāpetvā paṇītabhojanāni pariyesanto uttiṭṭhe pamajjati nāma, sapadānaṃ",
  "tika-vin02t:1240_2": "piṇḍāya caranto pana nappamajjati nāma, evaṃ karonto uttiṭṭhe nappamajjeyya. Dhammanti",
  "tika-vin02t:1240_3": "anesanaṃ pahāya sapadānaṃ caranto tameva bhikkhācariyadhammaṃ sucaritaṃ care. Sukhaṃ",
  "tika-vin02t:1240_4": "setīti desanāmattametaṃ, evaṃ panetaṃ bhikkhāya cariyadhammaṃ caranto dhammacārī",
  "tika-vin02t:1240_5": "idhaloke ca paraloke ca catūhipi iriyāpathehi sukhaṃ viharatīti attho.",
  "tika-vin02t:1241_0": "Dutiyagāthāya na naṃ duccaritanti vesiyādibhede agocare caranto naṃ bhikkhācariyadhammaṃ",
  "tika-vin02t:1241_1": "duccaritaṃ carati nāma, evaṃ acaritvā taṃ dhammaṃ care sucaritaṃ, na naṃ duccaritaṃ",
  "tika-vin02t:1241_2": "care. Sesamettha vuttatthameva. Imaṃ pana dutiyagāthaṃ pitu nivesanaṃ gantvā abhāsīti",
  "tika-vin02t:1241_3": "veditabbaṃ. Teneva theragāthāsaṃvaṇṇanāyaṃ ācariyadhammapālattherena vuttaṃ “dutiyadivase",
  "tika-vin02t:1241_4": "piṇḍāya paviṭṭho ‘uttiṭṭhe nappamajjeyyā’ti gāthāya pitaraṃ sotāpattiphale patiṭṭhāpetvā",
  "tika-vin02t:1241_5": "nivesanaṃ gantvā ‘dhammaṃ care sucarita’nti gāthāya mahāpajāpatiṃ sotāpattiphale",
  "tika-vin02t:1241_6": "rājānañca sakadāgāmiphale patiṭṭhāpesī”ti. Dhammapadaṭṭhakathāyampi vuttaṃ “punadivase",
  "tika-vin02t:1241_7": "piṇḍāya paviṭṭho ‘uttiṭṭhe nappamajjeyyā’ti gāthāya pitaraṃ sotāpattiphale patiṭṭhāpetvā",
  "tika-vin02t:1241_8": "‘dhammaṃ care’ti gāthāya mahāpajāpatiṃ sotāpattiphale rājānañca sakadāgāmiphale patiṭṭhāpesī”ti.",
  "tika-vin02t:1242_0": "Dhammapālajātakaṃ sutvā anāgāmiphale patiṭṭhāsīti punekadivasaṃ rājanivesane katapātarāso",
  "tika-vin02t:1242_1": "ekamantaṃ nisinnena raññā “bhante, tumhākaṃ dukkarakārikakāle ekā devatā maṃ upasaṅkamitvā",
  "tika-vin02t:1242_2": "‘putto te kālakato’ti āha. Ahaṃ tassā vacanaṃ asaddahanto ‘na mayhaṃ putto bodhiṃ",
  "tika-vin02t:1242_3": "appatvā kālaṃ karotī’ti paṭikkhipinti vutte idāni kathaṃ saddahissatha, pubbepi aṭṭhikāni",
  "tika-vin02t:1242_4": "dassetvā ‘putto te mato’ti vutte na saddahitthā”ti imissā aṭṭhuppattiyā mahādhammapālajātakaṃ",
  "tika-vin02t:1242_5": "kathesi. Taṃ sutvā rājā anāgāmiphale patiṭṭhahi.",
  "tika-vin02t:1243_0": "Kesavissajjananti kulamariyādavasena kesoropanaṃ. Paṭṭabandhoti yuvarājapaṭṭabandho.",
  "tika-vin02t:1243_1": "Abhinavagharappavesanamaho gharamaṅgalaṃ, vivāhakaraṇamaho āvāhamaṅgalaṃ. Chattamaṅgalanti",
  "tika-vin02t:1243_2": "yuvarājachattamaṅgalaṃ. Janapadakalyāṇīti janapadamhi kalyāṇī uttamā chasarīradosarahitā",
  "tika-vin02t:1243_3": "pañcakalyāṇasamannāgatā. Sā hi yasmā nātidīghā nātirassā nātikisā nātithūlā nātikāḷā",
  "tika-vin02t:1243_4": "nāccodātāti atikkantā mānusaṃ vaṇṇaṃ, appattā dibbaṃ vaṇṇaṃ, tasmā chasarīradosarahitā.",
  "tika-vin02t:1243_5": "Chavikalyāṇaṃ maṃsakalyāṇaṃ nahārukalyāṇaṃ aṭṭhikalyāṇaṃ vayakalyāṇanti imehi pana",
  "tika-vin02t:1243_6": "pañcahi kalyāṇehi samannāgatattā pañcakalyāṇasamannāgatā nāma. Tassā hi āgantukobhāsakiccaṃ",
  "tika-vin02t:1243_7": "natthi. Attano sarīrobhāseneva dvādasahatthaṭṭhāne ālokaṃ karoti, piyaṅgusāmā vā",
  "tika-vin02t:1243_8": "hoti suvaṇṇasāmā vā, ayamassā chavikalyāṇatā. Cattāro panassā hatthapādā mukhapariyosānañca",
  "tika-vin02t:1243_9": "lākhārasaparikammakataṃ viya rattapavāḷarattakambalasadisaṃ hoti, ayamassā maṃsakalyāṇatā.",
  "tika-vin02t:1243_10": "Vīsati pana nakhapattāni maṃsato amuttaṭṭhāne lākhārasapūritāni viya muttaṭṭhāne",
  "tika-vin02t:1243_11": "khīradhārāsadisāni honti, ayamassā nahārukalyāṇatā. Dvattiṃsa dantā suphusitā sudhotavajirapanti",
  "tika-vin02t:1243_12": "viya khāyanti, ayamassā aṭṭhikalyāṇatā. Vīsativassasatikāpi samānā soḷasavassuddesikā",
  "tika-vin02t:1243_13": "viya hoti nivalipalitā, ayamassā vayakalyāṇatā. Iti imehi pañcahi kalyāṇehi samannāgatattā",
  "tika-vin02t:1243_14": "janapadakalyāṇīti vuccati.",
  "tika-vin02t:1244_0": "Tuvaṭanti sīghaṃ. Sopi bhagavantaṃ “pattaṃ gaṇhathā”ti vattuṃ avisahamāno vihāraṃyeva",
  "tika-vin02t:1244_1": "agamāsīti. So kira tathāgate gāravena “pattaṃ vo bhante gaṇhathā”ti vattuṃ nāsakkhi.",
  "tika-vin02t:1244_2": "Evaṃ pana cintesi “sopānasīse pattaṃ gaṇhissatī”ti. Satthā tasmimpi ṭhāne na gaṇhi.",
  "tika-vin02t:1244_3": "Itaro “sopānapādamūle gaṇhissatī”ti cintesi. Satthā tatthāpi na gaṇhi. Itaro “rājaṅgaṇe",
  "tika-vin02t:1244_4": "gaṇhissatī”ti cintesi. Satthā tatthāpi na gaṇhi. Kumāro nivattitukāmo aruciyā gacchanto",
  "tika-vin02t:1244_5": "satthu gāravena “pattaṃ gaṇhathā”ti vattumpi asakkonto “idha gaṇhissati, ettha gaṇhissatī”ti",
  "tika-vin02t:1244_6": "cintento gacchati. Janapadakalyāṇiyā ca vuttavacanaṃ tassa hadaye tiriyaṃ patitvā",
  "tika-vin02t:1244_7": "viya ṭhitaṃ. Nandakumārañhi abhisekamaṅgalaṃ na tathā pīḷesi, yathā janapadakalyāṇiyā",
  "tika-vin02t:1244_8": "vuttavacanaṃ, tenassa cittasantāpo balavā ahosi. Atha naṃ “imasmiṃ ṭhāne nivattissati,",
  "tika-vin02t:1244_9": "imasmiṃ ṭhāne nivattissatī”ti cintentameva satthā vihāraṃ netvā “pabbajissasi nandā”ti",
  "tika-vin02t:1244_10": "āha. So buddhagāravena “na pabbajissāmī”ti avatvā “āma pabbajissāmī”ti āha. Satthā",
  "tika-vin02t:1244_11": "“tena hi nandaṃ pabbājethā”ti vatvā pabbājesi. Tena vuttaṃ “anicchamānaṃyeva bhagavā",
  "tika-vin02t:1244_12": "pabbājesī”ti. “Satthā kapilapuraṃ gantvā tatiyadivase nandaṃ pabbājesī”ti dhammapadaṭṭhakathāyaṃ",
  "tika-vin02t:1244_13": "vuttaṃ, aṅguttaranikāyaṭṭhakathāyaṃ pana –",
  "tika-vin02t:1245_0": "“Mahāsattopi sabbaññutaṃ patvā pavattitavaradhammacakko lokānuggahaṃ karonto rājagahato",
  "tika-vin02t:1245_1": "kapilavatthuṃ gantvā paṭhamadassaneneva pitaraṃ sotāpattiphale patiṭṭhāpesi, punadivase",
  "tika-vin02t:1245_2": "pitu nivesanaṃ gantvā rāhulamātāya ovādaṃ katvā sesajanassapi dhammaṃ kathesi, punadivase",
  "tika-vin02t:1245_3": "nandakumārassa abhisekagehappavesanaāvāhamaṅgalesu vattamānesu tassa nivesanaṃ gantvā",
  "tika-vin02t:1245_4": "kumāraṃ pattaṃ gāhāpetvā pabbājetuṃ vihārābhimukho pāyāsī”ti –",
  "tika-vin02t:1246_0": "Vuttaṃ, idha pana “bhagavā kapilapuraṃ āgantvā dutiyadivase nandaṃ pabbājesī”ti vuttaṃ,",
  "tika-vin02t:1246_1": "sabbampetaṃ ācariyena taṃtaṃbhāṇakānaṃ tathā tathā anussavavasena pariharitvā āgatabhāvato",
  "tika-vin02t:1246_2": "tattha tattha tathā tathā vuttanti natthettha ācariyavacane pubbāparavirodho.",
  "tika-vin02t:1247_0": "Brahmarūpavaṇṇanti brahmarūpasamānarūpaṃ. Tyassāti te assa. Vaṭṭānugatanti vaṭṭapariyāpannaṃ.",
  "tika-vin02t:1247_1": "Savighātanti dukkhasahitattā savighātaṃ, sadukkhanti attho. Sattavidhaṃ ariyadhananti –",
  "tika-vin02t:1248": "“Saddhādhanaṃ sīladhanaṃ, hiriottappiyaṃ dhanaṃ;",
  "tika-vin02t:1249": "Sutadhanañca cāgo ca, paññā ve sattamaṃ dhana”nti. –",
  "tika-vin02t:1250_0": "Evaṃ vuttaṃ sattavidhaṃ ariyadhanaṃ. Uñchācariyāyāti bhikkhācariyāya. Puttasineho",
  "tika-vin02t:1250_1": "uppajjamāno sakalasarīraṃ khobhetvā aṭṭhimiñjaṃ āhacca tiṭṭhatīti āha “puttapemaṃ",
  "tika-vin02t:1250_2": "bhante…pe… aṭṭhimiñjaṃ āhacca tiṭṭhatī”ti. Puttasineho hi balavabhāvato sahajātapītivegassa",
  "tika-vin02t:1250_3": "savipphāratāya taṃsamuṭṭhānarūpadhammehi pharaṇavasena sakalasarīraṃ āloḷetvā aṭṭhimiñjaṃ",
  "tika-vin02t:1250_4": "āhacca tiṭṭhati. Yatra hi nāmāti yo nāma. Sesamettha uttānameva.",
  "tika-vin02t:1251": "Rāhulavatthukathāvaṇṇanā niṭṭhitā.",
  "tika-vin02t:1252": "Sikkhāpadadaṇḍakammavatthukathāvaṇṇanā",
  "tika-vin02t:1253_0": "106. Anujānāmi, bhikkhave, sāmaṇerānaṃ dasa sikkhāpadānītiādīsu sikkhitabbāni padāni",
  "tika-vin02t:1253_1": "sikkhāpadāni, sikkhākoṭṭhāsāti attho. Sikkhāya vā padāni sikkhāpadāni, adhisīlaadhicittaadhipaññāsikkhāya",
  "tika-vin02t:1253_2": "adhigamupāyāti attho. Atthato pana kāmāvacarakusalacittasampayuttā viratiyo, taṃsampayuttadhammā",
  "tika-vin02t:1253_3": "panettha taggahaṇeneva gahetabbā. Saraseneva patanasabhāvassa antarā eva atipātanaṃ",
  "tika-vin02t:1253_4": "atipāto, saṇikaṃ patituṃ adatvā sīghaṃ pātananti attho. Atikkamma vā satthādīhi abhibhavitvā",
  "tika-vin02t:1253_5": "pātanaṃ atipāto, pāṇassa atipāto pāṇātipāto, pāṇavadho pāṇaghātoti vuttaṃ hoti. Pāṇoti",
  "tika-vin02t:1253_6": "cettha vohārato satto, paramatthato jīvitindriyaṃ. Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā",
  "tika-vin02t:1253_7": "kāyavacīdvārānaṃ aññatarappavattā vadhakacetanā pāṇātipāto, tato pāṇātipātā.",
  "tika-vin02t:1254_0": "Veramaṇīti verahetutāya verasaññitaṃ pāṇātipātādipāpadhammaṃ maṇati, “mayi idha ṭhitāya",
  "tika-vin02t:1254_1": "kathamāgacchasī”ti vā tajjentī viya nīharatīti veramaṇī. Viramati etāyāti vā viramaṇīti",
  "tika-vin02t:1254_2": "vattabbe niruttinayena “veramaṇī”ti vuttaṃ. Atthato pana veramaṇīti kāmāvacarakusalacittasampayuttā",
  "tika-vin02t:1254_3": "viratiyo. Sā “pāṇātipātādiṃ viramantassa yā tasmiṃ samaye pāṇātipātā ārati virati",
  "tika-vin02t:1254_4": "paṭivirati veramaṇī akiriyā akaraṇaṃ anajjhāpatti velānatikkamo setughāto”ti evamādinā",
  "tika-vin02t:1254_5": "nayena vibhaṅge vuttā. Kāmañcesā veramaṇī nāma lokuttarāpi atthi, idha pana samādānavasappavattā",
  "tika-vin02t:1254_6": "virati adhippetāti lokuttarāya viratiyā samādānavasena pavattiasambhavato kāmāvacarakusalacittasampayuttā viratiyo gahetabbā.",
  "tika-vin02t:1255_0": "Adinnādānā veramaṇītiādīsu adinnassa ādānaṃ adinnādānaṃ, parassaharaṇaṃ, theyyaṃ",
  "tika-vin02t:1255_1": "corikāti vuttaṃ hoti. Tattha adinnanti parapariggahitaṃ. Yattha paro yathākāmakāritaṃ",
  "tika-vin02t:1255_2": "āpajjanto adaṇḍāraho anupavajjo ca hoti, tasmiṃ pana parapariggahite parapariggahitasaañano",
  "tika-vin02t:1255_3": "tadādāyakaupakkamasamuṭṭhāpikā theyyacetanā adinnādānaṃ.",
  "tika-vin02t:1256_0": "Abrahmacariyaṃ nāma aseṭṭhacariyaṃ dvayaṃdvayasamāpatti. Sā hi “appassādā kāmā bahudukkhā",
  "tika-vin02t:1256_1": "bahupāyāsā, ādīnavo ettha bhiyyo”tiādinā hīḷitattā aseṭṭhā appasatthā cariyāti vā",
  "tika-vin02t:1256_2": "aseṭṭhānaṃ nihīnānaṃ itthipurisānaṃ cariyāti vā aseṭṭhacariyaṃ, aseṭṭhacariyattā",
  "tika-vin02t:1256_3": "abrahmacariyanti ca vuccati, atthato pana asaddhammasevanādhippāyena kāyadvārappavattā",
  "tika-vin02t:1256_4": "maggenamaggappaṭipattisamuṭṭhāpikā cetanā abrahmacariyaṃ.",
  "tika-vin02t:1257_0": "Musāti abhūtaṃ atacchaṃ vatthu, vādoti tassa bhūtato tacchato viññāpanaṃ. Lakkhaṇato",
  "tika-vin02t:1257_1": "pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā",
  "tika-vin02t:1257_2": "musāvādo musā vadīyati vuccati etāyāti katvā.",
  "tika-vin02t:1258_0": "Surāmerayamajjappamādaṭṭhānāti ettha surāti pūvasurā piṭṭhasurā odanasurā kiṇṇapakkhittā",
  "tika-vin02t:1258_1": "sambhārasaṃyuttāti pañca surā. Merayanti pupphāsavo phalāsavo madhvāsavo guḷāsavo",
  "tika-vin02t:1258_2": "sambhārasaṃyuttoti pañca āsavā. Tattha pūve bhājane pakkhipitvā tajjaṃ udakaṃ datvā",
  "tika-vin02t:1258_3": "madditvā katā pūvasurā. Evaṃ sesasurāpi. Kiṇṇāti pana tassā surāya bījaṃ vuccati,",
  "tika-vin02t:1258_4": "ye surāmodakāti vuccanti, te pakkhipitvā katā kiṇṇapakkhittā. Harītakīsāsapādinānāsambhārehi",
  "tika-vin02t:1258_5": "saṃyojitā sambhārasaṃyuttā. Madhukatālanāḷikerādipuppharaso ciraparivāsito pupphāsavo.",
  "tika-vin02t:1258_6": "Panasādiphalaraso phalāsavo. Muddikāraso madhvāsavo. Ucchuraso guḷāsavo. Harītakaāmalakakaṭukabhaṇḍādinānāsambhārānaṃ",
  "tika-vin02t:1258_7": "raso ciraparivāsito sambhārasaṃyutto. Taṃ sabbampi madakaraṇavasena majjaṃ pivantaṃ",
  "tika-vin02t:1258_8": "madayatīti katvā. Pamādaṭṭhānanti pamādakāraṇaṃ. Yāya cetanāya taṃ majjaṃ pivanti,",
  "tika-vin02t:1258_9": "tassā etaṃ adhivacanaṃ. Surāmerayamajje pamādaṭṭhānaṃ surāmerayamajjappamādaṭṭhānaṃ,",
  "tika-vin02t:1258_10": "tasmā surāmerayamajjappamādaṭṭhānā.",
  "tika-vin02t:1259_0": "Vikālabhojanāti aruṇuggamanato paṭṭhāya yāva majjhanhikā. Ayaṃ buddhādīnaṃ ariyānaṃ",
  "tika-vin02t:1259_1": "āciṇṇasamāciṇṇo bhojanassa kālo nāma, tadañño vikālo. Bhuñjitabbaṭṭhena bhojanaṃ,",
  "tika-vin02t:1259_2": "yāgubhattādi sabbaṃ yāvakālikavatthu. Yathā ca “rattūparato”ti ettha rattiyā bhojanaṃ",
  "tika-vin02t:1259_3": "rattīti uttarapadalopena vuccati, evamettha bhojanajjhoharaṇaṃ bhojananti. Vikāle",
  "tika-vin02t:1259_4": "bhojanaṃ vikālabhojanaṃ, tato vikālabhojanā, vikāle yāvakālikavatthussa ajjhoharaṇāti",
  "tika-vin02t:1259_5": "attho. Atha vā na ettha kammasādhano bhuñjitabbatthavācako bhojanasaddo, atha kho",
  "tika-vin02t:1259_6": "bhāvasādhano ajjhoharaṇatthavācako gahetabbo, tasmā vikāle bhojanaṃ ajjhoharaṇaṃ",
  "tika-vin02t:1259_7": "vikālabhojanaṃ. Kassa pana ajjhoharaṇanti? Yāmakālikādīnaṃ anuññātattā vikālabhojana-saddassa",
  "tika-vin02t:1259_8": "vā yāvakālikajjhoharaṇe niruḷhattā yāvakālikassāti viññāyati, atthato pana kāyadvārappavattā",
  "tika-vin02t:1259_9": "vikāle yāvakālikajjhoharaṇacetanā “vikālabhojana”nti veditabbā.",
  "tika-vin02t:1260_0": "Naccagītavāditavisūkadassanāti ettha sāsanassa ananulomattā visūkaṃ paṭāṇībhūtaṃ",
  "tika-vin02t:1260_1": "dassananti visūkadassanaṃ. Naccādīnañhi dassanaṃ sachandarāgappavattito saṅkhepato",
  "tika-vin02t:1260_2": "“sabbapāpassa akaraṇa”ntiādinayappavattaṃ bhagavato sāsanaṃ na anulometi. Naccañca",
  "tika-vin02t:1260_3": "gītañca vāditañca visūkadassanañca naccagītavāditavisūkadassanaṃ. Attanā payojiyamānaṃ",
  "tika-vin02t:1260_4": "parehi payojāpiyamānañcettha naccaṃ naccabhāvasāmaññato pāḷiyaṃ ekeneva nacca-saddena",
  "tika-vin02t:1260_5": "gahitaṃ, tathā gītavādita-saddehi gāyanagāyāpanavādanavādāpanāni, tasmā attanā naccananaccāpanādivasena",
  "tika-vin02t:1260_6": "naccā ca gītā ca vāditā ca antamaso mayūranaccādivasenapi pavattānaṃ naccādīnaṃ visūkabhūtā",
  "tika-vin02t:1260_7": "dassanā ca veramaṇīti evamettha attho daṭṭhabbo. Naccādīni attanā payojetuṃ vā parehi",
  "tika-vin02t:1260_8": "payojāpetuṃ vā payuttāni passituṃ vā neva bhikkhūnaṃ na bhikkhunīnaṃ vaṭṭati. Dassanena",
  "tika-vin02t:1260_9": "cettha savanampi saṅgahitaṃ virūpekasesanayena. Yathā sakaṃ visayaālocanasabhāvatāya",
  "tika-vin02t:1260_10": "vā pañcannaṃ viññāṇānaṃ savanakiriyāyapi dassanasaṅkhepasambhavato “dassanā” icceva",
  "tika-vin02t:1260_11": "vuttaṃ. Teneva vuttaṃ “pañcahi viññāṇehi na kañci dhammaṃ paṭivijānāti aññatra abhinipātamattā”ti.",
  "tika-vin02t:1260_12": "Dassanakamyatāya upasaṅkamitvā passato eva cettha vītikkamo hoti, ṭhitanisinnasayanokāse",
  "tika-vin02t:1260_13": "pana āgataṃ gacchantassa vā āpāthagataṃ passato siyā saṃkileso, na vītikkamo.",
  "tika-vin02t:1261_0": "Mālāgandhavilepanadhāraṇamaṇḍanavibhūsanaṭṭhānāti ettha mālāti yaṃ kiñci pupphaṃ.",
  "tika-vin02t:1261_1": "Kiñcāpi hi mālā-saddo loke baddhamālavācako, sāsane pana ruḷhiyā pupphesupi vutto,",
  "tika-vin02t:1261_2": "tasmā yaṃ kiñci pupphaṃ baddhamabaddhaṃ vā, taṃ sabbaṃ “mālā”ti daṭṭhabbaṃ. Gandhanti",
  "tika-vin02t:1261_3": "vāsacuṇṇadhūmādikaṃ vilepanato aññaṃ yaṃ kiñci gandhajātaṃ. Vilepananti vilepanatthaṃ",
  "tika-vin02t:1261_4": "pisitvā paṭiyattaṃ yaṃ kiñci chavirāgakaraṇaṃ. Piḷandhanaṃ dhāraṇaṃ, ūnaṭṭhānapūraṇaṃ",
  "tika-vin02t:1261_5": "maṇḍanaṃ, gandhavasena chavirāgavasena ca sādiyanaṃ vibhūsanaṃ. Teneva dīghanikāyaṭṭhakathāyaṃ",
  "tika-vin02t:1261_6": "majjhimanikāyaṭṭhakathāyañca “piḷandhanto dhāreti nāma, ūnaṭṭhānaṃ pūrento maṇḍeti",
  "tika-vin02t:1261_7": "nāma, gandhavasena chavirāgavasena ca sādiyanto vibhūseti nāmā”ti vuttaṃ. Paramatthajotikāyaṃ",
  "tika-vin02t:1261_8": "pana khuddakaṭṭhakathāyaṃ “mālādīsu dhāraṇādīni yathāsaṅkhyaṃ yojetabbānī”ti ettakameva",
  "tika-vin02t:1261_9": "vuttaṃ. Ṭhānaṃ vuccati kāraṇaṃ, tasmā yāya dussīlyacetanāya tāni mālādhāraṇādīni",
  "tika-vin02t:1261_10": "mahājano karoti, sā dhāraṇamaṇḍanavibhūsanaṭṭhānaṃ.",
  "tika-vin02t:1262_0": "Uccāsayanamahāsayanāti ettha uccāti ucca-saddena samānatthaṃ ekaṃ saddantaraṃ. Seti",
  "tika-vin02t:1262_1": "etthāti sayanaṃ, uccāsayanañca mahāsayanañca uccāsayanamahāsayanaṃ. Uccāsayanaṃ vuccati",
  "tika-vin02t:1262_2": "pamāṇātikkantaṃ mañcādi. Mahāsayanaṃ akappiyattharaṇehi atthataṃ āsandādi. Āsanañcettha",
  "tika-vin02t:1262_3": "sayaneneva saṅgahitanti daṭṭhabbaṃ. Yasmā pana ādhāre paṭikkhitte tadādhārā kiriyā",
  "tika-vin02t:1262_4": "paṭikkhittāva hoti, tasmā “uccāsayanamahāsayanā” icceva vuttaṃ, atthato pana tadupabhogabhūtanisajjānipajjanehi",
  "tika-vin02t:1262_5": "virati dassitāti daṭṭhabbā. Atha vā uccāsayanamahāsayanasayanāti etasmiṃ atthe ekasesanayena",
  "tika-vin02t:1262_6": "ayaṃ niddeso kato yathā “nāmarūpapaccayā saḷāyatana”nti, āsanakiriyāpubbakattā sayanakiriyāya",
  "tika-vin02t:1262_7": "sayanaggahaṇeneva āsanampi gahitanti veditabbaṃ.",
  "tika-vin02t:1263_0": "Jātarūparajatapaṭiggahaṇāti ettha jātarūpanti suvaṇṇaṃ. Rajatanti kahāpaṇo lohamāsako",
  "tika-vin02t:1263_1": "jatumāsako dārumāsakoti ye vohāraṃ gacchanti, tassa ubhayassapi paṭiggahaṇaṃ jātarūparajatapaṭiggahaṇaṃ.",
  "tika-vin02t:1263_2": "Tividhañcettha paṭiggahaṇaṃ kāyena vācāya manasāti. Tattha kāyena paṭiggahaṇaṃ uggaṇhanaṃ,",
  "tika-vin02t:1263_3": "vācāya paṭiggahaṇaṃ uggahāpanaṃ, manasā paṭiggahaṇaṃ sādiyanaṃ. Tividhampi paṭiggahaṇaṃ",
  "tika-vin02t:1263_4": "sāmaññaniddesena ekasesanayena vā gahetvā “paṭiggahaṇā”ti vuttaṃ, tasmā neva uggahetuṃ",
  "tika-vin02t:1263_5": "na uggahāpetuṃ na upanikkhittaṃ vā sādituṃ vaṭṭati. Imāni pana dasa sikkhāpadāni",
  "tika-vin02t:1263_6": "gahaṭṭhānampi sādhāraṇāni. Vuttañhetaṃ visuddhimagge “upāsakaupāsikānaṃ niccasīlavasena",
  "tika-vin02t:1263_7": "pañca sikkhāpadāni, sati vā ussāhe dasa, uposathaṅgavasena aṭṭhāti idaṃ gahaṭṭhasīla”nti.",
  "tika-vin02t:1263_8": "Ettha hi dasāti sāmaṇerehi rakkhitabbasīlamāha ghaṭikārādīnaṃ viya. Paramatthajotikāyaṃ",
  "tika-vin02t:1263_9": "pana khuddakaṭṭhakathāyaṃ “ādito dve catutthapañcamāni upāsakānaṃ sāmaṇerānañca sādhāraṇāni",
  "tika-vin02t:1263_10": "niccasīlavasena, uposathasīlavasena pana upāsakānaṃ sattamaṭṭhamaṃ cekaṃ aṅgaṃ katvā",
  "tika-vin02t:1263_11": "sabbapacchimavajjāni sabbānipi sāmaṇerehi sādhāraṇāni, pacchimaṃ pana sāmaṇerānameva",
  "tika-vin02t:1263_12": "visesabhūta”nti vuttaṃ, taṃ “sati vā ussāhe dasā”ti iminā na sameti. Nāsanavatthūti",
  "tika-vin02t:1263_13": "liṅganāsanāya vatthu, adhiṭṭhānaṃ kāraṇanti vuttaṃ hoti.",
  "tika-vin02t:1264_0": "107. Kintīti kena nu kho upāyena. “Attano pariveṇanti idaṃ puggalikaṃ sandhāya vutta”nti",
  "tika-vin02t:1264_1": "gaṇṭhipadesu vuttaṃ. Ayamettha gaṇṭhipadakārānaṃ adhippāyo – “vassaggena pattasenāsana”nti",
  "tika-vin02t:1264_2": "iminā tassa vassaggena pattaṃ saṅghikasenāsanaṃ vuttaṃ, “attano pariveṇa”nti imināpi",
  "tika-vin02t:1264_3": "tasseva puggalikasenāsanaṃ vuttanti. Ayaṃ panettha amhākaṃ khanti – “yattha vā vasatī”ti",
  "tika-vin02t:1264_4": "iminā saṅghikaṃ vā hotu puggalikaṃ vā, tassa nibaddhavasanakasenāsanaṃ vuttaṃ. “Yattha",
  "tika-vin02t:1264_5": "vā paṭikkamatī”ti iminā pana yaṃ ācariyassa upajjhāyassa vā vasanaṭṭhānaṃ upaṭṭhānādinimittaṃ",
  "tika-vin02t:1264_6": "nibaddhaṃ pavisati, taṃ ācariyupajjhāyānaṃ vasanaṭṭhānaṃ vuttaṃ. Tasmā tadubhayaṃ",
  "tika-vin02t:1264_7": "dassetuṃ “ubhayenapi attano pariveṇañca vassaggena pattasenāsanañca vutta”nti āha.",
  "tika-vin02t:1264_8": "Tattha attano pariveṇanti iminā ācariyupajjhāyānaṃ vasanaṭṭhānaṃ dassitaṃ, vassaggena",
  "tika-vin02t:1264_9": "pattasenāsananti iminā pana tassa vasanaṭṭhānaṃ. Tadubhayampi saṅghikaṃ vā hotu puggalikaṃ",
  "tika-vin02t:1264_10": "vā, āvaraṇaṃ kātabbamevāti. Mukhadvārikanti mukhadvārena bhuñjitabbaṃ. Daṇḍakammaṃ",
  "tika-vin02t:1264_11": "katvāti daṇḍakammaṃ yojetvā. Daṇḍenti vinenti etenāti daṇḍo, soyeva kātabbattā kammanti",
  "tika-vin02t:1264_12": "daṇḍakammaṃ, āvaraṇādi.",
  "tika-vin02t:1265": "Sikkhāpadadaṇḍakammavatthukathāvaṇṇanā niṭṭhitā.",
  "tika-vin02t:1266": "Anāpucchāvaraṇavatthuādikathāvaṇṇanā",
  "tika-vin02t:1267_0": "108. Daṇḍakammamassa karothāti assa daṇḍakammaṃ yojetha āṇāpetha. Daṇḍakammanti vā",
  "tika-vin02t:1267_1": "niggahakammaṃ, tasmā niggahamassa karothāti vuttaṃ hoti. Esa nayo sabbattha īdisesu",
  "tika-vin02t:1267_2": "ṭhānesu. Senāsanaggāho ca paṭippassambhatīti iminā ca chinnavasso ca hotīti dīpeti.",
  "tika-vin02t:1267_3": "Sace ākiṇṇadosova hoti, āyatiṃ saṃvare na tiṭṭhati, nikkaḍḍhitabboti ettha sace yāvatatiyaṃ",
  "tika-vin02t:1267_4": "vuccamāno na oramati, saṅghaṃ apaloketvā nāsetabbo. Puna pabbajjaṃ yācamānopi apaloketvā",
  "tika-vin02t:1267_5": "pabbājetabboti vadanti. Pacchimikāya vassāvāsikaṃ lacchatīti pacchimikāya puna vassaṃ",
  "tika-vin02t:1267_6": "upagatattā lacchati. Apaloketvā lābho dātabboti chinnavassatāya vuttaṃ. Itarāni pañca",
  "tika-vin02t:1267_7": "sikkhāpadānīti vikālabhojanādīni pañca. Accayaṃ desāpetabboti “accayo maṃ, bhante,",
  "tika-vin02t:1267_8": "accagamā”tiādinā nayena desāpetabbo.",
  "tika-vin02t:1268": "Anāpucchāvaraṇavatthuādikathāvaṇṇanā niṭṭhitā.",
  "tika-vin02t:1269": "Paṇḍakavatthukathāvaṇṇanā",
  "tika-vin02t:1270_0": "109. Paṇḍakavatthumhi “yo kāḷapakkhe itthī hoti, juṇhapakkhe puriso, ayaṃ pakkhapaṇḍako”ti",
  "tika-vin02t:1270_1": "keci vadanti, aṭṭhakathāyaṃ pana “kāḷapakkhe paṇḍako hoti, juṇhapakkhe panassa pariḷāho",
  "tika-vin02t:1270_2": "vūpasammatī”ti apaṇḍakapakkhe pariḷāhavūpasamasseva vuttattā paṇḍakapakkhe ussannapariḷāhatā",
  "tika-vin02t:1270_3": "paṇḍakabhāvāpattīti viññāyati, tasmā idamevettha sārato paccetabbaṃ. Itthibhāvo pumbhāvo",
  "tika-vin02t:1270_4": "vā natthi etassāti abhāvako. Tasmiṃ yevassa pakkhe pabbajjā vāritāti ettha “apaṇḍakapakkhe",
  "tika-vin02t:1270_5": "pabbājetvā paṇḍakapakkhe nāsetabbo”ti tīsupi gaṇṭhipadesu vuttaṃ. Keci pana “apaṇḍakapakkhe",
  "tika-vin02t:1270_6": "pabbajito sace kilesakkhayaṃ pāpuṇāti, na nāsetabbo”ti vadanti, taṃ tesaṃ matimattaṃ",
  "tika-vin02t:1270_7": "paṇḍakassa kilesakkhayāsambhavato khīṇakilesassa ca paṇḍakabhāvānupapattito. Ahetukapaṭisandhikathāyañhi",
  "tika-vin02t:1270_8": "avisesena paṇḍakassa ahetukapaṭisandhitā vuttā. Āsittausūyapakkhapaṇḍakānañca paṭisandhito",
  "tika-vin02t:1270_9": "paṭṭhāyeva paṇḍakasabhāvo, na pavattiyaṃyevāti vadanti. Teneva ahetukapaṭisandhiniddese",
  "tika-vin02t:1270_10": "jaccandhabadhirādayo viya paṇḍako jātisaddena visesetvā na niddiṭṭho. Idhāpi catutthapārājikasaṃvaṇṇanāyaṃ",
  "tika-vin02t:1270_11": "“abhabbapuggale dassentena paṇḍakatiracchānagataubhatobyañjanakā tayo vatthuvipannā",
  "tika-vin02t:1270_12": "ahetukapaṭisandhikā, tesaṃ saggo avārito, maggo pana vārito”ti avisesena vuttaṃ.",
  "tika-vin02t:1271": "Paṇḍakavatthukathāvaṇṇanā niṭṭhitā.",
  "tika-vin02t:1272": "Theyyasaṃvāsakavatthukathāvaṇṇanā",
  "tika-vin02t:1273_0": "110. Theyyasaṃvāsakavatthumhi kolaññāti mātuvaṃse pituvaṃse ca jātā mātāpituppabhutisabbañātayo.",
  "tika-vin02t:1273_1": "Theyyāya saṃvāso etassāti theyyasaṃvāsako. So ca na saṃvāsamattasseva thenako idhādhippeto,",
  "tika-vin02t:1273_2": "atha kho liṅgassa tadubhayassa ca thenakopīti āha “tayo theyyasaṃvāsakā”tiādi. Na",
  "tika-vin02t:1273_3": "yathāvuḍḍhaṃ vandanaṃ sādiyatīti yathāvuḍḍhaṃ bhikkhūnaṃ vā sāmaṇerānaṃ vā vandanaṃ",
  "tika-vin02t:1273_4": "na sādiyati. Yathāvuḍḍhaṃ vandanaṃ sādiyatīti attanā musāvādaṃ katvā dassitavassānurūpaṃ",
  "tika-vin02t:1273_5": "yathāvuḍḍhaṃ vandanaṃ sādiyati. Bhikkhuvassagaṇanādikoti iminā na ekakammādikova",
  "tika-vin02t:1273_6": "idha saṃvāso nāmāti dasseti.",
  "tika-vin02t:1274_0": "Rāja…pe… bhayenāti ettha bhaya-saddo paccekaṃ yojetabbo “rājabhayena dubbhikkhabhayenā”tiādinā.",
  "tika-vin02t:1274_1": "Saṃvāsaṃ nādhivāseti, yāva so suddhamānasoti rājabhayādīhi gahitaliṅgatāya so suddhamānaso",
  "tika-vin02t:1274_2": "yāva saṃvāsaṃ nādhivāsetīti attho. Yo hi rājabhayādiṃ vinā kevalaṃ bhikkhū vañcetvā",
  "tika-vin02t:1274_3": "tehi saddhiṃ saṃvasitukāmatāya liṅgaṃ gaṇhāti, so asuddhacittatāya liṅgaggahaṇeneva",
  "tika-vin02t:1274_4": "theyyasaṃvāsako nāma hoti. Ayaṃ pana tādisena asuddhacittena bhikkhū vañcetukāmatāya",
  "tika-vin02t:1274_5": "abhāvato yāva saṃvāsaṃ nādhivāseti, tāva theyyasaṃvāsako nāma na hoti. Teneva “rājabhayādīhi",
  "tika-vin02t:1274_6": "gahitaliṅgānaṃ ‘gihī maṃ samaṇoti jānantū’ti vañcanācitte satipi bhikkhūnaṃ vañcetukāmatāya",
  "tika-vin02t:1274_7": "abhāvā doso na jāto”ti tīsupi gaṇṭhipadesu vuttaṃ. Keci pana “vūpasantabhayatā idha",
  "tika-vin02t:1274_8": "suddhacittatā”ti vadanti, evañca sati so vūpasantabhayo yāva saṃvāsaṃ nādhivāseti,",
  "tika-vin02t:1274_9": "tāva theyyasaṃvāsako na hotīti ayamattho viññāyati. Imasmiñca atthe viññāyamāne avūpasantabhayassa",
  "tika-vin02t:1274_10": "saṃvāsasādiyanepi theyyasaṃvāsakatā na hotīti āpajjeyya, na ca aṭṭhakathāyaṃ avūpasantabhayassa",
  "tika-vin02t:1274_11": "saṃvāsasādiyanepi atheyyasaṃvāsakatā dassitā. Sabbapāsaṇḍiyabhattāni bhuñjantoti",
  "tika-vin02t:1274_12": "ca iminā avūpasantatayenapi saṃvāsaṃ asādiyanteneva vasitabbanti dīpeti. Teneva tīsupi",
  "tika-vin02t:1274_13": "gaṇṭhipadesu vuttaṃ “yasmā vihāraṃ āgantvā saṅghikaṃ gaṇhantassa saṃvāsaṃ pariharituṃ",
  "tika-vin02t:1274_14": "dukkaraṃ, tasmā sabbapāsaṇḍiyabhattāni bhuñjantoti idaṃ vutta”nti, tasmā rājabhayādīhi",
  "tika-vin02t:1274_15": "gahitaliṅgatāyevettha suddhacittatāti gahetabbaṃ.",
  "tika-vin02t:1275_0": "Sabbapāsaṇḍiyabhattānīti sabbasāmayikānaṃ sādhāraṇaṃ katvā vīthicatukkādīsu ṭhapetvā",
  "tika-vin02t:1275_1": "dātabbabhattāni. Kāyaparihāriyānīti kāyena pariharitabbāni. Abbhuggacchantīti abhimukhaṃ",
  "tika-vin02t:1275_2": "gacchanti. Kammantānuṭṭhānenāti kasigorakkhādikammakaraṇena. Tadeva pattacīvaraṃ",
  "tika-vin02t:1275_3": "ādāya vihāraṃ gacchatīti cīvarāni nivāsanapārupanavasena ādāya pattañca aṃsakūṭe",
  "tika-vin02t:1275_4": "laggetvā vihāraṃ gacchati. Nāpi sayaṃ jānātīti “yo evaṃ pabbajati, so theyyasaṃvāsako",
  "tika-vin02t:1275_5": "nāma hotī”ti vā “evaṃ kātuṃ na labhatī”ti vā “evaṃ pabbajito samaṇo na hotī”ti vā",
  "tika-vin02t:1275_6": "na jānāti. Yo evaṃ pabbajati, so theyyasaṃvāsako nāma hotīti idaṃ pana nidassanamattaṃ.",
  "tika-vin02t:1275_7": "Anupasampannakāleyevāti iminā upasampannakāle sutvā sacepi nāroceti, theyyasaṃvāsako na hotīti dīpeti.",
  "tika-vin02t:1276_0": "Sikkhaṃ appaccakkhāya…pe… theyyasaṃvāsako na hotīti idaṃ bhikkhūhi dinnaliṅgassa",
  "tika-vin02t:1276_1": "apariccattattā na liṅgathenako hoti, liṅgānurūpassa saṃvāsassa sāditattā nāpi saṃvāsathenako",
  "tika-vin02t:1276_2": "hotīti vuttaṃ. Eko bhikkhu kāsāye saussāhova odātaṃ nivāsetvāti etthāpi idameva kāraṇaṃ",
  "tika-vin02t:1276_3": "daṭṭhabbaṃ. Parato sāmaṇero saliṅge ṭhitotiādinā sāmaṇerassa vuttavidhānesupi atheyyasaṃvāsakapakkhe",
  "tika-vin02t:1276_4": "ayameva nayo. Bhikkhuniyāpi eseva nayoti vuttamevatthaṃ “sāpi hi gihibhāvaṃ patthayamānā”tiādinā",
  "tika-vin02t:1276_5": "vibhāveti. Yo koci vuḍḍhapabbajitoti sāmaṇeraṃ sandhāya vuttaṃ. Mahāpeḷādīsūti etena",
  "tika-vin02t:1276_6": "gihisantakaṃ dassitaṃ. Sayaṃ sāmaṇerova…pe… theyyasaṃvāsako na hotīti ettha kiñcāpi",
  "tika-vin02t:1276_7": "theyyasaṃvāsako na hoti, pārājikaṃ pana āpajjatiyeva. Sesamettha uttānameva.",
  "tika-vin02t:1277": "Theyyasaṃvāsakavatthukathāvaṇṇanā niṭṭhitā.",
  "tika-vin02t:1278": "Titthiyapakkantakakathāvaṇṇanā",
  "tika-vin02t:1279_0": "Titthiyapakkantakakathāyaṃ tesaṃ liṅge ādinnamatte titthiyapakkantako hotīti “titthiyo",
  "tika-vin02t:1279_1": "bhavissāmī”ti gatassa liṅgaggahaṇeneva tesaṃ laddhipi gahitāyeva hotīti katvā vuttaṃ.",
  "tika-vin02t:1279_2": "Kenaci pana “tesaṃ liṅge ādinnamatte laddhiyā gahitāyapi aggahitāyapi titthiyapakkantako",
  "tika-vin02t:1279_3": "hotī”ti vuttaṃ, taṃ na gahetabbaṃ. Na hi “titthiyo bhavissāmī”ti gatassa liṅgasampaṭicchanato",
  "tika-vin02t:1279_4": "aññaṃ laddhiggahaṇaṃ nāma atthi. Liṅgasampaṭicchaneneva hi so gahitaladdhiko hoti.",
  "tika-vin02t:1279_5": "Teneva “vīmaṃsanatthaṃ kusacīrādīni…pe… yāva na sampaṭicchati, tāva taṃ laddhi rakkhati.",
  "tika-vin02t:1279_6": "Sampaṭicchitamatte titthiyapakkantako hotī”ti vuttaṃ. Naggova ājīvakānaṃ upassayaṃ",
  "tika-vin02t:1279_7": "gacchati, padavāre padavāre dukkaṭanti “ājīvako bhavissa”nti asuddhacittena gamanapaccayā",
  "tika-vin02t:1279_8": "dukkaṭaṃ vuttaṃ. Naggena hutvā gamanapaccayāpi dukkaṭā na muccatiyeva. Kūṭavassaṃ",
  "tika-vin02t:1279_9": "gaṇentoti kūṭavassaṃ gaṇetvā saṃvāsaṃ sādiyantoti adhippāyo.",
  "tika-vin02t:1280": "Titthiyapakkantakakathāvaṇṇanā niṭṭhitā.",
  "tika-vin02t:1281": "111. Tiracchānagatavatthu uttānameva.",
  "tika-vin02t:1282": "Mātughātakādivatthukathāvaṇṇanā",
  "tika-vin02t:1283_0": "112. Mātughātakādivatthūsu apavāhananti apagamanaṃ, patikaraṇanti attho. Yathā samānajātikassa",
  "tika-vin02t:1283_1": "vikopane kammaṃ garutaraṃ, na tathā vijātikassāti āha “manussitthibhūtā”ti. Puttasambandhena",
  "tika-vin02t:1283_2": "mātupitusamaññā, dattakittimādivasenapi puttavohāro loke dissati, so ca kho pariyāyatoti",
  "tika-vin02t:1283_3": "nippariyāyasiddhataṃ dassetuṃ “janikā mātā”ti vuttaṃ. Yathā manussattabhāve ṭhitasseva",
  "tika-vin02t:1283_4": "kusaladhammānaṃ tikkhavisadasūrabhāvāpatti yathā taṃ tiṇṇampi bodhisattānaṃ bodhittayanibbattiyaṃ,",
  "tika-vin02t:1283_5": "evaṃ manussattabhāve ṭhitasseva akusaladhammānampi tikkhavisadasūrabhāvāpattīti āha",
  "tika-vin02t:1283_6": "“sayampi manussajātikenevā”ti. Cutianantaraṃ phalaṃ anantaraṃ nāma, tasmiṃ anantare",
  "tika-vin02t:1283_7": "niyuttaṃ, taṃnibbattanena anantarakaraṇasīlaṃ, anantarapayojanaṃ vā ānantariyaṃ,",
  "tika-vin02t:1283_8": "tena ānantariyena mātughātakakammena. Pitughātakepi yena manussabhūto janako pitā",
  "tika-vin02t:1283_9": "sayampi manussajātikeneva satā sañcicca jīvitā voropito, ayaṃ ānantariyena pitughātakakammena",
  "tika-vin02t:1283_10": "pitughātakotiādinā sabbaṃ veditabbanti āha “pitughātakepi eseva nayo”ti.",
  "tika-vin02t:1284_0": "Parivattitaliṅgampi mātaraṃ pitaraṃ vā jīvitā voropentassa ānantariyakammaṃ hotiyeva.",
  "tika-vin02t:1284_1": "Satipi hi liṅgaparivatte so eva ekakammanibbatto bhavaṅgappabandho jīvitindriyappabandho",
  "tika-vin02t:1284_2": "ca, nāññoti. Yo pana sayaṃ manusso tiracchānabhūtaṃ mātaraṃ vā pitaraṃ vā, sayaṃ",
  "tika-vin02t:1284_3": "vā tiracchānabhūto manussabhūtaṃ, tiracchānabhūtoyeva vā tiracchānabhūtaṃ jīvitā",
  "tika-vin02t:1284_4": "voropeti, tassa kammaṃ ānantariyaṃ na hoti, bhāriyaṃ pana hoti, ānantariyaṃ āhacceva",
  "tika-vin02t:1284_5": "tiṭṭhati. Eḷakacatukkaṃ saṅgāmacatukkaṃ coracatukkañcettha kathetabbaṃ. “Eḷakaṃ māremī”ti",
  "tika-vin02t:1284_6": "abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā",
  "tika-vin02t:1284_7": "mārento ānantariyaṃ phusati maraṇādhippāyeneva ānantariyavatthuno vikopitattā. Eḷakābhisandhinā",
  "tika-vin02t:1284_8": "pana mātāpitiaasandhinā vā eḷakaṃ mārento ānantariyaṃ na phusati ānantariyavatthuabhāvato.",
  "tika-vin02t:1284_9": "Mātāpitiabhisandhinā mātāpitaro mārento phusateva. Esa nayo itarasmimpi catukkadvaye.",
  "tika-vin02t:1284_10": "Yathā ca mātāpitūsu, evaṃ arahantepi etāni catukkāni veditabbāni. Sabbattha hi purimaṃ",
  "tika-vin02t:1284_11": "abhisandhicittaṃ appamāṇaṃ, vadhakacittaṃ pana tadārammaṇaṃ jīvitindriyañca ānantariyānānantarabhāve",
  "tika-vin02t:1284_12": "pamāṇaṃ. Katānantariyakammo ca “tassa kammassa vipākaṃ paṭibāhissāmī”ti sakalacakkavāḷaṃ",
  "tika-vin02t:1284_13": "mahācetiyappamāṇehi kañcanathūpehi pūretvāpi sakalacakkavāḷaṃ pūretvā nisinnassa",
  "tika-vin02t:1284_14": "bhikkhusaṅghassa mahādānaṃ datvāpi buddhassa bhagavato saṅghāṭikaṇṇaṃ amuñcanto vicaritvāpi",
  "tika-vin02t:1284_15": "kāyassa bhedā nirayameva upapajjati, pabbajjañca na labhati.",
  "tika-vin02t:1285_0": "115. Icchamānanti odātavatthavasanaṃ icchamānaṃ. Tenevāha “gihibhāve sampaṭicchitamatteyevā”ti.",
  "tika-vin02t:1285_1": "Saṅghabhedakakathāvitthāro parato āvi bhavissati. Catunnaṃ kammānanti apalokanādīnaṃ",
  "tika-vin02t:1285_2": "catunnaṃ kammānaṃ. Duṭṭhacittenāti vuttamevatthaṃ vibhāveti “vadhakacittenā”ti. Vadhakacetanāya",
  "tika-vin02t:1285_3": "hi dūsitacittaṃ idha duṭṭhacittaṃ nāma. Lohitaṃ uppādetīti ettha tathāgatassa abhejjakāyatāya",
  "tika-vin02t:1285_4": "parūpakkamena cammacchedaṃ katvā lohitapaggharaṇaṃ nāma natthi, sarīrassa pana antoyeva",
  "tika-vin02t:1285_5": "ekasmiṃ ṭhāne lohitaṃ samosarati, āghātena pakuppamānaṃ sañcitaṃ hoti. Devadattena",
  "tika-vin02t:1285_6": "paviddhasilato bhijjitvā gatasakkhalikāpi tathāgatassa pādantaṃ pahari, pharasunā",
  "tika-vin02t:1285_7": "pahaṭo viya pādo antolohitoyeva ahosi. Jīvako pana tathāgatassa ruciyā satthakena",
  "tika-vin02t:1285_8": "cammaṃ chinditvā tamhā ṭhānā duṭṭhalohitaṃ nīharitvā phāsumakāsi, tenassa puññakammameva",
  "tika-vin02t:1285_9": "ahosi. Tenāha “jīvako viyā”tiādi.",
  "tika-vin02t:1286_0": "Atha ye parinibbute tathāgate cetiyaṃ bhindanti, bodhiṃ chindanti, dhātumhi upakkamanti,",
  "tika-vin02t:1286_1": "tesaṃ kiṃ hotīti? Bhāriyaṃ kammaṃ hoti ānantariyasadisaṃ. Sadhātukaṃ pana thūpaṃ",
  "tika-vin02t:1286_2": "vā paṭimaṃ vā bādhamānaṃ bodhisākhaṃ chindituṃ vaṭṭati. Sacepi tattha nilīnā sakuṇā",
  "tika-vin02t:1286_3": "cetiye vaccaṃ pātenti, chindituṃ vaṭṭatiyeva. Paribhogacetiyato hi sarīracetiyaṃ",
  "tika-vin02t:1286_4": "garutaraṃ. Cetiyavatthuṃ bhinditvā gacchante bodhimūlepi chinditvā harituṃ vaṭṭati.",
  "tika-vin02t:1286_5": "Yā pana bodhisākhā bodhigharaṃ bādhati, taṃ geharakkhaṇatthaṃ chindituṃ na labhati.",
  "tika-vin02t:1286_6": "Bodhiatthañhi gehaṃ, na gehatthāya bodhi. Āsanagharepi eseva nayo. Yasmiṃ pana āsanaghare",
  "tika-vin02t:1286_7": "dhātu nihitā hoti, tassa rakkhaṇatthāya bodhisākhaṃ chindituṃ vaṭṭati. Bodhijagganatthaṃ",
  "tika-vin02t:1286_8": "ojoharaṇasākhaṃ vā pūtiṭṭhānaṃ vā chindituṃ vaṭṭatiyeva, satthu rūpakāyapaṭijaggane viya puññampi hoti.",
  "tika-vin02t:1287": "Mātughātakādivatthukathāvaṇṇanā niṭṭhitā.",
  "tika-vin02t:1288": "Ubhatobyañjanakavatthukathāvaṇṇanā",
  "tika-vin02t:1289_0": "116. Ubhato byañjanamassa atthīti ubhatobyañjanakoti iminā asamānādhikaraṇavisayo",
  "tika-vin02t:1289_1": "bāhiratthasamāsoyaṃ, purimapade ca vibhattialopoti dasseti. Byañjananti cettha itthinimittaṃ",
  "tika-vin02t:1289_2": "purisanimittañca adhippetaṃ. Atha ubhatobyañjanakassa ekameva indriyaṃ, udāhu dveti?",
  "tika-vin02t:1289_3": "Ekameva “yassa itthindriyaṃ uppajjati, tassa purisindriyaṃ uppajjatīti? No. Yassa",
  "tika-vin02t:1289_4": "vā pana purisindriyaṃ uppajjati, tassa itthindriyaṃ uppajjatīti? No”ti ekasmiṃ santāne",
  "tika-vin02t:1289_5": "indriyadvayassa paṭisiddhattā, tañca kho itthiubhatobyañjanakassa itthindriyaṃ, purisaubhatobyañjanakassa",
  "tika-vin02t:1289_6": "purisindriyaṃ. Yadi evaṃ dutiyabyañjanakassa abhāvo āpajjati. Indriyañhi byañjanakāraṇaṃ",
  "tika-vin02t:1289_7": "vuttaṃ, tañca tassa natthīti? Vuccate – na tassa indriyaṃ dutiyabyañjanakāraṇaṃ.",
  "tika-vin02t:1289_8": "Kasmā? Sadā abhāvato. Itthiubhatobyañjanakassa hi yadā itthiyā rāgacittaṃ uppajjati,",
  "tika-vin02t:1289_9": "tadā purisabyañjanaṃ pākaṭaṃ hoti, itthibyañjanaṃ paṭicchannaṃ guḷhaṃ hoti, tathā",
  "tika-vin02t:1289_10": "itarassa itaraṃ. Yadi ca tesaṃ indriyaṃ dutiyabyañjanakāraṇaṃ bhaveyya, sadāpi byañjanadvayaṃ",
  "tika-vin02t:1289_11": "tiṭṭheyya, na pana tiṭṭhati, tasmā veditabbametaṃ “na tassa taṃ byañjanakāraṇaṃ,",
  "tika-vin02t:1289_12": "kammasahāyaṃ pana rāgacittamevettha kāraṇa”nti.",
  "tika-vin02t:1290_0": "Yasmā cassa ekameva indriyaṃ hoti, tasmā itthiubhatobyañjanako sayampi gabbhaṃ gaṇhāti,",
  "tika-vin02t:1290_1": "parampi gaṇhāpeti. Purisaubhatobyañjanako paraṃ gaṇhāpeti, sayaṃ pana na gaṇhāti.",
  "tika-vin02t:1290_2": "Yadi paṭisandhiyaṃ purisaliṅgaṃ, yadi paṭisandhiyaṃ itthiliṅganti ca paṭisandhiyaṃ",
  "tika-vin02t:1290_3": "liṅgasabbhāvo kurundiyaṃvutto, so ca ayutto. Pavattiyaṃyeva hi itthiliṅgādīni samuṭṭhahanti,",
  "tika-vin02t:1290_4": "na paṭisandhiyaṃ. Paṭisandhiyaṃ pana indriyameva samuṭṭhāti, na liṅgādīni. Na ca",
  "tika-vin02t:1290_5": "indriyameva liṅganti sakkā vattuṃ indriyaliṅgānaṃ bhinnasabhāvattā. Vuttañhetaṃ aṭṭhasāliniyaṃ –",
  "tika-vin02t:1291_0": "“Itthattaṃ itthibhāvoti ubhayaṃ ekatthaṃ, itthisabhāvoti attho. Ayaṃ kammajo paṭisandhisamuṭṭhito.",
  "tika-vin02t:1291_1": "Itthiliṅgādi pana itthindriyaṃ paṭicca pavatte samuṭṭhitaṃ. Yathā bīje sati bījaṃ",
  "tika-vin02t:1291_2": "paṭicca bījapaccayā rukkho vaḍḍhitvā sākhāviṭapasampanno hutvā ākāsaṃ pūretvā tiṭṭhati,",
  "tika-vin02t:1291_3": "evameva itthibhāvasaṅkhāte itthindriye sati itthiliṅgādīni honti. Bījaṃ viya hi itthindriyaṃ,",
  "tika-vin02t:1291_4": "bījaṃ paṭicca vaḍḍhitvā ākāsaṃ pūretvā ṭhitarukkho viya itthindriyaṃ paṭicca itthiliṅgādīni",
  "tika-vin02t:1291_5": "pavatte samuṭṭhahanti. Tattha itthindriyaṃ na cakkhuviññeyyaṃ, manoviññeyyameva.",
  "tika-vin02t:1291_6": "Itthiliṅgādīni cakkhuviññeyyānipi manoviññeyyānipī”ti.",
  "tika-vin02t:1292": "Tenevāha “tattha vicāraṇakkamo vitthārato aṭṭhasāliniyā dhammasaṅgahaṭṭhakathāya veditabbo”ti.",
  "tika-vin02t:1293": "Ubhatobyañjanakavatthukathāvaṇṇanā niṭṭhitā.",
  "tika-vin02t:1294": "Anupajjhāyakādivatthukathāvaṇṇanā",
  "tika-vin02t:1295_0": "117. Sikkhāpadaṃ apaññattaṃ hotīti idheva paññattaṃ sikkhāpadaṃ sandhāya vuttaṃ.",
  "tika-vin02t:1295_1": "Upajjhaṃ aggāhāpetvāti “upajjhāyo me, bhante, hohī”ti evaṃ upajjhaṃ aggāhāpetvā.",
  "tika-vin02t:1295_2": "Kammavācāya pana upajjhāyakittanaṃ kataṃyevāti daṭṭhabbaṃ. Aññathā “puggalaṃ na parāmasatī”ti",
  "tika-vin02t:1295_3": "vuttakammavipattisambhavato kammaṃ kuppeyya, teneva “upajjhāyaṃ akittetvā”ti avatvā",
  "tika-vin02t:1295_4": "“upajjhaṃ aggāhāpetvā”icceva vuttaṃ. Yathā ca aparipuṇṇapattacīvarassa upasampādanakāle",
  "tika-vin02t:1295_5": "kammavācāya “paripuṇṇassa pattacīvara”nti asantavatthuṃ kittetvā kammavācāya katāyapi",
  "tika-vin02t:1295_6": "upasampadā ruhati, evaṃ “ayaṃ buddharakkhito āyasmato dhammarakkhitassa upasampadāpekkho”ti",
  "tika-vin02t:1295_7": "asantaṃ puggalaṃ kittetvā kevalaṃ santapadanīhārena kammavācāya katāya upasampadā",
  "tika-vin02t:1295_8": "ruhatiyevāti daṭṭhabbaṃ. Tenevāha “kammaṃ pana na kuppatī”ti. “Na, bhikkhave, anupajjhāyako",
  "tika-vin02t:1295_9": "upasampādetabbo, yo upasampādeyya, āpatti dukkaṭassā”ti ettakameva vatvā “so ca puggalo",
  "tika-vin02t:1295_10": "anupasampanno”ti avuttattā kammavipattilakkhaṇassa ca asambhavato “taṃ na gahetabba”nti",
  "tika-vin02t:1295_11": "vuttaṃ. “Pañcavaggakaraṇañce, bhikkhave, kammaṃ paṇḍakapañcamo kammaṃ kareyya, akammaṃ",
  "tika-vin02t:1295_12": "na ca karaṇīya”ntiādivacanato paṇḍakādīnampi ubhatobyañjanakapariyantānaṃ gaṇapūrakabhāveyeva",
  "tika-vin02t:1295_13": "kammaṃ kuppati, na aññathāti āha “ubhatobyañjanakupajjhāyapariyosānesupi eseva nayo”ti.",
  "tika-vin02t:1296": "Anupajjhāyakādivatthukathāvaṇṇanā niṭṭhitā.",
  "tika-vin02t:1297": "Apattakādivatthukathāvaṇṇanā",
  "tika-vin02t:1298_0": "118. Aññe vā bhikkhū dātukāmā hontīti sambandho. Anāmaṭṭhapiṇḍapātanti aggahitaaggaṃ",
  "tika-vin02t:1298_1": "piṇḍapātaṃ. Sāmaṇerabhāgasamako āmisabhāgoti ettha kiñcāpi sāmaṇerānaṃ āmisabhāgassa",
  "tika-vin02t:1298_2": "samakameva diyyamānattā visuṃ sāmaṇerabhāgo nāma natthi, heṭṭhā gacchantaṃ pana bhattaṃ",
  "tika-vin02t:1298_3": "kadāci mandaṃ bhaveyya, tasmā upari aggahetvā sāmaṇerapāḷiyāva gahetvā dātabboti",
  "tika-vin02t:1298_4": "adhippāyo. Niyatapabbajjasseva cāyaṃ bhāgo dīyati. Teneva “apakkaṃ patta”ntiādi vuttaṃ.",
  "tika-vin02t:1299": "Apattakādivatthukathāvaṇṇanā niṭṭhitā.",
  "tika-vin02t:1300": "Hatthacchinnādivatthukathāvaṇṇanā",
  "tika-vin02t:1301_0": "119. Ajapadaketi ajapadasaṇṭhāne padese. Brahmujugattoti brahmā viya ujugatto. Avaseso",
  "tika-vin02t:1301_1": "sattoti iminā lakkhaṇena rahitasatto. Etena ṭhapetvā mahāpurisaṃ cakkavattiñca itare",
  "tika-vin02t:1301_2": "sattā khujjapakkhikāti dasseti. Yebhuyyena hi sattā khandhe kaṭiyaṃ jāṇūsūti tīsu",
  "tika-vin02t:1301_3": "ṭhānesu namanti. Te kaṭiyaṃ namantā pacchato namanti, itaresu dvīsu ṭhānesu namantā",
  "tika-vin02t:1301_4": "purato namanti. Dīghasarīrā pana ekena passena vaṅkā honti, eke mukhaṃ unnāmetvā",
  "tika-vin02t:1301_5": "nakkhattāni gaṇayantā viya caranti, eke appamaṃsalohitā sūlasadisā honti, eke purato",
  "tika-vin02t:1301_6": "pabbhārā honti, pavedhamānā gacchanti. Parivaṭumoti samantato vaṭṭalo.",
  "tika-vin02t:1302_0": "Aṭṭhisirācammasarīroti aṭṭhisirācammamattasarīro. Kappasīsoti dvidhābhūtasīso. Kekaroti",
  "tika-vin02t:1302_1": "tiriyaṃ passanto. “Udakatārakā nāma udakapubbuḷa”nti gaṇṭhipadesu vuttaṃ. Akkhitārakāti",
  "tika-vin02t:1302_2": "akkhibhaṇḍakā. Nippakhumakkhīti akkhidalalomehi virahitaakkhiko. Pakhuma-saddo hi",
  "tika-vin02t:1302_3": "loke akkhidalalomesu niruḷho. Paṭaṅgamaṇḍūko nāma mahāmukhamaṇḍūko. Eḷamukhoti niccapaggharaṇakalālamukho.",
  "tika-vin02t:1302_4": "Sabbañcetanti “kacchugatto vā”tiādiṃ sandhāya vadati. Vātaṇḍikoti aṇḍakesu vuddhirogena",
  "tika-vin02t:1302_5": "samannāgato. Vikaṭoti tiriyaṃ gamanapādehi samannāgato, yassa ca caṅkamato jāṇukā",
  "tika-vin02t:1302_6": "bahi gacchanti. Paṇhoti pacchato parivattapādehi samannāgato, yassa caṅkamato jāṇukā anto pavisanti.",
  "tika-vin02t:1303_0": "Kudaṇḍapādatāya kāraṇaṃ vibhāveti “majjhe saṅkuṭitapādattā”ti. Agge saṅkuṭitapādattāti",
  "tika-vin02t:1303_1": "kuṇḍapādatāya kāraṇanidassanaṃ. Kuṇḍapādasseva gamanasabhāvaṃ vibhāveti “piṭṭhipādaggena",
  "tika-vin02t:1303_2": "caṅkamanto”ti. Mammananti khalitavacanaṃ. Yo ekameva akkharaṃ catupañcakkhattuṃ vadati,",
  "tika-vin02t:1303_3": "tassetaṃ adhivacanaṃ.",
  "tika-vin02t:1304": "Hatthacchinnādivatthukathāvaṇṇanā niṭṭhitā.",
  "tika-vin02t:1305": "Alajjīnissayavatthukathāvaṇṇanā",
  "tika-vin02t:1306_0": "120. Nissayapaṭisaṃyuttavatthūsu bhikkhūhi samāno sīlādiguṇabhāgo assāti bhikkhusabhāgo,",
  "tika-vin02t:1306_1": "tassa bhāvo bhikkhusabhāgatā. Dve tīṇi divasāni vasitvā gantukāmena anissitena vasitabbanti",
  "tika-vin02t:1306_2": "ettha “yāva bhikkhusabhāgataṃ jānāmī”ti ābhogaṃ vināpi anissitena vasituṃ vaṭṭatīti",
  "tika-vin02t:1306_3": "adhippāyo. Bhikkhusabhāgataṃ pana jānanto “sve gamissāmi, kiṃ me nissayenā”ti aruṇaṃ",
  "tika-vin02t:1306_4": "uṭṭhapetuṃ na labhati. “Purāruṇā uṭṭhahitvāva gamissāmī”ti ābhogena sayantassa sace",
  "tika-vin02t:1306_5": "aruṇo uggacchati, vaṭṭati. “Sattāhaṃ vasissāmī”ti ālayaṃ karontena pana nissayo gahetabboti",
  "tika-vin02t:1306_6": "“sattāhamattaṃ vasissāmi, kiṃ bhikkhusabhāgatājānanenā”ti jānane dhuraṃ nikkhipitvā",
  "tika-vin02t:1306_7": "vasituṃ na labhati, bhikkhusabhāgataṃ upaparikkhitvā nissayo gahetabboti attho.",
  "tika-vin02t:1307": "Gamikādinissayavatthukathāvaṇṇanā",
  "tika-vin02t:1308_0": "121. Antarāmagge vissamanto vā…pe… anāpattīti asati nissayadāyake anāpatti. Tassa",
  "tika-vin02t:1308_1": "nissāyāti pāḷianurūpato vuttaṃ, taṃ nissāyāti attho. Sace pana āsāḷhīmāse…pe… tattha",
  "tika-vin02t:1308_2": "gantabbanti ettha sace so vassūpanāyikāya āsannāya gantukāmo suṇāti “asuko mahāthero",
  "tika-vin02t:1308_3": "āgamissatī”ti, tañce āgameti, vaṭṭati. Āgamentasseva ce vassūpanāyikadivaso hoti,",
  "tika-vin02t:1308_4": "hotu, gantabbaṃ tattha, yattha nissayadāyakaṃ labhati. Keci pana “sace so gacchanto",
  "tika-vin02t:1308_5": "jīvitantarāyaṃ brahmacariyantarāyaṃ vā passati, tattheva vasitabba”nti vadanti.",
  "tika-vin02t:1309": "Gottena anussāvanānujānanakathāvaṇṇanā",
  "tika-vin02t:1310_0": "122. “Itthannāmo itthannāmassa āyasmato”ti nāmakittanassa anussāvanāya āgatattā “nāhaṃ",
  "tika-vin02t:1310_1": "ussahāmi therassa nāmaṃ gahetu”nti vuttaṃ, “āyasmato pippalissa upasampadāpekkho”ti",
  "tika-vin02t:1310_2": "evaṃ nāmaṃ gahetuṃ na ussahāmīti attho. “Gottenapi anussāvetu”nti vacanato yena vohārena",
  "tika-vin02t:1310_3": "voharati, tena vaṭṭatīti siddhaṃ. “Konāmo te upajjhāyo”ti puṭṭhenapi gottameva nāmaṃ",
  "tika-vin02t:1310_4": "katvā vattabbanti siddhaṃ hoti, tasmā catubbidhesu nāmesu yena kenaci nāmena anussāvanā",
  "tika-vin02t:1310_5": "kātabbāti vadanti. Ekassa bahūni nāmāni honti, tattha ekaṃ nāmaṃ ñattiyā, ekaṃ anussāvanāya",
  "tika-vin02t:1310_6": "kātuṃ na vaṭṭati, atthato byañjanato ca abhinnāhi anussāvanāhi bhavitabbanti. Kiñcāpi",
  "tika-vin02t:1310_7": "“itthannāmo itthannāmassa āyasmato”ti pāḷiyaṃ “āyasmato”ti padaṃ pacchā vuttaṃ, kammavācāpāḷiyaṃ",
  "tika-vin02t:1310_8": "pana “ayaṃ buddharakkhito āyasmato dhammarakkhitassā”ti paṭhamaṃ likhitanti taṃ uppaṭipāṭiyā",
  "tika-vin02t:1310_9": "vuttanti na paccetabbaṃ. Pāḷiyañhi “itthannāmo itthannāmassa āyasmato”ti atthamattaṃ",
  "tika-vin02t:1310_10": "dassitaṃ, tasmā pāḷiyaṃ avuttopi “ayaṃ buddharakkhito āyasmato dhammarakkhitassā”ti",
  "tika-vin02t:1310_11": "kammavācāpāḷiyaṃ payogo dassito. “Na me diṭṭho ito pubbe iccāyasmā sāriputto”ti ca",
  "tika-vin02t:1310_12": "“āyasmā sāriputto atthakusalo”ti ca paṭhamaṃ “āyasmā”ti payogassa dassanatoti vadanti.",
  "tika-vin02t:1310_13": "Katthaci “āyasmato buddharakkhitattherassā”ti vatvā katthaci kevalaṃ “buddharakkhitassā”ti",
  "tika-vin02t:1310_14": "sāveti, sāvanaṃ hāpetīti na vuccati nāmassa ahāpitattāti eke. Sace katthaci “āyasmato",
  "tika-vin02t:1310_15": "buddharakkhitassā”ti vatvā katthaci “buddharaakhatassāyasmato”ti sāveti, pāṭhānurūpattā",
  "tika-vin02t:1310_16": "khettameva otiṇṇantipi eke. Byañjanabhedappasaṅgato anussāvanānaṃ taṃ na vaṭṭatīti",
  "tika-vin02t:1310_17": "vadanti. Sace pana sabbaṭṭhānepi eteneva pakārena vadati, vaṭṭati.",
  "tika-vin02t:1311": "Dveupasampadāpekkhādivatthukathāvaṇṇanā",
  "tika-vin02t:1312_0": "123. Ekānussāvaneti ettha ekato anussāvanaṃ etesanti ekānussāvanāti asamānādhikaraṇavisayo",
  "tika-vin02t:1312_1": "bāhiratthasamāsoti daṭṭhabbaṃ. Tenevāha “dve ekatoanussāvane”ti. Tattha ekatoti ekakkhaṇeti",
  "tika-vin02t:1312_2": "attho, vibhattialopena cāyaṃ niddeso. Purimanayeneva ekatoanussāvane kātunti “ekena",
  "tika-vin02t:1312_3": "ekassa, aññena itarassā”tiādinā pubbe vuttanayena dvīhi vā tīhi vā ācariyehi ekena",
  "tika-vin02t:1312_4": "vā ekatoanussāvane kātuṃ.",
  "tika-vin02t:1313": "Upasampadāvidhikathāvaṇṇanā",
  "tika-vin02t:1314": "126. Vajjāvajjaṃ upanijjhāyatīti upajjhāti iminā upajjhāyasaddasamānattho upajjhāsaddopīti dasseti.",
  "tika-vin02t:1315": "Cattāronissayādikathāvaṇṇanā",
  "tika-vin02t:1316_0": "130. Sambhogeti dhammasambhoge āmisasambhoge ca. Anāpatti sambhoge saṃvāseti ettha",
  "tika-vin02t:1316_1": "ca ayamadhippāyo – yasmā ayaṃ osāraṇakammassa katattā pakatattaṭṭhāne ṭhito, tasmā",
  "tika-vin02t:1316_2": "na ukkhittakena saddhiṃ sambhogādipaccayā pācittiyaṃ, nāpi alajjinā saddhiṃ paribhogapaccayā",
  "tika-vin02t:1316_3": "dukkaṭaṃ alajjīlakkhaṇānupapattito. Yo hi ucchurasakasaṭānaṃ sattāhakālikayāvajīvikattā",
  "tika-vin02t:1316_4": "vaṭṭati vikāle ucchu khāditunti saññaṃ uppādetvā taṃ khāditvā tappaccayā pācittiyaṃ",
  "tika-vin02t:1316_5": "na passati “vaṭṭatī”ti tathāsaññitāya, yo vā pana āpattimāpannabhāvaṃ paṭijānitvā",
  "tika-vin02t:1316_6": "“na paṭikaromī”ti abhinivisati, ayaṃ –",
  "tika-vin02t:1317": "“Sañcicca āpattiṃ āpajjati, āpattiṃ parigūhati;",
  "tika-vin02t:1318": "Agatigamanañca gacchati, ediso vuccati alajjīpuggalo”ti. –",
  "tika-vin02t:1319_0": "Vuttalakkhaṇe apatanato alajjī nāma na hoti. Tasmā yathā pubbe yāva ukkhepanīyakammaṃ",
  "tika-vin02t:1319_1": "kataṃ, tāva tena saddhiṃ sambhoge saṃvāse ca anāpatti, evamidhāpīti sabbathā anāpattiṭṭhāneyeva",
  "tika-vin02t:1319_2": "anāpatti vuttāti veditabbaṃ. Na hi bhagavā alajjinā saddhiṃ sambhogapaccayā āpattisambhave",
  "tika-vin02t:1319_3": "sati “anāpatti sambhoge saṃvāse”ti vadati. Tato yamettha kenaci “anāpatti sambhoge",
  "tika-vin02t:1319_4": "saṃvāse”ti iminā pācittiyena anāpatti vuttā, “alajjīparibhogapaccayā dukkaṭaṃ pana",
  "tika-vin02t:1319_5": "āpajjatiyevā”ti vatvā bahudhā papañcitaṃ, na taṃ sārato paccetabbaṃ. Sesamettha uttānameva.",
  "tika-vin02t:1320": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:1321": "Mahākhandhakavaṇṇanā niṭṭhitā.",
  "tika-vin02t:1322": "2. Uposathakkhandhakaṃ",
  "tika-vin02t:1323": "Sannipātānujānanādikathāvaṇṇanā",
  "tika-vin02t:1324": "132. Uposathakkhandhake taranti plavanti ettha bālāti titthaṃ. Itoti imasmiṃ sāsane laddhito. Taṃ kathentīti “imasmiṃ nāma divase muhutte vā idaṃ kattabba”ntiādinā kathenti.",
  "tika-vin02t:1325": "134. “Suṇātu me bhante”tiādīsu yaṃ vattabbaṃ, taṃ mātikāṭṭhakathāyaṃ vitthārato āgatamevāti na idha vitthārayissāma, atthikehi pana tatoyeva gahetabbaṃ.",
  "tika-vin02t:1326_0": "135. Āpajjitvā vā vuṭṭhitoti ettha ārocitāpi āpatti asantī nāma hotīti veditabbaṃ.",
  "tika-vin02t:1326_1": "Teneva mātikāṭṭhakathāyaṃ vuttaṃ “yassa pana evaṃ anāpannā vā āpatti āpajjitvā ca",
  "tika-vin02t:1326_2": "pana vuṭṭhitā vā desitā vā ārocitā vā, tassa sā āpatti asantī nāma hotī”ti. Musāvādo",
  "tika-vin02t:1326_3": "nāma vacībhedapaccayā hotīti āha “na musāvādalakkhaṇenā”ti. Bhagavato pana vacanenāti",
  "tika-vin02t:1326_4": "sampajānamusāvāde kiṃ hoti? “Dukkaṭaṃ hotī”ti iminā vacanena. Vacīdvāre akiriyasamuṭṭhānā",
  "tika-vin02t:1326_5": "āpatti hotīti yasmā yassa bhikkhuno adhammikāya paṭiññāya tuṇhībhūtassa nisinnassa",
  "tika-vin02t:1326_6": "manodvāre āpatti nāma natthi, yasmā pana āvi kātabbaṃ na āvi akāsi, tenassa vacīdvāre",
  "tika-vin02t:1326_7": "akiriyasamuṭṭhānā āpatti hoti.",
  "tika-vin02t:1327_0": "Vācāti vācāya, ya-kāralopenāyaṃ niddeso. Kenaci manujena vācāya anālapantoti yojetabbaṃ.",
  "tika-vin02t:1327_1": "Giraṃ no ca pare bhaṇeyyāti “ime sossantī”ti parapuggale sandhāya saddampi na nicchāreyya.",
  "tika-vin02t:1327_2": "Āpajjeyya vācasikanti vācato samuṭṭhitaṃ āpattiṃ āpajjeyya.",
  "tika-vin02t:1328_0": "Antarāyakaroti vippaṭisāravatthutāya pāmojjādisambhavaṃ nivāretvā paṭhamajjhānādīnaṃ",
  "tika-vin02t:1328_1": "adhigamāya antarāyakaro. Tassa bhikkhuno phāsu hotīti avippaṭisāramūlakānaṃ pāmojjādīnaṃ",
  "tika-vin02t:1328_2": "vasena tassa bhikkhuno sukhā paṭipadā sampajjatīti attho.",
  "tika-vin02t:1329": "Sannipātānujānanādikathāvaṇṇanā niṭṭhitā.",
  "tika-vin02t:1330": "Sīmānujānanakathāvaṇṇanā",
  "tika-vin02t:1331_0": "138. Itaropīti suddhapaṃsupabbatādiṃ sandhāya vadati. Hatthippamāṇo nāma pabbato",
  "tika-vin02t:1331_1": "heṭṭhimakoṭiyā aḍḍhaṭṭhamaratanubbedho. Tasmāti yasmā ekena na vaṭṭati, tasmā. Dvattiṃsapalaguḷapiṇḍappamāṇatā",
  "tika-vin02t:1331_2": "thūlatāya gahetabbā, na tulagaṇanāya. Antosāramissakānanti antosārarukkhehi missakānaṃ.",
  "tika-vin02t:1331_3": "Sūcidaṇḍakappamāṇoti sīhaḷadīpe lekhanadaṇḍappamāṇoti vadanti, so ca kaniṭṭhaṅguliparimāṇoti",
  "tika-vin02t:1331_4": "daṭṭhabbaṃ. Etanti navamūlasākhāniggamanaṃ. Parabhāge kittetuṃ vaṭṭatīti bahi nikkhamitvā",
  "tika-vin02t:1331_5": "ṭhitesu aṭṭhasu maggesu ekissā disāya ekaṃ, aparāya ekanti evaṃ catūsu ṭhānesu kittetuṃ vaṭṭati.",
  "tika-vin02t:1332_0": "Yattha katthaci uttarantiyā bhikkhuniyā antaravāsako temiyatīti sikkhākaraṇīyaṃ āgatalakkhaṇena",
  "tika-vin02t:1332_1": "timaṇḍalaṃ paṭicchādetvā antaravāsakaṃ anukkhipitvā titthena vā atitthena vā uttarantiyā",
  "tika-vin02t:1332_2": "bhikkhuniyā ekadvaṅgulamattampi antaravāsako temiyati. Bhikkhuniyā eva gahaṇañcettha",
  "tika-vin02t:1332_3": "bhikkhunīvibhaṅge bhikkhuniyā vasena nadīlakkhaṇassa pāḷiyaṃ āgatattā teneva nayena",
  "tika-vin02t:1332_4": "dassanatthaṃ kataṃ. Sīmaṃ bandhantānaṃ nimittaṃ hotīti ayaṃ vuttalakkhaṇā nadī samuddaṃ",
  "tika-vin02t:1332_5": "vā pavisatu taḷākaṃ vā, pabhavato paṭṭhāya nimittaṃ hoti. Ajjhottharitvā āvaraṇaṃ",
  "tika-vin02t:1332_6": "pavattatiyevāti āvaraṇaṃ ajjhottharitvā sandatiyeva. Appavattamānāti asandamānudakā.",
  "tika-vin02t:1332_7": "Āvaraṇañhi patvā nadiyā yattake padese udakaṃ asandamānaṃ santiṭṭhati, tattha nadīnimittaṃ",
  "tika-vin02t:1332_8": "kātuṃ na vaṭṭati. Upari sandamānaṭṭhāneyeva vaṭṭati, asandamānaṭṭhāne pana udakanimittaṃ",
  "tika-vin02t:1332_9": "kātuṃ vaṭṭati. Ṭhitameva hi udakanimitte vaṭṭati, na sandamānaṃ. Tenevāha “pavattanaṭṭhāne",
  "tika-vin02t:1332_10": "nadīnimittaṃ, appavattanaṭṭhāne udakanimittaṃ kātuṃ vaṭṭatī”ti. Nadiṃ bhinditvāti",
  "tika-vin02t:1332_11": "mātikāmukhadvārena nadīkūlaṃ bhinditvā. Ukkhepimanti kūpato viya ukkhipitvā gahetabbaṃ.",
  "tika-vin02t:1333_0": "Siṅghāṭakasaṇṭhānāti tikoṇaracchāsaṇṭhānā. Mudiṅgasaṇṭhānāti mudiṅgabherī viya majjhe",
  "tika-vin02t:1333_1": "vitthatā ubhosu koṭīsu saṅkoṭitā hoti. Upacāraṃ ṭhapetvāti pacchā sīmaṃ bandhantānaṃ",
  "tika-vin02t:1333_2": "sīmāya okāsaṃ ṭhapetvā. Antonimittagatehi panāti ekassa gāmassa upaḍḍhaṃ anto kattukāmatāya",
  "tika-vin02t:1333_3": "sati sabbesaṃ āgamane payojanaṃ natthīti katvā vuttaṃ. Āgantabbanti ca sāmīcivasena",
  "tika-vin02t:1333_4": "vuttaṃ, nāyaṃ niyamo “āgantabbamevā”ti. Tenevāha “āgamanampi anāgamanampi vaṭṭatī”ti.",
  "tika-vin02t:1333_5": "Abaddhāya hi sīmāya nānāgāmakhettānaṃ nānāsīmasabhāvattā tesaṃ anāgamanepi vaggakammaṃ",
  "tika-vin02t:1333_6": "na hoti, tasmā anāgamanampi vaṭṭati. Baddhāya pana sīmāya ekasīmabhāvato puna aññasmiṃ",
  "tika-vin02t:1333_7": "kamme kariyamāne anto sīmagatehi āgantabbamevāti āha “avippavāsasīmā…pe… āgantabba”nti.",
  "tika-vin02t:1333_8": "Nimittakittanakāle asodhitāyapi sīmāya nevatthi doso nimittakittanassa apalokanādīsu aññatarābhāvato.",
  "tika-vin02t:1334_0": "Bhaṇḍukammāpucchanaṃ sandhāya pabbajjā-gahaṇaṃ. Sukhakaraṇatthanti sabbesaṃ sannipātanaparissamaṃ",
  "tika-vin02t:1334_1": "pahāya appatarehi sukhakaraṇatthaṃ. Ekavīsati bhikkhū gaṇhātīti vīsativaggakaraṇīyaparamattā",
  "tika-vin02t:1334_2": "saṅghakammassa kammārahena saddhiṃ ekavīsati bhikkhū gaṇhāti. Idañca nisinnānaṃ vasena",
  "tika-vin02t:1334_3": "vuttaṃ. Heṭṭhimantato hi yattha ekavīsati bhikkhū nisīdituṃ sakkonti, tattake padese",
  "tika-vin02t:1334_4": "sīmaṃ bandhituṃ vaṭṭati. Na sakkhissantīti avippavāsasīmāya baddhabhāvaṃ asallakkhetvā",
  "tika-vin02t:1334_5": "“samānasaṃvāsakameva samūhanissāmā”ti vāyamantā na sakkhissanti. Baddhāya hi avippavāsasīmāya",
  "tika-vin02t:1334_6": "taṃ asamūhanitvā “samānasaṃvāsakasīmaṃ samūhanissāmā”ti katāyapi kammavācāya asamūhatāva",
  "tika-vin02t:1334_7": "hoti sīmā. Paṭhamañhi avippavāsaṃ samūhanitvā pacchā sīmā samūhanitabbā. Ekaratanappamāṇā",
  "tika-vin02t:1334_8": "suviññeyyatarā hotīti katvā vuttaṃ “ekaratanappamāṇā vaṭṭatī”ti. Ekaṅgulamattāpi",
  "tika-vin02t:1334_9": "sīmantarikā vaṭṭatiyeva. Tattakenapi hi sīmā asambhinnāva hoti.",
  "tika-vin02t:1335_0": "Avasesanimittānīti mahāsīmāya bāhirapasse nimittāni. Khaṇḍasīmato paṭṭhāya bandhanaṃ",
  "tika-vin02t:1335_1": "āciṇṇaṃ, āciṇṇakaraṇeneva ca sammoho na hotīti āha “khaṇḍasīmatova paṭṭhāya bandhitabbā”ti.",
  "tika-vin02t:1335_2": "Kuṭigeheti kuṭighare, bhūmighareti attho. Udukkhalanti khuddakāvāṭaṃ. Nimittaṃ na",
  "tika-vin02t:1335_3": "kātabbanti taṃ rājiṃ vā udukkhalaṃ vā nimittaṃ na kātabbaṃ.",
  "tika-vin02t:1336_0": "Heṭṭhā na otaratīti bhittito oraṃ nimittāni ṭhapetvā kittitattā heṭṭhā ākāsappadesaṃ",
  "tika-vin02t:1336_1": "na otarati. Heṭṭhāpi otaratīti sace heṭṭhā antobhittiyaṃ ekavīsatiyā bhikkhūnaṃ okāso",
  "tika-vin02t:1336_2": "hoti, otarati. Otaramānā ca uparisīmappamāṇena na otarati, samantā bhittippamāṇena",
  "tika-vin02t:1336_3": "otarati. Otaraṇānotaraṇaṃ vuttanayeneva veditabbanti sace heṭṭhā ekavīsatiyā bhikkhūnaṃ",
  "tika-vin02t:1336_4": "okāso hoti, otarati. No ce, na otaratīti adhippāyo. Sabbo pāsādo sīmaṭṭho hotīti",
  "tika-vin02t:1336_5": "uparimatalena saddhiṃ ekābaddhabhittiko vā hotu mā vā, sabbopi pāsādo sīmaṭṭhova hoti.",
  "tika-vin02t:1337_0": "Tālamūlakapabbateti tālamūlasadise pabbate. So ca heṭṭhā mahanto hutvā anupubbena",
  "tika-vin02t:1337_1": "tanuko hotīti daṭṭhabbaṃ. Paṇavasaṇṭhāno majjhe tanuko hoti mūle agge ca vitthato.",
  "tika-vin02t:1337_2": "Heṭṭhā vā majjhe vāti mudiṅgasaṇṭhānassa heṭṭhā paṇavasaṇṭhānassa majjhe. Ākāsapabbhāranti",
  "tika-vin02t:1337_3": "bhittiyā aparikkhittapabbhāraṃ. Antoleṇaṃ hotīti pabbatassa anto leṇaṃ hoti. Sīmāmāḷaketi",
  "tika-vin02t:1337_4": "khaṇḍasīmāmāḷake. Mahāsīmaṃ sodhetvā vā kammaṃ kātabbanti mahāsīmagatā bhikkhū hatthapāsaṃ",
  "tika-vin02t:1337_5": "vā ānetabbā, sīmato vā bahi kātabbāti adhippāyo. Gaṇṭhipadesu pana “mahāsīmagatehi",
  "tika-vin02t:1337_6": "bhikkhūhi taṃ sākhaṃ vā pārohaṃ vā anāmasitvā ṭhātabbanti adhippāyo”ti vuttaṃ, taṃ",
  "tika-vin02t:1337_7": "na gahetabbaṃ. Purimanayepīti khaṇḍasīmāya uṭṭhahitvā mahāsīmāya oṇatarukkhepi. Ukkhipāpetvā",
  "tika-vin02t:1337_8": "kātuṃ na vaṭṭatīti khaṇḍasīmāya anto ṭhitattā rukkhassa tattha ṭhito hatthapāsaṃyeva",
  "tika-vin02t:1337_9": "ānetabboti ukkhipāpetvā kātuṃ na vaṭṭati.",
  "tika-vin02t:1338_0": "140. Pārayatīti ajjhottharati. Pārāti sīmāpekkho itthiliṅganiddeso. Assāti bhaveyya.",
  "tika-vin02t:1338_1": "Idhādhippetanāvāya pamāṇaṃ dassento āha “yā sabbantimena paricchedena…pe… tayo jane",
  "tika-vin02t:1338_2": "vahatī”ti. Iminā ca vuttappamāṇato khuddakā nāvā vijjamānāpi idha asantapakkhaṃ bhajatīti",
  "tika-vin02t:1338_3": "dīpeti. Avassaṃ labbhaneyyā dhuvanāvāva hotīti sambandho. Rukkhaṃ chinditvā katoti",
  "tika-vin02t:1338_4": "pāṭhaseso. Paratīre sammukhaṭṭhāneti orimatīre sabbapariyantanimittassa sammukhaṭṭhāne.",
  "tika-vin02t:1338_5": "Sabbanimittānaṃ anto ṭhite bhikkhū hatthapāsagate katvāti ettha sace ekaṃ gāmakhettaṃ",
  "tika-vin02t:1338_6": "hoti, ubhosu tīresu sabbanimittānaṃ anto ṭhite bhikkhū hatthapāsagate katvā sammannitabbā.",
  "tika-vin02t:1338_7": "Nānāgāmakkhettaṃ ce, samānasaṃvāsakasīmābandhanakāle anāgantumpi vaṭṭati. Avippavāsasīmāsammutiyaṃ",
  "tika-vin02t:1338_8": "pana āgantabbameva. Yasmā ubhosu tīresu nimittakittanamattena dīpako saṅgahito nāma",
  "tika-vin02t:1338_9": "na hoti, tasmā dīpakepi nimittāni visuṃ kittetabbānevāti āha “dīpakassa orimante",
  "tika-vin02t:1338_10": "ca pārimante ca nimittaṃ kittetabba”nti. Dīpakasikharanti dīpakamatthakaṃ. Pabbatasaṇṭhānāti",
  "tika-vin02t:1338_11": "dīpakassa ekato adhikatarattā vuttaṃ.",
  "tika-vin02t:1339": "Sīmānujānanakathāvaṇṇanā niṭṭhitā.",
  "tika-vin02t:1340": "Uposathāgārādikathāvaṇṇanā",
  "tika-vin02t:1341_0": "142. Vatthuvasena vuttanti “mayañcamhā asammatāya bhūmiyā nisinnā pātimokkhaṃ assumhā”ti",
  "tika-vin02t:1341_1": "vatthumhi pātimokkhasavanassa āgatattā vuttaṃ. Uposathappamukhaṃ nāma uposathāgārassa",
  "tika-vin02t:1341_2": "sammukhaṭṭhānaṃ. Pāḷiyaṃ “paṭhamaṃ nimittā kittetabbā”ti ettakameva vatvā sīmāsammutiyaṃ",
  "tika-vin02t:1341_3": "viya “pabbatanimittaṃ pāsāṇanimitta”ntiādinā visesetvā nimittānaṃ adassitattā “khuddakāni",
  "tika-vin02t:1341_4": "vā…pe… yāni kānici nimittānī”ti vuttaṃ. Kittetuṃ vaṭṭatīti iminā sambandho.",
  "tika-vin02t:1342": "Avippavāsasīmānujānanakathāvaṇṇanā",
  "tika-vin02t:1343_0": "144. Assāti bhikkhunisaṅghassa. Dvepi sīmāyoti paṭhamaṃ vuttā avippavāsasīmā samānasaṃvāsakasīmā",
  "tika-vin02t:1343_1": "ca. Na kammavācaṃ vaggaṃ karontīti kammavācaṃ na bhindanti, kammaṃ na kopentīti adhippāyo.",
  "tika-vin02t:1343_2": "Etthāti “ṭhapetvā gāmañca gāmūpacārañcā”ti ettha. Gāmañca gāmūpacārañca na ottharatīti",
  "tika-vin02t:1343_3": "“ṭhapetvā gāmañca gāmūpacārañcā”ti vuttattā. Sīmāsaṅkhyameva gacchatīti avippavāsasīmāsaṅkhaṃ",
  "tika-vin02t:1343_4": "gacchati. Ekampi kulaṃ paviṭṭhaṃ vāti abhinavakatagehesu sabbapaṭhamaṃ ekampi kulaṃ",
  "tika-vin02t:1343_5": "paviṭṭhaṃ atthi. Agataṃ vāti porāṇakagāme aññesu gehāni chaḍḍetvā gatesu ekampi kulaṃ agataṃ atthi.",
  "tika-vin02t:1344_0": "Avippavāsasīmā na samūhantabbāti mahāsīmaṃ sandhāya vadati. Nirāsaṅkaṭṭhānesu ṭhatvāti",
  "tika-vin02t:1344_1": "cetiyaṅgaṇādīnaṃ khaṇḍasīmāya anokāsattā vuttaṃ. Khaṇḍasīmañhi bandhantā tādisaṃ",
  "tika-vin02t:1344_2": "ṭhānaṃ pahāya aññasmiṃ vivitte okāse bandhanti. Appeva nāma samūhanituṃ sakkhissantīti",
  "tika-vin02t:1344_3": "avippavāsasīmaṃyeva samūhanituṃ sakkhissanti, na khaṇḍasīmaṃ. Paṭibandhituṃ pana",
  "tika-vin02t:1344_4": "na sakkhissantevāti khaṇḍasīmāya aññātattā na sakkhissanti. Na samūhanitabbāti khaṇḍasīmaṃ",
  "tika-vin02t:1344_5": "ajānantehi na samūhanitabbā. Uposathassa visuṃ gahitattā avasesakammavasena samānasaṃvāsatā veditabbā.",
  "tika-vin02t:1345": "Gāmasīmādikathāvaṇṇanā",
  "tika-vin02t:1346_0": "147. Aparicchinnāyāti baddhasīmāvasena akataparicchedāya. Yena kenaci khaṇitvā akatoti",
  "tika-vin02t:1346_1": "antamaso tiracchānenapi khaṇitvā akato. Tassa antohatthapāsaṃ vijahitvā ṭhito kammaṃ",
  "tika-vin02t:1346_2": "kopetīti iminā bahiparicchedato yattha katthaci ṭhito kammaṃ na kopetīti dīpeti.",
  "tika-vin02t:1346_3": "Yaṃ pana vuttaṃ mātikāṭṭhakathāyaṃ “paricchedabbhantare hatthapāsaṃ vijahitvā ṭhitopi",
  "tika-vin02t:1346_4": "paricchedato bahi aññaṃ tattakaṃyeva paricchedaṃ anatikkamitvā ṭhitopi kammaṃ kopeti,",
  "tika-vin02t:1346_5": "idaṃ sabbaaṭṭhakathāsu sanniṭṭhāna”nti, tattha “aññaṃ tattakaṃyeva paricchedaṃ anatikkamitvā",
  "tika-vin02t:1346_6": "ṭhitopi kammaṃ kopetī”ti idaṃ neva pāḷiyaṃ, na aṭṭhakathāyaṃ upalabbhati. Yadi cetaṃ",
  "tika-vin02t:1346_7": "dvinnaṃ saṅghānaṃ visuṃ uposathādikammakaraṇādhikāre vuttattā udakukkhepato bahi",
  "tika-vin02t:1346_8": "aññaṃ udakukkhepaṃ anatikkamitvā uposathādikaraṇatthaṃ ṭhito saṅgho sīmāsambhedasambhavato",
  "tika-vin02t:1346_9": "kammaṃ kopetīti iminā adhippāyena vuttaṃ siyā, evaṃ sati yujjeyya. Teneva mātikāṭṭhakathāya",
  "tika-vin02t:1346_10": "līnatthappakāsaniyaṃ vuttaṃ “aññaṃ tattakaṃyeva paricchedanti dutiyaṃ udakukkhepaṃ",
  "tika-vin02t:1346_11": "anatikkantopi kopeti. Kasmā? Attano udakukkhepasīmāya paresaṃ udakukkhepasīmāya ajjhotthaṭattā",
  "tika-vin02t:1346_12": "sīmāsambhedo hoti, tasmā kopetī”ti. “Idaṃ sabbaaṭṭhakathāsu sanniṭṭhāna”nti ca iminā",
  "tika-vin02t:1346_13": "adhippāyena vuttanti gahetabbaṃ sabbāsupi aṭṭhakathāsu sīmāsambhedassa anicchitattā.",
  "tika-vin02t:1346_14": "Teneva hi “attano ca aññesañca udakukkhepaparicchedassa antarā añño udakukkhepo sīmantarikatthāya",
  "tika-vin02t:1346_15": "ṭhapetabbo”ti vuttaṃ. Aññe panettha aññathāpi papañcenti, taṃ na gahetabbaṃ.",
  "tika-vin02t:1347_0": "Sabbattha saṅgho nisīdatīti hatthapāsaṃ avijahitvā nisīdati. Udakukkhepasīmākammaṃ",
  "tika-vin02t:1347_1": "natthīti yasmā sabbopi nadīpadeso bhikkhūhi ajjhotthaṭo, tasmā samantato nadiyā abhāvā",
  "tika-vin02t:1347_2": "udakukkhepe payojanaṃ natthi. Udakukkhepappamāṇā sīmantarikā suviññeyyatarā hoti,",
  "tika-vin02t:1347_3": "sīmāsambhedasaṅkā na ca siyāti sāmīcidassanatthaṃ “añño udakukkhepo sīmantarikatthāya",
  "tika-vin02t:1347_4": "ṭhapetabbo”ti vuttaṃ. Yattakena pana sīmāsambhedo na hoti, tattakaṃ ṭhapetuṃ vaṭṭatiyeva.",
  "tika-vin02t:1347_5": "Tenevāhu porāṇā “yattakena sīmāsaṅkaro na hoti, tattakampi ṭhapetuṃ vaṭṭatī”ti. Ūnakaṃ",
  "tika-vin02t:1347_6": "pana na vaṭṭatīti idampi udakukkhepasīmāya parisavasena vaḍḍhanato sīmāsambhedasaṅkā",
  "tika-vin02t:1347_7": "siyāti taṃnivāraṇatthameva vuttaṃ.",
  "tika-vin02t:1348_0": "Gacchantiyā pana nāvāya kātuṃ na vaṭṭatīti ettha udakukkhepamanatikkamitvā parivattamānāya",
  "tika-vin02t:1348_1": "kātuṃ vaṭṭatīti veditabbaṃ. Sīmaṃ vā sodhetvāti ettha sīmasodhanaṃ nāma gāmasīmādīsu",
  "tika-vin02t:1348_2": "ṭhitānaṃ hatthapāsānayanādi. “Nadiṃ vināsetvā taḷākaṃ karontī”ti vuttamevatthaṃ vibhāveti",
  "tika-vin02t:1348_3": "“heṭṭhā pāḷi baddhā”ti, heṭṭhānadiṃ āvaritvā pāḷi baddhāti attho. Chaḍḍitamodakanti",
  "tika-vin02t:1348_4": "taḷākarakkhaṇatthaṃ ekamantena chaḍḍitamudakaṃ. Deve avassanteti dubbuṭṭhikāle vassānepi",
  "tika-vin02t:1348_5": "deve avassante. Uppatitvāti uttaritvā. Gāmanigamasīmaṃ ottharitvā pavattatīti vuttappakāre",
  "tika-vin02t:1348_6": "vassakāle cattāro māse abbocchinnā pavattati. Vihārasīmanti baddhasīmaṃ sandhāya vadati.",
  "tika-vin02t:1349_0": "Agamanapatheti yattha tadaheva gantvā paccāgantuṃ na sakkā hoti, tādise padese araññasīmāsaṅkhameva",
  "tika-vin02t:1349_1": "gacchatīti sattabbhantarasīmaṃ sandhāya vadati. Tesanti macchabandhānaṃ. Gamanapariyantassa",
  "tika-vin02t:1349_2": "oratoti gamanapariyantassa orimabhāge dīpakaṃ pabbatañca sandhāya vuttaṃ, na samuddappadesaṃ.",
  "tika-vin02t:1350_0": "148. Saṃsaṭṭhaviṭapāti iminā aññamaññassa āsannataṃ dīpeti. Baddhā hotīti pacchimadisābhāge",
  "tika-vin02t:1350_1": "sīmaṃ sandhāya vuttaṃ. Tassā padesanti yattha ṭhatvā bhikkhūhi kammaṃ kātuṃ sakkā",
  "tika-vin02t:1350_2": "hoti, tādisaṃ padesaṃ. Yattha pana ṭhitehi kammaṃ kātuṃ na sakkā hoti, tādisaṃ padesaṃ",
  "tika-vin02t:1350_3": "antokaritvā bandhantā sīmāya sīmaṃ sambhindanti nāma. Dvinnaṃ sīmānaṃ nimittaṃ hotīti",
  "tika-vin02t:1350_4": "nimittassa sīmato bāhirattā sīmāsambhedo na hotīti vuttaṃ. Sīmāsaṅkaraṃ karotīti",
  "tika-vin02t:1350_5": "vaḍḍhitvā sīmappadesaṃ paviṭṭhe dvinnaṃ sīmānaṃ gataṭṭhānassa duviññeyyattā vuttaṃ,",
  "tika-vin02t:1350_6": "na pana tattha kammaṃ kātuṃ na vaṭṭatīti dassanatthaṃ. Na hi sīmā tattakena asīmā",
  "tika-vin02t:1350_7": "hoti, dve pana sīmā pacchā vaḍḍhitena rukkhena ajjhotthaṭattā ekābaddhā honti, tasmā",
  "tika-vin02t:1350_8": "ekattha ṭhatvā kammaṃ karontehi itaraṃ sodhetvā kātabbaṃ.",
  "tika-vin02t:1351": "Gāmasīmādikathāvaṇṇanā niṭṭhitā.",
  "tika-vin02t:1352": "Uposathabhedādikathāvaṇṇanā",
  "tika-vin02t:1353_0": "149. Adhammena vaggaṃ uposathakammanti ettha yattha cattāro vasanti, tattha pātimokkhuddeso",
  "tika-vin02t:1353_1": "anuññāto. Yattha dve vā tayo vā vasanti, tattha pārisuddhiuposatho. Idha pana tathā",
  "tika-vin02t:1353_2": "akatvā catunnaṃ vasanaṭṭhāne pārisuddhiuposathassa katattā tiṇṇaṃ vasanaṭṭhāne ca",
  "tika-vin02t:1353_3": "pātimokkhassa uddiṭṭhattā “adhammenā”ti vuttaṃ. Yasmā sabbeva na sannipatiṃsu, chandapārisuddhi",
  "tika-vin02t:1353_4": "ca saṅghamajjhaṃyeva āgacchati, na gaṇamajjhaṃ, tasmā “vagga”nti vuttaṃ.",
  "tika-vin02t:1354": "Pātimokkhuddesakathāvaṇṇanā",
  "tika-vin02t:1355_0": "150. Evametaṃ dhārayāmīti “sutā kho panāyasmantehī”ti ettha “evametaṃ dhārayāmī”ti",
  "tika-vin02t:1355_1": "vatvā “uddiṭṭhaṃ kho āyasmanto nidānaṃ, sutā kho panāyasmantehi cattāro pārājikā",
  "tika-vin02t:1355_2": "dhammā”ti vattabbaṃ. Teneva mātikāṭṭhakathāyaṃ “tatthāyasmante pucchāmi kaccittha",
  "tika-vin02t:1355_3": "parisuddhā, dutiyampi pucchāmi…pe… tasmā tuṇhī, evametaṃ dhārayāmīti vatvā ‘uddiṭṭhaṃ",
  "tika-vin02t:1355_4": "kho āyasmanto nidāna’ntiādinā nayena avasese sutena sāvite uddiṭṭho hotī”ti vuttaṃ.",
  "tika-vin02t:1355_5": "Sutenāti sutapadena. Savarabhayanti vanacarakabhayaṃ. Tenāha “aṭavimanussabhaya”nti.",
  "tika-vin02t:1355_6": "“Avasesaṃ sutena sāvetabba”nti vacanato nidānuddese aniṭṭhite sutena sāvetabbaṃ nāma",
  "tika-vin02t:1355_7": "natthīti āha “dutiyādīsu uddesesū”ti. Uddiṭṭhauddesāpekkhañhi avasesaggahaṇaṃ, tasmā",
  "tika-vin02t:1355_8": "nidāne uddiṭṭhe pārājikuddesādīsu yasmiṃ vippakate antarāyo uppajjati, tena saddhiṃ",
  "tika-vin02t:1355_9": "avasesaṃ sutena sāvetabbaṃ.",
  "tika-vin02t:1356_0": "Tīhipi vidhīhīti osāraṇakathanasarabhaññehi. Ettha ca atthaṃ bhaṇitukāmatāya suttassa",
  "tika-vin02t:1356_1": "osāraṇā osāraṇaṃ nāma. Tasseva atthappakāsanā kathanaṃ nāma. Suttassa tadatthassa",
  "tika-vin02t:1356_2": "vā sarena bhaṇanaṃ sarabhaññaṃ nāma. Sajjhāyaṃ adhiṭṭhahitvāti “sajjhāyaṃ karomī”ti",
  "tika-vin02t:1356_3": "cittaṃ uppādetvā. Osāretvā pana kathentenāti paṭhamaṃ ussāretvā pacchā atthaṃ kathentena.",
  "tika-vin02t:1356_4": "Manussānaṃ pana “bhaṇāhī”ti vattuṃ vaṭṭatīti ettha uccatare nisinnenapi manussānaṃ",
  "tika-vin02t:1356_5": "bhaṇāhīti visesetvāyeva vattuṃ vaṭṭati, avisesetvā pana na vaṭṭati. Sajjhāyaṃ karontenāti",
  "tika-vin02t:1356_6": "yattha katthaci nisīditvā sajjhāyaṃ karontena. Theroti yo koci attanā vuḍḍhataro.",
  "tika-vin02t:1356_7": "Ekaṃ āpucchitvāti ekaṃ vuḍḍhataraṃ āpucchitvā. Aparo āgacchatīti aparo tatopi vuḍḍhataro āgacchati.",
  "tika-vin02t:1357": "Pātimokkhuddesakathāvaṇṇanā niṭṭhitā.",
  "tika-vin02t:1358": "Pātimokkhuddesakaajjhesanādikathāvaṇṇanā",
  "tika-vin02t:1359_0": "155. Codanāvatthu nāma ekaṃ nagaraṃ. Saṅghauposathādibhedena navavidhanti saṅghe",
  "tika-vin02t:1359_1": "uposatho gaṇe uposatho puggale uposathoti evaṃ kārakavasena tayo, suttuddeso pārisuddhiuposatho",
  "tika-vin02t:1359_2": "adhiṭṭhānuposathoti evaṃ kattabbākāravasena tayo, cātuddasiko pannarasiko sāmaggīuposathoti",
  "tika-vin02t:1359_3": "evaṃ divasavasena tayoti navavidhaṃ. Catubbidhaṃ uposathakammanti adhammena vaggaṃ",
  "tika-vin02t:1359_4": "uposathakammaṃ, adhammena samaggaṃ uposathakammaṃ, dhammena vaggaṃ uposathakammaṃ,",
  "tika-vin02t:1359_5": "dhammena samaggaṃ uposathakammanti evaṃ catubbidhampi uposathakammaṃ. Duvidhaṃ pātimokkhanti",
  "tika-vin02t:1359_6": "bhikkhupātimokkhaṃ bhikkhunīpātimokkhanti duvidhaṃ pātimokkhaṃ. Navavidhaṃ pātimokkhuddesanti",
  "tika-vin02t:1359_7": "bhikkhūnaṃ pañca uddesā, bhikkhunīnaṃ ṭhapetvā aniyatuddesaṃ avasesā cattāroti navavidhaṃ pātimokkhuddesaṃ.",
  "tika-vin02t:1360": "Pakkhagaṇanādiuggahaṇānujānanakathāvaṇṇanā",
  "tika-vin02t:1361": "158-161. Samannāharathāti sallakkhetha. Pariyesitabbānīti bhikkhācārena pariyesitabbāni.",
  "tika-vin02t:1362": "Disaṃgamikādivatthukathāvaṇṇanā",
  "tika-vin02t:1363": "163. Utuvasseyevāti hemantagimhesuyeva.",
  "tika-vin02t:1364": "Pārisuddhidānakathāvaṇṇanā",
  "tika-vin02t:1365_0": "164. Yena kenaci aṅgapaccaṅgena viññāpetīti manasā cintetvā hatthappayogādinā yena",
  "tika-vin02t:1365_1": "kenaci viññāpeti. Saṅgho nappahotīti dvinnaṃ dvinnaṃ antarā hatthapāsaṃ avijahitvā",
  "tika-vin02t:1365_2": "paṭipāṭiyā ṭhātuṃ nappahoti. Itarā pana biḷālasaṅkhalikapārisuddhi nāmāti ettha keci",
  "tika-vin02t:1365_3": "vadanti “biḷālasaṅkhalikā baddhāva hoti antogehe eva sampayojanattā, yathā sā na",
  "tika-vin02t:1365_4": "katthaci gacchati, tathā sāpi na gacchatīti adhippāyo. Itarathā visesanaṃ niratthakaṃ",
  "tika-vin02t:1365_5": "hotī”ti. Apare pana “yathā bahūhi manussehi ekassa biḷālassa attano attano saṅkhalikā",
  "tika-vin02t:1365_6": "gīvāya ābaddhā biḷāle gacchante gacchanti ābaddhattā, na aññasmiṃ biḷāle gacchante",
  "tika-vin02t:1365_7": "gacchanti anābaddhattā, evamevassa bhikkhussa bahūhi saṅkhalikasadisā chandapārisuddhi",
  "tika-vin02t:1365_8": "dinnā, sā tasmiṃ bhikkhusmiṃ gacchante gacchati tasmiṃ saṅkhalikā viya ābaddhattā,",
  "tika-vin02t:1365_9": "na aññasmiṃ anābaddhattā”ti vadanti. Sabbampetaṃ na sārato paccetabbaṃ. Ayaṃ panettha",
  "tika-vin02t:1365_10": "sāro – yathā saṅkhalikāya paṭhamavalayaṃ dutiyaṃyeva valayaṃ pāpuṇāti, na tatiyaṃ,",
  "tika-vin02t:1365_11": "evamayampi pārisuddhidāyakena yassa dinnā, tato aññattha na gacchatīti saṅkhalikasadisattā",
  "tika-vin02t:1365_12": "“biḷālasaṅkhalikā”ti vuttā. Biḷālasaṅkhalikagahaṇañcettha yāsaṃ kāsañci saṅkhalikānaṃ",
  "tika-vin02t:1365_13": "upalakkhaṇamattanti daṭṭhabbaṃ.",
  "tika-vin02t:1366": "Chandadānakathāvaṇṇanā",
  "tika-vin02t:1367": "165. “Santi saṅghassa karaṇīyānī”ti vattabbe vacanavipallāsena “karaṇīya”nti vuttaṃ. Tassa sammutidānakiccaṃ natthi. “Hatthapāsaṃ ānetabboyevā”ti gaṇṭhipadesu vuttaṃ.",
  "tika-vin02t:1368": "Saṅghuposathādikathāvaṇṇanā",
  "tika-vin02t:1369_0": "168. Saṅghasannipātato paṭhamaṃ kātabbaṃ pubbakaraṇanti vuttaṃ, pubbakaraṇato pacchā",
  "tika-vin02t:1369_1": "kātabbampi uposathakammato paṭhamaṃ kātabbattā pubbakiccanti vuttaṃ. Ubhayampi cetaṃ",
  "tika-vin02t:1369_2": "uposathakammato paṭhamaṃ kattabbattā katthaci pubbakiccamicceva voharīyati “kiṃ saṅghassa",
  "tika-vin02t:1369_3": "pubbakicca”ntiādīsu viya.",
  "tika-vin02t:1370_0": "Uposathoti tīsu uposathadivasesu aññataradivaso. Tasmiñhi sati idaṃ saṅghassa uposathakammaṃ",
  "tika-vin02t:1370_1": "pattakallaṃ nāma hoti, nāsati. Yathāha “na ca, bhikkhave, anuposathe uposatho kātabbo”ti.",
  "tika-vin02t:1370_2": "Yāvatikā ca bhikkhū kammappattāti yattakā bhikkhū tassa uposathakammassa pattā yuttā",
  "tika-vin02t:1370_3": "anurūpā sabbantimena paricchedena cattāro bhikkhū pakatattā, te ca kho hatthapāsaṃ",
  "tika-vin02t:1370_4": "avijahitvā ekasīmāyaṃ ṭhitā. Sabhāgāpattiyo ca na vijjantīti ettha yaṃ sabbo saṅgho",
  "tika-vin02t:1370_5": "vikālabhojanādinā sabhāgavatthunā lahukāpattiṃ āpajjati, evarūpā “vatthusabhāgā”ti",
  "tika-vin02t:1370_6": "vuccanti. Etāsu hi avijjamānāsu visabhāgāsu vijjamānāsupi pattakallaṃ hotiyeva.",
  "tika-vin02t:1371_0": "Vajjanīyā ca puggalā tasmiṃ na hontīti “na, bhikkhave, sagahaṭṭhāya parisāyā”ti vacanato",
  "tika-vin02t:1371_1": "gahaṭṭho, “na, bhikkhave, bhikkhuniyā nisinnaparisāya pātimokkhaṃ uddisitabba”ntiādinā",
  "tika-vin02t:1371_2": "nayena vuttā bhikkhunī sikkhamānā sāmaṇero sāmaṇerī sikkhāpaccakkhātako antimavatthuajjhāpannako",
  "tika-vin02t:1371_3": "āpattiyā adassane ukkhittako āpattiyā appaṭikamme ukkhittako pāpikāya diṭṭhiyā appaṭinissagge",
  "tika-vin02t:1371_4": "ukkhittako paṇḍako theyyasaṃvāsako titthiyapakkantako tiracchānagato mātughātako",
  "tika-vin02t:1371_5": "pitughātako arahantaghātako bhikkhunīdūsako saṅghabhedako lohituppādako ubhatobyañjanakoti",
  "tika-vin02t:1371_6": "ime vīsati cāti ekavīsati puggalā vajjanīyā nāma, te hatthapāsato bahikaraṇavasena",
  "tika-vin02t:1371_7": "vajjetabbā. Etesu hi tividhe ukkhittake sati uposathaṃ karonto saṅgho pācittiyaṃ",
  "tika-vin02t:1371_8": "āpajjati, sesesu dukkaṭaṃ. Ettha ca tiracchānagatoti yassa upasampadā paṭikkhittā,",
  "tika-vin02t:1371_9": "sova adhippeto, titthiyā gahaṭṭheneva saṅgahitā. Etepi hi vajjanīyā. Evaṃ pattakallaṃ",
  "tika-vin02t:1371_10": "imehi catūhi aṅgehi saṅgahitanti veditabbaṃ.",
  "tika-vin02t:1372_0": "Ajja me uposatho pannarasotipīti pi-saddena pāḷiyaṃ āgatanayeneva “ajja me uposatho”tipi",
  "tika-vin02t:1372_1": "vattuṃ vaṭṭatīti dīpeti. Mātikāṭṭhakathāyaṃ pana “ajja me uposatho cātuddasoti vā",
  "tika-vin02t:1372_2": "pannarasoti vā vatvā adhiṭṭhāmīti vattabba”nti vuttaṃ.",
  "tika-vin02t:1373": "Saṅghuposathādikathāvaṇṇanā niṭṭhitā.",
  "tika-vin02t:1374": "Āpattipaṭikammavidhikathāvaṇṇanā",
  "tika-vin02t:1375_0": "169. Nanu ca “na, bhikkhave, sāpattikena uposatho kātabbo, yo kareyya, āpatti dukkaṭassā”ti",
  "tika-vin02t:1375_1": "evaṃ sāpattikassa uposathakaraṇe visuṃ paññattā āpatti na dissati, tasmā bhagavatā",
  "tika-vin02t:1375_2": "paññattaṃ “na sāpattikena uposatho kātabbo”ti idaṃ kasmā vuttanti āha “yassa siyā",
  "tika-vin02t:1375_3": "āpatti…pe… paññattaṃ hotīti veditabba”nti. Kiñcāpi visuṃ paññattā āpatti na dissati,",
  "tika-vin02t:1375_4": "atha kho “yassa siyā āpatti, so āvikareyyā”tiādiṃ vadantena atthato paññattāyevāti adhippāyo.",
  "tika-vin02t:1376_0": "Pārisuddhidānapaññāpanena cāti imināva “sāpattikena pārisuddhipi na dātabbā”ti dīpitaṃ",
  "tika-vin02t:1376_1": "hoti. Na hi sāpattiko samāno “pārisuddhiṃ dammi, pārisuddhiṃ me hara, pārisuddhiṃ",
  "tika-vin02t:1376_2": "me ārocehī”ti vattumarahati. Tasmā pārisuddhiṃ dentena paṭhamaṃ santī āpatti desetabbā",
  "tika-vin02t:1376_3": "“ahaṃ, āvuso, itthannāmāya āpattiyā vematiko, yadā nibbematiko bhavissāmi, tadā taṃ",
  "tika-vin02t:1376_4": "āpattiṃ paṭikarissāmī”ti vatvā uposatho kātabbo. “Pātimokkhaṃ sotabba”nti vacanato",
  "tika-vin02t:1376_5": "yāva nibbematiko na hoti, tāva sabhāgāpattiṃ paṭiggahetuṃ na labhati, aññesañca kammānaṃ",
  "tika-vin02t:1376_6": "parisuddho nāma hoti. “Puna nibbematiko hutvā desetabbaṃ na cā”ti neva pāḷiyaṃ na",
  "tika-vin02t:1376_7": "aṭṭhakathāyaṃ atthi, desite pana doso natthi. “Ito vuṭṭhahitvā paṭikarissāmīti etthāpi",
  "tika-vin02t:1376_8": "eseva nayo”ti gaṇṭhipadesu vuttaṃ. Yathā sabbo saṅgho sabhāgāpattiṃ āpajjitvā “suṇātu",
  "tika-vin02t:1376_9": "me bhante, saṅgho…pe… paṭikarissatī”ti ñattiṃ ṭhapetvā uposathaṃ kātuṃ labhati, evaṃ",
  "tika-vin02t:1376_10": "tīhi “suṇantu me āyasmantā, ime bhikkhū sabhāgaṃ āpattiṃ āpannā. Yadā aññaṃ bhikkhuṃ",
  "tika-vin02t:1376_11": "suddhaṃ anāpattikaṃ passissanti, tadā tassa santike taṃ āpattiṃ paṭikarissantī”ti",
  "tika-vin02t:1376_12": "gaṇañattiṃ ṭhapetvā, dvīhi aññamaññaṃ ārocetvā uposathaṃ kātuṃ vaṭṭati. Ekenapi “parisuddhaṃ",
  "tika-vin02t:1376_13": "labhitvā paṭikarissāmī”ti ābhogaṃ katvā kātuṃ vaṭṭatīti ca vadanti.",
  "tika-vin02t:1377": "Āpattipaṭikammavidhikathāvaṇṇanā niṭṭhitā.",
  "tika-vin02t:1378": "Liṅgādidassanakathāvaṇṇanā",
  "tika-vin02t:1379_0": "179. Ācārasaṇṭhānanti ācārasaṇṭhiti. Ākarīyati pakāsīyati etenāti ākāro. Līnaṃ gamayati",
  "tika-vin02t:1379_1": "bodhetīti liṅgaṃ. Nimiyanti paricchijja ñāyanti etenāti nimittaṃ. Uddisīyanti apadisīyanti",
  "tika-vin02t:1379_2": "etenāti uddeso. “Amhākaṃ ida”nti aññātaṃ aviditanti aññātakaṃ. Tañca atthato parasantakaṃyevāti",
  "tika-vin02t:1379_3": "āha “aññesaṃ santaka”nti.",
  "tika-vin02t:1380": "180. Nānāsaṃvāsakabhāvanti laddhinānāsaṃvāsakabhāvaṃ. Tassa abhibhavo nāma tesaṃ laddhivissajjāpananti āha “taṃ diṭṭhiṃ na nissajjāpentīti attho”ti.",
  "tika-vin02t:1381": "Nagantabbagantabbavārakathāvaṇṇanā",
  "tika-vin02t:1382_0": "181. Uposathādhiṭṭhānatthaṃ sīmāpi nadīpi na gantabbāti garukaṃ pātimokkhuddesaṃ",
  "tika-vin02t:1382_1": "vissajjetvā lahukassa akattabbattā vuttaṃ. Āraññakenāpi bhikkhunāti ekacārikena āraññakabhikkhunā,",
  "tika-vin02t:1382_2": "yattha vā saṅghapahonakā bhikkhū na santi, tādise araññe vasantena. Tattha uposathaṃ",
  "tika-vin02t:1382_3": "katvāva gantabbanti tassa vasanaṭṭhāne saṅghuposathassa appavattanato vuttaṃ. Uposathantarāyoti",
  "tika-vin02t:1382_4": "attano uposathantarāyo.",
  "tika-vin02t:1383": "Vajjanīyapuggalasandassanakathāvaṇṇanā",
  "tika-vin02t:1384_0": "183. Hatthapāsupagamanameva pamāṇanti bhikkhunīādayo ṭhitā vā hontu nisinnā vā, tesaṃ",
  "tika-vin02t:1384_1": "hatthapāsupagamanameva āpattiyā pamāṇanti adhippāyo, tasmā ekasīmāyampi hatthapāsaṃ",
  "tika-vin02t:1384_2": "jahāpetvā uposathaṃ kātuṃ vaṭṭati. Sesamettha uttānameva.",
  "tika-vin02t:1385": "Uposathakkhandhakavaṇṇanā niṭṭhitā.",
  "tika-vin02t:1386": "3. Vassūpanāyikakkhandhakaṃ",
  "tika-vin02t:1387": "Vassūpanāyikānujānanakathāvaṇṇanā",
  "tika-vin02t:1388_0": "184. Vassūpanāyikakkhandhake idha-saddo nipātamattoti okāsaparidīpanassapi asambhavato",
  "tika-vin02t:1388_1": "atthantarassa abodhanato vuttaṃ. Aparajjugatāya assāti iminā asamānādhikaraṇavisayo",
  "tika-vin02t:1388_2": "bāhiratthasamāsoyanti dasseti. Aparajjūti āsāḷhīpuṇṇamito aparaṃ dinaṃ, pāṭipadanti",
  "tika-vin02t:1388_3": "attho. Assāti āsāḷhīpuṇṇamiyā.",
  "tika-vin02t:1389": "Vassāne cārikāpaṭikkhepādikathāvaṇṇanā",
  "tika-vin02t:1390_0": "185. Anapekkhagamanena vā aññattha aruṇaṃ uṭṭhāpanena vā āpatti veditabbāti ettha",
  "tika-vin02t:1390_1": "anapekkhagamanena upacārātikkame āpatti veditabbā, sāpekkhagamanena aññattha aruṇuṭṭhāpanena āpatti veditabbā.",
  "tika-vin02t:1391": "Sattāhakaraṇīyānujānanakathāvaṇṇanā",
  "tika-vin02t:1392_0": "187-189. Tīṇi parihīnānīti bhikkhunīnaṃ vaccakuṭiādīnaṃ paṭikkhittattā pahīnāni.",
  "tika-vin02t:1392_1": "Vāreyyanti āvāhavivāhamaṅgalaṃ. Suttantoti attano paguṇasuttanto. Na palujjatīti",
  "tika-vin02t:1392_2": "na vinassati na antaradhāyati.",
  "tika-vin02t:1393": "Pahiteyeva anujānanakathāvaṇṇanā",
  "tika-vin02t:1394_0": "199. Bhikkhugatikoti bhikkhunissitako. So pana yasmā bhikkhūhi saddhiṃ vasati, tasmā",
  "tika-vin02t:1394_1": "vuttaṃ “bhikkhūhi saddhiṃ vasanakapuriso”ti. Sattāhakaraṇīyena gantvā bahiddhā aruṇuṭṭhāpanaṃ",
  "tika-vin02t:1394_2": "ratticchedo. Animantitena gantuṃ na vaṭṭatīti ettha animantitattā sattāhakiccaṃ adhiṭṭhahitvā",
  "tika-vin02t:1394_3": "gacchantassapi vassacchedo ceva dukkaṭañca hotīti veditabbaṃ. Yathāvuttañhi ratticchedakāraṇaṃ",
  "tika-vin02t:1394_4": "vinā tirovihāre vasitvā āgacchissāmīti gacchatopi vassacchedaṃ vadanti. Gantuṃ vaṭṭatīti",
  "tika-vin02t:1394_5": "sattāhakaraṇīyena gantuṃ vaṭṭati. Evaṃ gacchantena ca antoupacārasīmāyaṃ ṭhiteneva",
  "tika-vin02t:1394_6": "“antosattāhe āgacchissāmī”ti ābhogaṃ katvā gantabbaṃ. Sace ābhogaṃ akatvā upacārasīmaṃ",
  "tika-vin02t:1394_7": "atikkamati, chinnavassova hotīti vadanti. Bhaṇḍakanti cīvaraṃ sandhāya vuttaṃ. Pahiṇantīti",
  "tika-vin02t:1394_8": "cīvaradhovanādikammena pahiṇanti. Sampāpuṇituṃ na sakkoti, vaṭṭatīti ettha “ajjeva",
  "tika-vin02t:1394_9": "āgamissāmī”ti sāmantavihāraṃ gantvā puna āgacchantassa antarāmagge sace aruṇuggamanaṃ",
  "tika-vin02t:1394_10": "hoti, vassacchedopi na hoti, ratticchedadukkaṭañca natthīti vadanti. “Ācariyaṃ passissāmī”ti",
  "tika-vin02t:1394_11": "pana gantuṃ labhatīti “agilānampi ācariyaṃ upajjhāyaṃ vā passissāmī”ti sattāhakaraṇīyena",
  "tika-vin02t:1394_12": "gantuṃ labhati. Sace pana naṃ ācariyo “ajja mā gacchā”ti vadati, vaṭṭatīti evaṃ sattāhakaraṇīyena",
  "tika-vin02t:1394_13": "gataṃ antosattāheyeva puna āgacchantaṃ sace ācariyo upajjhāyo vā “ajja mā gacchā”ti",
  "tika-vin02t:1394_14": "vadati, vaṭṭati, sattāhātikkamepi anāpattīti adhippāyo, vassacchedo pana hotiyevāti",
  "tika-vin02t:1394_15": "daṭṭhabbaṃ sattāhassa bahiddhā vītināmitattā.",
  "tika-vin02t:1395": "Antarāye anāpattivassacchedakathāvaṇṇanā",
  "tika-vin02t:1396": "201. Sace dūraṃ gato hoti, sattāhavārena aruṇo uṭṭhāpetabboti iminā vassacchedakāraṇe sati sattāhakaraṇīyena gantuṃ vaṭṭatīti dīpeti.",
  "tika-vin02t:1397": "Vajādīsu vassūpagamanakathāvaṇṇanā",
  "tika-vin02t:1398_0": "203. “Idha vassaṃ upemī”ti tikkhattuṃ vattabbanti satthassāvihārattā “imasmiṃ vihāre”ti",
  "tika-vin02t:1398_1": "avatvā “idha vassaṃ upemī”ti ettakameva vattabbaṃ. Satthe pana vassaṃ upagantuṃ na",
  "tika-vin02t:1398_2": "vaṭṭatīti kuṭikādīnaṃ abhāve “idha vassaṃ upemī”ti vacībhedaṃ katvā upagantuṃ na",
  "tika-vin02t:1398_3": "vaṭṭati, ālayakaraṇamatteneva vaṭṭatīti adhippāyo. Vippakiratīti visuṃ visuṃ gacchati.",
  "tika-vin02t:1398_4": "Tīsu ṭhānesu natthi vassacchede āpattīti tehi saddhiṃ gacchantasseva natthi āpatti,",
  "tika-vin02t:1398_5": "tehi viyujjitvā gamane pana āpattiyeva, pavāretuñca na labhati.",
  "tika-vin02t:1399": "Vassaṃ anupagantabbaṭṭhānakathāvaṇṇanā",
  "tika-vin02t:1400_0": "204. Seyyathāpi pisācillikāti ettha pisācā eva pisācillikā, pisācadārakātipi vadanti.",
  "tika-vin02t:1400_1": "Pavisanadvāraṃ yojetvāti sakavāṭabaddhameva yojetvā. Pañcannaṃ chadanānanti tiṇapaṇṇaiṭṭhakasilāsudhāsaṅkhātānaṃ",
  "tika-vin02t:1400_2": "pañcannaṃ chadanānaṃ. Idañca yebhuyyena vuttanti veditabbaṃ rukkhādīsu padaracchadanāyapi",
  "tika-vin02t:1400_3": "kuṭikāya vassūpagamanassa vuttattā. Na, bhikkhave, asenāsanikena vassaṃ upagantabbanti",
  "tika-vin02t:1400_4": "vacībhedaṃ katvā vassūpagamanaṃ sandhāyeva paṭikkhepo, na ālayakaraṇavasena upagamanaṃ",
  "tika-vin02t:1400_5": "sandhāyāti vadanti. Pāḷiyaṃ pana avisesena vuttattā aṭṭhakathāyañca dutiyapārājikasaṃvaṇṇanāyaṃ",
  "tika-vin02t:1400_6": "“vassaṃ upagacchantena hi nālakapaṭipadaṃ paṭipannenapi pañcannaṃ chadanānaṃ aññatarena",
  "tika-vin02t:1400_7": "channeyeva sadvārabandhe senāsane upagantabbaṃ. Tasmā vassakāle sace senāsanaṃ labhati,",
  "tika-vin02t:1400_8": "iccetaṃ kusalaṃ. No ce labhati, hatthakammaṃ pariyesitvāpi kātabbaṃ. Hatthakammaṃ",
  "tika-vin02t:1400_9": "alabhantena sāmampi kātabbaṃ, na tveva asenāsanikena vassaṃ upagantabba”nti daḷhaṃ",
  "tika-vin02t:1400_10": "katvā vuttattā asenāsanikassa nāvādiṃ vinā aññattha ālayo na vaṭṭatīti amhākaṃ khanti.",
  "tika-vin02t:1400_11": "Nāvāsatthavajesuyeva hi “anujānāmi, bhikkhave, nāvāya vassaṃ upagantu”ntiādinā sati",
  "tika-vin02t:1400_12": "asati vā senāsane vassūpagamanassa visuṃ anuññātattā “na, bhikkhave, asenāsanikena",
  "tika-vin02t:1400_13": "vassaṃ upagantabba”nti ayaṃ paṭikkhepo tattha na labbhatīti asati senāsane ālayavasenapi",
  "tika-vin02t:1400_14": "nāvādīsu upagamanaṃ vuttaṃ. Ṭaṅkitamañco nāma dīghe mañcapāde majjhe vijjhitvā aṭaniyo",
  "tika-vin02t:1400_15": "pavesetvā kato mañco. Tassa idaṃ upari idaṃ heṭṭhāti natthi, parivattetvā atthatopi",
  "tika-vin02t:1400_16": "tādisova hoti, taṃ susāne devaṭṭhāne ca ṭhapenti, catunnaṃ pāsāṇānaṃ upari pāsāṇaṃ",
  "tika-vin02t:1400_17": "attharitvā kataṃ gehampi “ṭaṅkitamañco”ti vuccati.",
  "tika-vin02t:1401": "Vassaṃ anupagantabbaṭṭhānakathāvaṇṇanā niṭṭhitā.",
  "tika-vin02t:1402": "Adhammikakatikakathāvaṇṇanā",
  "tika-vin02t:1403_0": "205. Tassā lakkhaṇaṃ mahāvibhaṅge vuttanti catutthapārājikasaṃvaṇṇanāyaṃ “yo imamhā",
  "tika-vin02t:1403_1": "āvāsā paṭhamaṃ pakkamissati, taṃ mayaṃ arahāti jānissāmā”ti ettha dassitaṃ adhammikakatikavattalakkhaṇaṃ",
  "tika-vin02t:1403_2": "sandhāya vadati, paratopi senāsanakkhandhakavaṇṇanāyaṃ adhammikaṃ katikavattaṃ āvi bhavissatiyeva.",
  "tika-vin02t:1404": "Paṭissavadukkaṭāpattikathāvaṇṇanā",
  "tika-vin02t:1405_0": "207. Yasmā nānāsīmāyaṃ dvīsu āvāsesu vassaṃ vasantassa dutiye “vasāmī”ti citte uppanne",
  "tika-vin02t:1405_1": "paṭhamasenāsanaggāho paṭippassambhati, puna paṭhameyeva “vasāmī”ti citte uppanne",
  "tika-vin02t:1405_2": "dutiyo paṭippassambhati, tasmā “tassa, bhikkhave, bhikkhuno purimikā ca na paññāyatī”ti",
  "tika-vin02t:1405_3": "vuttaṃ. Paṭissavassa visaṃvādanapaccayā hontampi dukkaṭaṃ satiyeva paṭissave hotīti",
  "tika-vin02t:1405_4": "āha “tassa tassa paṭissave dukkaṭa”nti. Tenevāha “tañca kho…pe… pacchā visaṃvādanapaccayā”ti.",
  "tika-vin02t:1406_0": "Akaraṇīyoti sattāhakaraṇīyena akaraṇīyo. Sakaraṇīyoti sattāhakaraṇīyeneva sakaraṇīyo.",
  "tika-vin02t:1406_1": "Yadi evaṃ “sattāhakaraṇīyena akaraṇīyo sakaraṇīyo”ti ca kasmā na vuttanti? “Akaraṇīyo”ti",
  "tika-vin02t:1406_2": "vuttepi sattāhakaraṇīyena sakaraṇīyākaraṇīyatā viññāyatīti katvā na vuttaṃ. Yadi",
  "tika-vin02t:1406_3": "evaṃ parato “sattāhakaraṇīyena pakkamatī”ti vāradvayepi “sakaraṇīyo pakkamatī”ti",
  "tika-vin02t:1406_4": "ettakameva kasmā na vuttanti? Vuccate – tattha “sattāhakaraṇīyenā”ti avatvā “sakaraṇīyo",
  "tika-vin02t:1406_5": "pakkamatī”ti vutte so taṃ sattāhaṃ bahiddhā vītināmetīti na sakkā vattunti “sattāhakaraṇīyena",
  "tika-vin02t:1406_6": "pakkamatī”ti vuttaṃ. Evañhi vutte sattāhassa adhikatattā so taṃ sattāhaṃ bahi vītināmetīti sakkā vattuṃ.",
  "tika-vin02t:1407_0": "Ettha ca ādimhi cattāro vārā nirapekkhagamanaṃ sandhāya vuttā, tatthāpi purimā dve",
  "tika-vin02t:1407_1": "vārā vassaṃ anupagatassa vasena vuttā, pacchimā pana dve vārā vassaṃ upagatassa vasena,",
  "tika-vin02t:1407_2": "tato paraṃ dve vārā sāpekkhagamanaṃ sandhāya vuttā, tatthāpi paṭhamavāro sāpekkhassapi",
  "tika-vin02t:1407_3": "sattāhakaraṇīyena gantvā taṃ sattāhaṃ bahiddhā vītināmentassa vassacchedadassanatthaṃ",
  "tika-vin02t:1407_4": "vutto, itaro vuttanayeneva gantvā antosattāhe nivattantassa vassacchedābhāvadassanatthaṃ.",
  "tika-vin02t:1407_5": "“So sattāhaṃ anāgatāya pavāraṇāya sakaraṇīyo pakkamatī”ti ayaṃ pana vāro navamito",
  "tika-vin02t:1407_6": "paṭṭhāya gantvā sattāhaṃ bahiddhā vītināmentassapi vassacchedābhāvadassanatthaṃ vutto.",
  "tika-vin02t:1407_7": "Ettha ca “akaraṇīyo pakkamatī”ti dutiyavārassa anāgatattā navamito paṭṭhāya gacchantenapi",
  "tika-vin02t:1407_8": "satiyeva karaṇīye gantabbaṃ, nāsatīti daṭṭhabbaṃ. Ime ca satta vārā bahiddhā katauposathikassa",
  "tika-vin02t:1407_9": "vasena āgatā, apare satta antovihāraṃ gantvā katauposathassa vasenāti evaṃ purimikāya",
  "tika-vin02t:1407_10": "vasena cuddasa vārā vuttā, tato paraṃ pacchimikāya vasena teyeva cuddasa vārā vuttāti",
  "tika-vin02t:1407_11": "evametesaṃ nānākaraṇaṃ veditabbaṃ.",
  "tika-vin02t:1408_0": "Imehi pana sabbavārehi vuttamatthaṃ sampiṇḍetvā dassetuṃ “so tadaheva akaraṇīyotiādīsū”tiādi",
  "tika-vin02t:1408_1": "āraddhaṃ. Ko pana vādo dvīhatīhaṃ vasitvā antosattāhe nivattantassāti vassaṃ upagantvā",
  "tika-vin02t:1408_2": "dvīhatīhaṃ vasitvā sattāhakaraṇīyena gantvā antosattāhe nivattantassa ko pana vādo,",
  "tika-vin02t:1408_3": "kathā eva natthīti adhippāyo. Asatiyā pana vassaṃ na upetīti “imasmiṃ vihāre imaṃ",
  "tika-vin02t:1408_4": "temāsaṃ vassaṃ upemī”ti vacībhedaṃ katvā na upeti.",
  "tika-vin02t:1409_0": "Komudiyā cātumāsiniyāti pacchimakattikapuṇṇamāyaṃ. Sā hi kumudānaṃ atthitāya komudī,",
  "tika-vin02t:1409_1": "catunnaṃ vassikānaṃ māsānaṃ pariyosānattā “cātumāsinī”ti vuccati. Tadā hi kumudāni",
  "tika-vin02t:1409_2": "supupphitāni honti, tasmā kumudānaṃ samūho, kumudāni eva vā komudā, te ettha atthīti",
  "tika-vin02t:1409_3": "“komudī”ti vuccati, kumudavatīti vuttaṃ hoti. Sesamettha uttānameva.",
  "tika-vin02t:1410": "Paṭissavadukkaṭāpattikathāvaṇṇanā niṭṭhitā.",
  "tika-vin02t:1411": "Vassūpanāyikakkhandhakavaṇṇanā niṭṭhitā.",
  "tika-vin02t:1412": "4. Pavāraṇakkhandhakaṃ",
  "tika-vin02t:1413": "Aphāsukavihārakathāvaṇṇanā",
  "tika-vin02t:1414_0": "209. Pavāraṇakkhandhake ādito lāpo ālāpo, vacanapaṭivacanavasena samaṃ lāpo sallāpo.",
  "tika-vin02t:1414_1": "Piṇḍāya paṭikkameyyāti gāme piṇḍāya caritvā paccāgaccheyya. Avakkārapātiṃ dhovitvā",
  "tika-vin02t:1414_2": "upaṭṭhāpeyyāti atirekapiṇḍapātaṃ apanetvā ṭhapanatthāya ekaṃ samuggapātiṃ dhovitvā",
  "tika-vin02t:1414_3": "ṭhapeyya. Samuggapāti nāma samuggapuṭasadisā pāti. Appahariteti aparūḷhaharite, yasmiṃ",
  "tika-vin02t:1414_4": "ṭhāne piṇḍapātajjhottharaṇena vinassanadhammāni tiṇāni natthi, tasminti attho. Tena",
  "tika-vin02t:1414_5": "nittiṇañca mahātiṇagahanañca yattha sakaṭenapi chaḍḍite piṇḍapāte tiṇāni na vinassanti,",
  "tika-vin02t:1414_6": "tañca ṭhānaṃ pariggahitaṃ hoti. Bhūtagāmasikkhāpadassa hi avikopanatthametaṃ vuttaṃ.",
  "tika-vin02t:1414_7": "Appāṇaketi nippāṇake, piṇḍapātajjhottharaṇena maritabbapāṇakarahite vā mahāudakakkhandhe.",
  "tika-vin02t:1414_8": "Parittodake eva hi bhattapakkhepena āluḷite sukhumapāṇakā maranti, na mahātaḷākādīsūti.",
  "tika-vin02t:1414_9": "Pāṇakānurakkhaṇatthañhi etaṃ vuttaṃ. Opilāpeyyāti nimujjāpeyya.",
  "tika-vin02t:1415_0": "Vaccaghaṭanti ācamanakumbhī. Rittanti rittakaṃ. Tucchanti tasseva vevacanaṃ. Avisayhanti",
  "tika-vin02t:1415_1": "ukkhipituṃ asakkuṇeyyaṃ atibhārikaṃ. Hatthavikārenāti hatthasaññāya. Hatthehi ukkhipanaṃ",
  "tika-vin02t:1415_2": "hatthavilaṅghanaṃ. Tenāha “hatthukkhepakenā”ti. Atha vā vilaṅgheti desantaraṃ pāpeti",
  "tika-vin02t:1415_3": "etenāti vilaṅghako, hattho eva vilaṅghako hatthavilaṅghako, tena hatthavilaṅghakena,",
  "tika-vin02t:1415_4": "aññamaññaṃ saṃsibbitahatthenāti vuttaṃ hoti. Dve hi janā hatthena hatthaṃ saṃsibbetvā",
  "tika-vin02t:1415_5": "dvīsu hatthesu ṭhapetvā uṭṭhapentā hatthavilaṅghakena uṭṭhapenti nāma. Titthiyasamādānanti",
  "tika-vin02t:1415_6": "titthiyehi samādātabbaṃ.",
  "tika-vin02t:1416": "Aphāsukavihārakathāvaṇṇanā niṭṭhitā.",
  "tika-vin02t:1417": "Pavāraṇābhedakathāvaṇṇanā",
  "tika-vin02t:1418_0": "212. Dvemā, bhikkhave, pavāraṇā cātuddasikā ca pannarasikā cāti ettha purimavassaṃvutthānaṃ",
  "tika-vin02t:1418_1": "pubbakattikapuṇṇamā, tesaṃyeva sace bhaṇḍanakārakehi upaddutā pavāraṇaṃ paccukkaḍḍhanti,",
  "tika-vin02t:1418_2": "atha kattikamāsassa kāḷapakkhacātuddaso vā pacchimakattikapuṇṇamā vā, pacchimavassaṃvutthānañca",
  "tika-vin02t:1418_3": "pacchimakattikapuṇṇamā eva vāti ime tayo pavāraṇadivasāti veditabbā. Idañca pakaticārittavasena",
  "tika-vin02t:1418_4": "vuttaṃ, tathārūpapaccaye pana sati dvinnaṃ kattikapuṇṇamānaṃ purimesu cātuddasesupi",
  "tika-vin02t:1418_5": "pavāraṇaṃ kātuṃ vaṭṭati, teneva mahāvihāre bhikkhū cātuddasiyā pavāretvā pannarasiyā",
  "tika-vin02t:1418_6": "kāyasāmaggiṃ denti, cetiyagirimahadassanatthampi aṭṭhamiyā gacchanti, tampi cātuddasiyaṃ",
  "tika-vin02t:1418_7": "pavāretukāmānaññeva hoti.",
  "tika-vin02t:1419": "Pavāraṇādānānujānanakathāvaṇṇanā",
  "tika-vin02t:1420": "213. Sace pana vuḍḍhataro hotīti sace pavāraṇadāyako bhikkhu vuḍḍhataro hoti. Tena ca bhikkhunāti pavāraṇadāyakena bhikkhunā.",
  "tika-vin02t:1421": "Anāpattipannarasakakathāvaṇṇanā",
  "tika-vin02t:1422_0": "222. Pannarasakesu pavāritamatteti pavāritasamanantaraṃ. Avuṭṭhitāya parisāyāti pavāretvā",
  "tika-vin02t:1422_1": "pacchā aññamaññaṃ kathentiyā. Ekaccāya vuṭṭhitāyāti ekaccesu yathānisinnesu ekaccesu",
  "tika-vin02t:1422_2": "sakasakaṭṭhānaṃ gatesu. Puna pavāritabbanti punapi sabbehi samāgantvā pavāretabbaṃ.",
  "tika-vin02t:1422_3": "Āgacchanti samasamā, tesaṃ santike pavāretabbanti gate anānetvā nisinnānaññeva santike",
  "tika-vin02t:1422_4": "pavāretabbaṃ. Sabbāya vuṭṭhitāya parisāya āgacchanti samasamā, tesaṃ santike pavāretabbanti",
  "tika-vin02t:1422_5": "yadi sabbe vuṭṭhahitvā gatā sannipātetuñca na sakkā, ekacce sannipātetvā pavāretuṃ",
  "tika-vin02t:1422_6": "vaṭṭati, ñattiṃ ṭhapetvā kattabbasaṅghakammābhāvā vaggaṃ na hoti. Uposathepi eseva nayo.",
  "tika-vin02t:1423": "Pavāraṇāṭhapanakathāvaṇṇanā",
  "tika-vin02t:1424_0": "237. “Natthi dinna”ntiādinayappavattā dasavatthukā micchādiṭṭhi. “Hoti tathāgato",
  "tika-vin02t:1424_1": "paraṃ maraṇā, na hoti tathāgato paraṃ maraṇā”tiādinā sassatucchedasaṅkhātaṃ antaṃ",
  "tika-vin02t:1424_2": "gaṇhātīti antaggāhikā.",
  "tika-vin02t:1425": "Bhaṇḍanakārakavatthukathāvaṇṇanā",
  "tika-vin02t:1426": "240. Catutthe kate suṇantīti catutthe pannarasikuposathe kate amhākaṃ pavāraṇaṃ ṭhapessantīti suṇanti. Evampi dve cātuddasikā hontīti tatiyena saddhiṃ dve cātuddasikā honti.",
  "tika-vin02t:1427": "Pavāraṇāsaṅgahakathāvaṇṇanā",
  "tika-vin02t:1428_0": "241. Ayaṃ pavāraṇāsaṅgaho ekassa dinnopi sabbesaṃ dinnova hotīti āha “ekassapi vasena",
  "tika-vin02t:1428_1": "dātabbo”ti. Āgantukā tesaṃ senāsanaṃ gahetuṃ na labhantīti sacepi saṭṭhivassabhikkhū",
  "tika-vin02t:1428_2": "āgacchanti, tesaṃ senāsanaṃ gahetuṃ na labhanti. Pavāretvā pana antarāpi cārikaṃ",
  "tika-vin02t:1428_3": "pakkamituṃ labhantīti pavāraṇāsaṅgahe kate antarā pakkamitukāmā saṅghaṃ sannipātāpetvā",
  "tika-vin02t:1428_4": "pavāretuṃ labhanti. Sesamettha pāḷito aṭṭhakathāto ca suviññeyyameva.",
  "tika-vin02t:1429": "Pavāraṇakkhandhakavaṇṇanā niṭṭhitā.",
  "tika-vin02t:1430": "5. Cammakkhandhakaṃ",
  "tika-vin02t:1431": "Soṇakoḷivisavatthukathāvaṇṇanā",
  "tika-vin02t:1432": "242. Cammakkhandhake uṇṇapāvāraṇanti uṇṇāmayaṃ pāvāraṇaṃ. Vihārapacchāyāyanti vihārapaccante chāyāyaṃ. Vihārassa vaḍḍhamānacchāyāyantipi vadanti.",
  "tika-vin02t:1433": "Soṇassa pabbajjākathāvaṇṇanā",
  "tika-vin02t:1434_0": "243. Suttattho pana suttavaṇṇanātoyeva gahetabboti etthāyaṃ suttavaṇṇanā. Sītavaneti",
  "tika-vin02t:1434_1": "evaṃnāmake vane. Tasmiṃ kira paṭipāṭiyā pañca caṅkamanasatāni māpitāni, tesu thero",
  "tika-vin02t:1434_2": "attano sappāyaṃ caṅkamanaṃ gahetvā samaṇadhammaṃ karoti. Tassa āraddhavīriyassa hutvā",
  "tika-vin02t:1434_3": "caṅkamato pādatalāni bhijjiṃsu, jāṇūhi caṅkamato jāṇukānipi hatthatalānipi bhijjiṃsu,",
  "tika-vin02t:1434_4": "chiddāni ahesuṃ. Evaṃ āraddhavīriyo viharanto obhāsanimittamattakampi dassetuṃ nāsakkhi.",
  "tika-vin02t:1434_5": "Tassa vīriyena kilamitakāyassa caṅkamanakoṭiyaṃ pāsāṇaphalake nisinnassa yo vitakko",
  "tika-vin02t:1434_6": "udapādi, taṃ dassetuṃ “atha kho āyasmato”tiādi vuttaṃ. Tattha āraddhavīriyāti paripuṇṇapaggahitavīriyā.",
  "tika-vin02t:1434_7": "Na anupādāya āsavehi cittaṃ vimuccatīti “sace ahaṃ ugghaṭitaññū vā vipañcitaññū vā",
  "tika-vin02t:1434_8": "neyyo vā, na me cittaṃ na vimucceyya, addhā pana padaparamo, yena me cittaṃ na muccatī”ti",
  "tika-vin02t:1434_9": "sanniṭṭhānaṃ katvā “saṃvijjanti kho panā”tiādīni cintesi. Tattha bhogāti upayogatthe paccattaṃ.",
  "tika-vin02t:1435_0": "Pāturahosīti therassa cittācāraṃ ñatvā “ayaṃ soṇo ajja sītavane padhānabhūmiyaṃ nisinno",
  "tika-vin02t:1435_1": "imaṃ vitakkaṃ vitakketi, gantvāssa vitakkaṃ sahoḍḍhaṃ gaṇhitvā vīṇopamakammaṭṭhānaṃ",
  "tika-vin02t:1435_2": "kathessāmī”ti sītavane pāturahosi. Paññatte āsaneti padhānikabhikkhū attano vasanaṭṭhāne",
  "tika-vin02t:1435_3": "ovadituṃ āgatassa buddhassa bhagavato nisīdanatthaṃ yathālābhena āsanampi paññapetvāva",
  "tika-vin02t:1435_4": "padhānaṃ karonti, aññaṃ alabhamānā purāṇapaṇṇāni saṅgharitvā upari saṅghāṭiṃ paññapenti.",
  "tika-vin02t:1435_5": "Theropi āsanaṃ paññapetvāva padhānaṃ akāsi, taṃ sandhāya vuttaṃ “paññatte āsane”ti.",
  "tika-vin02t:1436_0": "Taṃ kiṃ maññasīti satthā “imassa bhikkhuno avasesakammaṭṭhānena attho natthi, ayaṃ",
  "tika-vin02t:1436_1": "gandhabbasippe cheko ciṇṇavasī, attano visaye kathiyamāne khippameva sallakkhessatī”ti",
  "tika-vin02t:1436_2": "vīṇopamaṃ kathetuṃ “taṃ kiṃ maññasī”tiādimāha. Vīṇāya tantissare kusalatā nāma vīṇāya",
  "tika-vin02t:1436_3": "vādanakusalatā, so ca tattha kusalo. Mātāpitaro hissa “amhākaṃ putto aññaṃ sippaṃ",
  "tika-vin02t:1436_4": "sikkhanto kāyena kilamissati, idaṃ pana āsane nisinneneva sakkā uggaṇhitu”nti gandhabbasippameva",
  "tika-vin02t:1436_5": "uggaṇhāpesuṃ. Tassa –",
  "tika-vin02t:1437": "“Satta sarā tayo gāmā, mucchanā ekavīsati;",
  "tika-vin02t:1438": "Ṭhānā ekūnapaññāsa, iccete saramaṇḍalā”ti. –",
  "tika-vin02t:1439_0": "Ādikaṃ gandhabbasippaṃ sabbameva paguṇaṃ ahosi. Accāyatāti atiāyatā kharamucchanā.",
  "tika-vin02t:1439_1": "Saravatīti sarasampannā. Kammaññāti kammakkhamā kammayoggā. Atisithilāti mandamucchanā.",
  "tika-vin02t:1439_2": "Same guṇe patiṭṭhitāti majjhime sare ṭhapetvā mucchitā.",
  "tika-vin02t:1440_0": "Accāraddhanti atigāḷhaṃ. Uddhaccāya saṃvattatīti uddhatabhāvāya saṃvattati. Atilīnanti",
  "tika-vin02t:1440_1": "atisithilaṃ. Kosajjāyāti kusītabhāvatthāya. Vīriyasamathaṃ adhiṭṭhāhīti vīriyasampayuttaṃ",
  "tika-vin02t:1440_2": "samathaṃ adhiṭṭhāhi, vīriyaṃ samathena yojehīti attho. Indriyānañca samataṃ adhiṭṭhāhīti",
  "tika-vin02t:1440_3": "saddhādīnaṃ indriyānaṃ samataṃ samabhāvaṃ adhiṭṭhāhi. Tattha saddhaṃ paññāya, paññañca",
  "tika-vin02t:1440_4": "saddhāya, vīriyaṃ samādhinā, samādhiñca vīriyena yojayatā indriyānaṃ samatā adhiṭṭhitā",
  "tika-vin02t:1440_5": "nāma hoti. Sati pana sabbatthikā, sā sadāpi balavatīyeva vaṭṭati. Tañca pana nesaṃ",
  "tika-vin02t:1440_6": "yojanāvidhānaṃ visuddhimagge āgatanayena veditabbaṃ. Tattha ca nimittaṃ gaṇhāhīti",
  "tika-vin02t:1440_7": "tasmiñca samabhāve sati yena ādāse mukhabimbeneva nimittena uppajjitabbaṃ, taṃ samathanimittaṃ",
  "tika-vin02t:1440_8": "vipassanānimittaṃ magganimittaṃ phalanimittañca gaṇha nibbattehīti evamassa satthā",
  "tika-vin02t:1440_9": "arahatte pakkhipitvā kammaṭṭhānaṃ kathesi.",
  "tika-vin02t:1441_0": "Tattha ca nimittaṃ aggahesīti samathanimittañca vipassanānimittañca aggahesi. Ekoti",
  "tika-vin02t:1441_1": "asahāyo. Vūpakaṭṭhoti vatthukāmehi ca kilesakāmehi ca kāyena ceva cittena ca vūpakaṭṭho.",
  "tika-vin02t:1441_2": "Appamattoti kammaṭṭhāne satiṃ avijahanto. Ātāpīti kāyikacetasikavīriyātāpena ātāpo.",
  "tika-vin02t:1441_3": "Ātappati kilesehīti ātāpo, vīriyaṃ. Pahitattoti kāye ca jīvite ca anapekkhatāya pesitatto",
  "tika-vin02t:1441_4": "vissaṭṭhaattabhāvo, nibbāne vā pesitacitto. Na cirassevāti kammaṭṭhānārambhato na",
  "tika-vin02t:1441_5": "cireneva. Aññataroti eko. Arahatanti bhagavato sāvakānaṃ arahantānaṃ abbhantaro eko",
  "tika-vin02t:1441_6": "mahāsāvako ahosīti attho.",
  "tika-vin02t:1442_0": "244. Vusitavāti vutthabrahmacariyavāso. Katakaraṇīyoti catūhi maggehi kattabbaṃ katvā",
  "tika-vin02t:1442_1": "ṭhito. Ohitabhāroti khandhabhāraṃ kilesabhāraṃ abhisaṅkhārabhārañca otāretvā ṭhito.",
  "tika-vin02t:1442_2": "Anuppattasadatthoti sadattho vuccati arahattaṃ, taṃ pattoti attho. Parikkhīṇabhavasaṃyojanoti",
  "tika-vin02t:1442_3": "khīṇabhavabandhano. Sammadaññā vimuttoti sammā hetunā kāraṇena jānitvā vimutto. Cha",
  "tika-vin02t:1442_4": "ṭhānānīti cha kāraṇāni. Adhimutto hotīti paṭivijjhitvā paccakkhaṃ katvā ṭhito hoti.",
  "tika-vin02t:1442_5": "Nekkhammādhimuttotiādi sabbaṃ arahattavasena vuttaṃ. Arahattañhi sabbakilesehi nikkhantattā",
  "tika-vin02t:1442_6": "nekkhammaṃ, teheva pavivittattā paviveko, byāpajjābhāvato abyāpajjaṃ, upādānassa",
  "tika-vin02t:1442_7": "khayante uppannattā upādānakkhayo, taṇhāya khayante uppannattā taṇhakkhayo, sammohābhāvato",
  "tika-vin02t:1442_8": "asammohoti ca vuccati.",
  "tika-vin02t:1443_0": "Kevalaṃ saddhāmattakanti paṭivedharahitaṃ kevalaṃ paṭivedhapaññāya asammissaṃ saddhāmattakaṃ.",
  "tika-vin02t:1443_1": "Paṭicayanti punappunaṃ karaṇena vaḍḍhiṃ. Vītarāgattāti maggapaṭivedhena rāgassa vihatattāyeva",
  "tika-vin02t:1443_2": "nekkhammasaṅkhātaṃ arahattaṃ paṭivijjhitvā sacchikatvā ṭhito hoti, phalasamāpattivihārena",
  "tika-vin02t:1443_3": "viharati, tanninnamānasoyeva hotīti attho. Sesapadesupi eseva nayo.",
  "tika-vin02t:1444_0": "Lābhasakkārasilokanti catupaccayalābhañca tesaṃyeva sukatabhāvañca vaṇṇabhaṇanañca.",
  "tika-vin02t:1444_1": "Nikāmayamānoti icchamāno patthayamāno. Pavivekādhimuttoti “paviveke adhimutto aha”nti",
  "tika-vin02t:1444_2": "evaṃ arahattaṃ byākarotīti attho.",
  "tika-vin02t:1445_0": "Sīlabbataparāmāsanti sīlañca vatañca parāmasitvā gahitaggahaṇamattaṃ. Sārato paccāgacchantoti",
  "tika-vin02t:1445_1": "sārabhāvena jānanto. Abyāpajjādhimuttoti abyāpajjaṃ arahattaṃ byākaroti. Imināva",
  "tika-vin02t:1445_2": "nayena sabbavāresu attho daṭṭhabbo. Apicettha “nekkhammādhimuttoti imasmiṃyeva arahattaṃ",
  "tika-vin02t:1445_3": "kathitaṃ, sesesu pañcasu nibbāna”nti eke vadanti. Apare “asammohādhimuttoti ettheva",
  "tika-vin02t:1445_4": "nibbānaṃ kathitaṃ, sesesu arahatta”nti vadanti. Ayaṃ panettha sāro – “sabbesvevetesu",
  "tika-vin02t:1445_5": "arahattampi nibbānampi kathitamevāti.",
  "tika-vin02t:1446_0": "Bhusāti balavanto dibbarūpasadisā. Nevassa cittaṃ pariyādiyantīti etassa khīṇāsavassa",
  "tika-vin02t:1446_1": "cittaṃ gahetvā ṭhātuṃ na sakkonti. Kilesā hi uppajjamānā cittaṃ gaṇhanti nāma. Amissīkatanti",
  "tika-vin02t:1446_2": "amissakataṃ. Kilesā hi ārammaṇena saddhiṃ cittaṃ missaṃ karonti, tesaṃ abhāvā amissīkataṃ.",
  "tika-vin02t:1446_3": "Ṭhitanti patiṭṭhitaṃ. Āneñjappattanti acalanappattaṃ. Vayañcassānupassatīti tassa",
  "tika-vin02t:1446_4": "cesa cittassa uppādampi vayampi passati. Bhusā vātavuṭṭhīti balavā vātakkhandho.",
  "tika-vin02t:1446_5": "Neva naṃ saṅkampeyyāti ekabhāgena cāletuṃ na sakkuṇeyya. Na sampakampeyyāti thūṇaṃ",
  "tika-vin02t:1446_6": "viya sabbabhāgato kampetuṃ na sakkuṇeyya. Na sampavedheyyāti vedhetvā pavedhetvā",
  "tika-vin02t:1446_7": "pātetuṃ na sakkuṇeyya.",
  "tika-vin02t:1447_0": "Nekkhammaṃ adhimuttassāti arahattaṃ paṭivijjhitvā ṭhitassa. Sesapadesupi arahattameva",
  "tika-vin02t:1447_1": "kathitaṃ. Upādānakkhayassa cāti upayogatthe sāmivacanaṃ. Asammohañca cetasoti cittassa",
  "tika-vin02t:1447_2": "ca asammohaṃ adhimuttassa. Disvā āyatanuppādanti āyatanānaṃ uppādañca vayañca disvā.",
  "tika-vin02t:1447_3": "Sammā cittaṃ vimuccatīti sammā hetunā nayena imāya vipassanāya paṭipattiyā phalasamāpattivasena",
  "tika-vin02t:1447_4": "cittaṃ vimuccati, nibbānārammaṇe adhimuccati. Atha vā iminā khīṇāsavassa pubbabhāgapaṭipadā",
  "tika-vin02t:1447_5": "kathitā. Tassa hi āyatanuppādaṃ disvā imāya vipassanāya adhigatassa ariyamaggassa",
  "tika-vin02t:1447_6": "ānubhāvena sabbakilesehi sammā cittaṃ vimuccati. Evaṃ tassa sammā vimuttassa…pe…",
  "tika-vin02t:1447_7": "na vijjati. Tattha santacittassāti nibbutacittassa. Sesamettha uttānatthameva.",
  "tika-vin02t:1448": "Soṇassa pabbajjākathāvaṇṇanā niṭṭhitā.",
  "tika-vin02t:1449": "Sabbanīlikādipaṭikkhepakathāvaṇṇanā",
  "tika-vin02t:1450": "246. Addāriṭṭhakavaṇṇāti abhinavāriṭṭhaphalavaṇṇā. Udakena tintakākapattavaṇṇātipi vadanti.",
  "tika-vin02t:1451": "Ajjhārāme upāhanapaṭikkhepakathāvaṇṇanā",
  "tika-vin02t:1452": "248. Abhijīvanti etenāti abhijīvanikaṃ. Kintaṃ? Sippaṃ. Tenāha “yena sippenā”tiādi.",
  "tika-vin02t:1453": "Kaṭṭhapādukādipaṭikkhepakathāvaṇṇanā",
  "tika-vin02t:1454_0": "251. Uṇṇāhi katapādukāti uṇṇālomamayakambalehi, uṇṇālomehi eva vā katapādukā. Na,",
  "tika-vin02t:1454_1": "bhikkhave, gāvīnaṃ visāṇesu gahetabbantiādīsu “mokkhādhippāyena visāṇādīsu gahetuṃ",
  "tika-vin02t:1454_2": "vaṭṭatī”ti gaṇṭhipadesu vuttaṃ.",
  "tika-vin02t:1455": "Yānādipaṭikkhepakathāvaṇṇanā",
  "tika-vin02t:1456_0": "253. Anujānāmi, bhikkhave, purisayuttaṃ hatthavaṭṭakanti ettha “anujānāmi, bhikkhave,",
  "tika-vin02t:1456_1": "purisayuttaṃ, anujānāmi, bhikkhave, hatthavaṭṭaka”nti evaṃ paccekavākyaparisamāpanaṃ",
  "tika-vin02t:1456_2": "adhippetanti āha “purisayuttaṃ itthisārathi vā…pe… purisā vā, vaṭṭatiyevā”ti. Pīṭhakasivikanti",
  "tika-vin02t:1456_3": "pīṭhakayānaṃ. Pāṭaṅkinti andolikāyetaṃ adhivacanaṃ.",
  "tika-vin02t:1457": "Uccāsayanamahāsayanapaṭikkhepakathāvaṇṇanā",
  "tika-vin02t:1458_0": "254. Vāḷarūpānīti āharimāni vāḷarūpāni. “Akappiyarūpākulo akappiyamañco pallaṅko”ti",
  "tika-vin02t:1458_1": "sārasamāse vuttaṃ. “Dīghalomako mahākojavoti caturaṅgulādhikalomo kāḷakojavo. “Caturaṅgulādhikāni",
  "tika-vin02t:1458_2": "kira tassa lomānī”ti vacanato caturaṅgulato heṭṭhā vaṭṭatīti vadanti. Vānacitro uṇṇāmayattharaṇoti",
  "tika-vin02t:1458_3": "bhitticchedādivasena vicitro uṇṇāmayattharaṇo. Ghanapupphako uṇṇāmayattharaṇoti uṇṇāmayalohitattharaṇo.",
  "tika-vin02t:1458_4": "Pakatitūlikāti rukkhatūlalatātūlapoṭakītūlasaṅkhātānaṃ tiṇṇaṃ tūlānaṃ aññatarapuṇṇā",
  "tika-vin02t:1458_5": "tūlikā. “Uddalomīti ubhatodasaṃ uṇṇāmayattharaṇaṃ. Ekantalomīti ekatodasaṃ uṇṇāmayattharaṇa”nti",
  "tika-vin02t:1458_6": "dīghanikāyaṭṭhakathāyaṃ vuttaṃ, sārasamāse pana “uddalomīti ekato uggatapupphaṃ.",
  "tika-vin02t:1458_7": "Ekantalomīti ubhato uggatapuppha”nti vuttaṃ. “Koseyyakaṭṭissamayanti koseyyakasaṭamaya”nti",
  "tika-vin02t:1458_8": "ācariyadhammapālattherena vuttaṃ. Suddhakoseyyanti ratanaparisibbanarahitaṃ. Dīghanikāyaṭṭhakathāyaṃ",
  "tika-vin02t:1458_9": "panettha “ṭhapetvā tūlikaṃ sabbāneva gonakādīni ratanaparisibbitāni vaṭṭantī”ti vuttaṃ.",
  "tika-vin02t:1458_10": "Tattha “ṭhapetvā tūlika”nti etena ratanaparisibbanarahitāpi tūlikā na vaṭṭatīti dīpeti.",
  "tika-vin02t:1458_11": "“Ratanaparisibbitāni vaṭṭantī”ti iminā pana yāni ratanaparisibbitāni, tāni bhūmattharaṇavasena",
  "tika-vin02t:1458_12": "yathānurūpaṃ mañcādīsu ca upanetuṃ vaṭṭatīti dīpitanti veditabbaṃ. Ettha ca vinayapariyāyaṃ",
  "tika-vin02t:1458_13": "patvā garuke ṭhātabbattā idha vuttanayenevettha vinicchayo veditabbo. Suttantikadesanāyaṃ",
  "tika-vin02t:1458_14": "pana gahaṭṭhānampi vasena vuttattā tesaṃ saṅgaṇhanatthaṃ “ṭhapetvā tūlikaṃ…pe… vaṭṭantī”ti vuttanti apare.",
  "tika-vin02t:1459_0": "Ajinacammehīti ajinamigacammehi. Tāni kira cammāni sukhumatarāni, tasmā dupaṭṭatipaṭṭāni",
  "tika-vin02t:1459_1": "katvā sibbanti. Tena vuttaṃ “ajinapaveṇī”ti. Uttaraṃ uparibhāgaṃ chādetīti uttaracchado,",
  "tika-vin02t:1459_2": "vitānaṃ, tañca lohitavitānaṃ idhādhippetanti āha “uparibaddhena rattavitānenā”ti.",
  "tika-vin02t:1459_3": "“Rattavitānesu ca kāsāvaṃ vaṭṭati, kusumbhādirattameva na vaṭṭatī”ti gaṇṭhipadesu",
  "tika-vin02t:1459_4": "vuttaṃ. Mahāupadhānanti pamāṇātikkantaṃ upadhānaṃ. Ettha ca kiñcāpi dīghanikāyaṭṭhakathāyaṃ",
  "tika-vin02t:1459_5": "“alohitakāni dvepi vaṭṭantiyeva, tato uttari labhitvā aññesaṃ dātabbāni, dātuṃ asakkonto",
  "tika-vin02t:1459_6": "mañce tiriyaṃ attharitvā upari paccattharaṇaṃ datvā nipajjitumpi labhatī”ti avisesena",
  "tika-vin02t:1459_7": "vuttaṃ, senāsanakkhandhakavaṇṇanāyaṃ pana “agilānassa sīsupadhānañca pādupadhānañcāti",
  "tika-vin02t:1459_8": "dvayameva vaṭṭati, gilānassa bimbohanāni santharitvā upari paccattharaṇaṃ datvā nipajjitumpi",
  "tika-vin02t:1459_9": "vaṭṭatī”ti vuttattā gilānoyeva mañce tiriyaṃ attharitvā nipajjituṃ labhatīti veditabbaṃ.",
  "tika-vin02t:1460": "Uccāsayanamahāsayanapaṭikkhepakathāvaṇṇanā niṭṭhitā.",
  "tika-vin02t:1461": "Gihivikatānuññātādikathāvaṇṇanā",
  "tika-vin02t:1462": "256. Abhinissāya nisīditunti apassāya nisīdituṃ.",
  "tika-vin02t:1463": "Soṇakuṭikaṇṇavatthukathāvaṇṇanā",
  "tika-vin02t:1464_0": "257. Papatake pabbateti ettha “pavatte pabbate”tipi paṭhanti, pavattanāmake pabbateti",
  "tika-vin02t:1464_1": "attho. Soṇo upāsakotiādīsu nāmena soṇo nāma, tīhi saraṇagamanehi upāsakattapaṭivedanena",
  "tika-vin02t:1464_2": "upāsako, koṭiagghanakassa kaṇṇapiḷandhanassa dhāraṇena “koṭikaṇṇo”ti ca vattabbe",
  "tika-vin02t:1464_3": "“kuṭikaṇṇo”ti evaṃ abhiññāto, na sukumārasoṇoti adhippāyo. Ayañhi āyasmato mahākaccānassa",
  "tika-vin02t:1464_4": "santike dhammaṃ sutvā sāsane abhippasanno saraṇesu ca sīlesu ca patiṭṭhito papatake",
  "tika-vin02t:1464_5": "pabbate chāyūdakasampanne ṭhāne vihāraṃ kāretvā theraṃ tattha vasāpetvā catūhi paccayehi",
  "tika-vin02t:1464_6": "upaṭṭhāti. Tena vuttaṃ “āyasmato mahākaccānassa upaṭṭhāko hotī”ti.",
  "tika-vin02t:1465_0": "So kālena kālaṃ therassa upaṭṭhānaṃ gacchati, thero cassa dhammaṃ deseti, tena saṃvegabahulo",
  "tika-vin02t:1465_1": "dhammacariyāyaṃ ussāhajāto viharati. So ekadā satthena saddhiṃ vāṇijjatthāya ujjeniṃ",
  "tika-vin02t:1465_2": "gacchanto antarāmagge aṭaviyaṃ satthe niviṭṭhe rattiyaṃ janasambādhabhayena ekamantaṃ",
  "tika-vin02t:1465_3": "apakkamma niddaṃ upagañchi. Sattho paccūsavelāyaṃ uṭṭhāya gato, na ekopi soṇaṃ pabodhesi,",
  "tika-vin02t:1465_4": "sabbe vissaritvā agamiṃsu. So pabhātāya rattiyā pabujjhitvā uṭṭhāya kañci apassanto",
  "tika-vin02t:1465_5": "satthena gatamaggaṃ gahetvā sīghaṃ sīghaṃ gacchanto ekaṃ vaṭarukkhaṃ upagañchi. Tattha",
  "tika-vin02t:1465_6": "addasa ekaṃ mahākāyaṃ virūpadassanaṃ bībhacchaṃ purisaṃ aṭṭhito muttāni attano maṃsāni",
  "tika-vin02t:1465_7": "sayameva khādantaṃ, disvāna “kosi tva”nti pucchi. Petosmi, bhanteti. Kasmā evaṃ karosīti?",
  "tika-vin02t:1465_8": "Attano pubbakammenāti. Kiṃ pana taṃ kammanti? Ahaṃ pubbe bhārukacchanagaravāsī kūṭavāṇijo",
  "tika-vin02t:1465_9": "hutvā paresaṃ santakaṃ vañcetvā khādiṃ, samaṇe ca bhikkhāya upagate “tumhākaṃ maṃsaṃ",
  "tika-vin02t:1465_10": "khādathā”ti akkosiṃ, tena kammena etarahi imaṃ dukkhaṃ anubhavāmīti. Taṃ sutvā soṇo",
  "tika-vin02t:1465_11": "ativiya saṃvegaṃ paṭilabhi.",
  "tika-vin02t:1466_0": "Tato paraṃ gacchanto mukhato paggharitakāḷalohite dve petadārake passitvā tatheva",
  "tika-vin02t:1466_1": "pucchi, tepissa attano kammaṃ kathesuṃ. Te kira bhārukacchanagare dārakakāle gandhavāṇijjāya",
  "tika-vin02t:1466_2": "jīvikaṃ kappentā attano mātari khīṇāsave nimantetvā bhojentiyā gehaṃ gantvā “amhākaṃ",
  "tika-vin02t:1466_3": "santakaṃ kasmā samaṇānaṃ desi, tayā dinnaṃ bhojanaṃ bhuñjanakasamaṇānaṃ mukhato kāḷalohitaṃ",
  "tika-vin02t:1466_4": "paggharatū”ti akkosiṃsu. Te tena kammena niraye paccitvā tassa vipākāvasesena petayoniyaṃ",
  "tika-vin02t:1466_5": "nibbattitvā tadā imaṃ dukkhaṃ anubhavanti. Tampi sutvā soṇo ativiya saṃvegajāto ahosi.",
  "tika-vin02t:1467_0": "So ujjeniṃ gantvā taṃ karaṇīyaṃ tīretvā kuraragharaṃ paccāgato theraṃ upasaṅkamitvā",
  "tika-vin02t:1467_1": "katapaṭisanthāro tamatthaṃ ārocesi. Theropissa pavattinivattīsu ādīnavānisaṃse vibhāvento",
  "tika-vin02t:1467_2": "dhammaṃ desesi. So theraṃ vanditvā gehaṃ gato sāyamāsaṃ bhuñjitvā sayanaṃ upagato",
  "tika-vin02t:1467_3": "thokaṃyeva niddāyitvā pabujjhitvā sayanatale nisajja yathāsutaṃ dhammaṃ paccavekkhituṃ",
  "tika-vin02t:1467_4": "āraddho. Tassa taṃ dhammaṃ paccavekkhato te ca petattabhāve anussarato saṃsāradukkhaṃ",
  "tika-vin02t:1467_5": "ativiya bhayānakaṃ hutvā upaṭṭhāsi, pabbajjāya cittaṃ nami. So vibhātāya rattiyā",
  "tika-vin02t:1467_6": "sarīrapaṭijagganaṃ katvā theraṃ upagantvā attano ajjhāsayaṃ ārocetvā pabbajjaṃ yāci.",
  "tika-vin02t:1467_7": "Tena vuttaṃ “atha kho soṇo upāsako…pe… pabbājetu maṃ, bhante, ayyo mahākaccāno”ti.",
  "tika-vin02t:1468_0": "Tattha yathā yathātiādipadānaṃ ayaṃ saṅkhepattho – yena yena ākārena ayyo mahākaccāno",
  "tika-vin02t:1468_1": "dhammaṃ deseti ācikkhati paññapeti paṭṭhapeti vivarati vibhajati uttāniṃ karoti pakāseti,",
  "tika-vin02t:1468_2": "tena tena me upaparikkhato evaṃ hoti “yadetaṃ sikkhattayabrahmacariyaṃ ekampi divasaṃ",
  "tika-vin02t:1468_3": "akhaṇḍaṃ katvā carimakacittaṃ pāpetabbatāya ekantaparipuṇṇaṃ, ekadivasampi kilesamalena",
  "tika-vin02t:1468_4": "amalīnaṃ katvā carimakacittaṃ pāpetabbatāya ekantaparisuddhaṃ, saṅkhalikhitaṃ likhitasaṅkhasadisaṃ",
  "tika-vin02t:1468_5": "dhotasaṅkhasappaṭibhāgaṃ caritabbaṃ, idaṃ na sukaraṃ agāraṃ ajjhāvasatā agāramajjhe",
  "tika-vin02t:1468_6": "vasantena ekantaparipuṇṇaṃ…pe… caritu”nti.",
  "tika-vin02t:1469_0": "Evaṃ attano parivitakkitaṃ soṇo upāsako therassa ārocetvā taṃ paṭipajjitukāmo “icchāmahaṃ",
  "tika-vin02t:1469_1": "bhante”tiādimāha. Thero pana “na tāvassa ñāṇaṃ paripākaṃ gata”nti upadhāretvā ñāṇaparipākaṃ",
  "tika-vin02t:1469_2": "āgamayamāno “dukkaraṃ kho”tiādinā pabbajjāchandaṃ nivāresi. Tattha ekaseyyanti adutiyaseyyaṃ.",
  "tika-vin02t:1469_3": "Ettha ca seyyāsīsena “eko tiṭṭhati, eko gacchati, eko nisīdatī”tiādinā nayena vuttaṃ",
  "tika-vin02t:1469_4": "catūsu iriyāpathesu kāyavivekaṃ dīpeti, na ekikā hutvā sayanamattaṃ. Ekabhattanti",
  "tika-vin02t:1469_5": "“ekabhattiko hoti rattūparato virato vikālabhojanā”ti evaṃ vuttaṃ vikālabhojanā viratiṃ",
  "tika-vin02t:1469_6": "sandhāya vadati. Brahmacariyanti methunaviratibrahmacariyaṃ, sikkhattayānuyogasaṅkhātaṃ",
  "tika-vin02t:1469_7": "sāsanabrahmacariyaṃ vā. Iṅghāti codanatthe nipāto. Tatthevāti geheyeva. Buddhānaṃ",
  "tika-vin02t:1469_8": "sāsanaṃ anuyuñjāti niccasīlauposathasīlaniyamādibhedaṃ pañcaṅgaṃ aṭṭhaṅgaṃ dasaṅgañca",
  "tika-vin02t:1469_9": "sīlaṃ tadanurūpañca samādhipaññābhāvanaṃ anuyuñja. Etañhi upāsakena pubbabhāge anuyuñjitabbaṃ",
  "tika-vin02t:1469_10": "buddhasāsanaṃ nāma. Tenāha “kālayuttaṃ ekaseyyaṃ ekabhattaṃ brahmacariya”nti.",
  "tika-vin02t:1470_0": "Tattha kālayuttanti cātuddasīpañcaddasīaṭṭhamīpāṭihārikapakkhasaṅkhātena kālena yuttaṃ,",
  "tika-vin02t:1470_1": "yathāvuttakāle vā tuyhaṃ anuyuñjantassa yuttaṃ patirūpaṃ sakkuṇeyyaṃ, na sabbakālaṃ",
  "tika-vin02t:1470_2": "sabbanti adhippāyo. Sabbametaṃ ñāṇassa aparipakkattā tassa kāmānaṃ duppahānatāya",
  "tika-vin02t:1470_3": "sammā paṭipattiyaṃ yogyaṃ kārāpetuṃ vadati, na pabbajjāchandaṃ nivāretuṃ. Pabbajjābhisaṅkhāroti",
  "tika-vin02t:1470_4": "pabbajituṃ ārambho ussāho. Paṭippassambhīti indriyānaṃ aparipakkattā saṃvegassa ca",
  "tika-vin02t:1470_5": "nātitikkhabhāvato vūpasami. Kiñcāpi paṭippassambhi, therena vuttavidhiṃ pana anutiṭṭhanto",
  "tika-vin02t:1470_6": "kālena kālaṃ theraṃ upasaṅkamitvā payirupāsanto dhammaṃ suṇāti. Tassa vuttanayeneva",
  "tika-vin02t:1470_7": "dutiyampi pabbajjāya cittaṃ uppajji, therassa ca ārocesi, dutiyampi thero paṭikkhipi.",
  "tika-vin02t:1470_8": "Tatiyavāre pana ñāṇassa paripakkabhāvaṃ ñatvā “idāni naṃ pabbājetuṃ kālo”ti thero",
  "tika-vin02t:1470_9": "pabbājesi, pabbajitañca taṃ tīṇi saṃvaccharāni atikkamitvā gaṇaṃ pariyesitvā upasampādesi.",
  "tika-vin02t:1470_10": "Taṃ sandhāya vuttaṃ “dutiyampi kho soṇo…pe… upasampādesī”ti.",
  "tika-vin02t:1471_0": "Tattha appabhikkhukoti katipayabhikkhuko. Tadā kira bhikkhū yebhuyyena majjhimadeseyeva",
  "tika-vin02t:1471_1": "vasiṃsu, tasmā tattha katipayā eva ahesuṃ. Te ca ekasmiṃ gāme eko, ekasmiṃ nigame",
  "tika-vin02t:1471_2": "dveti evaṃ visuṃ visuṃ vasiṃsu. Kicchenāti dukkhena. Kasirenāti āyāsena. Tato tatoti",
  "tika-vin02t:1471_3": "tasmā tasmā gāmanigamādito. Therena hi katipaye bhikkhū ānetvā aññesu ānīyamānesu",
  "tika-vin02t:1471_4": "pubbe ānītā kenacideva karaṇīyena pakkamiṃsu, kañci kālaṃ āgametvā puna tesu ānīyamānesu",
  "tika-vin02t:1471_5": "itare pakkamiṃsu. Evaṃ punappunaṃ ānayanena sannipāto cireneva ahosi. Theropi tadā",
  "tika-vin02t:1471_6": "ekavihārī ahosi. Tena vuttaṃ “tiṇṇaṃ vassānaṃ…pe… sannipātāpetvā”ti.",
  "tika-vin02t:1472_0": "Vassaṃvutthassāti vassaṃ upagantvā vusitavato. Ediso ca ediso cāti evarūpo ca evarūpo",
  "tika-vin02t:1472_1": "ca. “Evarūpāya nāma rūpakāyasampattiyā samannāgato, evarūpāya dhammakāyasampattiyā",
  "tika-vin02t:1472_2": "samannāgato”ti sutoyeva me so bhagavā. Na ca mayā sammukhā diṭṭhoti ettha pana puthujjanasaddhāya",
  "tika-vin02t:1472_3": "eva āyasmā soṇo bhagavantaṃ daṭṭhukāmo ahosi. Aparabhāge pana satthārā saddhiṃ ekagandhakuṭiyaṃ",
  "tika-vin02t:1472_4": "vasitvā paccūsasamayaṃ ajjhiṭṭho soḷasa aṭṭhakavaggiyāni satthu sammukhā aṭṭhiṃ katvā",
  "tika-vin02t:1472_5": "manasi katvā sabbaṃ cetasā samannāharitvā atthadhammapaṭisaṃvedī hutvā bhaṇanto dhammupasañhitapāmojjādimukhena",
  "tika-vin02t:1472_6": "samāhito sarabhaññapariyosāne vipassanaṃ paṭṭhapetvā saṅkhāre sammasanto anupubbena",
  "tika-vin02t:1472_7": "arahattaṃ pāpuṇi. Etadatthameva hissa bhagavatā attanā saddhiṃ ekagandhakuṭiyaṃ vāso āṇattoti vadanti.",
  "tika-vin02t:1473_0": "Keci panāhu “na ca mayā sammukhā diṭṭhoti idaṃ rūpakāyadassanameva sandhāya vuttaṃ.",
  "tika-vin02t:1473_1": "Āyasmā hi soṇo pabbajitvā therassa santike kammaṭṭhānaṃ gahetvā ghaṭento vāyamanto",
  "tika-vin02t:1473_2": "anupasampannova sotāpanno hutvā upasampajjitvā ‘upāsakāpi sotāpannā honti, ahampi",
  "tika-vin02t:1473_3": "sotāpanno, kimettha citta’nti uparimaggatthāya vipassanaṃ vaḍḍhetvā antovasseyeva",
  "tika-vin02t:1473_4": "chaḷabhiñño hutvā visuddhipavāraṇāya pavāresi. Ariyasaccadassanena bhagavato dhammakāyo",
  "tika-vin02t:1473_5": "diṭṭho nāma hoti. Vuttañhetaṃ ‘yo kho, vakkali, dhammaṃ passati, so maṃ passatī’ti.",
  "tika-vin02t:1473_6": "Tasmāssa dhammakāyadassanaṃ pageva siddhaṃ, pavāretvā pana rūpakāyaṃ daṭṭhukāmo ahosī”ti.",
  "tika-vin02t:1474_0": "Pāsādikantiādipadānaṃ attho aṭṭhakathāyameva vutto. Tattha visūkāyikavipphanditānanti",
  "tika-vin02t:1474_1": "paṭipakkhabhūtānaṃ diṭṭhicittavipphanditānanti attho. Pāsādikanti vā dvattiṃsamahāpurisalakkhaṇaasītianubyañjanabyāmappabhāketumālālaṅkatāya",
  "tika-vin02t:1474_2": "samantapāsādikāya attano sarīrappabhāya sampattiyā rūpakāyadassanabyāvaṭassa janassa",
  "tika-vin02t:1474_3": "sabbabhāgato pasādāvahaṃ. Pasādanīyanti dasabalacatuvesārajjachaasādhāraṇañāṇaaṭṭhārasaāveṇikabuddhadhammappabhutiaparimāṇaguṇagaṇasamannāgatāya",
  "tika-vin02t:1474_4": "dhammakāyasampattiyā parikkhakajanassa pasādanīyaṃ pasīditabbayuttaṃ pasādakaṃ vā.",
  "tika-vin02t:1474_5": "Santindriyanti cakkhādipañcindriyalolatāvigamena vūpasantapañcindriyaṃ. Santamānasanti",
  "tika-vin02t:1474_6": "chaṭṭhassa manindriyassa nibbisevanabhāvūpagamanena vūpasantamānasaṃ. Uttamadamathasamathaṃ",
  "tika-vin02t:1474_7": "anuppattanti lokuttarapaññāvimutticetovimuttisaṅkhātaṃ uttamaṃ damathaṃ samathañca",
  "tika-vin02t:1474_8": "anuppatvā adhigantvā ṭhitaṃ. Dantanti suparisuddhakāyasamācāratāya hatthapādakukkuccābhāvato",
  "tika-vin02t:1474_9": "davādiabhāvato ca kāyena dantaṃ. Guttanti suparisuddhavacīsamācāratāya niratthakavācābhāvato",
  "tika-vin02t:1474_10": "ravādiabhāvato ca vācāya guttaṃ. Yatindriyanti suparisuddhamanosamācāratāya ariyiddhiyogena",
  "tika-vin02t:1474_11": "abyāvaṭaappaṭisaṅkhupekkhābhāvato ca manindriyavasena yatindriyaṃ. Nāganti chandādivasena",
  "tika-vin02t:1474_12": "agamanato, pahīnānaṃ rāgādikilesānaṃ apunāgamanato apaccāgamanato kassacipi āgussa",
  "tika-vin02t:1474_13": "sabbathāpi akaraṇato, punabbhavassa ca agamanatoti imehi kāraṇehi nāgaṃ. Ettha ca",
  "tika-vin02t:1474_14": "“pāsādika”nti iminā rūpakāyena bhagavato pamāṇabhūtataṃ dīpeti, “pasādanīya”nti iminā",
  "tika-vin02t:1474_15": "dhammakāyena. “Santindriya”ntiādinā sesehi pamāṇabhūtataṃ dīpeti, tena catuppamāṇike",
  "tika-vin02t:1474_16": "lokasannivāse anavasesato sattānaṃ bhagavato pamāṇabhāvo pakāsitoti veditabbo. Ekavihāreti",
  "tika-vin02t:1474_17": "ekagandhakuṭiyaṃ. Gandhakuṭi hi idha “vihāro”ti adhippeto. Vatthunti vasituṃ.",
  "tika-vin02t:1475_0": "258. Ajjhokāse vītināmetvāti ajjhokāse nisajjāya vītināmetvā. “Yasmā bhagavā āyasmato",
  "tika-vin02t:1475_1": "soṇassa samāpattisamāpajjanena paṭisanthāraṃ karonto sāvakasādhāraṇā sabbā samāpattiyo",
  "tika-vin02t:1475_2": "anulomapaṭilomaṃ samāpajjanto bahudeva rattiṃ ajjhokāse nisajjāya vītināmetvā pāde",
  "tika-vin02t:1475_3": "pakkhāletvā vihāraṃ pāvisi, tasmā āyasmāpi soṇo bhagavato adhippāyaṃ ñatvā tadanurūpaṃ",
  "tika-vin02t:1475_4": "sabbā tā samāpattiyo samāpajjanto bahudeva rattiṃ ajjhokāse nisajjāya vītināmetvā",
  "tika-vin02t:1475_5": "pāde pakkhāletvā vihāraṃ pāvisī”ti keci vadanti. Pavisitvā ca bhagavatā anuññāto",
  "tika-vin02t:1475_6": "cīvaraṃ tirokaraṇīyaṃ katvāpi bhagavato pādapasse nisajjāya vītināmesi. Ajjhesīti",
  "tika-vin02t:1475_7": "āṇāpesi. Paṭibhātu taṃ bhikkhu dhammo bhāsitunti bhikkhu tuyhaṃ dhammo bhāsituṃ upaṭṭhātu",
  "tika-vin02t:1475_8": "ñāṇamukhaṃ āgacchatu, yathāsutaṃ yathāpariyattaṃ dhammaṃ bhaṇāhīti attho.",
  "tika-vin02t:1476_0": "Sabbāneva aṭṭhakavaggikānīti aṭṭhakavaggabhūtāni kāmasuttādīni soḷasa suttāni. Sarena",
  "tika-vin02t:1476_1": "abhāsīti suttussāraṇasarena abhāsi, sarabhaññavasena kathesīti attho. Sarabhaññapariyosāneti",
  "tika-vin02t:1476_2": "ussāraṇāvasāne. Suggahitānīti sammā uggahitāni. Sumanasikatānīti suṭṭhu manasi katāni.",
  "tika-vin02t:1476_3": "Ekacco uggahaṇakāle sammā uggahetvāpi pacchā sajjhāyādivasena manasikaraṇakāle byañjanāni",
  "tika-vin02t:1476_4": "vā micchā ropeti, padapaccābhaṭṭhaṃ vā karoti, na evamayaṃ. Iminā pana sammadeva",
  "tika-vin02t:1476_5": "yathuggahitaṃ manasi katāni. Tena vuttaṃ “sumanasikatānīti suṭṭhu manasi katānī”ti.",
  "tika-vin02t:1476_6": "Sūpadhāritānīti atthatopi suṭṭhu upadhāritāni. Atthe hi suṭṭhu upadhārite sakkā pāḷi",
  "tika-vin02t:1476_7": "sammā ussāretuṃ. Kalyāṇiyāpi vācāya samannāgatoti sithiladhanitādīnaṃ yathāvidhānaṃ",
  "tika-vin02t:1476_8": "vacanena parimaṇḍalapadabyañjanāya poriyā vācāya samannāgato. Vissaṭṭhāyāti vimuttāya.",
  "tika-vin02t:1476_9": "Etenassa vimuttavāditaṃ dasseti. Anelagalāyāti elaṃ vuccati doso, taṃ na paggharatīti",
  "tika-vin02t:1476_10": "anelagalā, tāya niddosāyāti attho. Atha vā anelagalāyāti anelāya ca agalāya ca, niddosāya",
  "tika-vin02t:1476_11": "agalitapadabyañjanāya aparihīnapadabyañjanāyāti attho. Tathā hi naṃ bhagavā “etadaggaṃ,",
  "tika-vin02t:1476_12": "bhikkhave, mama sāvakānaṃ bhikkhūnaṃ kalyāṇavākkaraṇānaṃ yadidaṃ soṇo kuṭikaṇṇo”ti",
  "tika-vin02t:1476_13": "etadagge ṭhapesi. Atthassa viññāpaniyāti yathādhippetaṃ atthaṃ ñāpetuṃ samatthāya.",
  "tika-vin02t:1477_0": "Kativassoti so kira majjhimavayassa tatiye koṭṭhāse ṭhito ākappasampanno ca paresaṃ",
  "tika-vin02t:1477_1": "ciratarapabbajito viya khāyati. Taṃ sandhāya bhagavā pucchīti keci, taṃ akāraṇaṃ.",
  "tika-vin02t:1477_2": "Evaṃ santaṃ samādhisukhaṃ anubhavituṃ yutto, ettakaṃ kālaṃ kasmā pamādaṃ āpannosīti",
  "tika-vin02t:1477_3": "pana anuyuñjituṃ satthā “kativassosī”ti taṃ pucchi. Tenevāha “kissa pana tvaṃ bhikkhu",
  "tika-vin02t:1477_4": "evaṃ ciraṃ akāsī”ti. Tattha kissāti kiṃkāraṇā. Evaṃ ciraṃ akāsīti evaṃ cirāyi, kena",
  "tika-vin02t:1477_5": "kāraṇena evaṃ cirakālaṃ pabbajjaṃ anupagantvā agāramajjhe vasīti attho. Ciraṃ diṭṭho",
  "tika-vin02t:1477_6": "meti cirena cirakālena mayā diṭṭho. Kāmesūti vatthukāmesu kilesakāmesu ca. Ādīnavoti",
  "tika-vin02t:1477_7": "doso. Apicāti kāmesu ādīnave kenaci pakārena diṭṭhepi na tāvāhaṃ gharāvāsato nikkhamituṃ",
  "tika-vin02t:1477_8": "asakkhiṃ. Kasmā? Sambādho gharāvāso, uccāvacehi kiccakaraṇīyehi samupabyūḷho agāriyabhāvo.",
  "tika-vin02t:1477_9": "Tenevāha “bahukicco bahukaraṇīyo”ti.",
  "tika-vin02t:1478_0": "Etamatthaṃ viditvāti kāmesu yathābhūtaṃ ādīnavadassino cittaṃ cirāyitvāpi gharāvāse",
  "tika-vin02t:1478_1": "na pakkhandati, aññadatthu padumapalāse udakabindu viya vinivattatiyevāti etamatthaṃ",
  "tika-vin02t:1478_2": "sabbākārato viditvā. Imaṃ udānanti pavattiṃ nivattiñca sammadeva jānanto pavattiyaṃ",
  "tika-vin02t:1478_3": "taṃnimitte ca na kadācipi ramatīti idamatthadīpakaṃ imaṃ udānaṃ udānesi.",
  "tika-vin02t:1479_0": "Tattha disvā ādīnavaṃ loketi sabbasmimpi saṅkhāraloke “anicco dukkho vipariṇāmadhammo”tiādīnavaṃ",
  "tika-vin02t:1479_1": "dosaṃ paññācakkhunā passitvā. Etena vipassanācāro kathito. Ñatvā dhammaṃ nirūpadhinti",
  "tika-vin02t:1479_2": "sabbūpadhipaṭinissaggattā nirupadhiṃ nibbānadhammaṃ yathābhūtaṃ ñatvā, nissaraṇavivekāsaṅkhatāmatasabhāvato",
  "tika-vin02t:1479_3": "maggañāṇena paṭivijjhitvā. “Disvā ñatvā”ti imesaṃ padānaṃ “ghataṃ pivitvā balaṃ hoti,",
  "tika-vin02t:1479_4": "sīhaṃ disvā bhayaṃ hoti, paññāya cassa disvā āsavā parikkhīṇā hontī”tiādīsu viya",
  "tika-vin02t:1479_5": "hetuatthatā daṭṭhabbā. Ariyo na ramatī pāpeti kilesehi ārakattā ariyo sappuriso aṇumattepi",
  "tika-vin02t:1479_6": "pāpe na ramati. Kasmā? Pāpe na ramatī sucīti suvisuddhakāyasamācārāditāya suci suddhapuggalo",
  "tika-vin02t:1479_7": "rājahaṃso viya uccāraṭṭhāne pāpe saṃkiliṭṭhadhamme na ramati nābhinandati. “Pāpo",
  "tika-vin02t:1479_8": "na ramatī suci”ntipi pāṭho, tassattho – pāpo puggalo suciṃ anavajjaṃ vodānadhammaṃ",
  "tika-vin02t:1479_9": "na ramati, aññadatthu gāmasūkarādayo viya uccāraṭṭhānaṃ asuciṃ saṃkilesadhammaṃyeva",
  "tika-vin02t:1479_10": "ramatīti paṭipakkhato desanaṃ parivatteti.",
  "tika-vin02t:1480": "Soṇakuṭikaṇṇavatthukathāvaṇṇanā niṭṭhitā.",
  "tika-vin02t:1481": "259. Kāḷasīhoti kāḷamukhavānarajāti. Sesamettha pāḷito aṭṭhakathāto ca suviññeyyamevāti.",
  "tika-vin02t:1482": "Cammakkhandhakavaṇṇanā niṭṭhitā.",
  "tika-vin02t:1483": "6. Bhesajjakkhandhakaṃ",
  "tika-vin02t:1484": "Pañcabhesajjādikathāvaṇṇanā",
  "tika-vin02t:1485": "261. Bhesajjakkhandhake nacchādentīti ruciṃ na uppādenti.",
  "tika-vin02t:1486": "262. Susukāti samudde bhavā ekā macchajāti. Kumbhīlātipi vadanti. Saṃsaṭṭhanti parissāvitaṃ. Telaparibhogenāti sattāhakālikaparibhogaṃ sandhāya vuttaṃ.",
  "tika-vin02t:1487": "263. Piṭṭhehīti pisitehi. Ubbhidaṃ nāma ūsarapaṃsumayaṃ.",
  "tika-vin02t:1488": "264. Chakaṇanti gomayaṃ. Pākatikacuṇṇaṃ nāma apakkakasāvacuṇṇaṃ. Tena ṭhapetvā gandhacuṇṇaṃ sabbaṃ vaṭṭatīti vadanti.",
  "tika-vin02t:1489": "265. Suvaṇṇagerukoti suvaṇṇatutthādi. Añjanūpapisananti añjanatthāya upapisitabbaṃ yaṃ kiñci cuṇṇajātaṃ.",
  "tika-vin02t:1490": "268. Sāmaṃ gahetvāti ettha sappadaṭṭhassa atthāya aññena bhikkhunā gahitampi sāmaṃ gahitasaṅkhameva gacchatīti veditabbaṃ.",
  "tika-vin02t:1491_0": "269. Gharadinnakābādho nāma vasīkaraṇatthāya gharaṇiyā dinnabhesajjasamuṭṭhito ābādho.",
  "tika-vin02t:1491_1": "Tenāha “vasīkaraṇapāṇakasamuṭṭhitarogo”ti. Ghara-saddo cettha abhedena gharaṇiyā",
  "tika-vin02t:1491_2": "vattamāno adhippeto. “Akaṭayūsenāti anabhisaṅkhatena muggayūsena. Kaṭākaṭenāti mugge",
  "tika-vin02t:1491_3": "pacitvā acāletvāva parissāvitena muggasūpenā”ti gaṇṭhipadesu vuttaṃ.",
  "tika-vin02t:1492": "Guḷādianujānanakathāvaṇṇanā",
  "tika-vin02t:1493": "272. Guḷakaraṇanti guḷakaraṇaṭṭhānaṃ, ucchusālanti vuttaṃ hoti.",
  "tika-vin02t:1494": "274. Avissatthāti sāsaṅkā.",
  "tika-vin02t:1495_0": "276. Appamattakepi pavārentīti appamattakepi gahite pavārenti, “bahumhi gahite aññesaṃ",
  "tika-vin02t:1495_1": "nappahotī”ti maññamānā appamattakaṃ gahetvā pavārentīti adhippāyo. Paṭisaṅkhāpi paṭikkhipantīti",
  "tika-vin02t:1495_2": "“divā bhojanatthāya bhavissatī”ti sallakkhetvāpi paṭikkhipanti.",
  "tika-vin02t:1496": "279. Sambādhe dahanakammaṃ paṭikkhepābhāvo vaṭṭati.",
  "tika-vin02t:1497": "280. Ubhatopasannāti ubhayato pasannā. Māghātoti “mā ghātetha pāṇino”ti evaṃ māghātaghositadivaso.",
  "tika-vin02t:1498": "Yāgumadhugoḷakādikathāvaṇṇanā",
  "tika-vin02t:1499_0": "282. Madhugoḷakanti sakkarādisaṃyuttapūvaṃ. Āyuṃ detīti āyudānaṃ deti. Vaṇṇanti sarīravaṇṇaṃ.",
  "tika-vin02t:1499_1": "Sukhanti kāyikacetasikasukhaṃ. Balanti sarīrathāmaṃ. Paṭibhānanti yuttamuttapaṭibhānaṃ.",
  "tika-vin02t:1499_2": "Vātaṃ anulometīti vātaṃ anulometvā harati. Vatthiṃ sodhetīti dhamaniyo suddhaṃ karoti.",
  "tika-vin02t:1499_3": "Āmāvasesaṃ pācetīti sace āmāvasesakaṃ hoti, taṃ pāceti. Anuppavecchatīti deti. Vātañca",
  "tika-vin02t:1499_4": "byapanetīti sambandhitabbaṃ.",
  "tika-vin02t:1500_0": "283. Nanu ca “paramparabhojanena kāretabbo”ti kasmā vuttaṃ. Paramparabhojanañhi pañcannaṃ",
  "tika-vin02t:1500_1": "bhojanānaṃ aññatarena nimantitassa taṃ ṭhapetvā aññaṃ pañcannaṃ bhojanānaṃ aññataraṃ",
  "tika-vin02t:1500_2": "bhuñjantassa hoti, ime ca bhikkhū bhojjayāguṃ paribhuñjiṃsu, pañcasu bhojanesu aññataranti",
  "tika-vin02t:1500_3": "āha “bhojjayāguyā hi pavāraṇā hotī”ti. Yasmā pañcannaṃ bhojanānaṃ aññataraṃ paṭikkhipantassa",
  "tika-vin02t:1500_4": "vuttā pavāraṇā bhojjayāguṃ paṭikkhipantassapi hotiyeva, tasmā bhojjayāgupi odanagatikāyevāti adhippāyo.",
  "tika-vin02t:1501": "284. Sukhumojaṃ pakkhipiṃsūti “bhagavā paribhuñjissatī”ti maññamānā pakkhipiṃsu.",
  "tika-vin02t:1502": "Pāṭaligāmavatthukathāvaṇṇanā",
  "tika-vin02t:1503_0": "285. Pāṭaligāmoti evaṃnāmako magadharaṭṭhe eko gāmo. Tassa kira gāmassa māpanadivase",
  "tika-vin02t:1503_1": "gāmaṅgaṇaṭṭhāne dve tayo pāṭalaṅkurā pathavito ubbhijjitvā nikkhamiṃsu. Tena taṃ",
  "tika-vin02t:1503_2": "“pāṭaligāmo” tveva vohariṃsu. Tadavasarīti taṃ pāṭaligāmaṃ avasari anupāpuṇi. Pāṭaligāmikāti",
  "tika-vin02t:1503_3": "pāṭaligāmavāsino. Upāsakāti te kira bhagavato paṭhamadassanena keci saraṇesu ca sīlesu",
  "tika-vin02t:1503_4": "ca patiṭṭhitā. Tena vuttaṃ “upāsakā”ti. Yena bhagavā tenupasaṅkamiṃsūti pāṭaligāme",
  "tika-vin02t:1503_5": "kira ajātasattuno licchavirājūnañca manussā kālena kālaṃ gantvā gehasāmike gehato",
  "tika-vin02t:1503_6": "nīharitvā māsampi aḍḍhamāsampi vasanti. Tena pāṭaligāmavāsino manussā niccupaddutā",
  "tika-vin02t:1503_7": "“etesañceva āgatakāle vasanaṭṭhānaṃ bhavissatīti ekapasse issarānaṃ bhaṇḍapaṭisāmanaṭṭhānaṃ,",
  "tika-vin02t:1503_8": "ekapasse vasanaṭṭhānaṃ, ekapasse āgantukānaṃ addhikamanussānaṃ, ekapasse daliddānaṃ",
  "tika-vin02t:1503_9": "kapaṇamanussānaṃ, ekapasse gilānānaṃ vasanaṭṭhānaṃ bhavissatī”ti sabbesaṃ aññamaññaṃ",
  "tika-vin02t:1503_10": "aghaṭṭetvā vasanappahonakaṃ nagaramajjhe mahatiṃ sālaṃ kāresuṃ, tassa nāmaṃ āvasathāgāranti.",
  "tika-vin02t:1503_11": "Āgantvā vasanti ettha āgantukāti āvasatho, tadeva āgāraṃ āvasathāgāraṃ.",
  "tika-vin02t:1504_0": "Taṃ divasañca taṃ niṭṭhānaṃ agamāsi. Te tattha gantvā iṭṭhakakammasudhākammacittakammādivasena",
  "tika-vin02t:1504_1": "supariniṭṭhitaṃ susajjitaṃ devavimānasadisaṃ dvārakoṭṭhakato paṭṭhāya oloketvā “idaṃ",
  "tika-vin02t:1504_2": "āvasathāgāraṃ ativiya manoramaṃ sassirikaṃ, kena nu kho paṭhamaṃ paribhuttaṃ amhākaṃ",
  "tika-vin02t:1504_3": "dīgharattaṃ hitāya sukhāya assā”ti cintesuṃ, tasmiṃyeva ca khaṇe “bhagavā taṃ gāmaṃ",
  "tika-vin02t:1504_4": "anuppatto”ti assosuṃ, tena te uppannapītisomanassā “amhehi bhagavā gantvāpi ānetabbo",
  "tika-vin02t:1504_5": "siyā, so sayameva amhākaṃ vasanaṭṭhānaṃ sampatto, ajja mayaṃ bhagavantaṃ idha vasāpetvā",
  "tika-vin02t:1504_6": "paṭhamaṃ paribhuñjāpessāma, tathā bhikkhusaṅghaṃ, bhikkhusaṅghe āgate tepiṭakaṃ buddhavacanaṃ",
  "tika-vin02t:1504_7": "āgatameva bhavissati, satthāraṃ maṅgalaṃ vadāpessāma, dhammaṃ kathāpessāma, iti tīhi",
  "tika-vin02t:1504_8": "ratanehi paribhutte pacchā amhākaṃ paresañca paribhogo bhavissati, evaṃ no dīgharattaṃ",
  "tika-vin02t:1504_9": "hitāya sukhāya bhavissatī”ti sanniṭṭhānaṃ katvā etadatthameva bhagavantaṃ upasaṅkamiṃsu.",
  "tika-vin02t:1504_10": "Tasmā evamāhaṃsu “adhivāsetu no, bhante, bhagavā āvasathāgāra”nti. Tenupasaṅkamiṃsūti",
  "tika-vin02t:1504_11": "kiñcāpi taṃ divasameva pariniṭṭhitattā devavimānaṃ viya susajjitaṃ supaṭijaggitaṃ,",
  "tika-vin02t:1504_12": "buddhārahaṃ pana katvā na paññattaṃ. Buddhā hi nāma araññajjhāsayā araññārāmā, antogāme",
  "tika-vin02t:1504_13": "vaseyyuṃ vā no vā, tasmā bhagavato ruciṃ jānitvāva paññapessāmāti cintetvā te bhagavantaṃ",
  "tika-vin02t:1504_14": "upasaṅkamiṃsu, idāni bhagavato ruciṃ jānitvā tathā paññāpetukāmā yenāvasathāgāraṃ",
  "tika-vin02t:1504_15": "tenupasaṅkamiṃsu. Sabbasanthariṃ āvasathāgāraṃ santharitvāti ettha santharaṇaṃ santhari,",
  "tika-vin02t:1504_16": "sabbo sakalo santhari etthāti sabbasanthari. Atha vā santhatanti santhari, sabbaṃ",
  "tika-vin02t:1504_17": "santhari sabbasanthari, taṃ sabbasanthariṃ. Bhāvanapuṃsakaniddesovāyaṃ, yathā sabbameva",
  "tika-vin02t:1504_18": "santhataṃ hoti, evaṃ santharitvāti attho. Sabbapaṭhamaṃ tāva “gomayaṃ nāma sabbamaṅgalesu",
  "tika-vin02t:1504_19": "vaṭṭatī”ti sudhāparikammakatampi bhūmiṃ allagomayena opuñjāpetvā parisukkhabhāvaṃ",
  "tika-vin02t:1504_20": "ñatvā yathā akkantaṭṭhāne padaṃ paññāyati, evaṃ cātujjātiyagandhehi limpetvā upari",
  "tika-vin02t:1504_21": "nānāvaṇṇakaṭasārake santharitvā tesaṃ upari mahāpiṭṭhikakojave ādiṃ katvā hatthattharaṇādīhi",
  "tika-vin02t:1504_22": "nānāvaṇṇehi attharaṇehi santharitabbayuttakaṃ sabbokāsaṃ santharāpesuṃ. Tena vuttaṃ",
  "tika-vin02t:1504_23": "“sabbasanthariṃ āvasathāgāraṃ santharitvā”ti.",
  "tika-vin02t:1505_0": "Āsanānīti majjhaṭṭhāne tāva maṅgalatthambhaṃ nissāya mahārahaṃ buddhāsanaṃ paññapetvā",
  "tika-vin02t:1505_1": "tattha yaṃ yaṃ mudukañca manoramañca paccattharaṇaṃ, taṃ taṃ attharitvā ubhatolohitakaṃ",
  "tika-vin02t:1505_2": "manuññadassanaṃ upadhānaṃ upadahitvā upari suvaṇṇarajatatārakavicittavitānaṃ bandhitvā",
  "tika-vin02t:1505_3": "gandhadāmapupphadāmapattādāmādīhi alaṅkaritvā samantā dvādasahatthe ṭhāne pupphajālaṃ",
  "tika-vin02t:1505_4": "kāretvā tiṃsahatthamattaṃ ṭhānaṃ paṭasāṇiyā parikkhipāpetvā pacchimabhittiṃ nissāya",
  "tika-vin02t:1505_5": "bhikkhusaṅghassa pallaṅkapīṭhaapassayapīṭhamuṇḍapīṭhādīni paññapāpetvā upari setapaccattharaṇehi",
  "tika-vin02t:1505_6": "paccattharāpetvā sālāya pācīnapassaṃ attano nisajjāyoggaṃ kāresuṃ. Taṃ sandhāya vuttaṃ",
  "tika-vin02t:1505_7": "“āsanāni paññapetvā”ti.",
  "tika-vin02t:1506_0": "Udakamaṇikanti mahākucchikaṃ samekhalaṃ udakacāṭiṃ. Evaṃ bhagavā bhikkhusaṅgho ca",
  "tika-vin02t:1506_1": "yathāruciyā hatthapāde dhovissanti, mukhaṃ vikkhālessantīti tesu tesu ṭhānesu maṇivaṇṇassa",
  "tika-vin02t:1506_2": "udakassa pūretvā vāsatthāya nānāpupphāni ceva udakavāsacuṇṇāni ca pakkhipitvā kadalipaṇṇehi",
  "tika-vin02t:1506_3": "pidahitvā patiṭṭhapesuṃ. Tena vuttaṃ “udakamaṇikaṃ patiṭṭhāpetvā”ti.",
  "tika-vin02t:1507_0": "Telapadīpaṃ āropetvāti rajatasuvaṇṇādimayadaṇḍāsu daṇḍadīpikāsu yonakarūpakādīnaṃ",
  "tika-vin02t:1507_1": "hatthe ṭhapitasuvaṇṇarajatādimayakapallikāsu ca telapadīpe jalayitvā. Yena bhagavā",
  "tika-vin02t:1507_2": "tenupasaṅkamiṃsūti ettha pana te pāṭaligāmikaupāsakā na kevalaṃ āvasathāgārameva,",
  "tika-vin02t:1507_3": "atha kho sakalasmimpi gāme vīthiyo sajjāpetvā dhaje ussāpetvā gehadvāresu puṇṇaghaṭe",
  "tika-vin02t:1507_4": "ca kadaliādayo ca ṭhapāpetvā sakalagāmaṃ dīpamālāhi vippakiṇṇatārakaṃ viya katvā",
  "tika-vin02t:1507_5": "“khīrapake dārake khīraṃ pāyetha, daharakumāre lahuṃ lahuṃ bhojetvā sayāpetha, uccāsaddaṃ",
  "tika-vin02t:1507_6": "mā karittha, ajja ekarattiṃ satthā antogāme vasissati, buddhā nāma appasaddakāmā",
  "tika-vin02t:1507_7": "hontī”ti bheriṃ carāpetvā sayaṃ daṇḍadīpikā ādāya yena bhagavā tenupasaṅkamiṃsu.",
  "tika-vin02t:1508_0": "Atha kho bhagavā nivāsetvā pattacīvaramādāya saddhiṃ bhikkhusaṅghena yena āvasathāgāraṃ",
  "tika-vin02t:1508_1": "tenupasaṅkamīti “yassa dāni, bhante, bhagavā kālaṃ maññatī”ti evaṃ kira tehi kāle",
  "tika-vin02t:1508_2": "ārocite bhagavā lākhārasena tintarattakoviḷārapupphavaṇṇaṃ surattaṃ dupaṭṭaṃ kattariyā",
  "tika-vin02t:1508_3": "padumaṃ kantento viya, saṃvidhāya timaṇḍalaṃ paṭicchādento nivāsetvā suvaṇṇapāmaṅgena",
  "tika-vin02t:1508_4": "padumakalāpaṃ parikkhipanto viya, vijjulatāsassirikaṃ kāyabandhanaṃ bandhitvā rattakambalena",
  "tika-vin02t:1508_5": "gajakumbhaṃ pariyonandhanto viya, ratanasatubbedhe suvaṇṇagghike pavāḷajālaṃ khipamāno",
  "tika-vin02t:1508_6": "viya, mahati suvaṇṇacetiye rattakambalakañcukaṃ paṭimuñcanto viya, gacchantaṃ puṇṇacandaṃ",
  "tika-vin02t:1508_7": "rattavalāhakena paṭicchādayamāno viya, kañcanagirimatthake supakkalākhārasaṃ parisiñcanto",
  "tika-vin02t:1508_8": "viya, cittakūṭapabbatamatthakaṃ vijjulatājālena parikkhipanto viya ca sacakkavāḷasineruyugandharamahāpathaviṃ",
  "tika-vin02t:1508_9": "cāletvā gahitanigrodhapallavasamānavaṇṇaṃ rattavarapaṃsukūlaṃ pārupitvā vanagahanato",
  "tika-vin02t:1508_10": "kesarasīho viya, udayapabbatakūṭato puṇṇacando viya, bālasūriyo viya ca attanā nisinnatarusaṇḍato nikkhami.",
  "tika-vin02t:1509_0": "Athassa kāyato meghamukhato vijjukalāpā viya rasmiyo nikkhamitvā suvaṇṇarasadhārāparisekapiñjarapattapupphaphalasākhāviṭape",
  "tika-vin02t:1509_1": "viya samantato rukkhe kariṃsu. Tāvadeva attano attano pattacīvaramādāya mahābhikkhusaṅgho",
  "tika-vin02t:1509_2": "bhagavantaṃ parivāresi. Te ca naṃ parivāretvā ṭhitabhikkhū evarūpā ahesuṃ appicchā",
  "tika-vin02t:1509_3": "santuṭṭhā pavivittā asaṃsaṭṭhā āraddhavīriyā vattāro vacanakkhamā codakā pāpagarahino",
  "tika-vin02t:1509_4": "sīlasampannā samādhisampannā paññāsampannā vimuttisampannā vimuttiñāṇadassanasampannā.",
  "tika-vin02t:1509_5": "Tehi parivārito bhagavā rattakambalaparikkhitto viya suvaṇṇakkhandho, rattapadumasaṇḍamajjhagatā",
  "tika-vin02t:1509_6": "viya suvaṇṇanāvā, pavāḷavedikāparikkhitto viya suvaṇṇapāsādo virocittha. Mahākassapappamukhā",
  "tika-vin02t:1509_7": "pana mahātherā meghavaṇṇaṃ paṃsukūlacīvaraṃ pārupitvā maṇivammavammitā viya mahānāgā",
  "tika-vin02t:1509_8": "parivārayiṃsu vītarāgā bhinnakilesā vijaṭitajaṭā chinnabandhanā kule vā gaṇe vā alaggā.",
  "tika-vin02t:1510_0": "Iti bhagavā sayaṃ vītarāgo vītarāgehi, vītadoso vītadosehi, vītamoho vītamohehi,",
  "tika-vin02t:1510_1": "nittaṇho nittaṇhehi, nikkileso nikkilesehi, sayaṃ buddho anubuddhehi parivārito pattaparivāritaṃ",
  "tika-vin02t:1510_2": "viya kesaraṃ, kesaraparivāritā viya kaṇṇikā, aṭṭhanāgasahassaparivārito viya chaddanto",
  "tika-vin02t:1510_3": "nāgarājā, navutihaṃsasahassaparivārito viya dhataraṭṭho haṃsarājā, senaṅgaparivārito",
  "tika-vin02t:1510_4": "viya cakkavattī, marugaṇaparivārito viya sakko devarājā, brahmagaṇaparivārito viya",
  "tika-vin02t:1510_5": "hāritamahābrahmā, tārāgaṇaparivuto viya puṇṇacando asamena buddhavesena aparimāṇena",
  "tika-vin02t:1510_6": "buddhavilāsena pāṭaligāmīnaṃ maggaṃ paṭipajji.",
  "tika-vin02t:1511_0": "Athassa puratthimakāyato suvaṇṇavaṇṇā ghanabuddharasmiyo uṭṭhahitvā asītihatthaṃ",
  "tika-vin02t:1511_1": "ṭhānaṃ aggahesuṃ, pacchimakāyato dakkhiṇapassato vāmapassato suvaṇṇavaṇṇā ghanarasmiyo",
  "tika-vin02t:1511_2": "uṭṭhahitvā asītihatthaṃ ṭhānaṃ aggahesuṃ, uparikesantato paṭṭhāya sabbakesāvattehi",
  "tika-vin02t:1511_3": "moragīvavaṇṇā ghanabuddharasmiyo uṭṭhahitvā gaganatale asītihatthaṃ ṭhānaṃ aggahesuṃ,",
  "tika-vin02t:1511_4": "heṭṭhāpādatalehi pavāḷavaṇṇā rasmiyo uṭṭhahitvā ghanapathaviyaṃ asītihatthaṃ ṭhānaṃ",
  "tika-vin02t:1511_5": "aggahesuṃ, dantato akkhīnaṃ setaṭṭhānato, nakhānañca maṃsavinimuttaṭṭhānato odātā",
  "tika-vin02t:1511_6": "ghanabuddharasmiyo uṭṭhahitvā asītihatthaṃ ṭhānaṃ aggahesuṃ, rattapītavaṇṇānaṃ sambhinnaṭṭhānato",
  "tika-vin02t:1511_7": "mañjiṭṭhavaṇṇā rasmiyo uṭṭhahitvā asītihatthaṃ ṭhānaṃ aggahesuṃ, sabbatthakameva",
  "tika-vin02t:1511_8": "pabhassarā rasmiyo uṭṭhahiṃsu. Evaṃ samantā asītihatthamattaṃ ṭhānaṃ chabbaṇṇā buddharasmiyo",
  "tika-vin02t:1511_9": "vijjotamānā vipphandamānā vidhāvamānā kañcanadaṇḍadīpikāhi niccharitvā ākāsaṃ pakkhandamānā",
  "tika-vin02t:1511_10": "mahāpadīpajālā viya, cātuddīpikamahāmeghato nikkhantavijjulatā viya ca disodisaṃ",
  "tika-vin02t:1511_11": "pakkhandiṃsu. Yāhi sabbadisābhāgā suvaṇṇacampakapupphehi vikiriyamānā viya, suvaṇṇaghaṭato",
  "tika-vin02t:1511_12": "nikkhantasuvaṇṇarasadhārāhi āsiñciyamānā viya, pasāritasuvaṇṇapaṭṭaparikkhittā viya,",
  "tika-vin02t:1511_13": "verambhavātasamuddhatakiṃsukakaṇikārakikirātapupphacuṇṇasamokiṇṇā viya cīnapiṭṭhacuṇṇasamparirañjitā viya ca virociṃsu.",
  "tika-vin02t:1512_0": "Bhagavatopi asītianubyañjanabyāmappabhāparikkhepasamujjalaṃ dvattiṃsamahāpurisalakkhaṇapaṭimaṇḍitaṃ",
  "tika-vin02t:1512_1": "sarīraṃ abbhamahikādiupakkilesavimuttaṃ samujjalatārakapabhāsitaṃ viya gaganatalaṃ,",
  "tika-vin02t:1512_2": "vikasitaṃ viya padumavanaṃ, sabbapāliphullo viya yojanasatiko pāricchattako, paṭipāṭiyā",
  "tika-vin02t:1512_3": "ṭhapitānaṃ dvattiṃsacandānaṃ dvattiṃsasūriyānaṃ dvattiṃsacakkavattīnaṃ dvattiṃsadevarājānaṃ",
  "tika-vin02t:1512_4": "dvattiṃsamahābrahmānaṃ siriyā siriṃ abhibhavamānaṃ viya virocittha, yathā taṃ dasahi",
  "tika-vin02t:1512_5": "pāramīhi dasahi upapāramīhi dasahi paramatthapāramīhīti sammadeva paripūritāhi samatiṃsāya",
  "tika-vin02t:1512_6": "pāramīhi alaṅkataṃ kappasatasahassādhikāni cattāri asaṅkhyeyyāni dinnena dānena rakkhitena",
  "tika-vin02t:1512_7": "sīlena katena kalyāṇakammena ekasmiṃ attabhāve samosaritvā vipākaṃ dātuṃ okāsaṃ alabhamānena",
  "tika-vin02t:1512_8": "sambādhappattena viya nibbattitaṃ nāvāsahassassa bhaṇḍaṃ ekaṃ nāvaṃ āropanakālo viya,",
  "tika-vin02t:1512_9": "sakaṭasahassassa bhaṇḍaṃ ekaṃ sakaṭaṃ āropanakālo viya, pañcavīsatiyā gaṅgānaṃ sambhijja",
  "tika-vin02t:1512_10": "mukhadvāre ekato rāsībhūtakālo viya ca ahosi.",
  "tika-vin02t:1513_0": "Imāya buddharasmiyā obhāsamānassapi bhagavato purato anekāni daṇḍadīpikāsahassāni",
  "tika-vin02t:1513_1": "ukkhipiṃsu, tathā pacchato vāmapasse dakkhiṇapasse. Jātisumanacampakavanamālikārattuppalanīluppalabakulasinduvārādipupphāni",
  "tika-vin02t:1513_2": "ceva nīlapītādivaṇṇasugandhagandhacuṇṇāni ca cātuddīpikamahaāmeghavissaṭṭhā salilavuṭṭhiyo",
  "tika-vin02t:1513_3": "viya vippakiriṃsu. Pañcaṅgikatūriyanigghosā ceva buddhadhammasaṅghaguṇapaṭisaṃyuttā",
  "tika-vin02t:1513_4": "thutighosā ca sabbā disā pūrayamānā mukharā viya akaṃsu. Devasupaṇṇanāgayakkhagandhabbamanussānaṃ",
  "tika-vin02t:1513_5": "akkhīni amatapānaṃ viya labhiṃsu. Imasmiṃ pana ṭhāne ṭhatvā padasahassehi gamanavaṇṇaṃ",
  "tika-vin02t:1513_6": "vattuṃ vaṭṭati. Tatridaṃ mukhamattaṃ –",
  "tika-vin02t:1514": "“Evaṃ sabbaṅgasampanno, kampayanto vasundharaṃ;",
  "tika-vin02t:1515": "Aheṭhayanto pāṇāni, yāti lokavināyako.",
  "tika-vin02t:1516": "“Dakkhiṇaṃ paṭhamaṃ pādaṃ, uddharanto narāsabho;",
  "tika-vin02t:1517": "Gacchanto sirisampanno, sobhate dvipaduttamo.",
  "tika-vin02t:1518": "“Gacchato buddhaseṭṭhassa, heṭṭhāpādatalaṃ mudu;",
  "tika-vin02t:1519": "Samaṃ samphusate bhūmiṃ, rajasānupalimpati.",
  "tika-vin02t:1520": "“Ninnaṃ ṭhānaṃ unnamati, gacchante lokanāyake;",
  "tika-vin02t:1521": "Unnatañca samaṃ hoti, pathavī ca acetanā.",
  "tika-vin02t:1522": "“Pāsāṇā sakkharā ceva, kathalā khāṇukaṇṭakā;",
  "tika-vin02t:1523": "Sabbe maggā vivajjanti, gacchante lokanāyake.",
  "tika-vin02t:1524": "“Nātidūre uddharati, nāccāsanne ca nikkhipaṃ;",
  "tika-vin02t:1525": "Aghaṭṭayanto niyyāti, ubho jāṇū ca gopphake.",
  "tika-vin02t:1526": "“Nātisīghaṃ pakkamati, sampannacaraṇo muni;",
  "tika-vin02t:1527": "Na cātisaṇikaṃ yāti, gacchamāno samāhito.",
  "tika-vin02t:1528": "“Uddhaṃ adho tiriyañca, disañca vidisaṃ tathā;",
  "tika-vin02t:1529": "Na pekkhamāno so yāti, yugamattañhi pekkhati.",
  "tika-vin02t:1530": "“Nāgavikkantacāro so, gamane sobhate jino;",
  "tika-vin02t:1531": "Cāru gacchati lokaggo, hāsayanto sadevake.",
  "tika-vin02t:1532": "“Usabharājāva sobhanto, cātucārīva kesarī;",
  "tika-vin02t:1533": "Tosayanto bahū satte, gāmaseṭṭhaṃ upāgamī”ti. ;",
  "tika-vin02t:1534_0": "Vaṇṇakālo nāma kiresa. Evaṃvidhesu kālesu bhagavato sarīravaṇṇe vā guṇavaṇṇe vā dhammakathikassa",
  "tika-vin02t:1534_1": "thāmoyeva pamāṇaṃ. Cuṇṇiyapadehi gāthābandhehi vā yattakaṃ sakkoti, tattakaṃ vattabbaṃ,",
  "tika-vin02t:1534_2": "“dukkathita”nti vā “atitthena pakkhando”ti vā na vattabbo. Aparimāṇavaṇṇā hi buddhā",
  "tika-vin02t:1534_3": "bhagavanto, tesaṃ buddhāpi anavasesato vaṇṇaṃ vattuṃ asamatthā. Sakalampi hi kappaṃ",
  "tika-vin02t:1534_4": "vadantā pariyosāpetuṃ na sakkonti, pageva itarā pajāti. Iminā sirivilāsena alaṅkatapaṭiyattaṃ",
  "tika-vin02t:1534_5": "pāṭaligāmaṃ pavisitvā bhagavā pasannacittena janena pupphagandhadhūmavāsacuṇṇādīhi",
  "tika-vin02t:1534_6": "pūjiyamāno āvasathāgāraṃ pāvisi. Tena vuttaṃ “atha kho bhagavā nivāsetvā pattacīvaramādāya",
  "tika-vin02t:1534_7": "saddhiṃ bhikkhusaṅghena yena āvasathāgāraṃ tenupasaṅkamī”ti.",
  "tika-vin02t:1535_0": "Pāde pakkhāletvāti yadipi bhagavato pāde rajojallaṃ na upalimpati, tesaṃ pana upāsakānaṃ",
  "tika-vin02t:1535_1": "kusalābhivuddhiṃ ākaṅkhanto paresaṃ diṭṭhānugatiṃ āpajjanatthaṃ bhagavā pāde pakkhālesi.",
  "tika-vin02t:1535_2": "Apica upādinnakasarīraṃ nāma sītikātabbampi hotīti tadatthampi bhagavā nahānapādadhovanāni",
  "tika-vin02t:1535_3": "karotiyeva. Bhagavantaṃyeva purakkhatvāti bhagavantaṃ purato katvā. Tattha bhagavā",
  "tika-vin02t:1535_4": "bhikkhūnañceva upāsakānañca majjhe nisinno gandhodakena nahāpetvā dukūlacumbaṭena",
  "tika-vin02t:1535_5": "vodakaṃ katvā jātihiṅgulakena majjitvā rattakambalapaliveṭhite pīṭhe ṭhapitā rattasuvaṇṇaghanapaṭimā",
  "tika-vin02t:1535_6": "viya ativiya virocittha. Ayaṃ panettha porāṇānaṃ vaṇṇabhaṇanamaggo –",
  "tika-vin02t:1536": "“Gantvāna maṇḍalamāḷaṃ, nāgavikkantacāraṇo;",
  "tika-vin02t:1537": "Obhāsayanto lokaggo, nisīdi varamāsane.",
  "tika-vin02t:1538": "“Tahiṃ nisinno naradammasārathi,",
  "tika-vin02t:1539": "Devātidevo satapuññalakkhaṇo;",
  "tika-vin02t:1540": "Buddhāsane majjhagato virocati,",
  "tika-vin02t:1541": "Suvaṇṇanekkhaṃ viya paṇḍukambale.",
  "tika-vin02t:1542": "“Nekkhaṃ jambonadasseva, nikkhittaṃ paṇḍukambale;",
  "tika-vin02t:1543": "Virocati vītamalo, maṇi verocano yathā.",
  "tika-vin02t:1544": "“Mahāsālova samphullo, merurājāvalaṅkato;",
  "tika-vin02t:1545": "Suvaṇṇathūpasaṅkāso, padumo kosako yathā.",
  "tika-vin02t:1546": "“Jalanto dīparukkhova, pabbatagge yathā sikhī;",
  "tika-vin02t:1547": "Devānaṃ pāricchattova, sabbaphullo virocathā”ti. ;",
  "tika-vin02t:1548_0": "Pāṭaligāmike upāsake āmantesīti yasmā tesu upāsakesu bahū janā sīle patiṭṭhitā, tasmā",
  "tika-vin02t:1548_1": "paṭhamaṃ tāva sīlavipattiyā ādīnavaṃ pakāsetvā pacchā sīlasampadāya ānisaṃsaṃ dassetuṃ",
  "tika-vin02t:1548_2": "“pañcime gahapatayo”tiādinā dhammadesanatthaṃ āmantesi. Tattha dussīloti nissīlo.",
  "tika-vin02t:1548_3": "Abhāvattho hettha du-saddo “duppañño”tiādīsu viya. Sīlavipannoti vipannasīlo bhinnasaṃvaro.",
  "tika-vin02t:1548_4": "Ettha ca “dussīlo”ti padena puggalassa sīlābhāvo vutto. So panassa sīlābhāvo duvidho",
  "tika-vin02t:1548_5": "asamādānena vā samādinnassa bhedena vāti. Tesu purimo na tathā sāvajjo, yathā dutiyo",
  "tika-vin02t:1548_6": "sāvajjataro. Yathādhippetādīnavanimittaṃ sīlābhāvaṃ puggalādhiṭṭhānāya desanāya dassetuṃ",
  "tika-vin02t:1548_7": "“sīlavipanno”ti vuttaṃ, tena “dussīlo”ti padassa atthaṃ dasseti. Pamādādhikaraṇanti",
  "tika-vin02t:1548_8": "pamādakāraṇā. Idañca suttaṃ gahaṭṭhānaṃ vasena āgataṃ, pabbajitānampi pana labbhateva.",
  "tika-vin02t:1548_9": "Gahaṭṭho hi yena yena sippaṭṭhānena jīvikaṃ kappeti yadi kasiyā yadi vaṇijjāya yadi",
  "tika-vin02t:1548_10": "gorakkhena. Pāṇātipātādivasena pamatto taṃ taṃ yathākālaṃ sampādetuṃ na sakkoti,",
  "tika-vin02t:1548_11": "athassa kammaṃ vinassati. Māghātakāle pāṇātipātaṃ pana adinnādānādīni ca karonto",
  "tika-vin02t:1548_12": "daṇḍavasena mahatiṃ bhogajāniṃ nigacchati. Pabbajito dussīlo pamādakāraṇā sīlato",
  "tika-vin02t:1548_13": "buddhavacanato jhānato sattaariyadhanato ca jāniṃ nigacchati.",
  "tika-vin02t:1549_0": "Pāpako kittisaddoti gahaṭṭhassa “asuko asukakule jāto dussīlo pāpadhammo pariccattaidhalokaparaloko",
  "tika-vin02t:1549_1": "salākabhattamattampi na detī”ti catuparisamajjhe pāpako kittisaddo abbhuggacchati.",
  "tika-vin02t:1549_2": "Pabbajitassa “asuko nāma satthusāsane pabbajitvā nāsakkhi sīlāni rakkhituṃ, na buddhavacanaṃ",
  "tika-vin02t:1549_3": "uggahetuṃ, vejjakammādīhi jīvati, chahi agāravehi samannāgato”ti evaṃ pāpako kittisaddo abbhuggacchati.",
  "tika-vin02t:1550_0": "Avisāradoti gahaṭṭho tāva “avassaṃ bahūnaṃ sannipātaṭṭhāne koci mama kammaṃ jānissati,",
  "tika-vin02t:1550_1": "atha maṃ niggaṇhissantī”ti vā, “rājakulassa vā dassantī”ti sabhayo upasaṅkamati,",
  "tika-vin02t:1550_2": "maṅkubhūto pattakkhandho adhomukho nisīdati, visārado hutvā kathetuṃ na sakkoti.",
  "tika-vin02t:1550_3": "Pabbajitopi “bahū bhikkhū sannipatitā, avassaṃ koci mama kammaṃ jānissati, atha me",
  "tika-vin02t:1550_4": "uposathampi pavāraṇampi ṭhapetvā sāmaññato cāvetvā nikkaḍḍhissantī”ti sabhayo upasaṅkamati,",
  "tika-vin02t:1550_5": "visārado hutvā kathetuṃ na sakkoti. Ekacco pana dussīlopi samāno dappito viya vadati,",
  "tika-vin02t:1550_6": "sopi ajjhāsayena maṅku hotiyeva vippaṭisārībhāvato.",
  "tika-vin02t:1551_0": "Sammūḷho kālaṃ karotīti dussīlassa hi maraṇamañce nipannassa dussīlyakammānaṃ samādāya",
  "tika-vin02t:1551_1": "vattitaṭṭhānāni āpāthamāgacchanti. So ummīletvā attano puttadārādidassanavasena idhalokaṃ",
  "tika-vin02t:1551_2": "passati, nimīletvā gatinimittupaṭṭhānavasena paralokaṃ passati, tassa cattāro apāyā",
  "tika-vin02t:1551_3": "kammānurūpaṃ upaṭṭhahanti. Sattisatena pahariyamāno viya aggijālāya āliṅgiyamāno",
  "tika-vin02t:1551_4": "viya ca hoti. So “vāretha vārethā”ti viravantova marati. Tena vuttaṃ “sammūḷho kālaṃ karotī”ti.",
  "tika-vin02t:1552_0": "Kāyassa bhedāti upādinnakakkhandhapariccāgā. Paraṃ maraṇāti tadanantaraṃ abhinibbattakkhandhaggahaṇe.",
  "tika-vin02t:1552_1": "Atha vā kāyassa bhedāti jīvitindriyassa upacchedā. Paraṃ maraṇāti cutito uddhaṃ.",
  "tika-vin02t:1552_2": "Apāyantiādi sabbaṃ nirayavevacanaṃ. Nirayo hi saggamokkhahetubhūtā puññasaṅkhātā",
  "tika-vin02t:1552_3": "ayā apetattā, sukhānaṃ vā āyassa āgamanassa abhāvā apāyo. Dukkhassa gati paṭisaraṇanti",
  "tika-vin02t:1552_4": "duggati, dosabahulatāya vā duṭṭhena kammunā nibbattā gatīti duggati. Vivasā nipatanti",
  "tika-vin02t:1552_5": "ettha dukkaṭakārinoti vinipāto, vinassantā vā ettha nipatanti saṃbhijjamānaṅgapaccaṅgāti",
  "tika-vin02t:1552_6": "vinipāto. Natthi ettha assādasaññito ayoti nirayo.",
  "tika-vin02t:1553_0": "Atha vā apāyaggahaṇena tiracchānayoniṃ dīpeti. Tiracchānayoni hi apāyo sugatito apetattā,",
  "tika-vin02t:1553_1": "na duggati mahesakkhānaṃ nāgarājādīnaṃ sambhavato. Duggatiggahaṇena pettivisayaṃ",
  "tika-vin02t:1553_2": "dīpeti. So hi apāyo ceva duggati ca sugatito apetattā dukkhassa ca gatibhūtattā,",
  "tika-vin02t:1553_3": "na tu vinipāto asurasadisaṃ avinipatitattā. Petamahiddhikānaṃ vimānānipi nibbattanti.",
  "tika-vin02t:1553_4": "Vinipātaggahaṇena asurakāyaṃ dīpeti. So hi yathāvuttenatthena apāyo ceva duggati",
  "tika-vin02t:1553_5": "ca sabbasampattisamussayehi vinipātattā vinipātoti ca vuccati. Nirayaggahaṇena pana",
  "tika-vin02t:1553_6": "avīciādikaṃ anekappakāraṃ nirayameva dīpeti. Upapajjatīti nibbattati.",
  "tika-vin02t:1554_0": "Ānisaṃsakathā vuttavipariyāyena veditabbā. Ayaṃ pana viseso – sīlavāti samādānavasena",
  "tika-vin02t:1554_1": "sīlavā. Sīlasampannoti parisuddhaṃ paripuṇṇañca katvā sīlassa sampādanena sīlasampanno.",
  "tika-vin02t:1554_2": "Bhogakkhandhanti bhogarāsiṃ. Sugatiṃ saggaṃ lokanti ettha sugatiggahaṇena manussagatipi",
  "tika-vin02t:1554_3": "saṅgayhati, saggaggahaṇena devagati eva. Tattha sundarā gatīti sugati, rūpādīhi visayehi",
  "tika-vin02t:1554_4": "suṭṭhu aggoti saggo, so sabbopi lujjanapalujjanaṭṭhena lokoti.",
  "tika-vin02t:1555_0": "Pāṭaligāmike upāsake bahudeva rattiṃ dhammiyā kathāyāti aññāyapi pāḷimuttāya dhammakathāya",
  "tika-vin02t:1555_1": "ceva āvasathānumodanakathāya ca. Tadā hi bhagavā yasmā ajātasattunā tattha pāṭaliputtanagaraṃ",
  "tika-vin02t:1555_2": "māpentena aññāsu gāmanigamarājadhānīsu ye sīlācārasampannā kuṭumbikā, te ānetvā dhanadhaññāni",
  "tika-vin02t:1555_3": "gharavatthukhettavatthādīni ceva parihārañca dāpetvā nivesiyanti, tasmā pāṭaligāmikā",
  "tika-vin02t:1555_4": "upāsakā ānisaṃsadassāvitāya visesato sīlagarukāti sabbaguṇānañca sīlassa adhiṭṭhānabhāvato",
  "tika-vin02t:1555_5": "tesaṃ paṭhamaṃ sīlānisaṃse pakāsetvā tato paraṃ ākāsagaṅgaṃ otārento viya pathavojaṃ",
  "tika-vin02t:1555_6": "ākaḍḍhanto viya mahājambuṃ matthake gahetvā cālento viya yojanappamāṇaṃ mahāmadhuṃ",
  "tika-vin02t:1555_7": "cakkayantena pīḷetvā sumadhurarasaṃ pāyamāno viya ca pāṭaligāmikānaṃ upāsakānaṃ hitasukhāvahaṃ",
  "tika-vin02t:1555_8": "pakiṇṇakakathaṃ kathentopi “āvāsadānaṃ nāmetaṃ gahapatayo mahantaṃ puññaṃ, tumhākaṃ",
  "tika-vin02t:1555_9": "āvāso mayā paribhutto, bhikkhusaṅghena paribhutto, mayā ca bhikkhusaṅghena ca paribhutte",
  "tika-vin02t:1555_10": "dhammaratanenapi paribhuttoyeva hoti, evaṃ tīhi ratanehi paribhutte aparimeyyova",
  "tika-vin02t:1555_11": "vipāko, apica āvāsadānasmiṃ dinne sabbadānaṃ dinnameva hoti, bhūmaṭṭhakapaṇṇasālāya",
  "tika-vin02t:1555_12": "vā sākhāmaṇḍapassa vā saṅghaṃ uddissa katassa ānisaṃso paricchindituṃ na sakkā. Āvāsadānānubhāvena",
  "tika-vin02t:1555_13": "hi bhave nibbattamānassapi sampīḷitagabbhavāso nāma na hoti, dvādasahattho ovarako",
  "tika-vin02t:1555_14": "viyassa mātukucchi asambādhova hotī”ti evaṃ nānānayavicittaṃ bahuṃ dhammakathaṃ kathetvā –",
  "tika-vin02t:1556": "“Sītaṃ uṇhaṃ paṭihanti, tato vāḷamigāni ca;",
  "tika-vin02t:1557": "Sarīsape ca makase, sisire cāpi vuṭṭhiyo.",
  "tika-vin02t:1558": "“Tato vātātapo ghoro, sañjāto paṭihaññati;",
  "tika-vin02t:1559": "Leṇatthañca sukhatthañca, jhāyituñca vipassituṃ.",
  "tika-vin02t:1560": "“Vihāradānaṃ saṅghassa, aggaṃ buddhena vaṇṇitaṃ;",
  "tika-vin02t:1561": "Tasmā hi paṇḍito poso, sampassaṃ atthamattano.",
  "tika-vin02t:1562": "“Vihāre kāraye ramme, vāsayettha bahussute;",
  "tika-vin02t:1563": "Tesaṃ annañca pānañca, vatthasenāsanāni ca.",
  "tika-vin02t:1564": "“Dadeyya ujubhūtesu, vippasannena cetasā;",
  "tika-vin02t:1565": "Te tassa dhammaṃ desenti, sabbadukkhāpanūdanaṃ;",
  "tika-vin02t:1566": "Yaṃ so dhammaṃ idhaññāya, parinibbāti anāsavo”ti. –",
  "tika-vin02t:1567_0": "Evaṃ ayampi āvāsadāne ānisaṃso ayampi āvāsadāne ānisaṃsoti bahudeva rattiṃ atirekadiyaḍḍhayāmaṃ",
  "tika-vin02t:1567_1": "āvāsadānānisaṃsaṃ kathesi. Tattha imā gāthāva saṅgahaṃ āruḷhā, pakiṇṇakadhammadesanā",
  "tika-vin02t:1567_2": "pana saṅgahaṃ na ārohati. Sandassetvātiādīni vuttatthāneva.",
  "tika-vin02t:1568_0": "Abhikkantāti atikkantā dve yāmā gatā. Yassadāni tumhe kālaṃ maññathāti yassa gamanassa",
  "tika-vin02t:1568_1": "tumhe kālaṃ maññatha, gamanakālo tumhākaṃ, gacchathāti vuttaṃ hoti. Kasmā pana bhagavā",
  "tika-vin02t:1568_2": "te uyyojesīti? Anukampāya. Tiyāmarattiñhi nisīditvā vītināmentānaṃ tesaṃ sarīre ābādho",
  "tika-vin02t:1568_3": "uppajjeyya, bhikkhusaṅghopi ca mahā, tassa sayananisajjānaṃ okāsaṃ laddhuṃ vaṭṭati,",
  "tika-vin02t:1568_4": "iti ubhayānukampāya uyyojesi.",
  "tika-vin02t:1569_0": "Suññāgāranti pāṭiyekkaṃ suññāgāraṃ nāma tattha natthi. Te kira gahapatayo tasseva",
  "tika-vin02t:1569_1": "āvasathāgārassa ekapasse paṭasāṇiṃ parikkhipāpetvā kappiyamañcaṃ paññapetvā tattha",
  "tika-vin02t:1569_2": "kappiyapaccattharaṇāni attharitvā upari suvaṇṇarajatatārakagandhamālādidāmapaṭimaṇḍitaṃ",
  "tika-vin02t:1569_3": "vitānaṃ bandhitvā gandhatelapadīpaṃ āropayiṃsu “appeva nāma satthā dhammāsanato vuṭṭhāya",
  "tika-vin02t:1569_4": "thokaṃ vissametukāmo idha nipajjeyya, evaṃ no idaṃ āvasathāgāraṃ bhagavatā catūhi",
  "tika-vin02t:1569_5": "iriyāpathehi paribhuttaṃ dīgharattaṃ hitāya sukhāya bhavissatī”ti. Satthāpi tadeva",
  "tika-vin02t:1569_6": "sandhāya tattha saṅghāṭiṃ paññapetvā sīhaseyyaṃ kappesi. Taṃ sandhāya vuttaṃ “suññāgāraṃ",
  "tika-vin02t:1569_7": "pāvisī”ti. Tattha pādadhovanaṭṭhānato paṭṭhāya yāva dhammāsanā agamāsi, ettake ṭhāne",
  "tika-vin02t:1569_8": "gamanaṃ nipphannaṃ. Dhammāsanaṃ patvā thokaṃ aṭṭhāsi, idaṃ tattha ṭhānaṃ. Dve yāme",
  "tika-vin02t:1569_9": "dhammāsane nisīdi, ettake ṭhāne nisajjā nipphannā. Upāsake uyyojetvā dhammāsanato",
  "tika-vin02t:1569_10": "oruyha yathāvutte ṭhāne sīhaseyyaṃ kappesi. Etaṃ ṭhānaṃ bhagavatā catūhi iriyāpathehi",
  "tika-vin02t:1569_11": "paribhuttaṃ ahosīti.",
  "tika-vin02t:1570": "Pāṭaligāmavatthukathāvaṇṇanā niṭṭhitā.",
  "tika-vin02t:1571": "Sunidhavassakāravatthukathāvaṇṇanā",
  "tika-vin02t:1572_0": "286. Sunidhavassakārāti sunidho ca vassakāro ca dve brāhmaṇā. Magadhamahāmattāti",
  "tika-vin02t:1572_1": "magadharañño mahāamaccā, magadharaṭṭhe vā mahāmattā, mahatiyā issariyamattāya samannāgatāti",
  "tika-vin02t:1572_2": "magadhamahāmattā. Pāṭaligāme nagaraṃ māpentīti pāṭaligāmantasaṅkhāte bhūmippadese",
  "tika-vin02t:1572_3": "nagaraṃ māpenti, pubbe “pāṭaligāmo”ti laddhanāmaṃ ṭhānaṃ idāni nagaraṃ katvā māpentīti",
  "tika-vin02t:1572_4": "attho. Vajjīnaṃ paṭibāhāyāti licchavirājūnaṃ āyamukhapacchindanatthaṃ. Vatthūnīti",
  "tika-vin02t:1572_5": "gharavatthūni gharapatiṭṭhāpanaṭṭhānāni. Cittāni namanti nivesanāni māpetunti rañño",
  "tika-vin02t:1572_6": "rājamahāmattānañca nivesanāni māpetuṃ vatthuvijjāpāṭhakānaṃ cittāni namanti. Te kira",
  "tika-vin02t:1572_7": "attano sippānubhāvena heṭṭhāpathaviyaṃ tiṃsahatthamatte ṭhāne “idha nāgānaṃ nivāsapariggaho,",
  "tika-vin02t:1572_8": "idha yakkhānaṃ, idha bhūtānaṃ nivāsapariggaho, idha pāsāṇo vā khāṇuko vā atthī”ti",
  "tika-vin02t:1572_9": "jānanti, te tadā sippaṃ jappitvā tādisaṃ sārambhaṭṭhānaṃ pariharitvā anārambhe ṭhāne",
  "tika-vin02t:1572_10": "tāhi vatthupariggāhikāhi devatāhi saddhiṃ mantayamānā viya taṃtaṃgehāni māpenti.",
  "tika-vin02t:1573_0": "Atha vā nesaṃ sarīre devatā adhimuccitvā tattha tattha nivesanāni māpetuṃ cittaṃ",
  "tika-vin02t:1573_1": "nāmenti. Tā catūsu koṇesu khāṇuke koṭṭetvā vatthumhi gahitamatte paṭivigacchanti.",
  "tika-vin02t:1573_2": "Saddhānaṃ kulānaṃ saddhā devatā tathā karonti, assaddhānaṃ kulānaṃ assaddhā devatā",
  "tika-vin02t:1573_3": "ca. Kiṃ kāraṇā? Saddhānañhi evaṃ hoti “idha manussā nivesanaṃ māpentā paṭhamaṃ bhikkhusaṅghaṃ",
  "tika-vin02t:1573_4": "nisīdāpetvā maṅgalaṃ vadāpessanti, atha mayaṃ sīlavantānaṃ dassanaṃ dhammakathaṃ",
  "tika-vin02t:1573_5": "pañhavissajjanaṃ anumodanañca sotuṃ labhissāma, manussādānaṃ datvā amhākaṃ pattiṃ",
  "tika-vin02t:1573_6": "dassantī”ti. Assaddhā devatāpi “attano icchānurūpaṃ tesaṃ paṭipattiṃ passituṃ kathañca",
  "tika-vin02t:1573_7": "sotuṃ labhissāmā”ti tathā karonti.",
  "tika-vin02t:1574_0": "Tāvatiṃsehīti yathā hi ekasmiṃ kule ekaṃ paṇḍitaṃ manussaṃ, ekasmiñca vihāre ekaṃ",
  "tika-vin02t:1574_1": "bahussutaṃ bhikkhuṃ upādāya “asukakule manussā paṇḍitā, asukavihāre bhikkhū bahussutā”ti",
  "tika-vin02t:1574_2": "saddo abbhuggacchati, evamevaṃ sakkaṃ devarājānaṃ vissakammañca devaputtaṃ upādāya",
  "tika-vin02t:1574_3": "“tāvatiṃsā paṇḍitā”ti saddo abbhuggato. Tenāha “tāvatiṃsehī”ti. Seyyathāpītiādinā",
  "tika-vin02t:1574_4": "devehi tāvatiṃsehi saddhiṃ mantetvā viya sunidhavassakārā nagaraṃ māpentīti dasseti.",
  "tika-vin02t:1575_0": "Yāvatā ariyaṃ āyatananti yattakaṃ ariyamanussānaṃ osaraṇaṭṭhānaṃ nāma atthi. Yāvatā",
  "tika-vin02t:1575_1": "vaṇippathoti yattakaṃ vāṇijānaṃ āhaṭabhaṇḍassa rāsivaseneva kayavikkayaṭṭhānaṃ nāma,",
  "tika-vin02t:1575_2": "vāṇijānaṃ vasanaṭṭhānaṃ vā atthi. Idaṃ agganagaranti tesaṃ ariyāyatanavaṇippathānaṃ",
  "tika-vin02t:1575_3": "idaṃ nagaraṃ aggaṃ bhavissati jeṭṭhakaṃ pāmokkhaṃ. Puṭabhedananti bhaṇḍapuṭabhedanaṭṭhānaṃ,",
  "tika-vin02t:1575_4": "bhaṇḍaganthikānaṃ mocanaṭṭhānanti vuttaṃ hoti. Sakalajambudīpe aladdhabhaṇḍampi hi",
  "tika-vin02t:1575_5": "idheva labhissati, aññattha vikkayaṃ agacchantampi idha vikkayaṃ gacchissati, tasmā",
  "tika-vin02t:1575_6": "idheva puṭaṃ bhindissatīti attho. Āyanti yāni catūsu dvāresu cattāri, sabhāyaṃ ekanti",
  "tika-vin02t:1575_7": "evaṃ divase divase pañcasatasahassāni tattha uṭṭhahissanti, tānissa bhāvīni āyāni",
  "tika-vin02t:1575_8": "dasseti. Aggito vātiādīsu ca-kārattho vā-saddo, agginā ca udakena ca mithubhedena",
  "tika-vin02t:1575_9": "ca nassissatīti attho. Tassa hi eko koṭṭhāso agginā nassissati, nibbāpetumpi naṃ",
  "tika-vin02t:1575_10": "na sakkhissati, ekaṃ koṭṭhāsaṃ gaṅgā gahetvā gamissati, eko iminā akathitaṃ amussa,",
  "tika-vin02t:1575_11": "amunā akathitaṃ imassa vadantānaṃ pisuṇavācānaṃ vasena bhinnānaṃ manussānaṃ aññamaññabhedena vinassissati.",
  "tika-vin02t:1576_0": "Evaṃ vatvā bhagavā paccūsakāle gaṅgātīraṃ gantvā katamukhadhovano bhikkhācārakālaṃ",
  "tika-vin02t:1576_1": "āgamayamāno nisīdi. Sunidhavassakārāpi “amhākaṃ rājā samaṇassa gotamassa upaṭṭhāko,",
  "tika-vin02t:1576_2": "so amhe upagate pucchissati ‘satthā kira pāṭaligāmaṃ agamāsi, kiṃ tassa santikaṃ",
  "tika-vin02t:1576_3": "upasaṅkamittha, na upasaṅkamitthā’ti, ‘upasaṅkamimhā’ti ca vutte ‘nimantayittha,",
  "tika-vin02t:1576_4": "na nimantayitthā’ti pucchissati, ‘na nimantayimhā’ti ca vutte amhākaṃ dosaṃ āropetvā",
  "tika-vin02t:1576_5": "niggaṇhissati, idañcāpi mayaṃ akataṭṭhāne nagaraṃ māpema, samaṇassa kho pana gotamassa",
  "tika-vin02t:1576_6": "gatagataṭṭhāne kāḷakaṇṇisattā paṭikkamanti, taṃ mayaṃ nagaramaṅgalaṃ vācāpessāmā”ti",
  "tika-vin02t:1576_7": "cintetvā satthāraṃ upasaṅkamitvā nimantayiṃsu. Tena vuttaṃ “atha kho sunidhavassakārā”tiādi.",
  "tika-vin02t:1576_8": "Pubbaṇhasamayanti pubbaṇhakāle. Nivāsetvāti gāmappavesananīhārena nivāsanaṃ nivāsetvā",
  "tika-vin02t:1576_9": "kāyabandhanaṃ bandhitvā. Pattacīvaramādāyāti pattañca cīvarañca ādiyitvā kāyapaṭibaddhaṃ",
  "tika-vin02t:1576_10": "katvā, cīvaraṃ pārupitvā pattaṃ hatthena gahetvāti attho.",
  "tika-vin02t:1577_0": "Sīlavantetthāti sīlavante ettha attano vasanaṭṭhāne. Saññateti kāyavācācittehi saññate.",
  "tika-vin02t:1577_1": "Tāsaṃ dakkhiṇamādiseti saṅghassa dinne cattāro paccaye tāsaṃ gharadevatānaṃ ādiseyyapattiṃ",
  "tika-vin02t:1577_2": "dadeyya. Pūjitā pūjayantīti “ime manussā amhākaṃ ñātakāpi na honti, tathāpi no pattiṃ",
  "tika-vin02t:1577_3": "dentīti ārakkhaṃ susaṃvihitaṃ karothā”ti suṭṭhu ārakkhaṃ karonti. Mānitā mānayantīti",
  "tika-vin02t:1577_4": "kālānukālaṃ balikammakaraṇena mānitā “ete manussā amhākaṃ ñātakāpi na honti, tathāpi",
  "tika-vin02t:1577_5": "catumāsachamāsantare no balikammaṃ karontī”ti mānenti uppannaparissayaṃ haranti.",
  "tika-vin02t:1577_6": "Tato nanti tato naṃ paṇḍitajātikaṃ manussaṃ. Orasanti ure ṭhapetvā saṃvaḍḍhitaṃ,",
  "tika-vin02t:1577_7": "yathā mātā orasaṃ puttaṃ anukampati, uppannaparissayaharaṇatthamevassa vāyamati,",
  "tika-vin02t:1577_8": "evaṃ anukampantīti attho. Bhadrāni passatīti sundarāni passati.",
  "tika-vin02t:1578_0": "Anumoditvāti tehi tadā pasutapuññassa anumodanavasena tesaṃ dhammakathaṃ katvā. Sunidhavassakārāpi",
  "tika-vin02t:1578_1": "“yā tattha devatā āsuṃ, tāsaṃ dakkhiṇamādise”ti bhagavato vacanaṃ sutvā devatānaṃ",
  "tika-vin02t:1578_2": "pattiṃ adaṃsu. Taṃ gotamadvāraṃ nāma ahosīti tassa nagarassa yena dvārena bhagavā",
  "tika-vin02t:1578_3": "nikkhami, taṃ gotamadvāraṃ nāma ahosi. Gaṅgāya pana uttaraṇatthaṃ anotiṇṇattā gotamatitthaṃ",
  "tika-vin02t:1578_4": "nāma nāhosi. Pūrāti puṇṇā. Samatittikāti tīrasamaṃ udakassa tittā bharitā. Kākapeyyāti",
  "tika-vin02t:1578_5": "tīre ṭhitakākehi pātuṃ sakkuṇeyyaudakā. Tīhipi padehi ubhatokūlasamaṃ paripuṇṇabhāvameva",
  "tika-vin02t:1578_6": "vadati. Uḷumpanti pāragamanatthāya lahuke dārudaṇḍe gahetvā kavāṭaphalake viya aññamaññasambandhe",
  "tika-vin02t:1578_7": "kātuṃ āṇiyo koṭṭetvā nāvāsaṅkhepena kataṃ. Kullanti veḷunaḷādike saṅgharitvā valliādīhi",
  "tika-vin02t:1578_8": "kalāpavasena bandhitvā kataṃ.",
  "tika-vin02t:1579_0": "Etamatthaṃ viditvāti etaṃ mahājanassa gaṅgudakamattassapi kevalaṃ tarituṃ asamatthataṃ,",
  "tika-vin02t:1579_1": "attano pana bhikkhusaṅghassa ca atigambhīravitthataṃ saṃsāramahaṇṇavaṃ taritvā ṭhitabhāvañca",
  "tika-vin02t:1579_2": "sabbākārato viditvā tadatthaparidīpanaṃ imaṃ udānaṃ udānesi. Udānagāthāya attho pana",
  "tika-vin02t:1579_3": "aṭṭhakathāyaṃ dassitoyeva. Tattha udakaṭṭhānassetaṃ adhivacananti yathāvuttassa yassa",
  "tika-vin02t:1579_4": "kassaci udakaṭṭhānassa etaṃ aṇṇavanti adhivacanaṃ, na samuddassevāti adhippāyo. Saranti",
  "tika-vin02t:1579_5": "idha nadī adhippetā sarati sandatīti katvā. Gambhīraṃ vitthatanti agādhaṭṭhena gambhīraṃ,",
  "tika-vin02t:1579_6": "sakalalokattayabyāpitāya vitthataṃ. Visajjāti anāsajja appatvā eva pallalāni tesaṃ",
  "tika-vin02t:1579_7": "ataraṇato. Kullañhi jano bandhatīti kullaṃ bandhituṃ āyāsaṃ āpajjati. Vinā eva kullenāti",
  "tika-vin02t:1579_8": "īdisaṃ udakaṃ kullena īdisena vinā eva. Tiṇṇā medhāvino janāti ariyamaggañāṇasaṅkhātāya",
  "tika-vin02t:1579_9": "medhāya samannāgatattā medhāvino buddhā ca buddhasāvakā ca tiṇṇā paratīre patiṭṭhitā.",
  "tika-vin02t:1580": "Sunidhavassakāravatthukathāvaṇṇanā niṭṭhitā.",
  "tika-vin02t:1581": "Koṭigāme saccakathāvaṇṇanā",
  "tika-vin02t:1582_0": "287. Koṭigāmoti mahāpanādassa rañño pāsādakoṭiyaṃ katagāmo, patitassa pāsādassa thupikāya",
  "tika-vin02t:1582_1": "patiṭṭhitaṭṭhāne niviṭṭhagāmoti attho. Ariyasaccānanti ye paṭivijjhanti, tesaṃ ariyabhāvakarānaṃ",
  "tika-vin02t:1582_2": "saccānaṃ. Ananubodhāti abujjhanena ajānanena. Appaṭivedhāti appaṭivijjhanena. Anubodho",
  "tika-vin02t:1582_3": "cettha pubbabhāgiyañāṇaṃ, paṭivedho maggañāṇena abhisamayo. Tattha yasmā anubodhapubbako",
  "tika-vin02t:1582_4": "paṭivedho anubodhena vinā na hoti, anubodhopi ekacco paṭivedhasambandho tadubhayābhāvahetukañca",
  "tika-vin02t:1582_5": "vaṭṭe saṃsaraṇaṃ, tasmā vuttaṃ “ananubodhā…pe… tumhākañcā”ti. Tattha sandhāvitanti",
  "tika-vin02t:1582_6": "paṭisandhiggahaṇavasena bhavato bhavantarupagamanena sandhāvitaṃ. Saṃsaritanti aparāparaṃ",
  "tika-vin02t:1582_7": "cavanupapajjanavasena saṃsaritaṃ. Mamañceva tumhākañcāti mayā ca tumhehi ca. Atha",
  "tika-vin02t:1582_8": "vā sandhāvitaṃ saṃsaritanti sandhāvanaṃ saṃsaraṇaṃ mamañceva tumhākañca ahosīti evamettha attho veditabbo.",
  "tika-vin02t:1583_0": "Saṃsitanti saṃsaritaṃ. Bhavanetti samūhatāti dīgharajjuyā baddhasakuṇaṃ viya rajjuhattho",
  "tika-vin02t:1583_1": "puriso desantaraṃ, taṇhārajjuyā baddhasattasantānaṃ abhisaṅkhāro bhavantaraṃ neti",
  "tika-vin02t:1583_2": "etāyāti bhavanetti, sā bhavato bhavaṃ nayanasamatthā taṇhārajju ariyamaggasatthena",
  "tika-vin02t:1583_3": "suṭṭhu hatā chinnā appavattikatāti bhavanetti samūhatā.",
  "tika-vin02t:1584": "Ambapālīvatthukathāvaṇṇanā",
  "tika-vin02t:1585": "288. Yānassa bhūmīti yattha sakkā hoti yānaṃ āruyha yānena gantuṃ, ayaṃ yānassa bhūmi nāma. Yānā paccorohitvāti vihārassa bahidvārakoṭṭhake yānato orohitvā.",
  "tika-vin02t:1586": "Licchavīvatthukathāvaṇṇanā",
  "tika-vin02t:1587_0": "289. Nīlāti idaṃ sabbasaṅgāhakavacanaṃ. Nīlavaṇṇātiādi tasseva vibhāgadassanatthaṃ.",
  "tika-vin02t:1587_1": "Tattha na tesaṃ pakativaṇṇo nīlo, nīlavilepanavilittattā panetaṃ vuttaṃ. Nīlavatthāti",
  "tika-vin02t:1587_2": "paṭadukūlakoseyyādīnipi nesaṃ nīlāneva honti. Nīlālaṅkārāti nīlamaṇialaṅkārehi nīlapupphehi",
  "tika-vin02t:1587_3": "ca alaṅkatā. Te kira alaṅkārā suvaṇṇavicittāpi indanīlamaṇiobhāsehi ekanīlā viya",
  "tika-vin02t:1587_4": "khāyanti, rathāpi nesaṃ nīlamaṇikhacitā nīlavatthaparikkhittā nīladhajanīlavammikehi",
  "tika-vin02t:1587_5": "nīlābharaṇehi nīlaassehi yuttā, patodayaṭṭhiyopi nīlāyevāti iminā nayena sabbapadesu",
  "tika-vin02t:1587_6": "attho veditabbo. Paṭivaṭṭesīti pahari. Kissa je ambapālīti je-ti ālapanaṃ, bhoti",
  "tika-vin02t:1587_7": "ambapāli kiṃkāraṇāti vuttaṃ hoti. Sāhāranti ettha āharanti imasmā rājapurisā balinti",
  "tika-vin02t:1587_8": "āhāro, tabbhuttajanapado. Tena sahitaṃ sāhāraṃ, sajanapadanti attho. Aṅguliṃ phoṭesunti",
  "tika-vin02t:1587_9": "aṅguliṃ cālesuṃ. Ambakāyāti mātugāmena. Upacāravacanañhetaṃ, itthīsu yadidaṃ ambakā",
  "tika-vin02t:1587_10": "mātugāmo jananikāti. Olokethāti passatha. Apalokethāti apavattitvā oloketha, punappunaṃ",
  "tika-vin02t:1587_11": "passathāti attho. Upasaṃharathāti upanetha, imaṃ licchavīparisaṃ tumhākaṃ cittena",
  "tika-vin02t:1587_12": "tāvatiṃsasadisaṃ upasaṃharatha upanetha allīyāpetha. Yatheva tāvatiṃsā abhirūpā pāsādikā",
  "tika-vin02t:1587_13": "nīlādinānāvaṇṇā, evamime licchavīrājānopīti tāvatiṃsehi samake katvā passathāti attho.",
  "tika-vin02t:1588_0": "Kasmā pana bhagavā anekasatehi suttehi cakkhādīnaṃ rūpādīsu nimittaggāhaṃ paṭisedhetvā",
  "tika-vin02t:1588_1": "idha mahantena ussāhena nimittaggāhe niyojetīti? Hitakāmatāya tesaṃ bhikkhūnaṃ yathā",
  "tika-vin02t:1588_2": "āyasmato nandassa hitakāmatāya saggasampattidassanatthaṃ. Tatra kira ekacce bhikkhū",
  "tika-vin02t:1588_3": "osannavīriyā, te sampattiyā palobhento “appamādena samaṇadhammaṃ karontānaṃ evarūpā",
  "tika-vin02t:1588_4": "issariyasampatti sulabhā”ti samaṇadhamme ussāhajananatthaṃ āha. Atha vā nayidaṃ nimittaggāhe",
  "tika-vin02t:1588_5": "niyojanaṃ, kevalaṃ pana “dibbasampattisadisā etesaṃ rājūnaṃ issariyasampattī”ti anupubbikathāya",
  "tika-vin02t:1588_6": "sampattikathanaṃ viya daṭṭhabbaṃ. Aniccalakkhaṇavibhāvanatthañcāpi evamāha. Na cirasseva",
  "tika-vin02t:1588_7": "hi sabbepime ajātasattussa vasena vināsaṃ pāpuṇissanti, atha nesaṃ rajjasirisampattiṃ",
  "tika-vin02t:1588_8": "disvā ṭhitabhikkhū “tathārūpāyapi nāma sirisampattiyā vināso paññāyissatī”ti aniccalakkhaṇaṃ",
  "tika-vin02t:1588_9": "bhāvetvā saha paṭisambhidāhi arahattaṃ pāpuṇissantīti aniccalakkhaṇavibhāvanatthaṃ āha.",
  "tika-vin02t:1589_0": "Adhivāsetūti ambapāliyā nimantitabhāvaṃ ñatvāpi kasmā nimantentīti? Asaddahanatāya",
  "tika-vin02t:1589_1": "ca vattasīsena ca. Sā hi dhuttā itthī animantetvāpi “nimantesi”nti vadeyyāti tesaṃ",
  "tika-vin02t:1589_2": "ahosi. Dhammaṃ sutvā gamanakāle ca nimantetvā gamanaṃ nāma manussānaṃ vattameva.",
  "tika-vin02t:1590": "Licchavīvatthukathāvaṇṇanā niṭṭhitā.",
  "tika-vin02t:1591": "Sīhasenāpativatthukathāvaṇṇanā",
  "tika-vin02t:1592_0": "290. Abhiññātāti ñātā paññātā pākaṭā. Santhāgāreti mahājanassa santhambhanāgāre vissamanatthāya",
  "tika-vin02t:1592_1": "kate agāre. Sā kira santhāgārasālā nagaramajjhe ahosi, catūsu dvāresu ṭhitānaṃ paññāyati,",
  "tika-vin02t:1592_2": "catūhi disāhi āgatamanussā paṭhamaṃ tattha vissamitvā pacchā attano attano phāsukaṭṭhānaṃ",
  "tika-vin02t:1592_3": "gacchanti. Rājakulānaṃ rajjakiccasantharaṇatthaṃ kataṃ agārantipi vadantiyeva. Tattha",
  "tika-vin02t:1592_4": "hi nisīditvā licchavīrājāno rajjakiccaṃ santharanti karonti vicārenti. Sannisinnāti",
  "tika-vin02t:1592_5": "tesaṃ nisīdanatthaṃyeva paññattesu mahārahapaccattharaṇesu samussitasetacchattesu",
  "tika-vin02t:1592_6": "āsanesu sannisinnā. Anekapariyāyena buddhassa vaṇṇaṃ bhāsantīti rājakulakiccañceva",
  "tika-vin02t:1592_7": "lokatthakiriyañca vicāretvā anekehi kāraṇehi buddhassa vaṇṇaṃ bhāsanti. Paṇḍitā hi",
  "tika-vin02t:1592_8": "te rājāno saddhāsampannā sotāpannāpi sakadāgāminopi anāgāminopi ariyasāvakā, te sabbepi",
  "tika-vin02t:1592_9": "lokiyajaṭaṃ bhinditvā buddhādīnaṃ tiṇṇaṃ ratanānaṃ vaṇṇaṃ bhāsanti.",
  "tika-vin02t:1593_0": "Tattha tividho buddhavaṇṇo nāma cariyavaṇṇo sarīravaṇṇo guṇavaṇṇoti. Tatrime rājāno",
  "tika-vin02t:1593_1": "cariyāya vaṇṇaṃ ārabhiṃsu – “dukkaraṃ vata kataṃ sammāsambuddhena kappasatasahassādhikāni",
  "tika-vin02t:1593_2": "cattāri asaṅkhyeyyāni dasa pāramiyo dasa upapāramiyo dasa paramatthapāramiyoti samatiṃsa",
  "tika-vin02t:1593_3": "pāramiyo pūrentena ñātatthacariyaṃ lokatthacariyaṃ buddhatthacariyaṃ matthakaṃ pāpetvā",
  "tika-vin02t:1593_4": "pañca mahāpariccāge pariccajantenā”ti aḍḍhacchakkehi jātakasatehi buddhavaṇṇaṃ kathentā",
  "tika-vin02t:1593_5": "tusitabhavanaṃ pāpetvā ṭhapayiṃsu. Dhammassa vaṇṇaṃ bhāsantā panete “bhagavatā dhammo",
  "tika-vin02t:1593_6": "desito, nikāyato pañca nikāyā honti, piṭakato tīṇi piṭakāni, aṅgato nava aṅgāni,",
  "tika-vin02t:1593_7": "khandhato caturāsītidhammakkhandhasahassānī”ti koṭṭhāsavasena dhammaguṇaṃ kathayiṃsu.",
  "tika-vin02t:1593_8": "Saṅghassa vaṇṇaṃ bhāsantā “satthu dhammadesanaṃ sutvā paṭiladdhasaddhā kulaputtā",
  "tika-vin02t:1593_9": "bhogakkhandhañceva ñātiparivaṭṭañca pahāya setacchattauparajjasenāpatiseṭṭhibhaṇḍāgārikaṭṭhānantarādīni",
  "tika-vin02t:1593_10": "agaṇayitvā nikkhamma satthu varasāsane pabbajanti, setacchattaṃ pahāya pabbajitānaṃ",
  "tika-vin02t:1593_11": "bhaddiyamahārājamahākappinapukkusātiādirājapabbajitānaṃyeva buddhakāle asīti sahassāni",
  "tika-vin02t:1593_12": "ahesuṃ, anekakoṭidhanaṃ pahāya pabbajitānaṃ pana yasakulaputtasoṇaseṭṭhiputtaraṭṭhapālaputtādīnaṃ",
  "tika-vin02t:1593_13": "paricchedo natthi, evarūpā ca evarūpā ca kulaputtā satthu sāsane pabbajantī”ti pabbajjāsaṅkhepavasena",
  "tika-vin02t:1593_14": "saṅghaguṇaṃ kathayiṃsu.",
  "tika-vin02t:1594_0": "Sīho senāpatīti evaṃnāmako senāya adhipati. Vesāliyañhi satta sahassāni satta satāni",
  "tika-vin02t:1594_1": "satta ca rājāno, te sabbepi sannipatitvā sabbesaṃ manaṃ gahetvā “raṭṭhaṃ vicāretuṃ",
  "tika-vin02t:1594_2": "samatthaṃ ekaṃ vicinathā”ti vicinantā sīharājakumāraṃ disvā “ayaṃ sakkhissatī”ti",
  "tika-vin02t:1594_3": "sanniṭṭhānaṃ katvā tassa rattamaṇivaṇṇakambalapariyonaddhaṃ senāpaticchattaṃ adaṃsu.",
  "tika-vin02t:1594_4": "Taṃ sandhāya vuttaṃ “sīho senāpatī”ti. Nigaṇṭhasāvakoti nigaṇṭhassa nāṭaputtassa",
  "tika-vin02t:1594_5": "paccayadāyako upaṭṭhāko. Jambudīpatalasmiñhi tayo janā nigaṇṭhānaṃ aggupaṭṭhākā –",
  "tika-vin02t:1594_6": "nāḷandāyaṃ upāli gahapati, kapilapure vappo sakko, vesāliyaṃ ayaṃ sīho senāpatīti.",
  "tika-vin02t:1594_7": "Nisinno hotīti sesarājūnampi parisāya antare āsanāni paññāpayiṃsu, sīhassa pana majjhe",
  "tika-vin02t:1594_8": "ṭhāneti tasmiṃ paññatte mahārahe rājāsane nisinno hoti. Nissaṃsayanti nibbicikicchaṃ",
  "tika-vin02t:1594_9": "addhā ekaṃsena. Na hete yassa vā tassa vā appesakkhassa evaṃ anekasatehi kāraṇehi vaṇṇaṃ bhāsanti.",
  "tika-vin02t:1595_0": "Yena nigaṇṭho nāṭaputto tenupasaṅkamīti nigaṇṭho kira nāṭaputto “sacāyaṃ sīho kassacideva",
  "tika-vin02t:1595_1": "samaṇassa gotamassa vaṇṇaṃ kathentassa sutvā samaṇaṃ gotamaṃ dassanāya upasaṅkamissati,",
  "tika-vin02t:1595_2": "mayhaṃ parihāni bhavissatī”ti cintetvā paṭhamataraṃyeva sīhaṃ senāpatiṃ etadavoca",
  "tika-vin02t:1595_3": "“senāpati imasmiṃ loke ‘ahaṃ buddho ahaṃ buddho’ti bahū vadanti, sace tvaṃ kañci",
  "tika-vin02t:1595_4": "dassanāya upasaṅkamitukāmo ahosi, maṃ puccheyyāsi, ahaṃ te yuttaṭṭhānaññeva pesessāmi,",
  "tika-vin02t:1595_5": "ayuttaṭṭhānato nivāressāmī”ti. So taṃ kathaṃ anussaritvā “sace maṃ pesessati, gamissāmi.",
  "tika-vin02t:1595_6": "No ce, na gamissāmī”ti cintetvā yena nigaṇṭho nāṭaputto tenupasaṅkami.",
  "tika-vin02t:1596_0": "Athassa vacanaṃ sutvā nigaṇṭho mahāpabbatena viya balavasokena otthaṭo “yattha dānissāhaṃ",
  "tika-vin02t:1596_1": "gamanaṃ na icchāmi, tattheva gantukāmo jāto, hatohamasmī”ti anattamano hutvā “paṭibāhanupāyamassa",
  "tika-vin02t:1596_2": "karissāmī”ti cintetvā “kiṃ pana tva”ntiādimāha. Evaṃ vadanto carantaṃ goṇaṃ tuṇḍe",
  "tika-vin02t:1596_3": "paharanto viya jalamānaṃ padīpaṃ nibbāpento viya bhattabharitaṃ pattaṃ nikujjanto",
  "tika-vin02t:1596_4": "viya ca sīhassa uppannaṃ pītiṃ vināsesi. Gamikābhisaṅkhāroti hatthiyānādīnaṃ yojāpanagandhamālādiggahaṇavasena",
  "tika-vin02t:1596_5": "pavatto payogo. So paṭippassambhīti so vūpasanto.",
  "tika-vin02t:1597_0": "Dutiyampi khoti dutiyavārampi. Imasmiñca vāre buddhassa vaṇṇaṃ bhāsantā tusitabhavanato",
  "tika-vin02t:1597_1": "paṭṭhāya yāva mahābodhipallaṅkā dasabalassa heṭṭhā pādatalehi upari kesaggehi paricchinditvā",
  "tika-vin02t:1597_2": "dvattiṃsamahāpurisalakkhaṇaasītianubyañjanabyāmappabhāvasena sarīravaṇṇaṃ kathayiṃsu.",
  "tika-vin02t:1597_3": "Dhammassa vaṇṇaṃ bhāsantā “ekapadepi ekabyañjanepi avakkhalitaṃ nāma natthī”ti sukathitavaseneva",
  "tika-vin02t:1597_4": "dhammaguṇaṃ kathayiṃsu. Saṅghassa vaṇṇaṃ bhāsantā “evarūpaṃ yasasirivibhavaṃ pahāya",
  "tika-vin02t:1597_5": "satthu sāsane pabbajitā na kosajjapakatikā honti, terasasu pana dhutaguṇesu paripūrakārino",
  "tika-vin02t:1597_6": "hutvā sattasu anupassanāsu kammaṃ karonti, aṭṭhatiṃsa ārammaṇavibhattiyo vaḷañjentī”ti",
  "tika-vin02t:1597_7": "paṭipadāvasena saṅghaguṇe kathayiṃsu.",
  "tika-vin02t:1598_0": "Tatiyavāre pana buddhassa vaṇṇaṃ bhāsamānā “itipi so bhagavā”ti suttantapariyāyeneva",
  "tika-vin02t:1598_1": "buddhaguṇe kathayiṃsu, “svākkhāto bhagavatā dhammo”tiādinā suttantapariyāyeneva dhammaguṇe,",
  "tika-vin02t:1598_2": "“suppaṭipanno bhagavato sāvakasaṅgho”tiādinā suttantapariyāyeneva saṅghaguṇe ca kathayiṃsu.",
  "tika-vin02t:1598_3": "Tato sīho cintesi “imesaṃ licchavīrājakulānaṃ tatiyadivasato paṭṭhāya buddhadhammasaṅghaguṇe",
  "tika-vin02t:1598_4": "kathentānaṃ mukhaṃ nappahoti, addhā anomaguṇasamannāgato so bhagavā, imaṃ dāni uppannaṃ",
  "tika-vin02t:1598_5": "pītiṃ avijahitvāva ahaṃ ajja sammāsambuddhaṃ passissāmī”ti. Athassa “kiñhi me karissanti",
  "tika-vin02t:1598_6": "nigaṇṭhā”ti vitakko udapādi. Tattha kiñhi me karissantīti kiṃ nāma mayhaṃ nigaṇṭhā",
  "tika-vin02t:1598_7": "karissanti. Apalokitā vā anapalokitā vāti āpucchitā vā anāpucchitā vā. Na hi me te",
  "tika-vin02t:1598_8": "āpucchitā yānavāhanasampattiissariyayasavisesaṃ dassanti, nāpi anāpucchitā māressanti,",
  "tika-vin02t:1598_9": "aphalaṃ etesaṃ āpucchananti adhippāyo.",
  "tika-vin02t:1599_0": "Divā divassāti divassa divā majjhanhike atikkantamatte. Vesāliyā niyyāsīti yathā",
  "tika-vin02t:1599_1": "hi gimhakāle deve vuṭṭhe udakaṃ sandamānaṃ nadiṃ otaritvā thokameva gantvā tiṭṭhati",
  "tika-vin02t:1599_2": "nappavattati, evaṃ sīhassa paṭhamadivase “dasabalaṃ passissāmī”ti uppannāya pītiyā",
  "tika-vin02t:1599_3": "nigaṇṭhena paṭibāhitakālo, yathā dutiyadivase deve vuṭṭhe udakaṃ sandamānaṃ nadiṃ",
  "tika-vin02t:1599_4": "otaritvā thokaṃ gantvā vālikāpuñjaṃ paharitvā appavattaṃ hoti, evaṃ sīhassa dutiyadivase",
  "tika-vin02t:1599_5": "“dasabalaṃ passissāmī”ti uppannāya pītiyā nigaṇṭhena paṭibāhitakālo, yathā tatiyadivase",
  "tika-vin02t:1599_6": "deve vuṭṭhe udakaṃ sandamānaṃ nadiṃ otaritvā purāṇapaṇṇasukkhadaṇḍakanaḷakacavarādīni",
  "tika-vin02t:1599_7": "parikaḍḍhantaṃ vālikāpuñjaṃ bhinditvā samuddaninnameva hoti, evaṃ sīho tatiyadivase",
  "tika-vin02t:1599_8": "tiṇṇaṃ vatthūnaṃ guṇakathaṃ sutvā uppanne pītipāmojje “aphalā nigaṇṭhā, nipphalā",
  "tika-vin02t:1599_9": "nigaṇṭhā, kiṃ me ime karissanti, gamissāmahaṃ satthu santika”nti gamanaṃ abhinīharitvā",
  "tika-vin02t:1599_10": "vesāliyā niyyāsi. Niyyanto ca “cirassāhaṃ dasabalassa santikaṃ gantukāmo jāto, na",
  "tika-vin02t:1599_11": "kho pana me yuttaṃ aññātakavesena gantu”nti “ye keci dasabalassa santikaṃ gantukāmo,",
  "tika-vin02t:1599_12": "sabbe nikkhamantū”ti ghosanaṃ kāretvā pañca rathasatāni yojāpetvā uttamarathe ṭhito",
  "tika-vin02t:1599_13": "tehi ceva pañcahi rathasatehi mahatiyā ca parisāya parivuto gandhapupphacuṇṇavāsādīni gāhāpetvā niyyāsi.",
  "tika-vin02t:1600_0": "Yena bhagavā tenupasaṅkamīti ārāmaṃ pavisanto dūratova asītianubyañjanabyāmappabhādvattiṃsamahāpurisalakkhaṇāni",
  "tika-vin02t:1600_1": "chabbaṇṇā ghanabuddharasmiyo disvā “evarūpaṃ nāma purisaṃ evaṃ āsanne vasantaṃ ettakaṃ",
  "tika-vin02t:1600_2": "kālaṃ nāddasaṃ, vañcito vatamhi, alābhā vata me”ti cintetvā mahānidhiṃ disvā daliddapuriso",
  "tika-vin02t:1600_3": "viya sañjātapītipāmojjo yena bhagavā tenupasaṅkami. Dhammassa cānudhammaṃ byākarontīti",
  "tika-vin02t:1600_4": "bhotā gotamena vuttakāraṇassa anukāraṇaṃ kathenti. Kāraṇavacano hettha dhamma-saddo",
  "tika-vin02t:1600_5": "“hetumhi ñāṇaṃ dhammapaṭisambhidā”tiādīsu viya. Kāraṇanti cettha tathāpavattassa",
  "tika-vin02t:1600_6": "saddassa attho adhippeto tassa pavattihetubhāvato. Atthappayutto hi saddappayogo.",
  "tika-vin02t:1600_7": "Anukāraṇanti ca so evaṃ parehi tathā vuccamāno. Sahadhammiko vādānuvādoti parehi",
  "tika-vin02t:1600_8": "vuttakāraṇena sakāraṇo hutvā tumhākaṃ vādo vā tato paraṃ tassa anuvādo vā koci appamattakopi",
  "tika-vin02t:1600_9": "viññūhi garahitabbaṃ ṭhānaṃ kāraṇaṃ na āgacchati. Idaṃ vuttaṃ hoti – kiṃ sabbākārenapi",
  "tika-vin02t:1600_10": "tava vāde gārayhakāraṇaṃ natthīti. Anabbhakkhātukāmāti na abhūtena vattukāmā.",
  "tika-vin02t:1601_0": "291-292. Atthi sīha pariyāyotiādīnaṃ attho verañjakaṇḍe āgatanayeneva veditabbo.",
  "tika-vin02t:1601_1": "Paramena assāsenāti catumaggacatuphalasaṅkhātena uttamaassāsena. Assāsāya dhammaṃ",
  "tika-vin02t:1601_2": "desetīti assāsanatthāya santhambhanatthāya dhammaṃ deseti. Iti bhagavā aṭṭhahaṅgehi",
  "tika-vin02t:1601_3": "sīhasenāpatissa dhammaṃ deseti.",
  "tika-vin02t:1602_0": "293. Anuviccakāranti anuviditvā cintetvā tulayitvā kātabbaṃ karohīti vutta hoti.",
  "tika-vin02t:1602_1": "Sādhu hotīti sundaro hoti. Tumhādisasmiñhi maṃ disvā maṃ saraṇaṃ gacchante nigaṇṭhaṃ",
  "tika-vin02t:1602_2": "disvā nigaṇṭhaṃ saraṇaṃ gacchante “kiṃ ayaṃ sīho diṭṭhadiṭṭhameva saraṇaṃ gacchatī”ti",
  "tika-vin02t:1602_3": "garahā uppajjati, tasmā anuviccakāro tumhādisānaṃ sādhūti dasseti. Paṭākaṃ parihareyyunti",
  "tika-vin02t:1602_4": "te kira evarūpaṃ sāvakaṃ labhitvā “asuko nāma rājā vā rājamahāmatto vā seṭṭhi vā",
  "tika-vin02t:1602_5": "amhākaṃ saraṇaṃ gato sāvako jāto”ti paṭākaṃ ukkhipitvā nagare ghosentā āhiṇḍanti.",
  "tika-vin02t:1602_6": "Kasmā? “Evaṃ no mahantabhāvo āvi bhavissatī”ti ca, sace panassa “kimahaṃ ete saraṇaṃ",
  "tika-vin02t:1602_7": "gato”ti vippaṭisāro uppajjeyya, tampi so “etesaṃ me saraṇagatabhāvaṃ bahū jānanti,",
  "tika-vin02t:1602_8": "dukkaraṃ dāni paṭinivattitu”nti vinodetvā na paṭikkamissatīti ca. Tenāha “paṭākaṃ",
  "tika-vin02t:1602_9": "parihareyyu”nti. Opānabhūtanti paṭiyattaudapāno viya ṭhitaṃ. Kulanti tava nivesanaṃ.",
  "tika-vin02t:1602_10": "Dātabbaṃ maññeyyāsīti pubbepi dasapi vīsatipi saṭṭhipi jane āgate disvā natthīti",
  "tika-vin02t:1602_11": "avatvā desi, idāni maṃ saraṇaṃ gatakāraṇamatteneva mā imesaṃ deyyadhammaṃ upacchindittha,",
  "tika-vin02t:1602_12": "sampattānañhi dātabbamevāti ovadati. Sutaṃ me taṃ bhanteti kuto sutaṃ? Nigaṇṭhānaṃ",
  "tika-vin02t:1602_13": "santikā. Te kira kulagharesu evaṃ pakāsenti “mayaṃ yassa kassaci sampattassa dātabbanti",
  "tika-vin02t:1602_14": "vadāma, samaṇo pana gotamo ‘mayhameva dānaṃ dātabbaṃ…pe… na aññesaṃ sāvakānaṃ dinnaṃ",
  "tika-vin02t:1602_15": "mahapphala’nti evaṃ vadatī”ti. Taṃ sandhāya ayaṃ “sutaṃ me ta”ntiādimāha.",
  "tika-vin02t:1603_0": "294. Pavattamaṃsanti pakatiyā pavattaṃ kappiyamaṃsaṃ, mūlaṃ gahetvā antarāpaṇe pariyesāhīti",
  "tika-vin02t:1603_1": "adhippāyo. Sambahulā nigaṇṭhāti pañcasatamattā nigaṇṭhā. Thūlaṃ pasunti thūlaṃ mahāsarīraṃ",
  "tika-vin02t:1603_2": "gokaṇṇamahiṃsasūkarasaṅkhātaṃ pasuṃ. Uddissakatanti attānaṃ uddisitvā kataṃ, māritanti",
  "tika-vin02t:1603_3": "attho. Paṭiccakammanti ettha kamma-saddo kammasādhano atītakālikoti āha “attānaṃ",
  "tika-vin02t:1603_4": "paṭicca kata”nti. Nimittakammassetaṃ adhivacanaṃ “paṭicca kammaṃ phusatī”tiādīsu",
  "tika-vin02t:1603_5": "viya. Nimittakammassāti nimittabhāvena laddhabbakammassa, na karaṇakārāpanavasena.",
  "tika-vin02t:1603_6": "Paṭiccakammaṃ ettha atthīti maṃsaṃ paṭiccakammaṃ yathā “buddhaṃ etassa atthīti buddho”ti.",
  "tika-vin02t:1603_7": "Atha vā paṭicca kammaṃ phusatīti pāṭhaseso daṭṭhabbo, svāyaṃ etaṃ maṃsaṃ paṭicca",
  "tika-vin02t:1603_8": "taṃ pāṇavadhakakammaṃ phusatīti attho. Tañhi akusalaṃ upaḍḍhaṃ dāyakassa, upaḍḍhaṃ",
  "tika-vin02t:1603_9": "paṭiggāhakassa hotīti nesaṃ laddhi. Upakaṇṇaketi kaṇṇamūle. Alanti paṭikkhepavacanaṃ,",
  "tika-vin02t:1603_10": "hotu kiṃ imināti attho. Na ca pana teti ete āyasmantā dīgharattaṃ avaṇṇakāmā hutvā",
  "tika-vin02t:1603_11": "avaṇṇaṃ bhāsantāpi abbhācikkhantā na jiridanti, abbhakkhānassa antaṃ na gacchantīti",
  "tika-vin02t:1603_12": "attho. Atha vā lajjanatthe idaṃ jiridantīti padaṃ daṭṭhabbaṃ, na lajjantīti attho.",
  "tika-vin02t:1604": "Sīhasenāpativatthukathāvaṇṇanā niṭṭhitā.",
  "tika-vin02t:1605": "Kappiyabhūmianujānanakathāvaṇṇanā",
  "tika-vin02t:1606_0": "295. Abhilāpamattanti desanāmattaṃ. Āmisakhādanatthāyāti tattha tattha chaḍḍitassa",
  "tika-vin02t:1606_1": "āmisassa khādanatthāya. Anuppageyevāti pātoyeva. Oravasaddanti mahāsaddaṃ. Taṃ pana",
  "tika-vin02t:1606_2": "avatvāpīti andhakaṭṭhakathāyaṃvuttanayena avatvāpi. Pi-saddena tathā vacanampi anujānāti.",
  "tika-vin02t:1606_3": "Aṭṭhakathāsu vuttanayenāti sesaaṭṭhakathāsu vuttanayena. “Kappiyakuṭiṃ karomā’ti",
  "tika-vin02t:1606_4": "vā, ‘kappiyakuṭī’ti vā vutte sādhāraṇalakkhaṇa”nti sabbaaṭṭhakathāsu vuttaussāvanantikākuṭikaraṇalakkhaṇaṃ.",
  "tika-vin02t:1606_5": "Cayanti adhiṭṭhānaṃ. Yato paṭṭhāyāti yato iṭṭhakato silato mattikāpiṇḍato vā paṭṭhāya.",
  "tika-vin02t:1606_6": "Paṭhamiṭṭhakādīnaṃ heṭṭhā na vaṭṭantīti bhittiyā paṭhamiṭṭhakādīnaṃ heṭṭhā bhūmiyaṃ",
  "tika-vin02t:1606_7": "patiṭṭhāpiyamānā iṭṭhakādayo bhūmigatikattā “kappiyakuṭiṃ karomā”ti vatvā patiṭṭhāpetuṃ",
  "tika-vin02t:1606_8": "na vaṭṭanti. Yadi evaṃ bhūmiyaṃ nikhaṇitvā patiṭṭhāpiyamānā thambhā kasmā tathā vatvā",
  "tika-vin02t:1606_9": "patiṭṭhāpetuṃ vaṭṭantīti āha “thambhā pana…pe… vaṭṭantī”ti. Saṅghasantakamevāti vāsatthāya",
  "tika-vin02t:1606_10": "kataṃ saṅghikasenāsanaṃ sandhāya vadati. Bhikkhusantakanti vāsatthāya eva kataṃ bhikkhussa",
  "tika-vin02t:1606_11": "puggalikasenāsanaṃ. Mukhasannidhīti iminā antovutthadukkaṭameva dīpitaṃ.",
  "tika-vin02t:1607": "Kappiyabhūmianujānanakathāvaṇṇanā niṭṭhitā.",
  "tika-vin02t:1608": "Keṇiyajaṭilavatthukathāvaṇṇanā",
  "tika-vin02t:1609_0": "300. Yena āpaṇaṃ tadavasarītiādīsu āpaṇanti ekassa nigamassetaṃ adhivacanaṃ. Tasmiṃ",
  "tika-vin02t:1609_1": "kira nigame vīsati āpaṇamukhasahassāni vibhattāni ahesuṃ. Iti so āpaṇānaṃ ussannattā",
  "tika-vin02t:1609_2": "“āpaṇa”ntveva saṅkhaṃ gato. Tassa pana nigamassa avidūre nadītīre ghanacchāyo ramaṇīyabhūmibhāgo",
  "tika-vin02t:1609_3": "mahāvanasaṇḍo, tasmiṃ bhagavā viharati. Keṇiyoti tassa nāmaṃ. Jaṭiloti āharimajaṭādharo",
  "tika-vin02t:1609_4": "tāpaso. So kira brāhmaṇamahāsālo, dhanarakkhaṇatthāya pana tāpasapabbajjaṃ samādāya",
  "tika-vin02t:1609_5": "rañño paṇṇākāraṃ datvā bhūmibhāgaṃ gahetvā tattha assamaṃ kāretvā pañcahi sakaṭasatehi",
  "tika-vin02t:1609_6": "vaṇijjaṃ payojetvā kulasahassassa nissayo hutvā vasati. Assamepi cassa eko tālarukkho",
  "tika-vin02t:1609_7": "divase divase ekaṃ sovaṇṇamayaṃ phalaṃ muñcatīti vadanti. So divā kāsāvāni dhāreti,",
  "tika-vin02t:1609_8": "jaṭā ca bandhati, rattiṃ kāmasampattiṃ anubhavati.",
  "tika-vin02t:1610_0": "Pavattāroti pavattayitāro, pāvacanavasena vattāroti attho. Yesanti yesaṃ santakaṃ.",
  "tika-vin02t:1610_1": "Mantapadanti mantasadde bahikatvā raho bhāsitabbaṭṭhena mantā eva taṃtaṃatthapaṭipattihetutāya",
  "tika-vin02t:1610_2": "padanti mantapadaṃ, vedavacanaṃ. Gītanti aṭṭhakādīhi dasahi porāṇabrāhmaṇehi udāttānudāttādisarasampattivasena",
  "tika-vin02t:1610_3": "sajjhāyitaṃ. Pavuttanti pāvacanavasena aññesaṃ vuttaṃ, vācitanti attho. Samihitanti",
  "tika-vin02t:1610_4": "samupabyūḷhaṃ rāsikataṃ, iruvedayajuvedasāmavedādivasena tatthāpi paccekaṃ mantabrāhmaṇādivasena",
  "tika-vin02t:1610_5": "sajjhāyanavācakādivasena ca piṇḍaṃ katvā ṭhapitanti attho. Tadanugāyantīti etarahi",
  "tika-vin02t:1610_6": "brāhmaṇā taṃ tehi pubbe gītaṃ anugāyanti anusajjhāyanti. Tadanubhāsantīti taṃ anubhāsanti,",
  "tika-vin02t:1610_7": "idaṃ purimasseva vevacanaṃ. Bhāsitamanubhāsantīti tehi bhāsitaṃ sajjhāyitaṃ anusajjhāyanti.",
  "tika-vin02t:1610_8": "Vācitamanuvācentīti tehi aññesaṃ vācitaṃ anuvācenti. Seyyathidanti te katameti attho.",
  "tika-vin02t:1610_9": "Aṭṭhakotiādīni tesaṃ nāmāni. Te kira dibbacakkhuparibhaṇḍena yathākammūpagañāṇena",
  "tika-vin02t:1610_10": "sattānaṃ kammassakatādiṃ pubbenivāsañāṇena atītakappe brāhmaṇānaṃ mantajjhenavidhiñca",
  "tika-vin02t:1610_11": "oloketvā parūpaghātaṃ akatvā kassapasammāsambuddhassa bhagavato vaṭṭasannissitena",
  "tika-vin02t:1610_12": "vacanena saha saṃsanditvā mante ganthesuṃ. Aparāpare pana okkākarājakālādīsu uppannabrāhmaṇā",
  "tika-vin02t:1610_13": "pāṇātipātādīni pakkhipitvā tayo vede bhinditvā buddhavacanena saddhiṃ viruddhe akaṃsu.",
  "tika-vin02t:1610_14": "Rattibhojanaṃ ratti, tato uparatāti rattūparatā. Atikkante majjhanhike yāva sūriyatthaṅgamanā",
  "tika-vin02t:1610_15": "bhojanaṃ vikālabhojanaṃ nāma, tato viratattā viratā vikālabhojanā. Paṭiyādāpetvāti",
  "tika-vin02t:1610_16": "sappimadhusakkarādīhi ceva maricehi ca susaṅkhataṃ pānaṃ paṭiyādāpetvā.",
  "tika-vin02t:1611_0": "“Mahā kho keṇiya bhikkhusaṅgho”ti kasmā bhagavā punappunaṃ paṭikkhipi? Titthiyānaṃ",
  "tika-vin02t:1611_1": "paṭikkhepapasannatāya. Titthiyā hi “aho vatāyaṃ appiccho, yo nimantiyamānopi na sādiyatī”ti",
  "tika-vin02t:1611_2": "upanimantiyamānassa paṭikkhepe pasīdantīti keci, akāraṇañcetaṃ. Natthi buddhānaṃ",
  "tika-vin02t:1611_3": "paccayahetu evarūpaṃ kohaññaṃ, ayaṃ pana aḍḍhatelasāni bhikkhusatāni disvā ettakānaṃyeva",
  "tika-vin02t:1611_4": "bhikkhaṃ paṭiyādessati, sveva selo brāhmaṇo tīhi purisasatehi saddhiṃ pabbajissati,",
  "tika-vin02t:1611_5": "ayuttaṃ kho pana navake aññato pesetvā imeheva saddhiṃ gantuṃ, ime vā aññato pesetvā",
  "tika-vin02t:1611_6": "navakehi saddhiṃ gantuṃ. Athāpi sabbeva gahetvā gamissāmi, bhikkhāhāro nappahossati.",
  "tika-vin02t:1611_7": "Tato bhikkhūsu piṇḍāya carantesu manussā ujjhāyissanti “cirassampi keṇiyo samaṇaṃ",
  "tika-vin02t:1611_8": "gotamaṃ nimantetvā yāpanamattaṃ dātuṃ nāsakkhī”ti, sayañca vippaṭisārī bhavissati.",
  "tika-vin02t:1611_9": "Paṭikkhepe pana kate “samaṇo gotamo punappunaṃ ‘tvañca brāhmaṇesu abhippasanno’ti",
  "tika-vin02t:1611_10": "brāhmaṇānaṃ nāmaṃ gaṇhātī”ti cintetvā brāhmaṇepi nimantetukāmo bhavissati, tato brāhmaṇe",
  "tika-vin02t:1611_11": "pāṭiyekkaṃ nimantessati, te tena nimantitā bhikkhū hutvā bhuñjissanti, evamassa saddhā",
  "tika-vin02t:1611_12": "anurakkhitā bhavissatīti punappunaṃ paṭikkhipi. Kiñcāpi kho bho gotamāti iminā idaṃ",
  "tika-vin02t:1611_13": "dīpeti “bho gotama, kiṃ jātaṃ, yadi ahaṃ brāhmaṇesu abhippasanno, adhivāsetu bhavaṃ",
  "tika-vin02t:1611_14": "gotamo, ahaṃ brāhmaṇānampi dātuṃ sakkomi tumhākampī”ti. Ṭhapetvā dhaññaphalarasanti",
  "tika-vin02t:1611_15": "ettha taṇḍuladhovanodakampi dhaññarasoyevāti vadanti. Anujānāmi, bhikkhave, ucchurasanti",
  "tika-vin02t:1611_16": "ettha nikkasaṭo ucchuraso sattāhakālikoti veditabbaṃ.",
  "tika-vin02t:1612_0": "Imāhi gāthāhīti imāhi keṇiyassa cittānukūlāhi gāthāhi. Tattha aggiparicariyaṃ vinā",
  "tika-vin02t:1612_1": "brāhmaṇānaṃ yaññābhāvato “aggihuttamukhā yaññā”ti vuttaṃ, aggihuttaseṭṭhā aggijuhanappadhānāti",
  "tika-vin02t:1612_2": "attho. Brāhmaṇā hi “aggimukhā devā”ti aggijuhanapubbakaṃ yaññaṃ vidahanti. Vede sajjhāyantehi",
  "tika-vin02t:1612_3": "paṭhamaṃ sajjhāyitabbato sāvittī “chandaso mukha”nti vuttā, sāvittī vedassa pubbaṅgamāti",
  "tika-vin02t:1612_4": "attho taṃpubbakattā vedasavanassa. Manussānaṃ seṭṭhabhāvato rājā “mukha”nti vutto.",
  "tika-vin02t:1612_5": "Ogāhantīnaṃ nadīnaṃ ādhārabhāvato gantabbaṭṭhānabhāvena paṭisaraṇato ca sāgaro “mukha”nti",
  "tika-vin02t:1612_6": "vutto. Candasamāyogena “ajja kattikā, ajja rohiṇī”ti saññāyanato nakkhattāni abhibhavitvā",
  "tika-vin02t:1612_7": "ālokakaraṇato nakkhattehi ativisesasommabhāvato ca “nakkhattānaṃ mukhaṃ cando”ti",
  "tika-vin02t:1612_8": "vuttaṃ. “Dīpasikhā aggijālā asanivicakka”nti evamādīnaṃ tapantānaṃ vijjulatānaṃ aggattā",
  "tika-vin02t:1612_9": "ādicco “tapataṃ mukha”nti vutto. Dakkhiṇeyyānaṃ pana aggattā visesena tasmiṃ samaye",
  "tika-vin02t:1612_10": "buddhappamukhaṃ saṅghaṃ sandhāya “puññaṃ ākaṅkhamānānaṃ, saṅgho ve yajataṃ mukha”nti",
  "tika-vin02t:1612_11": "vuttaṃ. Tena saṅgho puññassa āyamukhaṃ aggadakkhiṇeyyabhāvenāti dasseti.",
  "tika-vin02t:1613": "Keṇiyajaṭilavatthukathāvaṇṇanā niṭṭhitā.",
  "tika-vin02t:1614": "Rojamallavatthukathāvaṇṇanā",
  "tika-vin02t:1615_0": "301. Rojavatthumhi vihāroti gandhakuṭiṃ sandhāya āhaṃsu. Ataramānoti aturanto, saṇikaṃ",
  "tika-vin02t:1615_1": "padappamāṇaṭṭhāne padaṃ nikkhipanto vattaṃ katvā susammaṭṭhaṃ muttādalasinduvārasantharasadisaṃ",
  "tika-vin02t:1615_2": "vālikaṃ avināsentoti attho. Āḷindanti pamukhaṃ. Ukkāsitvāti ukkāsitasaddaṃ katvā.",
  "tika-vin02t:1615_3": "Aggaḷanti kavāṭaṃ. Ākoṭehīti agganakhena īsakaṃ kuñcikachiddasamīpe koṭehīti vuttaṃ",
  "tika-vin02t:1615_4": "hoti. Dvāraṃ kira atiupari amanussā, atiheṭṭhā tiracchānajātikā koṭenti, tathā akoṭetvā",
  "tika-vin02t:1615_5": "majjhe chiddasamīpe manussā koṭenti, idaṃ dvārakoṭakavattanti dīpentā vadanti. Vivari",
  "tika-vin02t:1615_6": "bhagavā dvāranti na bhagavā uṭṭhāya dvāraṃ vivari, vivaratūti pana hatthaṃ pasāresi.",
  "tika-vin02t:1615_7": "Tato “bhagavā tumhehi anekāsu kappakoṭīsu dānaṃ dadamānehi na sahatthā dvāravivaraṇakammaṃ",
  "tika-vin02t:1615_8": "kata”nti sayameva dvāraṃ vivaṭaṃ. Taṃ pana yasmā bhagavato manena vivaṭaṃ, tasmā",
  "tika-vin02t:1615_9": "“vivari bhagavā dvāra”nti vuttaṃ.",
  "tika-vin02t:1616": "Rojamallavatthukathāvaṇṇanā niṭṭhitā.",
  "tika-vin02t:1617": "Vuḍḍhapabbajitavatthukathāvaṇṇanā",
  "tika-vin02t:1618_0": "303. Ātumāvatthumhi aññataro vuḍḍhapabbajitoti subhaddo nāma aññataro bhikkhu vuḍḍhakāle",
  "tika-vin02t:1618_1": "pabbajitattā “vuḍḍhapabbajito”ti vutto. Dve dārakāti sāmaṇerabhūmiyaṃ ṭhitā dve puttā.",
  "tika-vin02t:1618_2": "Nāḷiyāvāpakenāti nāḷiyā ceva thavikāya ca. Saṃhariṃsūti yasmā manussā te dārake mañjubhāṇine",
  "tika-vin02t:1618_3": "paṭibhānavante disvā kāretukāmāpi akāretukāmāpi kārentiyeva, katakāle ca “kiṃ gaṇhissatha",
  "tika-vin02t:1618_4": "tātā”ti pucchanti. Te vadanti “na amhākaṃ aññena kenaci attho, pitā pana no bhagavato",
  "tika-vin02t:1618_5": "āgatakāle yāgudānaṃ kātukāmo”ti. Taṃ sutvā manussā aparigaṇetvāva yaṃ te sakkonti",
  "tika-vin02t:1618_6": "harituṃ, sabbaṃ denti. Yampi na sakkonti, manussehi pesenti. Tasmā te dārakā bahuṃ",
  "tika-vin02t:1618_7": "loṇampi telampi sappimpi taṇḍulampi khādanīyampi saṃhariṃsu.",
  "tika-vin02t:1619_0": "Ātumāyaṃ viharatīti ātumaṃ nissāya viharati. Bhusāgāreti bhusamaye agārake. Tattha",
  "tika-vin02t:1619_1": "kira mahantaṃ palālapuñjaṃ abbhantarato palālaṃ nikkaḍḍhitvā sālāsadisaṃ pabbajitānaṃ",
  "tika-vin02t:1619_2": "vasanayoggaṭṭhānasadisaṃ kataṃ, tadā bhagavā tattha vasi. Atha bhagavati ātumaṃ āgantvā",
  "tika-vin02t:1619_3": "bhusāgārakaṃ paviṭṭhe subhaddo sāyanhasamayaṃ gāmadvāraṃ gantvā manusse āmantesi",
  "tika-vin02t:1619_4": "“upāsakā nāhaṃ tumhākaṃ santikā aññaṃ kiñci paccāsīsāmi, mayhaṃ dārakehi ānītatelādīniyeva",
  "tika-vin02t:1619_5": "saṅghassa pahonti, hatthakammamattaṃ me dethā”ti. Kiṃ, bhante, karomāti? “Idañcidañca",
  "tika-vin02t:1619_6": "gaṇhathā”ti sabbūpakaraṇāni gāhetvā vihāre uddhanāni kāretvā ekaṃ kāḷakaṃ kāsāvaṃ",
  "tika-vin02t:1619_7": "nivāsetvā tādisameva pārupitvā “idaṃ karotha, idaṃ karothā”ti sabbarattiṃ vicārento",
  "tika-vin02t:1619_8": "satasahassaṃ vissajjetvā bhojjayāguñca madhugoḷakañca paṭiyādāpesi. Bhojjayāgu nāma",
  "tika-vin02t:1619_9": "paṭhamaṃ bhuñjitvā pātabbayāgu, tattha sappimadhuphāṇitamacchamaṃsapupphaphalarasādi",
  "tika-vin02t:1619_10": "yaṃkiñci khādanīyaṃ nāma, sabbaṃ pavisati, kīḷitukāmānaṃ sīsamakkhanayoggā hoti sugandhagandhā.",
  "tika-vin02t:1620_0": "Atha bhagavā kālasseva sarīrapaṭijagganaṃ katvā bhikkhusaṅghaparivuto piṇḍāya carituṃ",
  "tika-vin02t:1620_1": "ātumagāmanagarābhimukho pāyāsi. Manussā tassa ārocesuṃ “bhagavā piṇḍāya gāmaṃ pavisati,",
  "tika-vin02t:1620_2": "tayā kassa yāgu paṭiyāditā”ti. So yathānivatthapāruteheva tehi kāḷakakāsāvehi ekena",
  "tika-vin02t:1620_3": "hatthena dabbiñca kaṭacchuñca gahetvā brahmā viya dakkhiṇajāṇumaṇḍalaṃ bhūmiyaṃ patiṭṭhāpetvā",
  "tika-vin02t:1620_4": "vanditvā “paṭiggaṇhātu me, bhante, bhagavā yāgu”nti āha. Tena vuttaṃ “atha kho so",
  "tika-vin02t:1620_5": "vuḍḍhapabbajito tassā rattiyā accayena bahutaraṃ yāguṃ paṭiyādāpetvā bhagavato upanāmesī”ti.",
  "tika-vin02t:1620_6": "Jānantāpi tathāgatā pucchantītiādi vuttanayameva. Kutāyanti kuto ayaṃ. Sesamettha uttānameva.",
  "tika-vin02t:1621": "304. Dasabhāgaṃ datvāti dasamabhāgaṃ datvā. Tenevāha “dasa koṭṭhāse katvā eko koṭṭhāso bhūmisāmikānaṃ dātabbo”ti.",
  "tika-vin02t:1622": "Vuḍḍhapabbajitavatthukathāvaṇṇanā niṭṭhitā.",
  "tika-vin02t:1623": "Catumahāpadesakathāvaṇṇanā",
  "tika-vin02t:1624_0": "305. Parimaddantāti upaparikkhantā. Pattuṇṇadese sañjātavatthaṃ pattuṇṇaṃ. Koseyyavisesoti",
  "tika-vin02t:1624_1": "hi abhidhānakose vuttaṃ. Cīnadese somāradese ca sañjātavatthāni cīnasomārapaṭāni.",
  "tika-vin02t:1624_2": "Pattuṇṇādīni tīṇi koseyyassa anulomāni pāṇakehi katasuttamayattā. Iddhimayikaṃ ehibhikkhūnaṃ",
  "tika-vin02t:1624_3": "puññiddhiyā nibbattacīvaraṃ. Taṃ khomādīnaṃ aññataraṃ hotīti tesaṃyeva anulomaṃ.",
  "tika-vin02t:1624_4": "Devatāhi dinnacīvaraṃ devadattiyaṃ. Taṃ kapparukkhe nibbattaṃ jālinīdevakaññāya anuruddhattherassa",
  "tika-vin02t:1624_5": "dinnavatthasadisaṃ. Tampi khomādīnaññeva anulomaṃ hoti tesu aññatarabhāvato. Dve",
  "tika-vin02t:1624_6": "paṭā desanāmeneva vuttāti tesaṃ sarūpadassanaparametaṃ, nāññaṃ nivattanaparaṃ pattuṇṇapaṭassapi",
  "tika-vin02t:1624_7": "desanāmeneva vuttattā. Tumbāti bhājanāni. Phalatumboti lābuādi. Udakatumboti udakukkhipanakakuṭako.",
  "tika-vin02t:1624_8": "Kilañjacchattanti veḷuvilīvehi vāyitvā katachattaṃ. Sambhinnarasanti sammissitarasaṃ.",
  "tika-vin02t:1624_9": "Pānakaṃ paṭiggahitaṃ hotīti ambapānādipānakaṃ paṭiggahitaṃ hoti, taṃ vikālepi kappati",
  "tika-vin02t:1624_10": "asambhinnarasattā. Tena tadahupaṭiggahitena saddhinti tena sattāhakālikena tadahupaṭiggahitena",
  "tika-vin02t:1624_11": "saddhiṃ. Sesamettha suviññeyyameva.",
  "tika-vin02t:1625": "Catumahāpadesakathāvaṇṇanā niṭṭhitā.",
  "tika-vin02t:1626": "Bhesajjakkhandhakavaṇṇanā niṭṭhitā.",
  "tika-vin02t:1627": "7. Kathinakkhandhakaṃ",
  "tika-vin02t:1628": "Kathinānujānanakathāvaṇṇanā",
  "tika-vin02t:1629_0": "306. Kathinakkhandhake sīsavasenāti padhānaṅgavasena. “Kathinanti pañcānisaṃse antokaraṇasamatthatāya",
  "tika-vin02t:1629_1": "thiranti attho”ti gaṇṭhipadesu vuttaṃ. “So nesaṃ bhavissatī”ti yujjatīti “so tumhāka”nti",
  "tika-vin02t:1629_2": "avatvā “nesa”nti vacanaṃ yujjati. Ye atthatakathināti na kevalaṃ tumhākameva, ye",
  "tika-vin02t:1629_3": "aññepi atthatakathinā, tesampi bhavissatīti attho. Anāmantetvā caraṇanti cārittasikkhāpade",
  "tika-vin02t:1629_4": "vuttanayena anāpucchitvā kulesu caraṇaṃ. Matakacīvaranti matassa santakaṃ cīvaraṃ.",
  "tika-vin02t:1629_5": "Tatruppādena ābhatanti vihārasantakena khettavatthuādinā ānītaṃ.",
  "tika-vin02t:1630_0": "Paṭhamapavāraṇāya pavāritāti idaṃ vassacchedaṃ akatvā vassaṃvutthabhāvasandassanatthaṃ",
  "tika-vin02t:1630_1": "vuttaṃ antarāyena appavāritānampi vutthavassānaṃ kathinatthārasambhavato. Teneva",
  "tika-vin02t:1630_2": "“appavāritā vā”ti avatvā “chinnavassā vā pacchimikāya upagatā vā na labhantī”ti ettakameva",
  "tika-vin02t:1630_3": "vuttaṃ. Aññasmiṃ vihāre vutthavassāpi na labhantīti nānāsīmāya aññasmiṃ vihāre vutthavassā",
  "tika-vin02t:1630_4": "imasmiṃ vihāre kathinatthāraṃ na labhantīti attho. Khalimakkhitasāṭakoti ahatavatthaṃ",
  "tika-vin02t:1630_5": "sandhāya vuttaṃ. Dānakammavācāti kathinadussadānakammavācā. Akātuṃ na labbhatīti",
  "tika-vin02t:1630_6": "iminā anādariyena akarontassa dukkaṭanti dīpeti. Kammavācā pana ekāyeva vaṭṭatīti",
  "tika-vin02t:1630_7": "kathinatthārasāṭakassa dānakāle vuttā ekāyeva kammavācā vaṭṭati. Puna tassa aññasmiṃ",
  "tika-vin02t:1630_8": "vatthe diyyamāne kammavācāya dātabbakiccaṃ natthi, apalokanameva alanti adhippāyo.",
  "tika-vin02t:1631_0": "308. Mahābhūmikanti mahāvisayaṃ, catuvīsatiākāravantatāya mahāvitthārikanti vuttaṃ",
  "tika-vin02t:1631_1": "hoti. Pañcakanti pañcakhaṇḍaṃ. Esa nayo sesesupi. Paṭhamacimilikāti kathinavatthato",
  "tika-vin02t:1631_2": "aññā attano pakaticimilikā. “Kucchicimilikaṃ katvā sibbitamattenāti thirajiṇṇānaṃ",
  "tika-vin02t:1631_3": "cimilikānaṃ ekato katvā sibbanassetaṃ adhivacana”nti gaṇṭhipadesu vuttaṃ. Mahāpaccariyaṃ",
  "tika-vin02t:1631_4": "kurundiyañca “vuttavacananidassanaṃ byañjane eva bhedo, atthe natthīti dassanatthaṃ",
  "tika-vin02t:1631_5": "kata”nti vadanti. Piṭṭhianuvātāropanamattenāti dīghato anuvātassa āropanamattena.",
  "tika-vin02t:1631_6": "Kucchianuvātāropanamattenāti puthulato anuvātassa āropanamattena. Sāruppaṃ hotīti",
  "tika-vin02t:1631_7": "samaṇasāruppaṃ hoti. Rattinissaggiyenāti rattiatikkantena.",
  "tika-vin02t:1632": "Kathinānujānanakathāvaṇṇanā niṭṭhitā.",
  "tika-vin02t:1633": "Ādāyasattakādikathāvaṇṇanā",
  "tika-vin02t:1634_0": "311. Ayanti āsāvacchediko kathinuddhāro. Idha na vuttoti pāḷiyaṃ mātikāpadabhājane",
  "tika-vin02t:1634_1": "savanantikānantaraṃ na vutto. Tatthāti tasmiṃ sīmātikkantike kathinuddhāre. “Sīmātikkantiko",
  "tika-vin02t:1634_2": "nāma cīvarakālasīmātikkantiko”ti kenaci vuttaṃ. “Bahisīmāyaṃ cīvarakālasamayassa",
  "tika-vin02t:1634_3": "atikkantattā sīmātikkantiko”ti ayaṃ amhākaṃ khanti. Sahubbhāre “so katacīvaro”ti",
  "tika-vin02t:1634_4": "pāṭho dissati, evañca sati cīvarapalibodho paṭhamaṃ chijjatīti viññāyati, idha pana",
  "tika-vin02t:1634_5": "parivārapāḷiyañca “dve palibodhā apubbaṃ acarimaṃ chijjantī”ti vacanato taṃ na sameti,",
  "tika-vin02t:1634_6": "tasmā vīmaṃsitabbamettha kāraṇaṃ.",
  "tika-vin02t:1635_0": "312. “Samādāyavāro ādāyavārasadiso, upasaggamattamettha viseso”ti gaṇṭhipadesu vuttaṃ.",
  "tika-vin02t:1635_1": "Keci pana “sabbaṃ attano parikkhāraṃ anavasesetvā pakkamanto ‘samādāya pakkamatī’ti",
  "tika-vin02t:1635_2": "vuccatī”ti vadanti. Puna samādāyavārepi teyeva dassitāti sambandho. Vippakatacīvare",
  "tika-vin02t:1635_3": "pakkamanantikassa kathinuddhārassa asambhavato “yathāsambhava”nti vuttaṃ. Pakkamanantiko",
  "tika-vin02t:1635_4": "hi kathinuddhāro niṭṭhitacīvarasseva vasena vutto “bhikkhu atthatakathino katacīvaraṃ",
  "tika-vin02t:1635_5": "ādāya pakkamatī”ti vuttattā, tasmā so vippakatacīvaro na sambhavatīti chaḷeva ubbhārā tattha dassitā.",
  "tika-vin02t:1636_0": "Tatrāyaṃ ādito paṭṭhāya vāravibhāvanā – ādāyavārā satta, tathā samādāyavārāti dve",
  "tika-vin02t:1636_1": "sattakavārā, tato pakkamanantikaṃ vajjetvā vippakatacīvarassa ādāyasamādāyavāravasena",
  "tika-vin02t:1636_2": "dve chakkavārā, tato paraṃ niṭṭhānasanniṭṭhānanāsanantikānaṃ vasena tīṇi tikāni dassitāni.",
  "tika-vin02t:1636_3": "Tattha paṭhamattikaṃ antosīmāyaṃ “paccessaṃ na paccessa”nti imaṃ vidhiṃ anāmasitvā",
  "tika-vin02t:1636_4": "bahisīmāyameva “na paccessa”nti pavattaṃ, tasmā pakkamanantikasīmātikkantikasaubbhārā",
  "tika-vin02t:1636_5": "tattha na yujjanti. Dutiyattikaṃ antosīmāyaṃ “na paccessa”nti pavattaṃ. Tatiyattikaṃ",
  "tika-vin02t:1636_6": "anadhiṭṭhita-padena visesetvā pavattaṃ, atthato paṭhamattikena sameti. Anadhiṭṭhitenāti",
  "tika-vin02t:1636_7": "ca “paccessaṃ na paccessa”nti evaṃ anadhiṭṭhitena, aniyamitenāti attho. Tatiyattikānantaraṃ",
  "tika-vin02t:1636_8": "catutthattikaṃ sambhavantaṃ antosīmāyaṃ “paccessa”nti vacanavisesena sambhavati.",
  "tika-vin02t:1636_9": "Tathā ca yojiyamānaṃ itarehi savanantikādīhi aviruddhaṃ hotīti catutthattikaṃ ahutvā",
  "tika-vin02t:1636_10": "chakkaṃ jātanti veditabbaṃ. Evaṃ tīṇi tikāni ekaṃ chakkañcāti paṭhamaṃ pannarasakaṃ veditabbaṃ.",
  "tika-vin02t:1637_0": "316-320. Tato idameva pannarasakaṃ upasaggavisesena dutiyaṃ samādāyapannarasakaṃ",
  "tika-vin02t:1637_1": "nāma kataṃ. Puna “vippakatacīvaraṃ ādāyā”ti tatiyaṃ pannarasakaṃ, “samādāyā”ti catutthaṃ",
  "tika-vin02t:1637_2": "pannarasakaṃ dassitanti evaṃ cattāri pannarasakāni veditabbāni. Tattha paṭhamadutiyesu",
  "tika-vin02t:1637_3": "pannarasakesu sabbena sabbaṃ akatacīvaraṃ adhippetaṃ, itaresu dvīsu vippakatanti",
  "tika-vin02t:1637_4": "veditabbaṃ. Tato paraṃ “cīvarāsāya pakkamatī”tiādinā nayena niṭṭhānasanniṭṭhānanāsanaāsāvacchedikavasena",
  "tika-vin02t:1637_5": "eko vāroti idamekaṃ catukkaṃ jātaṃ, tasmā pubbe vuttāni tikāni āsāvacchedikāni tīṇi",
  "tika-vin02t:1637_6": "ca tikānīti etaṃ anāsāyadvādasakanti veditabbaṃ. Tadanantare āsāyadvādasake kiñcāpi",
  "tika-vin02t:1637_7": "paṭhamaṃ dvādasakaṃ labbhati, tathāpi taṃ nibbisesanti tamekaṃ dvādasakaṃ avuttasiddhaṃ",
  "tika-vin02t:1637_8": "katvā visesato dassetuṃ ādito paṭṭhāya “antosīmāyaṃ paccessa”nti vuttaṃ. Taṃ dutiyacatukke",
  "tika-vin02t:1637_9": "“so bahisīmagato suṇātī”tiādivacanassa tatiyacatukke savanantikādīnañca okāsakaraṇatthanti",
  "tika-vin02t:1637_10": "veditabbaṃ. Idaṃ pana dvādasakaṃ anāsāyavasenapi labbhamānaṃ iminā avuttasiddhaṃ",
  "tika-vin02t:1637_11": "katvā na dassitanti veditabbaṃ. Evamettha dve dvādasakāni uddharitabbāni. Karaṇīyadvādasakepi",
  "tika-vin02t:1637_12": "yathādassitaṃ anāsāyadvādasakaṃ avuttasiddhaṃ āsāyadvādasakañcāti dve dvādasakāni uddharitabbāni.",
  "tika-vin02t:1638_0": "321-322. Yasmā disaṃgamikanavake “disaṃgamiko pakkamatī”ti vacaneneva “na paccessa”nti",
  "tika-vin02t:1638_1": "idaṃ avuttasiddhameva, tasmā taṃ na vuttaṃ. Ettāvatā ca āvāsapalibodhābhāvo dassito.",
  "tika-vin02t:1638_2": "Cīvarapaṭivīsaṃ apavilāyamānoti iminā cīvarapalibodhasamaṅgitamassa dasseti. Tattha",
  "tika-vin02t:1638_3": "cīvarapaṭivīsanti attano pattabbacīvarabhāgaṃ. Apavilāyamānoti ākaṅkhamāno. Tassa",
  "tika-vin02t:1638_4": "cīvaralābhe sati vassaṃvutthāvāse niṭṭhānasanniṭṭhānanāsanantikānaṃ vasena ekaṃ tikaṃ,",
  "tika-vin02t:1638_5": "tesaṃyeva vasena antarāmagge ekaṃ, gataṭṭhāne ekanti tiṇṇaṃ tikānaṃ vasena ekaṃ navakaṃ veditabbaṃ.",
  "tika-vin02t:1639": "324. Tato paraṃ niṭṭhānasanniṭṭhānanāsanantikasīmātikkantikasaubbhārānaṃ vasena phāsuvihārapañcakaṃ vuttaṃ. Sesamettha pāḷito aṭṭhakathāto ca suviññeyyameva.",
  "tika-vin02t:1640": "Ādāyasattakādikathāvaṇṇanā niṭṭhitā.",
  "tika-vin02t:1641": "Kathinakkhandhakavaṇṇanā niṭṭhitā.",
  "tika-vin02t:1642": "8. Cīvarakkhandhakaṃ",
  "tika-vin02t:1643": "Jīvakavatthukathāvaṇṇanā",
  "tika-vin02t:1644": "329-330. Cīvarakkhandhake kammavipākanti kammajarogaṃ. Saṃyamassāti ānisaṃsassa, upayogatthe cetaṃ sāmivacanaṃ.",
  "tika-vin02t:1645": "Pajjotarājavatthukathādivaṇṇanā",
  "tika-vin02t:1646_0": "334-336. Vicchikassa jātoti tassa kira mātuyā utusamaye sayanagatāya vicchiko nābhippadesaṃ",
  "tika-vin02t:1646_1": "āruḷho, sā tassa samphassena gabbhaṃ gaṇhi. Taṃ sandhāya vuttaṃ “vicchikassa jāto”ti.",
  "tika-vin02t:1646_2": "Ussannadosoti sañcitapittādidoso.",
  "tika-vin02t:1647": "Varayācanakathāvaṇṇanā",
  "tika-vin02t:1648_0": "337. Itarītarenāti itarena itarena. Itara-saddo pana aniyamavacano dvikkhattuṃ vuccamāno",
  "tika-vin02t:1648_1": "yaṃkiñci-saddehi samānattho hotīti vuttaṃ “appagghenapi mahagghenapi yena kenacī”ti.",
  "tika-vin02t:1648_2": "Mahāpiṭṭhiyakojavanti hatthipiṭṭhīsu attharitabbatāya mahāpiṭṭhiyanti laddhasamaññaṃ",
  "tika-vin02t:1648_3": "caturaṅgulapupphaṃ kojavaṃ.",
  "tika-vin02t:1649": "Kambalānujānanādikathāvaṇṇanā",
  "tika-vin02t:1650": "340. Upacāreti susānassa āsanne padese. Chaḍḍetvā gatāti kiñci avatvāyeva chaḍḍetvā gatā. So eva sāmīti akatāya katikāya yena gahitaṃ, sova sāmī.",
  "tika-vin02t:1651": "Cīvarapaṭiggāhakasammutiādikathāvaṇṇanā",
  "tika-vin02t:1652_0": "342-343. Dhuravihāraṭṭhāneti vihāradvārassa sammukhaṭṭhāne. Vihāramajjheyeva sammannitabbanti",
  "tika-vin02t:1652_1": "sabbesaṃ jānanatthāya vihāramajjheyeva nisinnehi sammannitabbaṃ. Tulābhūtoti tulāsadiso.",
  "tika-vin02t:1652_2": "Vaṇṇāvaṇṇaṃ katvāti sabbakoṭṭhāse agghato samake katvā. Tenevāha “same paṭivīse ṭhapetvā”ti.",
  "tika-vin02t:1652_3": "Idanti sāmaṇerānaṃ upaḍḍhapaṭivīsassa dānaṃ. Phātikammanti sammuñjanībandhanādihatthakammaṃ.",
  "tika-vin02t:1652_4": "Ukkuṭṭhiṃ karontīti mahāsaddaṃ karonti. Samapaṭivīso dātabboti karissāmāti yācantānaṃ",
  "tika-vin02t:1652_5": "paṭiññāmattenapi samakoṭṭhāso dātabbo.",
  "tika-vin02t:1653": "Cīvararajanakathāvaṇṇanā",
  "tika-vin02t:1654_0": "344. Rajanakumbhiyā majjhe ṭhapetvāti antorajanakumbhiyā majjhe ṭhapetvā evaṃ vaṭṭādhārake",
  "tika-vin02t:1654_1": "antorajanakumbhiyā pakkhitte majjhe udakaṃ tiṭṭhati, vaṭṭādhārakato bahi samantā",
  "tika-vin02t:1654_2": "antokumbhiyaṃ rajanacchalli. Rajanaṃ pakkhipitunti rajanacchalliṃ pakkhipituṃ.",
  "tika-vin02t:1655": "Ticīvarānujānanakathāvaṇṇanā",
  "tika-vin02t:1656": "346. Uddhaste aruṇeti uggate aruṇasīse. Nandimukhiyāti tuṭṭhamukhiyā.",
  "tika-vin02t:1657": "Atirekacīvarādikathāvaṇṇanā",
  "tika-vin02t:1658": "348. Acchupeyyanti patiṭṭhapeyyaṃ. Hatavatthakānanti kālātītavatthānaṃ. Uddharitvā allīyāpanakhaṇḍanti dubbalaṭṭhānaṃ apanetvā allīyāpanavatthakhaṇḍaṃ.",
  "tika-vin02t:1659": "Visākhāvatthukathāvaṇṇanā",
  "tika-vin02t:1660": "349-351. Visākhāvatthumhi kallakāyāti akilantakāyā pītisomanassehi phuṭasarīrā. Gatīti ñāṇagati ñāṇādhigamo. Abhisamparāyoti ñāṇābhisamparāyo ñāṇasahito peccabhāvo.",
  "tika-vin02t:1661_0": "Taṃ bhagavā byākarissatīti “so bhikkhu sotāpanno sakadāgāmī”tiādinā tassa taṃ ñāṇagatiṃ,",
  "tika-vin02t:1661_1": "tato paraṃ “niyato sambodhiparāyaṇo sakideva imaṃ lokaṃ āgantvā dukkhassantaṃ karissatī”tiādinā",
  "tika-vin02t:1661_2": "ñāṇābhisamparāyañca āvi karissati. Sovaggikanti saggasaṃvattanikaṃ. Sokaṃ nudati",
  "tika-vin02t:1661_3": "vinodetīti sokanudaṃ.",
  "tika-vin02t:1662": "Nisīdanādianujānanakathāvaṇṇanā",
  "tika-vin02t:1663": "353. Dukkhaṃ supatīti nānāvidhasupinaṃ passanto dukkhaṃ supati. Dukkhaṃ paṭibujjhatīti paṭibujjhantopi uttasitvā salomahaṃso dukkhaṃ paṭibujjhati.",
  "tika-vin02t:1664": "Pacchimavikappanupagacīvarādikathāvaṇṇanā",
  "tika-vin02t:1665_0": "359-362. Aṭṭhapadakacchannena pattamukhaṃ sibbitunti aṭṭhapadaphalakākārena pattamukhe",
  "tika-vin02t:1665_1": "tattha tattha gabbhaṃ dassetvā sibbituṃ. Aggaḷaguttiyeva pamāṇanti imehi catūhi nikkhepakāraṇehi",
  "tika-vin02t:1665_2": "ṭhapentenapi aggaḷaguttivihāreyeva ṭhapetuṃ vaṭṭatīti adhippāyo.",
  "tika-vin02t:1666": "Saṅghikacīvaruppādakathāvaṇṇanā",
  "tika-vin02t:1667_0": "363. Pañca māseti accantasaṃyoge upayogavacanaṃ. Vaḍḍhiṃ payojetvā ṭhapitaupanikkhepatoti",
  "tika-vin02t:1667_1": "vassāvāsikatthāya veyyāvaccakarehi vaḍḍhiṃ payojetvā ṭhapitaupanikkhepato. Tatruppādatoti",
  "tika-vin02t:1667_2": "nāḷikeraārāmāditatruppādato. “Vassāvāsikalābhavasena vā matakacīvaravasena vā tatruppādavasena",
  "tika-vin02t:1667_3": "vā aññena vā kenaci ākārena saṅghaṃ uddissa uppannacīvaraṃ, sabbaṃ tasseva atthatakathinassa",
  "tika-vin02t:1667_4": "pañca māse, anatthatakathinassa ekaṃ cīvaramāsaṃ pāpuṇātī”ti avisesato vatvāpi puna",
  "tika-vin02t:1667_5": "vassāvāsikalābhavasena uppanne labbhamānavisesaṃ dassetuṃ “yaṃ pana ida”ntiādi āraddhaṃ.",
  "tika-vin02t:1667_6": "Tattha idhāti abhilāpamattametaṃ. “Vassaṃvutthasaṅghassa demā”ti vuttepi soyeva nayo.",
  "tika-vin02t:1667_7": "Anatthatakathinassapi pañca māse pāpuṇātīti vassāvāsikalābhavasena uppannattā anatthatakathinassapi",
  "tika-vin02t:1667_8": "vutthavassassa pañca māse pāpuṇāti. Kenaci pana “idha-saddena niyamitattā”ti kāraṇaṃ",
  "tika-vin02t:1667_9": "vuttaṃ, taṃ akāraṇaṃ. Tathā hi idha-saddena aniyametvāpi “vassaṃvutthasaṅghassa demā”ti",
  "tika-vin02t:1667_10": "vā “vassāvāsikaṃ demā”ti vā antohemante vassāvāsikalābhavasena dinnaṃ cīvaraṃ anatthatakathinassapi",
  "tika-vin02t:1667_11": "vutthavassassa pañca māse pāpuṇāti, teneva parato aṭṭhasu mātikāsu “vassaṃvutthasaṅghassa",
  "tika-vin02t:1667_12": "detī”ti imassa mātikāpadassa vinicchaye “cīvaramāsato paṭṭhāya yāva hemantassa pacchimo",
  "tika-vin02t:1667_13": "divaso, tāva vassāvāsikaṃ demāti vutte kathinaṃ atthataṃ vā hotu anatthataṃ vā, atītavassaṃvutthānameva",
  "tika-vin02t:1667_14": "pāpuṇātī”ti vuttaṃ. Tato paranti pañcamāsato paraṃ, gimhānassa paṭhamadivasato paṭṭhāyāti attho.",
  "tika-vin02t:1668_0": "“Kasmā? Piṭṭhisamaye uppannattā”ti idaṃ “udāhu anāgatavasse”ti imassānantaraṃ daṭṭhabbaṃ.",
  "tika-vin02t:1668_1": "Gimhānassa paṭhamadivasato paṭṭhāya uppannameva hi piṭṭhisamaye uppannattā “kiṃ atītavasse",
  "tika-vin02t:1668_2": "idaṃ vassāvāsika”ntiādinā pucchitabbaṃ, teneva paratopi vakkhati “gimhānaṃ paṭhamadivasato",
  "tika-vin02t:1668_3": "paṭṭhāya vutte pana mātikā āropetabbā ‘atītavassāvāsassa pañca māsā atikkantā, anāgato",
  "tika-vin02t:1668_4": "cātumāsaccayena bhavissati, kataravassāvāsassa desī’ti. Sace ‘atītavassaṃvutthānaṃ",
  "tika-vin02t:1668_5": "dammī’ti vadati, taṃantovassaṃvutthānameva pāpuṇātī”ti. Potthakesu pana “anatthatakathinassapi",
  "tika-vin02t:1668_6": "pañca māse pāpuṇātī”ti imassānantaraṃ “kasmā? Piṭṭhisamaye uppannattā”ti idaṃ likhanti,",
  "tika-vin02t:1668_7": "taṃ na yujjati. Na hi piṭṭhisamaye uppannaṃ sandhāya “anatthatakathinassapi pañca",
  "tika-vin02t:1668_8": "māse pāpuṇātī”ti vuttaṃ, na ca piṭṭhisamaye uppannaṃ vutthavassasseva pāpuṇāti, sammukhībhūtānaṃ",
  "tika-vin02t:1668_9": "sabbesaṃ pāpuṇāti, teneva parato vakkhati “asukavihāre vassaṃvutthasaṅghassāti vadati,",
  "tika-vin02t:1668_10": "tatra vassaṃvutthānameva yāva kathinassubbhārā pāpuṇāti. Sace pana gimhānaṃ paṭhamadivasato",
  "tika-vin02t:1668_11": "paṭṭhāya evaṃ vadati, tatra sammukhībhūtānaṃ sabbesaṃ pāpuṇāti. Kasmā? Piṭṭhisamaye uppannattā”ti.",
  "tika-vin02t:1669_0": "Ṭhitikā pana na tiṭṭhatīti ettha aṭṭhitāya ṭhitikāya puna aññasmiṃ cīvare uppanne",
  "tika-vin02t:1669_1": "sace eko bhikkhu āgacchati, majjhe chinditvā dvīhipi gahetabbaṃ. Ṭhitāya pana ṭhitikāya",
  "tika-vin02t:1669_2": "puna aññasmiṃ cīvare uppanne sace navakataro āgacchati, ṭhitikā heṭṭhā gacchati.",
  "tika-vin02t:1669_3": "Sace vuḍḍhataro āgacchati, ṭhitikā uddhamārohati. Atha añño natthi, puna attano pāpetvā",
  "tika-vin02t:1669_4": "gahetabbaṃ. Duggahitāni hontīti ettha saṅghikāneva hontīti adhippāyo. Gahitameva",
  "tika-vin02t:1669_5": "nāmāti “imassa idaṃ patta”nti kiñcāpi na viditaṃ, te pana bhāgā atthato tesaṃ pattāyevāti",
  "tika-vin02t:1669_6": "adhippāyo. Itovāti therānaṃ dātabbatoyeva.",
  "tika-vin02t:1670": "Saṅghikacīvaruppādakathāvaṇṇanā niṭṭhitā.",
  "tika-vin02t:1671": "Upanandasakyaputtavatthukathāvaṇṇanā",
  "tika-vin02t:1672_0": "364. Sattāhavārena aruṇameva uṭṭhāpetīti etaṃ vacanamattameva ekasmiṃ vihāre sattāhakiccābhāvato.",
  "tika-vin02t:1672_1": "Idanti ekādhippāyadānaṃ. Nānālābhehītiādīsu nānā visuṃ visuṃ lābho etesūti nānālābhā,",
  "tika-vin02t:1672_2": "dve vihārā, tehi nānālābhehi. Nānā visuṃ visuṃ pākārādīhi paricchinno upacāro etesanti",
  "tika-vin02t:1672_3": "nānūpacārā, tehi nānūpacārehi. Ekasīmavihārehīti ekūpacārasīmāyaṃ dvīhi vihārehi.",
  "tika-vin02t:1673": "Gilānavatthukathāvaṇṇanā",
  "tika-vin02t:1674_0": "365. Palipannoti nimuggo, makkhitoti attho. Uccāretvāti ukkhipitvā. Samānācariyakoti",
  "tika-vin02t:1674_1": "ettha sacepi ekassa ācariyassa eko antevāsiko hoti, eko saddhivihāriko, etepi aññamaññaṃ",
  "tika-vin02t:1674_2": "samānācariyakā evāti vadanti.",
  "tika-vin02t:1675_0": "366. Bhesajjaṃ yojetuṃ asamattho hotīti vejjena “idañcidañca bhesajjaṃ gahetvā iminā",
  "tika-vin02t:1675_1": "yojetvā dātabba”nti vutte tathā kātuṃ asamatthoti attho. Nīhātunti nīharituṃ, chaḍḍetunti attho.",
  "tika-vin02t:1676": "Matasantakakathāvaṇṇanā",
  "tika-vin02t:1677": "367-369. Bhikkhussa kālakateti ettha kālakata-saddo bhāvasādhanoti āha “kālakiriyāyā”ti. Tattha tattha saṅghassāti tasmiṃ tasmiṃ vihāre saṅghassa.",
  "tika-vin02t:1678": "Saṅghe bhinne cīvaruppādakathāvaṇṇanā",
  "tika-vin02t:1679": "376. Yattha pana dakkhiṇodakaṃ pamāṇanti bhikkhū yasmiṃ raṭṭhe dakkhiṇodakapaaggahaṇamattenapi deyyadhammassa sāmino hontīti adhippāyo. Parasamuddeti jambudīpe.",
  "tika-vin02t:1680_0": "378. Matakacīvaraṃ adhiṭṭhātīti ettha maggaṃ gacchanto tassa kālakiriyaṃ sutvā avihāraṭṭhāne",
  "tika-vin02t:1680_1": "ce dvādasaratanabbhantare aññesaṃ bhikkhūnaṃ abhāvaṃ ñatvā “idaṃ cīvaraṃ mayhaṃ pāpuṇātī”ti",
  "tika-vin02t:1680_2": "adhiṭṭhāti, svādhiṭṭhitaṃ.",
  "tika-vin02t:1681": "Aṭṭhacīvaramātikākathāvaṇṇanā",
  "tika-vin02t:1682_0": "379. Puggalādhiṭṭhānanayena vuttanti “sīmāyadāna”ntiādinā vattabbe “sīmāya detī”tiādi",
  "tika-vin02t:1682_1": "puggalādhiṭṭhānanayena vuttaṃ. Parikkhepārahaṭṭhānena paricchinnāti iminā aparikkhittassa",
  "tika-vin02t:1682_2": "vihārassa dhuvasannipātaṭṭhānādito paṭhamaleḍḍupātassa anto upacārasīmāti dasseti.",
  "tika-vin02t:1682_3": "Idāni dutiyaleḍḍupātassa antopi upacārasīmāyevāti dassetuṃ “apicā”tiādi āraddhaṃ.",
  "tika-vin02t:1682_4": "Dhuvasannipātaṭṭhānampi pariyantagatameva gahetabbaṃ. Bhikkhunīnaṃ ārāmappavesanasenāsanāpucchanādi",
  "tika-vin02t:1682_5": "parivāsamānattārocanavassacchedanissayasenāsanaggāhādi vidhānanti idaṃ sabbaṃ imissāyeva",
  "tika-vin02t:1682_6": "upacārasīmāya vasena veditabbaṃ. Lābhatthāya ṭhapitasīmā lābhasīmā. Samānasaṃvāsaavippavāsasīmāsu",
  "tika-vin02t:1682_7": "dinnassa idaṃ nānattaṃ – “avippavāsasīmāya dammī”ti dinnaṃ gāmaṭṭhānaṃ na pāpuṇāti.",
  "tika-vin02t:1682_8": "Kasmā? “Ṭhapetvā gāmañca gāmūpacārañcā”ti vuttattā. “Samānasaṃvāsakasīmāya dammī”ti",
  "tika-vin02t:1682_9": "dinnaṃ pana gāme ṭhitānampi pāpuṇātīti.",
  "tika-vin02t:1683_0": "Buddhādhivutthoti buddhena bhagavatā adhivuttho. Ekasminti ekasmiṃ vihāre. Pākavaṭṭanti",
  "tika-vin02t:1683_1": "dānavaṭṭaṃ. Vattatīti pavattati. Paṃsukūlikānampi vaṭṭatīti “tuyhaṃ demā”ti avatvā",
  "tika-vin02t:1683_2": "“bhikkhūnaṃ dema, therānaṃ demā”ti vuttattā paṃsukūlikānaṃ vaṭṭati. Vicāritamevāti",
  "tika-vin02t:1683_3": "upāhanatthavikādīnamatthāya vicāritameva.",
  "tika-vin02t:1684_0": "Upaḍḍhaṃ dātabbanti yaṃ ubhatosaṅghassa dinnaṃ, tato upaḍḍhaṃ bhikkhūnaṃ, upaḍḍhaṃ",
  "tika-vin02t:1684_1": "bhikkhunīnaṃ dātabbaṃ. Sacepi eko bhikkhu hoti ekā vā bhikkhunī, antamaso anupasampannassapi",
  "tika-vin02t:1684_2": "upaḍḍhameva dātabbaṃ. “Bhikkhusaṅghassa ca bhikkhunīnañca tuyhañcā”ti vutte pana",
  "tika-vin02t:1684_3": "puggalo visuṃ na labhatīti idaṃ aṭṭhakathāpamāṇeneva gahetabbaṃ. Na hettha visesakāraṇaṃ",
  "tika-vin02t:1684_4": "upalabbhati. Tathā hi “ubhatosaṅghassa ca tuyhañca dammī”ti vutte sāmaññavisesavacanehi",
  "tika-vin02t:1684_5": "saṅgahitattā yathā puggalo visuṃ labhati, evamidhāpi “bhikkhusaṅghassa ca tuyhañcā”ti",
  "tika-vin02t:1684_6": "sāmaññavisesavacanasabbhāvato bhavitabbameva visuṃ puggalapaṭivīsenāti viññāyati,",
  "tika-vin02t:1684_7": "tasmā aṭṭhakathāvacanamevettha pamāṇaṃ. Pāpuṇanaṭṭhānato ekameva labhatīti attano",
  "tika-vin02t:1684_8": "vassaggena pattaṭṭhānato ekameva koṭṭhāsaṃ labhati. Tattha kāraṇamāha “kasmā? Bhikkhusaṅghaggahaṇena",
  "tika-vin02t:1684_9": "gahitattā”ti, bhikkhusaṅghaggahaṇeneva puggalassapi gahitattāti adhippāyo. Bhikkhusaṅghassa",
  "tika-vin02t:1684_10": "harāti vuttepi haritabbanti īdisaṃ gihiveyyāvaccaṃ na hotīti katvā vuttaṃ.",
  "tika-vin02t:1685_0": "Lakkhaṇaññū vadantīti idaṃ sanniṭṭhānavacanaṃ, aṭṭhakathāsu anāgatattā pana evaṃ",
  "tika-vin02t:1685_1": "vuttaṃ. Bahiupacārasīmāyaṃ…pe… sabbesaṃ pāpuṇātīti yattha katthaci vutthavassānaṃ",
  "tika-vin02t:1685_2": "sabbesaṃ pāpuṇātīti adhippāyo. Teneva mātikāṭṭhakathāyampi “sace pana bahiupacārasīmāyaṃ",
  "tika-vin02t:1685_3": "ṭhito ‘vassaṃvutthasaṅghassā’ti vadati, yattha katthaci vutthavassānaṃ sabbesaṃ sampattānaṃ",
  "tika-vin02t:1685_4": "pāpuṇātī”ti vuttaṃ. Gaṇṭhipadesu pana “vassāvāsassa ananurūpe padese ṭhatvā vuttattā",
  "tika-vin02t:1685_5": "vassaṃvutthānaṃ avutthānañca sabbesaṃ pāpuṇātī”ti vuttaṃ, taṃ na gahetabbaṃ. Na hi",
  "tika-vin02t:1685_6": "“vassaṃvutthasaṅghassa dammī”ti vutte avutthavassānaṃ pāpuṇāti. Evaṃ vadatīti “vassaṃvutthasaṅghassa",
  "tika-vin02t:1685_7": "dammī”ti vadati. Uddesaṃ gahetuṃ āgatoti tassa santike uddesaṃ agahitapubbassapi",
  "tika-vin02t:1685_8": "uddesaṃ gaṇhissāmīti āgatakālato paṭṭhāya antevāsikabhāvūpagamanato vuttaṃ. Sesamettha suviññeyyameva.",
  "tika-vin02t:1686": "Aṭṭhacīvaramātikākathāvaṇṇanā niṭṭhitā.",
  "tika-vin02t:1687": "Cīvarakkhandhakavaṇṇanā niṭṭhitā.",
  "tika-vin02t:1688": "9. Campeyyakkhandhakaṃ",
  "tika-vin02t:1689": "Kassapagottabhikkhuvatthukathāvaṇṇanā",
  "tika-vin02t:1690_0": "380. Campeyyakkhandhake campāyanti evaṃnāmake nagare. Tassa hi nagarassa ārāmapokkharaṇīādīsu",
  "tika-vin02t:1690_1": "tesu tesu ṭhānesu campakarukkhāva ussannā ahesuṃ, tasmā “campā”ti saṅkhaṃ agamāsi.",
  "tika-vin02t:1690_2": "Gaggarāya pokkharaṇiyā tīreti tassa campānagarassa avidūre gaggarāya nāma rājamahesiyā",
  "tika-vin02t:1690_3": "khaṇitattā “gaggarā”ti laddhavohārā pokkharaṇī atthi, tassā tīre samantato nīlādipañcavaṇṇakusumapaṭimaṇḍitaṃ",
  "tika-vin02t:1690_4": "mahantaṃ campakavanaṃ, tasmiṃ bhagavā kusumagandhasugandhe campakavane viharati.",
  "tika-vin02t:1690_5": "Taṃ sandhāya “gaggarāya pokkharaṇiyā tīre”ti vuttaṃ. Tantibaddhoti tanti vuccati",
  "tika-vin02t:1690_6": "byāpāro, tattha baddho pasuto ussukkaṃ āpannoti attho, tasmiṃ āvāse akataṃ senāsanaṃ",
  "tika-vin02t:1690_7": "karoti, jiṇṇaṃ paṭisaṅkharoti, kate issaro hotīti adhippāyo. Tenāha “tasmiṃ āvāse",
  "tika-vin02t:1690_8": "kattabbattā tantipaṭibaddho”ti, kattabbakamme ussāhamāpannoti attho.",
  "tika-vin02t:1691": "Ñattivipannakammādikathāvaṇṇanā",
  "tika-vin02t:1692_0": "385-387. Paṭikkosantesūti nivārentesu. Hāpanaṃ vā aññathā karaṇaṃ vā natthīti ñattikammassa",
  "tika-vin02t:1692_1": "ekāya eva ñattiyā kattabbattā tato hāpanaṃ na sambhavati, anussāvanāya abhāvato pacchā",
  "tika-vin02t:1692_2": "ñattiṭhapanavasena dvīhi ñattīhi karaṇavasena ca aññathā karaṇaṃ natthi.",
  "tika-vin02t:1693": "Catuvaggakaraṇādikathāvaṇṇanā",
  "tika-vin02t:1694": "389. Ukkhepanīyakammakato kammanānāsaṃvāsako, ukkhittānuvattako laddhinānāsaṃvāsako.",
  "tika-vin02t:1695": "Dvenissāraṇādikathāvaṇṇanā",
  "tika-vin02t:1696_0": "395. Appatto nissāraṇanti ettha nissāraṇakammaṃ nāma kuladūsakānaññeva anuññātaṃ,",
  "tika-vin02t:1696_1": "ayañca “bālo hoti abyatto”tiādinā niddiṭṭho kuladūsako na hoti, tasmā “appatto”ti",
  "tika-vin02t:1696_2": "vutto. Yadi evaṃ kathaṃ sunissārito hotīti? Bālaabyattatādiyuttassapi kammakkhandhake",
  "tika-vin02t:1696_3": "“ākaṅkhamāno saṅgho pabbājanīyakammaṃ kareyyā”ti vuttattā. Tenevāha “tañcesa…pe…",
  "tika-vin02t:1696_4": "tasmā sunissārito hotī”ti. Tattha tanti pabbājanīyakammaṃ. Esoti “bālo”tiādinā niddiṭṭho.",
  "tika-vin02t:1696_5": "Āveṇikena lakkhaṇenāti pabbājanīyakammassa āveṇikabhūtena kuladūsakabhāvalakkhaṇena.",
  "tika-vin02t:1697_0": "Tañce saṅgho nissāreti, sunissāritoti ettha adhippetassa pabbājanīyakammassa vasena",
  "tika-vin02t:1697_1": "atthaṃ dassetvā idāni yadi “tañce saṅgho nissāretī”ti tajjanīyādikammavasena nissāraṇā",
  "tika-vin02t:1697_2": "adhippetā, tadā nissāraṇaṃ sampattoyeva tajjanīyādivasena sunissāritoti byatirekamukhena",
  "tika-vin02t:1697_3": "atthaṃ dassetuṃ puna “tañce saṅgho nissāretī”ti ulliṅgetvā attho kathito. Natthi",
  "tika-vin02t:1697_4": "etassa apadānaṃ avakhaṇḍanaṃ āpattipariyantoti anapadāno. Ekekenapi aṅgena nissāraṇā",
  "tika-vin02t:1697_5": "anuññātāti kammakkhandhake anuññātā. Sesamettha pāḷito aṭṭhakathāto ca suviññeyyameva.",
  "tika-vin02t:1698": "Dvenissāraṇādikathāvaṇṇanā niṭṭhitā.",
  "tika-vin02t:1699": "Campeyyakkhandhakavaṇṇanā niṭṭhitā.",
  "tika-vin02t:1700": "10. Kosambakakkhandhakaṃ",
  "tika-vin02t:1701": "Kosambakavivādakathāvaṇṇanā",
  "tika-vin02t:1702_0": "451. Kosambakakkhandhake sace hoti, desessāmīti subbacatāya sikkhākāmatāya ca āpattiṃ",
  "tika-vin02t:1702_1": "passi. Natthi āpattīti anāpattipakkhopi ettha sambhavatīti adhippāyenāha. Sā panāpatti",
  "tika-vin02t:1702_2": "eva. Tenāha “so tassā āpattiyā anāpattidiṭṭhi ahosī”ti.",
  "tika-vin02t:1703_0": "453-454. Sambhamaatthavasenāti turitatthavasena. “Akāraṇe tumhehi so bhikkhu ukkhitto”ti",
  "tika-vin02t:1703_1": "vadeyyāti yasmā pubbe vinayadharassa vacanena “sace āpatti hoti, desessāmī”ti anena",
  "tika-vin02t:1703_2": "paṭiññātaṃ, idānipi tasseva vacanena “asañcicca assatiyā katattā natthettha āpattī”ti",
  "tika-vin02t:1703_3": "anāpattisaññī, tasmā “akāraṇe tumhehi so bhikkhu ukkhitto”ti ukkhepake bhikkhū yadi",
  "tika-vin02t:1703_4": "vadeyyāti adhippāyo. Ukkhittānuvattake vā “tumhe āpattiṃ āpannā”ti vadeyyāti yasmā",
  "tika-vin02t:1703_5": "vatthujānanacittenāyaṃ sacittakā āpatti, ayañca udakāvasese udakāvasesasaññī, tasmā",
  "tika-vin02t:1703_6": "sāpattikasseva “tumhe chandāgatiṃ gacchathā”ti adhippāyena “tumhe āpattiṃ āpannā”ti",
  "tika-vin02t:1703_7": "ukkhittānuvattake vadeyya.",
  "tika-vin02t:1704_0": "455-456. Kammaṃ kopetīti “nānāsaṃvāsakacatuttho ce, bhikkhave, kammaṃ kareyya, akammaṃ",
  "tika-vin02t:1704_1": "na ca karaṇīya”ntiādivacanato sace saṅgho taṃ gaṇapūrakaṃ katvā kammaṃ kareyya, ayaṃ",
  "tika-vin02t:1704_2": "tattha nisinnopi taṃ kammaṃ kopetīti adhippāyo. Upacāraṃ muñcitvāti ettha upacāro",
  "tika-vin02t:1704_3": "nāma aññamaññaṃ hatthena pāpuṇanaṭṭhānaṃ.",
  "tika-vin02t:1705_0": "457. Bhaṇḍanajātātiādīsu kalahassa pubbabhāgo bhaṇḍanaṃ nāma, taṃ jātaṃ etesanti",
  "tika-vin02t:1705_1": "bhaṇḍanajātā, hatthaparāmāsādivasena matthakaṃ patto kalaho jāto etesanti kalahajātā,",
  "tika-vin02t:1705_2": "viruddhavādabhūtaṃ vādaṃ āpannāti vivādāpannā. Mukhasattīhīti vācāsattīhi. Vitudantāti",
  "tika-vin02t:1705_3": "vijjhantā. Bhagavantaṃ etadavocāti “idha, bhante, kosambiyaṃ bhikkhū bhaṇḍanajātā”tiādivacanaṃ",
  "tika-vin02t:1705_4": "avoca, tañca kho neva piyakamyatāya, na bhedādhippāyena, atha kho atthakāmatāya hitakāmatāya.",
  "tika-vin02t:1705_5": "Sāmaggīkārako kiresa bhikkhu, tasmāssa etadahosi “yathā ime bhikkhū vivādaṃ āraddhā,",
  "tika-vin02t:1705_6": "na sakkā mayā, nāpi aññena bhikkhunā samagge kātuṃ, appeva nāma sadevake loke aggapuggalo",
  "tika-vin02t:1705_7": "bhagavā sayaṃ vā gantvā attano vā santikaṃ pakkosāpetvā etesaṃ bhikkhūnaṃ khantimettāpaṭisaṃyuttaṃ",
  "tika-vin02t:1705_8": "sāraṇīyadhammadesanaṃ kathetvā sāmaggiṃ kareyyā”ti atthakāmatāya hitakāmatāya gantvā",
  "tika-vin02t:1705_9": "avoca. Tasmā evamāhāti atthakāmattā evamāha, na bhagavato vacanaṃ anādiyanto. Ye",
  "tika-vin02t:1705_10": "pana tadā satthu vacanaṃ na gaṇhiṃsu, te kiñci avatvā tuṇhībhūtā maṅkubhūtā aṭṭhaṃsu,",
  "tika-vin02t:1705_11": "tasmā ubhayesampi satthari agāravapaṭipatti nāhosi.",
  "tika-vin02t:1706": "Kosambakavivādakathāvaṇṇanā niṭṭhitā.",
  "tika-vin02t:1707": "Dīghāvuvatthukathāvaṇṇanā",
  "tika-vin02t:1708_0": "458. Atha kho bhagavā bhikkhū āmantesītiādīsu bhūtapubbanti idaṃ bhagavā pathavīgataṃ",
  "tika-vin02t:1708_1": "nidhiṃ uddharitvā purato rāsiṃ karonto viya bhavapaṭicchannaṃ purāvutthaṃ dassento",
  "tika-vin02t:1708_2": "āha. Aḍḍhoti issaro. Yo koci attano santakena vibhavena aḍḍho hoti, ayaṃ pana na",
  "tika-vin02t:1708_3": "kevalaṃ aḍḍhoyeva, mahaddhano mahatā aparimāṇasaṅkhena dhanena samannāgatoti āha",
  "tika-vin02t:1708_4": "“mahaddhano”ti. Bhuñjitabbato paribhuñjitabbato visesato kāmā bhogā nāma, tasmā pañcakāmaguṇavasena",
  "tika-vin02t:1708_5": "mahantā uḷārā bhogā assāti mahābhogo. Mahantaṃ senābalañceva thāmabalañca etassāti",
  "tika-vin02t:1708_6": "mahabbalo. Mahanto hatthiassādivāhano etassāti mahāvāhano. Mahantaṃ vijitaṃ raṭṭhaṃ",
  "tika-vin02t:1708_7": "etassāti mahāvijito. Paripuṇṇakosakoṭṭhāgāroti koso vuccati bhaṇḍāgārasāragabbho,",
  "tika-vin02t:1708_8": "koṭṭhaṃ vuccati dhaññassa āṭhapanaṭṭhānaṃ, koṭṭhabhūtaṃ agāraṃ koṭṭhāgāraṃ, nidahitvā",
  "tika-vin02t:1708_9": "ṭhapitena dhanena paripuṇṇakoso dhaññānañca paripuṇṇakoṭṭhāgāroti attho.",
  "tika-vin02t:1709_0": "Atha vā catubbidho koso hatthī assā rathā pattīti. Yathā hi asino tikkhabhāvaparipālako",
  "tika-vin02t:1709_1": "paricchado “koso”ti vuccati, evaṃ rañño tikkhabhāvaparipālakattā caturaṅginī senā",
  "tika-vin02t:1709_2": "“koso”ti vuccati. Tividhaṃ koṭṭhāgāraṃ dhanakoṭṭhāgāraṃ dhaññakoṭṭhāgāraṃ vatthakoṭṭhāgāranti.",
  "tika-vin02t:1709_3": "Taṃ sabbampi paripuṇṇamassāti paripuṇṇakosakoṭṭhāgāro. Caturaṅginiṃ senanti hatthiassarathapattisaṅkhātehi",
  "tika-vin02t:1709_4": "catūhi aṅgehi samannāgataṃ senaṃ. Sannayhitvāti cammapaṭimuñcanādīhi sannāhaṃ kāretvā.",
  "tika-vin02t:1709_5": "Abbhuyyāsīti abhiuyyāsi, abhimukho hutvā nikkhamīti attho. Ekasaṅghātampīti ekappahārampi.",
  "tika-vin02t:1709_6": "Dhovananti dhovanudakaṃ. Parinetvāti nīharitvā. “Anatthado”ti vattabbe da-kārassa",
  "tika-vin02t:1709_7": "ta-kāraṃ katvā “anatthato”ti vuttanti āha “atha vā”tiādi.",
  "tika-vin02t:1710_0": "464. Vaggabhāvena vā puthu nānā saddo assāti puthusaddo. Samajanoti bhaṇḍane samajjhāsayo",
  "tika-vin02t:1710_1": "jano. Tatthāti tasmiṃ janakāye. Ahaṃ bāloti na maññitthāti bālalakkhaṇe ṭhitopi “ahaṃ",
  "tika-vin02t:1710_2": "bālo”ti na maññi. Bhiyyo cāti attano bālabhāvassa ajānanato bhiyyo ca bhaṇḍanassa",
  "tika-vin02t:1710_3": "upariphoṭo viya saṅghabhedassa attano kāraṇabhāvampi uppajjamānaṃ na maññittha nāññāsi.",
  "tika-vin02t:1711_0": "Kalahavasena pavattavācāyeva gocarā etesanti vācāgocarā. Mukhāyāmanti vivadanavasena",
  "tika-vin02t:1711_1": "mukhaṃ āyāmetvā bhāṇino. Na taṃ jānantīti taṃ kalahaṃ na jānanti. Kalahaṃ karonto",
  "tika-vin02t:1711_2": "ca taṃ na jānanto nāma natthi. Yathā pana na jānanti, taṃ dassetuṃ āha “evaṃ sādīnavo",
  "tika-vin02t:1711_3": "aya”nti, ayaṃ kalaho nāma attano paresañca atthahāpanato anatthuppādanato diṭṭheva",
  "tika-vin02t:1711_4": "dhamme samparāye ca sādīnavo sadosoti attho. Taṃ na jānantīti taṃ kalahaṃ na jānanti.",
  "tika-vin02t:1711_5": "Kathaṃ na jānantīti āha “evaṃ sādīnavo aya”nti, “evaṃ sādīnavo ayaṃ kalaho”ti evaṃ",
  "tika-vin02t:1711_6": "taṃ kalahaṃ na jānantīti attho.",
  "tika-vin02t:1712_0": "Akkocchi mantiādīsu akkocchīti akkosi. Avadhīti pahari. Ajinīti kūṭasakkhiotāraṇena",
  "tika-vin02t:1712_1": "vā vādapaṭivādena vā karaṇuttariyakaraṇena vā ajesi. Ahāsīti mama santakaṃ pattādīsu",
  "tika-vin02t:1712_2": "kiñcideva avahari. Ye ca tanti ye keci devā vā manussā vā gahaṭṭhā vā pabbajitā vā",
  "tika-vin02t:1712_3": "taṃ “akkocchi ma”ntiādivatthukaṃ kodhaṃ sakaṭadhuraṃ viya naddhinā pūtimacchādīni",
  "tika-vin02t:1712_4": "viya ca kusādīhi punappunaṃ veṭhentā upanayhanti upanāhavasena anubandhanti, tesaṃ",
  "tika-vin02t:1712_5": "sakiṃ uppannaṃ veraṃ na sammatīti attho.",
  "tika-vin02t:1713_0": "Ye ca taṃ nupanayhantīti assatiyā amanasikāravasena vā kammapaccavekkhaṇādivasena",
  "tika-vin02t:1713_1": "vā ye taṃ akkosādivatthukaṃ kodhaṃ “tayāpi koci niddoso purimabhave akkuṭṭho bhavissati,",
  "tika-vin02t:1713_2": "pahaṭo bhavissati, kūṭasakkhiṃ otāretvā jito bhavissati, kassaci te pasayha kiñci",
  "tika-vin02t:1713_3": "acchinnaṃ bhavissati, tasmā niddoso hutvāpi akkosādīni pāpuṇāsī”ti evaṃ na upanayhanti,",
  "tika-vin02t:1713_4": "tesu pamādena uppannampi veraṃ iminā anupanayhanena nirindhano viya jātavedo upasammati.",
  "tika-vin02t:1714_0": "Na hi verena verānīti yathā hi kheḷasiṅghāṇikādiasucimakkhitaṃ ṭhānaṃ teheva asucīhi",
  "tika-vin02t:1714_1": "dhovanto suddhaṃ niggandhaṃ kātuṃ na sakkoti, atha kho taṃ ṭhānaṃ bhiyyoso mattāya",
  "tika-vin02t:1714_2": "asuddhatarañca duggandhatarañca hoti, evameva akkosantaṃ paccakkosanto paharantaṃ",
  "tika-vin02t:1714_3": "paṭipaharanto verena veraṃ vūpasametuṃ na sakkoti, atha kho bhiyyo verameva karoti.",
  "tika-vin02t:1714_4": "Iti verāni nāma verena kismiñcipi kāle na sammanti, atha kho vaḍḍhantiyeva. Averena",
  "tika-vin02t:1714_5": "ca sammantīti yathā pana tāni kheḷādīni asucīni vippasannena udakena dhoviyamānāni",
  "tika-vin02t:1714_6": "nassanti, taṃ ṭhānaṃ suddhaṃ hoti niggandhaṃ, evameva averena khantimettodakena yonisomanasikārena",
  "tika-vin02t:1714_7": "paṭisaṅkhānena paccavekkhaṇena verāni vūpasammanti paṭippassambhanti abhāvaṃ gacchanti.",
  "tika-vin02t:1714_8": "Esa dhammo sanantanoti esa averena verūpasamanasaṅkhāto porāṇako dhammo sabbesaṃ",
  "tika-vin02t:1714_9": "buddhapaccekabuddhakhīṇāsavānaṃ gatamaggo.",
  "tika-vin02t:1715_0": "Na jānantīti aniccasaññaṃ na paccupaṭṭhāpentīti adhippāyo. Tato sammanti medhagāti",
  "tika-vin02t:1715_1": "tato tasmā kāraṇā medhagā kalahā sammanti vūpasamaṃ gacchanti. Kathaṃ te sammantīti",
  "tika-vin02t:1715_2": "āha “evañhī”tiādi. Tattha evañhi te jānantāti te paṇḍitā “mayaṃ maccusamīpaṃ gacchāmā”ti",
  "tika-vin02t:1715_3": "evaṃ jānantā yonisomanasikāraṃ uppādetvā medhagānaṃ kalahānaṃ vūpasamāya paṭipajjanti,",
  "tika-vin02t:1715_4": "atha nesaṃ tāya paṭipattiyā te medhagā sammantīti adhippāyo.",
  "tika-vin02t:1716_0": "Tesampi hoti saṅgatīti ye mātāpitūnaṃ aṭṭhīni chindanti, pāṇe haranti, gavādīni ca",
  "tika-vin02t:1716_1": "pasayha gaṇhanti, evaṃ raṭṭhaṃ vilumpamānānaṃ tesampi saṅgati hoti, kimaṅgaṃ pana",
  "tika-vin02t:1716_2": "tumhākaṃ na siyāti adhippāyo.",
  "tika-vin02t:1717_0": "Vaṇṇāvaṇṇadīpanatthaṃ vuttāti “bālasahāyatāya ime bhikkhū kalahapasutā, paṇḍitasahāyānaṃ",
  "tika-vin02t:1717_1": "pana idaṃ na siyā”ti paṇḍitasahāyassa bālasahāyassa ca vaṇṇāvaṇṇadīpanatthaṃ vuttā.",
  "tika-vin02t:1717_2": "Nipakanti nepakkapaññāya samannāgataṃ. Sādhuvihāri dhīranti bhaddakavihāriṃ paṇḍitaṃ.",
  "tika-vin02t:1717_3": "Pākaṭaparissaye ca paṭicchannaparissaye ca abhibhavitvāti sīhabyagghādayo pākaṭaparissaye",
  "tika-vin02t:1717_4": "ca rāgabhayadosabhayādayo paṭicchannaparissaye cāti sabbeva parissaye abhibhavitvā.",
  "tika-vin02t:1718_0": "Ekakā cariṃsūti “idaṃ rajjaṃ nāma mahantaṃ pamādaṭṭhānaṃ, kiṃ amhākaṃ rajjena kāritenā”ti",
  "tika-vin02t:1718_1": "raṭṭhaṃ pahāya tato mahāaraññaṃ pavisitvā tāpasapabbajjaṃ pabbajitvā catūsu iriyāpathesu",
  "tika-vin02t:1718_2": "ekakā cariṃsūti attho.",
  "tika-vin02t:1719_0": "Ekassa caritaṃ seyyoti pabbajitassa pabbajitakālato paṭṭhāya ekībhāvābhiratassa ekakasseva",
  "tika-vin02t:1719_1": "caritaṃ seyyoti attho. Natthi bāle sahāyatāti cūḷasīlaṃ majjhimasīlaṃ mahāsīlaṃ dasa",
  "tika-vin02t:1719_2": "kathāvatthūni terasa dhutaguṇā vipassanāñāṇaṃ cattāro maggā cattāri phalāni tisso",
  "tika-vin02t:1719_3": "vijjā cha abhiññā amatamahānibbānanti ayaṃ sahāyatā nāma, sā bālaṃ nissāya adhigantuṃ",
  "tika-vin02t:1719_4": "na sakkāti natthi bāle sahāyatā. Mātaṅgo araññe mātaṅgaraññeti saralopena sandhi.",
  "tika-vin02t:1719_5": "“Mātaṅgarañño”tipi pāṭho, araññako mātaṅgo viyāti attho. Mātaṅga-saddeneva hatthibhāvassa",
  "tika-vin02t:1719_6": "vuttattā nāgavacanaṃ tassa mahattavibhāvanatthanti āha “nāgoti mahantādhivacanameta”nti.",
  "tika-vin02t:1719_7": "Mahantapariyāyo hi nāga-saddo hoti “etaṃ nāgassa nāgena, īsādantassa hatthino”tiādīsu.",
  "tika-vin02t:1720": "Dīghāvuvatthukathāvaṇṇanā niṭṭhitā.",
  "tika-vin02t:1721": "Bālakaloṇakagamanakathāvaṇṇanā",
  "tika-vin02t:1722_0": "465. Bālakaloṇakāragāmoti upāligahapatissa evaṃnāmako bhogagāmo. Tenupasaṅkamīti",
  "tika-vin02t:1722_1": "dhammasenāpatimahāmoggallānattheresu vā asītimahāsāvakesu vā antamaso dhammabhaṇḍāgārikaṃ",
  "tika-vin02t:1722_2": "ānandattherampi kañci anāmantetvā sayameva pattacīvaramādāya anīkanissaṭo hatthī",
  "tika-vin02t:1722_3": "viya yūthanissaṭo kāḷasīho viya vātacchinno valāhako viya ca ekakova upasaṅkami.",
  "tika-vin02t:1722_4": "Kasmā upasaṅkami? Gaṇe kirassa ādīnavaṃ disvā ekavihāriṃ bhikkhuṃ passitukāmatā udapādi,",
  "tika-vin02t:1722_5": "tasmā sītādipīḷito uṇhādiṃ patthayamāno viya upasaṅkami. Atha vā bhagavatā so ādīnavo",
  "tika-vin02t:1722_6": "pageva pariññāto, na tena satthā nibbinno, tasmiṃ pana antovasse keci buddhaveneyyā",
  "tika-vin02t:1722_7": "nāhesuṃ, tena aññattha gamanaṃ tesaṃ bhikkhūnaṃ damanupāyoti pālileyyakaṃ uddissa",
  "tika-vin02t:1722_8": "gacchanto ekavihāriṃ āyasmantaṃ bhaguṃ sampahaṃsetuṃ tattha gato. Evaṃ gate ca satthari",
  "tika-vin02t:1722_9": "pañcasatā bhikkhū āyasmantaṃ ānandaṃ āhaṃsu “āvuso ānanda satthā ekakova gato, mayaṃ",
  "tika-vin02t:1722_10": "anubandhissāmā”ti. “Āvuso, yadā bhagavā sāmaṃ senāsanaṃ saṃsāmetvā pattacīvaramādāya",
  "tika-vin02t:1722_11": "anāmantetvā upaṭṭhāke anapaloketvā bhikkhusaṅghaṃ adutiyo gacchati, tadā ekacārikaṃ",
  "tika-vin02t:1722_12": "carituṃ bhagavato ajjhāsayo, sāvakena nāma satthu ajjhāsayānurūpaṃ paṭipajjitabbaṃ,",
  "tika-vin02t:1722_13": "tasmā na imesu divasesu bhagavā anugantabbo”ti nivāresi, sayampi nānugañchi. Dhammiyā",
  "tika-vin02t:1722_14": "kathāyāti ekībhāve ānisaṃsapaṭisaṃyuttāya dhammakathāya.",
  "tika-vin02t:1723": "Bālakaloṇakagamanakathāvaṇṇanā niṭṭhitā.",
  "tika-vin02t:1724": "Pācīnavaṃsadāyagamanakathāvaṇṇanā",
  "tika-vin02t:1725_0": "466. Yena pācīnavaṃsadāyoti tattha kasmā upasaṅkami? Yathā nāma jighacchitassa bhojane,",
  "tika-vin02t:1725_1": "pipāsitassa pānīye, sītena phuṭṭhassa uṇhe, uṇhena phuṭṭhassa sīte, dukkhitassa sukhe",
  "tika-vin02t:1725_2": "abhiruci uppajjati, evameva bhagavato kosambake bhikkhū aññamaññaṃ vivādāpanne asamaggavāsaṃ",
  "tika-vin02t:1725_3": "vasante, samaggavāsaṃ vasante āvajjentassa ime tayo kulaputtā āpāthamāgamiṃsu, atha",
  "tika-vin02t:1725_4": "nesaṃ paggaṇhitukāmo upasaṅkami “evāyaṃ paṭipattianukkamena kosambakānaṃ bhikkhūnaṃ",
  "tika-vin02t:1725_5": "vinayanūpāyo hotī”ti. Viharantīti sāmaggirasaṃ anubhavamānā viharanti.",
  "tika-vin02t:1726_0": "Dāyapāloti araññapālo. So araññaṃ yathā icchiticchitappadesena manussā pavisitvā",
  "tika-vin02t:1726_1": "tattha pupphaṃ vā phalaṃ vā niyyāsaṃ vā dabbasambhāraṃ vā na haranti, evaṃ vatiyā",
  "tika-vin02t:1726_2": "parikkhittassa araññassa yojite dvāre nisīditvā araññaṃ rakkhati, tasmā “dāyapālo”ti",
  "tika-vin02t:1726_3": "vutto. Attakāmarūpā viharantīti attano hitaṃ kāmayamānasabhāvā hutvā viharanti. Yo",
  "tika-vin02t:1726_4": "hi imasmiṃ sāsane pabbajitvāpi vejjakammadūtakammapahiṇagamanādīnaṃ vasena ekavīsatianesanāhi",
  "tika-vin02t:1726_5": "jīvikaṃ kappeti, ayaṃ na attakāmarūpo nāma. Yo pana imasmiṃ sāsane pabbajitvā ekavīsatianesanaṃ",
  "tika-vin02t:1726_6": "pahāya catupārisuddhisīle patiṭṭhāya buddhavacanaṃ uggaṇhitvā sappāyadhutaṅgaṃ adhiṭṭhāya",
  "tika-vin02t:1726_7": "aṭṭhatiṃsāya ārammaṇesu cittaruciyaṃ kammaṭṭhānaṃ gahetvā gāmantaṃ pahāya araññaṃ",
  "tika-vin02t:1726_8": "pavisitvā samāpattiyo nibbattetvā vipassanāya kammaṃ kurumāno vicarati, ayaṃ attakāmo",
  "tika-vin02t:1726_9": "nāma. Tepi tayo kulaputtā evarūpā ahesuṃ. Tena vuttaṃ “attakāmarūpā viharantī”ti.",
  "tika-vin02t:1727_0": "Mā tesaṃ aphāsumakāsīti tesaṃ aphāsukaṃ mā akāsīti bhagavantaṃ vāresi. Evaṃ kirassa",
  "tika-vin02t:1727_1": "ahosi “ime kulaputtā samaggā viharanti, ekaccassa ca gataṭṭhāne bhaṇḍanakalahavivādā",
  "tika-vin02t:1727_2": "vattanti, tikhiṇasiṅgo caṇḍagoṇo viya ovijjhanto vicarati, athekamaggena dvinnaṃ",
  "tika-vin02t:1727_3": "gamanaṃ na hoti, kadāci ayampi evaṃ karonto imesaṃ kulaputtānaṃ samaggavāsaṃ bhindeyya,",
  "tika-vin02t:1727_4": "pāsādiko ca panesa suvaṇṇavaṇṇo rasagiddho maññe, gatakālato paṭṭhāya paṇītadāyakānaṃ",
  "tika-vin02t:1727_5": "attano upaṭṭhākānaṃ vaṇṇakathanādīhi imesaṃ kulaputtānaṃ appamādavihāraṃ bhindeyya,",
  "tika-vin02t:1727_6": "vasanaṭṭhānāni cāpi etesaṃ kulaputtānaṃ nibaddhāni paricchinnāni tissova paṇṇasālā",
  "tika-vin02t:1727_7": "tayo caṅkamā tīṇi divāṭṭhānāni tīṇi mañcapīṭhāni, ayaṃ pana samaṇo mahākāyo vuḍḍhataro",
  "tika-vin02t:1727_8": "maññe bhavissati, so akāle ime kulaputte senāsanā vuṭṭhapessati, evaṃ sabbathāpi",
  "tika-vin02t:1727_9": "etesaṃ aphāsu bhavissatī”ti. Taṃ anicchanto “mā tesaṃ aphāsumakāsī”ti bhagavantaṃ vāreti.",
  "tika-vin02t:1728_0": "Kiṃ panesa jānanto vāresi ajānantoti? Ajānanto. Sammāsambuddho hi nāma yadā anekabhikkhusahassaparivāro",
  "tika-vin02t:1728_1": "byāmappabhāya asītianubyañjanehi dvattiṃsamahāpurisalakkhaṇasiriyā ca buddhānubhāvaṃ",
  "tika-vin02t:1728_2": "dassento vicarati, tadā “ko eso”ti apucchitvāva jānitabbo hoti. Tadā pana bhagavā",
  "tika-vin02t:1728_3": "“māssu koci mama buddhānubhāvaṃ aññāsī”ti tathārūpena iddhābhisaṅkhārena sabbampi",
  "tika-vin02t:1728_4": "taṃ buddhānubhāvaṃ cīvaragabbhena viya paṭicchādetvā valāhakagabbhena paṭicchanno",
  "tika-vin02t:1728_5": "puṇṇacando viya sayameva pattacīvaramādāya aññātakavesena agamāsi. Iti taṃ ajānantova dāyapālo vāresi.",
  "tika-vin02t:1729_0": "Etadavocāti thero kira “mā samaṇā”ti dāyapālassa kathaṃ sutvā cintesi “mayaṃ tayo",
  "tika-vin02t:1729_1": "janā idha viharāma, añño pabbajito nāma natthi, ayañca dāyapālo pabbajitena viya",
  "tika-vin02t:1729_2": "saddhiṃ katheti, ko nu kho bhavissatī”ti divāṭṭhānato uṭṭhāya dvāre ṭhatvā maggaṃ",
  "tika-vin02t:1729_3": "olokento bhagavantaṃ addasa. Bhagavāpi therassa saha dassaneneva sarīrobhāsaṃ muñci,",
  "tika-vin02t:1729_4": "asītianubyañjanavirājitā byāmappabhā pasāritasuvaṇṇapaṭo viya virocittha. Thero “ayaṃ",
  "tika-vin02t:1729_5": "dāyapālo phaṇakataāsīvisaṃ gīvāya gahetuṃ hatthaṃ pasārento viya loke aggapuggalena",
  "tika-vin02t:1729_6": "saddhiṃ kathentova na jānāti, aññatarabhikkhunā viya saddhiṃ kathetī”ti nivārento",
  "tika-vin02t:1729_7": "etaṃ “māvuso, dāyapālā”tiādivacanaṃ avoca.",
  "tika-vin02t:1730_0": "Tenupasaṅkamīti kasmā bhagavato paccuggamanaṃ akatvāva upasaṅkami? Evaṃ kirassa ahosi",
  "tika-vin02t:1730_1": "“mayaṃ tayo janā samaggavāsaṃ vasāma, sacāhaṃ ekakova paccuggamanaṃ karissāmi, samaggavāso",
  "tika-vin02t:1730_2": "nāma na bhavissati, piyamitte gahetvāva paccuggamanaṃ karissāmi. Yathā ca bhagavā",
  "tika-vin02t:1730_3": "mayhaṃ piyo, evaṃ sahāyānampi me piyo”ti tehi saddhiṃ paccuggamanaṃ kātukāmo sayaṃ",
  "tika-vin02t:1730_4": "akatvā upasaṅkami. Keci pana “tesaṃ therānaṃ paṇṇasāladvāre caṅkamanakoṭiyā bhagavato",
  "tika-vin02t:1730_5": "āgamanamaggo hoti, tasmā thero tesaṃ saññaṃ dadamānova gato”ti vadanti. Abhikkamathāti",
  "tika-vin02t:1730_6": "ito āgacchatha. Pāde pakkhālesīti vikasitapadumasannibhehi jālahatthehi maṇivaṇṇaṃ",
  "tika-vin02t:1730_7": "udakaṃ gahetvā suvaṇṇavaṇṇesu piṭṭhipādesu udakaṃ āsiñcitvā pādena pādaṃ ghaṃsento",
  "tika-vin02t:1730_8": "pakkhālesi. Buddhānaṃ kāye rajojallaṃ nāma na upalimpati, kasmā pakkhālesīti? Sarīrassa",
  "tika-vin02t:1730_9": "utuggahaṇatthaṃ tesañca cittasampahaṃsanatthaṃ. Amhehi abhihaṭena udakena bhagavā",
  "tika-vin02t:1730_10": "pāde pakkhālesi, paribhogaṃ akāsīti tesaṃ bhikkhūnaṃ balavasomanassavasena cittaṃ",
  "tika-vin02t:1730_11": "pīṇitaṃ hoti, tasmā pakkhālesi.",
  "tika-vin02t:1731_0": "Āyasmantaṃ anuruddhaṃ bhagavā etadavocāti so kira tesaṃ vuḍḍhataro, tassa saṅgahe",
  "tika-vin02t:1731_1": "kate sesānaṃ katova hotīti theraññeva etaṃ “kacci vo anuruddhā”tiādivacanaṃ avoca.",
  "tika-vin02t:1731_2": "Anuruddhāti vā ekasesanayena vuttaṃ virūpekasesassapi icchitabbattā, evañca katvā",
  "tika-vin02t:1731_3": "bahuvacananiddeso ca samatthito hoti. Kaccīti pucchanatthe nipāto. Voti sāmivacanaṃ.",
  "tika-vin02t:1731_4": "Idaṃ vuttaṃ hoti – kacci anuruddhā tumhākaṃ khamanīyaṃ, iriyāpatho vo khamati, kacci",
  "tika-vin02t:1731_5": "yāpanīyaṃ, kacci vo jīvitaṃ yāpeti ghaṭiyati, kacci piṇḍakena na kilamatha, kacci",
  "tika-vin02t:1731_6": "tumhākaṃ sulabhapiṇḍaṃ, sampatte vo disvā manussā uḷuṅkayāguṃ vā kaṭacchubhikkhaṃ",
  "tika-vin02t:1731_7": "vā dātabbaṃ maññantīti bhikkhācāravattaṃ pucchati. Kasmā? Yasmā paccayena akilamantena",
  "tika-vin02t:1731_8": "sakkā samaṇadhammo kātuṃ, vattameva vā etaṃ pabbajitānaṃ.",
  "tika-vin02t:1732_0": "Atha tena paṭivacane dinne “anuruddhā tumhe rājapabbajitā mahāpuññā, manussā tumhākaṃ",
  "tika-vin02t:1732_1": "araññe vasantānaṃ adatvā kassa aññassa dātabbaṃ maññissanti, tumhe pana etaṃ bhuñjitvā",
  "tika-vin02t:1732_2": "kiṃ nu kho migapotakā viya aññamaññaṃ ghaṭṭentā viharatha, udāhu sāmaggibhāvo vo",
  "tika-vin02t:1732_3": "atthī”ti sāmaggirasaṃ pucchanto “kacci pana vo anuruddhā samaggā”tiādimāha. Tattha",
  "tika-vin02t:1732_4": "khīrodakībhūtāti yathā khīrañca udakañca aññamaññaṃ saṃsandati, visuṃ na hoti, ekattaṃ",
  "tika-vin02t:1732_5": "viya upeti, kacci evaṃ sāmaggivasena ekattupagatacittuppādā viharathāti pucchati.",
  "tika-vin02t:1732_6": "Piyacakkhūhīti mettacittaṃ paccupaṭṭhāpetvā olokanato piyabhāvadīpakāni cakkhūni",
  "tika-vin02t:1732_7": "piyacakkhūni nāma, “kacci tathārūpehi cakkhūhi aññamaññaṃ passantā viharathā”ti pucchati.",
  "tika-vin02t:1732_8": "Tagghāti ekaṃsatthe nipāto, ekaṃsena mayaṃ bhanteti vuttaṃ hoti. Yathā kathaṃ panāti",
  "tika-vin02t:1732_9": "ettha yathāti nipātamattaṃ, kathanti kāraṇapucchā, kathaṃ pana tumhe evaṃ viharatha,",
  "tika-vin02t:1732_10": "kena kāraṇena viharatha, taṃ me kāraṇaṃ brūhīti vuttaṃ hoti.",
  "tika-vin02t:1733_0": "Mettaṃ kāyakammanti mettacittavasena pavattaṃ kāyakammaṃ. Āvi ceva raho cāti sammukhā",
  "tika-vin02t:1733_1": "ceva parammukhā ca. Itaresupi eseva nayo. Tattha sammukhā kāyavacīkammāni sahavāse",
  "tika-vin02t:1733_2": "labbhanti, itarāni vippavāse, manokammaṃ sabbattha labbhati. Yañhi saheva vasantesu",
  "tika-vin02t:1733_3": "ekena mañcapīṭhaṃ vā dārubhaṇḍaṃ vā mattikābhaṇḍaṃ vā bahi dunnikkhittaṃ hoti, taṃ",
  "tika-vin02t:1733_4": "disvā “kenidaṃ vaḷañjita”nti avaññaṃ akatvā attanā dunnikkhittaṃ viya gahetvā paṭisāmentassa",
  "tika-vin02t:1733_5": "paṭijaggitabbayuttaṃ vā pana ṭhānaṃ paṭijaggantassa sammukhā mettaṃ kāyakammaṃ nāma",
  "tika-vin02t:1733_6": "hoti. Ekasmiṃ pakkante tena dunnikkhittaṃ senāsanaparikkhāraṃ tatheva nikkhipantassa",
  "tika-vin02t:1733_7": "paṭijaggitabbayuttaṃ vā pana ṭhānaṃ paṭijaggantassa parammukhā mettaṃ kāyakammaṃ",
  "tika-vin02t:1733_8": "nāma hoti. Sahavasantassa pana therehi saddhiṃ madhuraṃ sammodanīyakathaṃ paṭisanthārakathaṃ",
  "tika-vin02t:1733_9": "sāraṇīyakathaṃ dhammakathaṃ sarabhaññaṃ sākacchaṃ pañhapucchanaṃ pañhavissajjananti",
  "tika-vin02t:1733_10": "evamādikaraṇe sammukhā mettaṃ vacīkammaṃ nāma hoti. Theresu pana pakkantesu “mayhaṃ",
  "tika-vin02t:1733_11": "piyasahāyo nandiyatthero kimilatthero evaṃ sīlasampanno evaṃ ācārasampanno”tiādiguṇakathane",
  "tika-vin02t:1733_12": "parammukhā mettaṃ vacīkammaṃ nāma hoti. “Mayhaṃ piyamitto nandiyatthero kimilatthero",
  "tika-vin02t:1733_13": "avero hotu abyāpajjo sukhī”ti evaṃ samannāharato pana sammukhāpi parammukhāpi mettaṃ",
  "tika-vin02t:1733_14": "manokammaṃ hotiyeva.",
  "tika-vin02t:1734_0": "Nānā hi kho no bhante kāyāti ayañhi kāyo piṭṭhaṃ viya mattikā viya ca omadditvā ekato",
  "tika-vin02t:1734_1": "kātuṃ na sakkā. Ekañca pana maññe cittanti cittaṃ pana no attano viya aññamaññassa",
  "tika-vin02t:1734_2": "hitabhāvena avirodhabhāvena bhedābhāvena samaggabhāvena ekamevāti dasseti. Kathaṃ",
  "tika-vin02t:1734_3": "panete sakaṃ cittaṃ nikkhipitvā itaresaṃ cittavasena vattiṃsūti? Ekassa patte malaṃ",
  "tika-vin02t:1734_4": "uṭṭhahati, ekassa cīvaraṃ kiliṭṭhaṃ hoti, ekassa paribhaṇḍakammaṃ hoti. Tattha yassa",
  "tika-vin02t:1734_5": "patte malaṃ uṭṭhitaṃ, tena “mamāvuso patte malaṃ uṭṭhitaṃ, pacituṃ vaṭṭatī”ti vutte",
  "tika-vin02t:1734_6": "itare “mayhaṃ cīvaraṃ kiliṭṭhaṃ dhovitabbaṃ, mayhaṃ paribhaṇḍaṃ kātabba”nti avatvā",
  "tika-vin02t:1734_7": "araññaṃ pavisitvā dārūni āharitvā bhinditvā pattakaṭāhe bahalatanumattikāhi lepaṃ",
  "tika-vin02t:1734_8": "katvā pattaṃ pacitvā tato paraṃ cīvaraṃ vā dhovanti, paribhaṇḍaṃ vā karonti. “Mamāvuso",
  "tika-vin02t:1734_9": "cīvaraṃ kiliṭṭhaṃ, dhovituṃ vaṭṭatī”ti “mama paṇṇasālā uklāpā, paribhaṇḍaṃ kātuṃ",
  "tika-vin02t:1734_10": "vaṭṭatī”ti paṭhamataraṃ ārocitepi eseva nayo.",
  "tika-vin02t:1735_0": "Idāni tesaṃ appamādalakkhaṇaṃ pucchanto “kacci pana vo anuruddhā”tiādimāha. Tattha",
  "tika-vin02t:1735_1": "voti nipātamattaṃ, paccattavacanaṃ vā, kacci tumheti attho. Amhākanti amhesu tīsu",
  "tika-vin02t:1735_2": "janesu. Piṇḍāya paṭikkamatīti gāme piṇḍāya caritvā paccāgacchati. Avakkārapātinti",
  "tika-vin02t:1735_3": "atirekapiṇḍapātaṃ apanetvā ṭhapanatthāya ekaṃ samuggapātiṃ dhovitvā ṭhapeti. Yo pacchāti",
  "tika-vin02t:1735_4": "te kira therā na ekatova bhikkhācāraṃ pavisanti. Phalasamāpattiratā hete pātova sarīrapaṭijagganaṃ",
  "tika-vin02t:1735_5": "katvā vattapaṭipattiṃ pūretvā senāsanaṃ pavisitvā kālaparicchedaṃ katvā phalasamāpattiṃ",
  "tika-vin02t:1735_6": "appetvā nisīdanti. Tesu yo paṭhamataraṃ nisinno attano kālaparicchedavasena paṭhamataraṃ",
  "tika-vin02t:1735_7": "uṭṭhāti, so piṇḍāya caritvā paṭinivatto bhattakiccaṭṭhānaṃ āgantvā jānāti “dve bhikkhū",
  "tika-vin02t:1735_8": "pacchato, ahaṃ paṭhamataraṃ āgato”ti. Atha pattaṃ pidahitvā āsanapaññāpanādīni katvā",
  "tika-vin02t:1735_9": "yadi patte paṭivīsamattameva hoti, nisīditvā bhuñjati, yadi atirekaṃ hoti, avakkārapātiyaṃ",
  "tika-vin02t:1735_10": "pakkhipitvā pātiṃ pidhāya bhuñjati, katabhattakicco pattaṃ dhovitvā vodakaṃ katvā",
  "tika-vin02t:1735_11": "thavikāya osāpetvā pattacīvaraṃ gahetvā attano vasanaṭṭhānaṃ pavisati.",
  "tika-vin02t:1736_0": "Dutiyopi āgantvāva jānāti “eko paṭhamaṃ āgato, eko pacchato”ti. So sace patte bhattaṃ",
  "tika-vin02t:1736_1": "pamāṇameva hoti, bhuñjati. Sace mandaṃ, avakkārapātito gahetvā bhuñjati. Sace atirekaṃ",
  "tika-vin02t:1736_2": "hoti, avakkārapātiyaṃ pakkhipitvā pamāṇameva bhuñjitvā purimatthero viya vasanaṭṭhānaṃ",
  "tika-vin02t:1736_3": "pavisati. Tatiyopi āgantvāva jānāti “dve paṭhamaṃ āgatā, ahaṃ pacchimo”ti. Sopi dutiyatthero",
  "tika-vin02t:1736_4": "viya bhuñjitvā katabhattakicco pattaṃ dhovitvā vodakaṃ katvā thavikāya osāpetvā āsanāni",
  "tika-vin02t:1736_5": "ukkhipitvā paṭisāmeti, pānīyaghaṭe vā paribhojanīyaghaṭe vā avasesaudakaṃ chaḍḍetvā",
  "tika-vin02t:1736_6": "ghaṭe nikujjitvā avakkārapātiyaṃ sace avasesabhattaṃ hoti, taṃ vuttanayena jahitvā",
  "tika-vin02t:1736_7": "pātiṃ dhovitvā paṭisāmeti, bhattaggaṃ sammajjati, so kacavaraṃ chaḍḍetvā sammajjaniṃ",
  "tika-vin02t:1736_8": "ukkhipitvā upacikāhi muttaṭṭhāne ṭhapetvā pattacīvaramādāya vasanaṭṭhānaṃ pavisati.",
  "tika-vin02t:1736_9": "Idaṃ therānaṃ bahivihāre araññe bhattakiccakaraṇaṭṭhāne bhojanasālāya vattaṃ. Idaṃ",
  "tika-vin02t:1736_10": "sandhāya “yo pacchā”tiādi vuttaṃ.",
  "tika-vin02t:1737_0": "Yo passatītiādi pana nesaṃ antovihāre vattanti veditabbaṃ. Tattha vaccaghaṭanti ācamanakumbhiṃ.",
  "tika-vin02t:1737_1": "Rittanti rittakaṃ. Tucchanti tasseva vevacanaṃ. Avisayhanti ukkhipituṃ asakkuṇeyyaṃ",
  "tika-vin02t:1737_2": "atibhāriyaṃ. Hatthavikārenāti hatthasaññāya. Te kira pānīyaghaṭādīsu yaṃkiñci tucchakaṃ",
  "tika-vin02t:1737_3": "gahetvā pokkharaṇiṃ gantvā anto ca bahi ca dhovitvā udakaṃ parissāvetvā tīre ṭhapetvā",
  "tika-vin02t:1737_4": "aññaṃ bhikkhuṃ hatthavikārena āmantenti, odissa vā anodissa vā saddaṃ na karonti.",
  "tika-vin02t:1737_5": "Kasmā odissa na karonti? Tañhi bhikkhuṃ saddo bādheyyāti. Kasmā anodissa na karonti?",
  "tika-vin02t:1737_6": "Anodissa sadde dinne “ahaṃ pure, ahaṃ pure”ti dvepi nikkhameyyuṃ. Tato dvīhi kattabbakamme",
  "tika-vin02t:1737_7": "tatiyassa kammacchedo bhaveyya. Saṃyatapadasaddo pana hutvā aparassa bhikkhuno divāṭṭhānasantikaṃ",
  "tika-vin02t:1737_8": "gantvā tena diṭṭhabhāvaṃ ñatvā hatthasaññaṃ karoti, tāya saññāya itaro āgacchati,",
  "tika-vin02t:1737_9": "tato dve janā hatthena hatthaṃ saṃsibbantā dvīsu hatthesu ṭhapetvā uṭṭhāpenti. Taṃ",
  "tika-vin02t:1737_10": "sandhāyāha “hatthavikārena dutiyaṃ āmantetvā hatthavilaṅghakena upaṭṭhāpemā”ti.",
  "tika-vin02t:1738_0": "Pañcāhikaṃ kho panāti cātuddase pannarase aṭṭhamiyanti idaṃ tāva pakatidhammassavanameva,",
  "tika-vin02t:1738_1": "taṃ akhaṇḍaṃ katvā pañcame pañcame divase dve therā nātivikāle nahāyitvā anuruddhattherassa",
  "tika-vin02t:1738_2": "vasanaṭṭhānaṃ gacchanti. Tattha tayopi nisīditvā tiṇṇaṃ piṭakānaṃ aññatarasmiṃ aññamaññaṃ",
  "tika-vin02t:1738_3": "pañhaṃ pucchanti, aññamaññaṃ vissajjenti. Tesaṃ evaṃ karontānaṃyeva aruṇaṃ uggacchati.",
  "tika-vin02t:1738_4": "Taṃ sandhāyetaṃ vuttaṃ. Ettāvatā therena bhagavatā appamādalakkhaṇaṃ pucchitena pamādaṭṭhānesuyeva",
  "tika-vin02t:1738_5": "appamādalakkhaṇaṃ vissajjitaṃ hoti. Aññesañhi bhikkhūnaṃ bhikkhācārapavisanakālo",
  "tika-vin02t:1738_6": "nikkhamanakālo nivāsanaparivattanaṃ cīvarapārupanaṃ antogāme piṇḍāya caraṇaṃ dhammakathanaṃ",
  "tika-vin02t:1738_7": "anumodanaṃ antogāmato nikkhamitvā bhattakiccakaraṇaṃ pattadhovanaṃ pattaosāpanaṃ",
  "tika-vin02t:1738_8": "pattacīvarapaṭisāmananti papañcakaraṇaṭṭhānāni etāni. Tasmā thero “amhākaṃ ettakaṃ",
  "tika-vin02t:1738_9": "ṭhānaṃ muñcitvā vissaṭṭhakathāpavattanena kammaṭṭhāne pamajjanaṭṭhānāni, tatthāpi",
  "tika-vin02t:1738_10": "mayaṃ, bhante, kammaṭṭhānaviruddhaṃ na paṭipajjāmā”ti aññesaṃ pamādaṭṭhānesuyeva",
  "tika-vin02t:1738_11": "sikhāppattaṃ attano appamādalakkhaṇaṃ vissajjesi. Imināva etāni ṭhānāni muñcitvā",
  "tika-vin02t:1738_12": "aññattha vihārasamāpattīnaṃ avaḷañjanavasena pamādakālo nāma amhākaṃ natthīti dīpeti.",
  "tika-vin02t:1739": "Pācīnavaṃsadāyagamanakathāvaṇṇanā niṭṭhitā.",
  "tika-vin02t:1740": "Pālileyyakagamanakathāvaṇṇanā",
  "tika-vin02t:1741_0": "467. Dhammiyā kathāyāti samaggavāse ānisaṃsapaṭisaṃyuttāya dhammakathāya. Anupubbena",
  "tika-vin02t:1741_1": "cārikaṃ caramānoti anukkamena gāmanigamapaṭipāṭiyā cārikaṃ caramāno. Yena pālileyyakaṃ",
  "tika-vin02t:1741_2": "tadavasarīti ekakova yena pālileyyakagāmo, taṃ avasari. Pālileyyakagāmavāsinopi paccuggantvā",
  "tika-vin02t:1741_3": "bhagavato dānaṃ datvā pālileyyakagāmassa avidūre rakkhitavanasaṇḍo nāma atthi, tattha",
  "tika-vin02t:1741_4": "bhagavato paṇṇasālaṃ katvā “ettha bhagavā vasatū”ti yācitvā vāsayiṃsu. Bhaddasāloti",
  "tika-vin02t:1741_5": "pana tattheko manāpo laṭṭhiko sālarukkho. Bhagavā taṃ gāmaṃ upanissāya vanasaṇḍe",
  "tika-vin02t:1741_6": "paṇṇasālāya samīpe tasmiṃ rukkhamūle vihāsi. Tena vuttaṃ “pālileyyake viharati rakkhitavanasaṇḍe bhaddasālamūle”ti.",
  "tika-vin02t:1742_0": "Atha kho bhagavato rahogatassātiādi bhagavato vivekasukhapaccavekkhaṇadassanaṃ. Ākiṇṇo",
  "tika-vin02t:1742_1": "na phāsu vihāsinti sambādhappatto ākiṇṇo vihāsiṃ. Kiṃ pana bhagavato sambādho atthi",
  "tika-vin02t:1742_2": "saṃsaggo vāti? Natthi. Na hi koci bhagavantaṃ anicchāya upasaṅkamituṃ sakkoti. Durāsadā",
  "tika-vin02t:1742_3": "hi buddhā bhagavanto sabbattha ca anupalittā, hitesitāya pana sattesu anukampaṃ upādāya",
  "tika-vin02t:1742_4": "“mutto mocessāmī”ti paṭiññānurūpaṃ caturoghanittharaṇatthaṃ aṭṭhannaṃ parisānaṃ attano",
  "tika-vin02t:1742_5": "santikaṃ kālena kālaṃ upasaṅkamanaṃ adhivāseti, sayañca mahākaruṇāsamussāhito kālaññū",
  "tika-vin02t:1742_6": "hutvā tattha upasaṅkamīti idaṃ sabbabuddhānaṃ āciṇṇaṃ. Nāyamidha ākiṇṇavihāro adhippeto,",
  "tika-vin02t:1742_7": "idha pana tehi kalahakārakehi kosambakabhikkhūhi saddhiṃ ekavihāre vāsaṃ vihāsi,",
  "tika-vin02t:1742_8": "tadā vinetabbābhāvato ākiṇṇavihāraṃ katvā vuttaṃ “ahaṃ kho pubbe ākiṇṇo na phāsu",
  "tika-vin02t:1742_9": "vihāsi”nti. Tenevāha “tehi kosambakehi bhikkhūhi bhaṇḍanakārakehī”tiādi.",
  "tika-vin02t:1743_0": "Daharapotakehīti daharehi hatthipotakehi, ye bhiṅkātipi vuccanti. Tehīti hatthiādīhi.",
  "tika-vin02t:1743_1": "Kaddamodakānīti kaddamamissāni udakāni. Ogāhāti ettha “ogāha”ntipi pāḷi. Assāti hatthināgassa.",
  "tika-vin02t:1743_2": "Upanighaṃsantiyoti ghaṭṭentiyo. Upanighaṃsiyamānopi attano uḷārabhāvena na kujjhati,",
  "tika-vin02t:1743_3": "tena tā ghaṃsantiyeva. Vūpakaṭṭhoti vūpakaṭṭho dūrībhūto.",
  "tika-vin02t:1744_0": "Yūthāti hatthighaṭāya. Yena bhagavā tenupasaṅkamīti so kira hatthināgo yūthavāse",
  "tika-vin02t:1744_1": "ukkaṇṭhito taṃ vanasaṇḍaṃ paviṭṭho. Tattha bhagavantaṃ disvā ghaṭasahassena nibbāpitasantāpo",
  "tika-vin02t:1744_2": "viya nibbuto hutvā pasannacitto bhagavato santike aṭṭhāsi, tato paṭṭhāya vattasīse",
  "tika-vin02t:1744_3": "ṭhatvā bhaddasālassa paṇṇasālāya ca samantato appaharitaṃ katvā sākhābhaṅgena sammajjati,",
  "tika-vin02t:1744_4": "bhagavato mukhadhovanaṃ deti, nahānodakaṃ āharati, dantakaṭṭhaṃ deti, araññato madhurāni",
  "tika-vin02t:1744_5": "phalāphalāni āharitvā satthu upaneti. Satthā tāni paribhuñjati. Tena vuttaṃ “soṇḍāya",
  "tika-vin02t:1744_6": "bhagavato pānīyaṃ paribhojanīyaṃ upaṭṭhāpetī”tiādi. So kira soṇḍāya dārūni āharitvā",
  "tika-vin02t:1744_7": "aññamaññaṃ ghaṃsitvā aggiṃ uṭṭhāpetvā dārūni jālāpetvā tattha pāsāṇakhaṇḍāni tāpetvā",
  "tika-vin02t:1744_8": "tāni daṇḍakehi vaṭṭetvā soṇḍiyaṃ khipitvā udakassa tattabhāvaṃ ñatvā bhagavato santikaṃ",
  "tika-vin02t:1744_9": "upagantvā tiṭṭhati. Bhagavā “hatthināgo mama nahānaṃ icchatī”ti tattha gantvā nahānakiccaṃ",
  "tika-vin02t:1744_10": "karoti. Pānīyepi eseva nayo. Tasmiṃ pana sītale jāte upasaṅkamati. Taṃ sandhāya vuttaṃ",
  "tika-vin02t:1744_11": "“soṇḍāya bhagavato pānīyaṃ paribhojanīyaṃ upaṭṭhāpetī”ti.",
  "tika-vin02t:1745_0": "Attano ca pavivekaṃ viditvāti kehici anākiṇṇabhāvaladdhaṃ kāyavivekaṃ jānitvā. Itare",
  "tika-vin02t:1745_1": "pana vivekā bhagavato sabbakālaṃ vijjantiyeva. Imaṃ udānaṃ udānesīti imaṃ attano",
  "tika-vin02t:1745_2": "hatthināgassa ca vivekābhiratiyā samānajjhāsayabhāvadīpanaṃ udānaṃ udānesi.",
  "tika-vin02t:1746_0": "Gāthāya pana evamatthayojanā veditabbā – etaṃ īsādantassa rathaīsāsadisadantassa",
  "tika-vin02t:1746_1": "hatthināgassa cittaṃ nāgena buddhanāgassa cittena sameti saṃsandati. Kathaṃ sameti",
  "tika-vin02t:1746_2": "ce? Yadeko ramatī vane, yasmā buddhanāgo “ahaṃ kho pubbe ākiṇṇo vihāsi”nti purimaṃ",
  "tika-vin02t:1746_3": "ākiṇṇavihāraṃ jigucchitvā vivekaṃ upabrūhayamāno idāni yathā eko adutiyo vane araññe",
  "tika-vin02t:1746_4": "ramati abhiramati, evaṃ ayampi hatthināgo pubbe attano hatthiādīhi ākiṇṇavihāraṃ",
  "tika-vin02t:1746_5": "jigucchitvā idāni eko asahāyo vane ekavihāraṃ ramati abhinandati, tasmāssa cittaṃ",
  "tika-vin02t:1746_6": "nāgena sameti, tassa cittena sametīti katvā ekībhāvaratiyā ekasadisaṃ hotīti attho.",
  "tika-vin02t:1747": "Pālileyyakagamanakathāvaṇṇanā niṭṭhitā.",
  "tika-vin02t:1748": "Aṭṭhārasavatthukathāvaṇṇanā",
  "tika-vin02t:1749_0": "473. Yo paṭibāheyya, āpatti dukkaṭassāti ettha yo senāsanārahassa senāsanaṃ paṭibāhati,",
  "tika-vin02t:1749_1": "tasseva āpatti. Kalahakārakādīnaṃ panettha “okāso natthī”tiādikaṃ saṅghassa katikaṃ",
  "tika-vin02t:1749_2": "ārocetvā na paññapentassa “ahaṃ vuḍḍho”ti pasayha attanāva attano paññapetvā gaṇhantaṃ",
  "tika-vin02t:1749_3": "“yuttiyā gaṇhathā”ti vatvā vārentassa ca natthi āpatti. “Bhaṇḍanakārakaṃ nikkaḍḍhatīti",
  "tika-vin02t:1749_4": "vacanato kuladūsakassa pabbājanīyakammānuññāya ca idha kalahavūpasamanatthaṃ āgatānaṃ",
  "tika-vin02t:1749_5": "kosambakānampi ‘yathāvuḍḍha’nti avatvā ‘vivitte asati vivittaṃ katvāpi dātabba’nti",
  "tika-vin02t:1749_6": "vuttattā vivittaṃ katvā dentaṃ paṭibāhantasseva āpattī”ti gaṇṭhipadesu vuttaṃ.",
  "tika-vin02t:1750": "Upālisaṅghasāmaggīpucchāvaṇṇanā",
  "tika-vin02t:1751": "476. Na mūlā mūlaṃ gantvāti mūlato mūlaṃ agantvā. Atthato apagatāti sāmaggisaṅkhātaatthato apagatā.",
  "tika-vin02t:1752": "477. Yena naṃ paccatthikā vadeyyuṃ, taṃ na hi hotīti sambandho. Anapagatanti kāraṇato anapetaṃ, sakāraṇanti vuttaṃ hoti.",
  "tika-vin02t:1753_0": "Usūyāyāti iminā dosāgatigamanassa saṅgahitattā “agatigamanenā”ti avasesaagatigamanaṃ",
  "tika-vin02t:1753_1": "dassitanti veditabbaṃ. Aṭṭhahi dūtaṅgehīti “sotā ca hoti sāvetā ca uggahetā ca dhāretā",
  "tika-vin02t:1753_2": "ca viññāpetā ca kusalo ca sahitāsahitadassano ca akalahakārako cā”ti evaṃ vuttehi",
  "tika-vin02t:1753_3": "aṭṭhahi dūtaṅgehi. Sesamettha pāḷito aṭṭhakathāto ca suviññeyyameva.",
  "tika-vin02t:1754": "Kosambakakkhandhakavaṇṇanā niṭṭhitā.",
  "tika-vin02t:1755": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:1756": "Mahāvaggavaṇṇanā niṭṭhitā.",
  "tika-vin02t:1757": "Namo tassa bhagavato arahato sammāsambuddhassa",
  "tika-vin02t:1758": "Cūḷavagga-ṭīkā",
  "tika-vin02t:1759": "1. Kammakkhandhakaṃ",
  "tika-vin02t:1760": "Tajjanīyakammakathāvaṇṇanā",
  "tika-vin02t:1761_0": "1. Cūḷavaggassa paṭhame kammakkhandhake tāva “yaṭṭhiṃ pavesaya, kunte pavesayā”tiādīsu",
  "tika-vin02t:1761_1": "viya sahacaraṇañāyena “mañcā ukkuṭṭhiṃ karontī”tiādīsu viya nissitesu nissayavohāravasena",
  "tika-vin02t:1761_2": "vā paṇḍukalohitakanissitā paṇḍukalohitakasaddena vuttāti āha “tesaṃ nissitakāpi paṇḍukalohitakātveva",
  "tika-vin02t:1761_3": "paññāyantī”ti. Paṭivadathāti paṭivacanaṃ detha.",
  "tika-vin02t:1762": "Adhammakammadvādasakakathāvaṇṇanā",
  "tika-vin02t:1763_0": "4. Tīhi aṅgehi samannāgatanti paccekaṃ samuditehi vā tīhi aṅgehi samannāgataṃ. Na",
  "tika-vin02t:1763_1": "hi tiṇṇaṃ eva aṅgānaṃ samodhānena adhammakammaṃ hoti, ekenapi hotiyeva. “Appaṭiññāya",
  "tika-vin02t:1763_2": "kataṃ hotīti lajjiṃ sandhāya vutta”nti gaṇṭhipadesu kathitaṃ.",
  "tika-vin02t:1764_0": "Nanu ca “adesanāgāminiyā āpattiyā kataṃ hotī”ti idaṃ parato “tīhi, bhikkhave, aṅgehi",
  "tika-vin02t:1764_1": "samannāgatassa bhikkhuno ākaṅkhamāno saṅgho tajjanīyakammaṃ kareyya, adhisīle sīlavipanno",
  "tika-vin02t:1764_2": "hotī”ti iminā virujjhati. Adesanāgāminiṃ āpanno hi “adhisīle sīlavipanno”ti vuccatīti?",
  "tika-vin02t:1764_3": "Tattha keci vadanti “tajjanīyakammassa hi visesena bhaṇḍanakārakattaṃ aṅga’nti aṭṭhakathāyaṃ",
  "tika-vin02t:1764_4": "vuttaṃ, taṃ pāḷiyā āgatanidānena sameti, tasmā sabbatikesupi bhaṇḍanaṃ āropetvā bhaṇḍanapaccayā",
  "tika-vin02t:1764_5": "āpannāpattivasena idaṃ kammaṃ kātabbaṃ. Tasmā ‘adhisīle sīlavipanno’ti etthāpi pubbabhāge",
  "tika-vin02t:1764_6": "vā parabhāge vā codanāsāraṇādikāle bhaṇḍanapaccayā āpannāpattivaseneva kātabbaṃ,",
  "tika-vin02t:1764_7": "na kevalaṃ saṅghādisesapaccayā kātabba”nti. Apare pana vadanti “adesanāgāminiyāti",
  "tika-vin02t:1764_8": "idaṃ pārājikāpattiṃyeva sandhāya vuttaṃ, na saṅghādisesaṃ. Aṭṭhakathāyaṃ pana ‘adesanāgāminiyāti",
  "tika-vin02t:1764_9": "pārājikāpattiyā vā saṅghādisesāpattiyā vā’ti vuttaṃ. Tattha saṅghādisesāpattiyā vāti",
  "tika-vin02t:1764_10": "atthuddhāravasena vuttaṃ, ‘adhisīle sīlavipanno’ti ca idaṃ saṅghādisesaṃyeva sandhāya",
  "tika-vin02t:1764_11": "vuttaṃ, na pārājikaṃ. Tasmā pārājikāpattipaccayā na tajjanīyakammaṃ kātabbaṃ payojanābhāvā,",
  "tika-vin02t:1764_12": "saṅghādisesapaccayā kātabbanti ayamattho siddho hoti. Sukkapakkhe ‘desanāgāminiyā",
  "tika-vin02t:1764_13": "āpattiyā kataṃ hotī’ti iminā virujjhatīti ce? Na ekena pariyāyena saṅghādisesassapi",
  "tika-vin02t:1764_14": "desanāgāminīvohārasambhavato”ti, taṃ yuttaṃ viya dissati.",
  "tika-vin02t:1765": "Nappaṭippassambhetabbaaṭṭhārasakakathāvaṇṇanā",
  "tika-vin02t:1766": "8. Lomaṃ pātentītiādi sammāvattanāya pariyāyavacanaṃ.",
  "tika-vin02t:1767": "Niyassakammakathāvaṇṇanā",
  "tika-vin02t:1768_0": "11. Niyassakamme “nissāya te vatthabbanti garunissayaṃ sandhāya vuttaṃ, na itara”nti",
  "tika-vin02t:1768_1": "kenaci likhitaṃ. Gaṇṭhipade pana “niyassakammaṃ yasmā bālavasena karīyati, tasmā",
  "tika-vin02t:1768_2": "nissāya vatthabbanti nissayaṃ gāhāpetabbo”ti vuttaṃ, vīmaṃsitvā yuttataraṃ gahetabbaṃ.",
  "tika-vin02t:1768_3": "Apissūti ettha suiti nipātamattaṃ, bhikkhū api niccabyāvaṭā hontīti vuttaṃ hoti.",
  "tika-vin02t:1769": "Pabbājanīyakammakathāvaṇṇanā",
  "tika-vin02t:1770": "29. Pabbājanīyakamme tena hi, bhikkhave, saṅgho pabbājanīyakammaṃ paṭippassambhetūti idaṃ tesu vibbhamantesupi pakkamantesupi sammāvattanteyeva sandhāya vuttaṃ.",
  "tika-vin02t:1771": "Paṭisāraṇīyakammakathāvaṇṇanā",
  "tika-vin02t:1772_0": "33. Sudhammavatthusmiṃ macchikāsaṇḍeti evaṃnāmake nagare. Tattha kira citto gahapati",
  "tika-vin02t:1772_1": "pañcavaggiyānaṃ abbhantaraṃ mahānāmattheraṃ piṇḍāya caramānaṃ disvā tassa iriyāpathe",
  "tika-vin02t:1772_2": "pasīditvā pattaṃ ādāya gehaṃ pavesetvā bhojetvā bhattakiccāvasāne dhammakathaṃ suṇanto",
  "tika-vin02t:1772_3": "sotāpattiphalaṃ patvā acalasaddho hutvā ambāṭakavanaṃ nāma attano uyyānaṃ saṅghārāmaṃ",
  "tika-vin02t:1772_4": "kātukāmo therassa hatthe udakaṃ pātetvā niyyātesi. Tasmiṃ khaṇe “patiṭṭhitaṃ buddhasāsana”nti",
  "tika-vin02t:1772_5": "udakapariyantaṃ katvā mahāpathavī kampi, mahāseṭṭhi uyyāne mahāvihāraṃ kāresi. Tatthāyaṃ",
  "tika-vin02t:1772_6": "sudhammo bhikkhu āvāsiko ahosi. Taṃ sandhāya vuttaṃ “āyasmā sudhammo macchikāsaṇḍe",
  "tika-vin02t:1772_7": "cittassa gahapatino āvāsiko hotī”tiādi. Tattha dhuvabhattikoti niccabhattiko.",
  "tika-vin02t:1773_0": "Aparena samayena cittassa guṇakathaṃ sutvā bhikkhusahassena saddhiṃ dve aggasāvakā",
  "tika-vin02t:1773_1": "tassa saṅgahaṃ kattukāmā macchikāsaṇḍaṃ agamaṃsu. Taṃ sandhāya vuttaṃ “tena kho pana",
  "tika-vin02t:1773_2": "samayena sambahulā therā”tiādi. Citto gahapati tesaṃ āgamanaṃ sutvā addhayojanamattaṃ",
  "tika-vin02t:1773_3": "paccuggantvā te ādāya attano vihāraṃ pavesetvā āgantukavattaṃ katvā “bhante, thokaṃ",
  "tika-vin02t:1773_4": "dhammakathaṃ sotukāmomhī”ti dhammasenāpatiṃ yāci. Atha naṃ thero “upāsaka, addhānenāmhā",
  "tika-vin02t:1773_5": "kilantarūpā, apica thokaṃ suṇāhī”ti tassa dhammakathaṃ kathesi. Tena vuttaṃ “ekamantaṃ",
  "tika-vin02t:1773_6": "nisinnaṃ kho cittaṃ gahapatiṃ āyasmā sāriputto dhammiyā kathāya sandassesī”tiādi.",
  "tika-vin02t:1773_7": "So therassa dhammakathaṃ suṇantova anāgāmiphalaṃ pāpuṇi.",
  "tika-vin02t:1774_0": "41. Nāsakkhi cittaṃ gahapatiṃ khamāpetunti so tattha gantvā “gahapati, mayhameva",
  "tika-vin02t:1774_1": "so doso, khamāhi me”ti vatvāpi “nāhaṃ khamāmī”ti tena paṭikkhitto maṅkubhūto taṃ",
  "tika-vin02t:1774_2": "khamāpetuṃ nāsakkhi. Punadeva satthu santikaṃ paccāgamāsi. Satthā “nāssa upāsako",
  "tika-vin02t:1774_3": "khamissatī”ti jānantopi “mānathaddho esa tiṃsayojanaṃ gantvāva paccāgacchatū”ti khamanupāyaṃ",
  "tika-vin02t:1774_4": "anācikkhitvāva uyyojesi. Athassa puna āgatakāle nihatamānassa anudūtaṃ datvā “gaccha,",
  "tika-vin02t:1774_5": "iminā saddhiṃ gantvā upāsakaṃ khamāpehī”ti vatvā “samaṇena nāma ‘mayhaṃ vihāro, mayhaṃ",
  "tika-vin02t:1774_6": "nivāsaṭṭhānaṃ, mayhaṃ upāsako, mayhaṃ upāsikā’ti mānaṃ vā issaṃ vā kātuṃ na vaṭṭati.",
  "tika-vin02t:1774_7": "Evaṃ karontassa hi icchāmānādayo kilesā vaḍḍhantī”ti ovadanto –",
  "tika-vin02t:1775": "“Asantaṃ bhāvanamiccheyya, purekkhārañca bhikkhusu;",
  "tika-vin02t:1776": "Āvāsesu ca issariyaṃ, pūjā parakulesu ca.",
  "tika-vin02t:1777": "“Mameva kata maññantu, gihī pabbajitā ubho;",
  "tika-vin02t:1778": "Mamevātivasā assu, kiccākiccesu kismici;",
  "tika-vin02t:1779": "Iti bālassa saṅkappo, icchā māno ca vaḍḍhatī”ti. –",
  "tika-vin02t:1780": "Dhammapade imā gāthā abhāsi.",
  "tika-vin02t:1781_0": "Sudhammattheropi imaṃ ovādaṃ sutvā satthāraṃ vanditvā uṭṭhāyāsanā padakkhiṇaṃ katvā",
  "tika-vin02t:1781_1": "tena anudūtena bhikkhunā saddhiṃ gantvā upāsakassa cakkhupathe āpattiṃ paṭikaritvā",
  "tika-vin02t:1781_2": "upāsakaṃ khamāpesi. So upāsakena “khamāmahaṃ bhante, sace mayhaṃ doso atthi, khamatha",
  "tika-vin02t:1781_3": "me”ti paṭikhamāpito satthārā dinnaovāde ṭhatvā katipāheneva saha paṭisambhidāhi arahattaṃ pāpuṇi.",
  "tika-vin02t:1782": "Āpattiyā adassane ukkhepanīyakammakathāvaṇṇanā",
  "tika-vin02t:1783_0": "50. Tassā adassaneyeva kammaṃ kātabbanti tassā adassaneyeva ukkhepanīyakammaṃ kātabbaṃ.",
  "tika-vin02t:1783_1": "Tajjanīyādikammaṃ pana āpattiṃ āropetvā tassā adassane appaṭikamme vā bhaṇḍanakārakādiaṅgehi",
  "tika-vin02t:1783_2": "kātabbaṃ. Sesamettha uttānameva.",
  "tika-vin02t:1784": "Kammakkhandhakavaṇṇanā niṭṭhitā.",
  "tika-vin02t:1785": "2. Pārivāsikakkhandhakaṃ",
  "tika-vin02t:1786": "Pārivāsikavattakathāvaṇṇanā",
  "tika-vin02t:1787_0": "75. Pārivāsikakkhandhake navakataraṃ pārivāsikanti attano navakataraṃ pārivāsikaṃ.",
  "tika-vin02t:1787_1": "Pārivāsikassa hi attano navakataraṃ pārivāsikaṃ ṭhapetvā aññe mūlāyapaṭikassanārahamānattārahamānattacārikaabbhānārahāpi",
  "tika-vin02t:1787_2": "pakatattaṭṭhāneyeva tiṭṭhanti. Tenāha “antamaso mūlāyapaakassanārahādīnampī”ti. Pāde",
  "tika-vin02t:1787_3": "ghaṃsenti etenāti pādaghaṃsanaṃ, sakkharakathalādi. “Anujānāmi, bhikkhave, tisso",
  "tika-vin02t:1787_4": "pādaghaṃsaniyo sakkharaṃ kathalaṃ samuddapheṇaka”nti hi vuttaṃ. Saddhivihārikādīnampi",
  "tika-vin02t:1787_5": "sādiyantassāti saddhivihārikānampi abhivādanādiṃ sādiyantassa. “Mā maṃ gāmappavesanaṃ",
  "tika-vin02t:1787_6": "āpucchathā”ti vutte anāpucchāpi gāmaṃ pavisituṃ vaṭṭati. Yo yo vuḍḍhoti pārivāsikesu",
  "tika-vin02t:1787_7": "bhikkhūsu yo yo vuḍḍho. Navakatarassa sāditunti pārivāsikanavakatarassa abhivādanādiṃ sādituṃ.",
  "tika-vin02t:1788_0": "Tatthevāti saṅghanavakaṭṭhāneyeva. Attano pāḷiyā pavāretabbanti attano vassaggena",
  "tika-vin02t:1788_1": "pattapāḷiyā pavāretabbaṃ, na pana sabbesu pavāritesūti attho. Yadi pana na gaṇhāti",
  "tika-vin02t:1788_2": "na vissajjetīti yadi purimadivase attano na gaṇhāti gahetvā ca na vissajjeti. Catussālabhattanti",
  "tika-vin02t:1788_3": "bhojanasālāyaṃ paṭipāṭiyā diyyamānabhattaṃ. Hatthapāse ṭhitenāti dāyakassa hatthapāse ṭhitena.",
  "tika-vin02t:1789_0": "76. Añño sāmaṇero na gahetabboti upajjhāyena hutvā añño sāmaṇero na gahetabbo. Upajjhaṃ",
  "tika-vin02t:1789_1": "datvā gahitasāmaṇerāpīti pakatattakāle upajjhaṃ datvā gahitasāmaṇerāpi. Laddhasammutikena",
  "tika-vin02t:1789_2": "āṇattopi garudhammehi aññehi vā ovadituṃ labhatīti āha “paṭibalassa vā bhikkhussa",
  "tika-vin02t:1789_3": "bhāro kātabbo”ti. Āgatā bhikkhuniyo vattabbāti sambandho. Savacanīyanti sadosaṃ.",
  "tika-vin02t:1789_4": "Jeṭṭhakaṭṭhānaṃ na kātabbanti padhānaṭṭhānaṃ na kātabbaṃ. Kiṃ tanti āha “pātimokkhuddesakena vā”tiādi.",
  "tika-vin02t:1790_0": "Rajehi hatā upahatā bhūmi etissāti rajohatabhūmi, rajokiṇṇabhūmīti attho. Paccayanti",
  "tika-vin02t:1790_1": "vassāvāsikalābhaṃ sandhāya vuttaṃ. Ekapasse ṭhatvāti pāḷiṃ vihāya bhikkhūnaṃ pacchato",
  "tika-vin02t:1790_2": "ṭhatvā. Senāsanaṃ na labhatīti seyyāpariyantabhāgitāya vassaggena gaṇhituṃ na labhati.",
  "tika-vin02t:1790_3": "Assāti bhaveyya. “Āgantukena ārocetabbaṃ, āgantukassa ārocetabba”nti avisesena vuttattā",
  "tika-vin02t:1790_4": "sace dve pārivāsikā gataṭṭhāne aññamaññaṃ passanti, ubhohipi aññamaññassa ārocetabbaṃ.",
  "tika-vin02t:1790_5": "Yathā bahi disvā ārocitassa bhikkhuno vihāraṃ āgate puna ārocanakiccaṃ natthi, evaṃ",
  "tika-vin02t:1790_6": "aññaṃ vihāraṃ gatenapi tattha pubbe ārocitassa puna ārocanakiccaṃ natthīti vadanti.",
  "tika-vin02t:1791": "81. Avisesenāti pārivāsikassa ukkhittakassa ca avisesena. Obaddhanti palibuddhaṃ.",
  "tika-vin02t:1792": "83. Sahavāsoti vuttappakāre channe pakatattena bhikkhunā saddhiṃ sayanameva adhippetaṃ, na sesairiyāpathakappanaṃ. Sesamettha suviññeyyameva.",
  "tika-vin02t:1793": "Pārivāsikakkhandhakavaṇṇanā niṭṭhitā.",
  "tika-vin02t:1794": "3. Samuccayakkhandhakaṃ",
  "tika-vin02t:1795": "Sukkavissaṭṭhikathāvaṇṇanā",
  "tika-vin02t:1796_0": "97. Samuccayakkhandhake vuttanayena vattaṃ samādātabbanti pārivāsikakkhandhakavaṇṇanāyaṃ",
  "tika-vin02t:1796_1": "vuttanayena dvīhi padehi ekena vā samādātabbaṃ. Vediyāmīti cittena sampaṭicchitvā",
  "tika-vin02t:1796_2": "sukhaṃ anubhavāmi, na tappaccayā ahaṃ dukkhitoti adhippāyo. Vuttanayeneva saṅghamajjhe",
  "tika-vin02t:1796_3": "nikkhipitabbanti pārivāsikakkhandhake vuttanayena “mānattaṃ nikkhipāmi, vattaṃ nikkhipāmī”ti",
  "tika-vin02t:1796_4": "imehi dvīhi ekena vā nikkhipitabbaṃ. Tassa ārocetvā nikkhipitabbanti anārocanena",
  "tika-vin02t:1796_5": "vattabhedadukkaṭaparimocanatthaṃ vuttaṃ. Dve leḍḍupāte atikkamitvāti bhikkhūnaṃ sajjhāyanasaddasavanūpacāravijahanatthaṃ",
  "tika-vin02t:1796_6": "vuttaṃ, mahāmaggato okkammāti maggappaṭipannabhikkhūnaṃ upacāravijahanatthaṃ, gumbena",
  "tika-vin02t:1796_7": "vā vatiyā vā paṭicchannaṭṭhāneti dassanūpacāravijahanatthaṃ. Anikkhittavattena antoupacāragatānaṃ",
  "tika-vin02t:1796_8": "sabbesampi ārocetabbattā “ayaṃ nikkhittavattassa parihāro”ti vuttaṃ. Tattha nikkhittavattassāti",
  "tika-vin02t:1796_9": "vattaṃ nikkhipitvā parivasantassāti attho. Ayaṃ panettha therassa adhippāyo – vattaṃ",
  "tika-vin02t:1796_10": "nikkhipitvā parivasantassa upacāragatānaṃ sabbesaṃ ārocanakiccaṃ natthi, diṭṭharūpānaṃ",
  "tika-vin02t:1796_11": "sutasaddānaṃ ārocetabbaṃ, adiṭṭhaasutānampi antodvādasahatthagatānaṃ ārocetabbaṃ.",
  "tika-vin02t:1796_12": "Idaṃ vattaṃ nikkhipitvā parivasantassa lakkhaṇanti.",
  "tika-vin02t:1797": "Parivāsakathāvaṇṇanā",
  "tika-vin02t:1798_0": "102. “Satiyeva antarāye antarāyikasaññī chādeti, acchannā hoti. Antarāyikassa pana",
  "tika-vin02t:1798_1": "anantarāyikasaññāya chādayato acchannāvā”tipi pāṭho. Averīti hitakāmo. Uddhaste aruṇeti",
  "tika-vin02t:1798_2": "uṭṭhite aruṇe. Suddhassa santiketi sabhāgasaṅghādisesaṃ anāpannassa santike. Vatthunti",
  "tika-vin02t:1798_3": "asucimocanādivītikkamaṃ.",
  "tika-vin02t:1799_0": "Sukkavissaṭṭhīti vatthu ceva gottañcāti sukkavissaṭṭhīti idaṃ asucimocanalakkhaṇassa",
  "tika-vin02t:1799_1": "vītikkamassa pakāsanato vatthu ceva hoti, sajātiyasādhāraṇavijātiyavinivattasabhāvāya",
  "tika-vin02t:1799_2": "sukkavissaṭṭhiyā eva pakāsanato gottañca hotīti attho. Gaṃ tāyatīti hi gottaṃ. Saṅghādisesoti",
  "tika-vin02t:1799_3": "nāmañceva āpatti cāti saṅghādisesoti tena tena vītikkamena āpannassa āpattinikāyassa",
  "tika-vin02t:1799_4": "nāmappakāsanato nāmañceva hoti āpattisabhāgattā āpatti ca.",
  "tika-vin02t:1800": "Tadanurūpaṃ kammavācaṃ katvā mānattaṃ dātabbanti –",
  "tika-vin02t:1801_0": "“Suṇātu me, bhante, saṅgho, ayaṃ itthannāmo bhikkhu ekaṃ āpattiṃ āpajji sañcetanikaṃ",
  "tika-vin02t:1801_1": "sukkavissaṭṭhiṃ ekāhapaṭicchannaṃ, so saṅghaṃ ekissā āpattiyā sañcetanikāya sukkavissaṭṭhiyā",
  "tika-vin02t:1801_2": "ekāhapaṭicchannāya ekāhaparivāsaṃ yāci. Saṅgho itthannāmassa bhikkhuno ekissā āpattiyā",
  "tika-vin02t:1801_3": "sañcetanikāya sukkavissaṭṭhiyā ekāhapaṭicchannāya ekāhaparivāsaṃ adāsi. So parivutthaparivāso.",
  "tika-vin02t:1801_4": "Ayaṃ itthannāmo bhikkhu ekaṃ āpattiṃ āpajji sañcetanikaṃ sukkavissaṭṭhiṃ appaṭicchannaṃ,",
  "tika-vin02t:1801_5": "so saṅghaṃ tāsaṃ āpattīnaṃ sañcetanikānaṃ sukkavissaṭṭhīnaṃ paṭicchannāya ca appaṭicchannāya",
  "tika-vin02t:1801_6": "ca chārattaṃ mānattaṃ yācati. Yadi saṅghassa pattakallaṃ, saṅgho itthannāmassa bhikkhuno",
  "tika-vin02t:1801_7": "dvinnaṃ āpattīnaṃ sañcetanikānaṃ sukkavissaṭṭhīnaṃ paṭicchannāya ca appaṭicchannāya",
  "tika-vin02t:1801_8": "ca chārattaṃ mānattaṃ dadeyya, esā ñatti.",
  "tika-vin02t:1802_0": "Suṇātu me, bhante…pe… so parivutthaparivāso. Ayaṃ itthannāmo bhikkhu ekaṃ āpattiṃ",
  "tika-vin02t:1802_1": "āpajji sañcetanikaṃ sukkavissaṭṭhiṃ appaṭicchannaṃ, so saṅghaṃ tāsaṃ…pe… yācati.",
  "tika-vin02t:1802_2": "Saṅgho itthannāmassa bhikkhuno dvinnaṃ āpattīnaṃ sañcetanikānaṃ sukkavissaṭṭhīnaṃ",
  "tika-vin02t:1802_3": "paṭicchannāya ca appaṭicchannāya ca chārattaṃ mānattaṃ deti. Yassāyasmato khamati",
  "tika-vin02t:1802_4": "itthannāmassa bhikkhuno dvinnaṃ āpattīnaṃ sañcetanikānaṃ sukkavissaṭṭhīnaṃ paṭicchannāya",
  "tika-vin02t:1802_5": "ca appaṭicchannāya ca chārattaṃ mānattassa dānaṃ, so tuṇhassa. Yassa nakkhamati, so bhāseyya.",
  "tika-vin02t:1803": "Dutiyampi etamatthaṃ vadāmi…pe… tatiyampi etamatthaṃ vadāmi…pe…",
  "tika-vin02t:1804_0": "Dinnaṃ saṅghena itthannāmassa bhikkhuno dvinnaṃ āpattīnaṃ sañcetanikānaṃ sukkavissaṭṭhīnaṃ",
  "tika-vin02t:1804_1": "paṭicchannāya ca appaṭicchannāya ca chārattaṃ mānattaṃ, khamati saṅghassa, tasmā",
  "tika-vin02t:1804_2": "tuṇhī. Evametaṃ dhārayāmīti –",
  "tika-vin02t:1805": "Evaṃ kammavācaṃ katvā mānattaṃ dātabbaṃ. Ciṇṇamānattassa ca imināva nayena kammavācaṃ yojetvā abbhānaṃ kātabbaṃ.",
  "tika-vin02t:1806": "Aññasminti suddhantaparivāsavasena āpattivuṭṭhānato aññasmiṃ. Dasasataṃ āpattiyo rattisataṃ chādayitvāti yojetabbaṃ.",
  "tika-vin02t:1807": "Parivāsakathāvaṇṇanā niṭṭhitā.",
  "tika-vin02t:1808_0": "Attano sīmaṃ sodhetvā vihārasīmāyāti vihāre baddhasīmameva sandhāya vuttaṃ. Vihārūpacāratopi",
  "tika-vin02t:1808_1": "dve leḍḍupātā atikkamitabbāti bhikkhuvihāraṃ sandhāya vadati gāmūpacārātikkameneva",
  "tika-vin02t:1808_2": "bhikkhunīvihārūpacārātikkamassa siddhattā. Vihārassa cāti bhikkhuvihārassa. Gāmassāti",
  "tika-vin02t:1808_3": "na vuttanti gāmassa upacāraṃ muñcituṃ vaṭṭatīti na vuttaṃ, tasmā gāmūpacārepi vaṭṭatīti adhippāyo.",
  "tika-vin02t:1809_0": "Tattheva ṭhānaṃ paccāsīsantīti bhikkhūnaṃ ṭhānaṃ paccāsīsanti. Parivāsavattādīnanti",
  "tika-vin02t:1809_1": "parivāsanissayapaṭippassaddhiādīnaṃ. Yuttataraṃ dissatīti iminā anikkhittavattabhikkhunā",
  "tika-vin02t:1809_2": "viya bhikkhuniyāpi antoupacārasīmagatānaṃyeva ārocetabbaṃ, na gāme ṭhitānampi gantvā",
  "tika-vin02t:1809_3": "ārocetabbanti dīpeti. Tasmiṃ gāmeti yasmiṃ gāme bhikkhunupassayo hoti, tasmiṃ gāme.",
  "tika-vin02t:1809_4": "Bahi upacārasīmāya ṭhatvāti upacārasīmato bahi ṭhatvā. Sammannitvā dātabbāti ettha",
  "tika-vin02t:1809_5": "sammannitvā dinnāya sahavāsepi ratticchedo na hoti.",
  "tika-vin02t:1810": "Paṭicchannaparivāsakathāvaṇṇanā",
  "tika-vin02t:1811": "108. Visuṃ mānattaṃ caritabbanti mūlāyapaṭikassanaṃ akatvā visuṃ kammavācāya mānattaṃ gahetvā caritabbaṃ.",
  "tika-vin02t:1812": "Sukkavissaṭṭhikathāvaṇṇanā niṭṭhitā.",
  "tika-vin02t:1813": "Agghasamodhānaparivāsakathāvaṇṇanā",
  "tika-vin02t:1814_0": "134. Ekāpattimūlakanti “ekā āpatti ekāhappaṭicchannā, ekā āpatti dvīhappaṭicchannā”tiādinā",
  "tika-vin02t:1814_1": "vuttanayaṃ sandhāya vadati. Āpattivaḍḍhanakanti “ekā āpatti ekāhappaṭicchannā, dve",
  "tika-vin02t:1814_2": "āpattiyo dvīhappaṭicchannā”tiādinā vuttaṃ āpattivaḍḍhanakanayaṃ sandhāya.",
  "tika-vin02t:1815": "Dvebhikkhuvāraekādasakādikathāvaṇṇanā",
  "tika-vin02t:1816": "181. Thullaccayādīhi missakanti ekavatthumhi pubbabhāge āpannathullaccayadukkaṭehi missakaṃ. Makkhadhammo nāma chādetukāmatā.",
  "tika-vin02t:1817": "182. Sambahulā saṅghādisesā āpattiyo āpajjati parimāṇampītiādi jātivasenekavacanaṃ, bhāvanapuṃsakaniddeso vā. Sesamettha pāḷito aṭṭhakathāto ca suviññeyyameva.",
  "tika-vin02t:1818": "Samuccayakkhandhakavaṇṇanā niṭṭhitā.",
  "tika-vin02t:1819": "4. Samathakkhandhakaṃ",
  "tika-vin02t:1820": "Sammukhāvinayakathāvaṇṇanā",
  "tika-vin02t:1821": "187. Samathakkhandhake saññāpetīti ettha saṃ-saddūpapado ñā-saddo tosanavisiṭṭhe avabodhane vattatīti āha “paritosetvā jānāpetī”ti.",
  "tika-vin02t:1822": "Sativinayādikathāvaṇṇanā",
  "tika-vin02t:1823_0": "195-200. Desanāmattamevetanti “pañcimānī”ti etaṃ desanāmattaṃ. Sativepullappattassa",
  "tika-vin02t:1823_1": "khīṇāsavassa dātabbo vinayo sativinayo. Amūḷhassa dātabbo vinayo amūḷhavinayo. Paṭiññātena",
  "tika-vin02t:1823_2": "karaṇaṃ paṭiññātakaraṇaṃ.",
  "tika-vin02t:1824": "212. Tiṇavatthārakasadisattāti taṃsadisatāya tabbohāroti dasseti yathā “esa brahmadatto”ti.",
  "tika-vin02t:1825": "Adhikaraṇakathāvaṇṇanā",
  "tika-vin02t:1826_0": "216. Vivādādhikaraṇassa kiṃ mūlantiādīsu vivādamūlānīti vivādassa mūlāni. Kodhanoti",
  "tika-vin02t:1826_1": "kujjhanalakkhaṇena kodhena samannāgato. Upanāhīti veraappaṭinissaggalakkhaṇena upanāhena",
  "tika-vin02t:1826_2": "samannāgato. Agāravoti gāravavirahito. Appatissoti appatissayo anīcavutti. Ettha",
  "tika-vin02t:1826_3": "pana yo bhikkhu satthari dharamāne tīsu kālesu upaṭṭhānaṃ na yāti, satthari anupāhane",
  "tika-vin02t:1826_4": "caṅkamante saupāhano caṅkamati, nīce caṅkame caṅkamante ucce caṅkamati, heṭṭhā vasante",
  "tika-vin02t:1826_5": "upari vasati, satthu dassanaṭṭhāne ubho aṃse pārupati, chattaṃ dhāreti, upāhanaṃ",
  "tika-vin02t:1826_6": "dhāreti, nahāyati, uccāraṃ vā passāvaṃ vā karoti, parinibbute vā pana cetiyaṃ vandituṃ",
  "tika-vin02t:1826_7": "na gacchati, cetiyassa paññāyanaṭṭhāne satthudassanaṭṭhāne vuttaṃ sabbaṃ karoti,",
  "tika-vin02t:1826_8": "aññehi ca bhikkhūhi “kasmā evaṃ karosi, na idaṃ vaṭṭati, sammāsambuddhassa nāma lajjituṃ",
  "tika-vin02t:1826_9": "vaṭṭatī”ti vutte “tuṇhī hohi, buddho buddhoti vadasi, kiṃ buddho nāmā”ti bhaṇati,",
  "tika-vin02t:1826_10": "ayaṃ satthari agāravo nāma.",
  "tika-vin02t:1827_0": "Yo pana dhammasavane saṅghuṭṭhe sakkaccaṃ na gacchati, sakkaccaṃ dhammaṃ na suṇāti,",
  "tika-vin02t:1827_1": "niddāyati vā sallapanto vā nisīdati, sakkaccaṃ na gaṇhāti na vāceti, “kiṃ dhamme",
  "tika-vin02t:1827_2": "agāravaṃ karosī”ti vutte “tuṇhī hohi, dhammo dhammoti vadasi, kiṃ dhammo nāmā”ti",
  "tika-vin02t:1827_3": "vadati, ayaṃ dhamme agāravo nāma. Yo pana therena bhikkhunā anajjhiṭṭho dhammaṃ deseti",
  "tika-vin02t:1827_4": "uddisati pañhaṃ katheti, vuḍḍhe bhikkhū ghaṭṭento gacchati tiṭṭhati nisīdati, dussapallatthikaṃ",
  "tika-vin02t:1827_5": "vā hatthapallatthikaṃ vā karoti, saṅghamajjhe ubho aṃse pārupati, chattupāhanaṃ dhāreti,",
  "tika-vin02t:1827_6": "“bhikkhusaṅghassa lajjituṃ vaṭṭatī”ti vuttepi “tuṇhī hohi, saṅgho saṅghoti vadasi,",
  "tika-vin02t:1827_7": "kiṃ saṅgho, migasaṅgho ajasaṅgho”tiādīni vadati, ayaṃ saṅghe agāravo nāma. Ekabhikkhusmimpi",
  "tika-vin02t:1827_8": "hi agārave kate saṅghe katoyeva hoti. Tisso sikkhā pana apūrayamāno sikkhāya na paripūrakārī nāma.",
  "tika-vin02t:1828_0": "Ahitāya dukkhāya devamanussānanti ekasmiṃ vihāre dvinnaṃ bhikkhūnaṃ uppannavivādo",
  "tika-vin02t:1828_1": "kathaṃ devamanussānaṃ ahitāya dukkhāya saṃvattati? Kosambakakkhandhake viya hi dvīsu",
  "tika-vin02t:1828_2": "bhikkhūsu vivādaṃ āpannesu tasmiṃ vihāre tesaṃ antevāsikā vivadanti, tesaṃ ovādaṃ",
  "tika-vin02t:1828_3": "gaṇhanto bhikkhunisaṅgho vivadati, tato tesaṃ upaṭṭhākā vivadanti, atha manussānaṃ",
  "tika-vin02t:1828_4": "ārakkhadevatā dve koṭṭhāsā honti. Tattha dhammavādīnaṃ ārakkhadevatā dhammavādiniyo",
  "tika-vin02t:1828_5": "honti, adhammavādīnaṃ adhammavādiniyo. Tato ārakkhadevatānaṃ mittā bhummadevatā bhijjanti.",
  "tika-vin02t:1828_6": "Evaṃ paramparāya yāva brahmalokā ṭhapetvā ariyasāvake sabbe devamanussā dve koṭṭhāsā",
  "tika-vin02t:1828_7": "honti. Dhammavādīhi pana adhammavādinova bahutarā honti. Tato “yaṃ bahukehi gahitaṃ,",
  "tika-vin02t:1828_8": "taṃ taccha”nti dhammaṃ vissajjetvā bahutarā adhammaṃ gaṇhanti. Te adhammaṃ purakkhatvā",
  "tika-vin02t:1828_9": "viharantā apāyesu nibbattanti. Evaṃ ekasmiṃ vihāre dvinnaṃ bhikkhūnaṃ uppanno vivādo",
  "tika-vin02t:1828_10": "bahūnaṃ ahitāya dukkhāya hoti. Ajjhattaṃ vāti attani vā attano parisāya vā. Bahiddhā",
  "tika-vin02t:1828_11": "vāti parasmiṃ vā parassa parisāya vā. Āyatiṃ anavassavāyāti āyatiṃ anuppādāya.",
  "tika-vin02t:1829_0": "Makkhīti paresaṃ guṇamakkhanalakkhaṇena makkhena samannāgato. Paḷāsīti yugaggāhalakkhaṇena",
  "tika-vin02t:1829_1": "paḷāsena samannāgato. Issukīti parasakkārādīnaṃ issāyanalakkhaṇāya issāya samannāgato.",
  "tika-vin02t:1829_2": "Maccharīti āvāsamacchariyādīhi samannāgato. Saṭhoti kerāṭiko. Māyāvīti katapāpapaṭicchādako.",
  "tika-vin02t:1829_3": "Pāpicchoti asantasambhāvanicchako dussīlo. Micchādiṭṭhīti natthikavādī ahetukavādī",
  "tika-vin02t:1829_4": "akiriyavādī. Sandiṭṭhiparāmāsīti sayaṃ diṭṭhameva parāmasati gaṇhāti. Ādhānaggāhīti",
  "tika-vin02t:1829_5": "daḷhaggāhī. Duppaṭinissaggīti na sakkā hoti gahitaṃ nissajjāpetuṃ. Ettha ca kodhano",
  "tika-vin02t:1829_6": "hoti upanāhītiādinā puggalādhiṭṭhānanayena kodhūpanāhādayo akusaladhammā vivādamūlānīti",
  "tika-vin02t:1829_7": "dassitāni, tathā duṭṭhacittā vivadantītiādinā lobhadosamohā. Aduṭṭhacittā vivadantītiādinā",
  "tika-vin02t:1829_8": "ca alobhādayo vivādamūlānīti dassitāni.",
  "tika-vin02t:1830_0": "217. Dubbaṇṇoti paṃsupisācako viya jhāmakhāṇuvaṇṇo. Duddassikoti vijātamātuyāpi amanāpadassano.",
  "tika-vin02t:1830_1": "Okoṭimakoti lakuṇḍako. Kāṇoti ekakkhikāṇo vā ubhayakkhikāṇo vā. Kuṇīti ekahatthakuṇī",
  "tika-vin02t:1830_2": "vā ubhayahatthakuṇī vā. Khañjoti ekapādakhañjo vā ubhayapādakhañjo vā. Pakkhahatoti",
  "tika-vin02t:1830_3": "hatapakkho pīṭhasappī.",
  "tika-vin02t:1831_0": "220. Vivādādhikaraṇaṃ kusalaṃ akusalaṃ abyākatanti vivādādhikaraṇaṃ kiṃ kusalaṃ akusalaṃ",
  "tika-vin02t:1831_1": "udāhu abyākatanti pucchati. Vivādādhikaraṇaṃ siyā kusalantiādi vissajjanaṃ. Esa nayo",
  "tika-vin02t:1831_2": "sesesupi. Vivadanti etenāti vivādoti āha “yena vivadanti, so cittuppādo vivādo”ti.",
  "tika-vin02t:1831_3": "Kathaṃ pana so cittuppādo adhikaraṇaṃ nāmāti āha “samathehi ca adhikaraṇīyatāya adhikaraṇa”nti,",
  "tika-vin02t:1831_4": "samathehi sametabbatāya adhikaraṇanti attho. Vivādahetubhūtassa hi cittuppādassa",
  "tika-vin02t:1831_5": "vūpasamena tappabhavassa saddassapi vūpasamo hotīti cittuppādassa samathehi adhikaraṇīyatā",
  "tika-vin02t:1831_6": "pariyāyo sambhavati.",
  "tika-vin02t:1832_0": "222. Āpattādhikaraṇaṃ siyā akusalaṃ siyā abyākatanti ayaṃ vikappo paññattivajjaṃyeva",
  "tika-vin02t:1832_1": "sandhāya vutto, na lokavajjanti dassetuṃ “sandhāyabhāsitavasenā”tiādimāha. Kasmā",
  "tika-vin02t:1832_2": "panettha sandhāyabhāsitavasena attho veditabboti āha “yasmiṃ hī”tiādi. Pathavīkhaṇanādiketi",
  "tika-vin02t:1832_3": "ettha ādi-saddena bhūtagāmapātabyatādipaññattivajjaṃ sikkhāpadaṃ saṅgaṇhāti. Yo vinaye",
  "tika-vin02t:1832_4": "apakataññutāya vattasīsena sammuñjaniādinā pathavīkhaṇanādīni karoti, tadā tassuppannacittaṃ",
  "tika-vin02t:1832_5": "sandhāya vuttaṃ “kusalacittaṃ aṅgaṃ hotī”ti. Aṅgaṃ hotīti ca vattasīsena karontassapi",
  "tika-vin02t:1832_6": "“imaṃ pathaviṃ khaṇāmī”tiādinā vītikkamajānanavasena pavattattā taṃ kusalacittaṃ",
  "tika-vin02t:1832_7": "āpattādhikaraṇaṃ, kusalacittaṃ āpattiyā kāraṇaṃ hotīti attho. Na hi vītikkamaṃ ajānantassa",
  "tika-vin02t:1832_8": "pathavīkhaṇanādīsu āpatti sambhavati. Tasmiṃ satīti tasmiṃ kusalacitte āpattibhāvena",
  "tika-vin02t:1832_9": "gahite satīti adhippāyo. Tasmāti yasmā kusalacitte āpattibhāvena gahite sati “natthi",
  "tika-vin02t:1832_10": "āpattādhikaraṇaṃ kusala”nti na sakkā vattuṃ, tasmā. Nayidaṃ aṅgappahonakacittaṃ sandhāya",
  "tika-vin02t:1832_11": "vuttanti “āpattādhikaraṇaṃ siyā akusalaṃ siyā abyākataṃ, natthi āpattādhikaraṇaṃ",
  "tika-vin02t:1832_12": "kusala”nti idaṃ āpattisamuṭṭhāpakabhāvena aṅgappahonakaṃ āpattiyā kāraṇabhūtaṃ cittaṃ",
  "tika-vin02t:1832_13": "sandhāya na vuttaṃ. Kiṃ pana sandhāya vuttanti āha “idaṃ panā”tiādi. Bhikkhumhi kammaṭṭhānagatacittena",
  "tika-vin02t:1832_14": "nipanne niddāyante vā mātugāmo ce seyyaṃ kappeti, tasmiṃ khaṇe seyyākārena vattamānarūpameva",
  "tika-vin02t:1832_15": "āpatti, na kusalādivasappavattaṃ cittanti āha “asañcicca…pe… sahaseyyādivasena āpajjato",
  "tika-vin02t:1832_16": "abyākataṃ hotī”ti. Tasmiñhi khaṇe uṭṭhātabbe jāte anuṭṭhānato tadākārapavatto rūpakkhandhova āpatti.",
  "tika-vin02t:1833_0": "“Āpattiṃ āpajjanto kusalacitto vā āpajjati akusalābyākatacitto vā”ti vacanato kusalampi",
  "tika-vin02t:1833_1": "āpattādhikaraṇaṃ siyāti ce? Na. Yo hi āpattiṃ āpajjatīti vuccati, so tīsu cittesu",
  "tika-vin02t:1833_2": "aññataracittasamaṅgī hutvā āpajjati, na aññathāti dassanatthaṃ “kusalacitto vā”tiādi",
  "tika-vin02t:1833_3": "vuttaṃ. Ayañhettha attho – pathavīkhaṇanādīsu kusalacittakkhaṇe vītikkamādivasena",
  "tika-vin02t:1833_4": "pavattarūpasambhavato kusalacitto vā tathāpavattarūpasaṅkhātaṃ abyākatāpattiṃ āpajjati,",
  "tika-vin02t:1833_5": "tathā abyākatacitto vā abyākatarūpasaṅkhātaṃ abyākatāpattiṃ āpajjati. Pāṇātipātādiṃ",
  "tika-vin02t:1833_6": "akusalacitto vā akusalāpattiṃ āpajjati, rūpaṃ panettha abbohārikaṃ. Supinante ca",
  "tika-vin02t:1833_7": "pāṇātipātādiṃ karonto sahaseyyādivasena āpajjitabbāpattiṃ āpajjanto akusalacitto",
  "tika-vin02t:1833_8": "abyākatāpattiṃ āpajjatīti.",
  "tika-vin02t:1834_0": "Kusalacittaṃ āpajjeyyāti eḷakalomaṃ gahetvā kammaṭṭhānamanasikārena tiyojanaṃ atikkamantassa",
  "tika-vin02t:1834_1": "paññattiṃ ajānitvā padaso dhammaṃ vācentassa ca āpajjitabbāpattiyā kusalacittaṃ āpajjeyya.",
  "tika-vin02t:1834_2": "Na ca tattha vijjamānampi kusalacittaṃ āpattiyā aṅganti tasmiṃ vijjamānampi kusalacittaṃ",
  "tika-vin02t:1834_3": "āpattiyā aṅgaṃ na hoti, sayaṃ āpatti na hotīti attho. Calitappavattānanti calitānaṃ",
  "tika-vin02t:1834_4": "pavattānañca. Calito kāyo, pavattā vācā. Aññatarameva aṅganti kāyavācānaṃ aññatarameva",
  "tika-vin02t:1834_5": "āpattīti attho. Tañca rūpakkhandhapariyāpannattā abyākatanti iminā abyākatamāpattādhikaraṇaṃ, nāññanti dasseti.",
  "tika-vin02t:1835_0": "Yadi evaṃ “sāpattikassa, bhikkhave, nirayaṃ vā vadāmi tiracchānayoniṃ vā”ti vacanato",
  "tika-vin02t:1835_1": "abyākatassapi vipākadhammatā āpajjeyyāti? Nāpajjeyya. Asañcicca āpannā hi āpattiyo",
  "tika-vin02t:1835_2": "yāva so na jānāti, tāva anantarāyakarā, jānitvā chādento pana chādanappaccayā aññaṃ",
  "tika-vin02t:1835_3": "dukkaṭasaṅkhātaṃ akusalamāpattādhikaraṇamāpajjati, tañca akusalasabhāvattā saggamokkhānaṃ",
  "tika-vin02t:1835_4": "antarāyakaraṇanti sāpattikassa apāyagāmitā vuttā. Abyākataṃ pana āpattādhikaraṇaṃ",
  "tika-vin02t:1835_5": "avipākadhammamevāti niṭṭhamettha gantabbaṃ. Teneva porāṇagaṇṭhipadesupi “puthujjano",
  "tika-vin02t:1835_6": "kalyāṇaputhujjano sekkho arahāti cattāro puggale dassetvā tesu arahato āpattādhikaraṇaṃ",
  "tika-vin02t:1835_7": "abyākatameva, tathā sekkhānaṃ, tathā kalyāṇaputhujjanassa asañcicca vītikkamakāle",
  "tika-vin02t:1835_8": "abyākatameva. Itarassa akusalampi hoti abyākatampi. Yasmā cassa sañcicca vītikkamakāle",
  "tika-vin02t:1835_9": "akusalameva hoti, tasmā vuttaṃ ‘natthi āpattādhikaraṇaṃ kusala’nti. Sabbattha evaṃ",
  "tika-vin02t:1835_10": "abyākatanti vipākābhāvamattaṃ sandhāya vutta”nti likhitaṃ. Yañca āpattādhikaraṇaṃ",
  "tika-vin02t:1835_11": "akusalaṃ, tampi desitaṃ vuṭṭhitaṃ vā anantarāyakaraṃ. Yathā hi ariyūpavādakammaṃ",
  "tika-vin02t:1835_12": "akusalampi samānaṃ accayaṃ desetvā khamāpanena payogasampattipaṭibāhitattā avipākadhammataṃ",
  "tika-vin02t:1835_13": "āpannaṃ ahosikammaṃ hoti, evamidampi desitaṃ vuṭṭhitaṃ vā payogasampattipaṭibāhitattā",
  "tika-vin02t:1835_14": "avipākadhammatāya ahosikammabhāvena anantarāyakaraṃ jātaṃ. Teneva “sāpattikassa,",
  "tika-vin02t:1835_15": "bhikkhave, nirayaṃ vā vadāmi tiracchānayoniṃ vā”ti sāpattikasseva apāyagāmitā vuttā.",
  "tika-vin02t:1836": "Adhikaraṇavūpasamanasamathakathāvaṇṇanā",
  "tika-vin02t:1837": "228. Vivādasaṅkhāte atthe paccatthikā atthapaccatthikā.",
  "tika-vin02t:1838": "229. Sammukhāvinayasminti sammukhāvinayabhāve.",
  "tika-vin02t:1839": "230. Antarenāti kāraṇena.",
  "tika-vin02t:1840": "231. Ubbāhikāya khīyanake pācitti na vuttā tattha chandadānassa natthitāya.",
  "tika-vin02t:1841": "236. Tassa kho tanti ettha kho tanti nipātamattaṃ.",
  "tika-vin02t:1842": "238. “Kā ca tattha tassapāpiyasikāyā”ti potthakesu likhanti. “Kā ca tassapāpiyasikā”ti evaṃ panettha pāṭho veditabbo.",
  "tika-vin02t:1843_0": "242. Kiccādhikaraṇaṃ ekena samathena sammatīti ettha “kiccameva kiccādhikaraṇa”nti",
  "tika-vin02t:1843_1": "vacanato apalokanakammādīnametaṃ adhivacanaṃ. Taṃ vivādādhikaraṇādīni viya samathehi",
  "tika-vin02t:1843_2": "sametabbaṃ na hoti, kintu sammukhāvinayena sampajjati, tasmā sammatīti ettha sampajjatīti",
  "tika-vin02t:1843_3": "attho gahetabbo. Sesamettha suviññeyyameva.",
  "tika-vin02t:1844": "Samathakkhandhakavaṇṇanā niṭṭhitā.",
  "tika-vin02t:1845": "5. Khuddakavatthukkhandhakaṃ",
  "tika-vin02t:1846": "Khuddakavatthukathāvaṇṇanā",
  "tika-vin02t:1847": "243. Khuddakavatthukkhandhake aṭṭhapadākārenāti aṭṭhapadaphalakākārena, jūtaphalakasadisanti vuttaṃ hoti. Mallakamūlasaṇṭhānenāti kheḷamallakamūlasaṇṭhānena.",
  "tika-vin02t:1848": "245. Muttolambakādīnanti ādi-saddena kuṇḍalādiṃ saṅgaṇhāti. Palambakasuttanti yaññopacitākārena olambakasuttaṃ.",
  "tika-vin02t:1849": "246. Cikkalenāti silesena.",
  "tika-vin02t:1850": "248. Sādhugītanti aniccatādipaṭisaṃyuttagītaṃ.",
  "tika-vin02t:1851_0": "249. Caturassena vattenāti paripuṇṇena uccāraṇavattena. Taraṅgavattādīnaṃ uccāraṇavidhānāni",
  "tika-vin02t:1851_1": "naṭṭhappayogāni. Bāhiralominti bhāvanapuṃsakaniddeso, yathā tassa uṇṇapāvārassa bahiddhā",
  "tika-vin02t:1851_2": "lomāni dissanti, tathā dhārentassa dukkaṭanti vuttaṃ hoti.",
  "tika-vin02t:1852_0": "251. Imāni cattāri ahirājakulānīti idaṃ daṭṭhavise sandhāya vuttaṃ. Ye hi keci daṭṭhavisā,",
  "tika-vin02t:1852_1": "sabbe te imesaṃ catunnaṃ ahirājakulānaṃ abbhantaragatāva honti. Attaguttiyāti attano",
  "tika-vin02t:1852_2": "guttatthāya. Attarakkhāyāti attano rakkhaṇatthāya. Attaparittaṃkātunti attano parittāṇatthāya",
  "tika-vin02t:1852_3": "attaparittaṃ nāma kātuṃ anujānāmīti attho.",
  "tika-vin02t:1853_0": "Idāni yathā taṃ parittaṃ kātabbaṃ, taṃ dassetuṃ “evañca pana bhikkhave”tiādimāha.",
  "tika-vin02t:1853_1": "Tattha virūpakkhehīti virūpakkhanāgakulehi. Sesesupi eseva nayo. Sahayoge cetaṃ karaṇavacanaṃ,",
  "tika-vin02t:1853_2": "etehi saha mayhaṃ mittabhāvoti vuttaṃ hoti apādakehīti apādakasattehi. Sesesupi eseva",
  "tika-vin02t:1853_3": "nayo. Sabbe sattāti ito pubbe ettakena ṭhānena odissakamettaṃ kathetvā idāni anodissakamettaṃ",
  "tika-vin02t:1853_4": "kathetuṃ idamāraddhaṃ. Tattha sattā pāṇā bhūtāti sabbānetāni puggalavevacanāneva.",
  "tika-vin02t:1853_5": "Bhadrāni passantūti bhadrāni ārammaṇāni passantu. Mā kañci pāpamāgamāti kañci sattaṃ",
  "tika-vin02t:1853_6": "pāpakaṃ lāmakaṃ mā āgacchatu.",
  "tika-vin02t:1854_0": "Appamāṇo buddhoti ettha buddhoti buddhaguṇā veditabbā, te hi appamāṇā nāma. Sesadvayesupi",
  "tika-vin02t:1854_1": "eseva nayo, pamāṇavantānīti guṇappamāṇena yuttāni. Uṇṇanābhīti lomasanābhiko makkaṭako.",
  "tika-vin02t:1854_2": "Sarabūti gharagoḷikā. Katā me rakkhā kataṃ me parittanti mayā ettakassa janassa rakkhā",
  "tika-vin02t:1854_3": "ca parittāṇañca kataṃ. Paṭikkamantu bhūtānīti sabbepi me kataparittāṇā sattā apagacchantu,",
  "tika-vin02t:1854_4": "mā maṃ viheṭhayiṃsūti attho. Sohanti yassa mama etehi sabbehipi mettaṃ, so ahaṃ bhagavato",
  "tika-vin02t:1854_5": "namo karomi, vipassīādīnañca sattannaṃ sammāsambuddhānaṃ namo karomīti sambandho.",
  "tika-vin02t:1855": "Aññamhi chetabbamhīti rāgānusayaṃ sandhāya vadati. Tādisaṃ vā dukkhanti muṭṭhiādīhi dukkhaṃ uppādentassa.",
  "tika-vin02t:1856_0": "252. Jālāni parikkhipāpetvāti parissayamocanatthañceva pamādena gaḷitānaṃ ābharaṇādīnaṃ",
  "tika-vin02t:1856_1": "rakkhaṇatthañca jālāni karaṇḍakākārena parikkhipāpetvā. Candanagaṇṭhi āgantvā jāle",
  "tika-vin02t:1856_2": "laggāti eko kira rattacandanarukkho gaṅgāya uparitīre jāto gaṅgodakena dhotamūlo",
  "tika-vin02t:1856_3": "patitvā tattha tattha pāsāṇesu sambhijjamāno vippakiri. Tato ekā ghaṭappamāṇā ghaṭikā",
  "tika-vin02t:1856_4": "pāsāṇesu ghaṃsiyamānā udakaūmīhi pothiyamānā maṭṭhā hutvā anupubbena vuyhamānā sevālapariyonaddhā",
  "tika-vin02t:1856_5": "āgantvā tasmiṃ jāle laggi. Taṃ sandhāyetaṃ vuttaṃ. Lekhanti likhitagahitaṃ cuṇṇaṃ.",
  "tika-vin02t:1856_6": "Uḍḍitvāti veḷuparamparāya uddhaṃ pāpetvā, uṭṭhāpetvāti vuttaṃ hoti. Oharatūti iddhiyā otāretvā gaṇhatu.",
  "tika-vin02t:1857_0": "Pūraṇakassapādayo cha satthāro. Tattha pūraṇoti tassa satthupaṭiññassa nāmaṃ. Kassapoti",
  "tika-vin02t:1857_1": "gottaṃ. So kira aññatarassa kulassa ekūnadāsasataṃ pūrayamāno jāto. Tenassa “pūraṇo”ti",
  "tika-vin02t:1857_2": "nāmaṃ akaṃsu. Maṅgaladāsattā cassa kataṃ “dukkaṭa”nti vattā natthi, akataṃ vā “na",
  "tika-vin02t:1857_3": "kata”nti. So “kimahaṃ ettha vasāmī”ti palāyi. Athassa corā vatthāni acchindiṃsu.",
  "tika-vin02t:1857_4": "So paṇṇena vā tiṇena vā paṭicchādetumpi ajānanto jātarūpeneva ekaṃ gāmaṃ pāvisi.",
  "tika-vin02t:1857_5": "Manussā taṃ disvā “ayaṃ samaṇo arahā appiccho, natthi iminā sadiso”ti pūvabhattādīni",
  "tika-vin02t:1857_6": "gahetvā upasaṅkamanti. So “mayhaṃ sāṭakaṃ anivatthabhāvena idaṃ uppanna”nti tato",
  "tika-vin02t:1857_7": "paṭṭhāya sāṭakaṃ labhitvāpi na nivāsesi, tadeva pabbajjaṃ aggahesi. Tassa santike",
  "tika-vin02t:1857_8": "aññepi aññepīti pañcasatā manussā pabbajiṃsu. Evamayaṃ gaṇācariyo hutvā “satthā”ti loke pākaṭo ahosi.",
  "tika-vin02t:1858_0": "Makkhalīti tassa nāmaṃ. Gosālāya jātattā gosāloti dutiyanāmaṃ. Taṃ kira sakaddamāya",
  "tika-vin02t:1858_1": "bhūmiyā telaghaṭaṃ gahetvā gacchantaṃ “tāta mā khalī”ti sāmiko āha. So pamādena khalitvā",
  "tika-vin02t:1858_2": "patitvā sāmikassa bhayena palāyituṃ āraddho. Sāmiko upadhāvitvā sāṭakakaṇṇe aggahesi,",
  "tika-vin02t:1858_3": "so sāṭakaṃ chaḍḍetvā acelako hutvā palāyi. Sesaṃ pūraṇasadisameva.",
  "tika-vin02t:1859_0": "Ajitoti tassa nāmaṃ. Kesakambalaṃ dhāretīti kesakambalo. Iti nāmadvayaṃ saṃsanditvā",
  "tika-vin02t:1859_1": "“ajito kesakambalo”ti vuccati. Tattha kesakambalo nāma manussānaṃ kesehi katakambalo.",
  "tika-vin02t:1859_2": "Tato paṭikiṭṭhataraṃ vatthaṃ nāma natthi. Yathāha “seyyathāpi, bhikkhave, yāni kānici",
  "tika-vin02t:1859_3": "tantāvutānaṃ vatthānaṃ, kesakambalo tesaṃ paṭikiṭṭho akkhāyati. Kesakambalo, bhikkhave,",
  "tika-vin02t:1859_4": "sīte sīto uṇhe uṇho dubbaṇṇo duggandho dukkhasamphasso”ti.",
  "tika-vin02t:1860_0": "Pakudhoti tassa nāmaṃ. Kaccāyanoti gottaṃ. Iti nāmagottaṃ saṃsanditvā “pakudho kaccāyano”ti",
  "tika-vin02t:1860_1": "vuccati. Sītūdakapaṭikkhittako esa, vaccaṃ katvāpi udakakiccaṃ na karoti, uṇhodakaṃ",
  "tika-vin02t:1860_2": "vā kañjiyaṃ vā labhitvā karoti, nadiṃ vā maggodakaṃ vā atikkamma “sīlaṃ me bhinna”nti",
  "tika-vin02t:1860_3": "vālikathūpaṃ katvā sīlaṃ adhiṭṭhāya gacchati. Evarūpanissirikaladdhiko esa.",
  "tika-vin02t:1861_0": "Sañcayoti tassa nāmaṃ. Belaṭṭhassa putto belaṭṭhaputto. “Amhākaṃ gaṇṭhanakileso palibundhanakileso",
  "tika-vin02t:1861_1": "natthi, kilesagaṇṭhirahitā maya”nti evaṃvāditāya laddhanāmavasena nigaṇṭho. Nāṭassa puttoti nāṭaputto.",
  "tika-vin02t:1862_0": "Piṇḍolabhāradvājoti piṇḍaṃ ulamāno pariyesamāno pabbajitoti piṇḍolo. So kira parijiṇṇabhogo",
  "tika-vin02t:1862_1": "brāhmaṇo hutvā mahantaṃ bhikkhusaṅghassa lābhasakkāraṃ disvā piṇḍatthāya nikkhamitvā",
  "tika-vin02t:1862_2": "pabbajito. So mahantaṃ kapallapattaṃ “patta”nti gahetvā carati, kapallapūraṃ yāguṃ",
  "tika-vin02t:1862_3": "pivati, bhattaṃ bhuñjati, pūvakhajjakañca khādati. Athassa mahagghasabhāvaṃ satthu",
  "tika-vin02t:1862_4": "ārocayiṃsu. Satthā tassa pattatthavikaṃ nānujāni. Thero heṭṭhāmañce pattaṃ nikujjitvā",
  "tika-vin02t:1862_5": "ṭhapeti. So ṭhapentopi ghaṃsentova paṇāmetvā ṭhapeti, gaṇhantopi ghaṃsentova ākaḍḍhitvā",
  "tika-vin02t:1862_6": "gaṇhāti. Taṃ gacchante gacchante kāle ghaṃsanena parikkhīṇaṃ nāḷikodanamattasseva",
  "tika-vin02t:1862_7": "gaṇhanakaṃ jātaṃ. Tato satthu ārocesuṃ. Athassa satthā pattatthavikaṃ anujāni. Thero",
  "tika-vin02t:1862_8": "aparena samayena indriyabhāvanaṃ bhāvento aggaphale arahatte patiṭṭhāsi. Iti so pubbe",
  "tika-vin02t:1862_9": "savisesaṃ piṇḍatthāya ulatīti piṇḍolo. Gottena pana bhāradvājoti ubhayaṃ ekato katvā",
  "tika-vin02t:1862_10": "“piṇḍolabhāradvājo”ti vuccati.",
  "tika-vin02t:1863_0": "“Atha kho āyasmā piṇḍolabhāradvājo…pe… etadavocā”ti kasmā evamāhaṃsu? So kira seṭṭhi",
  "tika-vin02t:1863_1": "neva sammādiṭṭhi, na micchādiṭṭhi, majjhattadhātuko. So cintesi “mayhaṃ gehe candanaṃ",
  "tika-vin02t:1863_2": "bahu, kiṃ nu kho iminā karissāmī”ti. Athassa etadahosi “imasmiṃ loke ‘mayaṃ arahanto,",
  "tika-vin02t:1863_3": "mayaṃ arahanto’ti vattāro bahū, ahaṃ ekaṃ arahantampi na jānāmi, gehe bhamaṃ yojetvā",
  "tika-vin02t:1863_4": "pattaṃ likhāpetvā sikkāya ṭhapetvā veḷuparamparāya saṭṭhihatthamatte ākāse olambāpetvā",
  "tika-vin02t:1863_5": "‘sace arahā atthi, ākāsenāgantvā gaṇhātū’ti vakkhāmi. Yo taṃ gahessati, tassa saputtadāro",
  "tika-vin02t:1863_6": "saraṇaṃ gamissāmī”ti. So cintitaniyāmeneva pattaṃ likhāpetvā veḷuparamparāya ussāpetvā",
  "tika-vin02t:1863_7": "“yo imasmiṃ loke arahā, so ākāsena āgantvā imaṃ pattaṃ gaṇhātū”ti āha.",
  "tika-vin02t:1864_0": "Tadā cha satthāro “amhākaṃ esa anucchaviko, amhākameva naṃ dehī”ti vadiṃsu. So “ākāsenāgantvā",
  "tika-vin02t:1864_1": "gaṇhathā”ti āha. Chaṭṭhe divase nigaṇṭho nāṭaputto antevāsike pesesi “gacchatha seṭṭhiṃ",
  "tika-vin02t:1864_2": "evaṃ vadetha ‘amhākaṃ ācariyasseva anucchaviko, mā appamattakassa kāraṇā ākāsena",
  "tika-vin02t:1864_3": "āgamanaṃ kari, dehi kira te patta’nti”. Te gantvā seṭṭhiṃ tathā vadiṃsu. Seṭṭhi “ākāsenāgantvā",
  "tika-vin02t:1864_4": "gaṇhituṃ samatthova gaṇhātū”ti āha. Nāṭaputto sayaṃ gantukāmo hutvā antevāsikānaṃ",
  "tika-vin02t:1864_5": "saññaṃ adāsi “ahaṃ ekaṃ hatthañca pādañca ukkhipitvā uppatitukāmo viya bhavissāmi,",
  "tika-vin02t:1864_6": "tumhe maṃ ‘ācariya kiṃ karotha, dārumayapattassa kāraṇā paṭicchannaṃ arahattaguṇaṃ",
  "tika-vin02t:1864_7": "mahājanassa mā dassayitthā’ti vatvā maṃ hatthesu ca pādesu ca gahetvā ākaḍḍhantā",
  "tika-vin02t:1864_8": "bhūmiyaṃ pāteyyāthā”ti. So tattha gantvā seṭṭhiṃ āha “mahāseṭṭhi ayaṃ patto aññesaṃ",
  "tika-vin02t:1864_9": "nānucchaviko, mā te appamattakassa kāraṇā mama ākāse uppatanaṃ rucci, dehi me patta”nti.",
  "tika-vin02t:1864_10": "Bhante, ākāsena uppatitvāva gaṇhathāti. Tato nāṭaputto “tena hi apetha apethā”ti",
  "tika-vin02t:1864_11": "antevāsike apanetvā “ākāse uppatissāmī”ti ekaṃ hatthañca pādañca ukkhipi. Atha naṃ",
  "tika-vin02t:1864_12": "antevāsikā “ācariya, kiṃ nāmetaṃ karotha, chavassa dārumayapattassa kāraṇā paṭicchannaguṇena",
  "tika-vin02t:1864_13": "tumhehi mahājanassa dassitena ko attho”ti taṃ hatthapādesu gahetvā ākaḍḍhitvā bhūmiyaṃ",
  "tika-vin02t:1864_14": "pātesuṃ. So seṭṭhiṃ āha “mahāseṭṭhi, ime me uppatituṃ na denti, dehi me patta”nti.",
  "tika-vin02t:1864_15": "Uppatitvāva gaṇhatha bhanteti. Evaṃ titthiyā cha divasāni vāyamitvāpi pattaṃ na labhiṃsuyeva.",
  "tika-vin02t:1865_0": "Atha sattame divase āyasmato ca moggallānassa āyasmato ca piṇḍolabhāradvājassa “rājagahe",
  "tika-vin02t:1865_1": "piṇḍāya carissāmā”ti gantvā ekasmiṃ piṭṭhipāsāṇe ṭhatvā cīvaraṃ pārupanakāle dhuttakā",
  "tika-vin02t:1865_2": "kathaṃ samuṭṭhāpesuṃ “hambho pubbe cha satthāro ‘mayaṃ arahantāmhā’ti vicariṃsu,",
  "tika-vin02t:1865_3": "rājagahaseṭṭhino pana ajja sattamo divaso pattaṃ ussāpetvā ṭhapayato ‘sace arahā",
  "tika-vin02t:1865_4": "atthi, ākāsenāgantvā gaṇhātū’ti vadantassa, ekopi ‘ahaṃ arahā’ti ākāse uppatanto",
  "tika-vin02t:1865_5": "natthi, ajja no loke arahantānaṃ natthibhāvo ñāto”ti. Taṃ kathaṃ sutvā āyasmā mahāmoggallāno",
  "tika-vin02t:1865_6": "āyasmantaṃ piṇḍolabhāradvājaṃ āha “sutaṃ te, āvuso bhāradvāja, imesaṃ vacanaṃ, ime",
  "tika-vin02t:1865_7": "buddhasāsanaṃ pariggaṇhantā viya vadanti, tvañca mahiddhiko mahānubhāvo, gacchetaṃ",
  "tika-vin02t:1865_8": "pattaṃ ākāsena gantvā gaṇhāhī”ti. “Āvuso moggallāna, tvaṃ ‘iddhimantānaṃ aggo’ti",
  "tika-vin02t:1865_9": "pākaṭo, tvaṃ etaṃ gaṇha, tayi pana aggaṇhante ahaṃ gaṇhissāmī”ti āha. Atha āyasmā",
  "tika-vin02t:1865_10": "mahāmoggallāno “gaṇhāvuso”ti āha. Iti te lokassa arahantehi asuññabhāvadassanatthaṃ evamāhaṃsu.",
  "tika-vin02t:1866_0": "Tikkhattuṃ rājagahaṃ anupariyāyīti tikkhattuṃ rājagahaṃ anugantvā paribbhami. “Sattakkhattu”ntipi",
  "tika-vin02t:1866_1": "vadanti. Thero kira abhiññāpādakaṃ jhānaṃ samāpajjitvā uṭṭhāya tigāvutaṃ piṭṭhipāsāṇaṃ",
  "tika-vin02t:1866_2": "antantena paricchindanto tūlapicu viya ākāse uṭṭhāpetvā rājagahanagarassa upari sattakkhattuṃ",
  "tika-vin02t:1866_3": "anupariyāyi. So tigāvutappamāṇassa nagarassa apidhānaṃ viya paññāyi. Nagaravāsino",
  "tika-vin02t:1866_4": "“pāsāṇo no avattharitvā gaṇhātī”ti bhītā suppādīni matthake katvā tattha tattha nilīyiṃsu.",
  "tika-vin02t:1866_5": "Sattame vāre thero piṭṭhipāsāṇaṃ bhinditvā attānaṃ dasseti. Mahājano theraṃ disvā",
  "tika-vin02t:1866_6": "“bhante piṇḍolabhāradvāja, tava pāsāṇaṃ gāḷhaṃ katvā gaṇha, mā no sabbe nāsayī”ti",
  "tika-vin02t:1866_7": "āha. Thero pāsāṇaṃ pādantena khipitvā vissajjesi. So gantvā yathāṭhāneyeva patiṭṭhāsi.",
  "tika-vin02t:1866_8": "Thero seṭṭhissa gehamatthake aṭṭhāsi. Taṃ disvā seṭṭhi urena nipajjitvā “otara sāmī”ti",
  "tika-vin02t:1866_9": "vatvā ākāsato otiṇṇaṃ theraṃ nisīdāpetvā pattaṃ gahetvā catumadhurapuṇṇaṃ katvā therassa",
  "tika-vin02t:1866_10": "adāsi. Thero pattaṃ gahetvā vihārābhimukho pāyāsi. Athassa ye araññagatā pāṭihāriyaṃ",
  "tika-vin02t:1866_11": "nāddasaṃsu, te sannipatitvā “bhante, amhākampi pāṭihāriyaṃ dassehī”ti theraṃ anubandhiṃsu.",
  "tika-vin02t:1866_12": "So tesaṃ tesaṃ pāṭihāriyaṃ dassento vihāraṃ agamāsi. Satthā taṃ anubandhitvā unnādentassa",
  "tika-vin02t:1866_13": "mahājanassa saddaṃ sutvā “ānanda, kasseso saddo”ti pucchi. Tena vuttaṃ “assosi kho",
  "tika-vin02t:1866_14": "bhagavā…pe… kiṃ nu kho so, ānanda, uccāsaddo mahāsaddo”ti.",
  "tika-vin02t:1867_0": "Vikubbaniddhiyā pāṭihāriyaṃ paṭikkhittanti ettha vikubbaniddhi nāma “so pakativaṇṇaṃ",
  "tika-vin02t:1867_1": "vijahitvā kumārakavaṇṇaṃ vā dasseti nāgavaṇṇaṃ vā, vividhampi senābyūhaṃ dassetī”ti",
  "tika-vin02t:1867_2": "evamāgatā pakativaṇṇavijahanavikāravasena pavattā iddhi. Adhiṭṭhāniddhi pana “pakatiyā",
  "tika-vin02t:1867_3": "eko bahukaṃ āvajjati sataṃ vā sahassaṃ vā satasahassaṃ vā, āvajjitvā ñāṇena adhiṭṭhāti",
  "tika-vin02t:1867_4": "‘bahuko homī”’ti evaṃ vibhajitvā dassitā adhiṭṭhānavasena nipphannā iddhi.",
  "tika-vin02t:1868_0": "253-254. Na acchupiyantīti na suphassitāni honti. Rūpakākiṇṇānīti itthirūpādīhi ākiṇṇāni.",
  "tika-vin02t:1868_1": "Bhūmiādhāraketi valayādhārake. Dāruādhārakadaṇḍādhārakesūti ekadārunā kataādhārake",
  "tika-vin02t:1868_2": "bahūhi daṇḍakehi kataādhārake vāti attho, tīhi daṇḍehi kato pana na vaṭṭati. Bhūmiyaṃ",
  "tika-vin02t:1868_3": "pana nikkujjitvā ekameva ṭhapetabbanti ettha dve ṭhapentena upari ṭhapitapattaṃ ekena",
  "tika-vin02t:1868_4": "passena bhūmiyaṃ phusāpetvā ṭhapetuṃ vaṭṭatīti vadanti. Ālindakamiḍḍhikādīnanti pamukhamiḍḍhikānaṃ.",
  "tika-vin02t:1868_5": "Parivattitvā tattheva patiṭṭhātīti ettha “parivattitvā tatiyavāre tattheva miḍḍhiyā",
  "tika-vin02t:1868_6": "patiṭṭhātī”ti gaṇṭhipadesu vuttaṃ. Paribhaṇḍaṃ nāma gehassa bahi kuṭṭapādassa thirabhāvatthaṃ",
  "tika-vin02t:1868_7": "katā tanukamiḍḍhikā vuccati. Tanukamiḍḍhikāyāti khuddakamiḍḍhikāya. Miḍḍhantepi ādhārake",
  "tika-vin02t:1868_8": "ṭhapetuṃ vaṭṭati. “Anujānāmi, bhikkhave, ādhāraka”nti hi vacanato miḍḍhādīsu yattha",
  "tika-vin02t:1868_9": "katthaci ādhārakaṃ ṭhapetvā tattha pattaṃ ṭhapetuṃ vaṭṭati ādhārake ṭhapanokāsassa",
  "tika-vin02t:1868_10": "aniyamitattāti vadanti. “Pattamāḷo nāma vaṭṭetvā pattānaṃ agamanatthaṃ vaṭṭaṃ vā",
  "tika-vin02t:1868_11": "caturassaṃ vā iṭṭhakādīhi parikkhipitvā kato”ti gaṇṭhipadesu vuttaṃ.",
  "tika-vin02t:1869_0": "255. Ghaṭikanti upari yojitaṃ aggaḷaṃ. Tāvakālikaṃ paribhuñjituṃ vaṭṭatīti sakideva",
  "tika-vin02t:1869_1": "gahetvā tena āmisaṃ paribhuñjitvā chaḍḍetuṃ vaṭṭatīti adhippāyo. Ghaṭikaṭāheti bhājanakapāle.",
  "tika-vin02t:1869_2": "Abhuṃ meti ettha bhavatīti bhū, vaḍḍhi. Na bhūti abhū, avaḍḍhi. Bhayavasena pana",
  "tika-vin02t:1869_3": "sā itthī “abhu”nti āha, vināso mayhanti attho. Chavasīsassa pattanti chavasīsamayaṃ",
  "tika-vin02t:1869_4": "pattaṃ. Pakativikārasambandhe cetaṃ sāmivacanaṃ, abhedepi vā bhedūpacārenāyaṃ vohāro",
  "tika-vin02t:1869_5": "“silāputtakassa sarīra”ntiādīsu viya.",
  "tika-vin02t:1870_0": "Cabbetvāti khāditvā. Ekaṃ udakagaṇḍusaṃ gahetvāti vāmahattheneva pattaṃ ukkhipitvā",
  "tika-vin02t:1870_1": "mukhena gaṇḍusaṃ gahetvā. Ucchiṭṭhahatthenāti sāmisena hatthena. Ettāvatāti ekagaṇḍusagahaṇamattena.",
  "tika-vin02t:1870_2": "Luñcitvāti tato maṃsaṃ uddharitvā. Etesu sabbesu paṇṇattiṃ jānātu vā mā vā, āpattiyeva.",
  "tika-vin02t:1871_0": "256. Kiṇṇacuṇṇenāti surākiṇṇacuṇṇena. “Anuvātaṃ paribhaṇḍanti kilañjādīsu karontī”ti",
  "tika-vin02t:1871_1": "gaṇṭhipadesu vuttaṃ. Bidalakanti duguṇakaraṇasaṅkhātassa kiriyāvisesassa adhivacanaṃ.",
  "tika-vin02t:1871_2": "Kassa duguṇakaraṇaṃ? Yena kilañjādinā mahantaṃ kathinaṃ atthataṃ, tassa. Tañhi daṇḍakathinappamāṇena",
  "tika-vin02t:1871_3": "pariyante saṃharitvā duguṇaṃ kātabbaṃ. Paṭiggahanti aṅgulikañcukaṃ.",
  "tika-vin02t:1872": "257-259. Pāti nāma paṭiggahaṇasaṇṭhānena kato bhājanaviseso. Na sammatīti nappahoti.",
  "tika-vin02t:1873_0": "260-262. Nīcavatthukaṃ cinitunti bahikuṭṭassa samantato nīcavatthukaṃ katvā cinituṃ.",
  "tika-vin02t:1873_1": "Arahaṭaghaṭiyantaṃ nāma sakaṭacakkasaṇṭhānaṃ are are ghaṭikāni bandhitvā ekena dvīhi",
  "tika-vin02t:1873_2": "vā paribbhamiyamānaṃ yantaṃ.",
  "tika-vin02t:1874": "263. Āviddhapakkhapāsakanti kaṇṇikamaṇḍalassa samantā ṭhapitapakkhapāsakaṃ. Maṇḍaleti kaṇṇikamaṇḍale. Pakkhapāsake ṭhapetvāti samantā pakkhapāsakaphalakāni ṭhapetvā.",
  "tika-vin02t:1875_0": "264. “Namatakaṃ santhatasadisa”nti gaṇṭhipadesu vuttaṃ. Cammakhaṇḍaparihārena paribhuñjitabbanti",
  "tika-vin02t:1875_1": "anadhiṭṭhahitvā paribhuñjitabbaṃ. Ettheva paviṭṭhānīti maḷorikāya eva antogadhāni.",
  "tika-vin02t:1875_2": "Pubbe pattasaṅgopanatthaṃ ādhārako anuññāto, idāni bhuñjanatthaṃ.",
  "tika-vin02t:1876_0": "265. Nikkujjitabboti tena dinnassa deyyadhammassa appaṭiggahaṇatthaṃ pattanikkujjanakammavācāya",
  "tika-vin02t:1876_1": "nikkujjitabbo, na adhomukhaṭhapanena. Tenevāha “evañca pana, bhikkhave, nikkujjitabbo”tiādi.",
  "tika-vin02t:1876_2": "Alābhāyāti catunnaṃ paccayānaṃ alābhatthāya. Anatthāyāti upaddavāya avaḍḍhiyā.",
  "tika-vin02t:1877_0": "266. Pasādessāmāti āyācissāma. Etadavocāti “appatirūpaṃ mayā kataṃ, bhagavā pana",
  "tika-vin02t:1877_1": "mahantepi aguṇe acintetvā mayhaṃ accayaṃ paṭiggaṇhissatī”ti maññamāno etaṃ “accayo",
  "tika-vin02t:1877_2": "maṃ bhante”tiādivacanaṃ avoca. Tattha ñāyapaṭipattiṃ aticca eti pavattatīti accayo,",
  "tika-vin02t:1877_3": "aparādho. Maṃ accagamāti maṃ atikkamma abhibhavitvā pavatto. Purisena madditvā abhibhavitvā",
  "tika-vin02t:1877_4": "pavattitopi hi aparādho atthato purisaṃ aticca abhibhavitvā pavatto nāma hoti. Paṭiggaṇhātūti",
  "tika-vin02t:1877_5": "khamatu. Āyatiṃ saṃvarāyāti anāgate saṃvaraṇatthāya puna evarūpassa aparādhassa dosassa",
  "tika-vin02t:1877_6": "khalitassa akaraṇatthāya. Tagghāti ekaṃsena. Yathādhammaṃ paṭikarosīti yathā dhammo",
  "tika-vin02t:1877_7": "ṭhito, tatheva karosi, khamāpesīti vuttaṃ hoti. Taṃ te mayaṃ paṭiggaṇhāmāti taṃ tava",
  "tika-vin02t:1877_8": "aparādhaṃ mayaṃ khamāma. Vuḍḍhi hesā, āvuso vaḍḍha, ariyassa vinayeti esā, āvuso",
  "tika-vin02t:1877_9": "vaḍḍha, ariyassa vinaye buddhassa bhagavato sāsane vuḍḍhi nāma. Katamā? Accayaṃ accayato",
  "tika-vin02t:1877_10": "disvā yathādhammaṃ paṭikaritvā āyatiṃ saṃvarāpajjanā. Desanaṃ pana puggalādhiṭṭhānaṃ",
  "tika-vin02t:1877_11": "karonto “yo accayaṃ accayato disvā yathādhammaṃ paṭikaroti, āyatiṃ saṃvaraṃ āpajjatī”ti āha.",
  "tika-vin02t:1878_0": "268. Bodhirājakumāravatthumhi kokanadoti kokanadaṃ vuccati padumaṃ, so ca maṅgalapāsādo",
  "tika-vin02t:1878_1": "olokanapadumaṃ dassetvā kato, tasmā “kokanado”ti saṅkhaṃ labhi. Yāva pacchimasopānakaḷevarāti",
  "tika-vin02t:1878_2": "ettha pacchimasopānakaḷevaranti paṭhamasopānaphalakaṃ vuttaṃ tassa sabbapacchā dussena",
  "tika-vin02t:1878_3": "santhatattā. Uparimasopānaphalakato paṭṭhāya hi sopānaṃ santhataṃ. Addasā khoti olokanatthaṃyeva",
  "tika-vin02t:1878_4": "dvārakoṭṭhake ṭhito addasa.",
  "tika-vin02t:1879_0": "Bhagavā tuṇhī ahosīti “kissa nu kho atthāya rājakumārena ayaṃ mahāsakkāro kato”ti",
  "tika-vin02t:1879_1": "āvajjento puttapatthanāya katabhāvaṃ aññāsi. So hi rājaputto aputtako. Sutañcānena",
  "tika-vin02t:1879_2": "ahosi “buddhānaṃ kira adhikāraṃ katvā manasā icchitaṃ labhantī”ti. So “sacāhaṃ puttaṃ",
  "tika-vin02t:1879_3": "labhissāmi, sammāsambuddho imaṃ celapaṭikaṃ akkamissati. No ce labhissāmi, na akkamissatī”ti",
  "tika-vin02t:1879_4": "patthanaṃ katvā santharāpesi. Atha bhagavā “nibbattissati nu kho etassa putto”ti",
  "tika-vin02t:1879_5": "āvajjetvā “na nibbattissatī”ti addasa. Pubbe kira so ekasmiṃ dīpe vasamāno samānacchandena",
  "tika-vin02t:1879_6": "sakuṇapotake khādi. Sacassa mātugāmo puññavā bhaveyya, puttaṃ labheyya. Ubhohi pana",
  "tika-vin02t:1879_7": "samānacchandehi hutvā pāpakammaṃ kataṃ, tenassa putto na nibbattissatīti aññāsi.",
  "tika-vin02t:1879_8": "Dusse pana akkante “buddhānaṃ adhikāraṃ katvā patthitaṃ labhantīti loke anussavo,",
  "tika-vin02t:1879_9": "mayā ca mahāadhikāro kato, na ca puttaṃ labhāmi, tucchaṃ idaṃ vacana”nti micchāgahaṇaṃ",
  "tika-vin02t:1879_10": "gaṇheyya. Titthiyāpi “natthi samaṇānaṃ akattabbaṃ nāma, celapaṭikaṃ maddantā āhiṇḍantī”ti",
  "tika-vin02t:1879_11": "ujjhāyeyyuṃ. Etarahi ca akkamantesu bahū bhikkhū paracittaviduno, te bhabbataṃ jānitvā",
  "tika-vin02t:1879_12": "akkamissanti, abhabbataṃ jānitvā na akkamissanti. Anāgate pana upanissayo mando bhavissati,",
  "tika-vin02t:1879_13": "anāgataṃ na jānissanti, tesu akkamantesu sace patthitaṃ ijjhissati, iccetaṃ kusalaṃ.",
  "tika-vin02t:1879_14": "No ce ijjhissati, “pubbe bhikkhusaṅghassa adhikāraṃ katvā icchiticchitaṃ labhanti,",
  "tika-vin02t:1879_15": "idāni na labhanti, teyeva maññe bhikkhū paṭipattipūrakā ahesuṃ, ime pana paṭipattiṃ",
  "tika-vin02t:1879_16": "pūretuṃ na sakkontī”ti manussā vippaṭisārino bhavissantīti imehi tīhi kāraṇehi bhagavā",
  "tika-vin02t:1879_17": "akkamituṃ anicchanto tuṇhī ahosi. Pacchimaṃ janataṃ tathāgato anukampatīti idaṃ pana",
  "tika-vin02t:1879_18": "thero vuttesu kāraṇesu tatiyaṃ kāraṇaṃ sandhāyāha. Maṅgalaṃ icchantīti maṅgalikā.",
  "tika-vin02t:1880": "269. Bījaninti caturassabījaniṃ. Tālavaṇṭanti tālapattādīhi kataṃ maṇḍalikabījaniṃ.",
  "tika-vin02t:1881_0": "270-275. “Ekapaṇṇacchattaṃ nāma tālapatta”nti gaṇṭhipadesu vuttaṃ. Kammasatenāti",
  "tika-vin02t:1881_1": "ettha sata-saddo anekapariyāyo, anekena kammenāti attho, mahatā ussāhenāti vuttaṃ",
  "tika-vin02t:1881_2": "hoti. Rudhīti khuddakavaṇaṃ.",
  "tika-vin02t:1882_0": "278. “Akāyabandhanena sañcicca asañcicca vā gāmappavesane āpatti. Saritaṭṭhānato",
  "tika-vin02t:1882_1": "bandhitvā pavisitabbaṃ nivattitabbaṃ vā”ti gaṇṭhipadesu vuttaṃ. Murajavaṭṭisaṇṭhānaṃ",
  "tika-vin02t:1882_2": "veṭhetvā katanti bahū rajjuke ekato katvā nānāvaṇṇehi suttehi veṭhetvā murajavaṭṭisadisaṃ",
  "tika-vin02t:1882_3": "kataṃ. Teneva dutiyapārājikavaṇṇanāyaṃ vuttaṃ “bahū rajjuke ekato katvā ekena nirantaraṃ",
  "tika-vin02t:1882_4": "veṭhetvā kataṃ bahurajjukanti na vattabbaṃ, taṃ vaṭṭatī”ti. Tattha yaṃ vattabbaṃ,",
  "tika-vin02t:1882_5": "taṃ heṭṭhā vuttameva. Muddikakāyabandhanaṃ nāma caturassaṃ akatvā sajjitaṃ. Pāmaṅgadasā",
  "tika-vin02t:1882_6": "caturassā. Mudiṅgasaṇṭhānenāti varakasīsākārena. Pāsantoti dasāmūlaṃ.",
  "tika-vin02t:1883": "280-282. Muṇḍavaṭṭīti mallakammakarādayo. Pamāṇaṅgulenāti vaḍḍhakīaṅgulaṃ sandhāya vuttaṃ. Sesamettha pāḷito aṭṭhakathāto ca suviññeyyameva.",
  "tika-vin02t:1884": "Khuddakavatthukkhandhakavaṇṇanā niṭṭhitā.",
  "tika-vin02t:1885": "6. Senāsanakkhandhakaṃ",
  "tika-vin02t:1886": "Vihārānujānanakathāvaṇṇanā",
  "tika-vin02t:1887_0": "294. Senāsanakkhandhake senāsanaṃ apaññattaṃ hotīti vihārasenāsanaṃ sandhāya vuttaṃ.",
  "tika-vin02t:1887_1": "Catubbidhañhi senāsanaṃ vihārasenāsanaṃ mañcapīṭhasenāsanaṃ santhatasenāsanaṃ okāsasenāsananti.",
  "tika-vin02t:1887_2": "Tattha “mañcopi senāsanaṃ, pīṭhampi bhisipi bimbohanampi vihāropi aḍḍhayogopi pāsādopi",
  "tika-vin02t:1887_3": "hammiyampi guhāpi aṭṭopi māḷopi leṇampi veḷugumbopi rukkhamūlampi maṇḍapopi senāsanaṃ.",
  "tika-vin02t:1887_4": "Yattha vā pana bhikkhū paṭikkamanti, sabbametaṃ senāsana”nti vacanato vihāro aḍḍhayogo",
  "tika-vin02t:1887_5": "pāsādo hammiyaṃ guhāti idaṃ vihārasenāsanaṃ nāma. Mañco pīṭhaṃ bhisi bimbohananti",
  "tika-vin02t:1887_6": "idaṃ mañcapīṭhasenāsanaṃ nāma. Cimilikā cammakhaṇḍo tiṇasanthāro paṇṇasanthāroti",
  "tika-vin02t:1887_7": "idaṃ santhatasenāsanaṃ nāma. Yattha vā pana bhikkhū paṭikkamantīti idaṃ okāsasenāsanaṃ nāma.",
  "tika-vin02t:1888_0": "Rukkhamūletiādīsu rukkhamūlasenāsanaṃ nāma yaṃkiñci sandacchāyaṃ vivittaṃ rukkhamūlaṃ.",
  "tika-vin02t:1888_1": "Pabbato nāma selo. Tattha hi udakasoṇḍīsu udakakiccaṃ katvā sītāya rukkhacchāyāya",
  "tika-vin02t:1888_2": "nisinnā nānādisāsu khāyamānāsu sītena vātena bījiyamānā samaṇadhammaṃ karonti. Kandareti",
  "tika-vin02t:1888_3": "kaṃ vuccati udakaṃ, tena dārito udakena bhinno pabbatappadeso kandaraṃ. Yaṃ “nitamba”ntipi",
  "tika-vin02t:1888_4": "“nadīkuñja”ntipi vadanti. Tattha hi rajatapaṭṭasadisā vālikā hoti, matthake maṇivitānaṃ",
  "tika-vin02t:1888_5": "viya vanagahanaṃ, maṇikkhandhasadisaṃ udakaṃ sandati, evarūpaṃ kandaraṃ oruyha pānīyaṃ",
  "tika-vin02t:1888_6": "pivitvā gattāni sītaṃ katvā vālikaṃ ussāpetvā paṃsukūlacīvaraṃ paññapetvā tattha",
  "tika-vin02t:1888_7": "nisinnā te bhikkhū samaṇadhammaṃ karonti. Giriguhā nāma dvinnaṃ pabbatānaṃ antarā,",
  "tika-vin02t:1888_8": "ekasmiṃyeva vā umaṅgasadisaṃ mahāvivaraṃ.",
  "tika-vin02t:1889_0": "“Vanapatthanti dūrānametaṃ senāsanānaṃ adhivacana”ntiādivacanato yattha na kasanti",
  "tika-vin02t:1889_1": "na vapanti, tādisaṃ manussānaṃ upacāraṭṭhānaṃ atikkamitvā ṭhitaṃ araññakasenāsanaṃ",
  "tika-vin02t:1889_2": "“vanapattha”nti vuccati. Ajjhokāso nāma kenaci acchanno padeso. Ākaṅkhamānā panettha",
  "tika-vin02t:1889_3": "cīvarakuṭiṃ katvā vasanti. Palālapuñjeti palālarāsimhi. Mahāpalālapuñjato hi palālaṃ",
  "tika-vin02t:1889_4": "nikkaḍḍhitvā pabbhāraleṇasadise ālaye karonti, gacchagumbādīnampi upari palālaṃ parikkhipitvā",
  "tika-vin02t:1889_5": "heṭṭhā nisinnā samaṇadhammaṃ karonti, taṃ sandhāyetaṃ vuttaṃ. Pañca leṇānīti pañca",
  "tika-vin02t:1889_6": "līyanaṭṭhānāni. Nilīyanti ettha bhikkhūti leṇāni, vihārādīnametaṃ adhivacanaṃ. Supaṇṇavaṅkagehanti",
  "tika-vin02t:1889_7": "garuḷapakkhasaṇṭhānena katagehaṃ.",
  "tika-vin02t:1890_0": "295. Anumodanagāthāsu sītanti ajjhattadhātukkhobhavasena vā bahiddhautuvipariṇāmavasaena",
  "tika-vin02t:1890_1": "vā uppajjanakasītaṃ. Uṇhanti aggisantāpaṃ, tassa vanadāhādīsu vā sambhavo daṭṭhabbo.",
  "tika-vin02t:1890_2": "Paṭihantīti bādhati. Yathā tadubhayavasena kāyacittānaṃ bādhanaṃ na hoti, evaṃ karoti.",
  "tika-vin02t:1890_3": "Sītuṇhabbhāhate hi sarīre vikkhittacitto bhikkhu yoniso padahituṃ na sakkoti. Vāḷamigānīti",
  "tika-vin02t:1890_4": "sīhabyagghādivāḷamige. Guttasenāsanañhi pavisitvā dvāraṃ pidhāya nisinnassa te parissayā",
  "tika-vin02t:1890_5": "na honti. Sarīsapeti ye keci sarante gacchante dīghajātike. Makaseti nidassanamattametaṃ,",
  "tika-vin02t:1890_6": "ḍaṃsādīnampi eteneva saṅgaho daṭṭhabbo. Sisireti sisirakālavasena sattāhavaddhalikādivasena",
  "tika-vin02t:1890_7": "ca uppanne sisirasamphasse. Vuṭṭhiyoti yadā tadā uppannā vassavuṭṭhiyo.",
  "tika-vin02t:1891_0": "Vātātapo ghoroti rukkhagacchādīnaṃ ummūlabhañjanādivasena pavattiyā ghoro sarajaarajādibhedo",
  "tika-vin02t:1891_1": "vāto ceva gimhapariḷāhasamayesu uppattiyā ghoro sūriyātapo ca paṭihaññati paṭibāhīyati.",
  "tika-vin02t:1891_2": "Leṇatthanti nānārammaṇato cittaṃ nivattetvā paṭisallānārāmatthaṃ. Sukhatthanti vuttaparissayābhāvena",
  "tika-vin02t:1891_3": "phāsuvihāratthaṃ. Jhāyitunti aṭṭhatiṃsārammaṇesu yattha katthaci cittaṃ upanijjhāyituṃ.",
  "tika-vin02t:1891_4": "Vipassitunti aniccādito saṅkhāre sammasituṃ.",
  "tika-vin02t:1892_0": "Vihāreti patissaye. Kārayeti kārāpeyya. Rammeti manorame nivāsasukhe. Vāsayettha",
  "tika-vin02t:1892_1": "bahussuteti kāretvā pana ettha vihāresu bahussute sīlavante kalyāṇadhamme nivāseyya.",
  "tika-vin02t:1892_2": "Te nivāsento pana tesaṃ bahussutānaṃ yathā paccayehi kilamatho na hoti, evaṃ annañca",
  "tika-vin02t:1892_3": "pānañca vatthasenāsanāni ca dadeyya ujubhūtesu ajjhāsayasampannesu kammaphalānaṃ",
  "tika-vin02t:1892_4": "ratanattayaguṇānañca saddahanena vippasannena cetasā.",
  "tika-vin02t:1893_0": "Idāni gahaṭṭhapabbajitānaṃ aññamaññupakāritaṃ dassetuṃ “te tassā”ti gāthamāha. Tattha",
  "tika-vin02t:1893_1": "teti te bahussutā. Tassāti upāsakassa. Dhammaṃ desentīti sakalavaṭṭadukkhāpanūdanaṃ",
  "tika-vin02t:1893_2": "saddhammaṃ desenti. Yaṃ so dhammaṃ idhaññāyāti so puggalo yaṃ saddhammaṃ imasmiṃ",
  "tika-vin02t:1893_3": "sāsane sammā paṭipajjanena jānitvā aggamaggādhigamena anāsavo hutvā parinibbāyati.",
  "tika-vin02t:1894_0": "So ca sabbadado hotīti āvāsadānasmiṃ dinne sabbadānaṃ dinnameva hotīti katvā vuttaṃ.",
  "tika-vin02t:1894_1": "Tathā hi dve tayo gāme piṇḍāya caritvā kiñci aladdhā āgatassapi chāyūdakasampannaṃ",
  "tika-vin02t:1894_2": "ārāmaṃ pavisitvā nahāyitvā patissaye muhuttaṃ nipajjitvā uṭṭhāya nisinnassa kāye",
  "tika-vin02t:1894_3": "balaṃ āharitvā pakkhittaṃ viya hoti, bahi vicarantassa ca kāye vaṇṇadhātu vātātapehi",
  "tika-vin02t:1894_4": "kilamati, patissayaṃ pavisitvā dvāraṃ pidhāya muhuttaṃ nipannassa visabhāgasantati",
  "tika-vin02t:1894_5": "vūpasammati, sabhāgasantati patiṭṭhāti, vaṇṇadhātu āharitvā pakkhittā viya hoti,",
  "tika-vin02t:1894_6": "bahi vicarantassa ca pāde kaṇṭako vijjhati, khāṇu paharati, sarīsapādiparissayā ceva",
  "tika-vin02t:1894_7": "corabhayañca uppajjati, patissayaṃ pavisitvā dvāraṃ pidhāya nipannassa sabbe parissayā",
  "tika-vin02t:1894_8": "na honti, sajjhāyantassa dhammapītisukhaṃ, kammaṭṭhānaṃ manasikarontassa upasamasukhañca",
  "tika-vin02t:1894_9": "uppajjati bahiddhāvikkhepābhāvato, bahi vicarantassa ca sedā muccanti, akkhīni phandanti,",
  "tika-vin02t:1894_10": "senāsanaṃ pavisanakkhaṇe mañcapīṭhāni na paññāyanti, muhuttaṃ nisinnassa pana akkhipasādo",
  "tika-vin02t:1894_11": "āharitvā pakkhitto viya hoti, dvāravātapānamañcapīṭhādīni paññāyanti, etasmiñca āvāse",
  "tika-vin02t:1894_12": "vasantaṃ disvā manussā catūhi paccayehi sakkaccaṃ upaṭṭhahanti. Tena vuttaṃ “so ca",
  "tika-vin02t:1894_13": "sabbadado hoti, yo dadāti upassaya”nti.",
  "tika-vin02t:1895_0": "296. Āviñchanacchiddanti yattha aṅguliṃ pavesetvā dvāraṃ ākaḍḍhantā dvārabāhaṃ phusāpenti,",
  "tika-vin02t:1895_1": "tassetaṃ adhivacanaṃ. Āviñchanarajjunti kavāṭeyeva chiddaṃ katvā tattha pavesetvā",
  "tika-vin02t:1895_2": "yena rajjukena kaḍḍhantā dvāraṃ phusāpenti, taṃ āviñchanarajjukaṃ. Senāsanaparibhoge",
  "tika-vin02t:1895_3": "akappiyacammaṃ nāma natthīti dassanatthaṃ “sacepi dīpinaṅguṭṭhena katā hoti, vaṭṭatiyevā”ti",
  "tika-vin02t:1895_4": "vuttaṃ. Cetiye vedikāsadisanti vātapānabāhāsu cetiye vedikāya viya paṭṭikādīhi dassetvā",
  "tika-vin02t:1895_5": "kataṃ. Thambhakavātapānaṃ nāma tiriyaṃ dārūni adatvā ujukaṃ ṭhitehi eva veṇusalākādīhi kataṃ.",
  "tika-vin02t:1896": "Vihārānujānanakathāvaṇṇanā niṭṭhitā.",
  "tika-vin02t:1897": "Mañcapīṭhādianujānanakathāvaṇṇanā",
  "tika-vin02t:1898_0": "297. Poṭakitūlanti erakatiṇatūlaṃ. Poṭakigahaṇañcettha tiṇajātīnaṃ nidassanamattanti",
  "tika-vin02t:1898_1": "āha “yesaṃ kesañci tiṇajātikāna”nti. Pañcavidhaṃ uṇṇāditūlampi vaṭṭatīti etthāpi",
  "tika-vin02t:1898_2": "“bimbohane”ti ānetvā sambandhitabbaṃ. “Tūlapūritaṃ bhisiṃ apassayituṃ na vaṭṭatī”ti",
  "tika-vin02t:1898_3": "keci vadanti, vaṭṭatīti apare. Upadahantīti ṭhapenti. Sīsappamāṇanti yattha galavāṭakato",
  "tika-vin02t:1898_4": "paṭṭhāya sabbasīsaṃ upadahanti, taṃ sīsappamāṇaṃ. Tañca ukkaṭṭhaparicchedato tiriyaṃ",
  "tika-vin02t:1898_5": "muṭṭhiratanaṃ hotīti dassetuṃ “yassa vitthārato tīsu kaṇṇesū”tiādimāha. Majjhaṭṭhānaṃ",
  "tika-vin02t:1898_6": "muṭṭhiratanaṃ hotīti bimbohanassa majjhaṭṭhānaṃ tiriyato muṭṭhiratanappamāṇaṃ hoti.",
  "tika-vin02t:1898_7": "Masūraketi cammamayabhisiyaṃ. Phusitāni dātunti saññākaraṇatthaṃ bindūni dātuṃ.",
  "tika-vin02t:1899": "298. Na nibandhatīti anibandhanīyo, na allīyatīti attho. Paṭibāhetvāti maṭṭhaṃ katvā.",
  "tika-vin02t:1900": "Iṭṭhakācayādianujānanakathāvaṇṇanā",
  "tika-vin02t:1901_0": "300. Rukkhaṃ vijjhitvāti rukkhadāruṃ vijjhitvā. Khāṇuke ākoṭetvāti dve dve khāṇuke",
  "tika-vin02t:1901_1": "ākoṭetvā. Taṃ āharimaṃ bhittipādanti vuttanayena khāṇuke ākoṭetvā kataṃyeva sandhāya",
  "tika-vin02t:1901_2": "vuttaṃ. Bhūmiyaṃ patiṭṭhāpetunti mūlena bhūmiyaṃ patiṭṭhāpetvā bhittipādassa upatthambhanavasena",
  "tika-vin02t:1901_3": "ussāpetvā khāṇukehi bhittipādaṃ ussāpetvā ṭhapetunti adhippāyo. Ubhato kuṭṭaṃ nīharitvā",
  "tika-vin02t:1901_4": "katapadesassāti yathā antodvārasamīpe nisinnehi ujukaṃ bahi oloketuṃ na sakkā hoti,",
  "tika-vin02t:1901_5": "evaṃ ubhohi passehi kuṭṭaṃ nīharitvā abhimukhe bhittiṃ upaṭṭhapetvā katapadesassa.",
  "tika-vin02t:1901_6": "Samantā pariyāgāroti samantato āviddhapamukhaṃ. Ugghāṭanakiṭikanti daṇḍehi ukkhipitvā",
  "tika-vin02t:1901_7": "ṭhapanakapadarakiṭikaṃ.",
  "tika-vin02t:1902": "Anāthapiṇḍikavatthukathāvaṇṇanā",
  "tika-vin02t:1903_0": "304. Anāthapiṇḍikaseṭṭhivatthumhi kenacideva karaṇīyenāti vāṇijjakammaṃ adhippetaṃ.",
  "tika-vin02t:1903_1": "Anāthapiṇḍiko kira rājagahaseṭṭhi ca aññamaññaṃ bhaginipatikā honti. Yadā rājagahe",
  "tika-vin02t:1903_2": "uṭṭhānakabhaṇḍaṃ samagghaṃ hoti, tadā rājagahaseṭṭhi taṃ gahetvā sakaṭasatehi sāvatthiṃ",
  "tika-vin02t:1903_3": "gantvā yojanamatte ṭhito attano āgatabhāvaṃ jānāpeti. Anāthapiṇḍiko paccuggantvā",
  "tika-vin02t:1903_4": "tassa mahāsakkāraṃ katvā ekaṃ yānaṃ āropetvā sāvatthiṃ pavisati. So sace bhaṇḍaṃ",
  "tika-vin02t:1903_5": "lahukaṃ vikkīyati, vikkiṇāti. No ce, bhaginighare ṭhapetvā pakkamati. Anāthapiṇḍikopi",
  "tika-vin02t:1903_6": "tatheva karoti. Svāyaṃ tadāpi teneva karaṇīyena agamāsi. Taṃ sandhāyetaṃ vuttaṃ.",
  "tika-vin02t:1904_0": "Taṃ divasaṃ pana rājagahaseṭṭhi yojanamatte ṭhitena anāthapiṇḍikena āgatabhāvajānanatthaṃ",
  "tika-vin02t:1904_1": "pesitaṃ paṇṇaṃ na suṇi, dhammassavanatthāya vihāraṃ agamāsi. So dhammakathaṃ sutvā",
  "tika-vin02t:1904_2": "svātanāya buddhappamukhaṃ bhikkhusaṅghaṃ nimantetvā attano ghare uddhanakhaṇāpanadāruphālanādīni",
  "tika-vin02t:1904_3": "kāresi. Anāthapiṇḍikopi “idāni mayhaṃ paccuggamanaṃ karissati, idāni karissatī”ti",
  "tika-vin02t:1904_4": "gharadvārepi paccuggamanaṃ alabhitvā antogharaṃ paviṭṭho paṭisanthārampi na bahuṃ",
  "tika-vin02t:1904_5": "alattha. “Kiṃ mahāseṭṭhi kusalaṃ dārakarūpānaṃ, nasi magge kilanto”ti ettakova paṭisanthāro",
  "tika-vin02t:1904_6": "ahosi. Tena vuttaṃ “atha kho anāthapiṇḍikassa gahapatissa etadahosī”tiādi.",
  "tika-vin02t:1905_0": "Buddhoti tvaṃ gahapati vadesīti tassa kira mukhato buddhasaddaṃ sutvā anāthapiṇḍiko",
  "tika-vin02t:1905_1": "pañcavaṇṇaṃ pītiṃ paṭilabhati, sā tassa sīse uṭṭhahitvā yāva pādapiṭṭhiyā, pādapiṭṭhiyā",
  "tika-vin02t:1905_2": "uṭṭhāya yāva sīsā gacchati, ubhato uṭṭhāya majjhe osarati, majjhe uṭṭhāya ubhato",
  "tika-vin02t:1905_3": "gacchati. So pītiyā nirantaraṃ phuṭo “buddhoti tvaṃ gahapati vadesī”ti evaṃ tikkhattuṃ",
  "tika-vin02t:1905_4": "pucchi. Akālo kho, gahapati, imaṃ kālaṃ taṃ bhagavantaṃ dassanāya upasaṅkamitunti",
  "tika-vin02t:1905_5": "“buddhā nāma durāsadā āsīvisasadisā honti, satthā ca sivathikāya samīpe vasati, na",
  "tika-vin02t:1905_6": "sakkā tattha imāya velāya iminā gantu”nti maññamāno evamāha. Buddhagatāya satiyā",
  "tika-vin02t:1905_7": "nipajjīti aññaṃ kiñci acintetvā buddhagatāya eva satiyā nipajji. Taṃ divasaṃ kirassa",
  "tika-vin02t:1905_8": "bhaṇḍasakaṭesu vā upaṭṭhākesu vā cittampi nuppajji, sāyamāsampi na akāsi. Sattabhūmikaṃ",
  "tika-vin02t:1905_9": "pana pāsādaṃ āruyha supaññattālaṅkatavarasayane “buddho buddho”ti sajjhāyaṃ karontova",
  "tika-vin02t:1905_10": "nipajjitvā niddaṃ okkami. Tikkhattuṃ vuṭṭhāsi pabhātaṃ maññamānoti paṭhamayāme tāva",
  "tika-vin02t:1905_11": "vītivatte uṭṭhāya buddhaṃ anussari, athassa balavappasādo udapādi, pītiāloko ahosi,",
  "tika-vin02t:1905_12": "sabbatamaṃ vigacchi, dīpasahassujjalanaṃ viya canduṭṭhānasūriyuṭṭhānaṃ viya ca jātaṃ.",
  "tika-vin02t:1905_13": "So “pamādaṃ āpannomhi, vañcitomhi, sūriyo uggato”ti uṭṭhāya ākāsatale ṭhatvā candaṃ",
  "tika-vin02t:1905_14": "oloketvā “ekova yāmo gato, aññe dve atthī”ti puna pavisitvā nipajji, etenupāyena",
  "tika-vin02t:1905_15": "majjhimayāmāvasānepi pacchimayāmāvasānepi tikkhattuṃ uṭṭhāsi. Pacchimayāmāvasāne",
  "tika-vin02t:1905_16": "pana balavapaccūseyeva uṭṭhāya ākāsatalaṃ āgantvā mahādvārābhimukho ahosi, sattabhūmikadvāraṃ",
  "tika-vin02t:1905_17": "sayameva vivaṭaṃ ahosi, pāsādā oruyha antaravīthiṃ paṭipajji.",
  "tika-vin02t:1906_0": "305. Amanussāti adhigatavisesā devatā. Tathā hi tā seṭṭhissa bhāvinisampattiṃ paccakkhato",
  "tika-vin02t:1906_1": "sampassamānā “ayaṃ mahāseṭṭhi ‘buddhupaṭṭhānaṃ gamissāmī’ti nikkhanto paṭhamadassaneneva",
  "tika-vin02t:1906_2": "sotāpattiphale patiṭṭhāya tiṇṇaṃ ratanānaṃ aggupaṭṭhāko hutvā asadisaṃ saṅghārāmaṃ",
  "tika-vin02t:1906_3": "katvā cātuddisassa ariyasaṅghassa anāvaṭadvāro bhavissati, na yuttamassa dvāraṃ pidahitu”nti",
  "tika-vin02t:1906_4": "cintetvā dvāraṃ vivariṃsu. Antaradhāyīti rājagahaṃ kira ākiṇṇamanussaṃ, antonagare",
  "tika-vin02t:1906_5": "nava koṭiyo bahinagare navāti taṃ upanissāya aṭṭhārasa manussakoṭiyo vasanti. Avelāya",
  "tika-vin02t:1906_6": "matamanusse bahi nīharituṃ asakkontā aṭṭālake ṭhatvā bahidvāre khipanti. Mahāseṭṭhi",
  "tika-vin02t:1906_7": "nagarato bahi nikkhantamattova allasarīraṃ pādena akkami, aparampi piṭṭhipādena pahari,",
  "tika-vin02t:1906_8": "makkhikā uppatitvā pakiriṃsu, duggandho nāsāpuṭaṃ abhihani, buddhappasādo tanuttaṃ",
  "tika-vin02t:1906_9": "gato. Tenassa āloko antaradhāyi andhakāro pāturahosi pītivegassa tanubhāve taṃsamuṭṭhitarūpānaṃ",
  "tika-vin02t:1906_10": "paridubbalabhāvato. Saddamanussāvesīti “seṭṭhissa ussāhaṃ janessāmī”ti suvaṇṇakiṅkiṇikaṃ",
  "tika-vin02t:1906_11": "ghaṭṭento viya madhurassarena saddaṃ anussāvesi.",
  "tika-vin02t:1907_0": "Sataṃ kaññāsahassānīti purimapadānipi imināva sahassa-padena saddhiṃ sambandhitabbāni.",
  "tika-vin02t:1907_1": "Yatheva hi sataṃ kaññāsahassāni, evaṃ sataṃ sahassāni hatthī, sataṃ sahassāni assā,",
  "tika-vin02t:1907_2": "sataṃ sahassāni rathāti ayamettha attho, iti ekekaṃ satasahassaṃ dīpitaṃ hoti. Padavītihārassāti",
  "tika-vin02t:1907_3": "padaṃ vītiharati etthāti padavītihāro. So dutavilambitaṃ akatvā samagamane dvinnaṃ",
  "tika-vin02t:1907_4": "padānaṃ antare muṭṭhiratanamattaṃ. Kalaṃ nāgghanti soḷasinti taṃ ekaṃ padavītihāraṃ",
  "tika-vin02t:1907_5": "soḷasa bhāge katvā tato eko koṭṭhāso puna soḷasadhā, tato eko soḷasadhāti evaṃ soḷasa",
  "tika-vin02t:1907_6": "vāre soḷasadhā bhinnassa eko koṭṭhāso soḷasī kalā nāma, taṃ soḷasiṃ kalaṃ etāni cattāri",
  "tika-vin02t:1907_7": "satasahassāni na agghanti. Idaṃ vuttaṃ hoti – sataṃ hatthisahassāni sataṃ assasahassāni",
  "tika-vin02t:1907_8": "sataṃ rathasahassāni sataṃ kaññāsahassāni, tā ca kho āmukkamaṇikuṇḍalā sakalajambudīparājadhītarovāti",
  "tika-vin02t:1907_9": "imasmā ettakā lābhā vihāraṃ gacchantassa tasmiṃ soḷasikalāsaṅkhāte padese laṅghanasādhanavasena",
  "tika-vin02t:1907_10": "pavattacetanāva uttaritarāti. Padaṃ vā vītiharati etenāti padavītihāro, tathāpavattā",
  "tika-vin02t:1907_11": "kusalacetanā, tassā phalaṃ soḷasadhā katvāti ca vadanti. Idaṃ pana vihāragamanaṃ",
  "tika-vin02t:1907_12": "kassa vasena gahitanti? Vihāraṃ gantvā anantarāyena sotāpattiphale patiṭṭhahantassa",
  "tika-vin02t:1907_13": "vasena gahitaṃ. “Gandhamālādīhi pūjaṃ karissāmi, cetiyaṃ vandissāmi, dhammaṃ sossāmi,",
  "tika-vin02t:1907_14": "dīpapūjaṃ karissāmi, saṅghaṃ nimantetvā dānaṃ dassāmi, sikkhāpadesu vā saraṇesu vā",
  "tika-vin02t:1907_15": "patiṭṭhahissāmī”ti gacchatopi vasena vaṭṭatiyeva.",
  "tika-vin02t:1908_0": "Andhakāro antaradhāyīti so kira cintesi “ahaṃ ekakoti saññaṃ karomi, amanussā ca",
  "tika-vin02t:1908_1": "me anugāmino sahāyā atthi, kasmā bhāyāmī”ti sūro ahosi. Athassa balavā buddhappasādo",
  "tika-vin02t:1908_2": "udapādi, tasmā andhakāro antaradhāyi. Sesavāresupi eseva nayo. Āloko pāturahosīti",
  "tika-vin02t:1908_3": "purimabuddhesu cirakālaparicayasambhūtassa balavato pasādassa vasena uppannāya uḷārāya",
  "tika-vin02t:1908_4": "buddhārammaṇāya pītiyā samuṭṭhāpito vipassanobhāsasadiso sātisayo cittapaccayautusamuṭṭhāno",
  "tika-vin02t:1908_5": "āloko pāturahosi. Devatāhi katotipi vadanti, purimoyevettha yuttataro. Ehi sudattāti",
  "tika-vin02t:1908_6": "so kira seṭṭhi gacchamānova cintesi “imasmiṃ loke bahū pūraṇakassapādayo titthiyā",
  "tika-vin02t:1908_7": "‘mayaṃ buddhā, mayaṃ buddhā’ti vadanti, kathaṃ nu kho ahaṃ satthu buddhabhāvaṃ jāneyya”nti.",
  "tika-vin02t:1908_8": "Athassa etadahosi “mayhaṃ guṇavasena uppannaṃ nāmaṃ mahājano jānāti, kuladattiyaṃ",
  "tika-vin02t:1908_9": "pana me nāmaṃ aññatra mayā na koci jānāti, sace buddho bhavissati, kuladattikanāmena",
  "tika-vin02t:1908_10": "maṃ ālapissatī”ti. Satthā tassa cittaṃ ñatvā evamāha.",
  "tika-vin02t:1909_0": "Parinibbutoti kilesaparinibbānena parinibbuto. Āsattiyoti rūpādīsu āsañjanaṭṭhena",
  "tika-vin02t:1909_1": "āsattiyo, taṇhāyo. Santinti kilesavūpasamaṃ. Pappuyyāti aggamaggena patvā. Sesamettha",
  "tika-vin02t:1909_2": "pāḷianusāreneva veditabbaṃ. Yañcettha anuttānamatthaṃ, taṃ aṭṭhakathāyaṃ vuttameva.",
  "tika-vin02t:1910": "306. Vayameva veyyāyikanti āha “veyyāyikanti vayakaraṇaṃ vuccatī”ti.",
  "tika-vin02t:1911": "Anāthapiṇḍikavatthukathāvaṇṇanā niṭṭhitā.",
  "tika-vin02t:1912": "Aggāsanādianujānanakathāvaṇṇanā",
  "tika-vin02t:1913_0": "310-311. Dakkhiṇodakanti aggato upanīyamānaṃ dakkhiṇodakaṃ. Atha kho bhagavā bhikkhū",
  "tika-vin02t:1913_1": "āmantesīti tehi bhikkhūhi attano attano rucivasena aggāsanādirahānaṃ kathitakāle",
  "tika-vin02t:1913_2": "“na, bhikkhave, mayhaṃ sāsane aggāsanādīni patvā khattiyakulā pabbajito pamāṇaṃ,",
  "tika-vin02t:1913_3": "na brāhmaṇakulā, na gahapatikulā pabbajito, na vinayadharo, na suttantiko, na ābhidhammiko,",
  "tika-vin02t:1913_4": "na paṭhamajjhānādilābhino, na sotāpannādayo pamāṇaṃ, atha kho, bhikkhave, imasmiṃ",
  "tika-vin02t:1913_5": "sāsane yathāvuḍḍhaṃ abhivādanaṃ paccuṭṭhānaṃ añjalikammaṃ sāmīcikammaṃ kattabbaṃ,",
  "tika-vin02t:1913_6": "aggāsanaṃ aggodakaṃ aggapiṇḍo laddhabbo, idamettha pamāṇaṃ, tasmā vuḍḍhataro bhikkhu",
  "tika-vin02t:1913_7": "etesaṃ anucchaviko. Idāni kho pana, bhikkhave, sāriputto mayhaṃ aggasāvako anudhammacakkappavattako",
  "tika-vin02t:1913_8": "mamānantarasenāsanaṃ laddhuṃ arahati. So imaṃ rattiṃ senāsanaṃ alabhanto rukkhamūle",
  "tika-vin02t:1913_9": "vītināmesi. Tumhe idāneva evaṃ agāravā appatissā, gacchante gacchante kāle kinti",
  "tika-vin02t:1913_10": "katvā viharissathā”ti vatvā atha nesaṃ ovādadānatthāya “pubbe, bhikkhave, tiracchānagatāpi",
  "tika-vin02t:1913_11": "‘na kho panetaṃ amhākaṃ patirūpaṃ, yaṃ mayaṃ aññamaññaṃ agāravā appatissā asabhāgavuttino",
  "tika-vin02t:1913_12": "vihareyyāma, amhesu mahallakataraṃ jānitvā tassa abhivādanādīni karissāmā’ti sādhukaṃ",
  "tika-vin02t:1913_13": "vīmaṃsitvā ‘ayaṃ mahallako’ti ñatvā tassa abhivādanādīni katvā devapathaṃ pūrayamānā",
  "tika-vin02t:1913_14": "gatā”ti vatvā atītaṃ āharitvā dassetuṃ bhikkhū āmantesi.",
  "tika-vin02t:1914_0": "Ye vuḍḍhamapacāyantīti jātivuḍḍho vayovuḍḍho guṇavuḍḍhoti tayo vuḍḍhā. Tesu jātisampanno",
  "tika-vin02t:1914_1": "jātivuḍḍho nāma, vaye ṭhito vayovuḍḍho nāma, guṇasampanno guṇavuḍḍho nāma. Tesu guṇasampanno",
  "tika-vin02t:1914_2": "vayovuḍḍho imasmiṃ ṭhāne vuḍḍhoti adhippeto. Apacāyantīti jeṭṭhāpacāyikakammena pūjenti.",
  "tika-vin02t:1914_3": "Dhammassa kovidāti jeṭṭhāpacāyanadhammassa kovidā kusalā. Diṭṭheva dhammeti imasmiṃyeva",
  "tika-vin02t:1914_4": "attabhāve. Pāsaṃsāti pasaṃsārahā. Samparāye ca suggatīti samparetabbe imaṃ lokaṃ",
  "tika-vin02t:1914_5": "hitvā gantabbe paralokepi tesaṃ sugatiyeva hotīti attho. Ayaṃ panettha piṇḍattho",
  "tika-vin02t:1914_6": "– bhikkhave, khattiyā vā hontu brāhmaṇā vā vessā vā suddā vā gahaṭṭhā vā pabbajitā",
  "tika-vin02t:1914_7": "vā tiracchānagatā vā, ye keci sattā jeṭṭhāpacitikamme chekā kusalā guṇasampannānaṃ",
  "tika-vin02t:1914_8": "vayovuḍḍhānaṃ apacitiṃ karonti, te imasmiñca attabhāve jeṭṭhāpacitikārakāti pasaṃsaṃ",
  "tika-vin02t:1914_9": "vaṇṇanaṃ thomanaṃ labhanti, kāyassa ca bhedā sagge nibbattantīti.",
  "tika-vin02t:1915": "Aggāsanādianujānanakathāvaṇṇanā niṭṭhitā.",
  "tika-vin02t:1916": "Āsanappaṭibāhanādikathāvaṇṇanā",
  "tika-vin02t:1917": "313-4. Uddissakatanti gihīhi saṅghaṃ uddissa kataṃ. Gihivikatanti gihīhi kataṃ paññattaṃ, gihisantakanti vuttaṃ hoti. Atisamīpaṃ agantvāti bhikkhūnaṃ āsannataraṃ ṭhānaṃ agantvā.",
  "tika-vin02t:1918": "Senāsanaggāhāpakasammutikathāvaṇṇanā",
  "tika-vin02t:1919_0": "318. Paccayeneva hi taṃ paṭijagganaṃ labhissatīti tasmiṃ senāsane mahātherā tassa",
  "tika-vin02t:1919_1": "paccayassa kāraṇā aññattha agantvā vasantāyeva naṃ paṭijaggissantīti attho. Ubbhaṇḍikā",
  "tika-vin02t:1919_2": "bhavissantīti ukkhittabhaṇḍā bhavissanti, attano attano parikkhāre gahetvā tattha",
  "tika-vin02t:1919_3": "tattha vicarissantīti attho. Dīghasālāti caṅkamanasālā. Maṇḍalamāḷo upaṭṭhānasālā.",
  "tika-vin02t:1919_4": "Anudahatīti pīḷeti. Jambudīpe panāti ariyadese bhikkhū sandhāya vuttaṃ. Te kira tathā",
  "tika-vin02t:1919_5": "paññāpenti. Na gocaragāmo ghaṭṭetabboti vuttamevatthaṃ vibhāveti “na tattha manussā",
  "tika-vin02t:1919_6": "vattabbā”tiādinā. Vitakkaṃ chinditvāti “iminā nīhārena gacchantaṃ disvā nivāretvā",
  "tika-vin02t:1919_7": "paccaye dassantī”ti evarūpaṃ vitakkaṃ anuppādetvā. Tesu ce ekoti tesu manussesu eko",
  "tika-vin02t:1919_8": "paṇḍitapuriso. Bhaṇḍapaṭicchādananti paṭicchādanakabhaṇḍaṃ, sarīrapaṭicchādanaṃ cīvaranti attho.",
  "tika-vin02t:1920_0": "Paṭijaggitabbānīti sammajjanādīhi paṭijaggitabbāni. Muṇḍavedikāyāti cetiyassa hammiyavedikāya.",
  "tika-vin02t:1920_1": "Hammiyavedikāti ca cetiyassa upari caturassavediyo vuccati. Paṭikkammāti vihārato",
  "tika-vin02t:1920_2": "apasakkitvā. Upanikkhepanti khettaṃ vā nāḷikerādiārāmaṃ vā kahāpaṇādīni vā ārāmikādīnaṃ",
  "tika-vin02t:1920_3": "niyyātetvā “ito uppannā vaḍḍhi vassāvāsikatthāya hotū”ti dinnaṃ. Vattaṃ katvāti tasmiṃ",
  "tika-vin02t:1920_4": "senāsane kattabbavattaṃ katvā.",
  "tika-vin02t:1921_0": "Puggalavaseneva kātabbanti parato vakkhamānanayena “bhikkhū cīvarena kilamanti, ettakaṃ",
  "tika-vin02t:1921_1": "nāma taṇḍulabhāgaṃ bhikkhūnaṃ cīvaraṃ kātuṃ ruccatī”tiādinā puggalaparāmāsavaseneva",
  "tika-vin02t:1921_2": "kātabbaṃ, “saṅgho cīvarena kilamatī”tiādinā pana saṅghaparāmāsavasena na kātabbaṃ.",
  "tika-vin02t:1921_3": "Cīvarapaccayanti cīvarasaṅkhātaṃ paccayaṃ. Vuttanti mahāaṭṭhakathāyaṃvuttaṃ. Kasmā",
  "tika-vin02t:1921_4": "evaṃ vuttanti āha “evañhi navako vuḍḍhatarassa, vuḍḍho ca navakassa gāhessatī”ti,",
  "tika-vin02t:1921_5": "yasmā attanāva attano pāpetuṃ na sakkā, tasmā dvīsu sammatesu navako vuḍḍhatarassa,",
  "tika-vin02t:1921_6": "vuḍḍho ca navakassāti ubho aññamaññaṃ gāhessantīti adhippāyo. Sammatasenāsanaggāhāpakassa",
  "tika-vin02t:1921_7": "āṇattiyā aññena gāhitepi gāho ruhatiyevāti veditabbaṃ. Aṭṭhapi soḷasapi jane sammannituṃ",
  "tika-vin02t:1921_8": "vaṭṭatīti kiṃ visuṃ visuṃ sammannituṃ vaṭṭati, udāhu ekatoti? Ekatopi vaṭṭati. Niggahakammameva",
  "tika-vin02t:1921_9": "hi saṅgho saṅghassa na karoti, sammutidānaṃ pana bahūnampi ekato kātuṃ vaṭṭati, teneva",
  "tika-vin02t:1921_10": "sattasatikakkhandhake ubbāhikasammutiyaṃ aṭṭhapi janā ekato sammatāti.",
  "tika-vin02t:1922_0": "Maggoti magge katadīghasālā. Pokkharaṇīti nahāyantānaṃ pokkharaṇiyaṃ katasālā. Rukkhamūlādayo",
  "tika-vin02t:1922_1": "channā kavāṭabaddhāva senāsanaṃ. Vijaṭetvāti viyojetvā, visuṃ visuṃ katvāti attho.",
  "tika-vin02t:1922_2": "Āvāsesūti senāsanesu. Pakkhipitvāti ettha pakkhipanaṃ nāma tesu vasantānaṃ ito uppannavassāvāsikadānaṃ.",
  "tika-vin02t:1922_3": "Pavisitabbanti aññehi bhikkhūhi tasmiṃ mahālābhe pariveṇe vasitvā cetiye vattaṃ katvāva",
  "tika-vin02t:1922_4": "lābho gahetabboti adhippāyo.",
  "tika-vin02t:1923_0": "Paccayaṃ vissajjetīti cīvarapaccayaṃ nādhivāseti. Ayampīti tena vissaṭṭhapaccayopi.",
  "tika-vin02t:1923_1": "Upanibandhitvā gāhetabbanti “imasmiṃ rukkhe vā maṇḍape vā vasitvā cetiye vattaṃ katvā",
  "tika-vin02t:1923_2": "gaṇhathā”ti evaṃ upanibandhitvā gāhetabbaṃ. “Kattha nu kho vasissāmi, kattha vasantassa",
  "tika-vin02t:1923_3": "phāsu bhavissati, kattha vā paccayo bhavissatī”ti evaṃ uppannena vitakkena caratīti",
  "tika-vin02t:1923_4": "vitakkacāriko. Araññavihāresu parissayavijānanatthaṃ icchitabbattā “pañca pañca ukkā",
  "tika-vin02t:1923_5": "koṭṭetabbā”ti vuttaṃ.",
  "tika-vin02t:1924_0": "Vattanti katikavattaṃ. Tividhampīti pariyattipaṭipattipaṭivedhavasena tividhampi.",
  "tika-vin02t:1924_1": "Sodhetvā pabbājethāti bhabbe ācārakulaputte upaparikkhitvā pabbājetha. Dasavatthukakathā",
  "tika-vin02t:1924_2": "nāma appicchakathā santuṭṭhikathā pavivekakathā asaṃsaggakathā vīriyārambhakathā",
  "tika-vin02t:1924_3": "sīlakathā samādhikathā paññākathā vimuttikathā vimuttiñāṇadassanakathā.",
  "tika-vin02t:1925_0": "Viggahasaṃvattanikavacanaṃ viggāhikaṃ. Caturārakkhaṃ ahāpentāti buddhānussati mettā",
  "tika-vin02t:1925_1": "asubhaṃ maraṇassatīti imaṃ caturārakkhaṃ aparihāpentā. Dantakaṭṭhakhādanavattaṃ ācikkhitabbanti",
  "tika-vin02t:1925_2": "ettha dantakaṭṭhakhādanavattaṃ yo devasikaṃ saṅghamajjhe osarati, tena sāmaṇerādīhi",
  "tika-vin02t:1925_3": "āharitvā bhikkhūnaṃ yathāsukhaṃ paribhuñjanatthāya dantakaṭṭhamāḷake nikkhittesu",
  "tika-vin02t:1925_4": "dantakaṭṭhesu divase divase ekameva dantakaṭṭhaṃ gahetabbaṃ. Yo pana devasikaṃ na",
  "tika-vin02t:1925_5": "osarati, padhānaghare vasitvā dhammassavane vā uposathagge vā dissati, tena pamāṇaṃ",
  "tika-vin02t:1925_6": "sallakkhetvā cattāri pañca dantakaṭṭhāni attano vasanaṭṭhāne ṭhapetvā khāditabbāni.",
  "tika-vin02t:1925_7": "Tesu khīṇesu sace punapi dantakaṭṭhamāḷake bahūni hontiyeva, punapi āharitvā khāditabbāni.",
  "tika-vin02t:1925_8": "Yadi pana pamāṇaṃ asallakkhetvā āharati, tesu akhīṇesuyeva māḷake khīyati, tato keci",
  "tika-vin02t:1925_9": "therā “yehi gahitāni, te paṭiharantū”ti vadeyyuṃ, keci “khādantu, puna sāmaṇerā āharissantī”ti.",
  "tika-vin02t:1925_10": "Tasmā vivādaparihāratthaṃ pamāṇaṃ sallakkhetabbaṃ. Gahaṇe pana doso natthi, maggaṃ",
  "tika-vin02t:1925_11": "gacchantenapi ekaṃ vā dve vā thavikāya pakkhipitvā gantabbanti. Bhikkhācāravattaṃ",
  "tika-vin02t:1925_12": "vattakkhandhake piṇḍacārikavatte āvi bhavissati.",
  "tika-vin02t:1926_0": "Pattaṭṭhāneti vassaggena āgantukabhikkhuno pattaṭṭhāne. Tesaṃ chinnavassattā “sādiyantāpi",
  "tika-vin02t:1926_1": "hi te neva vassāvāsikassa sāmino”ti vuttaṃ, paṭhamaṃyeva katikāya katattā khīyantāpi",
  "tika-vin02t:1926_2": "ca āvāsikā neva adātuṃ labhantīti vuttaṃ. Bhatiniviṭṭhanti bhatiṃ katvā viya niviṭṭhaṃ",
  "tika-vin02t:1926_3": "pariyiṭṭhaṃ. Saṅghikaṃ pana apalokanakammaṃ katvā gāhitanti tatruppādaṃ sandhāya",
  "tika-vin02t:1926_4": "vuttaṃ. Paccayavasena gāhitanti dāyakānaṃ vassāvāsikapaccayavasena gāhitaṃ sandhāya",
  "tika-vin02t:1926_5": "vuttaṃ. “Idha, bhikkhave, vassaṃvuttho bhikkhu vibbhamati, saṅghasseveta”nti vacanato",
  "tika-vin02t:1926_6": "“gataṭṭhāne…pe… saṅghikaṃ hotī”ti vuttaṃ. Manusseti dāyakamanusse. Varabhāgaṃ sāmaṇerassāti",
  "tika-vin02t:1926_7": "paṭhamabhāgassa gāhitattā vuttaṃ.",
  "tika-vin02t:1927": "Senāsanaggāhāpakasammutikathāvaṇṇanā niṭṭhitā.",
  "tika-vin02t:1928": "Upanandavatthukathāvaṇṇanā",
  "tika-vin02t:1929_0": "319. Yaṃ tayā tattha senāsanaṃ gahitaṃ…pe… idha muttaṃ hotīti yaṃ tayā tattha gāmakāvāse",
  "tika-vin02t:1929_1": "pacchā senāsanaṃ gahitaṃ, taṃ te gaṇhanteneva idha sāvatthiyaṃ paṭhamagahitasenāsanaṃ",
  "tika-vin02t:1929_2": "muttaṃ hoti. Idha dānāhaṃ …pe… tatrāpi muttanti “idānāhaṃ, āvuso, imasmiṃ gāmakāvāse",
  "tika-vin02t:1929_3": "gahitasenāsanaṃ muñcāmī”ti vadantena tatrāpi gāmakāvāse gahitasenāsanaṃ muttaṃ.",
  "tika-vin02t:1930_0": "320. Dīghāsanaṃ nāma mañcapīṭhavinimuttaṃ yaṃ kiñci ekato sukhaṃ nisīdituṃ pahoti.",
  "tika-vin02t:1930_1": "Hatthimhi nakho assāti hatthinakho. “Pāsādassa nakho nāma heṭṭhimaparicchedo, so",
  "tika-vin02t:1930_2": "ca hatthikumbhe patiṭṭhito”ti gaṇṭhipadesu vuttaṃ. Gihivikatanīhārena labbhantīti",
  "tika-vin02t:1930_3": "gihivikatanīhārena paribhuñjituṃ labbhanti, tehi attharitvā dinnāneva nisīdituṃ labbhanti,",
  "tika-vin02t:1930_4": "na sayaṃ atthatāni attharāpitāni vā.",
  "tika-vin02t:1931": "Avissajjiyavatthukathāvaṇṇanā",
  "tika-vin02t:1932_0": "321. Arañjaroti bahuudakagaṇhanakā mahācāṭi. Jalaṃ gaṇhituṃ alanti arañjaro. “Vaṭṭacāṭi",
  "tika-vin02t:1932_1": "viya hutvā thokaṃ dīghamukho majjhe paricchedaṃ dassetvā kato”ti gaṇṭhipadesu vuttaṃ.",
  "tika-vin02t:1932_2": "Pañcanimmalalocanoti maṃsadibbadhammabuddhasamantacakkhuvasena pañcalocano.",
  "tika-vin02t:1933_0": "Thāvarena ca thāvaraṃ garubhaṇḍena ca garubhaṇḍanti ettha pañcasu koṭṭhāsesu purimadvayaṃ",
  "tika-vin02t:1933_1": "thāvaraṃ, pacchimattayaṃ garubhaṇḍanti veditabbaṃ. Jānāpetvāti bhikkhusaṅghaṃ jānāpetvā.",
  "tika-vin02t:1933_2": "Kappiyamañcā sampaṭicchitabbāti “saṅghassa demā”ti dinnaṃ sandhāya vuttaṃ. Sace pana",
  "tika-vin02t:1933_3": "“vihārassa demā”ti vadanti, suvaṇṇarajatamayādiakappiyamañcepi sampaṭicchituṃ vaṭṭati.",
  "tika-vin02t:1933_4": "Na kevalaṃ…pe… parivattetuṃ vaṭṭantīti iminā athāvarena thāvarampi athāvarampi parivattetuṃ",
  "tika-vin02t:1933_5": "vaṭṭatīti dasseti. Thāvarena athāvarameva hi parivattetuṃ na vaṭṭati. Akappiyaṃ vā",
  "tika-vin02t:1933_6": "mahagghaṃ kappiyaṃ vāti ettha akappiyaṃ nāma suvaṇṇamayamañcādi akappiyabhisibimbohanāni",
  "tika-vin02t:1933_7": "ca. Mahagghaṃ kappiyaṃ nāma dantamayamañcādi pāvārādikappiyaattharaṇādīni ca.",
  "tika-vin02t:1934_0": "Pārihāriyaṃ na vaṭṭatīti attano santakaṃ viya gahetvā pariharituṃ na vaṭṭati. “Gihivikatanīhāreneva",
  "tika-vin02t:1934_1": "paribhuñjitabba”nti iminā sace ārāmikādayo paṭisāmetvā paṭidenti, paribhuñjituṃ vaṭṭatīti",
  "tika-vin02t:1934_2": "dasseti. “Paṇṇasūci nāma lekhanī”ti mahāgaṇṭhipade vuttaṃ.",
  "tika-vin02t:1935_0": "“Aḍḍhabāhūti kapparato paṭṭhāya yāva aṃsakūṭa”nti gaṇṭhipadesu vuttaṃ. Aḍḍhabāhu",
  "tika-vin02t:1935_1": "nāma vidatthicaturaṅgulantipi vadanti. Tatthajātakāti saṅghikabhūmiyaṃ jātā. Aṭṭhaṅgulasūcidaṇḍamattoti",
  "tika-vin02t:1935_2": "dīghato aṭṭhaṅgulamatto pariṇāhato paṇṇasūcidaṇḍamatto. Muñjapabbajānaṃyeva pāḷiyaṃ",
  "tika-vin02t:1935_3": "visuṃ āgatattā “muñjaṃ pabbajañca ṭhapetvā”ti vuttaṃ. Aṭṭhaṅgulappamāṇoti dīghato",
  "tika-vin02t:1935_4": "aṭṭhaṅgulappamāṇo. Ghaṭṭanaphalakaṃ nāma yattha ṭhapetvā rajitacīvaraṃ hatthena ghaṭṭenti.",
  "tika-vin02t:1935_5": "Ghaṭṭanamuggaro nāma anuvātādighaṭṭanatthaṃ katoti vadanti. Ambaṇanti phalakehi pokkharaṇīsadisaṃ",
  "tika-vin02t:1935_6": "katapānīyabhājanaṃ. Rajanadoṇīti yattha pakkarajanaṃ ākiritvā ṭhapenti. Bhūmattharaṇaṃ",
  "tika-vin02t:1935_7": "kātuṃ vaṭṭatīti akappiyacammaṃ sandhāya vuttaṃ. Paccattharaṇagatikanti iminā mañcapīṭhepi",
  "tika-vin02t:1935_8": "attharituṃ vaṭṭatīti dīpeti. Pāvārādipaccattharaṇampi garubhaṇḍanti eke, noti apare,",
  "tika-vin02t:1935_9": "vīmaṃsitvā gahetabbaṃ. Muṭṭhipaṇṇanti tālapaṇṇaṃ sandhāya vuttaṃ.",
  "tika-vin02t:1936": "Navakammadānakathāvaṇṇanā",
  "tika-vin02t:1937_0": "323. Kiñcideva samādapetvā kāressatīti sāmikoyeva kañci bhikkhuṃ samādapetvā kāressati.",
  "tika-vin02t:1937_1": "Utukāle paṭibāhituṃ na labhatīti hemantagimhesu aññe sampattabhikkhū paṭibāhituṃ",
  "tika-vin02t:1937_2": "na labhati. Tibhāganti tatiyabhāgaṃ. Sace saddhivihārikānaṃ dātukāmo hotīti sace",
  "tika-vin02t:1937_3": "so saṅghassa bhaṇḍakaṭhapanaṭṭhānaṃ vā navakānaṃ vā vasanaṭṭhānaṃ dātuṃ na icchati,",
  "tika-vin02t:1937_4": "attano saddhivihārikānaññeva dātukāmo hotīti attho. Etañhi saddhivihārikānaṃ dātuṃ",
  "tika-vin02t:1937_5": "labhatīti etaṃ tatiyabhāgaṃ upaḍḍhabhāgaṃ vā dātuṃ labhati. Akataṭṭhāneti senāsanato",
  "tika-vin02t:1937_6": "bahi cayādīnaṃ akataṭṭhāne. Bahikuṭṭeti kuṭṭato bahi.",
  "tika-vin02t:1938": "Aññatraparibhogapaṭikkhepādikathāvaṇṇanā",
  "tika-vin02t:1939_0": "324. Cakkalikanti kambalādīhi veṭhetvā cakkasaṇṭhānena pādapuñchanayoggaṃ kataṃ.",
  "tika-vin02t:1939_1": "Paribhaṇḍakatā bhūmi nāma saṇhamattikāhi katā kāḷavaṇṇādibhūmi. Senāsanaṃ mañcapīṭhādi.",
  "tika-vin02t:1939_2": "Tatheva vaḷañjetuṃ vaṭṭatīti aññehi āvāsikabhikkhūhi paribhuttanīhārena paribhuñjituṃ",
  "tika-vin02t:1939_3": "vaṭṭati. “Nevāsikā pakatiyā anatthatāya bhūmiyā ṭhapenti ce, tesampi anāpattiyevā”ti",
  "tika-vin02t:1939_4": "gaṇṭhipadesu vuttaṃ. Dvārampītiādinā vuttadvāravātapānādayo aparikammakatāpi na apassayitabbā.",
  "tika-vin02t:1939_5": "Lomesūti lomesu phusantesu.",
  "tika-vin02t:1940": "Saṅghabhattādianujānanakathāvaṇṇanā",
  "tika-vin02t:1941_0": "325. Uddesabhattaṃ nimantananti imaṃ vohāraṃ pattānīti ettha iti-saddo ādiattho,",
  "tika-vin02t:1941_1": "“uddesabhattaṃ nimantana”ntiādivohāraṃ pattānīti ayamettha attho. Tampi anto katvāti",
  "tika-vin02t:1941_2": "āyatiṃ bhikkhūnaṃ kukkuccavinodanatthāya tampi saṅghabhattaṃ anto katvā.",
  "tika-vin02t:1942": "Uddesabhattakathāvaṇṇanā",
  "tika-vin02t:1943_0": "Attano vihāradvāreti vihārassa dvārakoṭṭhakasamīpaṃ sandhāya vuttaṃ. Bhojanasālāyāti",
  "tika-vin02t:1943_1": "bhattuddesaṭṭhānabhūtāya bhojanasālāya. “Dinnaṃ panā”ti vatvā yathā so dāyako deti,",
  "tika-vin02t:1943_2": "taṃ vidhiṃ dassetuṃ “saṅghato bhante”tiādimāha. Antaraghareti antogehe. Antoupacāragatānanti",
  "tika-vin02t:1943_3": "ettha gāmadvāravīthicatukkesu dvādasahatthabbhantaraṃ antoupacāro nāma. Antaragharassa",
  "tika-vin02t:1943_4": "upacāre pana labbhamānavisesaṃ dassetuṃ “gharūpacāro cetthā”tiādimāha. Ekavaḷañjanti",
  "tika-vin02t:1943_5": "ekena dvārena vaḷañjitabbaṃ. Nānānivesanesūti nānākulassa nivesanesu. Lajjī pesalo",
  "tika-vin02t:1943_6": "agatigamanaṃ vajjetvā medhāvī ca upaparikkhitvā uddisissatīti āha “pesalo lajjī medhāvī",
  "tika-vin02t:1943_7": "icchitabbo”ti. Nisinnassapi niddāyantassapīti anādare sāmivacanaṃ. Ticīvaraparivāranti",
  "tika-vin02t:1943_8": "ettha “udakapattalābhī viya aññopi uddesabhattaṃ alabhitvā vatthādimanekappakārakaṃ",
  "tika-vin02t:1943_9": "labhati ce, tasseva ta”nti gaṇṭhipadesu vuttaṃ. Attano rucivasena yaṃ kiñci vatvā",
  "tika-vin02t:1943_10": "āharituṃ vissajjitattā vissaṭṭhadūto nāma. Yaṃ icchatīti “uddesapattaṃ dethā”tiādīni",
  "tika-vin02t:1943_11": "vadanto yaṃ icchati. Pucchāsabhāgenāti pucchāsadisena.",
  "tika-vin02t:1944_0": "“Ekā kūṭaṭṭhitikā nāma hotī”ti vatvā tameva ṭhitikaṃ vibhāvento “rañño vā hī”tiādimāha.",
  "tika-vin02t:1944_1": "Aññehi uddesabhattehi amissetvā visuṃyeva ṭhitikāya gahetabbattā “ekacārikabhattānī”ti",
  "tika-vin02t:1944_2": "vuttaṃ. Theyyāya harantīti pattahārakā haranti. Gīvā hotīti āṇāpakassa gīvā hoti.",
  "tika-vin02t:1944_3": "“Manussānaṃ vacanaṃ kātuṃ vaṭṭatī”ti gacchantīti “manussānaṃ vacanaṃ kātuṃ vaṭṭatī”ti",
  "tika-vin02t:1944_4": "tena bhikkhunā vuttā gacchanti. Akatabhāgo nāmāti āgantukabhāgo nāma. “Sabbo saṅgho",
  "tika-vin02t:1944_5": "paribhuñjatū”ti vutteti ettha “paṭhamameva ‘sabbaṃ saṅghikaṃ pattaṃ dethā’ti vatvā",
  "tika-vin02t:1944_6": "pacchā ‘sabbo saṅgho paribhuñjatū’ti avuttepi bhājetvāva paribhuñjitabba”nti gaṇṭhipadesu vuttaṃ.",
  "tika-vin02t:1945": "Nimantanabhattakathāvaṇṇanā",
  "tika-vin02t:1946_0": "“Ettake bhikkhū saṅghato uddisitvā dethā”tiādīni avatvā “ettakānaṃ bhikkhūnaṃ bhattaṃ",
  "tika-vin02t:1946_1": "gaṇhathā”ti vatvā dinnaṃ saṅghikaṃ nimantanaṃ nāma. Piṇḍapātikānampi vaṭṭatīti bhikkhāpariyāyena",
  "tika-vin02t:1946_2": "vuttattā vaṭṭati. Paṭipāṭiyāti laddhapaṭipāṭiyā. Vicchinditvāti “bhattaṃ gaṇhathā”ti",
  "tika-vin02t:1946_3": "padaṃ avatvā. Tenevāha “bhattanti avadantenā”ti. Ālopasaṅkhepenāti ekekapiṇḍavasena.",
  "tika-vin02t:1946_4": "Ayañca nayo nimantaneyeva, na uddesabhatte. Tattha hi ekassa pahonakappamāṇaṃyeva",
  "tika-vin02t:1946_5": "bhājetabbaṃ, tasmā uddesabhatte ālopaṭṭhitikā nāma natthi. Acchatīti tiṭṭhati. “Ekavāranti",
  "tika-vin02t:1946_6": "yāva tasmiṃ āvāse vasanti bhikkhū, sabbe labhantī”ti gaṇṭhipadesu vuttaṃ. Ayaṃ panettha",
  "tika-vin02t:1946_7": "adhippāyo – ekavāranti na ekadivasaṃ sandhāya vuttaṃ, yattakā pana bhikkhū tasmiṃ",
  "tika-vin02t:1946_8": "āvāse vasanti, te sabbe. Ekasmiṃ divase gahitabhikkhū aññadā aggahetvā yāva ekavāraṃ",
  "tika-vin02t:1946_9": "sabbe bhikkhū bhojitā honti, tāva ye jānanti, te gahetvā gantabbanti.",
  "tika-vin02t:1947": "Salākabhattakathāvaṇṇanā",
  "tika-vin02t:1948_0": "Upanibandhitvāti likhitvā. Niggahena datvāti anicchantampi niggahena sampaṭicchāpetvā.",
  "tika-vin02t:1948_1": "Ekagehavasenāti ekāya gharapāḷiyā vasena. Uddisitvāti “tuyhañca tuyhañca pāpuṇātī”ti",
  "tika-vin02t:1948_2": "vatvā. Dūrattā niggahetvāpi vārena gāhetabbagāmo vāragāmo. Vihāravāre niyuttā vihāravārikā,",
  "tika-vin02t:1948_3": "vārena vihārarakkhaṇakā. Aññathattanti pasādaññathattaṃ. Phātikammameva bhavantīti",
  "tika-vin02t:1948_4": "vihārarakkhaṇatthāya saṅghena dātabbaatirekalābhā honti. Saṅghanavakena laddhakāleti",
  "tika-vin02t:1948_5": "divase divase ekekassa pāpitāni dve tīṇi ekacārikabhattāni teneva niyāmena attano",
  "tika-vin02t:1948_6": "pāpuṇanaṭṭhāne saṅghanavakena laddhakāle. Yassa kassaci sammukhībhūtassa pāpetvāti",
  "tika-vin02t:1948_7": "ettha “yebhuyyena ce bhikkhū bahisīmagatā honti, sammukhībhūtassa yassa kassaci pāpetabbaṃ",
  "tika-vin02t:1948_8": "sabhāgattā ekena laddhaṃ sabbesaṃ hoti, tasmimpi asati attano pāpetvā dātabba”nti",
  "tika-vin02t:1948_9": "gaṇṭhipadesu vuttaṃ. Rasasalākanti ucchurasasalākaṃ.",
  "tika-vin02t:1949_0": "“Saṅghato nirāmisasalākāpi vihāre pakkabhattampi vaṭṭatiyevā”ti sādhāraṇaṃ katvā",
  "tika-vin02t:1949_1": "visuddhimagge vuttattā “evaṃ gāhite sāditabbaṃ, evaṃ na sāditabba”nti visesetvā avuttattā",
  "tika-vin02t:1949_2": "ca bhesajjādisalākāyo cettha kiñcāpi piṇḍapātikānampi vaṭṭanti, salākavasena gāhitattā",
  "tika-vin02t:1949_3": "pana na sāditabbāti ettha adhippāyo vīmaṃsitabbo. Yadi hi bhesajjādisalākā salākavasena",
  "tika-vin02t:1949_4": "gāhitā na sāditabbā siyā, saṅghato nirāmisasalākā vaṭṭatiyevāti na vadeyya, “atirekalābho",
  "tika-vin02t:1949_5": "saṅghabhattaṃ uddesabhatta”ntiādivacanato “atirekalābhaṃ paṭikkhipāmī”ti salākavasena",
  "tika-vin02t:1949_6": "gāhetabbaṃ bhattameva paṭikkhittaṃ, na bhesajjaṃ. Saṅghabhattādīni hi cuddasa bhattāniyeva",
  "tika-vin02t:1949_7": "tena na sāditabbānīti vuttāni, khandhakabhāṇakānaṃ vā matena idha evaṃ vuttanti gahetabbaṃ.",
  "tika-vin02t:1949_8": "Aggato dātabbabhikkhā aggabhikkhā. Laddhā vā aladdhā vāti labhitvā vā alabhitvā vā.",
  "tika-vin02t:1949_9": "Nibaddhāya aggabhikkhāya appamattikāya eva sambhavato labhitvāpi punadivase gaṇhituṃ",
  "tika-vin02t:1949_10": "vuttaṃ. Aggabhikkhāmattanti hi ettha matta-saddo bahubhāvaṃ nivatteti.",
  "tika-vin02t:1950_0": "Salākabhattaṃ nāma vihāreyeva uddisīyati vihārameva sandhāya diyyamānattāti āha “vihāre",
  "tika-vin02t:1950_1": "apāpitaṃ panā”tiādi. Tatra āsanasālāyāti tasmiṃ gāme āsanasālāya. Vihāraṃ ānetvā",
  "tika-vin02t:1950_2": "gāhetabbanti tathā vatvā tasmiṃ divase dinnabhattaṃ vihārameva ānetvā ṭhitikāya gāhetabbaṃ.",
  "tika-vin02t:1950_3": "Tatthāti tasmiṃ disābhāge. Taṃ gahetvāti taṃ vāragāmasalākaṃ attanā gahetvā. Tenāti",
  "tika-vin02t:1950_4": "yo attano pattaṃ vāragāmasalākaṃ disaṃgamikassa adāsi, tena. Anatikkanteyeva tasmiṃ",
  "tika-vin02t:1950_5": "tassa salākā gāhetabbāti yasmā upacārasīmaṭṭhasseva salākā pāpuṇāti, tasmā tasmiṃ",
  "tika-vin02t:1950_6": "disaṃgamike upacārasīmaṃ anatikkanteyeva tassa disaṃgamikassa pattasalākā attano pāpetvā gahetabbā.",
  "tika-vin02t:1951_0": "Anāgatadivaseti ettha kathaṃ tesaṃ bhikkhūnaṃ āgatānāgatabhāvo viññāyatīti ce? Yasmā",
  "tika-vin02t:1951_1": "tato tato āgatā bhikkhū tasmiṃ gāme āsanasālāya sannipatanti, tasmā tesaṃ āgatānāgatabhāvo",
  "tika-vin02t:1951_2": "sakkā viññātuṃ. Amhākaṃ gocaragāmeti salākabhattadāyakānaṃ gāme. Bhuñjituṃ āgacchantīti",
  "tika-vin02t:1951_3": "“mahāthero ekakova vihāre ohīno avassaṃ sabbasalākā attano pāpetvā ṭhito”ti maññamānā āgacchanti.",
  "tika-vin02t:1952": "Pakkhikabhattādikathāvaṇṇanā",
  "tika-vin02t:1953_0": "Abhilakkhitesu catūsu pakkhadivasesu dātabbabhattaṃ pakkhikaṃ. Abhilakkhitesūti ettha",
  "tika-vin02t:1953_1": "abhīti upasaggamattaṃ, lakkhaṇīyesu icceva attho, uposathasamādānadhammassavanapūjāsakkārādikaraṇatthaṃ",
  "tika-vin02t:1953_2": "lakkhitabbesu sallakkhetabbesu upalakkhetabbesūti vuttaṃ hoti. Sve pakkhoti “ajja",
  "tika-vin02t:1953_3": "pakkhikaṃ na gāhetabba”nti pakkhikassa aniyamattā vuttaṃ. “Sve amhākaṃ ghare lūkhabhattaṃ",
  "tika-vin02t:1953_4": "bhavissatī”ti potthakesu likhanti, “pakkhabhattaṃ bhavissatī”ti pāṭhena bhavitabbaṃ.",
  "tika-vin02t:1953_5": "Uposathe dātabbaṃ bhattaṃ uposathikaṃ. Nibandhāpitanti “asukavihārassā”ti niyamitaṃ.",
  "tika-vin02t:1953_6": "Gāhetvā bhuñjitabbanti tasmiṃ senāsane vasantehi ṭhitikāya gāhetvā bhuñjitabbaṃ.",
  "tika-vin02t:1953_7": "Taṇḍulādīnipesenti…pe… vaṭṭatīti abhihaṭabhikkhattā vaṭṭati. Tathā paṭiggahitattāti",
  "tika-vin02t:1953_8": "bhikkhānāmena paṭiggahitattā. Pattaṃ pūretvā thaketvā dinnanti “guḷakabhattaṃ demā”ti",
  "tika-vin02t:1953_9": "dinnaṃ. Guḷapiṇḍepi…pe… dātabboti ettha guḷapiṇḍaṃ tālapakkappamāṇanti veditabbaṃ.",
  "tika-vin02t:1953_10": "Sesamettha suviññeyyamevāti.",
  "tika-vin02t:1954": "Senāsanakkhandhakavaṇṇanā niṭṭhitā.",
  "tika-vin02t:1955": "7. Saṅghabhedakakkhandhakaṃ",
  "tika-vin02t:1956": "Chasakyapabbajjākathāvaṇṇanā",
  "tika-vin02t:1957_0": "330. Saṅghabhedakakkhandhake anupiyāyantiādīsu “anupiyā nāmā”ti vattabbe ākārassa",
  "tika-vin02t:1957_1": "rassattaṃ anunāsikassa ca āgamaṃ katvā “anupiyaṃ nāmā”ti vuttaṃ. Mallānanti mallarājūnaṃ.",
  "tika-vin02t:1957_2": "Na heṭṭhā pāsādā orohatīti uparipāsādato heṭṭhimatalaṃ na orohati, “heṭṭhāpāsāda”ntipi",
  "tika-vin02t:1957_3": "paṭhanti. Anuruddho vā pabbājeyyāti yojetabbaṃ. Gharāvāsatthanti gharāvāsassa anucchavikaṃ",
  "tika-vin02t:1957_4": "kammaṃ. Udakaṃ abhinetabbanti udakaṃ āharitabbaṃ. Ninnetabbanti ābhatamudakaṃ puna",
  "tika-vin02t:1957_5": "nīharitabbaṃ. Niddhāpetabbanti antarantarā uṭṭhitatiṇāni uddharitvā apanetabbaṃ.",
  "tika-vin02t:1957_6": "Lavāpetabbanti paripakkakāle lavāpetabbaṃ. Ubbāhāpetabbanti khalamaṇḍalaṃ harāpetabbaṃ.",
  "tika-vin02t:1957_7": "Ujuṃ kārāpetabbanti puñjaṃ kārāpetabbaṃ. Palālāni uddharāpetabbānīti palālāni apanetabbāni.",
  "tika-vin02t:1957_8": "Bhusikā uddharāpetabbāti gunnaṃ khuraggehi sañchinnā bhusasaṅkhātā nāḷadaṇḍā apanetabbā.",
  "tika-vin02t:1957_9": "Opunāpetabbanti vātamukhe opunāpetvā palālaṃ apanetabbaṃ. Atiharāpetabbanti antokoṭṭhāgāraṃ",
  "tika-vin02t:1957_10": "upanetabbaṃ. Na kammāti na kammāni. Gharāvāsatthenāti upayogatthe karaṇavacanaṃ.",
  "tika-vin02t:1957_11": "Upajānāhīti ca upasaggamatto upa-saddo. Tenāha “gharāvāsatthaṃ jānāhī”ti. Jānāhīti",
  "tika-vin02t:1957_12": "cettha paṭipajjāti attho veditabbo. Akāmakāti anicchamānā.",
  "tika-vin02t:1958_0": "331-332. Yaṃ na nivattoti yasmā na nivatto. Suññāgāragatoti “ṭhapetvā gāmañca gāmūpacārañca",
  "tika-vin02t:1958_1": "avasesaṃ arañña”nti (pārā.92) vuttaṃ araññaṃ rukkhamūlañca ṭhapetvā aññaṃ pabbatakandarādi",
  "tika-vin02t:1958_2": "pabbajitasāruppaṃ nivāsaṭṭhānaṃ janasambādhābhāvato idha “suññāgāra”nti adhippetaṃ.",
  "tika-vin02t:1958_3": "Atha vā jhānakaṇṭakānaṃ saddānaṃ abhāvato vivittaṃ yaṃ kiñci agārampi “suññāgāra”nti",
  "tika-vin02t:1958_4": "veditabbaṃ. Taṃ suññāgāraṃ upagato. Abhikkhaṇanti bahulaṃ. Udānaṃ udānesīti so hi",
  "tika-vin02t:1958_5": "āyasmā araññe divāvihāraṃ upagatopi rattivāsūpagatopi yebhuyyena phalasamāpattisukhena",
  "tika-vin02t:1958_6": "nirodhasamāpattisukhena ca vītināmesi, tasmā taṃ sukhaṃ sandhāya pubbe attanā anubhūtaṃ",
  "tika-vin02t:1958_7": "sabhayaṃ sapariḷāhaṃ rajjasukhaṃ jigucchitvā “aho sukhaṃ aho sukha”nti somanassasahitañāṇasamuṭṭhānaṃ",
  "tika-vin02t:1958_8": "pītisamuggāraṃ samuggirati. Te bhikkhū bhagavantaṃ etadavocunti te sambahulā bhikkhū",
  "tika-vin02t:1958_9": "ullumpanasabhāvasaṇṭhitā tassa anuggaṇhanādhippāyena bhagavantaṃ etadavocuṃ, na ujjhānavasena.",
  "tika-vin02t:1958_10": "Nissaṃsayanti asandehena, ekantenāti attho. Te kira bhikkhū puthujjanā tassa āyasmato",
  "tika-vin02t:1958_11": "vivekasukhaṃ sandhāya udānaṃ ajānantā evamāhaṃsu. Samanussarantoti ukkaṇṭhanavasena anussaranto.",
  "tika-vin02t:1959_0": "Aññataranti nāmagottena apākaṭaṃ ekaṃ bhikkhuṃ. Āmantesīti āṇāpesi te bhikkhū saññāpetukāmo.",
  "tika-vin02t:1959_1": "Evanti vacanasampaṭiggahe, sādhūti attho. Evaṃ bhanteti ettha pana evaṃ-saddo paṭiññāyaṃ.",
  "tika-vin02t:1959_2": "“Abhikkhaṇaṃ ‘aho sukhaṃ aho sukha’nti imaṃ udānaṃ udānesī”ti yathā te bhikkhū vadanti,",
  "tika-vin02t:1959_3": "taṃ evaṃ tathevāti attano udānaṃ paṭijānāti. “Kiṃ pana tvaṃ bhaddiyā”ti kasmā bhagavā",
  "tika-vin02t:1959_4": "pucchati, kiṃ tassa cittaṃ na jānātīti? No na jānāti, teneva pana tamatthaṃ vadāpetvā",
  "tika-vin02t:1959_5": "te bhikkhū saññāpetuṃ pucchati. Vuttañhetaṃ “jānantāpi tathāgatā pucchanti, jānantāpi",
  "tika-vin02t:1959_6": "na pucchantī”tiādi. Atthavasanti kāraṇaṃ.",
  "tika-vin02t:1960_0": "Antopi antepureti itthāgārassa sañcaraṇaṭṭhānabhūte rājagehassa abbhantare, yattha",
  "tika-vin02t:1960_1": "rājā nahānabhojanasayanādiṃ kappeti. Rakkhā susaṃvihitāti ārakkhādikatapurisehi gutti",
  "tika-vin02t:1960_2": "suṭṭhu samantato vihitā. Bahipi antepureti aṭṭakaraṇaṭṭhānādike antepurato bahibhūte",
  "tika-vin02t:1960_3": "rājagehe. Evaṃ rakkhito gopito santoti evaṃ rājageharājadhānīrajjadesesu anto bahi",
  "tika-vin02t:1960_4": "ca anekesu ṭhānesu anekasatehi susaṃvihitarakkhāvaraṇaguttiyā mameva nibbhayatthaṃ",
  "tika-vin02t:1960_5": "phāsuvihāratthaṃ rakkhito gopito samāno. Bhītotiādīni padāni aññamaññavevacanāni.",
  "tika-vin02t:1960_6": "Atha vā bhītoti pararājūhi bhāyamāno. Ubbiggoti sakarajjepi pakatikkhobhato uppajjanakabhayubbegena",
  "tika-vin02t:1960_7": "ubbiggo calito. Ussaṅkīti “raññā nāma sabbakālaṃ avissatthena bhavitabba”nti vacanato",
  "tika-vin02t:1960_8": "sabbattha avissāsanavasena tesaṃ tesaṃ kiccakaraṇīyānaṃ accayato uppajjanakaparisaṅkāya",
  "tika-vin02t:1960_9": "ca uddhamuddhaṃ saṅkamāno. Utrāsīti “santikāvacarehipi ajānantasseva me kadāci anattho",
  "tika-vin02t:1960_10": "bhaveyyā”ti uppannena sarīrakampampi uppādanasamatthena tāsena utrāsi. “Utrasto”tipi",
  "tika-vin02t:1960_11": "paṭhanti. Viharāmīti evaṃbhūto hutvā viharāmi.",
  "tika-vin02t:1961_0": "Etarahīti idāni pabbajitakālato paṭṭhāya. Ekoti asahāyo. Tena vivekaṭṭhakāyataṃ dasseti.",
  "tika-vin02t:1961_1": "Abhītotiādīnaṃ padānaṃ vuttavipariyāyena attho veditabbo. Bhayādinimittassa pariggahassa",
  "tika-vin02t:1961_2": "taṃnimittassa ca kilesagahanassa abhāvenevassa abhītāditāti etena cittavivekaṃ dasseti.",
  "tika-vin02t:1961_3": "Appossukkoti sarīraguttiyaṃ nirussukko. Pannalomoti lomahaṃsuppādakassa chambhitattassa",
  "tika-vin02t:1961_4": "abhāvena anuggatalomo. Padadvayenapi serivihāraṃ dasseti. Paradattavuttoti parehi",
  "tika-vin02t:1961_5": "dinnena cīvarādinā vattamāno. Etena sabbaso saṅgābhāvadīpanamukhena anavasesabhayahetuvirahaṃ",
  "tika-vin02t:1961_6": "dasseti. Migabhūtena cetasāti vissatthavihāritāya migassa viya jātena cittena. Migo",
  "tika-vin02t:1961_7": "hi amanussapathe araññe vasamāno vissattho tiṭṭhati nisīdati nipajjati yenakāmañca",
  "tika-vin02t:1961_8": "pakkamati appaṭihatacāro, evaṃ ahampi viharāmīti dasseti. Vuttañhetaṃ paccekasambuddhena –",
  "tika-vin02t:1962": "“Migo araññamhi yathā abaddho;",
  "tika-vin02t:1963": "Yenicchakaṃ gacchati gocarāya;",
  "tika-vin02t:1964": "Viññū naro serita pekkhamāno;",
  "tika-vin02t:1965": "Eko care khaggavisāṇakappo”ti. ;",
  "tika-vin02t:1966_0": "Imaṃ kho ahaṃ, bhante, atthavasanti bhagavā yadidaṃ mama etarahi paramaṃ vivekasukhaṃ",
  "tika-vin02t:1966_1": "phalasamāpattisukhaṃ, idameva kāraṇaṃ sampassamāno “aho sukhaṃ, aho sukha”nti udānemi.",
  "tika-vin02t:1966_2": "Etamatthanti etaṃ bhaddiyattherassa puthujjanavisayātītaṃ vivekasukhasaṅkhātaṃ atthaṃ",
  "tika-vin02t:1966_3": "sabbākārato viditvā. Imaṃ udānanti imaṃ sahetukabhayasokavigamānubhāvadīpakaṃ udānaṃ udānesi.",
  "tika-vin02t:1967_0": "Yassantarato na santi kopāti yassa ariyapuggalassa antarato abbhantare attano citte",
  "tika-vin02t:1967_1": "cittakālussiyakaraṇato cittappakopā rāgādayo āghātavatthuādikāraṇabhedato anekabhedā",
  "tika-vin02t:1967_2": "dosakopā eva vā na santi, maggena pahīnattā na vijjanti. Ayañhi antara-saddo kiñcāpi",
  "tika-vin02t:1967_3": "“mañca tvañca kimantara”ntiādīsu kāraṇe dissati, “antaraṭṭhake himapātasamaye”tiādīsu",
  "tika-vin02t:1967_4": "vemajjhe, “antarā ca jetavanaṃ antarā ca sāvatthi”ntiādīsu vivare, “bhayamantarato",
  "tika-vin02t:1967_5": "jāta”ntiādīsu citte, idhāpi citte eva daṭṭhabbo. Tenevāha “yassa citte kopā na santī”ti.",
  "tika-vin02t:1968_0": "Abhava-saddassa vibhava-saddena atthuddhāre kāraṇamāha “vibhavoti ca abhavoti ca",
  "tika-vin02t:1968_1": "atthato eka”nti. Iti-saddo pakāravacanoti āha “iti anekappakārā bhavābhavatā”ti.",
  "tika-vin02t:1968_2": "Vītivattoti atikkanto. Ettha ca “yassā”ti idaṃ yo vītivattoti vibhattivipariṇāmavasena",
  "tika-vin02t:1968_3": "yojetabbaṃ. Taṃ vigatabhayanti taṃ evarūpaṃ yathāvuttaguṇasamannāgataṃ khīṇāsavaṃ",
  "tika-vin02t:1968_4": "cittakopābhāvato itibhavābhavasamatikkamanato ca bhayahetuvigamena vigatabhayaṃ.",
  "tika-vin02t:1968_5": "Vivekasukhena aggaphalasukhena ca sukhiṃ, vigatabhayattā eva asokaṃ. Devā nānubhavanti",
  "tika-vin02t:1968_6": "dassanāyāti adhigatamagge ṭhapetvā sabbepi upapattidevā vāyamantāpi cittacāradassanavasena",
  "tika-vin02t:1968_7": "dassanāya daṭṭhuṃ nānubhavanti na abhisambhuṇanti na sakkonti, pageva manussā. Sekkhāpi",
  "tika-vin02t:1968_8": "hi puthujjanā viya arahato cittappavattiṃ na jānanti. Tassa dassanaṃ devānampi dullabhanti",
  "tika-vin02t:1968_9": "etthāpi cittacāradassanavasena tassa dassanaṃ devānampi dullabhaṃ alabbhanīyaṃ, devehipi",
  "tika-vin02t:1968_10": "taṃ dassanaṃ na sakkā pāpuṇitunti evamattho gahetabbo. Abhāvattho hettha du-saddo",
  "tika-vin02t:1968_11": "“duppañño”tiādīsu viya.",
  "tika-vin02t:1969_0": "333. Bhattābhihāroti abhiharitabbabhattaṃ. Tassa pana pamāṇaṃ dassetuṃ “pañca ca",
  "tika-vin02t:1969_1": "thālipākasatānī”ti vuttaṃ. Tattha eko thālipāko dasannaṃ purisānaṃ bhattaṃ gaṇhāti.",
  "tika-vin02t:1969_2": "Lābhasakkārasilokenāti ettha lābho nāma catupaccayalābho. Sakkāroti tesaṃyeva sukatānaṃ",
  "tika-vin02t:1969_3": "susaṅkhatānaṃ lābho. Silokoti vaṇṇaghoso. Manomayaṃ kāyanti jhānamanena nibbattaṃ",
  "tika-vin02t:1969_4": "brahmakāyaṃ. Upapannoti upagato. Attabhāvappaṭilābhoti sarīrapaṭilābho. Dve vā tīṇi",
  "tika-vin02t:1969_5": "vā māgadhakāni gāmakhettānīti ettha māgadhakaṃ gāmakhettaṃ atthi khuddakaṃ, atthi",
  "tika-vin02t:1969_6": "majjhimaṃ, atthi mahantaṃ. Khuddakaṃ gāmakhettaṃ ito cattālīsa usabhāni, etto cattālīsa",
  "tika-vin02t:1969_7": "usabhānīti gāvutaṃ hoti. Majjhimaṃ ito gāvutaṃ, etto gāvutanti aḍḍhayojanaṃ hoti.",
  "tika-vin02t:1969_8": "Mahantaṃ ito diyaḍḍhagāvutaṃ, etto diyaḍḍhagāvutanti tigāvutaṃ hoti. Tesu khuddakena",
  "tika-vin02t:1969_9": "gāmakhettena tīṇi, khuddakena ca majjhimena ca dve gāmakhettāni tassa attabhāvo.",
  "tika-vin02t:1969_10": "Tigāvutañhissa sarīraṃ. Pariharissāmīti paṭijaggissāmi gopayissāmi. Rakkhassetanti rakkhassu etaṃ.",
  "tika-vin02t:1970": "Pañcasatthukathāvaṇṇanā",
  "tika-vin02t:1971_0": "334. Satthāroti gaṇasatthāro. Nāssassāti na etassa bhaveyya. Tanti taṃ satthāraṃ.",
  "tika-vin02t:1971_1": "Tenāti amanāpena. Samudācareyyāmāti katheyyāma. Sammannatīti amhākaṃ sammānaṃ karoti.",
  "tika-vin02t:1971_2": "Tenāha “sammānetī”ti, sammannatīti vā parehi sammānīyatīti attho.",
  "tika-vin02t:1972_0": "335. Nāsāya pittaṃ bhindeyyunti acchapittaṃ vā macchapittaṃ vā nāsāpuṭe pakkhipeyyuṃ.",
  "tika-vin02t:1972_1": "Parābhavāyāti avaḍḍhiyā vināsāya. Assatarīti vaḷavāya kucchismiṃ gadrabhassajātā,",
  "tika-vin02t:1972_2": "taṃ assena saddhiṃ sampayojenti, sā gabbhaṃ gaṇhitvā kāle sampatte vijāyituṃ na sakkoti,",
  "tika-vin02t:1972_3": "pādehi bhūmiṃ paharantī tiṭṭhati, athassā cattāro pāde catūsu khāṇukesu bandhitvā",
  "tika-vin02t:1972_4": "kucchiṃ phāletvā potakaṃ nīharanti, sā tattheva marati. Tena vuttaṃ “attavadhāya gabbhaṃ gaṇhātī”ti.",
  "tika-vin02t:1973": "339. Potthanikanti churikaṃ, yaṃ kharantipi vuccati.",
  "tika-vin02t:1974": "Nāḷāgiripesanakathāvaṇṇanā",
  "tika-vin02t:1975_0": "342. Mā kuñjara nāgamāsadoti bho, kuñjara, buddhanāgaṃ vadhakacittena mā upagaccha.",
  "tika-vin02t:1975_1": "Dukkhanti dukkhakāraṇattā dukkhaṃ. Kathaṃ taṃ dukkhanti āha “na hi nāgahatassā”tiādi.",
  "tika-vin02t:1975_2": "Nāgahatassa sugatipaṭikkhepena buddhanāgassa ghāto duggatidukkhakāraṇanti dasseti.",
  "tika-vin02t:1975_3": "Itoti ito jātito. Yatoti yasmā. Ito paraṃ yatoti ito paraṃ gacchantassāti vā attho.",
  "tika-vin02t:1975_4": "Madoti mānamado. Pamādoti pamattabhāvo. Paṭikuṭitoti saṅkuṭito. Alakkhikoti ahiriko.",
  "tika-vin02t:1975_5": "Yatra hi nāmāti yo nāma.",
  "tika-vin02t:1976": "Pañcavatthuyācanakathāvaṇṇanā",
  "tika-vin02t:1977_0": "343. Tikabhojananti tīhi bhuñjitabbabhojanaṃ, tiṇṇaṃ ekato paṭiggahetvā bhuñjituṃ",
  "tika-vin02t:1977_1": "paññapessāmīti attho. Kokālikotiādīni catunnaṃ devadattapakkhiyānaṃ gaṇapāmokkhānaṃ",
  "tika-vin02t:1977_2": "nāmāni. Āyukappanti ekaṃ mahākappaṃ asītibhāgaṃ katvā tato ekabhāgamattaṃ kālaṃ antarakappasaññitaṃ kālaṃ.",
  "tika-vin02t:1978_0": "Āyasmantaṃ ānandaṃ etadavocāti devadatto sabbaṃ saṅghabhedassa pubbabhāgaṃ nipphādetvā",
  "tika-vin02t:1978_1": "“ekaṃseneva ajja āveṇikaṃ uposathaṃ saṅghakammañca karissāmī”ti cintetvā etaṃ “ajjatagge”tiādivacanaṃ",
  "tika-vin02t:1978_2": "avoca. Tattha aññatreva bhagavatāti vinā eva bhagavantaṃ, taṃ satthāraṃ akatvāti",
  "tika-vin02t:1978_3": "attho. Aññatra bhikkhusaṅghā uposathaṃ karissāmi saṅghakammāni cāti bhagavato ovādakārakaṃ",
  "tika-vin02t:1978_4": "bhikkhusaṅghaṃ vinā maṃ anuvattantehi bhikkhūhi saddhiṃ āveṇikaṃ uposathaṃ saṅghakammāni",
  "tika-vin02t:1978_5": "ca karissāmi. Ajjatagge, bhante, devadatto saṅghaṃ bhindissatīti bhedakārakānaṃ sabbesaṃ",
  "tika-vin02t:1978_6": "devadattena sajjitattā “ekaṃseneva devadatto ajja saṅghaṃ bhindissatī”ti maññamāno",
  "tika-vin02t:1978_7": "evamāha. Bhindissatīti dvidhā karissati.",
  "tika-vin02t:1979_0": "Etamatthaṃ viditvāti etaṃ avīcimahānirayuppattisaṃvattaniyaṃ kappaṭṭhiyaṃ atekicchaṃ",
  "tika-vin02t:1979_1": "devadattena nibbattiyamānaṃ saṅghabhedakammaṃ sabbākārato viditvā. Imaṃ udānanti",
  "tika-vin02t:1979_2": "kusalākusalesu yathākkamaṃ sappurisāsappurisānaṃ sukarā paṭipatti, na pana nesaṃ",
  "tika-vin02t:1979_3": "akusalakusalesūti idamatthavibhāvanaṃ udānaṃ udānesi.",
  "tika-vin02t:1980_0": "Tattha sukaraṃ sādhunā sādhūti attano paresañca hitaṃ sādhetīti sādhu, sammāpaṭipanno.",
  "tika-vin02t:1980_1": "Tena sādhunā sāriputtādinā sāvakena paccekasambuddhena sammāsambuddhena aññena vā",
  "tika-vin02t:1980_2": "lokiyasādhunā sādhu sundaraṃ bhaddakaṃ attano paresañca hitasukhāvahaṃ sukaraṃ sukhena",
  "tika-vin02t:1980_3": "kātuṃ sakkā. Sādhu pāpena dukkaranti tadeva pana vuttalakkhaṇaṃ sādhu pāpena devadattādinā",
  "tika-vin02t:1980_4": "pāpapuggalena dukkaraṃ kātuṃ na sakkā, na so taṃ kātuṃ sakkotīti attho. Pāpaṃ pāpena",
  "tika-vin02t:1980_5": "sukaranti pāpaṃ asundaraṃ attano paresañca anatthāvahaṃ pāpena yathāvuttapāpapuggalena",
  "tika-vin02t:1980_6": "sukaraṃ sukhena kātuṃ sakkuṇeyyaṃ. Pāpamariyehi dukkaranti ariyehi pana buddhādīhi",
  "tika-vin02t:1980_7": "taṃ pāpaṃ dukkaraṃ durabhisambhavaṃ. Setughātoyeva hi tesaṃ tatthāti dīpeti.",
  "tika-vin02t:1981": "Saṅghabhedakathāvaṇṇanā",
  "tika-vin02t:1982_0": "345. Atha kho āyasmā sāriputto ādesanāpāṭihāriyānusāsaniyātiādīsu parassa cittaṃ",
  "tika-vin02t:1982_1": "ñatvā kathanaṃ ādesanāpāṭihāriyaṃ, sāvakānañca buddhānañca satataṃ dhammadesanaṃ",
  "tika-vin02t:1982_2": "anusāsanīpāṭihāriyaṃ, iddhividhaṃ iddhipāṭihāriyaṃ. Tattha iddhipāṭihāriyena saddhiṃ",
  "tika-vin02t:1982_3": "anusāsanīpāṭihāriyaṃ mahāmoggallānattherassa āciṇṇaṃ, ādesanāpāṭihāriyena saddhiṃ",
  "tika-vin02t:1982_4": "anusāsanīpāṭihāriyaṃ dhammasenāpatissa. Tena vuttaṃ “āyasmā sāriputto ādesanāpāṭihāriyānusāsaniyā",
  "tika-vin02t:1982_5": "bhikkhū dhammiyā kathāya ovadī”tiādi. Tadā hi dvīsu aggasāvakesu dhammasenāpati tesaṃ",
  "tika-vin02t:1982_6": "bhikkhūnaṃ cittacāraṃ ñatvā dhammaṃ desesi, mahāmoggallānatthero vikubbanaṃ dassetvā",
  "tika-vin02t:1982_7": "dhammaṃ desesi, pāḷiyañcettha dvinnampi therānaṃ desanāya dhammacakkhupaṭilābhova",
  "tika-vin02t:1982_8": "dassito. Dīghabhāṇakā pana evaṃ vadanti “bhagavatā pesitesu dvīsu aggasāvakesu dhammasenāpati",
  "tika-vin02t:1982_9": "tesaṃ cittacāraṃ ñatvā dhammaṃ desesi, therassa dhammadesanaṃ sutvā pañcasatāpi bhikkhū",
  "tika-vin02t:1982_10": "sotāpattiphale patiṭṭhahiṃsu. Atha nesaṃ mahāmoggallānatthero vikubbanaṃ dassetvā",
  "tika-vin02t:1982_11": "dhammaṃ desesi, taṃ sutvā sabbe arahattaphale patiṭṭhahiṃsū”ti. Devadattaṃ uṭṭhāpesīti",
  "tika-vin02t:1982_12": "jaṇṇukena hadayamajjhe paharitvā uṭṭhāpesi.",
  "tika-vin02t:1983_0": "346. Sarasīti saro. Suvikkhālitanti suṭṭhu vikkhālitaṃ, suvisodhitaṃ katvāti attho.",
  "tika-vin02t:1983_1": "Saṃkhāditvāti suṭṭhu khāditvā. Mahiṃ vikubbatoti mahiṃ dantehi vilikhantassa. Nadīsu",
  "tika-vin02t:1983_2": "bhisaṃ ghasānassāti yojetabbaṃ. Nadīti cettha mahāsaro adhippeto. Jaggatoti hatthiyūthaṃ",
  "tika-vin02t:1983_3": "pālentassa. Bhiṅkovāti hatthipotako viya. Mamānukubbanti maṃ anukaronto.",
  "tika-vin02t:1984_0": "347. Dūteyyanti dūtakammaṃ. Gantumarahatīti dūteyyasaṅkhātaṃ sāsanaṃ harituṃ dhāretvā",
  "tika-vin02t:1984_1": "harituṃ arahati. Sotāti yaṃ assa sāsanaṃ denti, tassa sotā. Sāvetāti taṃ uggaṇhitvā",
  "tika-vin02t:1984_2": "“idaṃ nāma tumhehi vutta”nti paṭisāvetā. Uggahetāti suuggahitaṃ katvā uggahetā. Dhāretāti",
  "tika-vin02t:1984_3": "sudhāritaṃ katvā dhāretā. Viññātāti attanā tassa atthaṃ jānitā. Viññāpetāti paraṃ",
  "tika-vin02t:1984_4": "vijānāpetā. Sahitāsahitassāti “idaṃ sahitaṃ, idaṃ asahita”nti evaṃ sahitāsahitassa",
  "tika-vin02t:1984_5": "kusalo upagatānupagatesu cheko sāsanaṃ ārocento sahitāsahitaṃ sallakkhetvā āroceti.",
  "tika-vin02t:1984_6": "Na byathatīti na vedhati na chambhati. Uggavādininti pharusavacanena samannāgataṃ.",
  "tika-vin02t:1984_7": "Pucchitoti paṭiññatthāya pucchito.",
  "tika-vin02t:1985_0": "348. Aṭṭhahi, bhikkhave, asaddhammehītiādīsu asaddhammehīti asataṃ dhammehi, asantehi",
  "tika-vin02t:1985_1": "vā asobhanehi vā dhammehi. Abhibhūtoti ajjhotthaṭo. Pariyādinnacittoti khepitacitto",
  "tika-vin02t:1985_2": "lābhādihetukena icchācārena mānamadādinā ca khayaṃ pāpitakusalacitto. Atha vā pariyādinnacittoti",
  "tika-vin02t:1985_3": "parito ādinnacitto, vuttappakārena akusalakoṭṭhāsena yathā kusalacittassa uppattivāro",
  "tika-vin02t:1985_4": "na hoti, evaṃ samantato gahitacittasantānoti attho. Apāye nibbattanārahatāya āpāyiko.",
  "tika-vin02t:1985_5": "Tatthapi avīcisaṅkhāte mahāniraye uppajjatīti nerayiko. Ekaṃ antarakappaṃ paripuṇṇameva",
  "tika-vin02t:1985_6": "katvā tattha tiṭṭhatīti kappaṭṭho. Atekicchoti buddhehipi anivattanīyattā avīcinibbattiyā",
  "tika-vin02t:1985_7": "tikicchābhāvato atekiccho, atikicchanīyoti attho. Lābhenāti lābhena hetubhūtena.",
  "tika-vin02t:1985_8": "Atha vā lābhahetukena mānādinā. Lābhañhi nissāya idhekacce puggalā pāpicchā icchāpakatā",
  "tika-vin02t:1985_9": "icchācāre ṭhatvā “lābhaṃ nibbattessāmā”ti anekavihitaṃ anesanaṃ appatirūpaṃ āpajjitvā",
  "tika-vin02t:1985_10": "ito cutā apāyesu nibbattanti. Apare yathālābhaṃ labhitvā taṃnimittaṃ mānātimānamadamacchariyādivasena",
  "tika-vin02t:1985_11": "pamādaṃ āpajjitvā ito cutā apāyesu nibbattanti, ayañca tādiso. Tena vuttaṃ “lābhena,",
  "tika-vin02t:1985_12": "bhikkhave, abhibhūto pariyādinnacitto devadatto āpāyiko”tiādi. Asakkārenāti hīḷetvā",
  "tika-vin02t:1985_13": "paribhavitvā parehi attani pavattitena asakkārena, asakkārahetukena vā mānādinā.",
  "tika-vin02t:1985_14": "Asantaguṇasambhāvanādhippāyena pavattā pāpā icchā etassāti pāpiccho, tassa bhāvo",
  "tika-vin02t:1985_15": "pāpicchatā, tāya. “Ahaṃ buddho bhavissāmi, bhikkhusaṅghaṃ pariharissāmī”ti hi tassa",
  "tika-vin02t:1985_16": "icchā uppannā. Kokālikādayo pāpā lāmakā mittā etassāti pāpamitto, tassa bhāvo pāpamittatā, tāya.",
  "tika-vin02t:1986": "349. Abhibhuyyāti abhibhavitvā madditvā.",
  "tika-vin02t:1987_0": "350. Tīhi, bhikkhave, asaddhammehītiādi vuttanayameva. Oramattakena visesādhigamena",
  "tika-vin02t:1987_1": "antarā vosānaṃ āpādīti ettha pana ayamattho. Oramattakenāti appamattakena jhānābhiññāmattena.",
  "tika-vin02t:1987_2": "Visesādhigamenāti uttarimanussadhammādhigamena. Antarāti vemajjhe. Vosānaṃ āpādīti",
  "tika-vin02t:1987_3": "akatakiccova samāno “katakiccomhī”ti maññamāno samaṇadhammato vigamaṃ āpajji. Idaṃ",
  "tika-vin02t:1987_4": "vuttaṃ hoti – jhānābhiññāhi uttarikaraṇīye adhigantabbe maggaphale anadhigate satiyeva",
  "tika-vin02t:1987_5": "taṃ anadhigantvā samaṇadhammato vigamaṃ āpajjīti. Iti bhagavā iminā suttena visesato",
  "tika-vin02t:1987_6": "puthujjanabhāve ādīnavaṃ pakāseti “bhāriyo puthujjanabhāvo, yatra hi nāma jhānābhiññāpariyosānā",
  "tika-vin02t:1987_7": "sampattiyo nibbattetvāpi anekānatthāvahaṃ nānāvidhadukkhahetuasantaguṇasambhāvanaṃ",
  "tika-vin02t:1987_8": "asappurisasaṃsaggaṃ ālasiyānuyogañca avijahanto avīcisaṃvattanikaṃ kappaṭṭhiyaṃ atekicchaṃ",
  "tika-vin02t:1987_9": "kibbisaṃ pasavatī”ti.",
  "tika-vin02t:1988_0": "Gāthāsu māti paṭisedhe nipāto. Jātūti ekaṃsena. Kocīti sabbasaṅgāhakavacanaṃ. Lokasminti",
  "tika-vin02t:1988_1": "sattaloke. Idaṃ vuttaṃ hoti – imasmiṃ sattaloke koci puggalo ekaṃsena pāpiccho mā",
  "tika-vin02t:1988_2": "hotūti. Tadamināpi jānātha, pāpicchānaṃ yathā gatīti pāpicchānaṃ puggalānaṃ yathāgati",
  "tika-vin02t:1988_3": "yādisī nibbatti yādiso abhisamparāyoti imināpi kāraṇena jānāthāti devadattaṃ nidassento evamāha.",
  "tika-vin02t:1989_0": "Paṇḍitoti samaññātoti pariyattibāhusaccena paṇḍitoti ñāto. Bhāvitattoti sammatoti",
  "tika-vin02t:1989_1": "jhānābhiññāhi bhāvitacittoti sambhāvito. Tathā hi so “mahiddhiko godhiputto, mahānubhāvo",
  "tika-vin02t:1989_2": "godhiputto”ti dhammasenāpatināpi pasaṃsito ahosi. Jalaṃva yasasā aṭṭhā, devadattoti",
  "tika-vin02t:1989_3": "vissutoti attano kittiyā parivārena ca jalanto viya obhāsanto viya ṭhito devadattoti",
  "tika-vin02t:1989_4": "evaṃ vissuto pākaṭo ahosi. “Me suta”ntipi pāṭho, mayā sutaṃ sutamattaṃ, katipāheneva",
  "tika-vin02t:1989_5": "atathābhūtattā tassa taṃ paṇḍiccādisavanamattamevāti attho.",
  "tika-vin02t:1990_0": "So pamādaṃ anuciṇṇo, āsajja naṃ tathāgatanti so evaṃbhūto devadatto “buddhopi sākiyaputto,",
  "tika-vin02t:1990_1": "ahampi sākiyaputto, buddhopi samaṇo, ahampi samaṇo, buddhopi iddhimā, ahampi iddhimā,",
  "tika-vin02t:1990_2": "buddhopi dibbacakkhuko, dibbasotacetopariyañāṇalābhī, buddhopi atītānāgatapaccuppanne",
  "tika-vin02t:1990_3": "dhamme jānāti, ahampi te jānāmī”ti attano pamāṇaṃ ajānitvā sammāsambuddhaṃ attanā",
  "tika-vin02t:1990_4": "samasamaṭṭhapanena pamādaṃ āpajjanto “idānāhaṃ buddho bhavissāmi, bhikkhusaṅghaṃ",
  "tika-vin02t:1990_5": "pariharissāmī”ti abhimārapayojanādinā tathāgataṃ āsajja āsādetvā viheṭhetvā. “Pamādamanujiṇṇo”tipi",
  "tika-vin02t:1990_6": "paṭhanti. Tassattho – pamādaṃ vuttanayena pamajjanto pamādaṃ nissāya bhagavatā saddhiṃ",
  "tika-vin02t:1990_7": "yugaggāhacittuppādena saheva jhānābhiññāhi anujiṇṇo parihīnoti. Avīcinirayaṃ patto,",
  "tika-vin02t:1990_8": "catudvāraṃ bhayānakanti jālānaṃ tattha uppannasattānaṃ vā nirantaratāya “avīcī”ti",
  "tika-vin02t:1990_9": "laddhanāmaṃ catūsu passesu catumahādvārayogena catudvāraṃ atibhayānakaṃ mahānirayaṃ",
  "tika-vin02t:1990_10": "paṭisandhiggahaṇavasena patto. Tathā hi vuttaṃ –",
  "tika-vin02t:1991": "“Catukkaṇṇo catudvāro, vibhatto bhāgaso mito;",
  "tika-vin02t:1992": "Ayopākārapariyanto, ayasā paṭikujjito.",
  "tika-vin02t:1993": "“Tassa ayomayā bhūmi, jalitā tejasā yutā;",
  "tika-vin02t:1994": "Samantā yojanasataṃ, pharitvā tiṭṭhati sabbadā”ti. ;",
  "tika-vin02t:1995_0": "Aduṭṭhassāti aduṭṭhacittassa. Dubbheti dusseyya. Tameva pāpaṃ phusatīti tameva aduṭṭhadubbhiṃ",
  "tika-vin02t:1995_1": "pāpapuggalaṃ pāpaṃ nihīnaṃ pāpaphalaṃ phusati pāpuṇāti abhibhavati. Bhesmāti vipulabhāvena",
  "tika-vin02t:1995_2": "gambhīrabhāvena ca bhiṃsāpano, bhiṃsāpento viya vipulagambhīroti attho. Vādenāti",
  "tika-vin02t:1995_3": "dosena. Upahiṃsatīti bādhati āsādeti. Vādo tamhi na rūhatīti tasmiṃ tathāgate parena",
  "tika-vin02t:1995_4": "āropiyamāno doso na ruhati na tiṭṭhati, visakumbho viya samuddassa na tassa vikāraṃ janetīti attho.",
  "tika-vin02t:1996_0": "Evaṃ chahi gāthāhi pāpicchatādisamannāgatassa nirayūpagabhāvadassanena dukkhato aparimuttiṃ",
  "tika-vin02t:1996_1": "dassetvā idāni tappaṭipakkhadhammasamannāgatassa dukkhakkhayaṃ dassento “tādisaṃ",
  "tika-vin02t:1996_2": "mitta”nti osānagāthamāha. Tassattho – yassa sammā paṭipannassa maggānugo paṭipattimaggaṃ",
  "tika-vin02t:1996_3": "anugato sammā paṭipanno appicchatādiguṇasamannāgamena sakalassa vaṭṭadukkhassa khayaṃ",
  "tika-vin02t:1996_4": "pariyosānaṃ pāpuṇeyya, tādisaṃ buddhaṃ buddhasāvakaṃ vā paṇḍito sappañño attano mittaṃ",
  "tika-vin02t:1996_5": "kubbetha tena mettiṃ kareyya, tañca sevetha tameva payirupāseyyāti.",
  "tika-vin02t:1997": "Kiṃ panetaṃ suttaṃ devadattassa nirayūpapattito pubbe bhāsitaṃ, udāhu pacchāti? Itivuttakaṭṭhakathāyaṃ tāva –",
  "tika-vin02t:1998_0": "“Devadatte hi avīcimahānirayaṃ paviṭṭhe devadattapakkhikā aññatitthiyā ‘samaṇena",
  "tika-vin02t:1998_1": "gotamena abhisapito devadatto pathaviṃ paviṭṭho’ti abbhācikkhiṃsu. Taṃ sutvā sāsane",
  "tika-vin02t:1998_2": "anabhippasannā manussā ‘siyā nu kho etadevaṃ, yathā ime bhaṇantī’ti āsaṅkaṃ uppādesuṃ.",
  "tika-vin02t:1998_3": "Taṃ pavattiṃ bhikkhū bhagavato ārocesuṃ. Atha kho bhagavā ‘na, bhikkhave, tathāgatā",
  "tika-vin02t:1998_4": "kassaci abhisapaṃ denti, tasmā na devadatto mayā abhisapito, attano kammeneva nirayaṃ",
  "tika-vin02t:1998_5": "paviṭṭho’ti vatvā tesaṃ micchāgāhaṃ paṭisedhento imāya aṭṭhuppattiyā idaṃ suttaṃ abhāsī”ti –",
  "tika-vin02t:1999_0": "Vuttaṃ, tasmā tesaṃ matena tassa nirayūpapattito pacchāpi bhagavā idaṃ suttamabhāsīti",
  "tika-vin02t:1999_1": "veditabbaṃ. Idha pana tassa nirayūpapattito paṭhamameva uppanne vatthumhi bhāsitaṃ",
  "tika-vin02t:1999_2": "pāḷiāruḷhanti daṭṭhabbaṃ. Teneva “avīcinirayaṃ patto”ti idaṃ pana āsaṃsāyaṃ atītavacananti",
  "tika-vin02t:1999_3": "vuttaṃ, āsaṃsāti cettha avassambhāvinī atthasiddhi adhippetā. Avassambhāviniñhi atthasiddhimapekkhitvā",
  "tika-vin02t:1999_4": "anāgatampi bhūtaṃ viya voharanti, tañca saddalakkhaṇānusārena veditabbaṃ.",
  "tika-vin02t:2000": "Saṅghabhedakathāvaṇṇanā niṭṭhitā.",
  "tika-vin02t:2001": "Upālipañhakathāvaṇṇanā",
  "tika-vin02t:2002_0": "351. Upālipañhe yaṃ vattabbaṃ, taṃ aṭṭhakathāyaṃ dassitameva. Tattha anunayantoti",
  "tika-vin02t:2002_1": "anujānāpento, bhedassa anurūpaṃ vā bodhento, yathā bhedo hoti, evaṃ bhinditabbe bhikkhū",
  "tika-vin02t:2002_2": "viññāpentoti attho. Tenāha “na tumhāka”ntiādi.",
  "tika-vin02t:2003_0": "352. Aṭṭhārasabhedakaravatthumhi dasa akusalakammapathā saṃkiliṭṭhadhammatāya vodānadhammapaapakkhattā",
  "tika-vin02t:2003_1": "“adhammo”ti dassitā, tathā upādānādayo, bodhipakkhiyadhammānaṃ ekantānavajjabhāvato",
  "tika-vin02t:2003_2": "natthi adhammabhāvo, bhagavatā pana desitākārena hāpetvā vaḍḍhetvā vā kathanaṃ yathādhammaṃ",
  "tika-vin02t:2003_3": "akathananti katvā adhammabhāvoti dassento āha “tayo satipaṭṭhānā”tiādi. Niyyānikanti",
  "tika-vin02t:2003_4": "sapāṭihīraṃ appaṭihataṃ hutvā pavattatīti attho. Tathevāti iminā “evaṃ amhāka”ntiādinā",
  "tika-vin02t:2003_5": "vuttamatthaṃ ākaḍḍhati. Kātabbaṃ kammaṃ dhammo nāmāti yathādhammaṃ karaṇato dhammo",
  "tika-vin02t:2003_6": "nāma, itaraṃ vuttavipariyāyato adhammo nāma.",
  "tika-vin02t:2004_0": "Rāgavinayo…pe… ayaṃ vinayo nāmāti rāgādīnaṃ vinayanato saṃvaraṇato pajahanato paṭisaṅkhānato",
  "tika-vin02t:2004_1": "ca vinayo nāma, vuttavipariyāyena itaro avinayo. Vatthusampattiādivasena sabbesaṃ",
  "tika-vin02t:2004_2": "vinayakammānaṃ akuppatāti āha “vatthusampatti…pe… ayaṃ vinayo nāmā”ti. Tappaṭipakkhato",
  "tika-vin02t:2004_3": "avinayo veditabbo. Tenāha “vatthuvipattī”tiādi. Yāsaṃ āpannassa pabbajjā sāvasesā,",
  "tika-vin02t:2004_4": "tā āpattiyo sāvasesā.",
  "tika-vin02t:2005_0": "354. Āpāyikotiādigāthāsu saṅghassa bhedasaṅkhāte vagge ratoti vaggarato. Adhammikatāya",
  "tika-vin02t:2005_1": "adhamme bhedakaravatthumhi saṅghabhedasaṅkhāte eva ca adhamme ṭhitoti adhammaṭṭho.",
  "tika-vin02t:2005_2": "Yogakkhemā padhaṃsatīti hitato parihāyati, catūhipi yogehi anupaddutattā yogakkhemaṃ",
  "tika-vin02t:2005_3": "nāma arahattaṃ nibbānañca, tato panassa dhaṃsane vattabbameva natthi. Diṭṭhisīlasāmaññato",
  "tika-vin02t:2005_4": "saṅghataṭṭhena saṅghaṃ, tato eva ekakammādividhānayogena samaggaṃ sahitaṃ bhinditvā",
  "tika-vin02t:2005_5": "pubbe vuttalakkhaṇena saṅghabhedena bhinditvā. Kappanti antarakappasaṅkhātaṃ āyukappaṃ.",
  "tika-vin02t:2005_6": "Nirayamhīti avīcimahānirayamhi.",
  "tika-vin02t:2006_0": "Sukhā saṅghassa sāmaggīti sukhassa paccayabhāvato sāmaggī “sukhā”ti vuttā yathā “sukho",
  "tika-vin02t:2006_1": "buddhānamuppādo”ti. Samaggānañcanuggahoti samaggānaṃ sāmaggianumodanena anuggaṇhanaṃ",
  "tika-vin02t:2006_2": "sāmaggianurūpaṃ vā, yathā te sāmaggiṃ na vijahanti, tathā gahaṇaṃ ṭhapanaṃ anubalappadānanti",
  "tika-vin02t:2006_3": "attho. Samaggaṃ katvānāti bhinnaṃ saṅghaṃ saṅgharājippattaṃ vā samaggaṃ sahitaṃ katvā.",
  "tika-vin02t:2006_4": "Kappanti āyukappameva. Saggamhi modatīti kāmāvacaradevaloke aññe deve dasahi ṭhānehi",
  "tika-vin02t:2006_5": "abhibhavitvā dibbasukhaṃ anubhavanto icchitanibbattiyā ca modati pamodati laḷati kīḷati.",
  "tika-vin02t:2007_0": "355. Siyā nu kho, bhante, saṅghabhedakotiādi pāḷianusāreneva veditabbaṃ. “Pañcahi,",
  "tika-vin02t:2007_1": "upāli, ākārehi saṅgho bhijjati kammena uddesena voharanto anussāvanena salākaggāhenā”ti",
  "tika-vin02t:2007_2": "evaṃ parivāre āgatampi saṅghabhedalakkhaṇaṃ idha vuttena kiṃ nānākaraṇanti dassetuṃ",
  "tika-vin02t:2007_3": "“parivāre panā”tiādimāha. Ettha ca sīmaṭṭhakasaṅghe asannipatite visuṃ parisaṃ gahetvā",
  "tika-vin02t:2007_4": "katavohārānussāvanasalākaggāhassa kammaṃ vā karontassa uddesaṃ vā uddisantassa bhedo",
  "tika-vin02t:2007_5": "ca hoti ānantariyakammañca. Samaggasaññāya pana “vaṭṭatī”ti saññāya vā karontassa",
  "tika-vin02t:2007_6": "bhedova hoti, na ānantariyakammaṃ. Tato ūnaparisāya karontassa neva saṅghabhedo na",
  "tika-vin02t:2007_7": "ānantariyaṃ. Sabbantimena hi paricchedena navannaṃ janānaṃ yo saṅghaṃ bhindati, tassa",
  "tika-vin02t:2007_8": "ānantariyakammaṃ hoti, anuvattakānaṃ adhammavādīnaṃ mahāsāvajjaṃ kammaṃ, dhammavādino",
  "tika-vin02t:2007_9": "anavajjā. Sesamettha uttānamevāti.",
  "tika-vin02t:2008": "Upālipañhakathāvaṇṇanā niṭṭhitā.",
  "tika-vin02t:2009": "Saṅghabhedakakkhandhakavaṇṇanā niṭṭhitā.",
  "tika-vin02t:2010": "8. Vattakkhandhakaṃ",
  "tika-vin02t:2011": "Āgantukavattakathāvaṇṇanā",
  "tika-vin02t:2012_0": "356-357. Vattakkhandhake uparipiṭṭhitoti piṭṭhisaṅghāṭassa uparibhāgato, dvārabāhassa",
  "tika-vin02t:2012_1": "uparipadesatoti attho. Vissajjetabbanti sukkhāpanatthaṃ ātape vissajjitabbaṃ. Abhivādāpetabboti",
  "tika-vin02t:2012_2": "tassa vasse pucchite yadi daharo hoti, sayameva vandissati, tadā imināva vandāpito",
  "tika-vin02t:2012_3": "nāma hoti. Nilloketabboti oloketabbo. Yathābhāganti pubbe paññattaṃ padesabhāgaṃ",
  "tika-vin02t:2012_4": "anatikkamitvā. Santānakanti uṇṇanābhisuttaṃ. Ullokāti gehassa uparibhāgato paṭṭhāya,",
  "tika-vin02t:2012_5": "paṭhamaṃ uparibhāgo sammajjitabboti vuttaṃ hoti.",
  "tika-vin02t:2013": "Āvāsikavattakathāvaṇṇanā",
  "tika-vin02t:2014": "359. Mahāāvāseti mahāvihārasadise mahāāvāse.",
  "tika-vin02t:2015": "Anumodanavattakathāvaṇṇanā",
  "tika-vin02t:2016": "362. Pañcame nisinneti anumodanatthāya nisinne. Upanisinnakathā nāma bahūsu sannipatitesu parikathākathanaṃ.",
  "tika-vin02t:2017": "Bhattaggavattakathāvaṇṇanā",
  "tika-vin02t:2018_0": "364. Manussānaṃ parivisanaṭṭhānanti yattha manussā saputtadārā āvasitvā denti. Hatthadhovanaudakaṃ",
  "tika-vin02t:2018_1": "sandhāyāti bhuttāvissa bhojanāvasāne hatthadhovanaudakaṃ sandhāya. Tenevāha “antarā",
  "tika-vin02t:2018_2": "pipāsitena pana…pe… hatthā na dhovitabbā”ti. Potthakesu pana “pānīyaṃ pivitvā hatthā",
  "tika-vin02t:2018_3": "na dhovitabbā”ti likhanti, “hatthā dhovitabbā”ti pāṭhena bhavitabbanti amhākaṃ khanti.",
  "tika-vin02t:2018_4": "Aññathā “na tāva udakanti idaṃ hatthadhovanaudakaṃ sandhāya vutta”nti vatvā “antarā",
  "tika-vin02t:2018_5": "pipāsitena panā”tiādinā vuttaviseso na upalabbhati. Atha mataṃ “na tāva therena udakaṃ",
  "tika-vin02t:2018_6": "paṭiggahetabbanti idaṃ kiṃ pānīyapaṭiggahaṇaṃ sandhāya vuttaṃ, udāhu hatthadhovanaudakaggahaṇaṃ",
  "tika-vin02t:2018_7": "sandhāyāti āsaṅkānivattanatthaṃ ‘idaṃ hatthadhovanaudakaṃ sandhāya vutta’ntiādi kathita”nti,",
  "tika-vin02t:2018_8": "tañca na, tattha āsaṅkāya eva asambhavato. Na hi bhagavā “yāva aññe na bhuttāvino",
  "tika-vin02t:2018_9": "honti, tāva pānīyaṃ na pātabba”nti vakkhatīti sakkā viññātuṃ. Yadi cetaṃ pānīyapaṭiggahaṇaṃ",
  "tika-vin02t:2018_10": "sandhāya vuttaṃ, “na tāva therena udakaṃ paṭiggahetabba”nti udakasaddappayogo ca",
  "tika-vin02t:2018_11": "na kattabbo siyā, aṭṭhakathāyañca “idaṃ hatthadhovanaudakaṃ sandhāya vutta”nti vatvā",
  "tika-vin02t:2018_12": "tena nivattitabbamatthaṃ dassentena “antarā pipāsitena pana gale vilaggāmisena vā",
  "tika-vin02t:2018_13": "pānīyaṃ pivitabba”nti ettakameva vattabbaṃ, “pānīyaṃ pivitvā hatthā na dhovitabbā”ti",
  "tika-vin02t:2018_14": "evaṃ pana na vattabbanti. Dhure nisinnā hontīti dvārasamīpe nisinnā honti.",
  "tika-vin02t:2019": "Piṇḍacārikavattakathāvaṇṇanā",
  "tika-vin02t:2020": "366. Parāmasatīti gaṇhāti. Ṭhapeti vāti “tiṭṭhatha, bhante”ti vadantī ṭhapeti nāma.",
  "tika-vin02t:2021": "Āraññikavattakathāvaṇṇanā",
  "tika-vin02t:2022": "367. Kenajja, bhante, yuttanti kena nakkhattena ajja cando yuttoti evaṃ vadantena nakkhattaṃ pucchitaṃ hoti.",
  "tika-vin02t:2023": "Senāsanavattakathāvaṇṇanā",
  "tika-vin02t:2024_0": "369-370. Aṅgaṇeti abbhokāse. Na vuḍḍhaṃ anāpucchāti ettha tassa ovarake tadupacāre",
  "tika-vin02t:2024_1": "ca āpucchitabbanti vadanti. Bhojanasālādīsupi evameva paṭipajjitabbanti bhojanasālādīsupi",
  "tika-vin02t:2024_2": "uddesadānādi āpucchitvāva kātabbanti attho.",
  "tika-vin02t:2025": "Vaccakuṭivattakathāvaṇṇanā",
  "tika-vin02t:2026_0": "373-374. Idaṃ ativivaṭanti idaṃ ṭhānaṃ gumbādīhi appaṭicchannattā ativiya pakāsanaṃ.",
  "tika-vin02t:2026_1": "Nibaddhagamanatthāyāti attano nibaddhagamanatthāya. Puggalikaṭṭhānaṃ vāti attano",
  "tika-vin02t:2026_2": "vihāraṃ sandhāya vuttaṃ. Sesamettha suviññeyyameva.",
  "tika-vin02t:2027_0": "Imasmiṃ vattakkhandhake āgatāni āgantukāvāsikagamiyānumodanabhattaggapiṇḍacārikāraññika",
  "tika-vin02t:2027_1": "senāsana jantāghara vaccakuṭi upajjhācariya saddhivihārika antevāsikavattāni cuddasa",
  "tika-vin02t:2027_2": "mahāvattāni nāma, ito aññāni pana kadāci tajjanīyakammakatādikāleyeva caritabbāni",
  "tika-vin02t:2027_3": "asīti khandhakavattānīti veditabbāni. Gaṇṭhipadesu pana “imāniyeva cuddasa mahāvattāni",
  "tika-vin02t:2027_4": "aggahitaggahaṇena gahiyamānāni asīti khandhakavattāānī”ti vuttaṃ, taṃ na gahetabbaṃ.",
  "tika-vin02t:2028": "Vattakkhandhakavaṇṇanā niṭṭhitā.",
  "tika-vin02t:2029": "9. Pātimokkhaṭṭhapanakkhandhakaṃ",
  "tika-vin02t:2030": "Pātimokkhuddesayācanakathāvaṇṇanā",
  "tika-vin02t:2031_0": "383. Pātimokkhaṭṭhapanakkhandhake tadahūti tasmiṃ ahani tasmiṃ divase. Uposatheti",
  "tika-vin02t:2031_1": "ettha upavasanti etthāti uposatho, upavasantīti sīlena vā anasanena vā upetā hutvā",
  "tika-vin02t:2031_2": "vasantīti attho. Ayañhi uposatha-saddo “aṭṭhaṅgasamannāgataṃ uposathaṃ upavasāmī”tiādīsu",
  "tika-vin02t:2031_3": "sīle āgato. “Uposatho vā pavāraṇā vā”tiādīsu pātimokkhuddesādivinayakamme. “Gopālakūposatho",
  "tika-vin02t:2031_4": "nigaṇṭhūposatho”tiādīsu upavāse. “Uposatho nāma nāgarājā”tiādīsu paññattiyaṃ. “Ajjuposatho",
  "tika-vin02t:2031_5": "pannaraso”tiādīsu divase. Idhāpi divaseyeva daṭṭhabbo. Tasmā tadahuposatheti tasmiṃ",
  "tika-vin02t:2031_6": "uposathadivasabhūte ahanīti attho. Nisinno hotīti mahābhikkhusaṅghaparivuto ovādapātimokkhaṃ",
  "tika-vin02t:2031_7": "uddisituṃ upāsikāya ratanapāsāde nisinno hoti. Nisajja pana bhikkhūnaṃ cittāni olokento",
  "tika-vin02t:2031_8": "ekaṃ dussīlapuggalaṃ disvā “sacāhaṃ imasmiṃ puggale idha nisinneyeva pātimokkhaṃ",
  "tika-vin02t:2031_9": "uddisissāmi, sattadhāvassa muddhā phalissatī”ti tasmiṃ anukampāya tuṇhīyeva ahosi.",
  "tika-vin02t:2032_0": "Abhikkantāti atikkantā parikkhīṇā. Uddhaste aruṇeti uggate aruṇasīse. Nandimukhiyāti",
  "tika-vin02t:2032_1": "tuṭṭhimukhiyā. Uddhastaṃ aruṇanti aruṇuggamanaṃ patvāpi “uddisatu, bhante, bhagavā",
  "tika-vin02t:2032_2": "bhikkhūnaṃ pātimokkha”nti thero bhagavantaṃ pātimokkhuddesaṃ yāci tasmiṃ kāle “na,",
  "tika-vin02t:2032_3": "bhikkhave, anuposathe uposatho kātabbo”ti sikkhāpadassa apaññattattā. Aparisuddhā,",
  "tika-vin02t:2032_4": "ānanda, parisāti tikkhattuṃ therena pātimokkhuddesassa yācitattā anuddesassa kāraṇaṃ",
  "tika-vin02t:2032_5": "kathento “asukapuggalo aparisuddho”ti avatvā “aparisuddhā, ānanda, parisā”ti āha.",
  "tika-vin02t:2032_6": "Kasmā pana bhagavā tiyāmarattiṃ tathā vītināmesi? Tato paṭṭhāya ovādapātimokkhaṃ",
  "tika-vin02t:2032_7": "anuddisitukāmo tassa vatthuṃ pākaṭaṃ kātuṃ.",
  "tika-vin02t:2033_0": "Addasāti kathaṃ addasa. Attano cetopariyañāṇena tassaṃ parisati bhikkhūnaṃ cittāni",
  "tika-vin02t:2033_1": "parijānanto tassa purisassa dussīlyacittaṃ passi. Yasmā pana citte diṭṭhe taṃsamaṅgīpuggalo",
  "tika-vin02t:2033_2": "diṭṭho nāma hoti, tasmā “addasā kho āyasmā mahāmoggallāno taṃ puggalaṃ dussīla”nti",
  "tika-vin02t:2033_3": "vuttaṃ. Yatheva hi anāgate sattasu divasesu pavattaṃ paresaṃ cittaṃ cetopariyañāṇalābhī",
  "tika-vin02t:2033_4": "pajānāti, evaṃ atītepīti. Dussīlanti nissīlaṃ, sīlavirahitanti attho. Pāpadhammanti",
  "tika-vin02t:2033_5": "dussīlattā eva hīnajjhāsayatāya lāmakasabhāvaṃ. Asucinti aparisuddhehi kāyakammādīhi",
  "tika-vin02t:2033_6": "samannāgatattā na suciṃ. Saṅkassarasamācāranti kiñcideva asāruppaṃ disvā “idaṃ iminā",
  "tika-vin02t:2033_7": "kataṃ bhavissatī”ti evaṃ paresaṃ āsaṅkanīyatāya saṅkāya saritabbasamācāraṃ. Atha",
  "tika-vin02t:2033_8": "vā kenacideva karaṇīyena mantayante bhikkhū disvā “kacci nu kho ime mayā katakammaṃ",
  "tika-vin02t:2033_9": "jānitvā mantentī”ti attanoyeva saṅkāya saritabbasamācāraṃ. Lajjitabbatāya paṭicchādetabbassa",
  "tika-vin02t:2033_10": "karaṇato paṭicchannaṃ kammantaṃ etassāti paṭicchannakammantaṃ. Kucchitasamaṇavesadhāritāya",
  "tika-vin02t:2033_11": "na samaṇanti assamaṇaṃ. Salākaggahaṇādīsu “kittakā samaṇā”ti gaṇanāya “ahampi samaṇomhī”ti",
  "tika-vin02t:2033_12": "micchāpaṭiññāya samaṇapaṭiññaṃ. Aseṭṭhacāritāya abrahmacāriṃ. Aññe brahmacārino sunivatthe",
  "tika-vin02t:2033_13": "supārute kusumbhakapaṭadhare gāmanigamādīsu piṇḍāya caritvā jīvikaṃ kappente disvā",
  "tika-vin02t:2033_14": "abrahmacārī samāno sayampi tādisena ākārena paṭipajjanto uposathādīsu ca sandissanto",
  "tika-vin02t:2033_15": "“ahampi brahmacārī”ti paṭiññaṃ dento viya hotīti brahmacāripaṭiññaṃ. Pūtinā kammena",
  "tika-vin02t:2033_16": "sīlavipattiyā anto anupaviṭṭhattā antopūtiṃ. Chahi dvārehi rāgādikilesāvassavena",
  "tika-vin02t:2033_17": "tintattā avassutaṃ. Sañjātarāgādikacavarattā sīlavantehi chaḍḍetabbattā ca kasambujātaṃ.",
  "tika-vin02t:2033_18": "Majjhe bhikkhusaṅghassa nisinnanti saṅghapariyāpanno viya bhikkhusaṅghassa anto nisinnaṃ.",
  "tika-vin02t:2034_0": "Diṭṭhosīti “ayaṃ na pakatatto”ti bhagavatā diṭṭho asi. Yasmā ca evaṃ diṭṭho, tasmā",
  "tika-vin02t:2034_1": "natthi te tava bhikkhūhi saddhiṃ ekakammādisaṃvāso. Yasmā pana so saṃvāso tava natthi,",
  "tika-vin02t:2034_2": "tasmā uṭṭhehi āvusoti evamettha padayojanā veditabbā. Tatiyampi kho so puggalo tuṇhī",
  "tika-vin02t:2034_3": "ahosīti anekavāraṃ vatvāpi “thero sayameva nibbinno oramissati, idāni imesaṃ paṭipattiṃ",
  "tika-vin02t:2034_4": "jānissāmī”ti vā adhippāyena tuṇhī ahosi. Bāhāyaṃ gahetvāti “bhagavatā mayā ca yāthāvato",
  "tika-vin02t:2034_5": "diṭṭho, yāvatatiyaṃ ‘uṭṭhehī’ti ca vutto na uṭṭhāti, idānissa nikkaḍḍhanakālo, mā",
  "tika-vin02t:2034_6": "saṅghassa uposathantarāyo ahosī”ti bāhāyaṃ aggahesi. Bahi dvārakoṭṭhakā nikkhāmetvāti",
  "tika-vin02t:2034_7": "dvārakoṭṭhakā dvārasālato nikkhāmetvā, bahīti pana nikkhāmitaṭṭhānadassanaṃ. Atha",
  "tika-vin02t:2034_8": "vā bahidvārakoṭṭhakāti bahidvārakoṭṭhakatopi nikkhāmetvā, na antodvārakoṭṭhakato",
  "tika-vin02t:2034_9": "eva. Ubhayathāpi vihārato bahikatvāti attho. Sūcighaṭikaṃ datvāti aggaḷasūciñca uparighaṭikañca",
  "tika-vin02t:2034_10": "ādahitvā, suṭṭhu kavāṭaṃ thaketvāti attho. Yāva bāhāgahaṇāpi nāmāti “aparisuddhā,",
  "tika-vin02t:2034_11": "ānanda, parisā”ti vacanaṃ sutvā eva hi tena pakkamitabbaṃ siyā, evaṃ apakkamitvā",
  "tika-vin02t:2034_12": "yāva bāhāgahaṇāpi nāma so moghapuriso āgamissati, acchariyamidanti dasseti. Idañca",
  "tika-vin02t:2034_13": "garahaṇacchariyamevāti veditabbaṃ.",
  "tika-vin02t:2035": "Mahāsamudde aṭṭhacchariyakathāvaṇṇanā",
  "tika-vin02t:2036_0": "384. Aṭṭhime, bhikkhave, mahāsamuddeti ko anusandhi? Yvāyaṃ aparisuddhāya parisāya",
  "tika-vin02t:2036_1": "pātimokkhassa anuddeso, so imasmiṃ dhammavinaye acchariyo abbhuto dhammoti taṃ aparehi",
  "tika-vin02t:2036_2": "sattahi acchariyaabbhutadhammehi saddhiṃ vibhajitvā dassetukāmo paṭhamaṃ tāva tesaṃ",
  "tika-vin02t:2036_3": "upamābhāvena mahāsamudde acchariyaabbhutadhamme dassento satthā “aṭṭhime, bhikkhave,",
  "tika-vin02t:2036_4": "mahāsamudde”tiādimāha. Asurāti devā viya na suranti na īsanti na virocantīti asurā.",
  "tika-vin02t:2036_5": "Surā nāma devā, tesaṃ paṭipakkhāti vā asurā, vepacittipahārādādayo. Tesaṃ bhavanaṃ",
  "tika-vin02t:2036_6": "sinerussa heṭṭhābhāge, te tattha pavisantā nikkhamantā sinerupāde maṇḍapādīni nimminitvā",
  "tika-vin02t:2036_7": "kīḷantāva abhiramanti. Sā tattha tesaṃ abhirati ime guṇe disvāti āha “ye disvā disvā",
  "tika-vin02t:2036_8": "asurā mahāsamudde abhiramantī”ti. Tattha abhiramantīti ratiṃ vindanti, anukkaṇṭhamānā vasantīti attho.",
  "tika-vin02t:2037_0": "Anupubbaninnotiādīni sabbāni anupaṭipāṭiyā ninnabhāvasseva vevacanāni. Na āyatakeneva",
  "tika-vin02t:2037_1": "papātoti nacchinnataṭamahāsobbho viya ādito eva papāto. So hi tīradesato paṭṭhāya",
  "tika-vin02t:2037_2": "ekaṅguladvaṅgulavidatthiratanayaṭṭhiusabhaaḍḍhagāvutagāvutaaḍḍhayojanayojanādivasena",
  "tika-vin02t:2037_3": "gambhīro hutvā gacchanto gacchanto sinerupādamūle caturāsītiyojanasahassagambhīro",
  "tika-vin02t:2037_4": "hutvā ṭhitoti dasseti.",
  "tika-vin02t:2038_0": "Ṭhitadhammoti ṭhitasabhāvo avaṭṭhitasabhāvo. Kuṇapenāti yena kenaci hatthiassādikaḷevarena.",
  "tika-vin02t:2038_1": "Vāhetīti hatthena gahetvā viya vīcippahāreneva thale khipati. Gaṅgā yamunāti anotattadahassa",
  "tika-vin02t:2038_2": "dakkhiṇamukhato nikkhantanadī pañcadhārā hutvā pavattaṭṭhāne gaṅgātiādinā pañcadhā",
  "tika-vin02t:2038_3": "saṅkhaṃ gatā. Tattha nadī ninnagātiādikaṃ gottaṃ, gaṅgā yamunātiādikaṃ nāmaṃ. Savantiyoti",
  "tika-vin02t:2038_4": "yā kāci savamānā sandamānā gacchantiyo mahānadiyo vā kunnadiyo vā. Appentīti allīyanti",
  "tika-vin02t:2038_5": "osaranti. Dhārāti vuṭṭhidhārā. Pūrattanti puṇṇabhāvo. Mahāsamuddassa hi ayaṃ dhammatā",
  "tika-vin02t:2038_6": "– “imasmiṃ kāle devo mando jāto, jālakkhipādīni ādāya macchakacchape gaṇhissāmī”ti",
  "tika-vin02t:2038_7": "vā “imasmiṃ kāle atimahantā vuṭṭhi, labhissāma nu kho piṭṭhipasāraṇaṭṭhāna”nti vā",
  "tika-vin02t:2038_8": "na sakkā vattuṃ. Paṭhamakappikakālato paṭṭhāya hi tīraṃ bhassitvā sinerumekhalaṃ",
  "tika-vin02t:2038_9": "āhacca udakaṃ ṭhitaṃ, tato ekaṅgulamattampi udakaṃ neva heṭṭhā otarati, na uddhaṃ",
  "tika-vin02t:2038_10": "uttarati. Ekarasoti asambhinnaraso.",
  "tika-vin02t:2039_0": "Muttāti khuddakamahantavaṭṭadīghādibhedā anekavidhamuttā. Maṇīti rattanīlādibhedo",
  "tika-vin02t:2039_1": "anekavidho maṇi. Veḷuriyoti vaṃsavaṇṇasirīsapupphavaṇṇādisaṇṭhānato anekavidho. Saṅkhoti",
  "tika-vin02t:2039_2": "dakkhiṇāvaṭṭakatumbakucchidhamanasaṅkhādibhedo anekavidho. Silāti setakāḷamuggavaṇṇādibhedā",
  "tika-vin02t:2039_3": "anekavidhā. Pavāḷampi khuddakamahantarattaghanarattādibhedaṃ anekavidhaṃ. Lohitako",
  "tika-vin02t:2039_4": "padumarāgādibhedo anekavidho. Masāragallaṃ kabaramaṇi. Cittaphalikantipi vadanti.",
  "tika-vin02t:2039_5": "Mahataṃ bhūtānanti mahantānaṃ sattānaṃ. Timi timiṅgalo timitimiṅgaloti tisso macchajātiyo.",
  "tika-vin02t:2039_6": "Timiṃ gilanasamattho timiṅgalo, timiñca timiṅgalañca gilanasamattho timitimiṅgaloti",
  "tika-vin02t:2039_7": "vadanti. Nāgāti ūmipiṭṭhivāsinopi vimānaṭṭhakanāgāpi.",
  "tika-vin02t:2040": "Imasmiṃ dhammavinaye aṭṭhacchariyakathāvaṇṇanā",
  "tika-vin02t:2041_0": "385. Evameva khoti kiñcāpi satthā imasmiṃ dhammavinaye soḷasapi bāttiṃsapi tato bhiyyopi",
  "tika-vin02t:2041_1": "acchariyabbhutadhamme vibhajitvā dassetuṃ sakkoti, upamābhāvena pana gahitānaṃ aṭṭhannaṃ",
  "tika-vin02t:2041_2": "anurūpavasena aṭṭheva te upametabbadhamme vibhajitvā dassanto “evameva kho, bhikkhave,",
  "tika-vin02t:2041_3": "imasmiṃ dhammavinaye aṭṭha acchariyā abbhutā dhammā”ti āha. Tattha anupubbasikkhāya",
  "tika-vin02t:2041_4": "tisso sikkhā gahitā, anupubbakiriyāya terasa dhutadhammā, anupubbapaṭipadāya satta",
  "tika-vin02t:2041_5": "anupassanā aṭṭhārasa mahāvipassanā aṭṭhatiṃsa ārammaṇavibhattiyo sattatiṃsa bodhipakkhiyadhammā",
  "tika-vin02t:2041_6": "ca gahitā. Na āyatakeneva aññāpaṭivedhoti maṇḍūkassa uppatitvā gamanaṃ viya āditova",
  "tika-vin02t:2041_7": "sīlapūraṇādīni akatvā arahattapaṭivedho nāma natthi, paṭipāṭiyā pana sīlasamādhipaññāyo",
  "tika-vin02t:2041_8": "pūretvāva arahattappattīti attho.",
  "tika-vin02t:2042_0": "Mama sāvakāti sotāpannādike ariyapuggale sandhāya vadati. Na saṃvasatīti uposathakammādivasena",
  "tika-vin02t:2042_1": "saṃvāsaṃ na karoti. Ukkhipatīti apaneti. Ārakāvāti dūre eva. Tathāgatappavediteti",
  "tika-vin02t:2042_2": "tathāgatena bhagavatā sāvakesu desite akkhāte pakāsite. Na tena nibbānadhātuyā ūnattaṃ",
  "tika-vin02t:2042_3": "vā pūrattaṃ vāti asaṅkhyeyyepi mahākappe buddhesu anuppajjantesu ekasattopi parinibbātuṃ",
  "tika-vin02t:2042_4": "na sakkoti, tadāpi “tucchā nibbānadhātū”ti na sakkā vattuṃ, buddhakāle pana ekekasmiṃ",
  "tika-vin02t:2042_5": "samāgame asaṅkhyeyyāpi sattā amataṃ ārādhenti, tadāpi na sakkā vattuṃ “pūrā nibbānadhātū”ti.",
  "tika-vin02t:2042_6": "Vimuttirasoti kilesehi vimuccanaraso. Sabbā hi sāsanasampatti yāvadeva anupādāya",
  "tika-vin02t:2042_7": "āsavehi cittassa vimuttīti attho.",
  "tika-vin02t:2043": "Ratanānīti ratijananaṭṭhena ratanāni. Satipaṭṭhānādayo hi bhāviyamānā pubbabhāgepi anekavidhaṃ pītipāmojjaṃ nibbattenti, pageva aparabhāge. Vuttañhetaṃ –",
  "tika-vin02t:2044": "“Yato yato sammasati, khandhānaṃ udayabbayaṃ;",
  "tika-vin02t:2045": "Labhatī pītipāmojjaṃ, amataṃ taṃ vijānata”nti. ;",
  "tika-vin02t:2046": "Lokiyaratananimittaṃ pana pītipāmojjaṃ na tassa kalabhāgampi agghati. Apica –",
  "tika-vin02t:2047": "Cittīkataṃ mahagghañca, atulaṃ dullabhadassanaṃ;",
  "tika-vin02t:2048": "Anomasattaparibhogaṃ, ratananti pavuccati. ;",
  "tika-vin02t:2049_0": "Yadi ca cittīkatādibhāvena ratanaṃ nāma hoti, satipaṭṭhānādīnaññeva bhūto ratanabhāvo.",
  "tika-vin02t:2049_1": "Bodhipakkhiyadhammānañhi so ānubhāvo, yaṃ sāvakā sāvakapāramīñāṇaṃ, paccekasambuddhā",
  "tika-vin02t:2049_2": "paccekabodhiñāṇaṃ, sammāsambuddhā sammāsambodhiṃ adhigacchanti āsannakāraṇattā. Paramparakāraṇañhi",
  "tika-vin02t:2049_3": "dānādiupanissayoti evaṃ ratijananaṭṭhena cittīkatādiatthena ca ratanabhāvo bodhipakkhiyadhammānaṃ",
  "tika-vin02t:2049_4": "sātisayo. Tena vuttaṃ “tatrimāni ratanāni, seyyathidaṃ – cattāro satipaṭṭhānā”tiādi.",
  "tika-vin02t:2050_0": "Ārammaṇe okkanditvā upaṭṭhānaṭṭhena paṭṭhānaṃ, satiyeva paṭṭhānaṃ satipaṭṭhānaṃ.",
  "tika-vin02t:2050_1": "Ārammaṇassa pana kāyādivasena catubbidhattā vuttaṃ “cattāro satipaṭṭhānā”ti. Tathā",
  "tika-vin02t:2050_2": "hi kāyavedanācittadhammesu subhasukhaniccaattasaññānaṃ pahānato asubhadukkhāniccānattabhāvaggahaṇato",
  "tika-vin02t:2050_3": "ca nesaṃ kāyānupassanādibhāvo vibhatto.",
  "tika-vin02t:2051_0": "Sammā padahanti etena, sayaṃ vā sammā padahati, pasatthaṃ sundaraṃ vā padahananti",
  "tika-vin02t:2051_1": "sammappadhānaṃ, puggalassa vā sammadeva padhānabhāvakaraṇato sammappadhānaṃ, vīriyassetaṃ",
  "tika-vin02t:2051_2": "adhivacanaṃ. Tampi anuppannuppannānaṃ akusalānaṃ anuppādanapahānavasena anuppannuppannānaṃ",
  "tika-vin02t:2051_3": "kusalānaṃ uppādanaṭhāpanavasena ca catukiccasādhakattā vuttaṃ “cattāro sammappadhānā”ti.",
  "tika-vin02t:2052_0": "Ijjhatīti iddhi, samijjhati nipphajjatīti attho. Ijjhanti tāya vā sattā iddhā vuddhā",
  "tika-vin02t:2052_1": "ukkaṃsagatā hontīti iddhi. Paṭhamena atthena iddhi eva pādo iddhipādo, iddhikoṭṭhāsoti",
  "tika-vin02t:2052_2": "attho. Dutiyena atthena iddhiyā pādo patiṭṭhā adhigamupāyoti iddhipādo. Tena hi uparūparivisesasaṅkhātaṃ",
  "tika-vin02t:2052_3": "iddhiṃ pajjanti pāpuṇanti. Svāyaṃ iddhipādo yasmā chandādike cattāro adhipatidhamme",
  "tika-vin02t:2052_4": "dhure jeṭṭhake katvā nibbattīyati, tasmā vuttaṃ “cattāro iddhipādo”ti.",
  "tika-vin02t:2053_0": "Pañcindriyānīti saddhādīni pañca indriyāni. Tattha assaddhiyaṃ abhibhavitvā adhimokkhalakkhaṇe",
  "tika-vin02t:2053_1": "indaṭṭhaṃ kāretīti saddhā indriyaṃ. Kosajjaṃ abhibhavitvā paggahalakkhaṇe, pamādaṃ",
  "tika-vin02t:2053_2": "abhibhavitvā upaṭṭhānalakkhaṇe, vikkhepaṃ abhibhavitvā avikkhepalakkhaṇe, aññāṇaṃ",
  "tika-vin02t:2053_3": "abhibhavitvā dassanalakkhaṇe indaṭṭhaṃ kāretīti paññā indriyaṃ.",
  "tika-vin02t:2054": "Tāniyeva assaddhiyādīhi anabhibhavanīyato akampiyaṭṭhena sampayuttadhammesu thirabhāvena ca balāni veditabbāni.",
  "tika-vin02t:2055_0": "Satta bojjhaṅgāti bodhiyā, bodhissa vā aṅgāti bojjhaṅgā. Yā hi esā dhammasāmaggī,",
  "tika-vin02t:2055_1": "yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "tika-vin02t:2055_2": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "tika-vin02t:2055_3": "dhammasāmaggiyā ariyasāvako bujjhati kilesaniddāya uṭṭhahati, cattāri vā ariyasaccāni",
  "tika-vin02t:2055_4": "paṭivijjhati, nibbānameva vā sacchikarotīti “bodhī”ti vuccati, tassā dhammasāmaggisaṅkhātāya",
  "tika-vin02t:2055_5": "bodhiyā aṅgāti bojjhaṅgā jhānaṅgamaggaṅgādayo viya. Yopesa vuttappakārāya dhammasāmaggiyā",
  "tika-vin02t:2055_6": "bujjhatīti katvā ariyasāvako “bodhī”ti vuccati, tassa bodhissa vā aṅgātipi bojjhaṅgā",
  "tika-vin02t:2055_7": "senaṅgarathaṅgādayo viya. Tenāhu porāṇā “bujjhanakassa puggalassa aṅgāti bojjhaṅgā”ti,",
  "tika-vin02t:2055_8": "“bodhāya saṃvattantīti bojjhaṅgā”tiādinā nayenapi bojjhaṅgaṭṭho veditabbo.",
  "tika-vin02t:2056_0": "Ariyo aṭṭhaṅgiko maggoti taṃtaṃmaggavajjhehi kilesehi ārakattā ariyabhāvakarattā",
  "tika-vin02t:2056_1": "ariyaphalapaṭilābhakarattā ca ariyo. Sammādiṭṭhiādīni aṭṭhaṅgāni assa atthi, aṭṭhaṅgāniyeva",
  "tika-vin02t:2056_2": "vā aṭṭhaṅgiko. Mārento kilese gacchati, nibbānatthikehi vā maggīyati, sayaṃ vā nibbānaṃ",
  "tika-vin02t:2056_3": "maggatīti maggoti evametesaṃ satipaṭṭhānādīnaṃ atthavibhāgo veditabbo.",
  "tika-vin02t:2057_0": "Sotāpannoti maggasaṅkhātaṃ sotaṃ āpajjitvā pāpuṇitvā ṭhito, sotāpattiphalaṭṭhoti",
  "tika-vin02t:2057_1": "attho. Sotāpattiphalasacchikiriyāya paṭipannoti sotāpattiphalassa attapaccakkhakaraṇatthāya",
  "tika-vin02t:2057_2": "paṭipajjamāno paṭhamamaggaṭṭho, yo aṭṭhamakotipi vuccati. Sakadāgāmīti sakideva imaṃ",
  "tika-vin02t:2057_3": "lokaṃ paṭisandhiggahaṇavasena āgamanasīlo dutiyaphalaṭṭho. Anāgāmīti paṭisandhiggahaṇavasena",
  "tika-vin02t:2057_4": "kāmalokaṃ anāgamanasīlo tatiyaphalaṭṭho. Yo pana saddhānusārī dhammānusārī ekabījīti",
  "tika-vin02t:2057_5": "evamādiko ariyapuggalavibhāgo, so tesaṃyeva bhedoti. Sesaṃ vuttanayameva.",
  "tika-vin02t:2058_0": "Etamatthaṃ viditvāti etaṃ attano dhammavinaye matakuṇapasadisena dussīlapuggalena",
  "tika-vin02t:2058_1": "saddhiṃ saṃvāsābhāvasaṅkhātaṃ atthaṃ viditvā. Imaṃ udānanti imaṃ asaṃvāsārahasaṃvāsārahabhāvānaṃ",
  "tika-vin02t:2058_2": "kāraṇaparidīpanaṃ udānaṃ udānesi.",
  "tika-vin02t:2059": "Tattha channamativassatīti āpattiṃ āpajjitvā paṭicchādento aññaṃ navaṃ āpattiṃ",
  "tika-vin02t:2060_0": "Āpajjati, tato aparanti evaṃ āpattivassaṃ kilesavassaṃ ativiya vassati. Vivaṭaṃ nātivassatīti",
  "tika-vin02t:2060_1": "āpattiṃ āpanno taṃ appaṭicchādetvā vivaranto sabrahmacārīnaṃ pakāsento yathādhammaṃ",
  "tika-vin02t:2060_2": "yathāvinayaṃ paṭikaronto desento vuṭṭhahanto aññaṃ navaṃ āpattiṃ nāpajjati, tenassa",
  "tika-vin02t:2060_3": "taṃ vivaṭaṃ puna āpattivassaṃ kilesavassaṃ na vassati. Yasmā ca etadeva, tasmā channaṃ",
  "tika-vin02t:2060_4": "chāditaṃ āpattiṃ vivaretha. Evaṃ taṃ nātivassatīti evaṃ sante taṃ āpattiṃ āpajjanapuggalānaṃ",
  "tika-vin02t:2060_5": "attabhāvaṃ ativijjhitvā kilesavassanena na vassati na temeti, evaṃ so kilesehi anavassuto",
  "tika-vin02t:2060_6": "parisuddhasīlo samāhito hutvā vipassanaṃ paṭṭhapetvā sammasanto anukkamena nibbānaṃ",
  "tika-vin02t:2060_7": "pāpuṇātīti adhippāyo.",
  "tika-vin02t:2061": "Imasmiṃ dhammavinaye aṭṭhacchariyakathāvaṇṇanā niṭṭhitā.",
  "tika-vin02t:2062": "Pātimokkhasavanārahakathāvaṇṇanā",
  "tika-vin02t:2063_0": "386. Atha bhagavā cintesi “idāni bhikkhusaṅghe abbudo jāto, aparisuddhā puggalā uposathaṃ",
  "tika-vin02t:2063_1": "āgacchanti, na ca tathāgato aparisuddhāya parisāya uposathaṃ uddisati, anuddisante",
  "tika-vin02t:2063_2": "ca bhikkhusaṅghassa uposatho pacchijjati, yannūnāhaṃ ito paṭṭhāya bhikkhūnaññeva",
  "tika-vin02t:2063_3": "pātimokkhuddesaṃ anujāneyya”nti, evaṃ pana cintetvā bhikkhūnaññeva pātimokkhuddesaṃ",
  "tika-vin02t:2063_4": "anujāni. Tena vuttaṃ “atha kho bhagavā…pe… pātimokkhaṃ uddiseyyāthā”ti. Tattha nadānāhanti",
  "tika-vin02t:2063_5": "na idāni ahaṃ. Uposathaṃ na karissāmi, pātimokkhaṃ na uddisissāmīti paccekaṃ na-kārena",
  "tika-vin02t:2063_6": "sambandho. Duvidhaṃ pātimokkhaṃ āṇāpātimokkhaṃ ovādapātimokkhanti. Tesu “suṇātu me",
  "tika-vin02t:2063_7": "bhante”tiādikaṃ āṇāpātimokkhaṃ, taṃ sāvakāva uddisanti, na buddhā, yaṃ anvaddhamāsaṃ",
  "tika-vin02t:2063_8": "uddisīyati. “Khantī paramaṃ…pe… sabbapāpassa akaraṇaṃ…pe… anupavādo anupaghāto…pe…",
  "tika-vin02t:2063_9": "etaṃ buddhāna sāsana”nti imā pana tisso gāthā ovādapātimokkhaṃ nāma, taṃ buddhāva",
  "tika-vin02t:2063_10": "uddisanti, na sāvakā. Channampi vassānaṃ accayena uddisanti. Dīghāyukabuddhānañhi",
  "tika-vin02t:2063_11": "dharamānakāle ayameva pātimokkhuddeso, appāyukabuddhānaṃ pana paṭhamabodhiyaṃyeva,",
  "tika-vin02t:2063_12": "tato paraṃ itaro, tañca kho bhikkhū eva uddisanti, na buddhā. Tasmā amhākampi bhagavā",
  "tika-vin02t:2063_13": "vīsativassamattaṃ imaṃ ovādapātimokkhaṃ uddisitvā imaṃ antarāyaṃ disvā tato paraṃ na uddisi.",
  "tika-vin02t:2064_0": "Aṭṭhānanti akāraṇaṃ. Anavakāsoti tasseva vevacanaṃ. Kāraṇañhi tiṭṭhati ettha phalaṃ",
  "tika-vin02t:2064_1": "tadāyattavuttitāyāti “ṭhāna”nti vuccati, evaṃ “avakāso”tipi vuccati. Yanti kiriyāparāmasanaṃ.",
  "tika-vin02t:2064_2": "Na ca, bhikkhave, sāpattikena pātimokkhaṃ sotabbantiādi padatthato suviññeyyaṃ. Vinicchayato",
  "tika-vin02t:2064_3": "panettha yaṃ vattabbaṃ, taṃ aṭṭhakathāya vuttameva. Tattha pure vā pacchā vāti ñattito pubbe vā pacchā vā.",
  "tika-vin02t:2065": "Dhammikādhammikapātimokkhaṭṭhapanakathāvaṇṇanā",
  "tika-vin02t:2066": "387. Katañca akatañca ubhayaṃ gahetvāti yassa ekantena katāpi atthi, akatāpi atthi, tassa tadubhayaṃ gahetvā.",
  "tika-vin02t:2067": "Dhammikapātimokkhaṭṭhapanakathāvaṇṇanā",
  "tika-vin02t:2068": "389. Parisā vuṭṭhātīti yasmiṃ vatthusmiṃ pātimokkhaṃ ṭhapitaṃ, taṃ vatthuṃ avinicchinitvā kenaci antarāyena vuṭṭhāti.",
  "tika-vin02t:2069": "393. Paccādiyatīti pati ādiyati, “akataṃ kamma”ntiādinā puna ārabhatīti attho.",
  "tika-vin02t:2070": "Attādānaaṅgakathāvaṇṇanā",
  "tika-vin02t:2071": "398. Paraṃ codetuṃ attanā ādātabbaṃ gahetabbaṃ adhikaraṇaṃ attādānaṃ. Tenāha “sāsanaṃ sodhetukāmo”tiādi. Vassārattoti vassakālo.",
  "tika-vin02t:2072": "Codakena paccavekkhitabbadhammakathāvaṇṇanā",
  "tika-vin02t:2073": "399. Paṭimāsitunti parāmasituṃ. Palibodhe chinditvā…pe… adhigataṃ mettacittanti iminā appanāppattaṃ mettābhāvanaṃ dasseti. Tenevāha “vikkhambhanavasena vihatāghāta”nti.",
  "tika-vin02t:2074": "Codakena upaṭṭhāpetabbadhammakathāvaṇṇanā",
  "tika-vin02t:2075": "400. No dosantaroti ettha cittapariyāyo antara-saddoti āha “na duṭṭhacitto hutvā”ti.",
  "tika-vin02t:2076": "Codakacuditakapaṭisaṃyuttakathāvaṇṇanā",
  "tika-vin02t:2077": "401. Karuṇanti appanāppattaṃ karuṇajjhānaṃ. Karuṇāpubbabhāganti parikammupacāravasappavattaṃ karuṇaṃ. Mettañca mettāpubbabhāgañcāti etthāpi eseva nayo. Sesamettha suviññeyyamevāti.",
  "tika-vin02t:2078": "Pātimokkhaṭṭhapanakkhandhakavaṇṇanā niṭṭhitā.",
  "tika-vin02t:2079": "10. Bhikkhunikkhandhakaṃ",
  "tika-vin02t:2080": "Mahāpajāpatigotamīvatthukathāvaṇṇanā",
  "tika-vin02t:2081_0": "402. Bhikkhunikkhandhake sakkesu viharatīti paṭhamagamanena gantvā viharati. Mahāpajāpati",
  "tika-vin02t:2081_1": "gotamīti ettha gotamīti gottaṃ. Nāmakaraṇadivase panassā laddhasakkārā brāhmaṇā lakkhaṇasampattiṃ",
  "tika-vin02t:2081_2": "disvā “sace ayaṃ dhītaraṃ labhissati, cakkavattirañño mahesī bhavissati. Sace puttaṃ",
  "tika-vin02t:2081_3": "labhissati, cakkavattirājā bhavissatīti ubhayathāpi mahatīyevassā pajā bhavissatī”ti",
  "tika-vin02t:2081_4": "byākariṃsu, tasmā puttapajāya ceva dhītupajāya ca mahantatāya “mahāpajāpatī”ti nāmaṃ",
  "tika-vin02t:2081_5": "akaṃsu, idha pana gottena saddhiṃ saṃsanditvā “mahāpajāpati gotamī”ti vuttaṃ. Yena",
  "tika-vin02t:2081_6": "bhagavā tenupasaṅkamīti bhagavā kapilapuraṃ gantvā paṭhamameva nandaṃ pabbājesi,",
  "tika-vin02t:2081_7": "sattame divase rāhulakumāraṃ. Cumbaṭakakalahe pana ubhayanagaravāsikesu yuddhatthāya",
  "tika-vin02t:2081_8": "nikkhantesu satthā gantvā te rājāno saññāpetvā attadaṇḍasuttaṃ kathesi. Rājāno pasīditvā",
  "tika-vin02t:2081_9": "aḍḍhateyyasate aḍḍhateyyasate dārake adaṃsu. Tāni pañca kumārasatāni satthu santike",
  "tika-vin02t:2081_10": "pabbajiṃsu. Atha nesaṃ pajāpatiyo sāsanaṃ pesetvā anabhiratiṃ uppādayiṃsu. Satthā",
  "tika-vin02t:2081_11": "tesaṃ anabhiratiyā uppannabhāvaṃ ñatvā te pañcasate daharabhikkhū kuṇāladahaṃ netvā",
  "tika-vin02t:2081_12": "attano kuṇālakāle nisinnapubbe pāsāṇatale nisīditvā kuṇālajātakakathāya tesaṃ anabhiratiṃ",
  "tika-vin02t:2081_13": "vinodetvā sabbepi te sotāpattiphale patiṭṭhāpesi, puna mahāvanaṃ ānetvā arahattaphale.",
  "tika-vin02t:2081_14": "Tesaṃ cittajānanatthaṃ punapi pajāpatiyo sāsanaṃ pahiṇiṃsu. Te “abhabbā mayaṃ gharāvāsassā”ti",
  "tika-vin02t:2081_15": "paṭisāsanaṃ pahiṇiṃsu. Tā “na dāni amhākaṃ paragharaṃ gantuṃ yuttaṃ, mahāpajāpatiyā",
  "tika-vin02t:2081_16": "santikaṃ gantvā pabbajjaṃ anujānāpetvā pabbajissāmā”ti pañcasatāpi mahāpajāpatiṃ",
  "tika-vin02t:2081_17": "upasaṅkamitvā “ayye, amhākaṃ pabbajjaṃ anujānāpethā”ti āhaṃsu. Mahāpajāpati ca tā",
  "tika-vin02t:2081_18": "itthiyo gahetvā yena bhagavā tenupasaṅkami, setacchattassa heṭṭhā rañño parinibbutakāle",
  "tika-vin02t:2081_19": "upasaṅkamītipi vadantiyeva. Pakkāmīti puna kapilapurameva pāvisi.",
  "tika-vin02t:2082_0": "Yathābhirantaṃ viharitvāti bodhaneyyasattānaṃ upanissayaṃ olokento yathājjhāsayena",
  "tika-vin02t:2082_1": "viharitvā. Cārikaṃ pakkāmīti mahājanasaṅgahaṃ karonto uttamāya buddhasiriyā anopamena",
  "tika-vin02t:2082_2": "buddhavilāsena aturitacārikaṃ pakkāmi. Sambahulāhi sākiyānīhi saddhinti antonivesanasmiṃyeva",
  "tika-vin02t:2082_3": "dasabalaṃ uddissa pabbajjāvesaṃ gahetvā tāpi pañcasatā sākiyāniyo pabbajjāvesaṃyeva",
  "tika-vin02t:2082_4": "gāhāpetvā sabbāhipi tāhi sambahulāhi sākiyānīhi saddhiṃ. Pakkāmīti gamanaṃ abhinīhari.",
  "tika-vin02t:2082_5": "Gamanābhinīharaṇakāle panassā “sukumārā rājitthiyo padasā gantuṃ na sakkhissantī”ti",
  "tika-vin02t:2082_6": "sākiyakoliyarājāno suvaṇṇasivikāyo upaṭṭhāpayiṃsu, tā pana “yāne āruyha gacchantīhi",
  "tika-vin02t:2082_7": "satthari agāravo kato hotī”ti ekapaṇṇāsayojanikaṃ maggaṃ padasāva paṭipajjiṃsu. Rājānopi",
  "tika-vin02t:2082_8": "purato ca pacchato ca ārakkhaṃ saṃvidahāpetvā taṇḍulasappitelādīnaṃ sakaṭāni pūretvā",
  "tika-vin02t:2082_9": "“gatagataṭṭhāne āhāraṃ paṭiyādethā”ti purise pesayiṃsu. Sūnehi pādehīti tāsañhi sukhumālattā",
  "tika-vin02t:2082_10": "pādesu eko phoṭo uṭṭheti, eko bhijjati, ubho pādā kaṭakaṭṭhisamparikiṇṇā viya hutvā",
  "tika-vin02t:2082_11": "uddhumātā. Tena vuttaṃ “sūnehi pādehī”ti. Bahidvārakoṭṭhaketi dvārakoṭṭhakassa bahi.",
  "tika-vin02t:2082_12": "Kasmā panevaṃ ṭhitāti? Evaṃ kirassā ahosi “ahaṃ tathāgatena anuññātā sayameva pabbajjāvesaṃ",
  "tika-vin02t:2082_13": "aggahesiṃ, evaṃ gahitabhāvo ca pana me sakalajambudīpe pākaṭo jāto, sace satthā pabbajjaṃ",
  "tika-vin02t:2082_14": "anujānissati, iccetaṃ kusalaṃ. Sace nānujānissati, mahatī garahā bhavissatī”ti vihāraṃ",
  "tika-vin02t:2082_15": "pavisituṃ asakkontī rodamānā aṭṭhāsi. Kiṃ nu tvaṃ gotamīti kiṃ nu rājakulānaṃ vipatti",
  "tika-vin02t:2082_16": "uppannā, kena nu tvaṃ kāraṇena evaṃ vivaṇṇabhāvaṃ pattā sūnehi pādehi…pe… ṭhitāti.",
  "tika-vin02t:2083_0": "Aññenapi pariyāyenāti aññenapi kāraṇena. Āpādikāti saṃvaḍḍhikā, tumhākaṃ hatthapādesu",
  "tika-vin02t:2083_1": "hatthapādakiccaṃ asādhentesu hatthe ca pāde ca vaḍḍhetvā paṭijaggikāti attho. Posikāti",
  "tika-vin02t:2083_2": "divasassa dve tayo vāre nahāpetvā bhojetvā pāyetvā tumhe posesi. Thaññaṃ pāyesīti",
  "tika-vin02t:2083_3": "nandakumāro kira bodhisattato katipāheneva daharataro. Tasmiṃ jāte mahāpajāpati attano",
  "tika-vin02t:2083_4": "puttaṃ dhātīnaṃ datvā sayaṃ bodhisattassa dhātikiccaṃ sādhayamānā attano thaññaṃ",
  "tika-vin02t:2083_5": "pāyesi. Taṃ sandhāya thero evamāha. Sādhu bhanteti “bahukārā”tiādīhi tassā guṇaṃ",
  "tika-vin02t:2083_6": "kathetvā puna pabbajjaṃ yācanto evamāha.",
  "tika-vin02t:2084": "Mahāpajāpatigotamīvatthukathāvaṇṇanā niṭṭhitā.",
  "tika-vin02t:2085": "Aṭṭhagarudhammakathāvaṇṇanā",
  "tika-vin02t:2086_0": "403. Satthāpi “itthiyo nāma parittasaddhā, ekāyācitamatteyeva pabbajjāya anuññātāya",
  "tika-vin02t:2086_1": "na mama sāsanaṃ garuṃ katvā gaṇhissantī”ti tikkhattuṃ paṭikkhipitvā idāni garuṃ katvā",
  "tika-vin02t:2086_2": "gāhāpetukāmatāya “sace, ānanda, mahāpajāpati gotamī aṭṭha garudhamme paṭiggaṇhāti,",
  "tika-vin02t:2086_3": "sāvassā hotu upasampadā”tiādimāha. Tattha sāvassāti sā eva assā pabbajjāpi upasampadāpi hotu.",
  "tika-vin02t:2087_0": "Tadahupasampannassāti taṃ divasampi upasampannassa. Abhivādanaṃ paccuṭṭhānaṃ añjalikammaṃ",
  "tika-vin02t:2087_1": "sāmīcikammaṃ kātabbanti mānātimānaṃ akatvā pañcapatiṭṭhitena abhivādanaṃ, āsanā uṭṭhāya",
  "tika-vin02t:2087_2": "paccuggamanavasena paccuṭṭhānaṃ, dasanakhe samodhānetvā añjalikammaṃ, āsanapaññāpanabījanādikaṃ",
  "tika-vin02t:2087_3": "anucchavikakammasaṅkhātaṃ sāmīcikammañca kattabbaṃ. Abhikkhuke āvāseti yattha vasantiyā",
  "tika-vin02t:2087_4": "anantarāyena ovādatthāya upasaṅkamanārahe ṭhāne ovādadāyako ācariyo natthi, ayaṃ",
  "tika-vin02t:2087_5": "abhikkhuko āvāso nāma, evarūpe āvāse vassaṃ na upagantabbaṃ. Anvaddhamāsanti anuposathikaṃ.",
  "tika-vin02t:2087_6": "Ovādūpasaṅkamananti ovādatthāya upasaṅkamanaṃ. Diṭṭhenāti cakkhunā diṭṭhena. Sutenāti",
  "tika-vin02t:2087_7": "sotena sutena. Parisaṅkāyāti diṭṭhasutavasena parisaṅkitena. Garudhammanti garukaṃ",
  "tika-vin02t:2087_8": "saṅghādisesāpattiṃ. Pakkhamānattanti anūnāni pannarasa divasāni mānattaṃ. Chasu dhammesūti",
  "tika-vin02t:2087_9": "vikālabhojanacchaṭṭhesu sikkhāpadesu. Sikkhitasikkhāyāti ekasikkhampi akhaṇḍaṃ katvā pūritasikkhāya.",
  "tika-vin02t:2088_0": "Na akkositabbo na paribhāsitabboti dasannaṃ akkosavatthūnaṃ aññatarena akkosavatthunā",
  "tika-vin02t:2088_1": "na akkositabbo, bhayupadaṃsanāya kāyaci paribhāsāya na paribhāsitabbo. Ovaṭo bhikkhunīnaṃ",
  "tika-vin02t:2088_2": "bhikkhūsu vacanapathoti ovādānusāsanidhammakathāsaṅkhāto vacanapatho bhikkhunīnaṃ",
  "tika-vin02t:2088_3": "bhikkhūsu ovaṭo pihito, na bhikkhuniyā koci bhikkhu ovaditabbo vā anusāsitabbo vā,",
  "tika-vin02t:2088_4": "“bhante porāṇakattherā idañcidañca vattaṃ pūrayiṃsū”ti evaṃ pana paveṇivasena kathetuṃ",
  "tika-vin02t:2088_5": "vaṭṭati. Anovaṭo bhikkhūnaṃ bhikkhunīsūti bhikkhūnaṃ pana bhikkhunīsu vacanapatho",
  "tika-vin02t:2088_6": "anivārito, yathāruciyā ovadantu anusāsantu dhammakathaṃ kathentūti ayamettha saṅkhepo,",
  "tika-vin02t:2088_7": "vitthārato panesā garudhammakathā mahāvibhaṅge vuttanayeneva veditabbā.",
  "tika-vin02t:2089_0": "Ime pana aṭṭha garudhamme satthu santike uggahetvā therena attano ārociyamāne sutvā",
  "tika-vin02t:2089_1": "mahāpajāpatiyā tāvamahantaṃ domanassaṃ khaṇena paṭippassambhi. Anotattadahato āhaṭena",
  "tika-vin02t:2089_2": "sītudakassa ghaṭasatena matthake parisittā viya vigatapariḷāhā attamanā hutvā garudhammapaṭiggahaṇena",
  "tika-vin02t:2089_3": "uppannapītipāmojjaṃ āvi karontī “seyyathāpi, bhante”tiādikaṃ udānaṃ udānesi. Tattha",
  "tika-vin02t:2089_4": "daharoti taruṇo. Yuvāti yobbaññabhāve ṭhito. Maṇḍanakajātikoti alaṅkārasabhāvo. Tattha",
  "tika-vin02t:2089_5": "koci taruṇopi yuvā na hoti yathā atitaruṇo. Koci yuvāpi maṇḍanakajātiko na hoti yathā",
  "tika-vin02t:2089_6": "upasantasabhāvo ālasiyabyasanādīhi vā abhibhūto, idha pana daharo ceva yuvā ca maṇḍanakajātiko",
  "tika-vin02t:2089_7": "ca adhippeto, tasmā evamāha. Uppalādīni lokasammatattā vuttāni. Ito paraṃ yaṃ yaṃ",
  "tika-vin02t:2089_8": "vattabbaṃ, taṃ taṃ aṭṭhakathāyaṃ dassitameva.",
  "tika-vin02t:2090_0": "Tattha mātugāmassa pabbajitattāti idaṃ pañcavassasatato uddhaṃ aṭṭhatvā pañcasuyeva",
  "tika-vin02t:2090_1": "vassasatesu saddhammaṭṭhitiyā kāraṇanidassanaṃ. Paṭisambhidāpabhedappattakhīṇāsavavaseneva",
  "tika-vin02t:2090_2": "vuttanti ettha “paṭisambhidāpattakhīṇāsavaggahaṇena jhānānipi gahitāneva honti. Na",
  "tika-vin02t:2090_3": "hi nijjhānakānaṃ sabbappakārasampatti ijjhatī”ti gaṇṭhipadesu vuttaṃ. Sukkhavipassakakhīṇāsavavasena",
  "tika-vin02t:2090_4": "vassasahassantiādinā ca yaṃ vuttaṃ. Taṃ khandhakabhāṇakānaṃ matena vuttanti veditabbaṃ.",
  "tika-vin02t:2090_5": "Dīghanikāyaṭṭhakathāyaṃ pana evaṃ vuttaṃ –",
  "tika-vin02t:2091": "“Paṭisambhidāpattehi vassasahassaṃ aṭṭhāsi, chaḷabhiññehi vassasahassaṃ, tevijjehi vassasahassaṃ, sukkhavipassakehi vassasahassaṃ, pātimokkhena vassasahassaṃ aṭṭhāsī”ti.",
  "tika-vin02t:2092": "Aṅguttaranikāyaṭṭhakathāyampi –",
  "tika-vin02t:2093_0": "“Buddhānañhi parinibbānato vassasahassameva paṭisambhidā nibbattetuṃ sakkonti, tato",
  "tika-vin02t:2093_1": "paraṃ cha abhiññā, tato tāpi nibbattetuṃ asakkontā tisso vijjā nibbattenti, gacchante",
  "tika-vin02t:2093_2": "gacchante kāle tāpi nibbattetuṃ asakkontā sukkhavipassakā honti. Eteneva upāyena",
  "tika-vin02t:2093_3": "anāgāmino sakadāgāmino sotāpannā”ti –",
  "tika-vin02t:2094": "Vuttaṃ.",
  "tika-vin02t:2095": "Saṃyuttanikāyaṭṭhakathāyaṃ pana –",
  "tika-vin02t:2096_0": "“Paṭhamabodhiyañhi bhikkhū paṭisambhidāpattā ahesuṃ. Atha kāle gacchante paṭisambhidā",
  "tika-vin02t:2096_1": "pāpuṇituṃ na sakkhiṃsu, chaḷabhiññā ahesuṃ, tato cha abhiññā pattuṃ asakkontā tisso",
  "tika-vin02t:2096_2": "vijjā pāpuṇiṃsu. Idāni kāle gacchante tisso vijjā pāpuṇituṃ asakkontā āsavakkhayamattaṃ",
  "tika-vin02t:2096_3": "pāpuṇissanti, tampi asakkontā anāgāmiphalaṃ, tampi asakkontā sakadāgāmiphalaṃ, tampi",
  "tika-vin02t:2096_4": "asakkontā sotāpattiphalaṃ, gacchante kāle sotāpattiphalampi pattuṃ na sakkhissantī”ti –",
  "tika-vin02t:2097": "Vuttaṃ.",
  "tika-vin02t:2098_0": "Yasmā cetaṃ sabbaṃ aññamaññapaṭiviruddhaṃ, tasmā tesaṃ tesaṃ bhāṇakānaṃ matameva",
  "tika-vin02t:2098_1": "ācariyena tattha tattha dassitanti gahetabbaṃ. Aññathā hi ācariyasseva pubbāparavirodhappasaṅgo siyāti.",
  "tika-vin02t:2099_0": "Tāniyevāti tāniyeva pañca vassasahassāni. Pariyattimūlakaṃ sāsananti āha “na hi pariyattiyā",
  "tika-vin02t:2099_1": "asati paṭivedho atthī”tiādi. Pariyattiyā hi antarahitāya paṭipatti antaradhāyati,",
  "tika-vin02t:2099_2": "paṭipattiyā antarahitāya adhigamo antaradhāyati. Kiṃkāraṇā? Ayañhi pariyatti paṭipattiyā",
  "tika-vin02t:2099_3": "paccayo hoti, paṭipatti adhigamassa, iti paṭipattitopi pariyattiyeva pamāṇaṃ. Tattha",
  "tika-vin02t:2099_4": "paṭivedho ca paṭipatti ca hotipi na hotipi. Ekasmiñhi kāle paṭivedhakarā bhikkhū",
  "tika-vin02t:2099_5": "bahū honti, “esa bhikkhu puthujjano”ti aṅguliṃ pasāretvā dassetabbo hoti, imasmiṃyeva",
  "tika-vin02t:2099_6": "dīpe ekavāraṃ puthujjanabhikkhu nāma nāhosi. Paṭipattipūrakāpi kadāci bahū honti,",
  "tika-vin02t:2099_7": "kadāci appā, iti paṭivedho ca paṭipatti ca hotipi na hotipi. Sāsanaṭṭhitiyā pana",
  "tika-vin02t:2099_8": "pariyattiyeva pamāṇaṃ. Paṇḍito hi tepiṭakaṃ sutvā dvepi pūreti. Yathā amhākaṃ bodhisatto",
  "tika-vin02t:2099_9": "āḷārassa santike pañcābhiññā satta ca samāpattiyo nibbattetvā nevasaññānāsaññāyatanasamāpattiyā",
  "tika-vin02t:2099_10": "parikammaṃ pucchi, so “na jānāmī”ti āha, tato udakassa santikaṃ gantvā adhigatavisesaṃ",
  "tika-vin02t:2099_11": "saṃsanditvā nevasaññānāsaññāyatanassa parikammaṃ pucchi, so ācikkhi, tassa vacanasamanantarameva",
  "tika-vin02t:2099_12": "mahāsatto taṃ sampādesi, evameva paññavā bhikkhu pariyattiṃ sutvā dvepi pūreti, tasmā",
  "tika-vin02t:2099_13": "pariyattiyā ṭhitāya sāsanaṃ ṭhitaṃ hoti. Yathāpi mahato taḷākassa pāḷiyā thirāya",
  "tika-vin02t:2099_14": "udakaṃ na ṭhassatīti na vattabbaṃ, udake sati padumādīni pupphāni na pupphissantīti",
  "tika-vin02t:2099_15": "na vattabbaṃ, evameva mahātaḷākassa thirapāḷisadise tepiṭake buddhavacane sati mahātaḷāke",
  "tika-vin02t:2099_16": "udakasadisā paṭipattipūrakā kulaputtā natthīti na vattabbaṃ, tesu sati mahātaḷāke",
  "tika-vin02t:2099_17": "padumādīni pupphāni viya sotāpannādayo ariyapuggalā natthīti na vattabbaṃ. Evaṃ ekantato",
  "tika-vin02t:2099_18": "pariyattiyeva pamāṇaṃ.",
  "tika-vin02t:2100_0": "Pariyattiyā antarahitāyāti ettha pariyattīti tepiṭakaṃ buddhavacanaṃ sāṭṭhakathā",
  "tika-vin02t:2100_1": "pāḷi. Yāva sā tiṭṭhati, tāva pariyatti paripuṇṇā nāma hoti. Gacchante gacchante kāle",
  "tika-vin02t:2100_2": "kaliyugarājāno adhammikā honti, tesu adhammikesu tesampi amaccādayo adhammikā honti,",
  "tika-vin02t:2100_3": "tato raṭṭhajanapadavāsinoti tesaṃ adhammikatāya na devo sammā vassati, tato sassāni",
  "tika-vin02t:2100_4": "na sampajjanti, tesu asampajjantesu paccayadāyakā bhikkhusaṅghassa paccaye dātuṃ",
  "tika-vin02t:2100_5": "na sakkonti, bhikkhū paccayehi kilamantā antevāsike saṅgahetuṃ na sakkonti. Gacchante",
  "tika-vin02t:2100_6": "gacchante kāle pariyatti parihāyati, atthavasena dhāretuṃ na sakkonti, pāḷivaseneva",
  "tika-vin02t:2100_7": "dhārenti. Tato kāle gacchante pāḷimpi sakalaṃ dhāretuṃ na sakkonti, paṭhamaṃ abhidhammapiṭakaṃ",
  "tika-vin02t:2100_8": "parihāyati, parihāyamānaṃ matthakato paṭṭhāya parihāyati. Paṭhamameva hi mahāpakaraṇaṃ",
  "tika-vin02t:2100_9": "parihāyati, tasmiṃ parihīne yamakaṃ, kathāvatthu, puggalapaññatti, dhātukathā, vibhaṅgo, dhammasaṅgahoti.",
  "tika-vin02t:2101_0": "Evaṃ abhidhammapiṭake parihīne matthakato paṭṭhāya suttantapiṭakaṃ parihāyati. Paṭhamañhi",
  "tika-vin02t:2101_1": "aṅguttaranikāyo parihāyati, tasmimpi paṭhamaṃ ekādasakanipāto…pe… tato ekakanipātoti.",
  "tika-vin02t:2101_2": "Evaṃ aṅguttaranikāye parihīne matthakato paṭṭhāya saṃyuttanikāyo parihāyati. Paṭhamañhi",
  "tika-vin02t:2101_3": "mahāvaggo parihāyati, tato saḷāyatanavaggo, khandhakavaggo, nidānavaggo, sagāthāvaggoti.",
  "tika-vin02t:2101_4": "Evaṃ saṃyuttanikāye parihīne matthakato paṭṭhāya majjhimanikāyo parihāyati. Paṭhamañhi",
  "tika-vin02t:2101_5": "uparipaṇṇāsako parihāyati, tato majjhimapaṇṇāsako, tato mūlapaṇṇāsakoti. Evaṃ majjhimanikāye",
  "tika-vin02t:2101_6": "parihīne matthakato paṭṭhāya dīghanikāyo parihāyati. Paṭhamañhi pāthikavaggo parihāyati,",
  "tika-vin02t:2101_7": "tato mahāvaggo, tato sīlakkhandhavaggoti. Evaṃ dīghanikāye parihīne suttantapiṭakaṃ",
  "tika-vin02t:2101_8": "parihīnaṃ nāma hoti. Vinayapiṭakena saddhiṃ jātakameva dhārenti. Vinayapiṭakañhi",
  "tika-vin02t:2101_9": "lajjino dhārenti, lābhakāmā pana “suttante kathitepi sallakkhentā natthī”ti jātakameva",
  "tika-vin02t:2101_10": "dhārenti. Gacchante kāle jātakampi dhāretuṃ na sakkonti. Atha nesaṃ paṭhamaṃ vessantarajātakaṃ",
  "tika-vin02t:2101_11": "parihāyati, tato paṭilomakkamena puṇṇakajātakaṃ, mahānāradajātakanti pariyosāne apaṇṇakajātakaṃ",
  "tika-vin02t:2101_12": "parihāyati, vinayapiṭakameva dhārenti.",
  "tika-vin02t:2102_0": "Gacchante kāle tampi matthakato paṭṭhāya parihāyati. Paṭhamañhi parivāro parihāyati,",
  "tika-vin02t:2102_1": "tato khandhako, bhikkhunīvibhaṅgo, mahāvibhaṅgoti anukkamena uposathakkhandhakamattameva",
  "tika-vin02t:2102_2": "dhārenti. Tadāpi pariyatti anantarahitāva hoti. Yāva pana manussesu catuppadikagāthāpi",
  "tika-vin02t:2102_3": "pavattati, tāva pariyatti anantarahitāva hoti. Yadā saddho pasanno rājā hatthikkhandhe",
  "tika-vin02t:2102_4": "suvaṇṇacaṅkoṭakamhi sahassatthavikaṃ ṭhapāpetvā “buddhehi kathitaṃ catuppadikaṃ gāthaṃ",
  "tika-vin02t:2102_5": "jānanto imaṃ sahassaṃ gaṇhatū”ti nagare bheriṃ carāpetvā gaṇhanakaṃ alabhitvā “ekavāraṃ",
  "tika-vin02t:2102_6": "carāpite nāmaṃ suṇantāpi honti asuṇantāpī”ti yāvatatiyaṃ carāpetvā gaṇhanakaṃ alabhitvā",
  "tika-vin02t:2102_7": "rājapurisā sahassatthavikaṃ puna rājakulaṃ pavesenti, tadā pariyatti antarahitā nāma hoti.",
  "tika-vin02t:2103_0": "Ciraṃ pavattissatīti pariyattiyā antarahitāyapi liṅgamattaṃ addhānaṃ pavattissati.",
  "tika-vin02t:2103_1": "Kathaṃ? Gacchante gacchante hi kāle cīvaraggahaṇaṃ pattaggahaṇaṃ samiñjanapasāraṇaṃ",
  "tika-vin02t:2103_2": "ālokitavilokitaṃ na pāsādikaṃ hoti, nigaṇṭhasamaṇā viya alābupattaṃ bhikkhū pattaṃ",
  "tika-vin02t:2103_3": "aggabāhāya parikkhipitvā ādāya vicaranti, ettāvatāpi liṅgaṃ anantarahitameva hoti.",
  "tika-vin02t:2103_4": "Gacchante pana kāle aggabāhato otāretvā hatthena vā sikkāya vā olambetvā vicaranti,",
  "tika-vin02t:2103_5": "cīvarampi rajanasāruppaṃ akatvā oṭṭhaṭṭhivaṇṇaṃ katvā rajanti. Gacchante kāle rajanampi",
  "tika-vin02t:2103_6": "na hoti, dasacchindanaṃ ovaṭṭikāvijjhanaṃ kappamattañca katvā vaḷañjanti, puna ovaṭṭikaṃ",
  "tika-vin02t:2103_7": "vijjhitvā kappaṃ na karonti. Tato ubhayampi akatvā dasā chetvā paribbājakā viya caranti.",
  "tika-vin02t:2103_8": "Gacchante kāle “ko iminā amhākaṃ attho”ti khuddakaṃ kāsāvakhaṇḍaṃ hatthe vā gīvāyaṃ",
  "tika-vin02t:2103_9": "vā bandhanti, kesesu vā allīyāpenti, dārabharaṇaṃ karontā kasitvā vapitvā jīvikaṃ",
  "tika-vin02t:2103_10": "kappetvā vicaranti, tadā dakkhiṇaṃ dento jano saṅghaṃ uddissa etesampi deti. Idaṃ",
  "tika-vin02t:2103_11": "sandhāya bhagavatā vuttaṃ “bhavissanti kho panānanda, anāgatamaddhānaṃ gotrabhuno",
  "tika-vin02t:2103_12": "kāsāvakaṇṭhā dussīlā pāpadhammā, tesu dussīlesu saṅghaṃ uddissa dānaṃ dassanti, tadāpāhaṃ,",
  "tika-vin02t:2103_13": "ānanda, saṅghagataṃ dakkhiṇaṃ asaṅkhyeyyaṃ appameyyaṃ vadāmī”ti. Tato gacchante kāle",
  "tika-vin02t:2103_14": "nānāvidhāni kammāni karontā “papañco esa, kiṃ iminā amhāka”nti kāsāvakhaṇḍaṃ chinditvā",
  "tika-vin02t:2103_15": "araññe khipanti, tasmiṃ kāle liṅgaṃ antarahitaṃ nāma hoti. Kassapadasabalassa kira",
  "tika-vin02t:2103_16": "kālato paṭṭhāya yonakānaṃ setavatthāni pārupitvā caraṇacārittaṃ jātaṃ. Evaṃ pariyattiyā",
  "tika-vin02t:2103_17": "antarahitāyapi liṅgamattaṃ ciraṃ pavattissatīti veditabbaṃ.",
  "tika-vin02t:2104": "Aṭṭhagarudhammakathāvaṇṇanā niṭṭhitā.",
  "tika-vin02t:2105": "Bhikkhunīupasampannānujānanakathāvaṇṇanā",
  "tika-vin02t:2106_0": "404-405. Yadaggenāti yaṃ divasaṃ ādiṃ katvā. Tadevāti tasmiññeva divase. Anuññattiyāti",
  "tika-vin02t:2106_1": "anuññāya. Ekāhaṃ, bhante ānanda, bhagavantaṃ varaṃ yācāmīti “evameva kho ahaṃ, bhante",
  "tika-vin02t:2106_2": "ānanda, ime aṭṭha garudhamme paṭiggaṇhāmi yāvajīvaṃ anatikkamanīye”ti paṭijānitvā",
  "tika-vin02t:2106_3": "idāni kasmā varaṃ yācatīti ce? Parūpavādavivajjanatthaṃ. Evañhi keci vadeyyuṃ “mahāpajāpatiyā",
  "tika-vin02t:2106_4": "paṭhamaṃ sampaṭicchitattā bhikkhūnaṃ bhikkhunīnañca yathāvuḍḍhaṃ abhivādanaṃ nāhosi,",
  "tika-vin02t:2106_5": "sā ce varaṃ yāceyya, bhagavā anujāneyyā”ti.",
  "tika-vin02t:2107_0": "406. Sarāgāyāti sarāgabhāvāya kāmarāgabhavarāgaparibrūhanāya. Saññogāyāti vaṭṭe saṃyojanatthāya.",
  "tika-vin02t:2107_1": "Ācayāyāti vaṭṭassa vaḍḍhanatthāya. Mahicchatāyāti mahicchabhāvāya. Asantuṭṭhiyāti",
  "tika-vin02t:2107_2": "asantuṭṭhibhāvāya. Saṅgaṇikāyāti kilesasaṅgaṇagaṇasaṅgaṇavihārāya. Kosajjāyāti kusītabhāvāya.",
  "tika-vin02t:2107_3": "Dubbharatāyāti dupposatāya. Virāgāyāti sakalavaṭṭato virajjanatthāya. Visaññogāyāti",
  "tika-vin02t:2107_4": "kāmarāgādīhi visaṃyujjanatthāya. Apacayāyāti sabbassapi vaṭṭassa apacayatthāya, nibbānāyāti",
  "tika-vin02t:2107_5": "attho. Appicchatāyāti paccayappicchatādivasena sabbaso icchāpagamāya. Santuṭṭhiyāti",
  "tika-vin02t:2107_6": "dvādasavidhasantuṭṭhibhāvāya. Pavivekāyāti pavivittabhāvāya kāyavivekāditadaṅgavivekādivivekasiddhiyā.",
  "tika-vin02t:2107_7": "Vīriyārambhāyāti kāyikassa ceva cetasikassa ca vīriyassa paggaṇhanatthāya. Subharatāyāti",
  "tika-vin02t:2107_8": "sukhaposanatthāya. Evaṃ yo pariyattidhammo uggahaṇadhāraṇaparipucchāmanasikāravasena",
  "tika-vin02t:2107_9": "yoniso paṭipajjantassa sarāgādibhāvaparivajjanassa kāraṇaṃ hutvā virāgādibhāvāya",
  "tika-vin02t:2107_10": "saṃvattati, ekaṃsato eso dhammo, eso vinayo sammadeva apāyādīsu apatanavasena dhāraṇato",
  "tika-vin02t:2107_11": "kilesānaṃ vinayanato, satthu sammāsambuddhassa ovādānusiṭṭhibhāvato etaṃ satthusāsananti",
  "tika-vin02t:2107_12": "dhāreyyāsi jāneyyāsi, avabujjheyyāsīti attho. Imasmiṃ sutte paṭhamavārena vaṭṭaṃ,",
  "tika-vin02t:2107_13": "dutiyavārena vivaṭṭaṃ kathitaṃ.",
  "tika-vin02t:2108_0": "409-410. Vimānetvāti aparajjhitvā. Kammappattāyopīti kammārahāpi. Āpattigāminiyopīti",
  "tika-vin02t:2108_1": "āpattiāpannāyopi. Vuttanayeneva kāretabbataṃ āpajjantīti tathākaraṇassa paṭikkhittattā",
  "tika-vin02t:2108_2": "dukkaṭena kāretabbataṃ āpajjanti.",
  "tika-vin02t:2109": "413-5. Dve tisso bhikkhuniyoti dvīhi tīhi bhikkhunīhi. Na ārocentīti pātimokkhuddesakassa na ārocenti. Na paccāharantīti bhikkhunīnaṃ na paccāharanti. Visesakanti vattabhaṅgaṃ.",
  "tika-vin02t:2110": "420. Tena ca bhikkhu nimantetabboti sāmīcidassanametaṃ, na pana animantiyā āpatti.",
  "tika-vin02t:2111": "425. Tayo nissayeti senāsananissayaṃ apanetvā apare tayo nissaye. Rukkhamūlasenāsanañhi sā na labhati.",
  "tika-vin02t:2112": "428. Anuvādaṃ paṭṭhapentīti issariyaṃ pavattenti.",
  "tika-vin02t:2113": "430. Bhikkhudūtena upasampādentīti bhikkhuyeva dūto bhikkhudūto, tena bhikkhudūtena, bhikkhudūtaṃ katvā upasampādentīti attho.",
  "tika-vin02t:2114": "431. Na sammatīti nappahoti. Navakammanti navakammaṃ katvā “ettakāni vassāni vasatū”ti apaloketvā saṅghikabhūmidānaṃ.",
  "tika-vin02t:2115": "432. Sannisinnagabbhāti patiṭṭhitagabbhā.",
  "tika-vin02t:2116_0": "434. Pabbajjampi na labhatīti titthāyatanasaṅkantāya abhabbabhāvūpagamanato na labhati.",
  "tika-vin02t:2116_1": "Idaṃ odissa anuññātaṃ vaṭṭatīti ekato vā ubhato vā avassave satipi odissa anuññātattā",
  "tika-vin02t:2116_2": "vaṭṭati. Sesamettha pāḷito aṭṭhakathāto ca suviññeyyamevāti.",
  "tika-vin02t:2117": "Bhikkhunīupasampannānujānanakathāvaṇṇanā niṭṭhitā.",
  "tika-vin02t:2118": "Bhikkhunikkhandhakavaṇṇanā niṭṭhitā.",
  "tika-vin02t:2119": "11. Pañcasatikakkhandhakaṃ",
  "tika-vin02t:2120": "Saṅgītinidānakathāvaṇṇanā",
  "tika-vin02t:2121_0": "437. Pañcasatikakkhandhake pāvāya kusināranti pāvānagare piṇḍāya caritvā kusināraṃ",
  "tika-vin02t:2121_1": "gamissāmīti addhānamaggappaṭipanno. Mandāravapupphaṃ gahetvāti mahācāṭippamāṇaṃ pupphaṃ",
  "tika-vin02t:2121_2": "āgantukadaṇḍake ṭhapetvā chattaṃ viya gahetvā. Addasaṃ khoti āgacchantaṃ dūratova",
  "tika-vin02t:2121_3": "addasaṃ. Disvā ca pana “pucchissāmi naṃ bhagavato pavatti”nti cittaṃ uppādetvā “sace",
  "tika-vin02t:2121_4": "kho pana nisinnakova pucchissāmi, satthari agāravo kato bhavissatī”ti uṭṭhahitvā",
  "tika-vin02t:2121_5": "ṭhitaṭṭhānato apakkamma chaddanto nāgarājā maṇicammaṃ viya dasabaladattiyaṃ meghavaṇṇapaṃsukūlacīvaraṃ",
  "tika-vin02t:2121_6": "pārupitvā dasanakhasamodhānasamujjalaṃ añjaliṃ sirasmiṃ patiṭṭhāpetvā satthari katena",
  "tika-vin02t:2121_7": "gāravena ājīvakassa abhimukho hutvā “apāvuso amhākaṃ satthāraṃ jānāsī”ti āha. Kiṃ",
  "tika-vin02t:2121_8": "pana satthu parinibbānaṃ jānanto pucchi ajānantoti? Āvajjanappaṭibaddhaṃ khīṇāsavānaṃ",
  "tika-vin02t:2121_9": "jānanaṃ. Anāvajjitattā panesa ajānanto pucchīti eke. Thero samāpattibahulo rattiṭṭhānadivāṭṭhānaleṇamaṇḍapādīsu",
  "tika-vin02t:2121_10": "niccaṃ samāpattiphaleneva yāpeti. Kulasantakampi gāmaṃ pavisitvā dvāre samāpajjitvā",
  "tika-vin02t:2121_11": "samāpattito vuṭṭhitova bhikkhaṃ gaṇhāti. Thero kira “iminā me pacchimena attabhāvena",
  "tika-vin02t:2121_12": "mahājanānuggahaṃ karissāmi, ye mayhaṃ bhikkhaṃ vā denti, gandhamālādīhi vā sakkāraṃ",
  "tika-vin02t:2121_13": "karonti, tesaṃ taṃ mahapphalaṃ hotū”ti evaṃ karoti. Tasmā samāpattibahulatāya na",
  "tika-vin02t:2121_14": "jāni. Iti ajānantova pucchīti vadanti, taṃ na gahetabbaṃ. Na hettha ajānanakāraṇaṃ",
  "tika-vin02t:2121_15": "atthi. Abhilakkhitaṃ satthu parinibbānaṃ ahosi dasasahassilokadhātukampanādīhi nimittehi.",
  "tika-vin02t:2121_16": "Therassa pana parisāya kehici bhikkhūhi bhagavā diṭṭhapubbo, kehici na diṭṭhapubbo.",
  "tika-vin02t:2121_17": "Tattha yehi diṭṭhapubbo, tepi passitukāmāva. Yehipi adiṭṭhapubbo, tepi passitukāmāva.",
  "tika-vin02t:2121_18": "Tattha yehi na diṭṭhapubbo, te abhidassanakāmatāya gantvā “kuhiṃ bhagavā”ti pucchantā",
  "tika-vin02t:2121_19": "“parinibbuto”ti sutvā sandhāretuṃ na sakkhissanti. Cīvaraṃ chaḍḍetvā ekavatthā vā",
  "tika-vin02t:2121_20": "dunnivatthā vā urāni paṭipisantā parodissanti. Tattha manussā “mahākassapena saddhiṃ",
  "tika-vin02t:2121_21": "āgatapaṃsukūlikā sayampi itthiyo viya parodanti, te kiṃ amhe samassāsentī”ti mayhaṃ",
  "tika-vin02t:2121_22": "dosaṃ dassanti. Idaṃ pana suññaṃ mahāraññaṃ, idha yathā tathā rodantesu doso natthi.",
  "tika-vin02t:2121_23": "Purimataraṃ sutvā nāma sokopi tanuko hotīti bhikkhūnaṃ satuppādalābhatthaṃ jānantova pucchi.",
  "tika-vin02t:2122_0": "Ajja sattāhaparinibbutoti ajja divasato paṭilomato sattame ahani parinibbuto. Tato",
  "tika-vin02t:2122_1": "me idanti tato samaṇassa gotamassa parinibbutaṭṭhānato. Avītarāgāti puthujjanā ceva",
  "tika-vin02t:2122_2": "sotāpannasakadāgāmino ca. Tesañhi domanassaṃ appahīnaṃ, tasmā tepi bāhā paggayha",
  "tika-vin02t:2122_3": "kandanti, ubho hatthe sīse ṭhapetvā rodanti. Chinnapātaṃ papatantīti chinnānaṃ pāto",
  "tika-vin02t:2122_4": "viya chinnapāto, taṃ chinnapātaṃ, bhāvanapuṃsakaniddesoyaṃ, majjhe chinnā viya hutvā",
  "tika-vin02t:2122_5": "yato vā tato vā patantīti attho. Āvaṭṭantīti abhimukhabhāvena vaṭṭanti. Yattha patitā,",
  "tika-vin02t:2122_6": "tato katipayaratanaṭṭhānaṃ vaṭṭanavaseneva gantvā puna yathāpatitameva ṭhānaṃ vaṭṭanavasena",
  "tika-vin02t:2122_7": "āgacchanti. Vivaṭṭantīti yattha patitā, tato nivaṭṭanti, patitaṭṭhānato parabhāgaṃ",
  "tika-vin02t:2122_8": "vaṭṭamānā gacchantīti attho. Apica purato vaṭṭanaṃ āvaṭṭanaṃ, passato pacchato ca",
  "tika-vin02t:2122_9": "vaṭṭanaṃ vivaṭṭanaṃ. Tasmā dve pāde pasāretvā sakiṃ purato sakiṃ pacchato sakiṃ vāmato",
  "tika-vin02t:2122_10": "sakiṃ dakkhiṇato samparivaṭṭamānāpi āvaṭṭanti vivaṭṭantīti vuccanti. Vītarāgāti pahīnadomanassā",
  "tika-vin02t:2122_11": "iṭṭhāniṭṭhesu nibbikāratāya silāthambhasadisā anāgāmikhīṇāsavā. Kāmañhi domanasse",
  "tika-vin02t:2122_12": "asatipi ekacco rāgo hotiyeva, rāge pana asati domanassassa asambhavoyeva. Tadekaṭṭhabhāvato",
  "tika-vin02t:2122_13": "hi rāgappahānena pahīnadomanassā vuttā, na khīṇāsavā eva.",
  "tika-vin02t:2123_0": "Sabbeheva piyehītiādīsu piyāyitabbato piyehi manavaḍḍhanato manāpehi mātāpitābhātābhaginīādikehi.",
  "tika-vin02t:2123_1": "Nānābhāvoti jātiyā nānābhāvo, jātianurūpagamanena visuṃ bhāvo, asambaddhabhāvoti",
  "tika-vin02t:2123_2": "attho. Vinābhāvoti maraṇena vinābhāvo, cutiyā tenattabhāvena apunapavattanato vippayogoti",
  "tika-vin02t:2123_3": "attho. Aññathābhāvoti bhavena aññathābhāvo, bhavantaraggahaṇena “kāmāvacarasatto",
  "tika-vin02t:2123_4": "rūpāvacaro hotī”tiādinā tatthāpi “manusso devo hotī”tiādinā ca purimākārato aññākāratāti",
  "tika-vin02t:2123_5": "attho. Tanti tasmā. Kutettha labbhāti kuto kuhiṃ kasmiṃ nāma ṭhāne ettha etasmiṃ",
  "tika-vin02t:2123_6": "khandhappavatte yaṃ taṃ jātaṃ…pe… mā palujjīti laddhuṃ sakkā, na sakkā eva tādisassa",
  "tika-vin02t:2123_7": "kāraṇassa abhāvato. Idaṃ vuttaṃ hoti – yasmā sabbeheva piyehi manāpehi nānābhāvo,",
  "tika-vin02t:2123_8": "tasmā dasa pāramiyo pūretvāpi sambodhiṃ patvāpi dhammacakkaṃ pavattetvāpi yamakapāṭihāriyaṃ",
  "tika-vin02t:2123_9": "dassetvāpi devorohaṇaṃ katvāpi yaṃ taṃ jātaṃ bhūtaṃ saṅkhataṃ palokadhammaṃ, tañca",
  "tika-vin02t:2123_10": "tathāgatassapi sarīraṃ mā palujjīti netaṃ ṭhānaṃ vijjati, rodantenapi kandantenapi",
  "tika-vin02t:2123_11": "na sakkā taṃ kāraṇaṃ laddhunti.",
  "tika-vin02t:2124": "Tena kho panāvuso, samayena subhaddo nāma vuḍḍhapabbajitotiādīsu yaṃ vattabbaṃ, taṃ nidānavaṇṇanāyaṃ vuttanayameva.",
  "tika-vin02t:2125": "Saṅgītinidānakathāvaṇṇanā niṭṭhitā.",
  "tika-vin02t:2126": "Khuddānukhuddakasikkhāpadakathāvaṇṇanā",
  "tika-vin02t:2127_0": "441. Samūhaneyyāti ākaṅkhamāno samūhanatu, yadi icchati, samūhaneyyāti attho. Kasmā",
  "tika-vin02t:2127_1": "pana “samūhanathā”ti ekaṃseneva avatvā “ākaṅkhamāno samūhaneyyā”ti vikappavacaneneva",
  "tika-vin02t:2127_2": "bhagavā ṭhapesīti? Mahākassapassa ñāṇabalassa diṭṭhattā. Passati hi bhagavā “samūhanathāti",
  "tika-vin02t:2127_3": "vuttepi saṅgītikāle kassapo na samūhanissatī”ti, tasmā vikappeneva ṭhapesi. Yadi",
  "tika-vin02t:2127_4": "asamūhananaṃ diṭṭhaṃ, tadeva ca icchitaṃ, atha kasmā bhagavā “ākaṅkhamāno samūhanatū”ti",
  "tika-vin02t:2127_5": "avocāti? Tathārūpapuggalajjhāsayavasena. Santi hi keci khuddānukhuddakāni sikkhāpadāni",
  "tika-vin02t:2127_6": "samādāya vattituṃ anicchantā, tesaṃ tathā avuccamāne bhagavati vighāto uppajjeyya,",
  "tika-vin02t:2127_7": "taṃ tesaṃ bhavissati dīgharattaṃ ahitāya dukkhāya. Tathā pana vutte tesaṃ vighāto",
  "tika-vin02t:2127_8": "na uppajjeyya, amhākamevāyaṃ doso, yato amhesuyeva keci samūhananaṃ na icchantīti.",
  "tika-vin02t:2127_9": "Keci “sakalassa pana sāsanassa saṅghāyattabhāvakaraṇatthaṃ tathā vutta”nti vadanti.",
  "tika-vin02t:2127_10": "Yaṃ kiñci satthārā sikkhāpadaṃ paññattaṃ, taṃ samaṇā sakyaputtiyā sirasā sampaṭicchitvā",
  "tika-vin02t:2127_11": "jīvitaṃ viya rakkhanti. Tathā hi te “khuddānukhuddakāni sikkhāpadāni ākaṅkhamāno",
  "tika-vin02t:2127_12": "saṅgho samūhanatū”ti vuttepi na samūhaniṃsu. Aññadatthu purato viya tassa accayepi",
  "tika-vin02t:2127_13": "rakkhiṃsuyevāti satthu sāsanassa saṅghassa ca mahantabhāvadassanatthampi tathā vuttanti",
  "tika-vin02t:2127_14": "daṭṭhabbaṃ. Tathā hi āyasmā ānando aññepi vā bhikkhū “katamaṃ pana, bhante, khuddakaṃ,",
  "tika-vin02t:2127_15": "katamaṃ anukhuddaka”nti na pucchiṃsu samūhanajjhāsayasseva abhāvato, teneva ekasikkhāpadampi",
  "tika-vin02t:2127_16": "apariccajitvā sabbesaṃ anuggahetabbabhāvadassanatthaṃ “cattāri pārājikāni ṭhapetvā",
  "tika-vin02t:2127_17": "avasesāni khuddānukhuddakānī”tiādimāhaṃsu. Evañhi vadantehi “khuddānukhuddakā ime",
  "tika-vin02t:2127_18": "nāmā”ti avinicchitattā sabbesaṃ anuggahetabbabhāvo dassito hoti.",
  "tika-vin02t:2128_0": "442. Atha kho āyasmā mahākassapo saṅghaṃ ñāpesīti ettha pana keci vadanti “bhante",
  "tika-vin02t:2128_1": "nāgasena, katamaṃ khuddakaṃ, katamaṃ anukhuddakanti milindaraññā pucchite ‘dukkaṭaṃ",
  "tika-vin02t:2128_2": "mahārāja, khuddakaṃ, dubbhāsitaṃ anukhuddaka’nti vuttattā nāgasenatthero khuddānukhuddakaṃ",
  "tika-vin02t:2128_3": "jāni, mahākassapatthero pana taṃ ajānanto ‘suṇātu me āvuso’tiādinā kammavācaṃ sāvesī”ti,",
  "tika-vin02t:2128_4": "na taṃ evaṃ gahetabbaṃ. Nāgasenatthero hi paresaṃ vādapathopacchedanatthaṃ saṅgītikāle",
  "tika-vin02t:2128_5": "dhammasaṅgāhakamahātherehi gahitakoṭṭhāsesu antimakoṭṭhāsameva gahetvā milindarājānaṃ",
  "tika-vin02t:2128_6": "saññāpesi, mahākassapatthero pana ekasikkhāpadampi asamūhanitukāmatāya tathā kammavācaṃ sāvesi.",
  "tika-vin02t:2129_0": "Tattha gihigatānīti gihipaṭisaṃyuttānīti vadanti. Gihīsu gatāni, tehi ñātāni gihigatānīti",
  "tika-vin02t:2129_1": "evaṃ panettha attho daṭṭhabbo. Dhūmakālo etassāti dhūmakālikaṃ citakadhūmavūpasamato",
  "tika-vin02t:2129_2": "paraṃ appavattanato. Appaññattantiādīsu navaṃ adhammikaṃ katikavattaṃ vā sikkhāpadaṃ",
  "tika-vin02t:2129_3": "vā bandhantā appaññattaṃ paññapenti nāma purāṇasanthatavatthusmiṃ sāvatthiyaṃ bhikkhū",
  "tika-vin02t:2129_4": "viya. Uddhammaṃ ubbinayaṃ sāsanaṃ dīpentā paññattaṃ samucchindanti nāma vassasataparinibbute",
  "tika-vin02t:2129_5": "bhagavati vesālikā vajjiputtakā viya. Khuddānukhuddakā pana āpattiyo sañcicca vītikkamantā",
  "tika-vin02t:2129_6": "yathāpaññattesu sikkhāpadesu samādāya na vattanti nāma assajipunabbasukā viya. Navaṃ",
  "tika-vin02t:2129_7": "pana katikavattaṃ vā sikkhāpadaṃ vā abandhantā, dhammato vinayato sāsanaṃ dīpentā,",
  "tika-vin02t:2129_8": "khuddānukhuddakampi ca sikkhāpadaṃ asamūhanantā appaññattaṃ na paññapenti, paññattaṃ",
  "tika-vin02t:2129_9": "na samucchindanti, yathāpaññattesu sikkhāpadesu samādāya vattanti nāma āyasmā upaseno",
  "tika-vin02t:2129_10": "viya āyasmā yaso kākaṇḍakaputto viya ca.",
  "tika-vin02t:2130": "443. Bhagavatā oḷārike nimitte kayiramāneti vesāliṃ nissāya cāpāle cetiye viharantena bhagavatā –",
  "tika-vin02t:2131_0": "“Ramaṇīyā, ānanda, vesālī, ramaṇīyaṃ udenacetiyaṃ, ramaṇīyaṃ gotamakacetiyaṃ, ramaṇīyaṃ",
  "tika-vin02t:2131_1": "sattambacetiyaṃ, ramaṇīyaṃ bahuputtacetiyaṃ, ramaṇīyaṃ sārandadacetiyaṃ, ramaṇīyaṃ",
  "tika-vin02t:2131_2": "cāpālacetiyaṃ. Yassa kassaci, ānanda, cattāro iddhipādā bhāvitā bahulīkatā yānīkatā",
  "tika-vin02t:2131_3": "vatthukatā anuṭṭhitā paricitā susamāraddhā, so ākaṅkhamāno kappaṃ vā tiṭṭheyya kappāvasesaṃ",
  "tika-vin02t:2131_4": "vā. Tathāgatassa kho pana, ānanda, cattāro iddhipādā bhāvitā bahulīkatā yānīkatā",
  "tika-vin02t:2131_5": "vatthukatā anuṭṭhitā paricitā susamāraddhā, so ākaṅkhamāno, ānanda, tathāgato kappaṃ",
  "tika-vin02t:2131_6": "vā tiṭṭheyya kappāvasesaṃ vā”ti –",
  "tika-vin02t:2132": "Evaṃ oḷārike nimitte kayiramāne.",
  "tika-vin02t:2133_0": "Mārena pariyuṭṭhitacittoti mārena ajjhotthaṭacitto. Māro hi yassa sabbena sabbaṃ",
  "tika-vin02t:2133_1": "dvādasa vipallāsā appahīnā, tassa cittaṃ pariyuṭṭhāti. Therassa ca cattāro vipallāsā",
  "tika-vin02t:2133_2": "appahīnā, tenassa māro cittaṃ pariyuṭṭhāsi. So pana cittapariyuṭṭhānaṃ karonto kiṃ",
  "tika-vin02t:2133_3": "karotīti? Bheravaṃ rūpārammaṇaṃ vā dasseti, saddārammaṇaṃ vā sāveti, tato sattā taṃ",
  "tika-vin02t:2133_4": "disvā vā sutvā vā satiṃ vissajjetvā vivaṭamukhā honti, tesaṃ mukhena hatthaṃ pavesetvā",
  "tika-vin02t:2133_5": "hadayaṃ maddati, tato visaññāva hutvā tiṭṭhanti. Therassa panesa mukhena hatthaṃ",
  "tika-vin02t:2133_6": "pavesetuṃ kiṃ sakkhissati, bheravārammaṇaṃ pana dassesi, taṃ disvā thero nimittobhāsaṃ na paṭivijjhi.",
  "tika-vin02t:2134": "Khuddānukhuddakasikkhāpadakathāvaṇṇanā niṭṭhitā.",
  "tika-vin02t:2135": "Brahmadaṇḍakathāvaṇṇanā",
  "tika-vin02t:2136_0": "445. Ujjavanikāyāti paṭisotagāminiyā. Rajoharaṇanti rajopuñchanī. Na kulavaṃ gamentīti",
  "tika-vin02t:2136_1": "niratthakavināsanaṃ na gamenti. Kucchito lavo kulavo, anayavināsoti vuttaṃ hoti.",
  "tika-vin02t:2136_2": "“Dhammavinayasaṅgītiyā”ti vattabbe saṅgītiyā vinayappadhānattā “vinayasaṅgītiyā”ti",
  "tika-vin02t:2136_3": "vuttaṃ. Vinayappadhānā saṅgīti vinayasaṅgīti. Sesamettha suviññeyyamevāti.",
  "tika-vin02t:2137": "Pañcasatikakkhandhakavaṇṇanā niṭṭhitā.",
  "tika-vin02t:2138": "12. Sattasatikakkhandhakaṃ",
  "tika-vin02t:2139": "Dasavatthukathāvaṇṇanā",
  "tika-vin02t:2140_0": "446. Sattasatikakkhandhake nikkhittamaṇisuvaṇṇāti rūpiyasikkhāpadeneva paṭikkhittamaṇisuvaṇṇā.",
  "tika-vin02t:2140_1": "Tattha maṇiggahaṇena sabbaṃ dukkaṭavatthu, suvaṇṇaggahaṇena sabbaṃ pācittiyavatthu",
  "tika-vin02t:2140_2": "gahitaṃ hoti. Bhikkhaggenāti bhikkhugaṇanāya.",
  "tika-vin02t:2141_0": "447. Upakkilesāti virocituṃ adatvā upakkiliṭṭhabhāvakaraṇena upakkilesā. Mahikāti",
  "tika-vin02t:2141_1": "himaṃ. Dhūmo ca rajo ca dhūmarajo. Ettha purimā tayo asampattaupakkilesā, rāhu pana",
  "tika-vin02t:2141_2": "sampattaupakkilesavasena kathitoti veditabbo. Samaṇabrāhmaṇā na tapanti na bhāsanti",
  "tika-vin02t:2141_3": "na virocantīti guṇapatāpena na tapanti guṇobhāsena na bhāsanti guṇavirocanena na",
  "tika-vin02t:2141_4": "virocanti. Surāmerayapānā appaṭiviratāti pañcavidhāya surāya catubbidhassa ca merayassa pānato aviratā.",
  "tika-vin02t:2142_0": "Avijjānivuṭāti avijjāya nivāritā pihitā. Piyarūpābhinandinoti piyarūpaṃ sātarūpaṃ",
  "tika-vin02t:2142_1": "abhinandamānā tussamānā. Sādiyantīti gaṇhanti. Aviddasūti andhabālā. Sarajāti sakilesarajā.",
  "tika-vin02t:2142_2": "Magāti migasadisā. Tasmiṃ tasmiṃ visaye bhave vā netīti netti, taṇhāyetaṃ adhivacanaṃ.",
  "tika-vin02t:2142_3": "Tāya saha vattantīti sanettikā.",
  "tika-vin02t:2143_0": "448. Taṃ parisaṃ etadavocāti tassa kira evaṃ ahosi “kulaputtā pabbajantā puttadārañceva",
  "tika-vin02t:2143_1": "jātarūparajatañca pahāyeva pabbajanti, na ca sakkā yaṃ pahāya pabbajitā taṃ etehi",
  "tika-vin02t:2143_2": "gāhetu”nti nayaggāhe ṭhatvā etaṃ “mā ayyā”tiādivacanaṃ avoca. Ekaṃsenetanti etaṃ",
  "tika-vin02t:2143_3": "pañcakāmaguṇakappanaṃ “assamaṇadhammo asakyaputtiyadhammo”ti ekaṃsena dhāreyyāsi.",
  "tika-vin02t:2144_0": "Tiṇanti senāsanacchadanatiṇaṃ. Pariyesitabbanti tiṇacchadane vā iṭṭhakacchadane vā",
  "tika-vin02t:2144_1": "gehe palujjante yehi taṃ kāritaṃ, tesaṃ santikaṃ gantvā “tumhehi kāritaṃ senāsanaṃ",
  "tika-vin02t:2144_2": "ovassati, na sakkā tattha vasitu”nti ācikkhitabbaṃ. Manussā sakkontā karissanti,",
  "tika-vin02t:2144_3": "asakkontā “tumhe vaḍḍhakī gahetvā kārāpetha, mayaṃ te saññāpessāmā”ti vakkhanti.",
  "tika-vin02t:2144_4": "Evaṃ vutte kāretvā tesaṃ ācikkhitabbaṃ, manussā vaḍḍhakīnaṃ dātabbaṃ dassanti. Sace",
  "tika-vin02t:2144_5": "āvāsasāmikā natthi, aññesampi bhikkhācāravattena ārocetvā kāretuṃ vaṭṭati. Imaṃ sandhāya",
  "tika-vin02t:2144_6": "“pariyesitabba”nti vuttaṃ.",
  "tika-vin02t:2145_0": "Dārūti senāsane gopānasiādīsu palujjamānesu tadatthāya dāru pariyesitabbaṃ. Sakaṭanti",
  "tika-vin02t:2145_1": "gihivikaṭaṃ vā tāvakālikaṃ vā katvā sakaṭaṃ pariyesitabbaṃ. Na kevalañca sakaṭameva,",
  "tika-vin02t:2145_2": "aññampi vāsipharasukudālādiupakaraṇaṃ evaṃ pariyesituṃ vaṭṭati. Purisoti hatthakammavasena",
  "tika-vin02t:2145_3": "puriso pariyesitabbo. Yaṃ kañci hi purisaṃ “hatthakammaṃ āvuso dassasī”ti vatvā “dassāmi",
  "tika-vin02t:2145_4": "bhante”ti vutte “imasmiṃ idañcidañca karohī”ti yaṃ icchati, taṃ kāretuṃ vaṭṭati.",
  "tika-vin02t:2145_5": "Na tvevāhaṃ gāmaṇi kenaci pariyāyenāti jātarūparajataṃ panāhaṃ kenacipi kāraṇena",
  "tika-vin02t:2145_6": "pariyesitabbanti na vadāmi.",
  "tika-vin02t:2146": "449. Pāpakaṃ katanti asundaraṃ kataṃ.",
  "tika-vin02t:2147": "450. Ahogaṅgoti tassa pabbatassa nāmaṃ.",
  "tika-vin02t:2148": "451. Paṭikacceva gaccheyyanti yattha taṃ adhikaraṇaṃ vūpasametuṃ bhikkhū sannipatanti, tattha paṭhamameva gaccheyyaṃ. Sambhāvesunti pāpuṇiṃsu.",
  "tika-vin02t:2149": "452. Aloṇakaṃ bhavissatīti aloṇakaṃ bhattaṃ vā byañjanaṃ vā bhavissati. Āsutāti sabbasambhārasajjitā. “Asuttā”ti vā pāṭho.",
  "tika-vin02t:2150": "453. Ujjaviṃsūti nāvaṃ āruyha paṭisotena gacchiṃsu. Pācīnakāti pācīnadesavāsino.",
  "tika-vin02t:2151_0": "454. Nanu tvaṃ āvuso vuḍḍho vīsativassosīti nanu tvaṃ āvuso vīsativasso, na nissayapaṭibaddho,",
  "tika-vin02t:2151_1": "kasmā taṃ thero paṇāmetīti dīpenti. Garunissayaṃ gaṇhāmāti kiñcāpi mayaṃ mahallakā,",
  "tika-vin02t:2151_2": "etaṃ pana theraṃ garuṃ katvā vasissāmāti adhippāyo.",
  "tika-vin02t:2152_0": "455. Mettāya rūpāvacarasamādhimattabhāvato “kullakavihārenā”ti vuttaṃ, khuddakena",
  "tika-vin02t:2152_1": "vihārenāti attho, khuddakatā cassa agambhīrabhāvatoti āha “uttānavihārenā”ti. Suññatāvihārenāti",
  "tika-vin02t:2152_2": "suññatāmukhena adhigataphalasamāpattiṃ sandhāya vuttaṃ.",
  "tika-vin02t:2153_0": "457. Suttavibhaṅgeti padabhājanīye. Tena saddhinti purepaṭiggahitaloṇena saddhiṃ.",
  "tika-vin02t:2153_1": "Na hi ettha yāvajīvikaṃ tadahupaṭiggahitanti “kappati siṅgiloṇakappo”ti ettha vuttasiṅgiloṇaṃ",
  "tika-vin02t:2153_2": "sandhāya vuttaṃ. Tañhi pure paṭiggahetvā siṅgena parihaṭaṃ na tadahupaṭiggahitaṃ.",
  "tika-vin02t:2153_3": "Yāvakālikameva tadahupaṭiggahitanti siṅgiloṇena missetvā bhuñjitabbaṃ aloṇāmisaṃ",
  "tika-vin02t:2153_4": "sandhāya vuttaṃ. Uposathasaṃyutteti uposathapaṭisaṃyutte, uposathakkhandhaketi vuttaṃ",
  "tika-vin02t:2153_5": "hoti. Atisaraṇaṃ atisāro, atikkamo. Vinayassa atisāro vinayātisāro. Taṃ pamāṇaṃ karontassāti",
  "tika-vin02t:2153_6": "dasāya saddhiṃ nisīdane yaṃ pamāṇaṃ vuttaṃ, dasāya vinā taṃ pamāṇaṃ karontassa. Sesamettha suviññeyyameva.",
  "tika-vin02t:2154": "Sattasatikakkhandhakavaṇṇanā niṭṭhitā.",
  "tika-vin02t:2155_0": "Dvivaggasaṅgahāti cūḷavaggamahāvaggasaṅkhātehi dvīhi vaggehi saṅgahitā. Dvāvīsatipabhedanāti",
  "tika-vin02t:2155_1": "mahāvagge dasa, cūḷavagge dvādasāti evaṃ dvāvīsatippabhedā. Sāsaneti satthusāsane.",
  "tika-vin02t:2155_2": "Ye khandhakā vuttāti yojetabbaṃ.",
  "tika-vin02t:2156": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:2157": "Cūḷavaggavaṇṇanā niṭṭhitā.",
  "tika-vin02t:2158": "Namo tassa bhagavato arahato sammāsambuddhassa",
  "tika-vin02t:2159": "Parivāra-ṭīkā",
  "tika-vin02t:2160": "Soḷasamahāvāro",
  "tika-vin02t:2161": "Paññattivāravaṇṇanā",
  "tika-vin02t:2162_0": "Visuddhaparivārassāti sabbaso parisuddhakhīṇāsavaparivārassa. Dhammakkhandhasarīrassāti",
  "tika-vin02t:2162_1": "sīlasamādhipaññāvimuttivimuttiñāṇadassanasaṅkhātadhammakkhandhasarīrassa sāsaneti",
  "tika-vin02t:2162_2": "sambandho. Tassāti “parivāro”ti yo saṅgahaṃ āruḷho, tassa. Pubbāgataṃ nayanti pubbe āgataṃ vinicchayaṃ.",
  "tika-vin02t:2163_0": "1. Pakatatthapaṭiniddeso ta-saddoti tassa “bhagavatā”tiādīhi padehi samānādhikaraṇabhāvena",
  "tika-vin02t:2163_1": "vuttatthassa yāya vinayapaññattiyā bhagavā pakato adhikato supākaṭo ca, taṃ vinayapaññattiṃ",
  "tika-vin02t:2163_2": "saddhiṃ yācanāya atthabhāvena dassento “yo so…pe… vinayapaññattiṃ paññapesī”ti āha.",
  "tika-vin02t:2163_3": "Tattha vinayapaññattinti vinayabhūtaṃ paññattiṃ.",
  "tika-vin02t:2164_0": "“Jānatā passatā”ti imesaṃ padānaṃ vinayassa adhikatattā tattha vuttanayena tāva atthaṃ",
  "tika-vin02t:2164_1": "yojetvā idāni suttantanayena dassento satipi ñāṇadassana-saddānaṃ paññāvevacanabhāve",
  "tika-vin02t:2164_2": "tena tena visesena tesaṃ visayavisesapavattidassanatthaṃ vijjattayavasena abhiññānāvaraṇañāṇavasena",
  "tika-vin02t:2164_3": "sabbaññutaññāṇamaṃsacakkhuvasena paṭivedhadesanāñāṇavasena ca atthaṃ yojetvā dassento",
  "tika-vin02t:2164_4": "“apicā”tiādimāha. Tattha pubbenivāsādīhīti pubbenivāsāsavakkhayañāṇehi. Paṭivedhapaññāyāti",
  "tika-vin02t:2164_5": "ariyamaggapaññāya. Desanāpaññāya passatāti desetabbadhammānaṃ desetabbappakāraṃ bodhaneyyapuggalānañca",
  "tika-vin02t:2164_6": "āsayānusayacaritādhimuttiādibhedaṃ dhammaṃ desanāpaññāya yāthāvato passatā. Arahatāti",
  "tika-vin02t:2164_7": "arīnaṃ, arānañca hatattā, paccayādīnañca arahattā arahatā. Sammāsambuddhenāti sammā",
  "tika-vin02t:2164_8": "sāmañca saccānaṃ buddhattā sammāsambuddhena. Atha vā antarāyikadhamme jānatā, niyyānikadhamme",
  "tika-vin02t:2164_9": "passatā, kilesārīnaṃ hatattā arahatā, sammā sāmaṃ sabbadhammānaṃ buddhattā sammāsambuddhenāti",
  "tika-vin02t:2164_10": "evaṃ catuvesārajjavasenapettha yojanā veditabbā.",
  "tika-vin02t:2165_0": "Apica ṭhānāṭṭhānādivibhāgaṃ jānatā, yathākammūpage satte passatā, savāsanaāsavānaṃ",
  "tika-vin02t:2165_1": "chinnattā arahatā, abhiññeyyādibhede dhamme abhiññeyyādito aviparītāvabodhato sammāsambuddhena.",
  "tika-vin02t:2165_2": "Atha vā tīsu kālesu appaṭihatañāṇatāya jānatā, kāyakammādivasena tiṇṇampi kammānaṃ",
  "tika-vin02t:2165_3": "ñāṇānuparivattito sammā kāritāya passatā, davādīnaṃ abhāvasādhikāya pahānasampadāya",
  "tika-vin02t:2165_4": "arahatā, chandādīnaṃ ahānihetubhūtāya akkhayapaṭibhānasādhikāya sabbaññutāya sammāsambuddhenāti",
  "tika-vin02t:2165_5": "evaṃ dasabalaaṭṭhārasāveṇikabuddhadhammavasenapi yojanā kātabbā.",
  "tika-vin02t:2166_0": "2. Pucchāvissajjaneti pucchāya vissajjane. Etthāti etasmiṃ pucchāvissajjane. Majjhimadeseyeva",
  "tika-vin02t:2166_1": "paññattīti tasmiṃyeva dese yathāvuttavatthuvītikkame āpattisambhavato. Vinītakathāti",
  "tika-vin02t:2166_2": "vinītavatthukathā, ayameva vā pāṭho.",
  "tika-vin02t:2167_0": "Kāyena pana āpattiṃ āpajjatīti pubbabhāge sevanacittaṃ aṅgaṃ katvā kāyadvārasaṅkhātaviññattiṃ",
  "tika-vin02t:2167_1": "janayitvā pavattacittuppādasaṅkhātaṃ āpattiṃ āpajjati. Kiñcāpi hi cittena samuṭṭhāpitā",
  "tika-vin02t:2167_2": "viññatti, tathāpi cittena adhippetassa atthassa kāyaviññattiyā sādhitattā “kāyadvārena",
  "tika-vin02t:2167_3": "āpattiṃ āpajjatī”ti vuccati. Imamatthaṃ sandhāyāti āpannāya āpattiyā anāpattibhāvāpādanassa",
  "tika-vin02t:2167_4": "asakkuṇeyyatāsaṅkhātamatthaṃ sandhāya, na bhaṇḍanādivūpasamaṃ.",
  "tika-vin02t:2168_0": "3. Porāṇakehi mahātherehīti sīhaḷadīpavāsīhi mahātherehi. Ṭhapitāti potthakasaṅgahārohanakāle",
  "tika-vin02t:2168_1": "ṭhapitā. Catutthasaṅgītisadisā hi potthakārohasaṅgīti. Ubhatovibhaṅge dvattiṃsa vārā suviññeyyāva.",
  "tika-vin02t:2169": "Samuṭṭhānasīsavaṇṇanā",
  "tika-vin02t:2170_0": "257. Samuṭṭhānakathāya pana karuṇāsītalabhāvena candasadisattā “buddhacande”ti vuttaṃ,",
  "tika-vin02t:2170_1": "kilesatimirapahānato “buddhādicce”ti vuttaṃ. Piṭake tīṇi desayīti yasmā te desayanti,",
  "tika-vin02t:2170_2": "tasmā aṅgirasopi piṭakāni tīṇi desayi. Tāni katamānīti āha “suttanta”ntiādi. Mahāguṇanti",
  "tika-vin02t:2170_3": "mahānisaṃsaṃ. Evaṃ nīyati saddhammo, vinayo yadi tiṭṭhatīti yadi vinayapariyatti",
  "tika-vin02t:2170_4": "anantarahitā tiṭṭhati pavattati, evaṃ sati paṭipattipaṭivedhasaddhammo nīyati pavattati.",
  "tika-vin02t:2170_5": "Vinayapariyatti pana kathaṃ tiṭṭhatīti āha “ubhatocā”tiādi. Parivārena ganthitā tiṭṭhantīti",
  "tika-vin02t:2170_6": "yojetabbaṃ. Tasseva parivārassāti tasmiṃyeva parivāre.",
  "tika-vin02t:2171": "Niyatakatanti kataniyataṃ, niyamitanti attho. Aññehi saddhinti sesasikkhāpadehi saddhiṃ. Asambhinnasamuṭṭhānānīti asaṅkarasamuṭṭhānāni.",
  "tika-vin02t:2172": "Tasmā sikkheti yasmā vinaye sati saddhammo tiṭṭhati, vinayo ca parivārena ganthito tiṭṭhati, parivāre ca samuṭṭhānādīni dissanti, tasmā sikkheyya parivāraṃ, uggaṇheyyāti attho.",
  "tika-vin02t:2173_0": "Ādimhi tāva purimanayeti “channaṃ āpattisamuṭṭhānānaṃ katihi samuṭṭhānehi samuṭṭhātīti",
  "tika-vin02t:2173_1": "ekena samuṭṭhānena samuṭṭhāti, kāyato ca cittato ca samuṭṭhātī”tiādinā paññattivāre",
  "tika-vin02t:2173_2": "sakiṃ āgatanayaṃ sandhāyetaṃ vuttaṃ.",
  "tika-vin02t:2174": "258. Nānubandhe pavattininti “yā pana bhikkhunī vuṭṭhāpitaṃ pavattiniṃ dve vassāni nānubandheyyā”ti vuttasikkhāpadaṃ.",
  "tika-vin02t:2175": "270. Akatanti aññehi amissīkataṃ, niyatasamuṭṭhānanti vuttaṃ hoti.",
  "tika-vin02t:2176": "Antarapeyyālaṃ",
  "tika-vin02t:2177": "Katipucchāvāravaṇṇanā",
  "tika-vin02t:2178": "271. Veraṃ maṇatīti rāgādiveraṃ maṇati vināseti. Etāyāti viratiyā. Niyyānanti maggaṃ. Kāyapāgabbiyanti kāyapāgabbiyavasena pavattaṃ kāyaduccaritaṃ.",
  "tika-vin02t:2179_0": "274. Sāraṇīyāti saritabbayuttā anussaraṇārahā addhāne atikkantepi na sammussitabbā.",
  "tika-vin02t:2179_1": "Mijjati siniyhati etāyāti mettā, mittabhāvo. Mettā etassa atthīti mettaṃ kāyakammaṃ,",
  "tika-vin02t:2179_2": "taṃ pana yasmā mettāsahagatacittasamuṭṭhānaṃ, tasmā vuttaṃ “mettacittena kataṃ kāyakamma”nti.",
  "tika-vin02t:2179_3": "Āvīti pakāsaṃ. Pakāsabhāvo cettha yaṃ uddissa taṃ kāyakammaṃ karīyati, tassa sammukhabhāvatoti",
  "tika-vin02t:2179_4": "āha “sammukhā”ti. Rahoti apakāsaṃ. Apakāsatā ca yaṃ uddissa taṃ kammaṃ karīyati,",
  "tika-vin02t:2179_5": "tassa apaccakkhabhāvatoti āha “parammukhā”ti. Ubhayehīti navakehi therehi ca. Piyaṃ",
  "tika-vin02t:2179_6": "piyāyitabbaṃ karotīti piyakaraṇo. Garuṃ garuṭṭhāniyaṃ karotīti garukaraṇo. Saṅgahāyāti",
  "tika-vin02t:2179_7": "saṅgahavatthuvisesabhāvato sabrahmacārīnaṃ saṅgahaṇatthāya. Avivādāyāti saṅgahavatthubhāvato",
  "tika-vin02t:2179_8": "eva na vivādāya. Sati ca avivādahetubhūtasaṅgahakatte tesaṃ vasena sabrahmacārīnaṃ",
  "tika-vin02t:2179_9": "samaggabhāvo bhedābhāvo siddhoyevāti āha “samaggabhāvāyā”tiādi.",
  "tika-vin02t:2180_0": "Paggayha vacananti kevalaṃ “devo”ti avatvā “devatthero”ti guṇehi thirabhāvajotanaṃ",
  "tika-vin02t:2180_1": "paggaṇhitvā uccaṃ katvā vacanaṃ. Mamattabodhanavacanaṃ mamāyanavacanaṃ. Ekantatirokkhassa",
  "tika-vin02t:2180_2": "manokammassa sammukhatā nāma viññattisamuṭṭhāpanavaseneva hoti, tañca kho loke kāyakammanti",
  "tika-vin02t:2180_3": "pākaṭaṃ paññātaṃ hatthavikārādiṃ anāmasitvāyeva dassento “nayanāni ummīletvā”tiādimāha.",
  "tika-vin02t:2180_4": "Kāmañcettha mettāsinehasiniddhānaṃ nayanānaṃ ummīlanā pasannena mukhena olokanañca",
  "tika-vin02t:2180_5": "mettaṃ kāyakammameva, yassa pana cittassa vasena nayanānaṃ mettāsinehasiniddhatā",
  "tika-vin02t:2180_6": "mukhassa ca pasannatā, taṃ sandhāya vuttaṃ “mettaṃ manokammaṃ nāmā”ti.",
  "tika-vin02t:2181_0": "Imāni ca mettakāyakammādīni pāḷiyaṃ bhikkhūnaṃ vasena āgatāni gihīsupi labbhantiyeva.",
  "tika-vin02t:2181_1": "Bhikkhūnañhi mettacittena ācariyupajjhāyavattādiābhisamācārikadhammapūraṇaṃ mettaṃ",
  "tika-vin02t:2181_2": "kāyakammaṃ nāma. Sabbañca anavajjakāyakammaṃ ābhisamācārikakammantogadhamevāti veditabbaṃ.",
  "tika-vin02t:2181_3": "Gihīnaṃ cetiyavandanatthāya bodhivandanatthāya saṅghanimantanatthāya gamanaṃ, gāmaṃ",
  "tika-vin02t:2181_4": "vā piṇḍāya paviṭṭhe bhikkhū disvā paccuggamanaṃ, pattapaṭiggahaṇaṃ, āsanapaññāpanaṃ,",
  "tika-vin02t:2181_5": "anugamananti evamādikaṃ mettaṃ kāyakammaṃ nāma. Bhikkhūnaṃ mettacittena ācārapaññattisikkhāpana",
  "tika-vin02t:2181_6": "kammaṭṭhānakathana dhammadesanā paripucchana aṭṭhakathākathanavasena pavattiyamānaṃ",
  "tika-vin02t:2181_7": "tepiṭakampi buddhavacanaṃ mettaṃ vacīkammaṃ nāma. Gihīnaṃ “cetiyavandanatthāya gacchāma,",
  "tika-vin02t:2181_8": "bodhivandanatthāya gacchāma, dhammassavanaṃ karissāma, dīpamālāpupphapūjaṃ karissāma,",
  "tika-vin02t:2181_9": "tīṇi sucaritāni samādāya vattissāma, salākabhattādīni dassāma, vassāvāsikaṃ dassāma,",
  "tika-vin02t:2181_10": "ajja saṅghassa cattāro paccaye dassāma, saṅghaṃ nimantetvā khādanīyādīni saṃvidahatha,",
  "tika-vin02t:2181_11": "āsanāni paññapetha, pānīyaṃ upaṭṭhāpetha, saṅghaṃ paccuggantvā ānetha, paññattāsane",
  "tika-vin02t:2181_12": "nisīdāpetha, chandajātā ussāhajātā veyyāvaccaṃ karothā”tiādikathanakāle mettaṃ vacīkammaṃ",
  "tika-vin02t:2181_13": "nāma. Bhikkhūnaṃ pātova uṭṭhāya sarīrapaṭijagganaṃ cetiyaṅgaṇavattādīni ca katvā",
  "tika-vin02t:2181_14": "vivittāsane nisīditvā “imasmiṃ vihāre bhikkhū sukhī hontu averā abyāpajjā”ti cintanaṃ",
  "tika-vin02t:2181_15": "mettaṃ manokammaṃ nāma. Gihīnaṃ “ayyā sukhī hontu averā abyāpajjā”ti cintanaṃ mettaṃ manokammaṃ nāma.",
  "tika-vin02t:2182_0": "Lābhāti cīvarādayo laddhapaccayā. Dhammikāti kuhanādibhedaṃ micchājīvaṃ vajjetvā",
  "tika-vin02t:2182_1": "dhammena samena bhikkhācariyavattena uppannā. Antamaso pattapariyāpannamattampīti",
  "tika-vin02t:2182_2": "pacchimakoṭiyā patte pariyāpannaṃ pattassa antogataṃ dvattikaṭacchubhikkhāmattampi.",
  "tika-vin02t:2182_3": "Deyyaṃ dakkhiṇeyyañca appaṭivibhattaṃ katvā bhuñjatīti appaṭivibhattabhogī. Ettha",
  "tika-vin02t:2182_4": "hi dve paṭivibhattāni nāma āmisapaṭivibhattaṃ puggalapaṭivibhattañca. Tattha “ettakaṃ",
  "tika-vin02t:2182_5": "dassāmi, ettakaṃ na dassāmī”ti evaṃ cittena vibhajanaṃ āmisapaṭivibhattaṃ nāma. “Asukassa",
  "tika-vin02t:2182_6": "dassāmi, asukassa na dassāmī”ti evaṃ cittena vibhajanaṃ pana puggalapaṭivibhattaṃ",
  "tika-vin02t:2182_7": "nāma. Tadubhayampi akatvā yo appaṭivibhattaṃ bhuñjati, ayaṃ appaṭivibhattabhogī nāma.",
  "tika-vin02t:2182_8": "Tenāha “neva āmisaṃ paṭivibhajitvā bhuñjatī”tiādi. Adātumpīti pi-saddena dātumpi",
  "tika-vin02t:2182_9": "vaṭṭatīti dasseti. Dānañhi nāma na kassaci nivāritaṃ, tena dussīlassapi atthikassa",
  "tika-vin02t:2182_10": "sati sambhave dātabbaṃ, tañca kho karuṇāyanavasena, na vattapūraṇavasena. Sāraṇīyadhammapūrakassa",
  "tika-vin02t:2182_11": "appaṭivibhattabhogitāya “sabbesaṃ dātabbamevā”ti vuttaṃ. Gilānādīnaṃ pana odissakaṃ",
  "tika-vin02t:2182_12": "katvā dānaṃ appaṭivibhāgapakkhikaṃ “asukassa na dassāmī”ti paṭikkhepassa abhāvato.",
  "tika-vin02t:2182_13": "Byatirekappadhāno hi paṭivibhāgo. Tenāha “gilānagilānupaṭṭhāka…pe… viceyya dātumpi vaṭṭatī”ti.",
  "tika-vin02t:2183_0": "Sādhāraṇabhogīti ettha sādhāraṇabhogino idaṃ lakkhaṇaṃ – yaṃ yaṃ paṇītaṃ labhati,",
  "tika-vin02t:2183_1": "taṃ taṃ neva lābhena lābhaṃ nijigīsanamukhena gihīnaṃ deti attano ājīvasuddhiṃ rakkhamāno,",
  "tika-vin02t:2183_2": "na attanāva paribhuñjati “mayhaṃ asādhāraṇabhogitā mā hotū”ti. Taṃ paṭiggaṇhanto",
  "tika-vin02t:2183_3": "ca “saṅghena sādhāraṇaṃ hotū”ti gahetvā ghaṇṭiṃ paharitvā paribhuñjitabbaṃ saṅghasantakaṃ",
  "tika-vin02t:2183_4": "viya passati. Iminā ca tassa lābhassa tīsupi kālesu sādhāraṇato ṭhapanaṃ dassitaṃ.",
  "tika-vin02t:2183_5": "“Taṃ paṭiggaṇhanto ca saṅghena sādhāraṇaṃ hotū”ti iminā paṭiggahaṇakālo dassito,",
  "tika-vin02t:2183_6": "“gahetvā…pe… passatī”ti iminā paṭiggahitakālo. Tadubhayaṃ pana tādisena pubbabhāgena",
  "tika-vin02t:2183_7": "vinā na hotīti atthasiddho purimakālo. Tayidampi paṭiggahaṇato pubbevassa hoti “saṅghena",
  "tika-vin02t:2183_8": "sādhāraṇaṃ hotūti paṭiggahessāmī”ti, paṭiggaṇhantassa hoti “saṅghena sādhāraṇaṃ hotūti",
  "tika-vin02t:2183_9": "paṭiggaṇhāmī”ti, paṭiggahetvā hoti “saṅghena sādhāraṇaṃ hotūti paṭiggahitaṃ mayā”ti",
  "tika-vin02t:2183_10": "evaṃ tilakkhaṇasampannaṃ katvā laddhalābhaṃ osānalakkhaṇaṃ avikopetvā paribhuñjanto",
  "tika-vin02t:2183_11": "sādhāraṇabhogī appaṭivibhattabhogī ca hoti.",
  "tika-vin02t:2184_0": "Imaṃ pana sāraṇīyadhammaṃ ko pūreti, ko na pūreti? Dussīlo tāva na pūreti. Na hi",
  "tika-vin02t:2184_1": "tassa santakaṃ sīlavanto gaṇhanti. Parisuddhasīlo pana vattaṃ akhaṇḍento pūreti.",
  "tika-vin02t:2184_2": "Tatridaṃ vattaṃ – yo odissakaṃ katvā mātu vā pitu vā ācariyupajjhāyādīnaṃ vā deti,",
  "tika-vin02t:2184_3": "so dātabbaṃ detu, sāraṇīyadhammo panassa na hoti, palibodhajagganaṃ nāma hoti. Sāraṇīyadhammo",
  "tika-vin02t:2184_4": "hi muttapalibodhasseva vaṭṭati. Tena pana odissakaṃ dentena gilānagilānupaṭṭhākaāgantukagamikānañceva",
  "tika-vin02t:2184_5": "navapabbajitassa ca saṅghāṭipattaggahaṇaṃ ajānantassa dātabbaṃ. Etesaṃ datvā avasesaṃ",
  "tika-vin02t:2184_6": "therāsanato paṭṭhāya thokaṃ thokaṃ adatvā yo yattakaṃ gaṇhāti, tassa tattakaṃ dātabbaṃ.",
  "tika-vin02t:2184_7": "Avasiṭṭhe asati puna piṇḍāya caritvā therāsanato paṭṭhāya yaṃ yaṃ paṇītaṃ, taṃ taṃ",
  "tika-vin02t:2184_8": "datvā sesaṃ bhuñjitabbaṃ.",
  "tika-vin02t:2185_0": "Ayaṃ pana sāraṇīyadhammo sāraṇīyadhammapūraṇavidhimhi susikkhitāya parisāya supūro",
  "tika-vin02t:2185_1": "hoti. Susikkhitāya hi parisāya yo aññato labhati, so na gaṇhāti. Aññato alabhantopi",
  "tika-vin02t:2185_2": "pamāṇayuttameva gaṇhāti, na atirekaṃ. Ayañca pana sāraṇīyadhammo evaṃ punappunaṃ",
  "tika-vin02t:2185_3": "piṇḍāya caritvā laddhaṃ laddhaṃ dentassapi dvādasahi vassehi pūrati, na tato oraṃ.",
  "tika-vin02t:2185_4": "Sace hi dvādasamepi vasse sāraṇīyadhammapūrako piṇḍapātapūraṃ pattaṃ āsanasālāyaṃ",
  "tika-vin02t:2185_5": "ṭhapetvā nahāyituṃ gacchati, saṅghatthero ca “kasseso patto”ti vatvā “sāraṇīyadhammapūrakassā”ti",
  "tika-vin02t:2185_6": "vutte “āharatha na”nti sabbaṃ piṇḍapātaṃ vicāretvā bhuñjitvāva rittapattaṃ ṭhapeti.",
  "tika-vin02t:2185_7": "Atha so bhikkhu rittapattaṃ disvā “mayhaṃ anavasesetvāva paribhuñjiṃsū”ti domanassaṃ",
  "tika-vin02t:2185_8": "uppādeti, sāraṇīyadhammo bhijjati, puna dvādasa vassāni pūretabbo hoti. Titthiyaparivāsasadiso",
  "tika-vin02t:2185_9": "hesa, sakiṃ khaṇḍe jāte puna pūretabbova. Yo pana “lābhā vata me, suladdhaṃ vata",
  "tika-vin02t:2185_10": "me, yassa me pattagataṃ anāpucchāva sabrahmacārino paribhuñjantī”ti somanassaṃ janeti,",
  "tika-vin02t:2185_11": "tassa puṇṇo nāma hoti.",
  "tika-vin02t:2186_0": "Evaṃ pūritasāraṇīyadhammassa pana neva issā, na macchariyaṃ hoti, manussānaṃ piyo",
  "tika-vin02t:2186_1": "hoti sulabhapaccayo, pattagatamassa diyyamānampi na khīyati, bhājanīyabhaṇḍaṭṭhāne",
  "tika-vin02t:2186_2": "aggabhaṇḍaṃ labhati, bhaye vā chātake vā sampatte devatā ussukkaṃ āpajjanti.",
  "tika-vin02t:2187_0": "Tatrimāni vatthūni – leṇagirivāsī tissatthero kira mahākhīragāmaṃ upanissāya vasati.",
  "tika-vin02t:2187_1": "Paññāsamattā therā nāgadīpaṃ cetiyavandanatthāya gacchantā khīragāme piṇḍāya caritvā",
  "tika-vin02t:2187_2": "kiñci aladdhā nikkhamiṃsu. Thero pavisanto te disvā pucchi “laddhaṃ, bhante”ti. Vicarimha,",
  "tika-vin02t:2187_3": "āvusoti. So aladdhabhāvaṃ ñatvā āha “bhante, yāvāhaṃ āgacchāmi, tāva idheva hothā”ti.",
  "tika-vin02t:2187_4": "Mayaṃ, āvuso, paññāsa janā pattatemanamattampi na labhimhāti. Bhante, nevāsikā nāma",
  "tika-vin02t:2187_5": "paṭibalā honti, alabhantāpi bhikkhācāramaggasabhāgaṃ jānantīti. Therā āgamiṃsu. Thero",
  "tika-vin02t:2187_6": "gāmaṃ pāvisi. Dhurageheyeva mahāupāsikā khīrabhattaṃ sajjetvā theraṃ olokayamānā",
  "tika-vin02t:2187_7": "ṭhitā therassa dvāraṃ sampattasseva pattaṃ pūretvā adāsi. So taṃ ādāya therānaṃ santikaṃ",
  "tika-vin02t:2187_8": "gantvā “gaṇhatha, bhante”ti saṅghattheraṃ āha. Thero “amhehi ettakehi kiñci na laddhaṃ,",
  "tika-vin02t:2187_9": "ayaṃ sīghameva gahetvā āgato, kiṃ nu kho”ti sesānaṃ mukhaṃ olokesi. Thero olokanākāreneva",
  "tika-vin02t:2187_10": "ñatvā “bhante, dhammena samena laddho piṇḍapāto, nikkukkuccā gaṇhathā”tiādito paṭṭhāya",
  "tika-vin02t:2187_11": "sabbesaṃ yāvadatthaṃ datvā attanāpi yāvadatthaṃ bhuñji. Atha naṃ bhattakiccāvasāne",
  "tika-vin02t:2187_12": "therā pucchiṃsu “kadā, āvuso, lokuttaradhammaṃ paṭivijjhī”ti? Natthi me, bhante,",
  "tika-vin02t:2187_13": "lokuttaradhammoti. Jhānalābhīsi āvusoti? Etampi me, bhante, natthīti. Nanu, āvuso,",
  "tika-vin02t:2187_14": "pāṭihāriyanti? Sāraṇīyadhammo me, bhante, pūrito, tassa me pūritakālato paṭṭhāya",
  "tika-vin02t:2187_15": "sacepi bhikkhusatasahassaṃ hoti, pattagataṃ na khīyatīti. Sādhu sādhu sappurisa anucchavikamidaṃ",
  "tika-vin02t:2187_16": "tuyhanti. Idaṃ tāva pattagataṃ na khīyatīti ettha vatthu.",
  "tika-vin02t:2188_0": "Ayameva pana thero cetiyapabbate giribhaṇḍamahāpūjāya dānaṭṭhānaṃ gantvā “imasmiṃ",
  "tika-vin02t:2188_1": "dāne kiṃ varabhaṇḍa”nti pucchi. Dve sāṭakā, bhanteti. Ete mayhaṃ pāpuṇissantīti.",
  "tika-vin02t:2188_2": "Taṃ sutvā amacco rañño ārocesi “eko daharo evaṃ vadatī”ti. “Daharassa evaṃ cittaṃ,",
  "tika-vin02t:2188_3": "mahātherānaṃ pana sukhumā sāṭakā vaṭṭantī”ti vatvā “mahātherānaṃ dassāmī”ti ṭhapesi.",
  "tika-vin02t:2188_4": "Tassa bhikkhusaṅghe paṭipāṭiyā ṭhite dentassa matthake ṭhapitāpi te sāṭakā hatthaṃ",
  "tika-vin02t:2188_5": "nārohanti, aññeva ārohanti. Daharassa dānakāle pana hatthaṃ āruḷhā. So tassa hatthe",
  "tika-vin02t:2188_6": "ṭhapetvā amaccassa mukhaṃ oloketvā daharaṃ nisīdāpetvā dānaṃ datvā saṅghaṃ vissajjetvā",
  "tika-vin02t:2188_7": "daharassa santike nisīditvā “bhante, imaṃ dhammaṃ kadā paṭivijjhitthā”ti āha. So",
  "tika-vin02t:2188_8": "pariyāyenapi asantaṃ avadanto “natthi mayhaṃ, mahārāja, lokuttaradhammo”ti āha. Nanu,",
  "tika-vin02t:2188_9": "bhante, pubbeva avacutthāti. Āma mahārāja, sāraṇīyadhammapūrako ahaṃ, tassa me dhammassa",
  "tika-vin02t:2188_10": "pūritakālato paṭṭhāya bhājanīyaṭṭhāne aggabhaṇḍaṃ pāpuṇātīti. “Sādhu sādhu bhante,",
  "tika-vin02t:2188_11": "anucchavikamidaṃ tumhāka”nti vanditvā pakkāmi. Idaṃ bhājanīyaṭṭhāne aggabhaṇḍaṃ pāpuṇātīti ettha vatthu.",
  "tika-vin02t:2189_0": "Caṇḍālatissabhayena pana bhātaragāmavāsino nāgattheriyā anārocetvāva palāyiṃsu. Therī",
  "tika-vin02t:2189_1": "paccūsasamaye “ati viya appanigghoso gāmo, upadhāretha tāvā”ti daharabhikkhuniyo",
  "tika-vin02t:2189_2": "āha. Tā gantvā sabbesaṃ gatabhāvaṃ ñatvā āgamma theriyā ārocesuṃ. Sā sutvā “mā tumhe",
  "tika-vin02t:2189_3": "tesaṃ gatabhāvaṃ cintayittha, attano uddesaparipucchāyonisomanasikāresuyeva yogaṃ",
  "tika-vin02t:2189_4": "karothā”ti vatvā bhikkhācāravelāyaṃ pārupitvā attadvādasamā gāmadvāre nigrodhamūle",
  "tika-vin02t:2189_5": "aṭṭhāsi. Rukkhe adhivatthā devatā dvādasannampi bhikkhunīnaṃ piṇḍapātaṃ datvā “ayye",
  "tika-vin02t:2189_6": "aññattha mā gacchatha, niccaṃ idheva ethā”ti āha. Theriyā pana kaniṭṭhabhātā nāgatthero",
  "tika-vin02t:2189_7": "nāma atthi, so “mahantaṃ bhayaṃ, na sakkā yāpetuṃ, paratīraṃ gamissāmī”ti attadvādasamo",
  "tika-vin02t:2189_8": "attano vasanaṭṭhānā nikkhanto “theriṃ disvā gamissāmī”ti bhātaragāmaṃ āgato. Therī",
  "tika-vin02t:2189_9": "“therā āgatā”ti sutvā tesaṃ santikaṃ gantvā “kiṃ ayyā”ti pucchi. So taṃ pavattiṃ",
  "tika-vin02t:2189_10": "ācikkhi. Sā “ajja ekadivasaṃ vihāre vasitvā sveva gamissathā”ti āha. Therā vihāraṃ āgamaṃsu.",
  "tika-vin02t:2190_0": "Therī punadivase rukkhamūle piṇḍāya caritvā theraṃ upasaṅkamitvā “imaṃ piṇḍapātaṃ",
  "tika-vin02t:2190_1": "paribhuñjathā”ti āha. Thero “vaṭṭissati therī”ti vatvā tuṇhī aṭṭhāsi. Dhammiko tāta",
  "tika-vin02t:2190_2": "piṇḍapāto, kukkuccaṃ akatvā paribhuñjathāti. Vaṭṭissati therīti. Sā pattaṃ gahetvā",
  "tika-vin02t:2190_3": "ākāse khipi. Patto ākāse aṭṭhāsi. Thero “sattatālamatte ṭhitampi bhikkhunībhattameva",
  "tika-vin02t:2190_4": "therī”ti vatvā “bhayaṃ nāma sabbakālaṃ na hoti, bhaye vūpasante ariyavaṃsaṃ kathayamāno",
  "tika-vin02t:2190_5": "‘bho piṇḍapātika bhikkhunībhattaṃ bhuñjitvā vītināmayitthā’ti cittena anuvadiyamāno",
  "tika-vin02t:2190_6": "santhambhituṃ na sakkhissāmi, appamattā hotha theriyo”ti maggaṃ āruhi. Rukkhadevatāpi",
  "tika-vin02t:2190_7": "“sace thero theriyā hatthato piṇḍapātaṃ paribhuñjissati, na naṃ nivattessāmi, sace",
  "tika-vin02t:2190_8": "na paribhuñjissati, nivattessāmī”ti cintayamānā ṭhatvā therassa gamanaṃ disvā rukkhā",
  "tika-vin02t:2190_9": "oruyha “pattaṃ, bhante, dethā”ti pattaṃ gahetvā theraṃ rukkhamūlaṃyeva ānetvā āsanaṃ",
  "tika-vin02t:2190_10": "paññapetvā piṇḍapātaṃ datvā katabhattakiccaṃ paṭiññaṃ kāretvā dvādasa bhikkhuniyo",
  "tika-vin02t:2190_11": "dvādasa ca bhikkhū satta vassāni upaṭṭhahi. Idaṃ devatā ussukkaṃ āpajjantīti ettha",
  "tika-vin02t:2190_12": "vatthu. Tatra hi therī sāraṇīyadhammapūrikā ahosi.",
  "tika-vin02t:2191_0": "Natthi etesaṃ khaṇḍanti akhaṇḍāni, taṃ pana nesaṃ khaṇḍaṃ dassetuṃ “yassā”tiādi vuttaṃ.",
  "tika-vin02t:2191_1": "Tattha upasampannasīlānaṃ uddesakkamena ādiantā veditabbā. Tenāha “sattasū”tiādi.",
  "tika-vin02t:2191_2": "Anupasampannasīlānaṃ pana samādānakkamenapi ādiantā labbhanti. Pariyante chinnasāṭako",
  "tika-vin02t:2191_3": "viyāti vatthante dasante vā chinnavatthaṃ viya. Visadisudāharaṇañcetaṃ “akhaṇḍānī”ti",
  "tika-vin02t:2191_4": "imassa adhikatattā. Evaṃ sesānipi udāharaṇāni. Khaṇḍanti khaṇḍavantaṃ, khaṇḍitaṃ",
  "tika-vin02t:2191_5": "vā. Chiddantiādīsupi eseva nayo. Visabhāgavaṇṇena gāvī viyāti sambandho. Visabhāgavaṇṇena",
  "tika-vin02t:2191_6": "upaḍḍhaṃ tatiyabhāgaṃ vā sambhinnavaṇṇaṃ sabalaṃ, visabhāgavaṇṇeheva pana bindūhi",
  "tika-vin02t:2191_7": "antarantarā vimissaṃ kammāsaṃ. Ayaṃ imesaṃ viseso.",
  "tika-vin02t:2192_0": "Bhujissabhāvakaraṇatoti taṇhādāsabyato mocetvā bhujissabhāvakaraṇato. Sīlassa ca",
  "tika-vin02t:2192_1": "taṇhādāsabyato mocanaṃ vivaṭṭūpanissayabhāvāpādanaṃ, tenassa vivaṭṭūpanissayatā dassitā.",
  "tika-vin02t:2192_2": "“Bhujissabhāvakaraṇato”ti ca iminā bhujissakarāni bhujissānīti uttarapadalopenāyaṃ",
  "tika-vin02t:2192_3": "niddesoti dasseti. Yasmā ca taṃsamaṅgīpuggalo serī sayaṃvasī bhujisso nāma hoti,",
  "tika-vin02t:2192_4": "tasmāpi bhujissāni. Suparisuddhabhāvena pāsaṃsattā viññupasatthāni. Aviññūnaṃ pasaṃsāya",
  "tika-vin02t:2192_5": "appamāṇabhāvato viññūgahaṇaṃ kataṃ. Taṇhādiṭṭhīhi aparāmaṭṭhattāti “imināhaṃ sīlena",
  "tika-vin02t:2192_6": "devo vā bhavissāmi devaññataro vā”ti taṇhāparāmāsena “imināhaṃ sīlena devo hutvā",
  "tika-vin02t:2192_7": "tattha nicco dhuvo sassato bhavissāmī”ti diṭṭhiparāmāsena ca aparāmaṭṭhattā. Atha",
  "tika-vin02t:2192_8": "vā “ayaṃ te sīlesu dāso”ti catūsu vipattīsu yaṃ vā taṃ vā vipattiṃ dassetvā “imaṃ",
  "tika-vin02t:2192_9": "nāma tvaṃ āpannapubbo”ti kenaci parāmaṭṭhuṃ anuddhaṃsetuṃ asakkuṇeyyattā aparāmaṭṭhānīti",
  "tika-vin02t:2192_10": "evamettha attho daṭṭhabbo. Sīlaṃ nāma avippaṭisārādipārampariyena yāvadeva samādhisampādanatthanti",
  "tika-vin02t:2192_11": "āha “samādhisaṃvattanikānī”ti. Samādhisaṃvattanappayojanāni samādhisaṃvattanikāni.",
  "tika-vin02t:2193_0": "Samānabhāvo sāmaññaṃ, paripuṇṇacatupārisuddhibhāvena majjhe bhinnasuvaṇṇassa viya",
  "tika-vin02t:2193_1": "bhedābhāvato sīlena sāmaññaṃ sīlasāmaññaṃ, taṃ gato upagatoti sīlasāmaññagato. Tenāha",
  "tika-vin02t:2193_2": "“samānabhāvūpagatasīlo”ti, sīlasampattiyā samānabhāvaṃ upagatasīlo sabhāgavuttikoti",
  "tika-vin02t:2193_3": "attho. Sotāpannādīnañhi sīlaṃ samuddantarepi devalokepi vasantānaṃ aññesaṃ sotāpannādīnaṃ",
  "tika-vin02t:2193_4": "sīlena samānameva hoti, natthi maggasīle nānattaṃ. Kāmañhi puthujjanānampi catupārisuddhisīle",
  "tika-vin02t:2193_5": "nānattaṃ na siyā, taṃ pana na ekantikanti idha nādhippetaṃ, maggasīlaṃ pana ekantikaṃ",
  "tika-vin02t:2193_6": "niyatabhāvatoti tameva sandhāya “yāni tāni sīlānī”tiādi vuttaṃ.",
  "tika-vin02t:2194_0": "Yāyanti yā ayaṃ mayhañceva tumhākañca paccakkhabhūtā. Diṭṭhīti maggasammādiṭṭhi.",
  "tika-vin02t:2194_1": "Niddosāti niddhutadosā, samucchinnarāgādipāpadhammāti attho. Niyyātīti vaṭṭadukkhato",
  "tika-vin02t:2194_2": "nissarati nigacchati. Sayaṃ niyantīyeva hi taṃmaggasamaṅgīpuggalaṃ vaṭṭadukkhato",
  "tika-vin02t:2194_3": "niyyāpetīti vuccati. Yā satthu anusiṭṭhi, taṃ karotīti takkaro, tassa, yathānusiṭṭhaṃ",
  "tika-vin02t:2194_4": "paṭipajjanakassāti attho. Diṭṭhisāmaññagatoti saccasampaṭivedhena samānadiṭṭhibhāvaṃ upagato.",
  "tika-vin02t:2195": "Katipucchāvāravaṇṇanā niṭṭhitā.",
  "tika-vin02t:2196": "Chaāpattisamuṭṭhānavārakathāvaṇṇanā",
  "tika-vin02t:2197": "276. Paṭhamena āpattisamuṭṭhānenātiādi sabbaṃ uddesaniddesādivasena pavattapāḷiṃ anusāreneva sakkā viññātuṃ.",
  "tika-vin02t:2198": "Samathabhedaṃ",
  "tika-vin02t:2199": "Adhikaraṇapariyāyavārakathāvaṇṇanā",
  "tika-vin02t:2200_0": "293. Lobho pubbaṅgamotiādīsu pana lobhahetu vivadanato “lobho pubbaṅgamo”ti vuttaṃ.",
  "tika-vin02t:2200_1": "Evaṃ sesesupi. Ṭhānānīti kāraṇāni. Tiṭṭhanti etthāti ṭhānaṃ. Ke tiṭṭhanti? Vivādādhikaraṇādayo.",
  "tika-vin02t:2200_2": "Vasanti etthāti vatthu. Bhavanti etthāti bhūmi. Kusalākusalābyākatacittasamaṅgino",
  "tika-vin02t:2200_3": "vivadanato “nava hetū”ti vuttaṃ. Dvādasa mūlānīti “kodhano hoti upanāhī”tiādīni dvādasa mūlāni.",
  "tika-vin02t:2201_0": "294-295. Imāneva dvādasa kāyavācāhi saddhiṃ “cuddasa mūlānī”ti vuttāni. Satta āpattikkhandhā",
  "tika-vin02t:2201_1": "ṭhānānīti ettha āpattiṃ āpajjitvā paṭicchādentassa yā āpatti, tassā pubbe āpannā",
  "tika-vin02t:2201_2": "āpattiyo ṭhānānīti veditabbaṃ. “Natthi āpattādhikaraṇaṃ kusala”nti vacanato āpattādhikaraṇe",
  "tika-vin02t:2201_3": "akusalābyākatavasena cha hetū vuttā. Kusalacittaṃ pana aṅgaṃ hoti, na hetu.",
  "tika-vin02t:2202_0": "296. Cattāri kammāni ṭhānānīti ettha “evaṃ kattabba”nti itikattabbatādassanavasena",
  "tika-vin02t:2202_1": "pavattapāḷi kammaṃ nāma, yathāṭhitapāḷivasena karontānaṃ kiriyā kiccādhikaraṇaṃ nāma.",
  "tika-vin02t:2202_2": "Ñattiñattidutiyañatticatutthakammāni ñattito jāyanti, apalokanakammaṃ apalokanatovāti",
  "tika-vin02t:2202_3": "āha “ñattito vā apalokanato vā”ti. Kiccādhikaraṇaṃ ekena samathena sammati, sampajjatīti",
  "tika-vin02t:2202_4": "attho. Tehi sametabbattā “vivādādhikaraṇassa sādhāraṇā”ti vuttaṃ.",
  "tika-vin02t:2203": "Tabbhāgiyavārakathāvaṇṇanā",
  "tika-vin02t:2204": "298. Vivādādhikaraṇassa tabbhāgiyāti vivādādhikaraṇassa vūpasamato tappakkhikā.",
  "tika-vin02t:2205": "Samathā samathassa sādhāraṇavārakathāvaṇṇanā",
  "tika-vin02t:2206_0": "299. Ekaṃ adhikaraṇaṃ sabbe samathā ekato hutvā sametuṃ sakkonti na sakkontīti pucchanto",
  "tika-vin02t:2206_1": "“samathā samathassa sādhāraṇā, samathā samathassa asādhāraṇā”ti āha. Yebhuyyasikāya",
  "tika-vin02t:2206_2": "samanaṃ sammukhāvinayaṃ vinā na hotīti āha “yebhuyyasikā sammukhāvinayassa sādhāraṇā”ti.",
  "tika-vin02t:2206_3": "Sativinayādīhi samanassa yebhuyyasikāya kiccaṃ natthīti āha “sativinayassa…pe… asādhāraṇā”ti.",
  "tika-vin02t:2206_4": "Evaṃ sesesupi. Tabbhāgiyavārepi eseva nayo.",
  "tika-vin02t:2207": "Vinayavārakathāvaṇṇanā",
  "tika-vin02t:2208_0": "302. Sabbesampi samathānaṃ vinayapariyāyo labbhatīti “vinayo sammukhāvinayo”tiādinā",
  "tika-vin02t:2208_1": "vinayavāro uddhaṭo. Siyā na sammukhāvinayoti ettha sammukhāvinayaṃ ṭhapetvā sativinayādayo",
  "tika-vin02t:2208_2": "sesasamathā adhippetā. Esa nayo sesesupi.",
  "tika-vin02t:2209": "Kusalavārakathāvaṇṇanā",
  "tika-vin02t:2210_0": "303. Saṅghassa sammukhā paṭiññāte taṃ paṭijānanaṃ saṅghasammukhatā nāma. Tassa paṭijānanacittaṃ",
  "tika-vin02t:2210_1": "sandhāya “sammukhāvinayo kusalo”tiādi vuttanti vadanti. Natthi sammukhāvinayo akusaloti",
  "tika-vin02t:2210_2": "dhammavinayapuggalasammukhatāhi tivaṅgiko sammukhāvinayo etehi vinā natthi. Tattha",
  "tika-vin02t:2210_3": "kusalacittehi karaṇakāle kusalo, arahantehi karaṇakāle abyākato. Etesaṃ saṅghasammukhatādīnaṃ",
  "tika-vin02t:2210_4": "akusalapaṭipakkhattā akusalassa sambhavo natthi, tasmā “natthi sammukhāvinayo akusalo”ti",
  "tika-vin02t:2210_5": "vuttaṃ. “Yebhuyyasikā adhammavādīhi vūpasamanakāle, dhammavādīnampi adhammavādimhi",
  "tika-vin02t:2210_6": "salākaggāhāpake jāte akusalā. Sativinayo anarahato sañcicca sativinayadāne akusalo.",
  "tika-vin02t:2210_7": "Amūḷhavinayo anummattakassa dāne, paṭiññātakaraṇaṃ mūḷhassa ajānato paṭiññāya karaṇe,",
  "tika-vin02t:2210_8": "tassapāpiyasikā suddhassa karaṇe, tiṇavatthārakaṃ mahākalahe sañcicca karaṇe ca akusalaṃ.",
  "tika-vin02t:2210_9": "Sabbattha arahato vaseneva abyākata”nti sabbametaṃ gaṇṭhipadesu vuttaṃ.",
  "tika-vin02t:2211": "Samathavāravissajjanāvārakathāvaṇṇanā",
  "tika-vin02t:2212_0": "304-305. Yattha yebhuyyasikā labbhati, tattha sammukhāvinayo labbhatītiādi pucchā.",
  "tika-vin02t:2212_1": "Yasmiṃ samaye sammukhāvinayena cātiādi tassā vissajjanaṃ, yasmiṃ samaye sammukhāvinayena",
  "tika-vin02t:2212_2": "ca yebhuyyasikāya ca adhikaraṇaṃ vūpasammati, tasmiṃ samaye yattha yebhuyyasikā labbhati,",
  "tika-vin02t:2212_3": "tattha sammukhāvinayo labbhatīti evaṃ sabbattha sambandho. Yattha paṭiññātakaraṇaṃ",
  "tika-vin02t:2212_4": "labbhati, tattha sammukhāvinayo labbhatīti ettha ekaṃ vā dve vā bahū vā bhikkhū “imaṃ",
  "tika-vin02t:2212_5": "nāma āpattiṃ āpannosī”ti pucchite sati “āmā”ti paṭijānane dvepi paṭiññātakaraṇasammukhāvinayā",
  "tika-vin02t:2212_6": "labbhanti. Tattha “saṅghasammukhatā dhammavinayapuggalasammukhatā”ti evaṃ vuttasammukhāvinaye",
  "tika-vin02t:2212_7": "saṅghassa purato paṭiññātaṃ ce, saṅghasammukhatā. Tattheva desitaṃ ce, dhammavinayasammukhatāyopi",
  "tika-vin02t:2212_8": "laddhā honti. Atha vivadantā aññamaññaṃ paṭijānanti ce, puggalasammukhatā. Tasseva",
  "tika-vin02t:2212_9": "santike desitaṃ ce, dhammavinayasammukhatāyopi laddhā honti. Ekasseva vā ekassa santike",
  "tika-vin02t:2212_10": "āpattidesanakāle “passasi, passāmī”ti vutte tattha dhammavinayapuggalasammukhatāsaññito",
  "tika-vin02t:2212_11": "sammukhāvinayo ca paṭiññātakaraṇañca laddhaṃ hoti.",
  "tika-vin02t:2213": "Saṃsaṭṭhavārakathāvaṇṇanā",
  "tika-vin02t:2214": "306. Adhikaraṇānaṃ vūpasamova samatho nāma, tasmā adhikaraṇena vinā samathā natthīti āha “mā hevantissa vacanīyo…pe… vinibbhujitvā nānākaraṇaṃ paññāpetu”nti.",
  "tika-vin02t:2215": "Samathādhikaraṇavārakathāvaṇṇanā",
  "tika-vin02t:2216_0": "309-310. Samathā samathehi sammantītiādi pucchā. Siyā samathā samathehi sammantītiādi",
  "tika-vin02t:2216_1": "vissajjanaṃ. Tattha samathā samathehi sammantīti ettha sammantīti sampajjanti, adhikaraṇā",
  "tika-vin02t:2216_2": "vā pana sammanti vūpasamaṃ gacchanti, tasmā yebhuyyasikā sammukhāvinayena sammatīti",
  "tika-vin02t:2216_3": "ettha sammukhāvinayena saddhiṃ yebhuyyasikā sampajjati, na sativinayādīhi saddhiṃ",
  "tika-vin02t:2216_4": "tesaṃ tassā anupakārattāti evamattho daṭṭhabbo.",
  "tika-vin02t:2217_0": "311. “Sammukhāvinayo vivādādhikaraṇena sammatī”ti pāṭho. “Sammukhāvinayo na kenaci",
  "tika-vin02t:2217_1": "sammatī”ti hi avasāne vuttattā sammukhāvinayo sayaṃ samathena vā adhikaraṇena vā sametabbo na hoti.",
  "tika-vin02t:2218": "313. Vivādādhikaraṇaṃ…pe… kiccādhikaraṇena sammatīti ettha “suṇātu me bhante …pe… paṭhamaṃ salākaṃ nikkhipāmī”ti evaṃ vivādādhikaraṇaṃ kiccādhikaraṇena sammatīti daṭṭhabbaṃ.",
  "tika-vin02t:2219": "Samuṭṭhāpanavārakathāvaṇṇanā",
  "tika-vin02t:2220": "314. Vivādādhikaraṇaṃ na katamaṃ adhikaraṇaṃ samuṭṭhāpetīti “nāyaṃ dhammo”ti vuttamatteneva kiñci adhikaraṇaṃ na samuṭṭhāpetīti attho.",
  "tika-vin02t:2221": "Bhajativārakathāvaṇṇanā",
  "tika-vin02t:2222_0": "318-9. Katamaṃ adhikaraṇaṃ pariyāpannanti katamādhikaraṇapariyāpannaṃ, ayameva vā",
  "tika-vin02t:2222_1": "pāṭho. Vivādādhikaraṇaṃ vivādādhikaraṇaṃ bhajatīti paṭhamuppannavivādaṃ pacchā uppanno",
  "tika-vin02t:2222_2": "bhajati. Vivādādhikaraṇaṃ dve samathe bhajatīti “maṃ vūpasametuṃ samatthā tumhe”ti",
  "tika-vin02t:2222_3": "vadantaṃ viya bhajati. Dvīhi samathehi saṅgahitanti “mayaṃ taṃ vūpasamessāmā”ti vadantehi",
  "tika-vin02t:2222_4": "viya dvīhi samathehi saṅgahitaṃ.",
  "tika-vin02t:2223": "Khandhakapucchāvāro",
  "tika-vin02t:2224": "Pucchāvissajjanāvaṇṇanā",
  "tika-vin02t:2225_0": "320. Nidānena ca niddesena ca saddhinti ettha nidānenāti sikkhāpadapaññattidesasaṅkhātena",
  "tika-vin02t:2225_1": "nidānena. Niddesenāti puggalādiniddesena. Ubhayenapi tassa tassa sikkhāpadassa vatthu",
  "tika-vin02t:2225_2": "dassitaṃ, tasmā vatthunā saddhiṃ khandhakaṃ pucchissāmīti ayamettha attho. Tatthāti",
  "tika-vin02t:2225_3": "tasmiṃ upasampadakkhandhake. Uttamāni padāni vuttānīti “na, bhikkhave, ūnavīsativasso",
  "tika-vin02t:2225_4": "puggalo upasampādetabbo”tiādinā nayena uttamapadāni vuttāni. Cammasaṃyutteti cammakkhandhake.",
  "tika-vin02t:2226": "Ekuttarikanayo",
  "tika-vin02t:2227": "Ekakavāravaṇṇanā",
  "tika-vin02t:2228_0": "321. Mūlavisuddhiyā antarāpattīti antarāpattiṃ āpajjitvā mūlāyapaṭikassanaṃ katvā",
  "tika-vin02t:2228_1": "ṭhitena āpannā. “Agghavisuddhiyā antarāpattīti sambahulā āpattiyo āpajjitvā tāsu",
  "tika-vin02t:2228_2": "sabbacirapaṭicchannavasena agghasamodhānaṃ gahetvā vasantena āpannāpattī”ti gaṇṭhipadesu",
  "tika-vin02t:2228_3": "vuttaṃ. Saussāheneva cittenāti “punapi āpajjissāmī”ti saussāheneva cittena. Bhikkhunīnaṃ",
  "tika-vin02t:2228_4": "aṭṭhavatthukāya vasena cetaṃ vuttaṃ. Tenevāha “aṭṭhame vatthusmiṃ bhikkhuniyā pārājikameva",
  "tika-vin02t:2228_5": "hotī”ti. “Dhammikassa paṭissavassa asaccāpane”ti vuttattā adhammikapaṭissavassa visaṃvāde",
  "tika-vin02t:2228_6": "dukkaṭaṃ na hoti. “Tumhe vibbhamathā”ti hi vutte suddhacitto “sādhū”ti paṭissuṇitvā",
  "tika-vin02t:2228_7": "sace na vibbhamati, anāpatti. Evaṃ sabbattha. Pañcadasasu dhammesūti “kālena vakkhāmi,",
  "tika-vin02t:2228_8": "no akālenā”tiādinā vuttapañcadasadhammesu. Āpattiṃ āpajjituṃ bhabbatāya bhabbāpattikā.",
  "tika-vin02t:2229": "Ekakavāravaṇṇanā niṭṭhitā.",
  "tika-vin02t:2230": "Dukavāravaṇṇanā",
  "tika-vin02t:2231_0": "322. Dukesu nidahaneti ātape aticiraṃ ṭhapetvā nidahane. Vatthusabhāgaṃ desento desento",
  "tika-vin02t:2231_1": "āpajjati, āpannaṃ āpattiṃ na desessāmīti dhuraṃ nikkhipanto na desento āpajjati.",
  "tika-vin02t:2231_2": "Romajanapade jātaṃ romakaṃ. Pakkālakanti yavakkhāraṃ. Anuññātaloṇattā loṇānipi dukesu vuttāni.",
  "tika-vin02t:2232": "Dukavāravaṇṇanā niṭṭhitā.",
  "tika-vin02t:2233": "Tikavāravaṇṇanā",
  "tika-vin02t:2234_0": "323. Tikesu vacīsampayuttaṃ kāyakiriyaṃ katvāti kāyena nipaccakāraṃ katvā. Mukhālambarakaraṇādibhedoti",
  "tika-vin02t:2234_1": "mukhabherivādanādippabhedo. Yassa sikkhāpadassa vītikkame kāyasamuṭṭhānā āpattiyo,",
  "tika-vin02t:2234_2": "taṃ kāyadvāre paññattasikkhāpadaṃ. Upaghātetīti vināseti. Na ādātabbanti “imasmā",
  "tika-vin02t:2234_3": "vihārā parampi mā nikkhama, vinayadharānaṃ vā santikaṃ āgaccha vinicchayaṃ dātu”nti",
  "tika-vin02t:2234_4": "vutte tassa vacanaṃ na gahetabbanti attho.",
  "tika-vin02t:2235_0": "Akusalāni ceva mūlāni cāti akosallasambhūtaṭṭhena ekantākusalabhāvato akusalāni,",
  "tika-vin02t:2235_1": "attanā sampayuttadhammānaṃ suppatiṭṭhitabhāvasādhanato mūlāni, na akusalabhāvasādhanato.",
  "tika-vin02t:2235_2": "Na hi mūlato akusalānaṃ akusalabhāvo, kusalādīnaṃ vā kusalādibhāvo. Tathā ca sati",
  "tika-vin02t:2235_3": "momūhacittadvayamohassa akusalabhāvo na siyā.",
  "tika-vin02t:2236_0": "Duṭṭhu caritānīti paccayato sampayuttadhammato pavattiākārato ca na suṭṭhu asammāpavattitāni.",
  "tika-vin02t:2236_1": "Virūpānīti bībhacchāni sampati āyatiñca aniṭṭharūpattā. Suṭṭhu caritānītiādīsu vuttavipariyāyena",
  "tika-vin02t:2236_2": "attho veditabbo. Dvepi cete tikā paṇṇattiyā vā kammapathehi vā kathetabbā. Paṇṇattiyā",
  "tika-vin02t:2236_3": "tāva kāyadvāre paññattasikkhāpadassa vītikkamo kāyaduccaritaṃ, avītikkamo kāyasucaritaṃ.",
  "tika-vin02t:2236_4": "Vacīdvāre paññattasikkhāpadassa vītikkamo vacīduccaritaṃ, avītikkamo vacīsucaritaṃ.",
  "tika-vin02t:2236_5": "Ubhayattha paññattasikkhāpadassa vītikkamo manoduccaritaṃ manodvāre paññattasikkhāpadassa",
  "tika-vin02t:2236_6": "abhāvato. Tayidaṃ dvāradvaye akiriyasamuṭṭhānāya āpattiyā vasena veditabbaṃ. Yathāvuttāya",
  "tika-vin02t:2236_7": "āpattiyā avītikkamova manosucaritaṃ. Ayaṃ paṇṇattikathā.",
  "tika-vin02t:2237_0": "Pāṇātipātādayo pana tisso cetanā kāyadvāre vacīdvārepi uppannā kāyaduccaritaṃ dvārantare",
  "tika-vin02t:2237_1": "uppannassapi kammassa sanāmāpariccāgato yebhuyyavuttiyā tabbahulavuttiyā ca. Tenāhu aṭṭhakathācariyā –",
  "tika-vin02t:2238": "“Dvāre caranti kammāni, na dvārā dvāracārino;",
  "tika-vin02t:2239": "Tasmā dvārehi kammāni, aññamaññaṃ vavatthitā”ti. ;",
  "tika-vin02t:2240_0": "Tathā catasso musāvādādicetanā kāyadvārepi vacīdvārepi uppannā vacīduccaritaṃ, abhijjhā",
  "tika-vin02t:2240_1": "byāpādo micchādiṭṭhīti tayo manokammabhūtāya cetanāya sampayuttadhammā manoduccaritaṃ,",
  "tika-vin02t:2240_2": "kāyavacīkammabhūtāya pana cetanāya sampayuttā abhijjhādayo taṃtaṃpakkhikā vā honti",
  "tika-vin02t:2240_3": "abbohārikā vā. Pāṇātipātādīhi viramantassa uppannā tisso cetanāpi viratiyopi kāyasucaritaṃ",
  "tika-vin02t:2240_4": "kāyikassa vītikkamassa akaraṇavasena pavattanato. Kāyena pana sikkhāpadānaṃ samādiyamāne",
  "tika-vin02t:2240_5": "sīlassa kāyasucaritabhāve vattabbameva natthi. Musāvādādīhi viramantassa catasso",
  "tika-vin02t:2240_6": "cetanāpi viratiyopi vacīsucaritaṃ vācasikassa vītikkamassa akaraṇavasena pavattanato.",
  "tika-vin02t:2240_7": "Anabhijjhā abyāpādo sammādiṭṭhīti tayo cetanāsampayuttadhammā manosucaritanti ayaṃ kammapathakathā.",
  "tika-vin02t:2241": "Tikavāravaṇṇanā niṭṭhitā.",
  "tika-vin02t:2242": "Catukkavāravaṇṇanā",
  "tika-vin02t:2243_0": "324. Catukkesu anariyavohārāti anariyānaṃ lāmakānaṃ vohārā saṃvohārā abhilāpavācā.",
  "tika-vin02t:2243_1": "Ariyavohārāti ariyānaṃ sappurisānaṃ vohārā. Diṭṭhavāditāti “diṭṭhaṃ mayā”ti evaṃvāditā.",
  "tika-vin02t:2243_2": "Ettha ca taṃtaṃsamuṭṭhāpakacetanāvasena attho veditabbo.",
  "tika-vin02t:2244_0": "Paṭhamakappikesu paṭhamaṃ purisaliṅgameva uppajjatīti āha “paṭhamaṃ uppannavasenā”ti.",
  "tika-vin02t:2244_1": "Purimaṃ purisaliṅgaṃ pajahatīti yathāvuttenatthena pubbaṅgamabhāvato purimasaṅkhātaṃ",
  "tika-vin02t:2244_2": "purisaliṅgaṃ jahati. Sataṃ tiṃsañca sikkhāpadānīti tiṃsādhikāni sataṃ sikkhāpadāni.",
  "tika-vin02t:2245_0": "Bhikkhussa ca bhikkhuniyā ca catūsu pārājikesūti sādhāraṇesuyeva catūsu pārājikesu.",
  "tika-vin02t:2245_1": "Paṭhamo pañhoti “atthi vatthunānattatā, no āpattinānattatā”ti ayaṃ pañho. “Atthi",
  "tika-vin02t:2245_2": "āpattisabhāgatā, no vatthusabhāgatā”ti ayaṃ idha dutiyo nāma.",
  "tika-vin02t:2246_0": "Anāpattivassacchedassāti natthi etasmiṃ vassacchede āpattīti anāpattivassacchedo,",
  "tika-vin02t:2246_1": "tassa, anāpattikassa vassacchedassāti attho. Mantābhāsāti matiyā upaparikkhitvā bhāsanato",
  "tika-vin02t:2246_2": "asamphappalāpavācā idha “mantābhāsā”ti vuttā.",
  "tika-vin02t:2247_0": "Navamabhikkhunito paṭṭhāya upajjhāyāpi abhivādanārahā no paccuṭṭhānārahāti yasmā",
  "tika-vin02t:2247_1": "“anujānāmi, bhikkhave, bhattagge aṭṭhannaṃ bhikkhunīnaṃ yathāvuḍḍhaṃ avasesānaṃ yathāgatika”nti",
  "tika-vin02t:2247_2": "vadantena bhagavatā bhattagge ādito paṭṭhāya aṭṭhannaṃyeva bhikkhunīnaṃ yathāvuḍḍhaṃ",
  "tika-vin02t:2247_3": "anuññātaṃ, avasesānaṃ āgatapaṭipāṭiyā, tasmā navamabhikkhunito paṭṭhāya sace upajjhāyāpi",
  "tika-vin02t:2247_4": "bhikkhunī pacchā āgacchati, na paccuṭṭhānārahā, yathānisinnāhiyeva sīsaṃ ukkhipitvā",
  "tika-vin02t:2247_5": "abhivādetabbattā abhivādanārahā. Ādito nisinnāsu pana aṭṭhasu yā abbhantarimā aññā",
  "tika-vin02t:2247_6": "vuḍḍhatarā āgacchati, sā attano navakataraṃ vuṭṭhāpetvā nisīdituṃ labhati. Tasmā",
  "tika-vin02t:2247_7": "sā tāhi aṭṭhahi bhikkhunīhi paccuṭṭhānārahā. Yā pana aṭṭhahipi navakatarā, sā sacepi",
  "tika-vin02t:2247_8": "saṭṭhivassā hoti, āgatapaṭipāṭiyāva nisīdituṃ labhati.",
  "tika-vin02t:2248_0": "Idha na kappantīti vadantoti paccantimajanapadesu ṭhatvā “idha na kappantī”ti vadanto",
  "tika-vin02t:2248_1": "vinayātisāradukkaṭaṃ āpajjati. Kappiyañhi “na kappatī”ti vadanto paññattaṃ samucchindati",
  "tika-vin02t:2248_2": "nāma. Idha kappantītiādīsupi eseva nayo.",
  "tika-vin02t:2249": "Catukkavāravaṇṇanā niṭṭhitā.",
  "tika-vin02t:2250": "Pañcakavāravaṇṇanā",
  "tika-vin02t:2251_0": "325. Pañcakesu “nimantito sabhatto samāno santaṃ bhikkhuṃ anāpucchā”ti vacanato akappiyanimantanaṃ",
  "tika-vin02t:2251_1": "sādiyantasseva anāmantacāro na vaṭṭatīti “piṇḍapātikassa kappantī”ti vuttaṃ. Gaṇabhojanādīsupi",
  "tika-vin02t:2251_2": "eseva nayo. Adhiṭṭhahitvā bhojananti “gilānasamayo”tiādinā ābhogaṃ katvā bhojanaṃ.",
  "tika-vin02t:2251_3": "Avikappanāti “mayhaṃ bhattapaccāsaṃ itthannāmassa dammī”ti evaṃ avikappanā.",
  "tika-vin02t:2252_0": "Ayasato vā garahato vāti ettha parammukhā aguṇavacanaṃ ayaso. Sammukhā garahā. Viyasatīti",
  "tika-vin02t:2252_1": "byasanaṃ, hitasukhaṃ khipati viddhaṃsetīti attho. Ñātīnaṃ byasanaṃ ñātibyasanaṃ,",
  "tika-vin02t:2252_2": "corarogabhayādīhi ñātivināsoti attho. Bhogānaṃ byasanaṃ bhogabyasanaṃ, rājacorādivasena",
  "tika-vin02t:2252_3": "bhogavināsoti attho. Rogo eva byasanaṃ rogabyasanaṃ. Rogo hi ārogyaṃ byasati vināsetīti",
  "tika-vin02t:2252_4": "byasanaṃ. Sīlassa byasanaṃ sīlabyasanaṃ, dussīlyassetaṃ nāmaṃ. Sammādiṭṭhiṃ vināsayamānā",
  "tika-vin02t:2252_5": "uppannā diṭṭhiyeva byasanaṃ diṭṭhibyasanaṃ. Ñātisampadāti ñātīnaṃ sampadā pāripūri",
  "tika-vin02t:2252_6": "bahubhāvo. Bhogasampadāyapi eseva nayo. Ārogyassa sampadā ārogyasampadā. Pāripūri",
  "tika-vin02t:2252_7": "dīgharattaṃ arogatā. Sīladiṭṭhisampadāsupi eseva nayo.",
  "tika-vin02t:2253_0": "Vattaṃ paricchindīti tasmiṃ divase kātabbavattaṃ niṭṭhāpesi. Aṭṭha kappe anussarītiādinā",
  "tika-vin02t:2253_1": "tasmiṃ khaṇe jhānaṃ nibbattetvā pubbenivāsañāṇaṃ nibbattesīti dīpeti. Ñattiyā kammappatto",
  "tika-vin02t:2253_2": "hutvāti ñattiyā ṭhapitāya anussāvanakammappatto hutvāti attho.",
  "tika-vin02t:2254_0": "Mandattā momūhattāti neva samādānaṃ jānāti, na ānisaṃsaṃ, attano pana mandattā momūhattā",
  "tika-vin02t:2254_1": "aññāṇeneva āraññiko hoti. Pāpiccho icchāpakatoti “araññe me viharantassa ‘ayaṃ āraññiko’ti",
  "tika-vin02t:2254_2": "catuppaccayasakkāraṃ karissanti, ‘ayaṃ bhikkhu lajjī pavivitto’tiādīhi ca guṇehi",
  "tika-vin02t:2254_3": "sambhāvessantī”ti evaṃ pāpikāya icchāya ṭhatvā tāya eva icchāya abhibhūto hutvā āraññiko",
  "tika-vin02t:2254_4": "hotīti attho. Tenāha “araññavāsena paccayalābhaṃ patthayamāno”ti. Ummādavasena araññaṃ",
  "tika-vin02t:2254_5": "pavisitvā viharanto ummādā cittakkhepā āraññiko nāma hoti. Vaṇṇitanti idaṃ āraññikaṅgaṃ",
  "tika-vin02t:2254_6": "nāma buddhehi buddhasāvakehi ca vaṇṇitaṃ pasatthanti āraññiko hoti.",
  "tika-vin02t:2255": "Pañcakavāravaṇṇanā niṭṭhitā.",
  "tika-vin02t:2256": "Chakkavāravaṇṇanā",
  "tika-vin02t:2257": "326. Chakkesu chabbassaparamatā dhāretabbanti padabhājanaṃ dassitaṃ. Sesaṃ uttānameva.",
  "tika-vin02t:2258": "Chakkavāravaṇṇanā niṭṭhitā.",
  "tika-vin02t:2259": "Sattakavāravaṇṇanā",
  "tika-vin02t:2260": "327. Sattakesu chakke vuttāniyeva sattakavasena yojetabbānīti chakke vuttacuddasaparamāni dvidhā katvā dvinnaṃ sattakānaṃ vasena yojetabbāni.",
  "tika-vin02t:2261_0": "Āpattiṃ jānātīti āpattiṃyeva “āpattī”ti jānāti. Sesapadesupi eseva nayo. Ābhicetasikānanti",
  "tika-vin02t:2261_1": "ettha abhicetoti pākatikakāmāvacaracittehi sundaratāya paṭipakkhato visuddhattā ca",
  "tika-vin02t:2261_2": "abhikkantaṃ visuddhacittaṃ vuccati, upacārajjhānacittassetaṃ adhivacanaṃ. Abhicetasi",
  "tika-vin02t:2261_3": "jātāni ābhicetasikāni, abhicetosannissitānīti vā ābhicetasikāni. Diṭṭhadhammasukhavihārānanti",
  "tika-vin02t:2261_4": "diṭṭhadhamme sukhavihārānaṃ. Diṭṭhadhammoti paccakkho attabhāvo vuccati, tattha sukhavihārabhūtānanti",
  "tika-vin02t:2261_5": "attho. Rūpāvacarajjhānānametaṃ adhivacanaṃ. Tāni hi appetvā nisinnā jhāyino imasmiññeva",
  "tika-vin02t:2261_6": "attabhāve asaṃkiliṭṭhaṃ nekkhammasukhaṃ vindanti, tasmā “diṭṭhadhammasukhavihārānī”ti",
  "tika-vin02t:2261_7": "vuccanti. Nikāmalābhīti nikāmena lābhī, attano icchāvasena lābhī, icchiticchitakkhaṇe",
  "tika-vin02t:2261_8": "samāpajjituṃ samatthoti vuttaṃ hoti. Akicchalābhīti sukheneva paccanīkadhamme vikkhambhetvā",
  "tika-vin02t:2261_9": "samāpajjituṃ samatthoti vuttaṃ hoti. Akasiralābhīti akasirānaṃ lābhī vipulānaṃ, yathāparicchedeneva",
  "tika-vin02t:2261_10": "vuṭṭhātuṃ samatthoti vuttaṃ hoti. Ekacco hi lābhīyeva hoti, na pana sakkoti icchiticchitakkhaṇe",
  "tika-vin02t:2261_11": "samāpajjituṃ. Ekacco sakkoti tathā samāpajjituṃ, pāripanthike pana kicchena vikkhambheti.",
  "tika-vin02t:2261_12": "Ekacco tathā ca samāpajjati, pāripanthike ca akiccheneva vikkhambheti, na sakkoti",
  "tika-vin02t:2261_13": "kālamānanāḷikayantaṃ viya yathāparicchedeyeva vuṭṭhātuṃ.",
  "tika-vin02t:2262_0": "Āsavānaṃ khayāti arahattamaggena sabbakilesānaṃ khayā. Anāsavanti āsavavirahitaṃ.",
  "tika-vin02t:2262_1": "Cetovimuttiṃ paññāvimuttinti ettha ceto-vacanena arahattaphalasampayutto samādhi,",
  "tika-vin02t:2262_2": "paññā-vacanena taṃsampayuttā ca paññā vuttā. Tattha ca samādhi rāgato vimuttattā",
  "tika-vin02t:2262_3": "cetovimutti, paññā avijjāya vimuttattā paññāvimuttīti veditabbā. Vuttañhetaṃ bhagavatā",
  "tika-vin02t:2262_4": "“yo hissa, bhikkhave, samādhi, tadassa samādhindriyaṃ. Yā hissa, bhikkhave, paññā,",
  "tika-vin02t:2262_5": "tadassa paññindriyaṃ. Iti kho, bhikkhave, rāgavirāgā cetovimutti avijjāvirāgā paññāvimuttī”ti.",
  "tika-vin02t:2262_6": "Apicettha samathaphalaṃ cetovimutti, vipassanāphalaṃ paññāvimuttīti veditabbāti.",
  "tika-vin02t:2262_7": "Diṭṭheva dhammeti imasmiṃyeva attabhāve. Sayaṃ abhiññā sacchikatvāti attanāyeva paññāya",
  "tika-vin02t:2262_8": "paccakkhaṃ katvā, aparappaccayena ñatvāti attho. Sutamayañāṇādinā viya parappaccayataṃ",
  "tika-vin02t:2262_9": "nayaggāhañca muñcitvā paratoghosānugatabhāvanādhigamabhūtāya attanoyeva paññāya paccakkhaṃ",
  "tika-vin02t:2262_10": "katvā, na sayambhūñāṇabhūtāyāti adhippāyo. Upasampajja viharatīti pāpuṇitvā sampādetvā viharati.",
  "tika-vin02t:2263": "Sattakavāravaṇṇanā niṭṭhitā.",
  "tika-vin02t:2264": "Aṭṭhakavāravaṇṇanā",
  "tika-vin02t:2265": "328. Aṭṭhakesu aṭṭhānisaṃse sampassamānenāti –",
  "tika-vin02t:2266_0": "“Idha pana, bhikkhave, bhikkhu āpattiṃ āpanno hoti, so tassā āpattiyā anāpattidiṭṭhi",
  "tika-vin02t:2266_1": "hoti, aññe bhikkhū tassā āpattiyā āpattidiṭṭhino honti, te ce, bhikkhave, bhikkhū",
  "tika-vin02t:2266_2": "taṃ bhikkhuṃ evaṃ jānanti ‘ayaṃ kho āyasmā bahussuto āgatāgamo dhammadharo vinayadharo",
  "tika-vin02t:2266_3": "mātikādharo paṇḍito byatto medhāvī lajjī kukkuccako sikkhākāmo, sace mayaṃ imaṃ bhikkhuṃ",
  "tika-vin02t:2266_4": "āpattiyā adassane ukkhipissāma, na mayaṃ iminā bhikkhunā saddhiṃ uposathaṃ karissāma,",
  "tika-vin02t:2266_5": "vinā iminā bhikkhunā uposathaṃ karissāma, bhavissati saṅghassa tatonidānaṃ bhaṇḍanaṃ",
  "tika-vin02t:2266_6": "kalaho viggaho vivādo saṅghabhedo saṅgharāji saṅghavavatthānaṃ saṅghanānākaraṇa’nti,",
  "tika-vin02t:2266_7": "bhedagarukehi, bhikkhave, bhikkhūhi na so bhikkhu āpattiyā adassane ukkhipitabbo”ti –",
  "tika-vin02t:2267_0": "Ādinā vuttaaṭṭhānisaṃse sampassamānena. Tena hi saddhiṃ uposathādiakaraṇaṃ ādīnavo",
  "tika-vin02t:2267_1": "bhedāya saṃvattanato, karaṇaṃ ānisaṃso sāmaggiyā saṃvattanato. Tasmā ete aṭṭhānisaṃse",
  "tika-vin02t:2267_2": "sampassamānena na so bhikkhu ukkhipitabboti attho.",
  "tika-vin02t:2268": "Dutiyaaṭṭhakepi aṭṭhānisaṃse sampassamānenāti –",
  "tika-vin02t:2269_0": "“Idha pana, bhikkhave, bhikkhu āpattiṃ āpanno hoti, so tassā āpattiyā anāpattidiṭṭhi",
  "tika-vin02t:2269_1": "hoti, aññe bhikkhū tassā āpattiyā āpattidiṭṭhino honti, so ce, bhikkhave, bhikkhu",
  "tika-vin02t:2269_2": "te bhikkhū evaṃ jānāti ‘ime kho āyasmanto bahussutā āgatāgamā dhammadharā vinayadharā",
  "tika-vin02t:2269_3": "mātikādharā paṇḍitā byattā medhāvino lajjino kukkuccakā sikkhākāmā, nālaṃ mamaṃ vā",
  "tika-vin02t:2269_4": "kāraṇā aññesaṃ vā kāraṇā chandā dosā mohā bhayā agatiṃ gantuṃ, sace maṃ ime bhikkhū",
  "tika-vin02t:2269_5": "āpattiyā adassane ukkhipissanti, na mayā saddhiṃ uposathaṃ karissanti, vinā mayā",
  "tika-vin02t:2269_6": "uposathaṃ karissanti, bhavissati saṅghassa tatonidānaṃ bhaṇḍanaṃ kalaho viggaho vivādo",
  "tika-vin02t:2269_7": "saṅghabhedo saṅgharāji saṅghavavatthānaṃ saṅghanānākaraṇa’nti, bhedagarukena, bhikkhave,",
  "tika-vin02t:2269_8": "bhikkhunā paresampi saddhāya sā āpatti desetabbā”ti –",
  "tika-vin02t:2270": "Ādinā vuttaaṭṭhānisaṃse sampassamānenāti attho.",
  "tika-vin02t:2271_0": "Pāḷiyaṃ āgatehi sattahīti “pubbevassa hoti ‘musā bhaṇissa’nti, bhaṇantassa hoti ‘musā",
  "tika-vin02t:2271_1": "bhaṇāmī’ti, bhaṇitassa hoti ‘musā mayā bhaṇita’nti vinidhāya diṭṭhiṃ, vinidhāya khantiṃ,",
  "tika-vin02t:2271_2": "vinidhāya ruciṃ, vinidhāya bhāva”nti evamāgatehi sattahi.",
  "tika-vin02t:2272_0": "Abrahmacariyāti aseṭṭhacariyato. Rattiṃ na bhuñjeyya vikālabhojananti uposathaṃ upavuttho",
  "tika-vin02t:2272_1": "rattibhojanañca divāvikālabhojanañca na bhuñjeyya. Mañce chamāyaṃva sayetha santhateti",
  "tika-vin02t:2272_2": "kappiyamañce vā sudhādiparikammakatāya bhūmiyaṃ vā tiṇapaṇṇapalālādīni santharitvā",
  "tika-vin02t:2272_3": "kate santhate vā sayethāti attho. Etañhi aṭṭhaṅgīkamāhuposathanti etaṃ pāṇātipātādīni",
  "tika-vin02t:2272_4": "asamācarantena upavutthauposathaṃ aṭṭhahi aṅgehi samannāgatattā “aṭṭhaṅgika”nti vadanti.",
  "tika-vin02t:2273_0": "“Akappiyakataṃ hoti appaṭiggahitaka”ntiādayo aṭṭha anatirittā nāma. Sappiādi aṭṭhame",
  "tika-vin02t:2273_1": "aruṇuggamane nissaggiyaṃ hoti. Aṭṭhakavasena yojetvā veditabbānīti purimāni aṭṭha",
  "tika-vin02t:2273_2": "ekaṃ aṭṭhakaṃ, tato ekaṃ apanetvā sesesupi ekekaṃ pakkhipitvāti evamādinā nayena",
  "tika-vin02t:2273_3": "aññānipi aṭṭhakāni kātabbānīti attho.",
  "tika-vin02t:2274": "Aṭṭhakavāravaṇṇanā niṭṭhitā.",
  "tika-vin02t:2275": "Navakavāravaṇṇanā",
  "tika-vin02t:2276_0": "329. Navakesu āghātavatthūnīti āghātakāraṇāni. Āghātapaṭivinayānīti āghātassa paṭivinayakāraṇāni.",
  "tika-vin02t:2276_1": "Taṃ kutettha labbhāti “taṃ anatthacaraṇaṃ mā ahosī”ti etasmiṃ puggale kuto labbhā",
  "tika-vin02t:2276_2": "kena kāraṇena sakkā laddhuṃ. “Paro nāma parassa attano cittaruciyā anatthaṃ karotī”ti",
  "tika-vin02t:2276_3": "evaṃ cintetvā āghātaṃ paṭivinodeti. Atha vā sacāhaṃ paṭikkopaṃ kareyyaṃ, taṃ kopakaraṇaṃ",
  "tika-vin02t:2276_4": "ettha puggale kuto labbhā, kena kāraṇena laddhabbaṃ niratthakabhāvatoti attho. Kammassakā",
  "tika-vin02t:2276_5": "hi sattā, te kassa ruciyā dukkhitā sukhitā vā bhavanti, tasmā kevalaṃ tasmiṃ mayhaṃ",
  "tika-vin02t:2276_6": "kujjhanamattamevāti adhippāyo. Atha vā taṃ kopakaraṇaṃ ettha puggale kuto labbhā",
  "tika-vin02t:2276_7": "paramatthato kujjhitabbassa kujjhanakassa ca abhāvato. Saṅkhāramattañhetaṃ yadidaṃ",
  "tika-vin02t:2276_8": "khandhapañcakaṃ yaṃ “satto”ti vuccati, te ca saṅkhārā ittarakālā khaṇikā, kassa ko",
  "tika-vin02t:2276_9": "kujjhatīti attho. “Kuto lābhā”tipi pāṭho, sacāhaṃ ettha kopaṃ kareyyaṃ, tasmiṃ me",
  "tika-vin02t:2276_10": "kopakaraṇe kuto lābhā, lābhā nāma ke siyuṃ aññatra anatthuppattitoti attho. Imasmiñca",
  "tika-vin02t:2276_11": "atthe tanti nipātamattameva hoti.",
  "tika-vin02t:2277_0": "Taṇhaṃ paṭiccāti dve taṇhā esanataṇhā esitataṇhā ca. Yāya taṇhāya ajapathasaṅkupathādīni",
  "tika-vin02t:2277_1": "paṭipajjitvā bhoge esati gavesati, ayaṃ esanataṇhā nāma. Yā tesu esitesu gavesitesu",
  "tika-vin02t:2277_2": "paṭiladdhesu taṇhā, ayaṃ esitataṇhā nāma. Idha esitataṇhā daṭṭhabbā. Pariyesanāti",
  "tika-vin02t:2277_3": "rūpādiārammaṇapariyesanā. Sā hi esanataṇhāya sati hoti. Lābhoti rūpādiārammaṇappaṭilābho.",
  "tika-vin02t:2277_4": "So hi pariyesanāya sati hoti. Vinicchayo pana ñāṇataṇhādiṭṭhivitakkavasena catubbidho.",
  "tika-vin02t:2277_5": "Tattha “sukhavinicchayaṃ jaññā, sukhavinicchayaṃ ñatvā ajjhattaṃ sukhamanuyuñjeyyā”ti",
  "tika-vin02t:2277_6": "ayaṃ ñāṇavinicchayo. “Vinicchayoti dve vinicchayā taṇhāvinicchayo ca diṭṭhivinicchayo",
  "tika-vin02t:2277_7": "cā”ti evaṃ āgatāni aṭṭhasatataṇhāvicaritāni taṇhāvinicchayo. Dvāsaṭṭhi diṭṭhiyo diṭṭhivinicchayo.",
  "tika-vin02t:2277_8": "“Chando kho, devānaminda, vitakkanidāno”ti imasmiṃ pana sutte idha vinicchayoti vutto",
  "tika-vin02t:2277_9": "vitakkoyeva āgato. Lābhaṃ labhitvā hi iṭṭhāniṭṭhaṃ sundarāsundarañca vitakkena vinicchināti",
  "tika-vin02t:2277_10": "“ettakaṃ me rūpārammaṇatthāya bhavissati, ettakaṃ saddārammaṇatthāya, ettakaṃ mayhaṃ",
  "tika-vin02t:2277_11": "bhavissati, ettakaṃ parassa, ettakaṃ paribhuñjissāmi, ettakaṃ nidahissāmī”ti. Tena",
  "tika-vin02t:2277_12": "vuttaṃ “lābhaṃ paṭicca vinicchayo”ti.",
  "tika-vin02t:2278_0": "Chandarāgoti evaṃ akusalavitakkena vitakkite vatthusmiṃ dubbalarāgo ca balavarāgo",
  "tika-vin02t:2278_1": "ca uppajjati. Ajjhosānanti “ahaṃ, mama”nti balavasanniṭṭhānaṃ. Pariggahoti taṇhādiṭṭhivasena",
  "tika-vin02t:2278_2": "pariggahakaraṇaṃ. Macchariyanti parehi sādhāraṇabhāvassa asahanatā. Tenevassa porāṇā",
  "tika-vin02t:2278_3": "evaṃ vacanatthaṃ vadanti “idaṃ acchariyaṃ mayheva hotu, mā aññassa acchariyaṃ hotūti",
  "tika-vin02t:2278_4": "pavattattā macchariyanti vuccatī”ti. Ārakkhoti dvārapidahanamañjūsāgopanādivasena",
  "tika-vin02t:2278_5": "suṭṭhu rakkhaṇaṃ. Adhi karotīti adhikaraṇaṃ, kāraṇassetaṃ nāmaṃ. Ārakkhādhikaraṇanti",
  "tika-vin02t:2278_6": "bhāvanapuṃsakaṃ, ārakkhahetūti attho. Daṇḍādānādīsu paranisedhanatthaṃ daṇḍassa ādānaṃ",
  "tika-vin02t:2278_7": "daṇḍādānaṃ. Ekatodhārādino satthassa ādānaṃ satthādānaṃ. Kalahoti kāyakalahopi vācākalahopi.",
  "tika-vin02t:2278_8": "Purimo purimo virodho viggaho, pacchimo pacchimo vivādo. Tuvaṃ tuvanti agāravavasena",
  "tika-vin02t:2278_9": "“tuvaṃ tuva”nti vacanaṃ.",
  "tika-vin02t:2279": "Adhiṭṭhitakālato paṭṭhāya na vikappetabbānīti vikappentena adhiṭṭhānato pubbe vā",
  "tika-vin02t:2280_0": "Vikappetabbaṃ, vijahitādhiṭṭhānaṃ vā pacchāvikappetabbaṃ. Avijahitādhiṭṭhānaṃ pana",
  "tika-vin02t:2280_1": "na vikappetabbanti adhippāyo. Dukkaṭavasena vuttānīti “vaggaṃ bhikkhunisaṅghaṃ vaggasaññī",
  "tika-vin02t:2280_2": "ovadatī”tiādinā nayena adhammakamme dve navakāni dukkaṭavasena vuttāni.",
  "tika-vin02t:2281": "Navakavāravaṇṇanā niṭṭhitā.",
  "tika-vin02t:2282": "Dasakavāravaṇṇanā",
  "tika-vin02t:2283_0": "330. Dasakesu natthi dinnantiādivasena veditabbāti “natthi dinnaṃ, natthi yiṭṭhaṃ,",
  "tika-vin02t:2283_1": "natthi hutaṃ, natthi sukatadukkaṭānaṃ kammānaṃ phalaṃ vipāko, natthi ayaṃ loko, natthi",
  "tika-vin02t:2283_2": "paro loko, natthi mātā, natthi pitā, natthi sattā opapātikā, natthi loke samaṇabrāhmaṇā",
  "tika-vin02t:2283_3": "sammaggatā sammāpaṭipannā, ye imañca lokaṃ parañca lokaṃ sayaṃ abhiññā sacchikatvā",
  "tika-vin02t:2283_4": "pavedentī”ti evamāgataṃ sandhāya vuttaṃ. Sassato lokotiādivasenāti “sassato lokoti",
  "tika-vin02t:2283_5": "vā, asassato lokoti vā, antavā lokoti vā, anantavā lokoti vā, taṃ jīvaṃ taṃ sarīranti",
  "tika-vin02t:2283_6": "vā, aññaṃ jīvaṃ aññaṃ sarīranti vā, hoti tathāgato paraṃ maraṇāti vā, na hoti tathāgato",
  "tika-vin02t:2283_7": "paraṃ maraṇāti vā, hoti ca na ca hoti tathāgato paraṃ maraṇāti vā, neva hoti na na",
  "tika-vin02t:2283_8": "hoti tathāgato paraṃ maraṇāti vā”ti evamāgataṃ saṅgaṇhāti.",
  "tika-vin02t:2284_0": "Micchādiṭṭhiādayo micchāvimuttipariyosānāti “micchādiṭṭhi micchāsaṅkappo micchāvācā",
  "tika-vin02t:2284_1": "micchākammanto micchāājīvo micchāvāyāmo micchāsati micchāsamādhi micchāñāṇaṃ micchāvimuttī”ti",
  "tika-vin02t:2284_2": "evamāgataṃ sandhāya vadati. Tattha micchāñāṇanti pāpakiriyāsu upāyacintāvasena pāpakaṃ",
  "tika-vin02t:2284_3": "katvā “sukataṃ mayā”ti paccavekkhaṇākārena ca uppanno moho. Micchāvimuttīti avimuttasseva",
  "tika-vin02t:2284_4": "sato vimuttisaññitā. Samathakkhandhake niddiṭṭhāti “oramattakaṃ adhikaraṇaṃ hoti,",
  "tika-vin02t:2284_5": "na ca gatigataṃ, na ca saritasārita”ntiādinā niddiṭṭhā. Samathakkhandhake vuttehi",
  "tika-vin02t:2284_6": "samannāgato hotīti sambandho. Māturakkhitādayo dasa itthiyo. Dhanakkītādayo dasa bhariyāyo.",
  "tika-vin02t:2285": "Dasakavāravaṇṇanā niṭṭhitā.",
  "tika-vin02t:2286": "Ekādasakavāravaṇṇanā",
  "tika-vin02t:2287_0": "331. Ekādasakesu na vodāyantīti na pakāsanti. Suyuttayānasadisāya katāyāti icchiticchitakāle",
  "tika-vin02t:2287_1": "sukhena pavattetabbattā yuttayānaṃ viya katāya. Yathā patiṭṭhā hotīti sampattīnaṃ",
  "tika-vin02t:2287_2": "yathā patiṭṭhā hoti. Anu anu pavattitāyāti bhāvanābahulīkārehi anu anu pavattitāya.",
  "tika-vin02t:2288_0": "Sukhaṃ supatītiādīsu yathā sesajanā samparivattamānā kākacchamānā dukkhaṃ supanti,",
  "tika-vin02t:2288_1": "evaṃ asupitvā sukhaṃ supati, niddaṃ okkantopi samāpattiṃ samāpanno viya hoti. Sukhaṃ",
  "tika-vin02t:2288_2": "paṭibujjhatīti yathā aññe nitthunantā vijambhantā samparivattantā dukkhaṃ paṭibujjhanti,",
  "tika-vin02t:2288_3": "evaṃ appaṭibujjhitvā vikasamānamiva padumaṃ sukhaṃ nibbikāraṃ paṭibujjhati. Anubhūtapubbavasena",
  "tika-vin02t:2288_4": "devatūpasaṃhāravasena cassa bhaddakameva supinaṃ hoti, na pāpakanti āha “pāpakameva",
  "tika-vin02t:2288_5": "na passatī”tiādi. Dhātukkhobhahetukampi cassa bahulaṃ bhaddakameva siyā yebhuyyena",
  "tika-vin02t:2288_6": "cittajarūpānuguṇatāya utuāhārajarūpānaṃ. Tattha pāpakameva na passatīti yathā aññe",
  "tika-vin02t:2288_7": "attānaṃ corehi samparivāritaṃ viya, vāḷehi upaddutaṃ viya, papāte patantaṃ viya ca",
  "tika-vin02t:2288_8": "passanti, evaṃ pāpakameva supinaṃ na passati. Bhadrakaṃ pana vuḍḍhikāraṇabhūtaṃ passatīti",
  "tika-vin02t:2288_9": "cetiyaṃ vandanto viya, pūjaṃ karonto viya, dhammaṃ suṇanto viya ca hoti.",
  "tika-vin02t:2289_0": "Manussānaṃ piyo hotīti ure āmukkamuttāhāro viya, sīse piḷandhamālā viya ca manussānaṃ",
  "tika-vin02t:2289_1": "piyo hoti manāpo. Amanussānaṃ piyo hotīti yatheva ca manussānaṃ piyo, evaṃ amanussānampi",
  "tika-vin02t:2289_2": "piyo hoti visākhatthero viya. Nāssa aggi vā visaṃ vā satthaṃ vā kamatīti mettāvihārissa",
  "tika-vin02t:2289_3": "kāye uttarāya upāsikāya viya aggi vā, saṃyuttabhāṇakacūḷasīvattherasseva visaṃ vā,",
  "tika-vin02t:2289_4": "saṃkiccasāmaṇerasseva satthaṃ vā na kamati na pavisati, nāssa kāyaṃ vikopetīti vuttaṃ",
  "tika-vin02t:2289_5": "hoti. Dhenuvatthumpi cettha kathayanti, ekā kira dhenu vacchakassa khīradhāraṃ muñcamānā",
  "tika-vin02t:2289_6": "aṭṭhāsi. Eko luddako “taṃ vijjhissāmī”ti hatthena samparivattetvā dīghadaṇḍakaṃ sattiṃ",
  "tika-vin02t:2289_7": "muñci. Sā tassā sarīraṃ āhacca tālapaṇṇaṃ viya vivaṭṭamānā gatā, neva upacārabalena",
  "tika-vin02t:2289_8": "na appanābalena, kevalaṃ pana vacchake balavahitacittatāya. Evaṃ mahānubhāvā mettā.",
  "tika-vin02t:2289_9": "Khippaṃ samādhiyatīti kenaci paripanthena parihīnajjhānassa byāpādassa dūrasamanussaritabhāvato",
  "tika-vin02t:2289_10": "khippameva samādhiyati. Mukhavaṇṇo vippasīdatīti bandhanā pamuttatālapakkaṃ viya",
  "tika-vin02t:2289_11": "cassa vippasannavaṇṇaṃ mukhaṃ hoti. Asammūḷho kālaṃ karotīti mettāvihārino sammohamaraṇaṃ",
  "tika-vin02t:2289_12": "nāma natthi, asammūḷhova niddaṃ okkamanto viya kālaṃ karoti.",
  "tika-vin02t:2290": "Ekādasakavāravaṇṇanā niṭṭhitā.",
  "tika-vin02t:2291": "Ekuttarikanayavaṇṇanā niṭṭhitā.",
  "tika-vin02t:2292": "Uposathādipucchāvissajjanāvaṇṇanā",
  "tika-vin02t:2293": "332. “Saṅghaṃ, bhante, pavāremītiādi pavāraṇākathā nāmā”ti gaṇṭhipadesu vuttaṃ.",
  "tika-vin02t:2294": "Atthavasapakaraṇavaṇṇanā",
  "tika-vin02t:2295_0": "334. Paṭhamapārājikavaṇṇanāyameva vuttanti “saṅghasuṭṭhutāyā”tiādīnaṃ atthavaṇṇanaṃ",
  "tika-vin02t:2295_1": "sandhāya vuttaṃ. Dasakkhattuṃ yojanāya padasataṃ vuttanti ekamūlakanaye dasakkhattuṃ",
  "tika-vin02t:2295_2": "yojanāya katāya saṅkhalikanaye vuttapadehi saddhiṃ padasataṃ vuttanti evamattho gahetabbo.",
  "tika-vin02t:2295_3": "Aññathā ekamūlake eva naye na sakkā padasataṃ laddhuṃ. Ekamūlakanayehi purimapacchimapadāni",
  "tika-vin02t:2295_4": "ekato katvā ekekasmiṃ vāre nava nava padāni vuttānīti dasakkhattuṃ yojanāya navuti",
  "tika-vin02t:2295_5": "padāniyeva labbhanti. Tasmā tāni navuti padāni saṅkhalikanaye baddhacakkavasena yojite",
  "tika-vin02t:2295_6": "dasa padāni labbhantīti tehi saddhiṃ padasatanti sakkā vattuṃ. Ito aññathā pana ubhosupi",
  "tika-vin02t:2295_7": "nayesu visuṃ visuṃ atthasataṃ dhammasatañca yathā labbhati, tathā paṭhamapārājikasaṃvaṇṇanāyameva",
  "tika-vin02t:2295_8": "amhehi dassitaṃ, taṃ tattha vuttanayeneva gahetabbaṃ. Purimapacchimapadāni ekattena",
  "tika-vin02t:2295_9": "gahetvā “padasata”nti vuttattā “tattha pacchimassa pacchimassa padassa vasena atthasataṃ,",
  "tika-vin02t:2295_10": "purimassa purimassa vasena dhammasata”nti vuttaṃ. Tasmiṃ padasate “saṅghasuṭṭhū”tiādinā",
  "tika-vin02t:2295_11": "vuttapurimapadānaṃ vasena dhammasataṃ, “saṅghaphāsū”tiādinā vuttapacchimapadānaṃ",
  "tika-vin02t:2295_12": "vasena atthasatanti adhippāyo.",
  "tika-vin02t:2296": "Mahāvaggavaṇṇanā niṭṭhitā.",
  "tika-vin02t:2297": "Paṭhamagāthāsaṅgaṇikaṃ",
  "tika-vin02t:2298": "Sattanagaresu paññattasikkhāpadavaṇṇanā",
  "tika-vin02t:2299_0": "335. Aḍḍhuḍḍhasatānīti tīṇi satāni paññāsañca sikkhāpadāni. Viggahanti manussaviggahaṃ.",
  "tika-vin02t:2299_1": "Atirekanti dasāhaparamaṃ atirekacīvaraṃ. Kāḷakanti “suddhakāḷakāna”nti vuttakāḷakaṃ.",
  "tika-vin02t:2299_2": "Bhūtanti bhūtārocanaṃ. Paramparabhattanti paramparabhojanaṃ. Bhikkhunīsu ca akkosoti",
  "tika-vin02t:2299_3": "“yā pana bhikkhunī bhikkhuṃ akkoseyya vā paribhāseyya vā”ti vuttasikkhāpadaṃ. Antaravāsakanti",
  "tika-vin02t:2299_4": "aññātikāya bhikkhuniyā cīvarapaṭiggaṇhanaṃ. Rūpiyanti rūpiyasaṃvohāraṃ. Suttanti",
  "tika-vin02t:2299_5": "“sāmaṃ suttaṃ viññāpetvā tantavāyehī”ti vuttasikkhāpadaṃ. Ujjhāpanaketi ujjhāpanake",
  "tika-vin02t:2299_6": "khiyyanake pācittiyaṃ. Pācitapiṇḍanti bhikkhunīparipācitaṃ. Cīvaraṃ datvāti “samaggena",
  "tika-vin02t:2299_7": "saṅghena cīvaraṃ datvā”ti vuttasikkhāpadaṃ. Vosāsantīti “bhikkhū paneva kulesu nimantitā",
  "tika-vin02t:2299_8": "bhuñjanti, tatra cesā bhikkhunī”ti vuttapāṭidesanīyaṃ. Giragganti “yā pana bhikkhunī",
  "tika-vin02t:2299_9": "naccaṃ vā gītaṃ vā”ti vuttasikkhāpadaṃ. Cariyāti “antovassaṃ cārikaṃ careyyā”ti ca,",
  "tika-vin02t:2299_10": "“vassaṃvutthā cārikaṃ na pakkameyyā”ti ca vuttasikkhāpadadvayaṃ. Chandadānenāti pārivāsikena chandadānena.",
  "tika-vin02t:2300_0": "Pārājikāni cattārīti bhikkhunīnaṃ cattāri pārājikāni. Kuṭīti kuṭikārasikkhāpadaṃ.",
  "tika-vin02t:2300_1": "Kosiyanti kosiyamissakasikkhāpadaṃ. Seyyāti anupasampannena sahaseyyasikkhāpadaṃ.",
  "tika-vin02t:2300_2": "Khaṇaneti pathavīkhaṇanaṃ. Gaccha devateti bhūtagāmasikkhāpadaṃ. Siñcanti sappāṇakaudakasiñcanaṃ.",
  "tika-vin02t:2300_3": "Mahāvihāroti mahallakavihāro. Aññanti aññavādakaṃ. Dvāranti yāva dvārakosā. Sahadhammoti",
  "tika-vin02t:2300_4": "sahadhammikaṃ vuccamāno. Payopānanti surusurukārakaṃ. Eḷakalomānīti eḷakalomadhovāpanaṃ.",
  "tika-vin02t:2300_5": "Pattoti ūnapañcabandhanapatto. Ovādoti bhikkhunupassayaṃ upasaṅkamitvā ovādo. Bhesajjanti",
  "tika-vin02t:2300_6": "taduttaribhesajjaviññāpanaṃ. Sūcīti aṭṭhimayādisūcigharaṃ. Āraññikoti “yāni kho pana",
  "tika-vin02t:2300_7": "tāni āraññakāni senāsanānī”tiādinā vuttapāṭidesanīyaṃ. Ovādoti “yā pana bhikkhunī",
  "tika-vin02t:2300_8": "ovādāya vā saṃvāsāya vā na gaccheyyā”ti vuttasikkhāpadaṃ.",
  "tika-vin02t:2301": "Pārājikāni cattārītiādinā chasu nagaresu paññattaṃ ekato sampiṇḍitvā sāvatthiyā paññattaṃ visuṃ gaṇetvā sabbāneva sikkhāpadāni dvīhi rāsīhi saṅgaṇhāti.",
  "tika-vin02t:2302": "Sattanagaresu paññattasikkhāpadavaṇṇanā niṭṭhitā.",
  "tika-vin02t:2303": "Catuvipattivaṇṇanā",
  "tika-vin02t:2304_0": "336. Ekatiṃsa garukā nāma ubhato aṭṭha pārājikā, bhikkhūnaṃ terasa, bhikkhunīnaṃ",
  "tika-vin02t:2304_1": "dasa saṅghādisesā. Aṭṭhettha anavasesāti etesu yathāvuttagarukesu sādhāraṇāsādhāraṇavasena",
  "tika-vin02t:2304_2": "aṭṭha pārājikā anavasesā nāma.",
  "tika-vin02t:2305": "Asādhāraṇādivaṇṇanā",
  "tika-vin02t:2306_0": "338. “Dhovanañca paṭiggaho”ti gāthā aṭṭhakathācariyānaṃ. Tattha dhovanañca paṭiggahoti",
  "tika-vin02t:2306_1": "aññātikāya bhikkhuniyā cīvaradhovāpanaṃ cīvarapaṭiggahaṇañca. Koseyya…pe… dve lomāti",
  "tika-vin02t:2306_2": "eḷakalomavagge ādito satta sikkhāpadāni vuttāni. Vassikāti vassikasāṭikasikkhāpadaṃ.",
  "tika-vin02t:2306_3": "Āraññakena cāti sāsaṅkasikkhāpadaṃ vuttaṃ. Paṇītanti paṇītabhojanaviññatti. Ūnanti",
  "tika-vin02t:2306_4": "ūnavīsativassasikkhāpadaṃ. Nisīdane ca yā sikkhā, vassikā yā ca sāṭikāti nisīdanavassikasāṭikānaṃ pamāṇātikkamo.",
  "tika-vin02t:2307_0": "Āpattikkhandhā ceva uposathādīni ca “pārājikasaṅghādisesā”tiādinā vibhattattā “vibhattiyo”ti",
  "tika-vin02t:2307_1": "vuttāni. Tevīsati saṅghādisesāti bhikkhunīnaṃ āgatāni dasa, bhikkhūnaṃ terasāti tevīsati.",
  "tika-vin02t:2307_2": "Dvecattālīsa nissaggiyātiādīsupi eseva nayo. Dvīhi…pe… kiccaṃ ekena sammatīti dvīhi",
  "tika-vin02t:2307_3": "vivādādhikaraṇaṃ, catūhi anuvādādhikaraṇaṃ, tīhi āpattādhikaraṇaṃ, ekena kiccādhikaraṇaṃ sammatīti attho.",
  "tika-vin02t:2308": "339. Niraṅkatoti saṅghamhā apasārito.",
  "tika-vin02t:2309": "Adhikaraṇabhedavaṇṇanā",
  "tika-vin02t:2310": "340. Yasmā adhikaraṇaṃ ukkoṭento samathappattameva ukkoṭeti, tasmā “vivādādhikaraṇaṃ ukkoṭento kati samathe ukkoṭetī”tiādi vuttaṃ.",
  "tika-vin02t:2311_0": "341. Pāḷimuttakavinicchayenevāti vinayalakkhaṇaṃ vinā kevalaṃ dhammadesanāmattavasenevāti",
  "tika-vin02t:2311_1": "attho. Yenāpi vinicchayenāti pāḷimuttakavinicchayameva sandhāya vuttaṃ. Khandhakato",
  "tika-vin02t:2311_2": "ca parivārato ca suttenāti khandhakaparivārato ānītasuttena. Nijjhāpentīti paññāpenti.",
  "tika-vin02t:2312": "342. Kiccaṃ nissāya uppajjanakakiccānanti pubbe kataukkhepanīyādikiccaṃ nissāya uppajjanakakiccānaṃ. Kīdisānaṃ? Yāvatatiyasamanubhāsanādīnaṃ.",
  "tika-vin02t:2313": "343. Taṃ hīti taṃ vivādādhikaraṇaṃ.",
  "tika-vin02t:2314_0": "344. Adhikaraṇesu yena adhikaraṇena sammanti, taṃ dassetuṃ vuttanti yadā adhikaraṇehi",
  "tika-vin02t:2314_1": "sammanti, tadā kiccādhikaraṇeneva sammanti, na aññehi adhikaraṇehīti dassanatthaṃ vuttanti adhippāyo.",
  "tika-vin02t:2315_0": "353. “Sattannaṃ samathānaṃ katame chattiṃsa samuṭṭhānā”ti pucchitvāpi “kammassa kiriyā",
  "tika-vin02t:2315_1": "karaṇa”ntiādinā sammukhāvinayassa samuṭṭhānāni avibhajitvāva sativinayādīnaṃ channaññeva",
  "tika-vin02t:2315_2": "cha samuṭṭhānāni vibhattāni, taṃ kasmāti āha “kiñcāpi sattannaṃ samathāna”ntiādi.",
  "tika-vin02t:2315_3": "Sativinayādīnaṃ viya saṅghasammukhatādīnaṃ kiccayatā nāma natthīti āha “kammasaṅgahābhāvenā”ti.",
  "tika-vin02t:2316": "Dutiyagāthāsaṅgaṇikavaṇṇanā",
  "tika-vin02t:2317": "359. Mantaggahaṇanti aññamaññaṃ saṃsandanaṃ. Anu anu sandhānaṃ anusandhitanti bhāvasādhano anusandhitasaddoti āha “anusandhitanti kathānusandhī”ti.",
  "tika-vin02t:2318": "Saṅgāmadvayavaṇṇanā",
  "tika-vin02t:2319_0": "365. Ṭhānanisajjavattādinissitāti “evaṃ ṭhātabbaṃ, evaṃ nisīditabba”nti evamādikā.",
  "tika-vin02t:2319_1": "Saññājananatthanti cuditakacodakānaṃ saññuppādanatthaṃ. Anuyogavattaṃ kathāpetvāti",
  "tika-vin02t:2319_2": "“kiṃ anuyogavattaṃ jānāsī”ti pucchitvā teneva kathāpetvā.",
  "tika-vin02t:2320": "375. Nīlādivaṇṇāvaṇṇavasenāti nīlādivaṇṇavasena ārogyatthādiavaṇṇavasena ca.",
  "tika-vin02t:2321": "Kathinabhedavaṇṇanā",
  "tika-vin02t:2322_0": "404. Purejātapaccaye panesa uddiṭṭhadhammesu ekadhammampi na labhatīti esa udakāharaṇādipayogo",
  "tika-vin02t:2322_1": "attano purejātapaccayabhāve pubbakaraṇavasena uddiṭṭhesu dhovanādidhammesu ekadhammampi",
  "tika-vin02t:2322_2": "na labhati attano purejātassa pubbakaraṇasaṅgahitassa dhammassa natthitāya.",
  "tika-vin02t:2323": "412. Rūpādīsu dhammesūti vaṇṇagandhādīsu suddhaṭṭhakadhammesu.",
  "tika-vin02t:2324": "416. Purimā dveti imasmiṃ adhikāre paṭhamaṃ vuttā antarubbhārasahubbhārā, na pakkamanantikādayo dve uddhārā.",
  "tika-vin02t:2325": "Upālipañcakavaṇṇanā",
  "tika-vin02t:2326_0": "420-421. Omaddakārakoti omadditvā abhibhavitvā kārako. Upatthambho na dātabboti sāmaggivināsāya",
  "tika-vin02t:2326_1": "anubalaṃ na dātabbaṃ. Diṭṭhāvikammampi katvāti “na metaṃ khamatī”ti diṭṭhiṃ āvi katvāpi.",
  "tika-vin02t:2327": "Vohāravaggavaṇṇanā",
  "tika-vin02t:2328_0": "424. Kāyappayogena āpajjitabbā kāyappayogā. Vacīpayogena āpajjitabbā vacīpayogā.",
  "tika-vin02t:2328_1": "Navasu ṭhānesūti osāraṇādīsu navasu ṭhānesu. Dvīsu ṭhānesūti ñattidutiyañatticatutthakammesu.",
  "tika-vin02t:2328_2": "Tasmāti yasmā mahāaṭṭhakathāyaṃ vuttanayena ubhatovibhaṅgā asaṅgahitā, tasmā. Yaṃ",
  "tika-vin02t:2328_3": "kurundiyaṃ vuttaṃ, taṃ gahetabbanti sambandho.",
  "tika-vin02t:2329": "Diṭṭhāvikammavaggavaṇṇanā",
  "tika-vin02t:2330": "425. “Catūhi pañcahī”ti vacanato dvīhi vā tīhi vā ekato desetuṃ vaṭṭati, tato paraṃ na vaṭṭati. Māḷakasīmāyāti khaṇḍasīmāya. Avippavāsasīmāyāti mahāsīmāya.",
  "tika-vin02t:2331": "Musāvādavaggavaṇṇanā",
  "tika-vin02t:2332": "444. Pariyāyena jānantassa vuttamusāvādoti yassa kassaci jānantassa pariyāyena vuttamusāvādoti attho.",
  "tika-vin02t:2333": "446. Anuyogo na dātabboti tena vuttaṃ anādiyitvā tuṇhī bhavitabbanti attho.",
  "tika-vin02t:2334": "Bhikkhunovādavaggavaṇṇanā",
  "tika-vin02t:2335": "454. Ekūnavīsatibhedāyāti maggapaccavekkhaṇādivasena ekūnavīsatibhedāya.",
  "tika-vin02t:2336": "Adhikaraṇavūpasamavaggavaṇṇanā",
  "tika-vin02t:2337_0": "458. Pañcahi kāraṇehīti idaṃ atthanipphādanakāni tesaṃ pubbabhāgāni ca kāraṇabhāvasāmaññena",
  "tika-vin02t:2337_1": "ekajjhaṃ gahetvā vuttaṃ, na pana sabbesaṃ pañcannaṃ samānayogakkhemattā. Anussāvanenāti",
  "tika-vin02t:2337_2": "bhedassa anurūpasāvanena. Yathā bhedo hoti, evaṃ bhinditabbānaṃ bhikkhūnaṃ attano",
  "tika-vin02t:2337_3": "vacanassa sāvanena viññāpanenāti attho. Tenāha “nanu tumhe”tiādi. Kaṇṇamūle vacībhedaṃ",
  "tika-vin02t:2337_4": "katvāti etena pākaṭaṃ katvā bhedakaravatthudīpanaṃ voharaṇaṃ. Tattha attanā vinicchitamattaṃ",
  "tika-vin02t:2337_5": "rahassavasena viññāpanaṃ anussāvananti dasseti. Kammameva uddeso vā pamāṇanti tehi",
  "tika-vin02t:2337_6": "saṅghabhedasiddhito pamāṇaṃ, itare pana tesaṃ sambhārabhūtā. Tenāha “vohārā”tiādi. Tatthāti voharaṇe.",
  "tika-vin02t:2338": "Kathinatthāravaggavaṇṇanā",
  "tika-vin02t:2339": "467. Antarā vuttakāraṇenāti “tañhi vandantassa mañcapādādīsupi nalāṭaṃ paṭihaññeyyā”tiādinā vuttakāraṇena.",
  "tika-vin02t:2340": "Samuṭṭhānavaṇṇanā",
  "tika-vin02t:2341": "470. Pubbe vuttamevāti sahaseyyādipaṇṇattivajjaṃ. Itaranti sacittakaṃ. Bhiṃsāpanādīni katvāti bhiṃsāpanādinā āpattiṃ āpajjitvāti adhippāyo.",
  "tika-vin02t:2342": "Aparadutiyagāthāsaṅgaṇikaṃ",
  "tika-vin02t:2343": "Kāyikādiāpattivaṇṇanā",
  "tika-vin02t:2344": "474. Vinaye garukā vinayagarukā. Kiñcāpi idaṃ dvīsu gāthāsu āgataṃ, aññehi pana missetvā vuttabhāvato nānākaraṇaṃ paccetabbaṃ.",
  "tika-vin02t:2345": "Desanāgāminiyādivaṇṇanā",
  "tika-vin02t:2346_0": "475. Dve saṃvāsakabhūmiyoti ettha bhūmīti avatthā. Aṅgahīnatā kāraṇavekallavasenapi",
  "tika-vin02t:2346_1": "veditabbāti āha “apicetthā”tiādi. Esa nayoti “apicetthā”tiādinā vuttanayo. Vanappatiṃ",
  "tika-vin02t:2346_2": "chindantassa pārājikanti adinnādāne vanappatikathāya āgataṃ parasantakaṃ sandhāya",
  "tika-vin02t:2346_3": "vuttaṃ. Vissaṭṭhichaḍḍaneti sukkavissaṭṭhiyā mocane. Dukkaṭā katāti dukkaṭaṃ vuttaṃ.",
  "tika-vin02t:2346_4": "Paṭhamasikkhāpadamhiyevāti bhikkhunovādakavaggassa paṭhamasikkhāpadeyeva. Āmakadhaññaṃ",
  "tika-vin02t:2346_5": "viññāpetvā bhuñjantiyā pubbapayoge dukkaṭaṃ, ajjhohāre pācittiyaṃ.",
  "tika-vin02t:2347": "Pācittiyavaṇṇanā",
  "tika-vin02t:2348": "476. Abbhuṇhasīloti abhinavasīlo.",
  "tika-vin02t:2349": "478. Asuttakanti suttavirahitaṃ, suttato apanītaṃ natthīti attho.",
  "tika-vin02t:2350": "Sedamocanagāthā",
  "tika-vin02t:2351": "Avippavāsādipañhavaṇṇanā",
  "tika-vin02t:2352_0": "479. Sedamocanagāthāsu tahinti tasmiṃ puggale. “Akappiyasambhogo nāma methunadhammādī”ti",
  "tika-vin02t:2352_1": "gaṇṭhipadesu vuttaṃ. Esā pañhā kusalehi cintitāti liṅgavipallāsavasenetaṃ vuttaṃ,",
  "tika-vin02t:2352_2": "eso pañho kusalehi cintitoti attho.",
  "tika-vin02t:2353": "Dasāti avandiye dasa. Ekādasāti paṇḍakādayo ekādasa. Ubbhakkhake na vadāmīti iminā mukhe methunadhammābhāvaṃ dīpeti. Adhonābhiṃ vivajjiyāti iminā vaccamaggapassāvamaggesu.",
  "tika-vin02t:2354_0": "Gāmantarapariyāpannaṃ nadīpāraṃ okkantabhikkhuniṃ sandhāyāti ettha nadī bhikkhuniyā",
  "tika-vin02t:2354_1": "gāmapariyāpannā, paratīraṃ gāmantarapariyāpannaṃ. Tattha paratīre paṭhamaleḍḍupātappamāṇo",
  "tika-vin02t:2354_2": "gāmūpacāro nadīpariyantena paricchinno, tasmā paratīre ratanamattampi araññaṃ natthi,",
  "tika-vin02t:2354_3": "paratīrañca tiṇādīhi paṭicchannattā dassanūpacāravirahitaṃ karoti. Tattha attano",
  "tika-vin02t:2354_4": "gāme āpatti natthi, paratīre pana paṭhamaleḍḍupātasaṅkhāte gāmūpacāreyeva pādaṃ ṭhapeti.",
  "tika-vin02t:2354_5": "Antare abhidhamme vuttanayena araññabhūtaṃ sakagāmaṃ atikkamati nāma, tasmā gaṇamhā",
  "tika-vin02t:2354_6": "ohīyanā nāma hotīti veditabbaṃ.",
  "tika-vin02t:2355_0": "Bhikkhūnaṃ santike ekatoupasampannā nāma mahāpajāpatipamukhā pañcasatasākiniyo bhikkhuniyo.",
  "tika-vin02t:2355_1": "Mahāpajāpatipi hi ānandattherena dinnaovādassa paṭiggahitattā bhikkhūnaṃ santike upasampannā nāma.",
  "tika-vin02t:2356": "Pārājikādipañhavaṇṇanā",
  "tika-vin02t:2357_0": "480. Saha dussena methunavītikkamassa sakkuṇeyyatāya “dussakuṭiādīni sandhāyā”ti",
  "tika-vin02t:2357_1": "vuttaṃ. Liṅgaparivattaṃ sandhāya vuttāti “liṅgaparivatte sati paṭiggahaṇassa vijahanato",
  "tika-vin02t:2357_2": "sāmaṃ gahetvā bhuñjituṃ na vaṭṭatī”ti liṅgaparivattanaṃ sandhāya vuttā.",
  "tika-vin02t:2358": "481. Suppatiṭṭhitanigrodhasadisanti yojanadviyojanādiparamaṃ mahānigrodhaṃ sandhāya vuttaṃ.",
  "tika-vin02t:2359": "Sedamocanagāthāvaṇṇanā niṭṭhitā.",
  "tika-vin02t:2360": "Pañcavaggo",
  "tika-vin02t:2361": "Kammavaggavaṇṇanā",
  "tika-vin02t:2362_0": "483. Kammavagge ummattakassa bhikkhuno ummattakasammuti ummattake yācitvā gate asammukhāpi",
  "tika-vin02t:2362_1": "dātuṃ vaṭṭati, tattha nisinnepi na kuppati niyamābhāvato. Asammukhā kate pana dosābhāvaṃ",
  "tika-vin02t:2362_2": "dassetuṃ “asammukhākataṃ sukataṃ hotī”ti vuttaṃ. Dūtena upasampadā pana sammukhā",
  "tika-vin02t:2362_3": "kātuṃ na sakkā kammavācānānattasambhavato. Pattanikkujjanādayo hatthapāsato apanītamattepi",
  "tika-vin02t:2362_4": "kātuṃ vaṭṭanti. Saṅghasammukhatātiādīsu yāvatikā bhikkhū kammappattā, te āgatā honti,",
  "tika-vin02t:2362_5": "chandārahānaṃ chando āhaṭo hoti, sammukhībhūtā na paṭikkosanti, ayaṃ saṅghasammukhatā.",
  "tika-vin02t:2362_6": "Yena dhammena yena vinayena yena satthusāsanena saṅgho kammaṃ karoti, ayaṃ dhammasammukhatā.",
  "tika-vin02t:2362_7": "Tattha dhammoti bhūtaṃ vatthu. Vinayoti codanā ceva sāraṇā ca. Satthusāsanaṃ nāma",
  "tika-vin02t:2362_8": "ñattisampadā ceva anussāvanasampadā ca. Yassa saṅgho kammaṃ karoti, tassa sammukhabhāvo",
  "tika-vin02t:2362_9": "puggalasammukhatā. Kattikamāsassa pavāraṇamāsattā “ṭhapetvā kattikamāsa”nti vuttaṃ.",
  "tika-vin02t:2362_10": "Paccukkaḍḍhitvā ṭhapitadivaso cāti kāḷapakkhe cātuddasiṃ vā pannarasiṃ vā sandhāya",
  "tika-vin02t:2362_11": "vuttaṃ. Dve ca puṇṇamāsiyoti paṭhamapacchimavassūpagatānaṃ vasena vuttaṃ.",
  "tika-vin02t:2363_0": "485. Ṭhānakaraṇāni sithilāni katvā uccāretabbaṃ akkharaṃ sithilaṃ, tāniyeva dhanitāni",
  "tika-vin02t:2363_1": "asithilāni katvā uccāretabbaṃ akkharaṃ dhanitaṃ. Dvimattakālaṃ dīghaṃ, ekamattakālaṃ",
  "tika-vin02t:2363_2": "rassaṃ. Dasadhā byañjanabuddhiyā pabhedoti evaṃ sithilādivasena byañjanabuddhiyā",
  "tika-vin02t:2363_3": "akkharuppādakacittassa dasappakārena pabhedo. Sabbāni hi akkharāni cittasamuṭṭhānāni",
  "tika-vin02t:2363_4": "yathādhippetatthabyañjanato byañjanāni ca. Saṃyogo paro etasmāti saṃyogaparo, na",
  "tika-vin02t:2363_5": "saṃyogaparo asaṃyogaparo. Āyasmato buddharakkhitatherassa yassa na khamatīti ettha",
  "tika-vin02t:2363_6": "ta-kāra na-kārasahitākāro asaṃyogaparo. Karaṇānīti kaṇṭhādīni.",
  "tika-vin02t:2364_0": "488. Anukkhittā pārājikaṃ anāpannā ca pakatattāti āha “pakatattā anukkhittā”tiādi.",
  "tika-vin02t:2364_1": "Tattha anissāritāti purimapadasseva vevacanaṃ. Parisuddhasīlāti pārājikaṃ anāpannā.",
  "tika-vin02t:2364_2": "Na tesaṃ chando vā pārisuddhi vā etīti tīsu dvīsu vā nisinnesu ekassa vā dvinnaṃ",
  "tika-vin02t:2364_3": "vā chandapārisuddhi āhaṭāpi anāhaṭāva hotīti adhippāyo.",
  "tika-vin02t:2365": "Apalokanakammakathāvaṇṇanā",
  "tika-vin02t:2366_0": "495-496. Kāyasambhogasāmaggīti sahaseyyapaṭiggahaṇādi. So ratoti subhe rato. Suṭṭhu",
  "tika-vin02t:2366_1": "oratoti vā sorato. Nivātavuttīti nīcavutti. Paṭisaṅkhāti paṭisaṅkhāya ñāṇena upaparikkhitvā.",
  "tika-vin02t:2366_2": "Yaṃ taṃ avandiyakammaṃ anuññātanti sambandho. Imassa apalokanakammassa ṭhānaṃ hotīti",
  "tika-vin02t:2366_3": "evampi apalokanakammaṃ pavattatīti attho. Kammameva lakkhaṇanti kammalakkhaṇaṃ. Osāraṇanissāraṇabhaṇḍukammādayo",
  "tika-vin02t:2366_4": "viya kammañca hutvā aññañca nāmaṃ na labhati, kammameva hutvā upalakkhīyatīti “kammalakkhaṇa”nti",
  "tika-vin02t:2366_5": "vuccati. Etampi kammalakkhaṇamevāti vuttakammalakkhaṇaṃ dassetuṃ “acchinnacīvarajiṇṇacīvaranaṭṭhacīvarāna”ntiādi",
  "tika-vin02t:2366_6": "vuttaṃ. Iṇapalibodhampīti iṇameva palibodho iṇapalibodho, tampi dātuṃ vaṭṭati. Sace",
  "tika-vin02t:2366_7": "tādisaṃ bhikkhuṃ iṇāyikā palibundhanti, tatruppādatopi tassa iṇaṃ sodhetuṃ vaṭṭatīti adhippāyo.",
  "tika-vin02t:2367_0": "Chattaṃ vā vedikaṃ vāti ettha vedikāti cetiyassa upari caturassacayo vuccati. Chattanti",
  "tika-vin02t:2367_1": "tato uddhaṃ valayāni dassetvā kato aggacayo vuccati. Cetiyassa upanikkhepatoti cetiye",
  "tika-vin02t:2367_2": "navakammattāya upanikkhittato, cetiyasantakatoti vuttaṃ hoti. Aññā katikā kātabbāti",
  "tika-vin02t:2367_3": "purimakatikāya asaṅgahitattā vuttaṃ. Tehīti yesaṃ puggalikaṭṭhāne tiṭṭhanti, tehi.",
  "tika-vin02t:2367_4": "Dasabhāganti dasamabhāgaṃ. Tatthāti tasmiṃ vihāre. Mūleti pubbe. “Ito paṭṭhāya bhājetvā",
  "tika-vin02t:2367_5": "khādantū”ti vacaneneva yathāsukhaṃ paribhogo paṭikkhitto hotīti āha “purimakatikā",
  "tika-vin02t:2367_6": "paṭippassambhatī”ti.",
  "tika-vin02t:2368": "Anuvicaritvāti pacchato pacchato gantvā. Apaccāsīsantenāti tesaṃ santikā",
  "tika-vin02t:2369_0": "Paccayaṃ apaccāsīsantena. Mūlabhāganti vuttamevatthaṃ vibhāveti “dasabhāgamatta”nti.",
  "tika-vin02t:2369_1": "Akatāvāsaṃ vā katvāti tato uppannaāyena katvā. Jaggitakāle ca na vāretabbāti jaggitānaṃ",
  "tika-vin02t:2369_2": "pupphaphalabharitakāle na vāretabbā. Jagganakāleti jaggituṃ āraddhakāle. Ñattikammaṭṭhānabhedeti",
  "tika-vin02t:2369_3": "ñattikammassa ṭhānabhede.",
  "tika-vin02t:2370": "Kammavaggavaṇṇanā niṭṭhitā.",
  "tika-vin02t:2371": "Apaññatte paññattavaggavaṇṇanā",
  "tika-vin02t:2372_0": "500. Satta āpattikkhandhā paññattaṃ nāmāti sambandho. Kakusandhakoṇāgamanakassapā",
  "tika-vin02t:2372_1": "eva satta āpattikkhandhe paññapesuṃ, vipassīādayo pana ovādapātimokkhaṃ uddisiṃsu,",
  "tika-vin02t:2372_2": "na sikkhāpadaṃ paññapesunti āha “kakusandhañca…pe… antarā kenaci apaññatte sikkhāpade”ti.",
  "tika-vin02t:2372_3": "Sesamettha suviññeyyameva.",
  "tika-vin02t:2373": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin02t:2374": "Parivāraṭṭhakathāvaṇṇanā samattā.",
  "tika-vin02t:2375": "Nigamanakathāvaṇṇanā",
  "tika-vin02t:2376": "Avasānagāthāsu pana ayamattho. Vibhattadesananti ubhatovibhaṅgakhandhakaparivārehi vibhattadesanaṃ vinayapiṭakanti yojetabbaṃ. Tassāti tassa vinayassa.",
  "tika-vin02t:2377": "Tatridantiādi paṭhamapārājikavaṇṇanāyaṃ vuttanayameva.",
  "tika-vin02t:2378_0": "Satthumahābodhivibhūsitoti satthunā paribhuttamahābodhivibhūsito maṇḍito, tassa mahāvihārassa",
  "tika-vin02t:2378_1": "dakkhiṇabhāge uttamaṃ yaṃ padhānagharanti sambandho. Tattha padhānagharanti taṃnāmakaṃ",
  "tika-vin02t:2378_2": "pariveṇaṃ. Sucicārittasīlena, bhikkhusaṅghena sevitanti idampi padhānagharavisesanaṃ.",
  "tika-vin02t:2379_0": "Tatthāti tasmiṃ padhānaghare. Cārupākārasañcitanti manāpena pākārena parikkhittaṃ.",
  "tika-vin02t:2379_1": "Sītacchāyatarūpetanti ghananicitapattasañchannasākhāpasākhatāya sītacchāyehi rukkhehi",
  "tika-vin02t:2379_2": "upetaṃ. Vikasitakamalakuvalayapuṇḍarīkasogandhikādipupphasañchannamadhurasītaludakapuṇṇatāya",
  "tika-vin02t:2379_3": "sampannā salilāsayā assāti sampannasalilāsayo. Uddisitvāti buddhasiriṃ nāma theraṃ",
  "tika-vin02t:2379_4": "nissāya, tassa ajjhesanaṃ nissāyāti vuttaṃ hoti. Iddhāti atthavinicchayādīhi iddhā phītā paripuṇṇā.",
  "tika-vin02t:2380_0": "Sirinivāsassāti siriyā nivāsaṭṭhānabhūtassa. Jayasaṃvacchareti jayappattasaṃvacchare.",
  "tika-vin02t:2380_1": "Ayanti theraṃ buddhasiriṃ uddissa yā vinayavaṇṇanā āraddhā, ayaṃ. Dhammūpasaṃhitāti",
  "tika-vin02t:2380_2": "kusalasannissitā. Idāni sadevakassa lokassa accantasukhādhigamāya attano puññaṃ pariṇāmento",
  "tika-vin02t:2380_3": "“ciraṭṭhitattha dhammassā”tiādimāha. Tattha samācitanti upacitaṃ. Sabbassa ānubhāvenāti",
  "tika-vin02t:2380_4": "sabbassa tassa puññassa tejena. Sabbepi pāṇinoti kāmāvacarādibhedā sabbe sattā. Saddhammarasasevinoti",
  "tika-vin02t:2380_5": "yathārahaṃ bodhittayādhigamavasena saddhammarasasevino bhavantu. Sesamettha suviññeyyameva.",
  "tika-vin02t:2381": "Nigamanakathāvaṇṇanā niṭṭhitā.",
  "tika-vin02t:2382": "Nigamanakathā",
  "tika-vin02t:2383": "Ettāvatā ca –",
  "tika-vin02t:2384": "Vinaye pāṭavatthāya, sāsanassa ca vuḍḍhiyā;",
  "tika-vin02t:2385": "Vaṇṇanā yā samāraddhā, vinayaṭṭhakathāya sā.",
  "tika-vin02t:2386": "Sāratthadīpanī nāma, sabbaso pariniṭṭhitā;",
  "tika-vin02t:2387": "Tiṃsasahassamattehi, ganthehi parimāṇato.",
  "tika-vin02t:2388": "Ajjhesito narindena, sohaṃ parakkamabāhunā;",
  "tika-vin02t:2389": "Saddhammaṭṭhitikāmena, sāsanujjotakārinā.",
  "tika-vin02t:2390": "Teneva kārite ramme, pāsādasatamaṇḍite;",
  "tika-vin02t:2391": "Nānādumagaṇākiṇṇe, bhāvanābhiratālaye.",
  "tika-vin02t:2392": "Sītalūdakasampanne, vasaṃ jetavane imaṃ;",
  "tika-vin02t:2393": "Atthabyañjanasampannaṃ, akāsiṃ suvinicchayaṃ.",
  "tika-vin02t:2394": "Yaṃ siddhaṃ iminā puññaṃ, yaṃ caññaṃ pasutaṃ mayā;",
  "tika-vin02t:2395": "Etena puññakammena, dutiye attasambhave.",
  "tika-vin02t:2396": "Tāvatiṃse pamodento, sīlācāraguṇe rato;",
  "tika-vin02t:2397": "Alaggo pañcakāmesu, patvāna paṭhamaṃ phalaṃ.",
  "tika-vin02t:2398": "Antime attabhāvamhi, metteyyaṃ munipuṅgavaṃ;",
  "tika-vin02t:2399": "Lokaggapuggalaṃ nāthaṃ, sabbasattahite rataṃ.",
  "tika-vin02t:2400": "Disvāna tassa dhīrassa, sutvā saddhammadesanaṃ;",
  "tika-vin02t:2401": "Adhigantvā phalaṃ aggaṃ, sobheyyaṃ jinasāsanaṃ.",
  "tika-vin02t:2402": "Sadā rakkhantu rājāno, dhammeneva imaṃ pajaṃ;",
  "tika-vin02t:2403": "Niratā puññakammesu, jotentu jinasāsanaṃ.",
  "tika-vin02t:2404": "Ime ca pāṇino sabbe, sabbadā nirupaddavā;",
  "tika-vin02t:2405": "Niccaṃ kalyāṇasaṅkappā, pappontu amataṃ padanti.",
  "tika-vin02t:2406": "Sāratthadīpanī nāma vinayaṭīkā niṭṭhitā."
}