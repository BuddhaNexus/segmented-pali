{
  "atk-s0402a38:0": "3. Uruvelavaggo",
  "atk-s0402a38:1": "1. Paṭhamauruvelasuttavaṇṇanā",
  "atk-s0402a38:2_0": "21. Tatiyassa paṭhame uruvelāyanti ettha uruvelāti mahāvelā, mahāvālikarāsīti attho.",
  "atk-s0402a38:2_1": "Atha vā urūti vālukā vuccati, velāti mariyādā. Velātikkamanahetu āhaṭā uru uruvelāti",
  "atk-s0402a38:2_2": "evamettha attho daṭṭhabbo. Atīte kira anuppanne buddhe dasasahassā kulaputtā tāpasapabbajjaṁ",
  "atk-s0402a38:2_3": "pabbajitvā tasmiṁ padese viharantā ekadivasaṁ sannipatitvā katikavattaṁ akaṁsu –",
  "atk-s0402a38:2_4": "‘‘kāyakammavacīkammāni nāma paresampi pākaṭāni honti, manokammaṁ pana apākaṭaṁ. Tasmā",
  "atk-s0402a38:2_5": "yo kāmavitakkaṁ vā byāpādavitakkaṁ vā vihiṁsāvitakkaṁ vā vitakketi, tassa añño codako",
  "atk-s0402a38:2_6": "nāma natthi. So attanāva attānaṁ codetvā pattapuṭena vālukaṁ āharitvā imasmiṁ ṭhāne",
  "atk-s0402a38:2_7": "ākiratu, idamassa daṇḍakamma’’nti. Tato paṭṭhāya yo tādisaṁ vitakkaṁ vitakketi, so",
  "atk-s0402a38:2_8": "tattha pattapuṭena vālukaṁ ākirati, evaṁ tattha anukkamena mahāvālukarāsi jāto. Tato",
  "atk-s0402a38:2_9": "naṁ pacchimā janatā parikkhipitvā cetiyaṭṭhānamakāsi, taṁ sandhāya vuttaṁ – ‘‘uruvelāti",
  "atk-s0402a38:2_10": "mahāvelā, mahāvālikarāsīti attho’’ti. Tameva sandhāya vuttaṁ – ‘‘atha vā urūti vālukā",
  "atk-s0402a38:2_11": "vuccati, velāti mariyādā, velātikkamanahetu āhaṭā uru uruvelāti evamettha attho daṭṭhabbo’’ti.",
  "atk-s0402a38:3_0": "Najjā nerañjarāya tīreti uruvelagāmaṁ nissāya nerañjarānadītīre viharāmīti dasseti.",
  "atk-s0402a38:3_1": "Ajapālanigrodheti ajapālakā tassa nigrodhassa chāyāya nisīdantipi tiṭṭhantipi, tasmā",
  "atk-s0402a38:3_2": "so ajapālanigrodhotveva saṅkhaṁ gato, tassa heṭṭhāti attho. Paṭhamābhisambuddhoti",
  "atk-s0402a38:3_3": "sambuddho hutvā paṭhamameva. Udapādīti ayaṁ vitakko pañcame sattāhe udapādi. Kasmā",
  "atk-s0402a38:3_4": "udapādīti? Sabbabuddhānaṁ āciṇṇattā ceva pubbāsevanatāya ca. Tattha pubbāsevanāya",
  "atk-s0402a38:3_5": "pakāsanatthaṁ tittirajātakaṁ āharitabbaṁ. Hatthivānaratittirā kira ekasmiṁ padese",
  "atk-s0402a38:3_6": "viharantā ‘‘yo amhākaṁ mahallako, tasmiṁ sagāravā viharissāmā’’ti nigrodhaṁ dassetvā",
  "atk-s0402a38:3_7": "‘‘ko nu kho amhākaṁ mahallako’’ti vīmaṁsantā tittirassa mahallakabhāvaṁ ñatvā tassa",
  "atk-s0402a38:3_8": "jeṭṭhāpacāyanakammaṁ katvā aññamaññaṁ samaggā sammodamānā viharitvā saggaparāyaṇā",
  "atk-s0402a38:3_9": "ahesuṁ. Taṁ kāraṇaṁ ñatvā rukkhe adhivatthā devatā imaṁ gāthamāha –",
  "atk-s0402a38:4": "‘‘Ye vuḍḍhamapacāyanti, narā dhammassa kovidā;",
  "atk-s0402a38:5": "Diṭṭheva dhamme pāsaṁsā, samparāye ca suggatī’’ti. (jā. 1.1.37);",
  "atk-s0402a38:6_0": "Evaṁ ahetukatiracchānayoniyaṁ nibbattopi tathāgato sagāravavāsaṁ rocesi, idāni kasmā",
  "atk-s0402a38:6_1": "na rocessatīti. Agāravoti aññasmiṁ gāravarahito, kañci garuṭṭhāne aṭṭhapetvāti attho.",
  "atk-s0402a38:6_2": "Appatissoti patissayarahito, kañci jeṭṭhakaṭṭhāne aṭṭhapetvāti attho. Samaṇaṁvā brāhmaṇaṁ",
  "atk-s0402a38:6_3": "vāti ettha samitapāpabāhitapāpāyeva samaṇabrāhmaṇā adhippetā. Sakkatvā garuṁ katvāti",
  "atk-s0402a38:6_4": "sakkārañceva katvā garukārañca upaṭṭhapetvā.",
  "atk-s0402a38:7_0": "Sadevake loketiādīsu saddhiṁ devehi sadevake. Devaggahaṇena cettha mārabrahmesu gahitesupi",
  "atk-s0402a38:7_1": "māro nāma vasavattī sabbesaṁ upari vasaṁ vatteti, brahmā nāma mahānubhāvo, ekaṅguliyā",
  "atk-s0402a38:7_2": "ekasmiṁ cakkavāḷasahasse ālokaṁ pharati, dvīhi dvīsu, dasahi aṅgulīhi dasasu cakkavāḷasahassesu",
  "atk-s0402a38:7_3": "ālokaṁ pharati. So iminā sīlasampannataroti vattuṁ mā labhantūti samārake sabrahmaketi",
  "atk-s0402a38:7_4": "visuṁ vuttaṁ. Tathā samaṇā nāma ekanikāyādivasena bahussutā sīlavanto paṇḍitā, brāhmaṇāpi",
  "atk-s0402a38:7_5": "vatthuvijjādivasena bahussutā paṇḍitā. Te iminā sampannatarāti vattuṁ mā labhantūti",
  "atk-s0402a38:7_6": "sassamaṇabrāhmaṇiyā pajāyāti vuttaṁ. Sadevamanussāyāti idaṁ pana nippadesato dassanatthaṁ",
  "atk-s0402a38:7_7": "gahitameva gahetvā vuttaṁ. Apicettha purimāni tīṇi padāni lokavasena vuttāni, pacchimāni",
  "atk-s0402a38:7_8": "dve pajāvasena. Sīlasampannataranti sīlena sampannataraṁ, adhikataranti attho. Ettha",
  "atk-s0402a38:7_9": "ca sīlādayo cattāro dhammā lokiyalokuttarā kathitā, vimuttiñāṇadassanaṁ lokiyameva.",
  "atk-s0402a38:7_10": "Paccavekkhaṇañāṇameva hetaṁ. Pāturahosīti ‘‘ayaṁ satthā avīcito yāva bhavaggā sīlādīhi",
  "atk-s0402a38:7_11": "attanā adhikataraṁ apassanto ‘mayā paṭividdhanavalokuttaradhammameva sakkatvā upanissāya",
  "atk-s0402a38:7_12": "viharissāmī’ti cinteti, kāraṇaṁ bhagavā cinteti, atthaṁ vuḍḍhiṁ visesaṁ cinteti,",
  "atk-s0402a38:7_13": "gacchāmissa ussāhaṁ janessāmī’’ti cintetvā purato pākaṭo ahosi, abhimukhe aṭṭhāsīti attho.",
  "atk-s0402a38:8": "Vihaṁsuviharanti cāti ettha yo vadeyya – ‘‘viharantīti vacanato paccuppannepi bahū buddhā’’ti, so ‘‘bhagavāpi bhante etarahi arahaṁ sammāsambuddho’’ti iminā vacanena paṭibāhitabbo.",
  "atk-s0402a38:9": "‘‘Na me ācariyo atthi, sadiso me na vijjati;",
  "atk-s0402a38:10": "Sadevakasmiṁ lokasmiṁ, natthi me paṭipuggalo’’ti. (mahāva. 11; ma. ni. 2.341) –",
  "atk-s0402a38:11_0": "Ādīhi cassa suttehi aññesaṁ buddhānaṁ abhāvo dīpetabbo. Tasmāti yasmā sabbepi buddhā",
  "atk-s0402a38:11_1": "saddhammagaruno, tasmā. Mahattamabhikaṅkhatāti mahantabhāvaṁ patthayamānena. Saraṁ",
  "atk-s0402a38:11_2": "buddhāna sāsananti buddhānaṁ sāsanaṁ sarantena.",
  "atk-s0402a38:12_0": "Yatoti yasmiṁ kāle. Mahattena samannāgatoti rattaññumahattaṁ vepullamahattaṁ brahmacariyamahattaṁ",
  "atk-s0402a38:12_1": "lābhaggamahattanti iminā catubbidhena mahattena samannāgato. Atha me saṅghepi gāravoti",
  "atk-s0402a38:12_2": "atha mayhaṁ saṅghepi gāravo jāto. Kismiṁ pana kāle bhagavatā saṅghe gāravo katoti?",
  "atk-s0402a38:12_3": "Mahāpajāpatiyā dussayugadānakāle. Tadā hi bhagavā attano upanītaṁ dussayugaṁ ‘‘saṅghe,",
  "atk-s0402a38:12_4": "gotami, dehi, saṅghe te dinne ahañceva pūjito bhavissāmi saṅgho cā’’ti vadanto saṅghe gāravaṁ akāsi nāma.",
  "atk-s0402a38:13": "2. Dutiyauruvelasuttavaṇṇanā",
  "atk-s0402a38:14_0": "22. Dutiye sambahulāti bahukā. Brāhmaṇāti huhukkajātikena brāhmaṇena saddhiṁ āgatā",
  "atk-s0402a38:14_1": "brāhmaṇā. Jiṇṇāti jarājiṇṇā. Vuḍḍhāti vayovuddhā. Mahallakāti jātimahallakā. Addhagatāti",
  "atk-s0402a38:14_2": "tayo vaye addhe atikkantā. Sutametanti amhehi sutaṁ etaṁ. Tayidaṁ bho, gotama, tathevāti",
  "atk-s0402a38:14_3": "bho, gotama, etaṁ amhehi sutakāraṇaṁ tathā eva. Tayidaṁ bho, gotama, na sampannamevāti",
  "atk-s0402a38:14_4": "taṁ etaṁ abhivādanādiakaraṇaṁ ananucchavikameva.",
  "atk-s0402a38:15_0": "Akālavādītiādīsu akāle vadatīti akālavādī. Asabhāvaṁ vadatīti abhūtavādī. Anatthaṁ",
  "atk-s0402a38:15_1": "vadati, no atthanti anatthavādī. Adhammaṁ vadati, no dhammanti adhammavādī. Avinayaṁ",
  "atk-s0402a38:15_2": "vadati , no vinayanti avinayavādī. Anidhānavatiṁ vācaṁ bhāsitāti na hadaye nidhetabbayuttakaṁ",
  "atk-s0402a38:15_3": "vācaṁ bhāsitā. Akālenāti kathetuṁ ayuttakālena. Anapadesanti apadesarahitaṁ, sāpadesaṁ",
  "atk-s0402a38:15_4": "sakāraṇaṁ katvā na katheti. Apariyantavatinti pariyantarahitaṁ, na paricchedaṁ dassetvā",
  "atk-s0402a38:15_5": "katheti. Anatthasaṁhitanti na lokiyalokuttaraatthanissitaṁ katvā katheti. Bālo therotveva",
  "atk-s0402a38:15_6": "saṅkhaṁ gacchatīti andhabālo theroti saṅkhaṁ gacchati.",
  "atk-s0402a38:16": "Kālavādītiādīni vuttapaṭipakkhavasena veditabbāni. Paṇḍito therotveva saṅkhaṁ gacchatīti paṇḍiccena samannāgatattā paṇḍito, thirabhāvappattiyā theroti saṅkhaṁ gacchati.",
  "atk-s0402a38:17_0": "Bahussuto hotīti bahuṁ assa sutaṁ hoti, navaṅgaṁ satthusāsanaṁ pāḷianusandhipubbāparavasena",
  "atk-s0402a38:17_1": "uggahitaṁ hotīti attho. Sutadharoti sutassa ādhārabhūto. Yassa hi ito gahitaṁ ito",
  "atk-s0402a38:17_2": "palāyati, chiddaghaṭe udakaṁ viya na tiṭṭhati, parisamajjhe ekasuttaṁ vā jātakaṁ",
  "atk-s0402a38:17_3": "vā kathetuṁ vā vācetuṁ vā na sakkoti, ayaṁ na sutadharo nāma. Yassa pana uggahitaṁ",
  "atk-s0402a38:17_4": "buddhavacanaṁ uggahitakālasadisameva hoti, dasapi vīsatipi vassāni sajjhāyaṁ akarontassa",
  "atk-s0402a38:17_5": "neva nassati, ayaṁ sutadharo nāma. Sutasannicayoti sutassa sannicayabhūto. Yassa",
  "atk-s0402a38:17_6": "hi sutaṁ hadayamañjūsāya sannicitaṁ silāya lekhā viya suvaṇṇapatte pakkhittasīhavasā",
  "atk-s0402a38:17_7": "viya ca tiṭṭhati, ayaṁ sutasannicayo nāma. Dhātāti dhātā paguṇā. Ekaccassa hi uggahitabuddhavacanaṁ",
  "atk-s0402a38:17_8": "dhātaṁ paguṇaṁ niccalikaṁ na hoti, ‘‘asukaṁ suttaṁ vā jātakaṁ vā kathehī’’ti vutte",
  "atk-s0402a38:17_9": "‘‘sajjhāyitvā saṁsanditvā samanuggāhitvā jānissāmī’’ti vadati. Ekaccassa dhātaṁ paguṇaṁ",
  "atk-s0402a38:17_10": "bhavaṅgasotasadisaṁ hoti, ‘‘asukaṁ suttaṁ vā jātakaṁ vā kathehī’’ti vutte uddharitvā",
  "atk-s0402a38:17_11": "tameva katheti. Taṁ sandhāya vuttaṁ ‘‘dhātā’’ti. Vacasāparicitāti suttadasaka-vaggadasakapaṇṇāsadasakavasena",
  "atk-s0402a38:17_12": "vācāya sajjhāyitā. Manasānupekkhitāti cittena anupekkhitā. Yassa vācāya sajjhāyitaṁ",
  "atk-s0402a38:17_13": "buddhavacanaṁ manasā cintentassa tattha tattha pākaṭaṁ hoti, mahādīpaṁ jāletvā ṭhitassa",
  "atk-s0402a38:17_14": "rūpagataṁ viya paññāyati, taṁ sandhāyetaṁ vuttaṁ. Diṭṭhiyā suppaṭividdhāti atthato",
  "atk-s0402a38:17_15": "ca kāraṇato ca paññāya suppaṭividdhā.",
  "atk-s0402a38:18_0": "Ābhicetasikānanti abhicetoti abhikkantaṁ visuddhaṁ cittaṁ vuccati, adhicittaṁ vā,",
  "atk-s0402a38:18_1": "abhicetasi jātāni ābhicetasikāni, abhicetosannissitānīti vā ābhicetasikāni. Diṭṭhadhammasukhavihārānanti",
  "atk-s0402a38:18_2": "diṭṭhadhamme sukhavihārānaṁ. Diṭṭhadhammoti paccakkho attabhāvo vuccati, tattha sukhavihārabhūtānanti",
  "atk-s0402a38:18_3": "attho. Rūpāvacarajjhānānametaṁ adhivacanaṁ. Tāni hi appetvā nisinnā jhāyino imasmiṁyeva",
  "atk-s0402a38:18_4": "attabhāve asaṁkiliṭṭhanekkhammasukhaṁ vindanti, tasmā ‘‘diṭṭhadhammasukhavihārānī’’ti",
  "atk-s0402a38:18_5": "vuccati. Nikāmalābhīti nikāmena lābhī, attano icchāvasena lābhī, icchiticchitakkhaṇe",
  "atk-s0402a38:18_6": "samāpajjituṁ samatthoti vuttaṁ hoti. Akicchalābhīti sukheneva paccanīkadhamme vikkhambhetvā",
  "atk-s0402a38:18_7": "samāpajjituṁ samatthoti vuttaṁ hoti. Akasiralābhīti akasirānaṁ lābhī vipulānaṁ, yathāparicchedena",
  "atk-s0402a38:18_8": "vuṭṭhātuṁ samatthoti vuttaṁ hoti. Ekacco hi lābhīyeva hoti, na pana icchiticchitakkhaṇe",
  "atk-s0402a38:18_9": "sakkoti samāpajjituṁ. Ekacco sakkoti tathāsamāpajjituṁ, pāripanthike ca pana kicchena",
  "atk-s0402a38:18_10": "vikkhambheti. Ekacco tathā ca samāpajjati, pāripanthike ca akiccheneva vikkhambheti,",
  "atk-s0402a38:18_11": "na sakkoti nāḷikayantaṁ viya yathāparicchedeyeva vuṭṭhātuṁ. Yassa pana ayaṁ tividhāpi",
  "atk-s0402a38:18_12": "sampadā atthi, so ‘‘akicchalābhī akasiralābhī’’ti vuccati. Āsavānaṁ khayātiādīni",
  "atk-s0402a38:18_13": "vuttatthāneva. Evamidha sīlampi bāhusaccampi khīṇāsavasseva sīlaṁ bāhusaccañca, jhānānipi",
  "atk-s0402a38:18_14": "khīṇāsavasseva vaḷañjanakajjhānāni kathitāni. ‘‘Āsavānaṁ khayā’’tiādīhi pana arahattaṁ",
  "atk-s0402a38:18_15": "kathitaṁ. Phalena cettha maggakiccaṁ pakāsitanti veditabbaṁ.",
  "atk-s0402a38:19_0": "Uddhatenāti uddhaccasahagatena. Samphanti palāpakathaṁ. Asamāhitasaṅkappoti aṭṭhapitasaṅkappo.",
  "atk-s0402a38:19_1": "Magoti magasadiso. Ārāti dūre. Thāvareyyamhāti thāvarabhāvato. Pāpadiṭṭhīti lāmakadiṭṭhi.",
  "atk-s0402a38:19_2": "Anādaroti ādararahito. Sutavāti sutena upagato. Paṭibhānavāti duvidhena paṭibhānena",
  "atk-s0402a38:19_3": "samannāgato. Paññāyatthaṁ vipassatīti sahavipassanāya maggapaññāya catunnaṁ saccānaṁ",
  "atk-s0402a38:19_4": "atthaṁ vinivijjhitvā passati. Pāragū sabbadhammānanti sabbesaṁ khandhādidhammānaṁ",
  "atk-s0402a38:19_5": "pāraṁ gato, abhiññāpāragū, pariññāpāragū, pahānapāragū, bhāvanāpāragū, sacchikiriyāpāragū,",
  "atk-s0402a38:19_6": "samāpattipāragūti evaṁ chabbidhena pāragamanena sabbadhammānaṁ pāraṁ pariyosānaṁ",
  "atk-s0402a38:19_7": "gato. Akhiloti rāgakhilādivirahito. Paṭibhānavāti duvidheneva paṭibhānena samannāgato.",
  "atk-s0402a38:19_8": "Brahmacariyassa kevalīti sakalabrahmacariyo. Sesamettha uttānamevāti.",
  "atk-s0402a38:20": "3. Lokasuttavaṇṇanā",
  "atk-s0402a38:21_0": "23. Tatiye lokoti dukkhasaccaṁ. Abhisambuddhoti ñāto paccakkho kato. Lokasmāti dukkhasaccato.",
  "atk-s0402a38:21_1": "Pahīnoti mahābodhimaṇḍe arahattamaggañāṇena pahīno. Tathāgatassa bhāvitāti tathāgatena bhāvitā.",
  "atk-s0402a38:22_0": "Evaṁ ettakena ṭhānena catūhi saccehi attano buddhabhāvaṁ kathetvā idāni tathāgatabhāvaṁ",
  "atk-s0402a38:22_1": "kathetuṁ yaṁ, bhikkhavetiādimāha. Tattha diṭṭhanti rūpāyatanaṁ. Sutanti saddāyatanaṁ.",
  "atk-s0402a38:22_2": "Mutanti patvā gahetabbato gandhāyatanaṁ rasāyatanaṁ phoṭṭhabbāyatanaṁ. Viññātanti",
  "atk-s0402a38:22_3": "sukhadukkhādi dhammārammaṇaṁ. Pattanti pariyesitvā vā apariyesitvā vā pattaṁ. Pariyesitanti",
  "atk-s0402a38:22_4": "pattaṁ vā appattaṁ vā pariyesitaṁ. Anuvicaritaṁ manasāti cittena anusañcaritaṁ.",
  "atk-s0402a38:23_0": "Tathāgatenaabhisambuddhanti iminā etaṁ dasseti – yaṁ aparimāṇāsu lokadhātūsu imassa",
  "atk-s0402a38:23_1": "sadevakassa lokassa nīlaṁ pītakantiādi rūpārammaṇaṁ cakkhudvāre āpāthaṁ āgacchati,",
  "atk-s0402a38:23_2": "‘‘ayaṁ satto imasmiṁ khaṇe imaṁ nāma rūpārammaṇaṁ disvā sumano vā dummano vā majjhatto",
  "atk-s0402a38:23_3": "vā jāto’’ti sabbaṁ tathāgatassa evaṁ abhisambuddhaṁ. Tathā yaṁ aparimāṇāsu lokadhātūsu",
  "atk-s0402a38:23_4": "imassa sadevakassa lokassa bherisaddo mudiṅgasaddotiādi saddārammaṇaṁ sotadvāre āpāthaṁ",
  "atk-s0402a38:23_5": "āgacchati, mūlagandho tacagandhotiādi gandhārammaṇaṁ ghānadvāre āpāthaṁ āgacchati,",
  "atk-s0402a38:23_6": "mūlaraso khandharasotiādi rasārammaṇaṁ jivhādvāre āpāthaṁ āgacchati, kakkhaḷaṁ mudukantiādi",
  "atk-s0402a38:23_7": "pathavīdhātutejodhātuvāyodhātubhedaṁ phoṭṭhabbārammaṇaṁ kāyadvāre āpāthaṁ āgacchati,",
  "atk-s0402a38:23_8": "‘‘ayaṁ satto imasmiṁ khaṇe imaṁ nāma phoṭṭhabbārammaṇaṁ phusitvā sumano vā dummano",
  "atk-s0402a38:23_9": "vā majjhatto vā jāto’’ti sabbaṁ tathāgatassa evaṁ abhisambuddhaṁ. Tathā yaṁ aparimāṇāsu",
  "atk-s0402a38:23_10": "lokadhātūsu imassa sadevakassa lokassa sukhadukkhādibhedaṁ dhammārammaṇaṁ manodvārassa",
  "atk-s0402a38:23_11": "āpāthaṁ āgacchati, ‘‘ayaṁ satto imasmiṁ khaṇe imaṁ nāma dhammārammaṇaṁ vijānitvā",
  "atk-s0402a38:23_12": "sumano vā dummano vā majjhatto vā jāto’’ti sabbaṁ tathāgatassa evaṁ abhisambuddhaṁ.",
  "atk-s0402a38:23_13": "Yañhi, bhikkhave, imesaṁ sabbasattānaṁ diṭṭhaṁ sutaṁ mutaṁ viññātaṁ, tattha tathāgatena",
  "atk-s0402a38:23_14": "adiṭṭhaṁ vā asutaṁ vā amutaṁ vā aviññātaṁ vā natthi, imassa pana mahājanassa pariyesitvā",
  "atk-s0402a38:23_15": "appattampi atthi, apariyesitvā appattampi atthi, pariyesitvā pattampi atthi, apariyesitvā",
  "atk-s0402a38:23_16": "pattampi atthi, sabbampi tathāgatassa appattaṁ nāma natthi ñāṇena asacchikataṁ.",
  "atk-s0402a38:24_0": "Tasmā tathāgatoti vuccatīti yaṁ yathā lokena gataṁ, tassa tatheva gatattā tathāgatoti",
  "atk-s0402a38:24_1": "vuccati . Pāḷiyaṁ pana ‘‘abhisambuddha’’nti vuttaṁ, taṁ gatasaddena ekatthaṁ. Iminā",
  "atk-s0402a38:24_2": "nayena sabbavāresu tathāgatoti nigamassa attho veditabbo. Tassa yutti ekapuggalavaṇṇanāyaṁ",
  "atk-s0402a38:24_3": "tathāgatasaddavitthāre vuttāyeva. Apicettha aññadatthūti ekaṁsatthe nipāto. Dakkhatīti",
  "atk-s0402a38:24_4": "daso. Vasaṁ vattetīti vasavattī.",
  "atk-s0402a38:25_0": "Sabbaṁ lokaṁ abhiññāti tedhātukaṁ lokasannivāsaṁ jānitvā. Sabbaṁ loke yathātathanti",
  "atk-s0402a38:25_1": "tasmiṁ tedhātukalokasannivāse yaṁkiñci neyyaṁ, sabbaṁ taṁ yathātathaṁ aviparītaṁ",
  "atk-s0402a38:25_2": "jānitvā. Visaṁyuttoti catunnaṁ yogānaṁ pahānena visaṁyutto. Anūpayoti taṇhādiṭṭhiupayehi",
  "atk-s0402a38:25_3": "virahito. Sabbābhibhūti rūpādīni sabbārammaṇāni abhibhavitvā ṭhito. Dhīroti dhitisampanno.",
  "atk-s0402a38:25_4": "Sabbaganthappamocanoti sabbe cattāropi ganthe mocetvā ṭhito. Phuṭṭhassāti phuṭṭhā",
  "atk-s0402a38:25_5": "assa. Idañca karaṇatthe sāmivacanaṁ. Paramā santīti nibbānaṁ. Tañhi tena ñāṇaphusanena",
  "atk-s0402a38:25_6": "phuṭṭhaṁ. Tenevāha – nibbānaṁ akutobhayanti. Atha vā paramāsantīti uttamā santi.",
  "atk-s0402a38:25_7": "Katarā sāti? Nibbānaṁ. Yasmā pana nibbāne kutoci bhayaṁ natthi, tasmā taṁ akutobhayanti",
  "atk-s0402a38:25_8": "vuccati. Vimutto upadhisaṅkhayeti upadhisaṅkhayasaṅkhāte nibbāne tadārammaṇāya phalavimuttiyā",
  "atk-s0402a38:25_9": "vimutto. Sīho anuttaroti parissayānaṁ sahanaṭṭhena kilesānañca hiṁsanaṭṭhena tathāgato",
  "atk-s0402a38:25_10": "anuttaro sīho nāma. Brahmanti seṭṭhaṁ. Itīti evaṁ tathāgatassa guṇe jānitvā. Saṅgammāti",
  "atk-s0402a38:25_11": "samāgantvā. Taṁ namassantīti taṁ tathāgataṁ te saraṇaṁ gatā namassanti. Idāni yaṁ",
  "atk-s0402a38:25_12": "vadantā te namassanti, taṁ dassetuṁ dantotiādi vuttaṁ. Taṁ uttānatthamevāti.",
  "atk-s0402a38:26": "4. Kāḷakārāmasuttavaṇṇanā",
  "atk-s0402a38:27_0": "24. Catutthaṁ atthuppattiyaṁ nikkhittaṁ. Katarāya atthuppattiyanti? Dasabalaguṇakathāya.",
  "atk-s0402a38:27_1": "Anāthapiṇḍikassa kira dhītā cūḷasubhaddā ‘‘sāketanagare kāḷakaseṭṭhiputtassa gehaṁ",
  "atk-s0402a38:27_2": "gacchissāmī’’ti satthāraṁ upasaṅkamitvā, ‘‘bhante, ahaṁ micchādiṭṭhikakulaṁ gacchāmi.",
  "atk-s0402a38:27_3": "Sace tattha sakkāraṁ labhissāmi, ekasmiṁ purise pesiyamāne papañco bhavissati, maṁ",
  "atk-s0402a38:27_4": "āvajjeyyātha bhagavā’’ti paṭiññaṁ gahetvā agamāsi. Seṭṭhi ‘‘suṇisā me āgatā’’ti maṅgalaṁ",
  "atk-s0402a38:27_5": "karontova bahuṁ khādanīyabhojanīyaṁ paṭiyādetvā pañca acelakasatāni nimantesi. So",
  "atk-s0402a38:27_6": "tesu nisinnesu ‘‘dhītā me āgantvā arahante vandatū’’ti cūḷasubhaddāya pesesi. Āgataphalā",
  "atk-s0402a38:27_7": "ariyasāvikā arahanteti vuttamatteyeva ‘‘lābhā vata me’’ti uṭṭhahitvā gatā te nissirikadassane",
  "atk-s0402a38:27_8": "acelake disvāva ‘‘samaṇā nāma na evarūpā honti, tāta, yesaṁ neva ajjhattaṁ hirī,",
  "atk-s0402a38:27_9": "na bahiddhā ottappaṁ atthī’’ti vatvā ‘‘na ime samaṇā, dhīdhī’’ti kheḷaṁ pātetvā nivattitvā",
  "atk-s0402a38:27_10": "attano vasanaṭṭhānameva gatā.",
  "atk-s0402a38:28_0": "Tato acelakā ‘‘mahāseṭṭhi kuto te evarūpā kālakaṇṇī laddhā, kiṁ sakalajambudīpe aññā",
  "atk-s0402a38:28_1": "dārikā natthī’’ti seṭṭhiṁ paribhāsiṁsu. So ‘‘ācariyā jānitvā vā kataṁ hotu ajānitvā",
  "atk-s0402a38:28_2": "vā, ahamettha jānissāmī’’ti acelake uyyojetvā subhaddāya santikaṁ gantvā ‘‘amma,",
  "atk-s0402a38:28_3": "kasmā evarūpaṁ akāsi, kasmā arahante lajjāpesī’’ti āha. Tāta, arahantā nāma evarūpā",
  "atk-s0402a38:28_4": "na hontīti. Atha naṁ so āha –",
  "atk-s0402a38:29": "‘‘Kīdisā samaṇā tuyhaṁ, bāḷhaṁ kho ne pasaṁsasi;",
  "atk-s0402a38:30": "Kiṁsīlā kiṁsamācārā, taṁ me akkhāhi pucchitā’’ti.",
  "atk-s0402a38:31": "Sā āha –",
  "atk-s0402a38:32": "‘‘Santindriyā santamanā, santatejā guṇamaggasaṇṭhitā;",
  "atk-s0402a38:33": "Okkhittacakkhū mitabhāṇī, tādisā samaṇā mama.",
  "atk-s0402a38:34": "‘‘Vasanti vanamogayha, nāgo chetvāva bandhanaṁ;",
  "atk-s0402a38:35": "Ekakiyā adutiyā, tādisā samaṇā mamā’’ti.",
  "atk-s0402a38:36_0": "Evañca pana vatvā seṭṭhissa pure ṭhatvā tiṇṇaṁ ratanānaṁ guṇaṁ kathesi. Seṭṭhi tassā",
  "atk-s0402a38:36_1": "vacanaṁ sutvā ‘‘yadi evaṁ, tava samaṇe ānetvā maṅgalaṁ karomā’’ti. Sā pucchi ‘‘kadā",
  "atk-s0402a38:36_2": "karissatha, tātā’’ti. Seṭṭhi cintesi – ‘‘katipāhaccayenāti vutte pesetvā pakkosāpeyyā’’ti.",
  "atk-s0402a38:36_3": "Atha naṁ ‘‘sve ammā’’ti āha. Sā sāyanhasamaye uparipāsādaṁ āruyha mahantaṁ pupphasamuggaṁ",
  "atk-s0402a38:36_4": "gahetvā satthu guṇe anussaritvā aṭṭha pupphamuṭṭhiyo dasabalassa vissajjetvā añjaliṁ",
  "atk-s0402a38:36_5": "paggayha namassamānā aṭṭhāsi. Evañca avaca – ‘‘bhagavā sve pañcahi bhikkhusatehi",
  "atk-s0402a38:36_6": "saddhiṁ mayhaṁ bhikkhaṁ gaṇhathā’’ti. Tāni pupphāni gantvā dasabalassa matthake vitānaṁ",
  "atk-s0402a38:36_7": "hutvā aṭṭhaṁsu. Satthā āvajjento taṁ kāraṇaṁ addasa. Dhammadesanāpariyosāne anāthapiṇḍikamahāseṭṭhi",
  "atk-s0402a38:36_8": "dasabalaṁ vanditvā ‘‘sve, bhante, pañcahi bhikkhusatehi saddhiṁ mama gehe bhikkhaṁ",
  "atk-s0402a38:36_9": "gaṇhathā’’ti āha. Cūḷasubhaddāya nimantitamha seṭṭhīti. Na, bhante, kañci āgataṁ",
  "atk-s0402a38:36_10": "passāmāti. Āma, seṭṭhi, saddhā pana upāsikā dūre yojanasatamatthakepi yojanasahassamatthakepi",
  "atk-s0402a38:36_11": "ṭhitā himavanto viya paññāyatīti vatvā –",
  "atk-s0402a38:37": "‘‘Dūre santo pakāsenti, himavantova pabbato;",
  "atk-s0402a38:38": "Asantettha na dissanti, rattiṁ khittā yathā sarā’’ti. (dha. pa. 304) –",
  "atk-s0402a38:39": "Imaṁ gāthamāha. Anāthapiṇḍiko ‘‘bhante, mama, dhītu saṅgahaṁ karothā’’ti vanditvā pakkāmi.",
  "atk-s0402a38:40_0": "Satthā ānandattheraṁ āmantesi – ‘‘ahaṁ, ānanda, sāketaṁ gamissāmi, pañcannaṁ bhikkhusatānaṁ",
  "atk-s0402a38:40_1": "salākaṁ dehi. Dadanto ca chaḷabhiññānaṁyeva dadeyyāsī’’ti. Thero tathā akāsi. Cūḷasubhaddā",
  "atk-s0402a38:40_2": "rattibhāgasamanantare cintesi – ‘‘buddhā nāma bahukiccā bahukaraṇīyā, maṁ sallakkheyya",
  "atk-s0402a38:40_3": "vā na vā, kiṁ nu kho karissāmī’’ti. Tasmiṁ khaṇe vessavaṇo mahārājā cūḷasubhaddāya",
  "atk-s0402a38:40_4": "kathesi – ‘‘bhadde, mā kho tvaṁ vimanā ahosi, mā dummanā. Adhivutthaṁ te bhagavatā",
  "atk-s0402a38:40_5": "svātanāya bhattaṁ saddhiṁ bhikkhusaṅghenā’’ti. Sā tuṭṭhapahaṭṭhā dānameva saṁvidahi.",
  "atk-s0402a38:40_6": "Sakkopi kho devarājā vissakammaṁ āmantesi – ‘‘tāta, dasabalo cūḷasubhaddāya santikaṁ",
  "atk-s0402a38:40_7": "sāketanagaraṁ gacchissati, pañca kūṭāgārasatāni māpehī’’ti. So tathā akāsi. Satthā",
  "atk-s0402a38:40_8": "pañcahi chaḷabhiññasatehi parivuto kūṭāgārayānena maṇivaṇṇaṁ ākāsaṁ vilikhanto viya",
  "atk-s0402a38:40_9": "sāketanagaraṁ agamāsi.",
  "atk-s0402a38:41_0": "Subhaddā buddhappamukhassa bhikkhusaṅghassa dānaṁ datvā satthāraṁ vanditvā āha –",
  "atk-s0402a38:41_1": "‘‘bhante, mayhaṁ sasurapakkho micchādiṭṭhiko, sādhu tesaṁ anucchavikadhammaṁ kathethā’’ti.",
  "atk-s0402a38:41_2": "Satthā dhammaṁ desesi. Kāḷakaseṭṭhi sotāpanno hutvā attano uyyānaṁ dasabalassa adāsi.",
  "atk-s0402a38:41_3": "Acelakā ‘‘amhākaṁ paṭhamaṁ dinna’’nti nikkhamituṁ na icchanti. ‘‘Gacchatha nīharitabbaniyāmena",
  "atk-s0402a38:41_4": "te nīharathā’’ti sabbe nīharāpetvā tattheva satthu vihāraṁ kāretvā brahmadeyyaṁ katvā",
  "atk-s0402a38:41_5": "udakaṁ pātesi . So kāḷakena kāritatāya kāḷakārāmo nāma jāto. Bhagavā tasmiṁ samaye",
  "atk-s0402a38:41_6": "tattha viharati. Tena vuttaṁ – ‘‘sākete viharati kāḷakārāme’’ti.",
  "atk-s0402a38:42_0": "Bhikkhū āmantesīti pañcasate bhikkhū āmantesi. Te kira sāketanagaravāsino kulaputtā",
  "atk-s0402a38:42_1": "satthu dhammadesanaṁ sutvā satthu santike pabbajitvā upaṭṭhānasālāya nisinnā ‘‘aho",
  "atk-s0402a38:42_2": "buddhaguṇā nāma mahantā, evarūpaṁ nāma micchādiṭṭhikaṁ kāḷakaseṭṭhiṁ diṭṭhito mocetvā",
  "atk-s0402a38:42_3": "sotāpattiphalaṁ pāpetvā sakalanagaraṁ satthārā devalokasadisaṁ kata’’nti dasabalassa",
  "atk-s0402a38:42_4": "guṇaṁ kathenti. Satthā tesaṁ guṇaṁ kathentānaṁ cittaṁ upaparikkhitvā – ‘‘mayi gate",
  "atk-s0402a38:42_5": "mahatī desanā samuṭṭhissati, desanāpariyosāne ca ime pañcasatā bhikkhū arahatte patiṭṭhahissanti,",
  "atk-s0402a38:42_6": "mahāpathavī udakapariyantaṁ katvā kampissatī’’ti dhammasabhaṁ gantvā paññattavarabuddhāsane",
  "atk-s0402a38:42_7": "nisinno te bhikkhū ādiṁ katvā yaṁ, bhikkhave, sadevakassa lokassāti imaṁ desanaṁ",
  "atk-s0402a38:42_8": "ārabhi. Evamidaṁ suttaṁ guṇakathāya nikkhittanti veditabbaṁ.",
  "atk-s0402a38:43_0": "Tattha ‘‘tamahaṁ jānāmī’’ti padapariyosāne mahāpathavī udakapariyantaṁ katvā akampittha.",
  "atk-s0402a38:43_1": "Abbhaññāsinti abhiaññāsiṁ, jāninti attho. Viditanti pākaṭaṁ katvā ñātaṁ. Iminā etaṁ",
  "atk-s0402a38:43_2": "dasseti – aññe jānantiyeva, mayā pana pākaṭaṁ katvā viditanti. Imehi tīhi padehi",
  "atk-s0402a38:43_3": "sabbaññutabhūmi nāma kathitā. Taṁ tathāgato na upaṭṭhāsīti taṁ chadvārikaṁ ārammaṇaṁ",
  "atk-s0402a38:43_4": "tathāgato taṇhāya vā diṭṭhiyā vā na upaṭṭhāsi na upagañchi. Ayañhi passati bhagavā",
  "atk-s0402a38:43_5": "cakkhunā rūpaṁ, chandarāgo bhagavato natthi, suvimuttacitto so bhagavā. Suṇāti bhagavā",
  "atk-s0402a38:43_6": "sotena saddaṁ. Ghāyati bhagavā ghānena gandhaṁ. Sāyati bhagavā jivhāya rasaṁ. Phusati",
  "atk-s0402a38:43_7": "bhagavā kāyena phoṭṭhabbaṁ. Vijānāti bhagavā manasā dhammaṁ, chandarāgo bhagavato",
  "atk-s0402a38:43_8": "natthi, suvimuttacitto so bhagavā. Tena vuttaṁ – ‘‘taṁ tathāgato na upaṭṭhāsī’’ti.",
  "atk-s0402a38:43_9": "Iminā padena khīṇāsavabhūmi kathitāti veditabbā.",
  "atk-s0402a38:44_0": "Taṁ mamassa musāti taṁ me vacanaṁ musāvādo nāma bhaveyya. Taṁ passa tādisamevāti",
  "atk-s0402a38:44_1": "tampi musāvādo bhaveyya. Taṁ mamassa kalīti taṁ vacanaṁ mayhaṁ doso bhaveyyāti attho.",
  "atk-s0402a38:44_2": "Ettāvatā saccabhūmi nāma kathitāti veditabbā.",
  "atk-s0402a38:45_0": "Daṭṭhādaṭṭhabbanti disvā daṭṭhabbaṁ. Diṭṭhaṁ na maññatīti taṁ diṭṭhaṁ rūpāyatanaṁ",
  "atk-s0402a38:45_1": "‘‘ahaṁ mahājanena diṭṭhameva passāmī’’ti taṇhāmānadiṭṭhīhi na maññati. Adiṭṭhaṁ na",
  "atk-s0402a38:45_2": "maññatīti ‘‘ahaṁ mahājanena adiṭṭhameva etaṁ passāmī’’ti evampi taṇhādīhi maññanāhi",
  "atk-s0402a38:45_3": "na maññati. Daṭṭhabbaṁ na maññatīti ‘‘mahājanena diṭṭhaṁ passāmī’’ti evampi tāhi",
  "atk-s0402a38:45_4": "maññanāhi na maññati. Daṭṭhabbañhi adiṭṭhampi hotiyeva. Evarūpāni hi vacanāni tīsupi",
  "atk-s0402a38:45_5": "kālesu labbhanti, tenassa attho vutto. Daṭṭhāraṁna maññatīti passitāraṁ ekasattaṁ",
  "atk-s0402a38:45_6": "nāma tāhi maññanāhi na maññatīti attho. Sesaṭṭhānesupi imināva nayena attho veditabbo.",
  "atk-s0402a38:45_7": "Iminā ettakena ṭhānena suññatābhūmi nāma kathitā.",
  "atk-s0402a38:46_0": "Iti kho, bhikkhaveti evaṁ kho, bhikkhave. Tādīyeva tādīti tāditā nāma ekasadisatā.",
  "atk-s0402a38:46_1": "Tathāgato ca yādiso lābhādīsu, tādisova alābhādīsu. Tena vuttaṁ – ‘‘lābhepi tādī,",
  "atk-s0402a38:46_2": "alābhepi tādī. Yasepi tādī, ayasepi tādī. Nindāyapi tādī, pasaṁsāyapi tādī. Sukhepi",
  "atk-s0402a38:46_3": "tādī, dukkhepi tādī’’ti (mahāni. 38, 192). Imāya tāditāya tādī. Tamhā ca pana tādimhāti",
  "atk-s0402a38:46_4": "tato tathāgatatādito añño uttaritaro vā paṇītataro vā tādī natthīti ettāvatā tādibhūmi",
  "atk-s0402a38:46_5": "nāma kathitā. Imāhi pañcabhūmīhi desanaṁ niṭṭhāpentassa pañcasupi ṭhānesu mahāpathavī",
  "atk-s0402a38:46_6": "sakkhibhāvena akampittha. Desanāpariyosāne te pañcasate adhunāpabbajite kulaputte",
  "atk-s0402a38:46_7": "ādiṁ katvā taṁ ṭhānaṁ pattānaṁ devamanussānaṁ caturāsīti pāṇasahassāni amatapānaṁ piviṁsu.",
  "atk-s0402a38:47_0": "Bhagavāpi suttaṁ niṭṭhāpetvā gāthāhi kūṭaṁ gaṇhanto yaṁkiñcītiādimāha. Tattha ajjhositaṁ",
  "atk-s0402a38:47_1": "saccamutaṁ paresanti paresaṁ saddhāya parapattiyāyanāya saccamutanti maññitvā ajjhositaṁ",
  "atk-s0402a38:47_2": "gilitvā pariniṭṭhāpetvā gahitaṁ. Sayasaṁvutesūti sayameva saṁvaritvā piyāyitvā gahitagahaṇesu,",
  "atk-s0402a38:47_3": "diṭṭhigatikesūti attho. Diṭṭhigatikā hi sayaṁ saṁvutāti vuccanti. Saccaṁ musā vāpi",
  "atk-s0402a38:47_4": "paraṁ daheyyāti tesu sayaṁ saṁvutasaṅkhātesu diṭṭhigatikesu tathāgato tādī tesaṁ",
  "atk-s0402a38:47_5": "ekampi vacanaṁ ‘‘idameva saccaṁ moghamañña’’nti evaṁ saccaṁ musā vāpi paraṁ uttamaṁ",
  "atk-s0402a38:47_6": "katvā na odaheyya, na saddaheyya, na pattiyāyeyya. Etañca sallanti etaṁ diṭṭhisallaṁ.",
  "atk-s0402a38:47_7": "Paṭikacca disvāti puretaraṁ bodhimūleyeva disvā. Visattāti laggā lagitā palibuddhā.",
  "atk-s0402a38:47_8": "Jānāmi passāmi tatheva etanti yathāyaṁ pajā ajjhositā gilitvā pariniṭṭhāpetvā visattā",
  "atk-s0402a38:47_9": "laggā lagitā, evaṁ ahampi jānāmi passāmi. Tathā evaṁ yathā etāya pajāya gahitanti",
  "atk-s0402a38:47_10": "evaṁ ajjhositaṁ natthi tathāgatānanti attho.",
  "atk-s0402a38:48": "5. Brahmacariyasuttavaṇṇanā",
  "atk-s0402a38:49_0": "25. Pañcame janakuhanatthanti tīhi kuhanavatthūhi janassa kuhanatthāya. Na janalapanatthanti",
  "atk-s0402a38:49_1": "na janassa upalāpanatthaṁ. Na lābhasakkārasilokānisaṁsatthanti na cīvarādithutivacanatthaṁ.",
  "atk-s0402a38:49_2": "Na itivādappamokkhānisaṁsatthanti na tena tena kāraṇena katavādānisaṁsatthaṁ, na",
  "atk-s0402a38:49_3": "vādassa pamokkhānisaṁsatthaṁ. Na iti maṁ jano jānātūti na ‘‘evaṁ kira esa bhikkhu,",
  "atk-s0402a38:49_4": "evaṁ kira esa bhikkhū’’ti janassa jānanatthāya. Saṁvaratthanti pañcahi saṁvarehi",
  "atk-s0402a38:49_5": "saṁvaraṇatthāya. Pahānatthanti tīhi pahānehi pajahanatthāya. Virāgatthanti rāgādīnaṁ",
  "atk-s0402a38:49_6": "virajjanatthāya. Nirodhatthanti tesaṁyeva nirujjhanatthāya. Anītihanti itihaparivajjitaṁ,",
  "atk-s0402a38:49_7": "aparapattiyanti attho. Nibbānogadhagāminanti nibbānassa antogāminaṁ. Maggabrahmacariyañhi",
  "atk-s0402a38:49_8": "nibbānaṁ ārammaṇaṁ karitvā nibbānassa antoyeva vattati pavattati. Paṭipajjantīti",
  "atk-s0402a38:49_9": "duvidhampi paṭipajjanti. Imasmiṁ sutte vaṭṭavivaṭṭaṁ kathetvā gāthāsu vivaṭṭameva kathitaṁ.",
  "atk-s0402a38:50": "6. Kuhasuttavaṇṇanā",
  "atk-s0402a38:51_0": "26. Chaṭṭhe kuhāti kuhakā. Thaddhāti kodhena ca mānena ca thaddhā. Lapāti upalāpakā.",
  "atk-s0402a38:51_1": "Siṅgīti ‘‘tattha katamaṁ siṅgaṁ, yaṁ siṅgaṁ siṅgāratā cāturatā cāturiyaṁ parikkhattatā",
  "atk-s0402a38:51_2": "pārikkhattiya’’nti (vibha. 852) evaṁ vuttehi siṅgasadisehi pākaṭakilesehi samannāgatā.",
  "atk-s0402a38:51_3": "Unnaḷāti uggatanaḷā tucchamānaṁ ukkhipitvā ṭhitā. Asamāhitāti cittekaggamattassāpi",
  "atk-s0402a38:51_4": "alābhino. Name te, bhikkhave, bhikkhū māmakāti te mayhaṁ bhikkhū mama santakā na",
  "atk-s0402a38:51_5": "honti. ‘‘Te mayha’’nti idaṁ pana satthāraṁ uddissa pabbajitattā vuttaṁ. Te kho me,",
  "atk-s0402a38:51_6": "bhikkhave, bhikkhū māmakāti idhāpi meti attānaṁ uddissa pabbajitattā vadati, sammāpaṭipannattā",
  "atk-s0402a38:51_7": "pana ‘‘māmakā’’ti āha. Vuddhiṁ virūḷhiṁ vepullaṁ āpajjantīti sīlādīhi guṇehi vaḍḍhanato",
  "atk-s0402a38:51_8": "vuddhiṁ, niccalabhāvena virūḷhiṁ, sabbattha patthaṭatāya vepullaṁ pāpuṇanti. Te panete",
  "atk-s0402a38:51_9": "yāva arahattamaggā viruhanti, arahattaphalaṁ patte virūḷhā nāma honti. Iti imasmiṁ",
  "atk-s0402a38:51_10": "suttepi gāthāsupi vaṭṭavivaṭṭameva kathitaṁ.",
  "atk-s0402a38:52": "7. Santuṭṭhisuttavaṇṇanā",
  "atk-s0402a38:53_0": "27. Sattame appānīti parittāni. Sulabhānīti sukhena laddhabbāni, yattha katthaci",
  "atk-s0402a38:53_1": "sakkā honti labhituṁ. Anavajjānīti niddosāni. Piṇḍiyālopabhojananti jaṅghāpiṇḍiyabalena",
  "atk-s0402a38:53_2": "caritvā ālopamattaṁ laddhaṁ bhojanaṁ. Pūtimuttanti yaṁkiñci muttaṁ. Yathā hi suvaṇṇavaṇṇopi",
  "atk-s0402a38:53_3": "kāyo pūtikāyoti vuccati, evaṁ abhinavampi muttaṁ pūtimuttameva.",
  "atk-s0402a38:54_0": "Vighātoti vigataghāto, cittassa dukkhaṁ na hotīti attho. Disānappaṭihaññatīti yassa",
  "atk-s0402a38:54_1": "hi ‘‘asukaṭṭhānaṁ nāma gato cīvarādīni labhissāmī’’ti cittaṁ uppajjati, tassa disā",
  "atk-s0402a38:54_2": "paṭihaññati nāma. Yassa evaṁ na uppajjati, tassa nappaṭihaññati nāma. Dhammāti paṭipattidhammā.",
  "atk-s0402a38:54_3": "Sāmaññassānulomikāti samaṇadhammassa anulomā. Adhiggahitāti sabbete tuṭṭhacittassa",
  "atk-s0402a38:54_4": "bhikkhuno adhiggahitā honti antogatā na paribāhirāti.",
  "atk-s0402a38:55": "8. Ariyavaṁsasuttavaṇṇanā",
  "atk-s0402a38:56_0": "28. Aṭṭhamassa ajjhāsayiko nikkhepo. Imaṁ kira mahāariyavaṁsasuttantaṁ bhagavā jetavanamahāvihāre",
  "atk-s0402a38:56_1": "dhammasabhāyaṁ paññattavarabuddhāsane nisinno attanopi parapuggalānampi ajjhāsayavasena",
  "atk-s0402a38:56_2": "parivāretvā nisinnāni cattālīsa bhikkhusahassāni, ‘‘bhikkhave’’ti āmantetvā cattārome,",
  "atk-s0402a38:56_3": "bhikkhave, ariyavaṁsāti ārabhi. Tattha ariyavaṁsāti ariyānaṁ vaṁsā. Yathā hi khattiyavaṁso",
  "atk-s0402a38:56_4": "brāhmaṇavaṁso vessavaṁso suddavaṁso samaṇavaṁso kulavaṁso rājavaṁso, evaṁ ayampi",
  "atk-s0402a38:56_5": "aṭṭhamo ariyavaṁso ariyatanti ariyapaveṇī nāma hoti. So kho panāyaṁ ariyavaṁso imesaṁ",
  "atk-s0402a38:56_6": "vaṁsānaṁ mūlagandhādīnaṁ kāḷānusārigandhādayo viya aggamakkhāyati.",
  "atk-s0402a38:57_0": "Ke pana te ariyā, yesaṁ ete vaṁsāti? Ariyā vuccanti buddhā ca paccekabuddhā ca tathāgatasāvakā",
  "atk-s0402a38:57_1": "ca, etesaṁ ariyānaṁ vaṁsāti ariyavaṁsā. Ito pubbe hi satasahassakappādhikānaṁ catunnaṁ",
  "atk-s0402a38:57_2": "asaṅkhyeyyānaṁ matthake taṇhaṅkaro, medhaṅkaro , saraṇaṅkaro, dīpaṅkaroti cattāro",
  "atk-s0402a38:57_3": "buddhā uppannā, te ariyā, tesaṁ ariyānaṁ vaṁsāti ariyavaṁsā. Tesaṁ buddhānaṁ parinibbānato",
  "atk-s0402a38:57_4": "aparabhāge asaṅkhyeyyaṁ atikkamitvā koṇḍañño nāma buddho uppanno…pe… imasmiṁ kappe",
  "atk-s0402a38:57_5": "kakusandho, koṇāgamano, kassapo, amhākaṁ bhagavā gotamoti cattāro buddhā uppannā,",
  "atk-s0402a38:57_6": "tesaṁ ariyānaṁ vaṁsāti ariyavaṁsā. Apica atītānāgatapaccuppannānaṁ sabbabuddha-paccekabuddha-buddhasāvakānaṁ",
  "atk-s0402a38:57_7": "ariyānaṁ vaṁsāti ariyavaṁsā.",
  "atk-s0402a38:58_0": "Te kho panete aggaññā aggāti jānitabbā, rattaññā dīgharattaṁ pavattāti jānitabbā,",
  "atk-s0402a38:58_1": "vaṁsaññā vaṁsāti jānitabbā. Porāṇā na adhunuppattikā. Asaṁkiṇṇā avikiṇṇā anapanītā.",
  "atk-s0402a38:58_2": "Asaṁkiṇṇapubbā atītabuddhehipi na saṁkiṇṇapubbā, ‘‘ki imehī’’ti na apanītapubbā.",
  "atk-s0402a38:58_3": "Na saṁkīyantīti idānipi na apanīyanti. Na saṁkīyissantīti anāgatabuddhehipi na apanīyissanti.",
  "atk-s0402a38:58_4": "Ye loke viññū samaṇabrāhmaṇā, tehi appaṭikuṭṭhā, samaṇehi brāhmaṇehi viññūhi aninditā agarahitā.",
  "atk-s0402a38:59_0": "Santuṭṭho hotīti paccayasantosavasena santuṭṭho hoti. Itarītarenāti na thūlasukhumalūkhapaṇītathirajiṇṇānaṁ",
  "atk-s0402a38:59_1": "yena kenaci, atha kho yathāladdhādīnaṁ itarītarena yena kenaci santuṭṭho hotīti attho.",
  "atk-s0402a38:59_2": "Cīvarasmiñhi tayo santosā yathālābhasantoso yathābalasantoso yathāsāruppasantosoti.",
  "atk-s0402a38:59_3": "Piṇḍapātādīsupi eseva nayo. Tesaṁ vitthārakathā ‘‘santuṭṭhassa, bhikkhave, anuppannā",
  "atk-s0402a38:59_4": "ceva kusalā dhammā uppajjantī’’ti imasmiṁ sutte vuttanayeneva veditabbā. Iti ime",
  "atk-s0402a38:59_5": "tayo santose sandhāya ‘‘santuṭṭho hoti itarītarena cīvarena, yathāladdhādīsu yena",
  "atk-s0402a38:59_6": "kenaci cīvarena santuṭṭho hotī’’ti vuttaṁ.",
  "atk-s0402a38:60_0": "Ettha ca cīvaraṁ jānitabbaṁ, cīvarakkhettaṁ jānitabbaṁ, paṁsukūlaṁ jānitabbaṁ, cīvarasantoso",
  "atk-s0402a38:60_1": "jānitabbo, cīvarappaṭisaṁyuttāni dhutaṅgāni jānitabbāni. Tattha cīvaraṁ jānitabbanti",
  "atk-s0402a38:60_2": "khomādīni cha cīvarāni dukūlādīni cha anulomacīvarāni jānitabbāni. Imāni dvādasa",
  "atk-s0402a38:60_3": "kappiyacīvarāni. Kusacīraṁ, vākacīraṁ, phalakacīraṁ, kesakambalaṁ, vāḷakambalaṁ,",
  "atk-s0402a38:60_4": "potthako, cammaṁ, ulūkapakkhaṁ, rukkhadussaṁ, latādussaṁ, erakadussaṁ, kadalidussaṁ,",
  "atk-s0402a38:60_5": "veḷudussanti evamādīni pana akappiyacīvarāni.",
  "atk-s0402a38:61_0": "Cīvarakkhettanti ‘‘saṅghato vā gaṇato vā ñātito vā mittato vā attano vā dhanena,",
  "atk-s0402a38:61_1": "paṁsukūlaṁ vā’’ti evaṁ uppajjanato cha khettāni, aṭṭhannañca mātikānaṁ vasena aṭṭha",
  "atk-s0402a38:61_2": "khettāni jānitabbāni.",
  "atk-s0402a38:62_0": "Paṁsukūlanti sosānikaṁ, pāpaṇikaṁ, rathiyaṁ, saṅkārakūṭakaṁ, sotthiyaṁ, sinānaṁ,",
  "atk-s0402a38:62_1": "titthaṁ, gatapaccāgataṁ, aggidaḍḍhaṁ, gokhāyitaṁ, upacikakhāyitaṁ, undūrakhāyitaṁ",
  "atk-s0402a38:62_2": ", antacchinnaṁ, dasacchinnaṁ, dhajāhaṭaṁ, thūpaṁ, samaṇacīvaraṁ, sāmuddiyaṁ, ābhisekiyaṁ,",
  "atk-s0402a38:62_3": "panthikaṁ, vātāhaṭaṁ, iddhimayaṁ, devadattiyanti tevīsati paṁsukūlāni veditabbāni.",
  "atk-s0402a38:62_4": "Ettha ca sotthiyanti gabbhamalaharaṇaṁ. Gatapaccāgatanti matakasarīraṁ pārupitvā",
  "atk-s0402a38:62_5": "susānaṁ netvā ānītacīvaraṁ. Dhajāhaṭanti dhajaṁ ussāpetvā tato ānītaṁ. Thūpanti vammike",
  "atk-s0402a38:62_6": "pūjitacīvaraṁ. Sāmuddiyanti samuddavīcīhi thalaṁ pāpitaṁ. Panthikanti panthaṁ gacchantehi",
  "atk-s0402a38:62_7": "corabhayena pāsāṇehi koṭṭetvā pārutacīvaraṁ. Iddhimayanti ehibhikkhucīvaraṁ. Sesaṁ pākaṭamevāti.",
  "atk-s0402a38:63_0": "Cīvarasantosoti vīsati cīvarasantosā – cīvare vitakkasantoso, gamanasantoso, pariyesanasantoso,",
  "atk-s0402a38:63_1": "paṭilābhasantoso, mattapaṭiggahaṇasantoso, loluppavivajjanasantoso, yathālābhasantoso,",
  "atk-s0402a38:63_2": "yathābalasantoso, yathāsāruppasantoso, udakasantoso, dhovanasantoso, karaṇasantoso,",
  "atk-s0402a38:63_3": "parimāṇasantoso, suttasantoso, sibbanasantoso, rajanasantoso, kappasantoso, paribhogasantoso,",
  "atk-s0402a38:63_4": "sannidhiparivajjanasantoso, vissajjanasantosoti.",
  "atk-s0402a38:64_0": "Tattha sādakabhikkhunā temāsaṁ nibaddhavāsaṁ vasitvā ekamāsamattaṁ vitakketuṁ vaṭṭati.",
  "atk-s0402a38:64_1": "So hi pavāretvā cīvaramāse cīvaraṁ karoti, paṁsukūliko aḍḍhamāseneva karoti. Idaṁ",
  "atk-s0402a38:64_2": "māsaḍḍhamāsamattaṁ vitakkanaṁ vitakkasantoso nāma. Vitakkasantosena pana santuṭṭhena",
  "atk-s0402a38:64_3": "bhikkhunā pācīnakhaṇḍarājivāsikapaṁsukūlikattherasadisena bhavitabbaṁ.",
  "atk-s0402a38:65_0": "Thero kira ‘‘cetiyapabbatavihāre cetiyaṁ vandissāmī’’ti āgato cetiyaṁ vanditvā cintesi",
  "atk-s0402a38:65_1": "– ‘‘mayhaṁ cīvaraṁ jiṇṇaṁ, bahūnaṁ vasanaṭṭhāne labhissāmī’’ti. So mahāvihāraṁ gantvā",
  "atk-s0402a38:65_2": "saṅghattheraṁ disvā vasanaṭṭhānaṁ pucchitvā tattha vuttho punadivase cīvaraṁ ādāya",
  "atk-s0402a38:65_3": "āgantvā theraṁ vandi. Thero ‘‘kiṁ , āvuso’’ti āha. Gāmadvāraṁ, bhante, gamissāmīti.",
  "atk-s0402a38:65_4": "Ahampāvuso, gamissāmīti . Sādhu, bhanteti gacchanto mahābodhidvārakoṭṭhake ṭhatvā",
  "atk-s0402a38:65_5": "‘‘puññavantānaṁ vasanaṭṭhāne manāpaṁ labhissāmī’’ti cintetvā ‘‘aparisuddho me vitakko’’ti",
  "atk-s0402a38:65_6": "tatova paṭinivatti. Punadivase ambaṅgaṇasamīpato, punadivase mahācetiyassa uttaradvārato",
  "atk-s0402a38:65_7": "tattheva paṭinivattitvā catutthadivase therassa santikaṁ agamāsi. Thero ‘‘imassa",
  "atk-s0402a38:65_8": "bhikkhuno vitakko na parisuddho bhavissatī’’ti cīvaraṁ gahetvā tena saddhiṁyeva pañhaṁ",
  "atk-s0402a38:65_9": "pucchamāno gāmaṁ pāvisi. Tañca rattiṁ eko manusso uccārapalibuddho sāṭakeyeva vaccaṁ",
  "atk-s0402a38:65_10": "katvā taṁ saṅkāraṭṭhāne chaḍḍesi. Paṁsukūlikatthero taṁ nīlamakkhikāhi samparikiṇṇaṁ",
  "atk-s0402a38:65_11": "disvā añjaliṁ paggahesi. Mahāthero ‘‘kiṁ, āvuso, saṅkāraṭṭhānassa añjaliṁ paggaṇhāsī’’ti.",
  "atk-s0402a38:65_12": "Nāhaṁ, bhante, saṅkāraṭṭhānassa añjaliṁ paggaṇhāmi, mayhaṁ pitu dasabalassa paggaṇhāmi,",
  "atk-s0402a38:65_13": "puṇṇadāsiyā sarīraṁ pārupitvā chaḍḍitaṁ paṁsukūlaṁ tumbamatte pāṇake vidhunitvā susānato",
  "atk-s0402a38:65_14": "gaṇhantena dukkarataraṁ kataṁ , bhanteti. Mahāthero ‘‘parisuddho vitakko paṁsukūlikassā’’ti",
  "atk-s0402a38:65_15": "cintesi. Paṁsukūlikattheropi tasmiṁyeva ṭhāne ṭhito vipassanaṁ vaḍḍhetvā tīṇi phalāni",
  "atk-s0402a38:65_16": "patto taṁ sāṭakaṁ gahetvā cīvaraṁ katvā pārupitvā pācīnakhaṇḍarājiṁ gantvā aggaphalaṁ arahattaṁ pāpuṇi.",
  "atk-s0402a38:66_0": "Cīvaratthāya gacchantassa pana ‘‘kattha labhissāmī’’ti acintetvā kammaṭṭhānasīseneva",
  "atk-s0402a38:66_1": "gamanaṁ gamanasantoso nāma. Pariyesantassa pana yena vā tena vā saddhiṁ apariyesitvā",
  "atk-s0402a38:66_2": "lajjiṁ pesalaṁ bhikkhuṁ gahetvā pariyesanaṁ pariyesanasantoso nāma. Evaṁ pariyesantassa",
  "atk-s0402a38:66_3": "āhariyamānaṁ cīvaraṁ dūrato disvā ‘‘etaṁ manāpaṁ bhavissati, etaṁ amanāpa’’nti evaṁ",
  "atk-s0402a38:66_4": "avitakketvā thūlasukhumādīsu yathāladdheneva santussanaṁ paṭilābhasantoso nāma. Evaṁ",
  "atk-s0402a38:66_5": "laddhaṁ gaṇhantassāpi ‘‘ettakaṁ dupaṭṭassa bhavissati, ettakaṁ ekapaṭṭassā’’ti attano",
  "atk-s0402a38:66_6": "pahonakamatteneva santussanaṁ mattapaṭiggahaṇasantoso nāma. Cīvaraṁ pariyesantassa",
  "atk-s0402a38:66_7": "pana ‘‘asukassa gharadvāre manāpaṁ labhissāmī’’ti acintetvā dvārapaṭipāṭiyā caraṇaṁ",
  "atk-s0402a38:66_8": "loluppavivajjanasantoso nāma.",
  "atk-s0402a38:67_0": "Lūkhapaṇītesu yena kenaci yāpetuṁ sakkontassa yathāladdheneva yāpanaṁ yathālābhasantoso",
  "atk-s0402a38:67_1": "nāma. Attano thāmaṁ jānitvā yena yāpetuṁ sakkoti, tena yāpanaṁ yathābalasantoso nāma.",
  "atk-s0402a38:67_2": "Manāpaṁ aññassa datvā attanā yena kenaci yāpanaṁ yathāsāruppasantoso nāma.",
  "atk-s0402a38:68_0": "‘‘Kattha udakaṁ manāpaṁ, kattha amanāpa’’nti avicāretvā yena kenaci dhovanūpagena",
  "atk-s0402a38:68_1": "udakena dhovanaṁ udakasantoso nāma. Paṇḍumattikagerukapūtipaṇṇarasakiliṭṭhāni pana",
  "atk-s0402a38:68_2": "udakāni vajjetuṁ vaṭṭati. Dhovantassa pana muggarādīhi apaharitvā hatthehi madditvā",
  "atk-s0402a38:68_3": "dhovanaṁ dhovanasantoso nāma. Tathā asujjhantaṁ paṇṇāni pakkhipitvā tāpitaudakenāpi",
  "atk-s0402a38:68_4": "dhovituṁ vaṭṭati. Evaṁ dhovitvā karontassa ‘‘idaṁ thūlaṁ, idaṁ sukhuma’’nti akopetvā",
  "atk-s0402a38:68_5": "pahonakanīhāreneva karaṇaṁ karaṇasantoso nāma. Timaṇḍalapaticchādanamattasseva karaṇaṁ",
  "atk-s0402a38:68_6": "parimāṇasantoso nāma. Cīvarakaraṇatthāya pana manāpaṁ suttaṁ pariyesissāmīti avicāretvā",
  "atk-s0402a38:68_7": "rathikādīsu vā devaṭṭhāne vā āharitvā pādamūle vā ṭhapitaṁ yaṁkiñcideva suttaṁ gahetvā",
  "atk-s0402a38:68_8": "karaṇaṁ suttasantoso nāma.",
  "atk-s0402a38:69_0": "Kusibandhanakāle pana aṅgulamatte satta vāre na vijjhitabbaṁ. Evaṁ karontassa hi",
  "atk-s0402a38:69_1": "yo bhikkhu sahāyo na hoti, tassa vattabhedopi natthi. Tivaṅgulamatte pana satta vāre",
  "atk-s0402a38:69_2": "vijjhitabbaṁ. Evaṁ karontassa maggappaṭipannenāpi sahāyena bhavitabbaṁ. Yo na hoti,",
  "atk-s0402a38:69_3": "tassa vattabhedo. Ayaṁ sibbanasantoso nāma. Rajantena pana kāḷakacchakādīni pariyesantena",
  "atk-s0402a38:69_4": "na caritabbaṁ, somavakkalādīsu yaṁ labhati, tena rajitabbaṁ. Alabhantena pana manussehi",
  "atk-s0402a38:69_5": "araññe vākaṁ gahetvā chaḍḍitarajanaṁ vā bhikkhūhi pacitvā chaḍḍitakasaṭaṁ vā gahetvā",
  "atk-s0402a38:69_6": "rajitabbaṁ. Ayaṁ rajanasantoso nāma. Nīlakaddamakāḷasāmesu yaṁkiñci gahetvā hatthipiṭṭhe",
  "atk-s0402a38:69_7": "nisinnassa paññāyamānakappakaraṇaṁ kappasantoso nāma.",
  "atk-s0402a38:70_0": "Hirikopīnappaṭicchādanamattavasena paribhuñjanaṁ paribhogasantoso nāma. Dussaṁ pana",
  "atk-s0402a38:70_1": "labhitvā suttaṁ vā sūciṁ vā kārakaṁ vā alabhantena ṭhapetuṁ vaṭṭati, labhantena na",
  "atk-s0402a38:70_2": "vaṭṭati. Katampi sace antevāsikādīnaṁ dātukāmo hoti, te ca asannihitā, yāva āgamanā",
  "atk-s0402a38:70_3": "ṭhapetuṁ vaṭṭati. Āgatamattesu dātabbaṁ. Dātuṁ asakkontena adhiṭṭhātabbaṁ. Aññasmiṁ",
  "atk-s0402a38:70_4": "cīvare sati paccattharaṇampi adhiṭṭhātuṁ vaṭṭati. Anadhiṭṭhitameva hi sannidhi hoti,",
  "atk-s0402a38:70_5": "adhiṭṭhitaṁ na hotīti mahāsīvatthero āha. Ayaṁ sannidhiparivajjanasantoso nāma. Vissajjentena",
  "atk-s0402a38:70_6": "pana na mukhaṁ oloketvā dātabbaṁ, sāraṇīyadhamme ṭhatvā vissajjetabbanti ayaṁ vissajjanasantoso nāma.",
  "atk-s0402a38:71_0": "Cīvarappaṭisaṁyuttāni dhutaṅgāni nāma paṁsukūlikaṅgañceva tecīvarikaṅgañca. Tesaṁ",
  "atk-s0402a38:71_1": "vitthārakathā visuddhimagge (visuddhi. 1.24-25) veditabbā. Iti cīvarasantosamahāariyavaṁsaṁ",
  "atk-s0402a38:71_2": "pūrayamāno bhikkhu imāni dve dhutaṅgāni gopeti. Imāni gopento cīvarasantosamahāariyavaṁsavasena santuṭṭho hotīti.",
  "atk-s0402a38:72_0": "Vaṇṇavādīti eko santuṭṭho hoti, santosassa vaṇṇaṁ na katheti. Eko na santuṭṭho hoti,",
  "atk-s0402a38:72_1": "santosassa vaṇṇaṁ katheti. Eko neva santuṭṭho hoti, na santosassa vaṇṇaṁ katheti.",
  "atk-s0402a38:72_2": "Eko santuṭṭho ceva hoti, santosassa ca vaṇṇaṁ katheti. Taṁ dassetuṁ ‘‘itarītaracīvarasantuṭṭhiyā",
  "atk-s0402a38:72_3": "ca vaṇṇavādī’’ti vuttaṁ.",
  "atk-s0402a38:73_0": "Anesananti dūteyyapahinagamanānuyogapabhedaṁ nānappakāraṁ anesanaṁ. Appatirūpanti",
  "atk-s0402a38:73_1": "ayuttaṁ. Aladdhācāti alabhitvā. Yathā ekacco ‘‘kathaṁ nu kho cīvaraṁ labhissāmī’’ti",
  "atk-s0402a38:73_2": "puññavantehi bhikkhūhi saddhiṁ ekato hutvā kohaññaṁ karonto uttasati paritassati,",
  "atk-s0402a38:73_3": "santuṭṭho bhikkhu evaṁ aladdhā cīvaraṁ na paritassati. Laddhā cāti dhammena samena",
  "atk-s0402a38:73_4": "labhitvā. Agadhitoti vigatalobhagiddho. Amucchitoti adhimattataṇhāya mucchaṁ anāpanno.",
  "atk-s0402a38:73_5": "Anajjhopannoti taṇhāya anotthato apariyonaddho. Ādīnavadassāvīti anesanāpattiyañca",
  "atk-s0402a38:73_6": "gedhitaparibhoge ca ādīnavaṁ passamāno. Nissaraṇapaññoti ‘‘yāvadeva sītassa paṭighātāyā’’ti",
  "atk-s0402a38:73_7": "vuttaṁ nissaraṇameva pajānanto.",
  "atk-s0402a38:74_0": "Itarītaracīvarasantuṭṭhiyāti yena kenaci cīvarena santuṭṭhiyā. Nevattānukkaṁsetīti",
  "atk-s0402a38:74_1": "‘‘ahaṁ paṁsukūliko, mayā upasampadamāḷeyeva paṁsukūlikaṅgaṁ gahitaṁ, ko mayā sadiso",
  "atk-s0402a38:74_2": "atthī’’ti attukkaṁsanaṁ na karoti. No paraṁ vambhetīti ‘‘ime panaññe bhikkhū na paṁsukūlikā’’ti",
  "atk-s0402a38:74_3": "vā, ‘‘paṁsukūlikaṅgamattampi etesaṁ natthī’’ti vā evaṁ paraṁ na vambheti. Yo hi tattha",
  "atk-s0402a38:74_4": "dakkhoti yo tasmiṁ cīvarasantose vaṇṇavādādīsu vā dakkho cheko byatto. Analasoti",
  "atk-s0402a38:74_5": "sātaccakiriyāya ālasiyavirahito. Sampajāno paṭissatoti sampajānapaññāya ceva satiyā",
  "atk-s0402a38:74_6": "ca yutto. Ariyavaṁse ṭhitoti ariyavaṁse patiṭṭhito.",
  "atk-s0402a38:75_0": "Itarītarenapiṇḍapātenāti yena kenaci piṇḍapātena. Etthāpi piṇḍapāto jānitabbo, piṇḍapātakkhettaṁ",
  "atk-s0402a38:75_1": "jānitabbaṁ, piṇḍapātasantoso jānitabbo, piṇḍapātappaṭisaṁyuttaṁ dhutaṅgaṁ jānitabbaṁ",
  "atk-s0402a38:75_2": ". Tattha piṇḍapātoti odano kummāso sattu maccho maṁsaṁ khīraṁ dadhi sappi navanītaṁ",
  "atk-s0402a38:75_3": "telaṁ madhu phāṇitaṁ yāgu khādanīyaṁ sāyanīyaṁ lehanīyanti soḷasa piṇḍapātā.",
  "atk-s0402a38:76_0": "Piṇḍapātakkhettanti saṅghabhattaṁ uddesabhattaṁ nimantanaṁ salākabhattaṁ pakkhikaṁ",
  "atk-s0402a38:76_1": "uposathikaṁ pāṭipadikabhattaṁ āgantukabhattaṁ gamikabhattaṁ gilānabhattaṁ gilānupaṭṭhākabhattaṁ",
  "atk-s0402a38:76_2": "dhurabhattaṁ kuṭibhattaṁ vārabhattaṁ vihārabhattanti pannarasa piṇḍapātakkhettāni.",
  "atk-s0402a38:77_0": "Piṇḍapātasantosoti piṇḍapāte vitakkasantoso gamanasantoso pariyesanasantoso paṭilābhasantoso",
  "atk-s0402a38:77_1": "paṭiggahaṇasantoso mattapaṭiggahaṇasantoso loluppavivajjanasantoso yathālābhasantoso",
  "atk-s0402a38:77_2": "yathābalasantoso yathāsāruppasantoso upakārasantoso parimāṇasantoso paribhogasantoso",
  "atk-s0402a38:77_3": "sannidhiparivajjanasantoso vissajjanasantosoti pannarasa santosā.",
  "atk-s0402a38:78_0": "Tattha sādako bhikkhu mukhaṁ dhovitvā vitakketi. Piṇḍapātikena pana gaṇena saddhiṁ",
  "atk-s0402a38:78_1": "caratā sāyaṁ therūpaṭṭhānakāle ‘‘sve kattha piṇḍāya carissāmāti? Asukagāme, bhante’’ti",
  "atk-s0402a38:78_2": "ettakaṁ cintetvā tato paṭṭhāya na vitakketabbaṁ. Ekacārikena vitakkamāḷake ṭhatvā",
  "atk-s0402a38:78_3": "vitakketabbaṁ. Tato paṭṭhāya vitakkento ariyavaṁsā cuto hoti paribāhiro. Ayaṁ vitakkasantoso nāma.",
  "atk-s0402a38:79_0": "Piṇḍāya pavisantena ‘‘kuhiṁ labhissāmī’’ti acintetvā kammaṭṭhānasīsena gantabbaṁ.",
  "atk-s0402a38:79_1": "Ayaṁ gamanasantoso nāma. Pariyesantena yaṁ vā taṁ vā aggahetvā lajjiṁ pesalameva",
  "atk-s0402a38:79_2": "gahetvā pariyesitabbaṁ. Ayaṁ pariyesanasantoso nāma. Dūratova āhariyamānaṁ disvā",
  "atk-s0402a38:79_3": "‘‘etaṁ manāpaṁ , etaṁ amanāpa’’nti cittaṁ na uppādetabbaṁ. Ayaṁ paṭilābhasantoso",
  "atk-s0402a38:79_4": "nāma. ‘‘Imaṁ manāpaṁ gaṇhissāmi, imaṁ amanāpaṁ na gaṇhissāmī’’ti acintetvā yaṁkiñci",
  "atk-s0402a38:79_5": "yāpanamattaṁ gahetabbameva. Ayaṁ paṭiggahaṇasantoso nāma.",
  "atk-s0402a38:80_0": "Ettha pana deyyadhammo bahu, dāyako appaṁ dātukāmo, appaṁ gahetabbaṁ. Deyyadhammopi",
  "atk-s0402a38:80_1": "bahu, dāyakopi bahuṁ dātukāmo, pamāṇeneva gahetabbaṁ. Deyyadhammo na bahu, dāyakopi",
  "atk-s0402a38:80_2": "appaṁ dātukāmo, appaṁ gahetabbaṁ. Deyyadhammo na bahu, dāyako pana bahuṁ dātukāmo,",
  "atk-s0402a38:80_3": "pamāṇena gahetabbaṁ . Paṭiggahaṇasmiñhi mattaṁ ajānanto manussānaṁ pasādaṁ makkheti,",
  "atk-s0402a38:80_4": "saddhādeyyaṁ vinipāteti, sāsanaṁ na karoti, vijātamātuyāpi cittaṁ gahetuṁ na sakkoti.",
  "atk-s0402a38:80_5": "Iti mattaṁ jānitvāva paṭiggahetabbanti ayaṁ mattapaṭiggahaṇasantoso nāma. Aḍḍhakulāniyeva",
  "atk-s0402a38:80_6": "agantvā dvārapaṭipāṭiyā gantabbaṁ. Ayaṁ loluppavivajjanasantoso nāma. Yathālābhasantosādayo",
  "atk-s0402a38:80_7": "cīvare vuttanayā eva.",
  "atk-s0402a38:81_0": "Piṇḍapātaṁ paribhuñjitvā ‘‘samaṇadhammaṁ anupālessāmī’’ti evaṁ upakāraṁ ñatvā paribhuñjanaṁ",
  "atk-s0402a38:81_1": "upakārasantoso nāma. Pattaṁ pūretvā ānītaṁ na paṭiggahetabbaṁ. Anupasampanne sati",
  "atk-s0402a38:81_2": "tena gāhāpetabbaṁ, asati harāpetvā paṭiggahaṇamattaṁ gahetabbaṁ. Ayaṁ parimāṇasantoso",
  "atk-s0402a38:81_3": "nāma. ‘‘Jighacchāya paṭivinodanaṁ idamettha nissaraṇa’’nti evaṁ paribhuñjanaṁ paribhogasantoso",
  "atk-s0402a38:81_4": "nāma. Nidahitvā na paribhuñjitabbanti ayaṁ sannidhiparivajjanasantoso nāma. Mukhaṁ",
  "atk-s0402a38:81_5": "anoloketvā sāraṇīyadhamme ṭhitena vissajjetabbaṁ. Ayaṁ vissajjanasantoso nāma.",
  "atk-s0402a38:82_0": "Piṇḍapātappaṭisaṁyuttāni pana pañca dhutaṅgāni piṇḍapātikaṅgaṁ sapadānacārikaṅgaṁ",
  "atk-s0402a38:82_1": "ekāsanikaṅgaṁ pattapiṇḍikaṅgaṁ khalupacchābhattikaṅganti. Tesaṁ vitthārakathā visuddhimagge",
  "atk-s0402a38:82_2": "(visuddhi. 1.26-30) vuttā. Iti piṇḍapātasantosamahāariyavaṁsaṁ pūrayamāno bhikkhu",
  "atk-s0402a38:82_3": "imāni pañca dhutaṅgāni gopeti, imāni gopento piṇḍapātasantosamahāariyavaṁsena santuṭṭho",
  "atk-s0402a38:82_4": "hoti. Vaṇṇavādītiādīni vuttanayeneva veditabbāni.",
  "atk-s0402a38:83_0": "Senāsanenāti idha senāsanaṁ jānitabbaṁ, senāsanakkhettaṁ jānitabbaṁ, senāsanasantoso",
  "atk-s0402a38:83_1": "jānitabbo, senāsanappaṭisaṁyuttaṁ dhutaṅgaṁ jānitabbaṁ. Tattha senāsananti mañco",
  "atk-s0402a38:83_2": "pīṭhaṁ bhisi bimbohanaṁ vihāro aḍḍhayogo pāsādo hammiyaṁ guhā leṇaṁ aṭṭo māḷo veḷugumbo",
  "atk-s0402a38:83_3": "rukkhamūlaṁ yattha vā pana bhikkhū paṭikkamantīti imāni pannarasa senāsanāni.",
  "atk-s0402a38:84": "Senāsanakkhettanti saṅghato vā gaṇato vā ñātito vā mittato vā attano vā dhanena paṁsukūlaṁ vāti cha khettāni.",
  "atk-s0402a38:85_0": "Senāsanasantosoti senāsane vitakkasantosādayo pannarasa santosā. Te piṇḍapāte vuttanayeneva",
  "atk-s0402a38:85_1": "veditabbā. Senāsanappaṭisaṁyuttāni pana pañca dhutaṅgāni āraññikaṅgaṁ rukkhamūlikaṅgaṁ",
  "atk-s0402a38:85_2": "abbhokāsikaṅgaṁ sosānikaṅgaṁ yathāsanthatikaṅganti. Tesaṁ vitthārakathā visuddhimagge",
  "atk-s0402a38:85_3": "(visuddhi. 1.31-35) vuttā. Iti senāsanasantosamahāariyavaṁsaṁ pūrayamāno bhikkhu",
  "atk-s0402a38:85_4": "imāni pañca dhutaṅgāni gopeti. Imāni gopento senāsanasantosamahāariyavaṁsena santuṭṭho hoti.",
  "atk-s0402a38:86": "Gilānapaccayo pana piṇḍapāteyeva paviṭṭho. Tattha yathālābhayathābalayathāsāruppasantoseneva santussitabbaṁ. Nesajjikaṅgaṁ bhāvanārāmaariyavaṁsaṁ bhajati. Vuttampi cetaṁ –",
  "atk-s0402a38:87": "‘‘Pañca senāsane vuttā, pañca āhāranissitā;",
  "atk-s0402a38:88": "Eko vīriyasaṁyutto, dve ca cīvaranissitā’’ti.",
  "atk-s0402a38:89_0": "Iti bhagavā pathaviṁ pattharamāno viya sāgarakucchiṁ pūrayamāno viya ākāsaṁ vitthārayamāno",
  "atk-s0402a38:89_1": "viya ca paṭhamaṁ cīvarasantosaṁ ariyavaṁsaṁ kathetvā candaṁ uṭṭhāpento viya sūriyaṁ",
  "atk-s0402a38:89_2": "ullaṅghento viya ca dutiyaṁ piṇḍapātasantosaṁ kathetvā sineruṁ ukkhipanto viya tatiyaṁ",
  "atk-s0402a38:89_3": "senāsanasantosaṁ ariyavaṁsaṁ kathetvā idāni sahassanayapaṭimaṇḍitaṁ catutthaṁ bhāvanārāmaṁ",
  "atk-s0402a38:89_4": "ariyavaṁsaṁ kathetuṁ puna caparaṁ, bhikkhave, bhikkhu bhāvanārāmo hotīti desanaṁ ārabhi.",
  "atk-s0402a38:90_0": "Tattha āramaṇaṁ ārāmo, abhiratīti attho. Bhāvanāya ārāmo assāti bhāvanārāmo. Bhāvanāya",
  "atk-s0402a38:90_1": "ratoti bhāvanārato. Pañcavidhe pahāne ārāmo assāti pahānārāmo. Apica bhāvento ramatīti",
  "atk-s0402a38:90_2": "bhāvanārāmo. Pajahanto ramatīti pahānārāmoti evamettha attho daṭṭhabbo. Ayañhi cattāro",
  "atk-s0402a38:90_3": "satipaṭṭhāne bhāvento ramati, ratiṁ vindatīti attho. Tathā cattāro sammappadhāne.",
  "atk-s0402a38:90_4": "Cattāro iddhipāde, pañcindriyāni, pañca balāni, satta bojjhaṅge, satta anupassanā,",
  "atk-s0402a38:90_5": "aṭṭhārasa mahāvipassanā, sattatiṁsa bodhipakkhiyadhamme, aṭṭhatiṁsa ārammaṇavibhattiyo",
  "atk-s0402a38:90_6": "bhāvento ramati, ratiṁ vindati. Kāmacchandādayo pana kilese pajahanto ramati, ratiṁ vindati.",
  "atk-s0402a38:91_0": "Imesu pana catūsu ariyavaṁsesu purimehi tīhi terasannaṁ dhutaṅgānaṁ catupaccayasantosassa",
  "atk-s0402a38:91_1": "ca vasena sakalaṁ vinayapiṭakaṁ kathitaṁ hoti, bhāvanārāmena avasesaṁ piṭakadvayaṁ.",
  "atk-s0402a38:91_2": "Imaṁ pana bhāvanārāmaṁ ariyavaṁsaṁ kathentena bhikkhunā paṭisambhidāmagge nekkhammapāḷiyā",
  "atk-s0402a38:91_3": "kathetabbo, dīghanikāye dasuttarasuttantapariyāyena kathetabbo, majjhimanikāye satipaṭṭhānasuttantapariyāyena",
  "atk-s0402a38:91_4": "kathetabbo, abhidhamme niddesapariyāyena kathetabbo.",
  "atk-s0402a38:92": "Tattha paṭisambhidāmagge nekkhammapāḷiyāti –",
  "atk-s0402a38:93_0": "‘‘Nekkhammaṁ bhāvento ramati, kāmacchandaṁ pajahanto ramati. Abyāpādaṁ, byāpādaṁ…",
  "atk-s0402a38:93_1": "ālokasaññaṁ… thinamiddhaṁ… avikkhepaṁ, uddhaccaṁ… dhammavavatthānaṁ… vicikicchaṁ…",
  "atk-s0402a38:93_2": "ñāṇaṁ… avijjaṁ… pāmojjaṁ… aratiṁ… paṭhamajjhānaṁ, pañca nīvaraṇe… dutiyajjhānaṁ…",
  "atk-s0402a38:93_3": "vitakkavicāre… tatiyajjhānaṁ… pītiṁ… catutthajjhānaṁ… sukhadukkhe… ākāsānañcāyatanasamāpattiṁ",
  "atk-s0402a38:93_4": "bhāvento ramati, rūpasaññaṁ paṭighasaññaṁ nānattasaññaṁ pajahanto ramati. Viññāṇañcāyatanasamāpattiṁ…pe…",
  "atk-s0402a38:93_5": "nevasaññānāsaññāyatanasamāpattiṁ bhāvento ramati, ākiñcaññāyatanasaññaṁ pajahanto ramati.",
  "atk-s0402a38:94_0": "‘‘Aniccānupassanaṁ bhāvento ramati, niccasaññaṁ pajahanto ramati. Dukkhānupassanaṁ…",
  "atk-s0402a38:94_1": "sukhasaññaṁ… anattānupassanaṁ… attasaññaṁ… nibbidānupassanaṁ… nandiṁ… virāgānupassanaṁ…",
  "atk-s0402a38:94_2": "rāgaṁ… nirodhānupassanaṁ… samudayaṁ… paṭinissaggānupassanaṁ… ādānaṁ… khayānupassanaṁ",
  "atk-s0402a38:94_3": "… ghanasaññaṁ… vayānupassanaṁ… āyūhanaṁ… vipariṇāmānupassanaṁ… dhuvasaññaṁ… animittānupassanaṁ",
  "atk-s0402a38:94_4": "… nimittaṁ… appaṇihitānupassanaṁ… paṇidhiṁ… suññatānupassanaṁ… abhinivesaṁ… adhipaññādhammavipassanaṁ…",
  "atk-s0402a38:94_5": "sārādānābhinivesaṁ… yathābhūtañāṇadassanaṁ… sammohābhinivesaṁ… ādīnavānupassanaṁ…",
  "atk-s0402a38:94_6": "ālayābhinivesaṁ… paṭisaṅkhānupassanaṁ… appaṭisaṅkhaṁ… vivaṭṭānupassanaṁ… saṁyogābhinivesaṁ…",
  "atk-s0402a38:94_7": "sotāpattimaggaṁ… diṭṭhekaṭṭhe kilese… sakadāgāmimaggaṁ… oḷārike kilese… anāgāmimaggaṁ…",
  "atk-s0402a38:94_8": "anusahagate kilese… arahattamaggaṁ bhāvento ramati, sabbakilese pajahanto ramatī’’ti",
  "atk-s0402a38:94_9": "(paṭi. ma. 1.41,95).",
  "atk-s0402a38:95": "Evaṁ paṭisambhidāmagge nekkhammapāḷiyā kathetabbo.",
  "atk-s0402a38:96": "Dīghanikāyedasuttarasuttantapariyāyenāti –",
  "atk-s0402a38:97_0": "‘‘Ekaṁ dhammaṁ bhāvento ramati, ekaṁ dhammaṁ pajahanto ramati…pe… dasa dhamme bhāvento",
  "atk-s0402a38:97_1": "ramati, dasa dhamme pajahanto ramati. Katamaṁ ekaṁ dhammaṁ bhāvento ramati? Kāyagatāsatiṁ",
  "atk-s0402a38:97_2": "sātasahagataṁ, imaṁ ekaṁ dhammaṁ bhāvento ramati. Katamaṁ ekaṁ dhammaṁ pajahanto",
  "atk-s0402a38:97_3": "ramati? Asmimānaṁ, imaṁ ekaṁ dhammaṁ pajahanto ramati. Katame dve dhamme…pe… katame",
  "atk-s0402a38:97_4": "dasa dhamme bhāvento ramati? Dasa kasiṇāyatanāni, ime dasa dhamme bhāvento ramati.",
  "atk-s0402a38:97_5": "Katame dasa dhamme pajahanto ramati? Dasa micchatte, ime dasa dhamme pajahanto ramati.",
  "atk-s0402a38:97_6": "Evaṁ kho, bhikkhave, bhikkhu bhāvanārāmo hotī’’ti (dī. ni. 3.351-360).",
  "atk-s0402a38:98": "Evaṁ dīghanikāye dasuttarasuttantapariyāyena kathetabbo.",
  "atk-s0402a38:99": "Majjhimanikāye satipaṭṭhānasuttantapariyāyenāti –",
  "atk-s0402a38:100_0": "‘‘Ekāyano ayaṁ, bhikkhave, maggo…pe… yāvadeva ñāṇamattāya paṭissatimattāya. Anissito",
  "atk-s0402a38:100_1": "ca viharati, na ca kiñci loke upādiyati. Evampi kho, bhikkhave, bhikkhu bhāvanārāmo",
  "atk-s0402a38:100_2": "hoti bhāvanārato. Pahānārāmo hoti pahānarato. Puna caparaṁ, bhikkhave, bhikkhu gacchanto",
  "atk-s0402a38:100_3": "vā gacchāmīti pajānāti…pe… puna caparaṁ, bhikkhave, bhikkhu seyyathāpi passeyya sarīraṁ",
  "atk-s0402a38:100_4": "sivathikāya chaḍḍitaṁ…pe… pūtīni cuṇṇakajātāni. So imameva kāyaṁ upasaṁharati ‘ayampi",
  "atk-s0402a38:100_5": "kho kāyo evaṁdhammo evaṁbhāvī evaṁanatīto’ti. Iti ajjhattaṁ vā kāye kāyānupassī viharati…pe…",
  "atk-s0402a38:100_6": "evampi kho, bhikkhave, bhikkhu bhāvanārāmo hotī’’ti (ma. ni. 1.106 ādayo).",
  "atk-s0402a38:101": "Evaṁ majjhimanikāye satipaṭṭhānasuttantapariyāyena kathetabbo.",
  "atk-s0402a38:102_0": "Abhidhamme niddesapariyāyenāti sabbepi saṅkhate ‘‘aniccato dukkhato rogato gaṇḍato",
  "atk-s0402a38:102_1": "…pe… saṁkilesikadhammato passanto ramati, evaṁ kho bhikkhu bhāvanārāmo hotī’’ti (mahāni.",
  "atk-s0402a38:102_2": "13; cūḷani. upasīvamāṇavapucchāniddeso 39, nandamāṇavapucchāniddeso 51). Evaṁ niddesapariyāyena kathetabbo.",
  "atk-s0402a38:103_0": "Nevattānukkaṁsetīti ‘‘ajja me saṭṭhi vā sattati vā vassāni aniccaṁ dukkhaṁ anattāti",
  "atk-s0402a38:103_1": "vipassanāya kammaṁ karontassa ko mayā sadiso atthī’’ti evaṁ attukkaṁsanaṁ na karoti.",
  "atk-s0402a38:103_2": "No paraṁ vambhetīti ‘‘aniccaṁ dukkhanti vipassanāmattakampi natthi, kiṁ ime vissaṭṭhakammaṭṭhānā",
  "atk-s0402a38:103_3": "carantī’’ti evaṁ paravambhanaṁ na karoti. Sesaṁ vuttanayameva.",
  "atk-s0402a38:104_0": "Ime kho, bhikkhave, cattāro ariyavaṁsāti, bhikkhave, ime cattāro ariyavaṁsā ariyatantiyo",
  "atk-s0402a38:104_1": "ariyapaveṇiyo ariyañjasā ariyavaṭumānīti suttantaṁ vinivaṭṭetvā idāni mahāariyavaṁsaparipūrakassa",
  "atk-s0402a38:104_2": "bhikkhuno vasanadisā dassento imehi ca pana, bhikkhavetiādimāha. Tattha sveva aratiṁ",
  "atk-s0402a38:104_3": "sahatīti soyeva aratiṁ anabhiratiṁ ukkaṇṭhitaṁ sahati abhibhavati. Na taṁ arati sahatīti",
  "atk-s0402a38:104_4": "taṁ pana bhikkhuṁ yā esā pantesu senāsanesu adhikusalānaṁ dhammānaṁ bhāvanāya arati",
  "atk-s0402a38:104_5": "nāma hoti, sā sahituṁ adhibhavituṁ na sakkoti. Aratiratisahoti aratiñca pañcakāmaguṇaratiñca",
  "atk-s0402a38:104_6": "sahati, adhibhavituṁ sakkoti.",
  "atk-s0402a38:105_0": "Idāni gāthāhi kūṭaṁ gaṇhanto nāratītiādimāha. Tattha dhīranti vīriyavantaṁ. Nārati",
  "atk-s0402a38:105_1": "dhīraṁ sahatīti idaṁ purimasseva kāraṇavacanaṁ. Yasmā sā dhīraṁ na sahati nappahoti",
  "atk-s0402a38:105_2": "dhīraṁ sahituṁ adhibhavituṁ na sakkoti, tasmā nārati sahati dhīraṁ. Dhīro hi aratissahoti",
  "atk-s0402a38:105_3": "aratisahattā hi so dhīro nāma, tasmā aratiṁ sahatīti attho. Sabbakammavihāyīnanti",
  "atk-s0402a38:105_4": "sabbaṁ tebhūmakakammaṁ cajitvā paricchinnaṁ parivaṭumaṁ katvā ṭhitaṁ. Panuṇṇaṁ ko",
  "atk-s0402a38:105_5": "nivārayeti kilese panuditvā ṭhitaṁ ko nāma rāgo vā doso vā nivāreyya. Nekkhaṁjambonadasseva,",
  "atk-s0402a38:105_6": "ko taṁ ninditumarahatīti jambonadasaṅkhātassa jātirattasuvaṇṇassa nikkhasadisaṁ garahitabbadosavimuttaṁ",
  "atk-s0402a38:105_7": "ko taṁ puggalaṁ nindituṁ arahati. Brahmunāpi pasaṁsitoti mahābrahmunāpi esa puggalo",
  "atk-s0402a38:105_8": "pasaṁsitoyevāti. Desanāpariyosāne cattālīsa bhikkhusahassāni arahatte patiṭṭhahiṁsu.",
  "atk-s0402a38:106": "9. Dhammapadasuttavaṇṇanā",
  "atk-s0402a38:107_0": "29. Navame dhammapadānīti dhammakoṭṭhāsā. Anabhijjhātiādīsu abhijjhāpaṭikkhepena",
  "atk-s0402a38:107_1": "anabhijjhā, byāpādapaṭikkhepena abyāpādo, micchāsatipaṭikkhepena sammāsati, micchāsamādhipaṭikkhepena",
  "atk-s0402a38:107_2": "sammāsamādhi veditabbo.",
  "atk-s0402a38:108_0": "Anabhijjhālūti nittaṇho hutvā. Abyāpannena cetasāti sabbakālaṁ pakatibhāvaṁ avijahantena",
  "atk-s0402a38:108_1": "cittena. Sato ekaggacittassāti satiyā samannāgato ārammaṇe ekaggacitto assa. Ajjhattaṁ",
  "atk-s0402a38:108_2": "susamāhitoti niyakajjhatte suṭṭhu ṭhapitacitto imasmiṁ suttepi gāthāyapi vaṭṭavivaṭṭaṁ kathitaṁ.",
  "atk-s0402a38:109": "10. Paribbājakasuttavaṇṇanā",
  "atk-s0402a38:110_0": "30. Dasame abhiññātāti ñātā pākaṭā. Annabhārotiādīni tesaṁ nāmāni. Paṭisallānā vuṭṭhitoti",
  "atk-s0402a38:110_1": "phalasamāpattito vuṭṭhito. Sā hi idha paṭisallānanti adhippetā. Paccakkhāyāti paṭikkhipitvā.",
  "atk-s0402a38:110_2": "Abhijjhālunti sataṇhaṁ. Kāmesutibbasārāganti vatthukāmesu bahalarāgaṁ. Tamahaṁ tattha",
  "atk-s0402a38:110_3": "evaṁ vadeyyanti taṁ ahaṁ tasmiṁ kāraṇe evaṁ vadeyyaṁ. Paṭikkositabbaṁ maññeyyāti",
  "atk-s0402a38:110_4": "paṭikkositabbāni paṭibāhitabbani vā maññeyya. Sahadhammikāti sakāraṇā. Vādānupātāti",
  "atk-s0402a38:110_5": "dhammikavāde ghaṭṭayamānā adhammikavādānupātā, vādappavattiyoti attho. Gārayhā ṭhānāti",
  "atk-s0402a38:110_6": "garahitabbayuttakā paccayā. Āgacchantīti upagacchanti.",
  "atk-s0402a38:111_0": "Ukkalāti ukkalajanapadavāsino. Vassabhaññāti vasso ca bhañño cāti dve janā. Ahetukavādāti",
  "atk-s0402a38:111_1": "‘‘natthi hetu natthi paccayo sattānaṁ visuddhiyā’’tievamādivādino. Akiriyavādāti",
  "atk-s0402a38:111_2": "‘‘karoto na karīyati pāpa’’nti evaṁ kiriyapaṭikkhepavādino. Natthikavādāti ‘‘natthi",
  "atk-s0402a38:111_3": "dinna’’ntiādivādino. Te imesu tīsupi dassanesu okkantaniyāmā ahesuṁ. Kathaṁ pana",
  "atk-s0402a38:111_4": "tesu niyāmo hotīti? Yo hi evarūpaṁ laddhiṁ gahetvā rattiṭṭhānadivāṭṭhānesu nisinno",
  "atk-s0402a38:111_5": "sajjhāyati vīmaṁsati, tassa ‘‘natthi hetu natthi paccayo karoto na karīyati pāpaṁ…pe…",
  "atk-s0402a38:111_6": "natthi dinnaṁ…pe… kāyassa bhedā ucchijjatī’’ti tasmiṁ ārammaṇe micchāsati santiṭṭhati,",
  "atk-s0402a38:111_7": "cittaṁ ekaggaṁ hoti, javanāni javanti. Paṭhamajavane satekiccho hoti, tathā dutiyādīsu,",
  "atk-s0402a38:111_8": "sattame buddhānampi atekiccho anivatti ariṭṭhakaṇṭakasadiso hoti . Tattha koci ekaṁ",
  "atk-s0402a38:111_9": "dassanaṁ okkamati, koci dve, koci tīṇipi. Niyatamicchādiṭṭhikova hoti, patto saggamaggāvaraṇañceva",
  "atk-s0402a38:111_10": "mokkhamaggāvaraṇañca, abhabbo tassa attabhāvassa anantaraṁ saggampi gantuṁ, pageva",
  "atk-s0402a38:111_11": "mokkhaṁ. Vaṭṭakhāṇuko nāmesa satto pathavigopako, yebhuyyena evarūpassa bhavato vuṭṭhānaṁ",
  "atk-s0402a38:111_12": "natthi. Vassabhaññāpi edisā ahesuṁ. Nindābyārosanaupārambhabhayāti attano nindabhayena",
  "atk-s0402a38:111_13": "ghaṭṭanabhayena upavādabhayena cāti attho. Abhijjhāvinaye sikkhanti abhijjhāvinayo",
  "atk-s0402a38:111_14": "vuccati arahattaṁ, arahatte sikkhamāno appamatto nāma vuccatīti suttante vaṭṭaviṭṭaṁ",
  "atk-s0402a38:111_15": "kathetvā gāthāya phalasamāpatti kathitāti.",
  "atk-s0402a38:112": "Uruvelavaggo tatiyo."
}