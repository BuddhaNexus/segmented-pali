{
  "anya-e0104n9:0": "21. Paṭipadāñāṇadassanavisuddhiniddesavaṇṇanā",
  "anya-e0104n9:1": "Upakkilesavimuttaudayabbayañāṇakathāvaṇṇanā",
  "anya-e0104n9:2_0": "737. Vipassanācārassa matthakappattiyā saṅkhārupekkhāñāṇaṁ sikhāppattā vipassanā.",
  "anya-e0104n9:2_1": "Sikhāppatti panassa udayabbayañāṇādīnaṁ attaṭṭhamānaṁvasena jātāti āha ‘‘aṭṭhannaṁ",
  "anya-e0104n9:2_2": "pana ñāṇānaṁ vasena sikhāppattā vipassanā’’ti. Oḷārikoḷārikassa saccapaṭicchādakamohatamassa",
  "anya-e0104n9:2_3": "vigamanena saccappaṭivedhānukūlattā ‘‘saccānulomikañāṇa’’nti anulomañāṇamāha. Tāni",
  "anya-e0104n9:2_4": "pana ñāṇāni sarūpato dassetuṁ ‘‘aṭṭhannanti cā’’tiādi āraddhaṁ. Tattha udayabbayadassanena",
  "anya-e0104n9:2_5": "saṅkhārānaṁ aniccalakkhaṇaṁ, tadanusārena itaralakkhaṇāni ca vibhāventīyeva udayabbayānupassanā",
  "anya-e0104n9:2_6": "pavattatīti katvā ‘‘vīthipaṭipannavipassanāsaṅkhātaṁ udayabbayānupassanāñāṇa’’nti",
  "anya-e0104n9:2_7": "vuttanti keci. Tayidaṁ tassa sabbaso tīraṇapariññābhāvameva maññamānehi vuttaṁ. Kiñcāpi",
  "anya-e0104n9:2_8": "hi udayabbayañāṇaṁ tīraṇapariññantogadhameva, udayabbayādīnaṁ pana jānanaṭṭhena,",
  "anya-e0104n9:2_9": "paccakkhato dassanaṭṭhena ca ñāṇadassanāni, udayabbayañāṇādīni. Tāniyeva paṭipakkhato",
  "anya-e0104n9:2_10": "visuddhattā ñāṇadassanavisuddhi, sā eva ariyamaggo paṭipajjati etāyāti paṭipadā cāti",
  "anya-e0104n9:2_11": "paṭipadāñāṇadassanavisuddhīti vuttaṁ. Taṁ pana uppannamattaṁ appaguṇaṁ sandhāya vuttaṁ.",
  "anya-e0104n9:2_12": "Paguṇañhi niccasaññādipahānasiddhiyā pahānapariññāya adhiṭṭhānabhūtaṁ. Yato tadavigamena",
  "anya-e0104n9:2_13": "aṭṭhārasasu mahāvipassanāsu ekaccā adhigatā eva honti. Na hi udayabbayānaṁ paccakkhato",
  "anya-e0104n9:2_14": "paṭivedhena vinā sāmaññākārānaṁ tīraṇamattena sātisayaṁ paṭipakkhapahānaṁ sambhavati.",
  "anya-e0104n9:2_15": "Asati ca paṭipakkhapahāne kuto ñāṇādīnaṁ vajiramiva avihatavegatā, tikhiṇavisadāditā",
  "anya-e0104n9:2_16": "vā. Tasmā paguṇabhāvappattaṁ udayabbayañāṇaṁ pahānapariññāpakkhiyameva daṭṭhabbaṁ.",
  "anya-e0104n9:2_17": "Sabbasaṅkhārānaṁ bhaṅgasseva anupassanā bhaṅgānupassanā, tadeva ñāṇaṁ bhaṅgānupassanāñāṇaṁ.",
  "anya-e0104n9:2_18": "Yathābhūtadassāvī bhāyati etasmāti bhayaṁ, tebhūmakadhammā, tesu bhayato upaṭṭhitesu",
  "anya-e0104n9:2_19": "bhāyitabbākāragāhiñāṇaṁ bhayatupaṭṭhānañāṇaṁ. Muñcituṁ icchatīti muñcitukamyaṁ, cittaṁ,",
  "anya-e0104n9:2_20": "puggalo vā, tassa bhāvo muñcitukamyatā , tadeva ñāṇaṁ muñcitukamyatāñāṇaṁ. Puna paṭisaṅkhānākārena",
  "anya-e0104n9:2_21": "pavattaṁ ñāṇaṁ paṭisaṅkhānupassanāñāṇaṁ. Nirapekkhatāya saṅkhārānaṁ upekkhanavasena",
  "anya-e0104n9:2_22": "pavattañāṇaṁ saṅkhārupekkhāñāṇaṁ. Tasmāti yasmā upakkilesavimuttaṁ udayabbayañāṇādinavavidhañāṇaṁ",
  "anya-e0104n9:2_23": "paṭipadāñāṇadassanavisuddhi, tasmā.",
  "anya-e0104n9:3_0": "738.‘‘Upakkilesavimutta’’nti visesanena vibhāvitamatthaṁ anavabujjhanto codako ‘‘puna",
  "anya-e0104n9:3_1": "udayabbayañāṇe yogo kimatthiyo’’ti pucchati. Tattha kimatthiyoti kiṁ payojano niratthako,",
  "anya-e0104n9:3_2": "pageva nibbattitattā pakkassa pacanaṁ viyāti adhippāyo. Atha vā lakkhaṇasallakkhaṇādihetupaṭipāṭiggahaṇavasena",
  "anya-e0104n9:3_3": "tamatthaṁ ñāpetukāmo ācariyova kathetukamyatāvasena ‘‘kimatthiyo’’ti pucchati. Lakkhaṇasallakkhaṇatthoti",
  "anya-e0104n9:3_4": "aniccādilakkhaṇānaṁ sammadeva upadhāraṇattho. Tattha kāraṇaṁ dassento ‘‘udayabbayañāṇaṁ",
  "anya-e0104n9:3_5": "hī’’tiādimāha. Nanu ca udayabbayañāṇaṁ nāma saṅkhārānaṁ udayabbayameva passati, na",
  "anya-e0104n9:3_6": "aniccādilakkhaṇattayaṁ, tena kathaṁ aniccatādilakkhaṇattayasallakkhaṇaṁ hotīti? Na",
  "anya-e0104n9:3_7": "kho panetaṁ evaṁ daṭṭhabbaṁ ‘‘udayabbayañāṇaṁ lakkhaṇattayavisayaṁ hotī’’ti. Udayabbaye",
  "anya-e0104n9:3_8": "pana paṭividdhe aniccalakkhaṇaṁ pākaṭaṁ hutvā upaṭṭhāti. Tato ‘‘yadaniccaṁ, taṁ dukkhaṁ.",
  "anya-e0104n9:3_9": "Yaṁ dukkhaṁ, tadanattā’’ti (saṁ. ni. 3.15; 45, 77; 4.1, 4; paṭi. ma. 2.10) itaralakkhaṇampi.",
  "anya-e0104n9:3_10": "Atha vā udayabbayaggahaṇena hutvā abhāvākāro, abhiṇhasampaṭipīḷanākāro, avasavattanākāro",
  "anya-e0104n9:3_11": "ca vibhūtataro hotīti kāraṇabhāvena udayabbayañāṇe yogassa lakkhaṇattayasallakkhaṇatthatā",
  "anya-e0104n9:3_12": "veditabbā, na sammukheneva. Heṭṭhāti maggāmaggañāṇadassanavisuddhito heṭṭhā. Tañhi",
  "anya-e0104n9:3_13": "obhāsādiuppattihetutāya tikkhaṁ visadaṁ hutvā pavattampi diṭṭhiādīhi upakkiliṭṭhattā",
  "anya-e0104n9:3_14": "kuṇṭhaṁ avisadameva jātaṁ. Tenāha ‘‘dasahi…pe… nāsakkhī’’ti.",
  "anya-e0104n9:4_0": "739.Amanasikārāti hetumhi nissakkavacanaṁ. ‘‘Kissa amanasikārā’’ti hi idaṁ ‘‘kena",
  "anya-e0104n9:4_1": "paṭicchannattā’’ti pucchitassa paṭicchādakassa hetupucchā. Santatiyā hissa paṭicchannattā",
  "anya-e0104n9:4_2": "aniccalakkhaṇaṁ na upaṭṭhāti, sā ca santati udayabbayāmanasikārena paṭicchādikā jātā.",
  "anya-e0104n9:4_3": "Iriyāpathehi paṭicchannattā dukkhalakkhaṇaṁ na upaṭṭhāti, te ca iriyāpathā abhiṇhasampaṭipīḷanāmanasikārena",
  "anya-e0104n9:4_4": "paṭicchādakā jātā. Ghanena paṭicchannattā anattalakkhaṇaṁ na upaṭṭhāti, te ca ghanā",
  "anya-e0104n9:4_5": "nānādhātuvinibbhogāmanasikārena paṭicchādakā jātāti. Udayabbayaṁ passato na udayāvatthā",
  "anya-e0104n9:4_6": "vayāvatthaṁ pāpuṇāti, vayāvatthā vā udayāvatthaṁ. Aññova udayakkhaṇo, aññova vayakkhaṇoti",
  "anya-e0104n9:4_7": "ekopi dhammo khaṇavasena bhedato upaṭṭhāti, pageva atītādikoti āha ‘‘udayabbayaṁ",
  "anya-e0104n9:4_8": "pana…pe… upaṭṭhātī’’ti. Tattha santatiyā vikopitāyāti pubbāpariyena pavattamānānaṁ",
  "anya-e0104n9:4_9": "dhammānaṁ aññoññabhāvasallakkhaṇena santatiyā ugghāṭitāya. Na hi sammadeva udayabbayaṁ",
  "anya-e0104n9:4_10": "sallakkhentassa dhammā sambandhabhāvena upaṭṭhahanti, atha kho ayosalākā viya asambandhabhāvenāti",
  "anya-e0104n9:4_11": "suṭṭhutaraṁ aniccalakkhaṇaṁ pākaṭaṁ hoti.",
  "anya-e0104n9:5_0": "Abhiṇhasampaṭipīḷanaṁ manasi katvāti yathāpariggahitaudayabbayavasena saṅkhārānaṁ",
  "anya-e0104n9:5_1": "nirantaraṁ paṭipīḷiyamānataṁ vibādhiyamānataṁ manasi karitvā. Iriyāpathe ugghāṭiteti",
  "anya-e0104n9:5_2": "iriyāpathe labbhamānadukkhapaṭicchādakabhāve ugghāṭite. Ekasmiñhi iriyāpathe uppannassa",
  "anya-e0104n9:5_3": "dukkhassa vinodakaṁ iriyāpathantaraṁ tassa paṭicchādakaṁ viya hoti, evaṁ sesāpīti",
  "anya-e0104n9:5_4": "iriyāpathānaṁ taṁtaṁdukkhapaṭicchādakabhāve yāthāvato ñāte tesaṁ dukkhapaṭicchādakabhāvo",
  "anya-e0104n9:5_5": "ugghāṭito nāma hoti saṅkhārānaṁ nirantaraṁ dukkhābhitunnatāya pākaṭabhāvato. Tenāha",
  "anya-e0104n9:5_6": "‘‘dukkhalakkhaṇaṁ yāthāvasarasato upaṭṭhātī’’ti. Nānādhātuyoti nānāvidhā pathavīādidhātuyo",
  "anya-e0104n9:5_7": "nānāvidhe sabhāvadhamme. Vinibbhujitvāti ‘‘aññā pathavīdhātu, aññā āpodhātū’’tiādinā,",
  "anya-e0104n9:5_8": "‘‘añño phasso, aññā vedanā’’tiādinā ca visuṁ visuṁ katvā. Ghanavinibbhoge kateti",
  "anya-e0104n9:5_9": "samūhaghane, kiccārammaṇaghane ca pabhedite. Yā hesā aññamaññūpatthaddhesu samuditesu",
  "anya-e0104n9:5_10": "rūpārūpadhammesu ekattābhinivesavasena aparimadditasaṅkhārehi gayhamānā samūhaghanatā,",
  "anya-e0104n9:5_11": "tathā tesaṁ tesaṁ dhammānaṁ kiccabhedassa satipi paṭiniyatabhāve ekato gayhamānā",
  "anya-e0104n9:5_12": "kiccaghanatā, tathā sārammaṇadhammānaṁ satipi ārammaṇakaraṇabhede ekato gayhamānā",
  "anya-e0104n9:5_13": "ārammaṇaghanatā ca, tā dhātūsu ñāṇena vinibbhujitvā dissamānā hatthena parimajjiyamāno",
  "anya-e0104n9:5_14": "pheṇapiṇḍo viya vilayaṁ gacchanti, ‘‘yathāpaccayaṁ pavattamānā suññā ete dhammā dhammamattā’’ti",
  "anya-e0104n9:5_15": "anattalakkhaṇaṁ pākaṭataraṁ hoti. Tena vuttaṁ ‘‘nānādhātuyo…pe… upaṭṭhātī’’ti.",
  "anya-e0104n9:6_0": "740. Dhuvabhāvapaṭikkhepato na niccanti aniccaṁ, khandhapañcakaṁ. Yathāha ‘‘rūpaṁ",
  "anya-e0104n9:6_1": "kho, rādha, aniccaṁ, vedanā… saññā… saṅkhārā… viññāṇaṁ anicca’’nti (saṁ. ni. 3.172).",
  "anya-e0104n9:6_2": "Tattha kāraṇaṁ vadanto ‘‘uppādavayaññathattabhāvā’’ti āha. Uppādo nibbattilakkhaṇaṁ,",
  "anya-e0104n9:6_3": "vayo vipariṇāmalakkhaṇaṁ, aññathattaṁ jarā, tesaṁ sabbhāvatoti attho. Hutvā abhāvatoti",
  "anya-e0104n9:6_4": "uppajjitvā vinassanato. Ettha ca purimena jātijarāmaraṇasabbhāvato aniccanti dasseti,",
  "anya-e0104n9:6_5": "dutiyena pākabhāvaviddhaṁsābhāvato. Yassa bhāvena khandhapañcakaṁ ‘‘anicca’’nti vuccati,",
  "anya-e0104n9:6_6": "taṁ aniccalakkhaṇanti dassetuṁ ‘‘uppādavayaññathatta’’ntiādi vuttaṁ. Tena hi taṁ",
  "anya-e0104n9:6_7": "‘‘anicca’’nti lakkhīyati. Ākāravikāroti ākāravikati. Abhāvākāro hi vikatirūpena labbhati,",
  "anya-e0104n9:6_8": "virūpattā na uppādākāro. Ākāravikāroti vā ākāraviseso. Hutvā abhāvo hi pākabhāvato",
  "anya-e0104n9:6_9": "bhinno viddhaṁsābhāvattā tattha ca aniccalakkhaṇaṁ niruḷhaṁ. Aniccākāro hi dukkhānattākārehi",
  "anya-e0104n9:6_10": "viya uppādākārato ca visiṭṭho. Tathā hi saddassa viddhaṁsābhāvo saṅkhatabhāvenapi sādhīyati.",
  "anya-e0104n9:7_0": "Saṅkhatabhāvo ca atthato uppādavantatā. Uppādo ca pākabhāvasādhitā dharamānāvatthā.",
  "anya-e0104n9:7_1": "Iminā nayena dukkhānattālakkhaṇāni veditabbāni. Apica yathā niccapaṭikkhepato aniccanti",
  "anya-e0104n9:7_2": "niccākārapaṭikkhepato yathāvutto abhāvākārasaṅkhāto aniccākāro aniccalakkhaṇaṁ, evaṁ",
  "anya-e0104n9:7_3": "sukhapaṭikkhepato dukkhanti sukhākārapaṭikkhepato abhiṇhapaṭipīḷanākārasaṅkhāto dukkhākāro",
  "anya-e0104n9:7_4": "dukkhalakkhaṇaṁ, tathā attapaṭikkhepato anattāti attākārapaṭikkhepato avasavattanākārasaṅkhāto",
  "anya-e0104n9:7_5": "anattākāro anattalakkhaṇanti daṭṭhabbaṁ. Te yime tayopi ākārā asabhāvadhammattā khandhapariyāpannā",
  "anya-e0104n9:7_6": "na honti. Khandhehi vinā anupalabbhanīyato khandhavinimuttāpi na honti. Khandhe pana",
  "anya-e0104n9:7_7": "upādāya vohāravasena labbhamānā tadādīnavavibhāvanāya visesakāraṇabhūtā tajjāpaññattivisesāti veditabbā.",
  "anya-e0104n9:8_0": "Tayidaṁ sabbampīti yathāvuttalakkhaṇattayañceva lakkhitabbañca khandhapañcakaṁ. ‘‘Udayabbayānupassanāñāṇena",
  "anya-e0104n9:8_1": "yāthāvasarasato sallakkhetī’’ti idaṁ tadatthe tabbohāravasena vuttaṁ. Udayabbayañāṇatthañhi",
  "anya-e0104n9:8_2": "lakkhaṇārammaṇikavipassanā ‘‘udayabbayañāṇa’’nti kathitā. Na hi udayabbayañāṇaṁ dukkhalakkhaṇādivisayaṁ",
  "anya-e0104n9:8_3": ". Tabbisayatte vā udayabbayañāṇameva na siyā, udayabbayañāṇaṁ pana tikkhaṁ, visadañca",
  "anya-e0104n9:8_4": "kātukāmena lakkhaṇattayatīraṇameva kātabbaṁ. Parikammasadisañhetaṁ tassa. Esa nayo sesañāṇesupīti.",
  "anya-e0104n9:9": "Upakkilesavimuttaudayabbayañāṇaṁ niṭṭhitaṁ.",
  "anya-e0104n9:10": "Bhaṅgānupassanāñāṇakathāvaṇṇanā",
  "anya-e0104n9:11_0": "741.Vahatīti pavattati. Ñāṇassa tikkhabhāvo bhāvanāya paguṇabhāvena. Paguṇā ca bhāvanā",
  "anya-e0104n9:11_1": "vikkhepābhāvato ārammaṇe appitā viya pavattatīti ñāṇassa tikkhabhāvena saṅkhārānaṁ",
  "anya-e0104n9:11_2": "lahuupaṭṭhānatā dassitā. Saṅkhāresu pana udayabbayavasena lahuṁ lahuṁ upaṭṭhahantesu",
  "anya-e0104n9:11_3": "udayadassanañca ‘‘uppādavato vināso’’ti yāvadeva vayadassanatthaṁ tassa nibbidāvahattāti",
  "anya-e0104n9:11_4": "vaye evassa ābhogasamannāhāro manasikāro pavattati, tena uppādādiṁ muñcitvā vayamevārabbha",
  "anya-e0104n9:11_5": "ñāṇaṁ uppajjati. Tena vuttaṁ ‘‘uppādaṁ vā’’tiādi. Tattha uppādanti nibbattivikāraṁ.",
  "anya-e0104n9:11_6": "Ṭhitinti ṭhitippattaṁ, jaranti attho. Pavattanti upādinnakappavattaṁ. Nimittanti",
  "anya-e0104n9:11_7": "saṅkhāranimittaṁ. Yaṁ saṅkhārānaṁ samudayādighanavasena, sakiccaparicchedatāya ca",
  "anya-e0104n9:11_8": "saviggahānaṁ viya upaṭṭhānaṁ, taṁ saṅkhāranimittaṁ. Keci pana ‘‘pavattaṁ nāma saṅkhārānaṁ",
  "anya-e0104n9:11_9": "avicchedena pavattanaṁ uppādova, nimittaṁ nāma uppannānaṁ vijjamānatā ṭhānaparamparā,",
  "anya-e0104n9:11_10": "tasmā uppādameva gaṇhāti ce, pavattaṁ gaṇhāti nāma. Ṭhitiṁyeva gaṇhāti ce, nimittaṁ",
  "anya-e0104n9:11_11": "gaṇhāti nāmā’’ti vadanti, taṁ ‘‘uppādaṁ vā’’tiādivacanena virujjhati. Na hi asati",
  "anya-e0104n9:11_12": "bhede vikappo yutto. Na sampāpuṇāti aggahaṇato. Kiṁ pana sampāpuṇātīti āha ‘‘khaya…pe…",
  "anya-e0104n9:11_13": "santiṭṭhatī’’ti. Tattha nirodhasaddo anuppādepi dissatīti bhedasaddena visesitaṁ,",
  "anya-e0104n9:11_14": "bhedasaddo visesavācakopi hotīti vayasaddena visesitaṁ, sopi anirodhavācakopi atthīti",
  "anya-e0104n9:11_15": "khayasaddena visesitaṁ, khayavayabhedasaṅkhāte khaṇikanirodheti attho. Sati santiṭṭhatīti",
  "anya-e0104n9:11_16": "satisīsena ñāṇamāha. Etasmiṁ ṭhāneti upakkilesavinimuttassa udayabbayañāṇassa tikkhabhāvāpattiyaṁ",
  "anya-e0104n9:11_17": "vuttanayena udayampi muñcitvā vayasseva manasikārakāle.",
  "anya-e0104n9:12_0": "Ārammaṇapaṭisaṅkhāti rūpavedanādiārammaṇaṁ khayavayavaseneva paṭisaṅkhāya. Yakāralopena",
  "anya-e0104n9:12_1": "hi niddeso ‘‘sayaṁ abhiññā’’tiādīsu (dī. ni. 1.28, 405) viya. Yathāvuttassa vā ārammaṇassa",
  "anya-e0104n9:12_2": "khayavayabhedavasena paṭisaṅkhā ārammaṇapaṭisaṅkhā. Bhaṅgānupassaneti yo tadārammaṇassa",
  "anya-e0104n9:12_3": "cittassa bhaṅgo, tassa anupassane. Paññāti pakārato jānanā. Yaṁ panettha vattabbaṁ,",
  "anya-e0104n9:12_4": "taṁ idāneva saṁvaṇṇīyati.",
  "anya-e0104n9:13_0": "742.Yaṁ kiñci ārammaṇanti rūpaṁ yāva jarāmaraṇanti vipassitabbabhāvena gahitaṁ sabbaṁ",
  "anya-e0104n9:13_1": "saṅkhāragatamāha . Paṭisaṅkhānaṁ nāma jānanaṁ, tañca bhaṅgānupassanāya adhippetattā",
  "anya-e0104n9:13_2": "bhaṅgato dassanamevāti āha ‘‘jānitvā khayato vayato disvāti attho’’ti. Tassa ñāṇassāti sambandho.",
  "anya-e0104n9:14_0": "Rūpārammaṇameva rūpārammaṇatā yathā ‘‘devo eva devatā’’ti imamatthaṁ dassetuṁ ‘‘rūpārammaṇaṁ",
  "anya-e0104n9:14_1": "citta’’nti vuttaṁ. Rūpārammaṇatāti vā bhummatthe paccattavacananti dassento ‘‘atha",
  "anya-e0104n9:14_2": "vā rūpārammaṇabhāve’’ti āha. Aparena cittena bhaṅgaṁ anupassatīti vipassanāvisayaṁ",
  "anya-e0104n9:14_3": "bhaṅgānupassanamāha. Evañhi bhaṅgānupassanā paguṇā hoti, ārammaṇañcassa vibhūtataraṁ",
  "anya-e0104n9:14_4": "hutvā upaṭṭhāti. Ñātanti ārammaṇamāha anupassanāvasena ñātattā. Ñāṇanti anupassanāñāṇaṁ.",
  "anya-e0104n9:14_5": "Ubhopi vipassatīti tadubhayampi khayato vayato vipassatīti. Ayaṁ hettha saṅkhepattho",
  "anya-e0104n9:14_6": "– rūpassa yāva jarāmaraṇassa khayato vayato dassanaṁ ārammaṇapaṭisaṅkhātaṁ, dassanakañāṇassa",
  "anya-e0104n9:14_7": "khayato vayato dassanaṁ ārammaṇapaṭisaṅkhāya bhaṅgassa anupassananti ubhayattha paññā.",
  "anya-e0104n9:14_8": "Purimaṁ vā tadabhāve abhāvato pacchimāyaṁ pakkhipitvā pacchimā eva paññā vipassane ñāṇanti.",
  "anya-e0104n9:15_0": "Etthāti ‘‘tassa cittassa…pe… bhaṅgaṁ anupassatī’’ti ettha. Anekehi ākārehīti aniccato",
  "anya-e0104n9:15_1": "anupassanādīhi anekehi ākārehi. Anu-saddo ‘‘bhiyyo’’ti etasmiṁ attheti āha ‘‘punappunaṁ passatī’’ti.",
  "anya-e0104n9:16_0": "Idha saṅkhatadhammo nāma jātijarāmaraṇapakatiko, tassa jāti ādikoṭi, jarā majjhimakoṭi,",
  "anya-e0104n9:16_1": "maraṇaṁ osānakoṭi. Tattha kiñcāpi uppādāditividhampi saṅkhatalakkhaṇatāya aniccalakkhaṇaṁ,",
  "anya-e0104n9:16_2": "tathāpi jātijarāsu diṭṭhāsu na tathā aniccalakkhaṇaṁ pākaṭaṁ hutvā upaṭṭhāti yathā",
  "anya-e0104n9:16_3": "vayakkhaṇeti āha ‘‘bhaṅgo nāma aniccatāya paramā koṭī’’ti, uttamā koṭi pariyosānakoṭīti",
  "anya-e0104n9:16_4": "attho. Yathā hi jarādhammaṁ, maraṇadhammameva ca jāyatīti jāti aniccatāya ādi koṭi,",
  "anya-e0104n9:16_5": "tathā jātidhammaṁ, maraṇadhammameva ca jīratīti jarā majjhimā koṭi, jātidhammaṁ,",
  "anya-e0104n9:16_6": "jarādhammameva ca bhijjatīti bhaṅgo paramā koṭīti. Aniccato anupassatīti na kalāpato",
  "anya-e0104n9:16_7": "sammasanto viya ‘‘aniccaṁ khayaṭṭhenā’’ti (paṭi. ma. 1.48) anumānavasena, nāpi āraddhavipassako",
  "anya-e0104n9:16_8": "viya udayaggahaṇapubbakavayadassanavasena, atha kho udayabbayañāṇānubhāvena paccakkhato",
  "anya-e0104n9:16_9": "upaṭṭhitesu udayavayesu vuttanayena udayaṁ muñcitvā bhaṅgadassanavaseneva aniccato",
  "anya-e0104n9:16_10": "anupassati, evaṁ anupassato panassa niccagāhassa lesopi natthīti āha ‘‘no niccato’’ti.",
  "anya-e0104n9:16_11": "Tathā hesa niccasaññaṁ pajahatīti vuccati. Ettha ca ‘‘aniccato eva anupassatī’’ti",
  "anya-e0104n9:16_12": "eva-kāro luttaniddiṭṭhoti tena nivattitamatthaṁ dassetuṁ ‘‘no niccato’’ti vuttaṁ.",
  "anya-e0104n9:16_13": "Na cettha dukkhato anupassanādinivattanamāsaṅkitabbaṁ paṭiyogīnivattanaparattā, eva-kārassa",
  "anya-e0104n9:16_14": "upari desanāruḷhattā ca tāsaṁ. Dukkhato anupassatītiādīsupi eseva nayo.",
  "anya-e0104n9:17_0": "Aniccato tāva anupassanā bhaṅgānupassakassa yuttā ‘‘bhaṅgo nāma aniccatāya paramā",
  "anya-e0104n9:17_1": "koṭī’’ti, dukkhādito pana kathanti āha ‘‘aniccassa dukkhattā’’tiādi. Etena yaṁ aniccaṁ,",
  "anya-e0104n9:17_2": "taṁ ekantato dukkhaṁ anattā, tato ca na abhinandaniyādirūpaṁ. Tasmā upari nibbattetabbato",
  "anya-e0104n9:17_3": "ñāṇaparikammatthañca itarāsampi channaṁ anupassanānaṁ vasena anupassatīti dasseti.",
  "anya-e0104n9:17_4": "Keci panettha ‘‘aniccato anupassati, no niccatotiādinā visuṁ dassanakiccaṁ natthi,",
  "anya-e0104n9:17_5": "bhaṅgadassaneneva sabbaṁ diṭṭhaṁ hotī’’ti vadanti, taṁ bhaṅgānupassanāya matthakappattiyaṁ",
  "anya-e0104n9:17_6": "yuttaṁ, tato pana pubbabhāge anekākāravokārā anupassanā icchitabbāva. Aññathā ‘‘aniccato",
  "anya-e0104n9:17_7": "anupassatī’’tiādikā (paṭi. ma. 1.51) pāḷi, ‘‘anekehi ākārehi punappunaṁ passatī’’ti",
  "anya-e0104n9:17_8": "āgatā tassā aṭṭhakathā ca virodhitā siyā. Tadeva aniccato diṭṭhameva sabbasaṅkhāragataṁ.",
  "anya-e0104n9:18_0": "Na taṁ abhinanditabbanti taṁ saṅkhāragataṁ taṇhādiṭṭhābhinandanavasena ‘‘etaṁ mama,",
  "anya-e0104n9:18_1": "eso me attā’’ti na abhinanditabbaṁ. Na tattha rañjitabbanti tattha saṅkhāragate rañjanavasena",
  "anya-e0104n9:18_2": "na pavattitabbaṁ, kāmarāgo, bhavarāgo vā na pavattetabboti attho. Rāgaṁ nirodhetīti",
  "anya-e0104n9:18_3": "rāgaṁ vikkhambhananirodhaṁ pāpeti, vikkhambhetīti attho. Tenāha ‘‘lokikeneva tāva",
  "anya-e0104n9:18_4": "ñāṇenā’’ti. Sati ca vikkhambhane kathaṁ samudayoti āha ‘‘no samudeti, samudayaṁ na karotī’’ti.",
  "anya-e0104n9:19_0": "Evaṁ virattoti evaṁ bhaṅgānupassanānusārena viratto. Yathā diṭṭhaṁ sampati upaṭṭhitaṁ",
  "anya-e0104n9:19_1": "saṅkhāragataṁ nirodheti nirodhaṁ manasi karoti, adiṭṭhampi atītānāgataṁ anvayañāṇavasena",
  "anya-e0104n9:19_2": "yathā idaṁ etarahi, evaṁ itarepīti anuminanto nirodheti manasikatassāpi nirodhaṁ",
  "anya-e0104n9:19_3": "karoti. No samudetīti etthāpi eseva nayo, no samudayaṁ manasi karotīti attho.",
  "anya-e0104n9:20_0": "Evaṁ paṭipannoti evaṁ vuttappakārena aniccānupassanādivasena paṭipanno. Saddhiṁ khandhābhisaṅkhārehikilesānaṁ",
  "anya-e0104n9:20_1": "pariccajanatoti khandhehi, abhisaṅkhārehi ca saha kilesānaṁ pajahanato. Kilese hi",
  "anya-e0104n9:20_2": "pajahanto tannimittakakammaṁ, tato nibbattanake khandhe ca pajahati nāma. Saṅkhatadosadassanenāti",
  "anya-e0104n9:20_3": "saṅkhatadhammesu aniccadukkhatādiādīnavadassanena. Tabbiparīteti niccasukhādisabhāve.",
  "anya-e0104n9:20_4": "Tanninnatāyāti tadadhimuttatāya. Paṭinissaggasaddo pariccāgattho, pakkhandanattho",
  "anya-e0104n9:20_5": "cāti paṭinissaggassa duvidhatā vuttā. Tattha pakkhandanaṁ adhimuccanaṁ. Yathāvuttenāti",
  "anya-e0104n9:20_6": "tadaṅgādippahānappakārena, tanninnappakārena ca. Nibbattanavasenāti uppādanavasena.",
  "anya-e0104n9:20_7": "Nibbattento hi kilese ādiyatīti te anibbattento kilese na ādiyati nāma. Adosadassitāvasenāti",
  "anya-e0104n9:20_8": "dosānaṁ adassāvibhāvena. Saṅkhatārammaṇaṁ ādiyatīti yojanā. Anādīnavadassitāya hi",
  "anya-e0104n9:20_9": "saṅkhāre ādiyatīti ādīnavadassitāya te na ādiyati na gaṇhāti.",
  "anya-e0104n9:21_0": "743.Assāti yogino. Tehi ñāṇehīti aniccānupassanādiñāṇehi. Tanti pahānaṁ. Niccasaññanti",
  "anya-e0104n9:21_1": "niccagāhaṁ, saññāsīsena niddeso. Sukhasaññaṁ attasaññanti etthāpi eseva nayo. Sappītikaṁ",
  "anya-e0104n9:21_2": "taṇhanti sauppilāvitaṁ abhipatthanaṁ.",
  "anya-e0104n9:22_0": "744.‘‘Vatthusaṅkamanā’’ti ettha vipassanāya pavattiṭṭhānabhāvato rūpādiārammaṇaṁ",
  "anya-e0104n9:22_1": "‘‘vatthū’’ti adhippetanti dassento ‘‘rūpassā’’tiādimāha. Tattha saṅkamanāti vipassanābhāvasāmaññato",
  "anya-e0104n9:22_2": "ekattanayena vuttaṁ , aññathā aññadeva rūpabhaṅgavisayaṁ ñāṇaṁ, aññadeva tadārammaṇacittabhaṅgavisayanti",
  "anya-e0104n9:22_3": "kuto saṅkamanā. Paññāvivaṭṭanāyapi eseva nayo. Paññāyāti udayabbayadassanavasena",
  "anya-e0104n9:22_4": "pavattamānāya vipassanāpaññāya. Vayasseva gahaṇavasena udayato vinivaṭṭanā. Tenāha",
  "anya-e0104n9:22_5": "‘‘udayaṁ pahāya vaye santiṭṭhanā’’ti. ‘‘Anantarameva āvajjanasamatthatā’’ti iminā",
  "anya-e0104n9:22_6": "bhaṅgānupassanāya paguṇabalavabhāvamāha.",
  "anya-e0104n9:23": "745.Ubhoti diṭṭhādiṭṭhabhāvena dvepi ārammaṇāni. Ekavavatthanāti khaṇabhaṅguratāya samānāti vavatthāpanā.",
  "anya-e0104n9:24_0": "Saṁvijjamānamhīti paccakkhato upalabbhamāne paccuppanne. Visuddhadassanoti bhaṅgadassanassa",
  "anya-e0104n9:24_1": "paribandhavidhamanena visuddhañāṇo, suvisuddhabhaṅgadassanoti attho. Tadanvayaṁ netīti",
  "anya-e0104n9:24_2": "tassa paccuppannasaṅkhārabhaṅgadassino ñāṇassa anvayaṁ anugatabhūtaṁ ñāṇaṁ pavatteti.",
  "anya-e0104n9:24_3": "Kattha pana pavattetīti āha ‘‘atītanāgate’’ti, atīte, anāgate ca saṅkhāragate. Sabbepītiādi",
  "anya-e0104n9:24_4": "tassa pavattanākāradassanaṁ.",
  "anya-e0104n9:25_0": "Bhaṅgasaṅkhāte nirodhe, na nibbānasaṅkhāteti adhippāyo. Esāti yā ārammaṇanvayena",
  "anya-e0104n9:25_1": "ubho diṭṭhādiṭṭhe khaṇabhaṅguratāya ekabhāvena vavatthāpanā, esā vayalakkhaṇe vipariṇāmalakkhaṇe",
  "anya-e0104n9:25_2": "vipassanā bhaṅgānupassanāti attho.",
  "anya-e0104n9:26_0": "746.Ārammaṇañca paṭisaṅkhātiādi bhaṅgānupassanāya duppaṭivijjhattā vuttassevatthassa",
  "anya-e0104n9:26_1": "daḷhīkaraṇaṁ. Tayidaṁ bhaṅgadassanaṁ saṅkhārānaṁ avasavattanāvabodhanena anattalakkhaṇapaṭivedhāyāti",
  "anya-e0104n9:26_2": "taṁ dassento ‘‘suññato ca upaṭṭhāna’’nti āha. Ārammaṇassa hi bhaṅgārammaṇacittassa",
  "anya-e0104n9:26_3": "ca bhaṅgamanupassato visesato saṅkhārā suññā hutvā upaṭṭhahanti. Tenāha ‘‘tasseva’’ntiādi.",
  "anya-e0104n9:27_0": "Na catthi aññoti ettha imasmiṁ loke añño khandhavinimutto attā nāma koci natthi.",
  "anya-e0104n9:27_1": "Tesaṁ khayaṁ passatīti tesaṁ dhammānaṁ khaṇe khaṇe upaṭṭhahantaṁ bhaṅgaṁ passati.",
  "anya-e0104n9:27_2": "Yathāvuttāya appamādapaṭipattiyā appamatto. Yathā kiṁ? Maṇiṁva vijjhaṁ vajirena yoniso",
  "anya-e0104n9:27_3": "yathā nāma kusalo puriso upāyena maṇiṁ vijjhanto maṇissa chiddameva passati manasi",
  "anya-e0104n9:27_4": "karoti , na maṇissa vaṇṇādiṁ, evameva saṅkhārānaṁ nirantaraṁ bhaṅgameva yoniso manasi",
  "anya-e0104n9:27_5": "karoti, na saṅkhāreti adhippāyo. Yathā vā vajirena maṇiṁ vijjhantassa viddhaṭṭhānaṁ",
  "anya-e0104n9:27_6": "na puna ruhati, evaṁ vajirasadisena bhaṅgānupassanāñāṇena bhaṅge diṭṭhe na puna niccagāho",
  "anya-e0104n9:27_7": "ruhati, evaṁ bhaṅgameva passatīti attho.",
  "anya-e0104n9:28_0": "Yā ca ārammaṇapaṭisaṅkhāti ‘‘rūpārammaṇatā cittaṁ uppajjitvā bhijjati, taṁ ārammaṇaṁ",
  "anya-e0104n9:28_1": "paṭisaṅkhā’’ti (paṭi. ma. 1.51) evamāgatā yā ca ārammaṇapaṭisaṅkhā, ‘‘tassa cittassa",
  "anya-e0104n9:28_2": "bhaṅgaṁ anupassatī’’ti evaṁ vuttā yā ca bhaṅgānupassanā, ‘‘saṅkhārāva bhijjanti,",
  "anya-e0104n9:28_3": "tesaṁ bhedo maraṇaṁ, na añño koci atthī’’ti evaṁ vuttaṁ yañca suññato upaṭṭhānaṁ,",
  "anya-e0104n9:28_4": "ayaṁ evaṁ tidhā vuttāpi adhipaññāvipassanā nāmāti attho.",
  "anya-e0104n9:29_0": "747.Aniccānupassanādīsūti aniccadukkhānattānupassanāsu. Nibbidādīsūti nibbidāvirāganirodhapaṭinissaggānupassanāsu",
  "anya-e0104n9:29_1": ". Tayo upaṭṭhāneti aniccādivasena tividhe upaṭṭhāne. Khayato vayato upaṭṭhānañhi",
  "anya-e0104n9:29_2": "aniccato upaṭṭhānaṁ, bhayato upaṭṭhānaṁ dukkhato, suññato upaṭṭhānaṁ anattatoti.",
  "anya-e0104n9:29_3": "Diṭṭhīsūti diṭṭhinimittaṁ na vedhati. Tā hi asaṁhīratāya na calati.",
  "anya-e0104n9:30_0": "748.Dubbalabhājanassa viyāti tintaāmamattikābhājanassa viya bhedameva passatīti sambandho.",
  "anya-e0104n9:30_1": "Ettha ca dubbalabhājanūpamā sarasabhiduratādassanatthaṁ, vippakiriyamānasukhumarajūpamā",
  "anya-e0104n9:30_2": "aññamaññaṁ asambandhatādassanatthaṁ, bhijjiyamānatilūpamā khaṇe khaṇe bhijjanakabhāvadassanatthanti",
  "anya-e0104n9:30_3": "daṭṭhabbā. Bhedamevāti vināsameva passati uppādādīnaṁ aggahaṇato. Evamevāti yathā",
  "anya-e0104n9:30_4": "udakabubbuḷakāni udakatalādipaccayaṁ paṭicca uppannāni na ciraṭṭhitikāni sīghaṁ sīghaṁ",
  "anya-e0104n9:30_5": "bhijjanti, evameva sabbe rūpārūpadhammā kammādipaccayaṁ paṭicca uppannā khaṇaṭṭhitikā",
  "anya-e0104n9:30_6": "sīghaṁ sīghaṁ bhijjantīti bhedameva passati. Turitaturitañhi nesaṁ bhedadassanatthaṁ",
  "anya-e0104n9:30_7": "‘‘bhijjanti bhijjantī’’ti āmeḍitavacanaṁ.",
  "anya-e0104n9:31_0": "Marīcipi ittarakālikāva, nissayapabandhavasena pana ciratarupaṭṭhānanti ‘‘yathā passe",
  "anya-e0104n9:31_1": "marīcika’’nti vuttaṁ, na ayāthāvupaṭṭhānatova. Lokanti khandhalokaṁ. Maccurājā na",
  "anya-e0104n9:31_2": "passati arahattādhigamena punabbhavābhāvato.",
  "anya-e0104n9:32_0": "749.Bhavadiṭṭhippahānanti sassatadiṭṭhiyā vikkhambhanaṁ. Na hi nirantaraṁ bhaṅgameva",
  "anya-e0104n9:32_1": "passato sassatadiṭṭhiyā avasaro atthi. Tato eva jīvite nirālayattā jīvitanikantipariccāgo.",
  "anya-e0104n9:32_2": "Sadāti sabbakālaṁ rattindivaṁ. Bhāvanāya yuttappayuttatā. Icchācārānaṁ dūrībhāvato",
  "anya-e0104n9:32_3": "visuddhājīvitā. Ussukkappahānaṁ kiccākiccesu abyāvaṭatā tibbasaṁvegattā. Vigatabhayatā",
  "anya-e0104n9:32_4": "kutocipi nibbhayatā attasinehābhāvato. Khantisoraccapaṭilābho aniccatāya sudiṭṭhattā.",
  "anya-e0104n9:32_5": "Pantasenāsanesu adhikusalesu ca aratiyā, kāmaguṇesu ratiyā ca sahanato abhibhavanato aratiratisahanatā.",
  "anya-e0104n9:33": "Imāni aṭṭhagguṇamuttamānīti liṅgavipallāsena vuttaṁ. Ma-kāro ca padasandhikaro, bhavadiṭṭhippahānādike ime aṭṭha uttamānisaṁseti attho. Tahinti tattha bhaṅgānupassanāyanti attho.",
  "anya-e0104n9:34": "Bhaṅgānupassanāñāṇaṁ niṭṭhitaṁ.",
  "anya-e0104n9:35": "Bhayatupaṭṭhānañāṇakathāvaṇṇanā",
  "anya-e0104n9:36_0": "750.Sabbasaṅkhārānanti tebhūmakānaṁ sabbasaṅkhārānaṁ. Adhikāravasena hi padesasabbavisayo",
  "anya-e0104n9:36_1": "idha sabbasaddo. Āsevantassāti ādaravasena sevantassa pavattentassa. Bhāventassāti",
  "anya-e0104n9:36_2": "vaḍḍhentassa brūhentassa. Bahulīkarontassāti punappunaṁ karontassa yuñjantassa. Pabhedakāti",
  "anya-e0104n9:36_3": "khaṇe khaṇe bhijjanavasena pabhedakā. Ājīvikā byādhiādinimittaṁ maritukāmassa, amaritukāmassāpi",
  "anya-e0104n9:36_4": "sūrassa bhāyitabbampi na bhayato upaṭṭhātīti ‘‘sukhena jīvitukāmassa bhīrukapurisassā’’ti",
  "anya-e0104n9:36_5": "vuttaṁ. Yathā bhīrukajātikassa sīhādayo santāsanimittaṁ bhayānakabhāvato, tathā yogino",
  "anya-e0104n9:36_6": "bhaṅgato dissamānā saṅkhārāti āha ‘‘sīha…pe… upaṭṭhahantī’’ti. Paccuppannāti addhāpaccuppannā",
  "anya-e0104n9:36_7": "oḷārikā dīghatarapabandhā, khaṇapaccuppannā sukhumatarā ittarakālā, santatipaccuppannā",
  "anya-e0104n9:36_8": "majjhimā idha ādito pariggahetabbā. Bhayato bhāyitabbato upatiṭṭhanakesu ñāṇaṁ bhayatupaṭṭhānañāṇaṁ.",
  "anya-e0104n9:37_0": "Yathā itthiyā puttānaṁ sīsassa chinnatā chijjamānatā gayhamānā bhayāvahā, evaṁ yogino",
  "anya-e0104n9:37_1": "tiyaddhagatānaṁ saṅkhārānaṁ nirodhā gayhamānāti imamatthaṁ dassetuṁ ‘‘ekissā kira",
  "anya-e0104n9:37_2": "itthiyā’’tiādi vuttaṁ.",
  "anya-e0104n9:38_0": "Yathā pūtibhūtaṁ odanādi na sabhāvena tiṭṭhati vinassati, evaṁ yassā itthiyā vijātavijātā",
  "anya-e0104n9:38_1": "puttā na jīvanti maranti eva, sā ‘‘pūtipajā’’ti vuttā. Pūtipajāggahaṇañcettha visesato",
  "anya-e0104n9:38_2": "gabbhagatamaraṇacintādassanena yogino anāgatasaṅkhāranirodhasanniṭṭhānadassanatthaṁ.",
  "anya-e0104n9:38_3": "Atītapaccuppannasaṅkhāranirodho hissa supākaṭo evāti na so upamāya sādhetabbo. Antimabhavikassa",
  "anya-e0104n9:38_4": "ca yogino sattakkhattuṁ paramādibhāvino atīte dukkhabahutāya, anāgatadukkhaparittatāya",
  "anya-e0104n9:38_5": "ca dassanatthaṁ bahupajāva itthī nidassitā.",
  "anya-e0104n9:39_0": "Tattha yathā tassā nava puttā matā, evaṁ ajjhattādippabhedā atītā saṅkhārā, vusitapubbā",
  "anya-e0104n9:39_1": "vā nava sattāvāsā daṭṭhabbā, mīyamānaputto viya paccuppannā saṅkhārā, pavattamāno",
  "anya-e0104n9:39_2": "vā sattāvāso daṭṭhabbo. Ajātaputto viya anāgatā saṅkhārā, bhāvī vā sattāvāso daṭṭhabbo.",
  "anya-e0104n9:39_3": "Evamavaṭṭhite yadeke dasaputtamātaraṁ aggahetvā navaputtamātuggahaṇaṁ sātthakanti",
  "anya-e0104n9:39_4": "vadanti, tadapāhataṁ hoti . Dārakānaṁ maraṇassa cirakālikattā maraṇānussaraṇanti",
  "anya-e0104n9:39_5": "vuttaṁ. Gabbhagato appaccakkhatāya bhāvīpakkheyeva tiṭṭhatīti adhippāyena kucchigato",
  "anya-e0104n9:39_6": "anāgatasaṅkhāraṭṭhāniyo vutto. Etasmiṁ khaṇeti bhaṅgadassanamukhena saṅkhārānaṁ bhayānakabhāvena upaṭṭhānakkhaṇe.",
  "anya-e0104n9:40_0": "751.Na bhāyati ñāṇassa bhāyanākārena appavattanato. Paṭighacittuppādavasena hi bhāyanaṁ,",
  "anya-e0104n9:40_1": "ñāṇaṁ pana bhāyitabbavatthuṁ bhāyitabbanti yāthāvato jānāti. Tenāha ‘‘atītā…pe… tīraṇamattamevā’’ti,",
  "anya-e0104n9:40_2": "tisso aṅgārakāsuyo atitāpena tikkhamajjhamudubhedāti adhippāyo. Kāmabhavādīnañhi",
  "anya-e0104n9:40_3": "tiṇṇaṁ bhavānaṁ nidassanabhāvena tāsaṁ gahaṇaṁ, tathā khadirādisūlattayassa appaṇītādibhāvato.",
  "anya-e0104n9:40_4": "Tenāha ‘‘kevalaṁ hī’’tiādi. Assāti ñāṇassa. Byasanāpannāti nānāvidhavipulānatthapatitā.",
  "anya-e0104n9:40_5": "Bhayatoti bhāyitabbato.",
  "anya-e0104n9:41_0": "Saṅkhāranimittanti ‘‘saṅkhārānaṁ samūhādighanavasena, sakiccaparicchedatāya ca saviggahānaṁ",
  "anya-e0104n9:41_1": "viya upaṭṭhāna’’nti vuttovāyamattho. Saṅkhārānaṁ pana tathā upaṭṭhānaṁ saṅkhāravinimuttaṁ",
  "anya-e0104n9:41_2": "na hotīti āha ‘‘atītā…pe… adhivacana’’nti. Maraṇamevāti bhaṅgameva. Tenāti bhaṅgadassanena.",
  "anya-e0104n9:41_3": "Khaṇe khaṇe bhaṅgameva passato hi nimittasaññitaṁ saṅkhāragataṁ aniccatāya vuttanayena",
  "anya-e0104n9:41_4": "sappaṭibhayaṁ hutvā upaṭṭhāti. Pavattaṁ nāma kāmaṁ sabbā bhavapavatti, matthakappattāya",
  "anya-e0104n9:41_5": "pana bhaṅgānupassanāya sabbabhavesu abhiṇhasampaṭipīḷanassa suṭṭhutaraṁ upaṭṭhānato",
  "anya-e0104n9:41_6": "santasukhābhimatāpi bhavā dukkhasabhāvatāya bhayato upaṭṭhahantīti dassanatthaṁ ‘‘pavattanti",
  "anya-e0104n9:41_7": "rūpārūpabhavapavattī’’tiādi vuttaṁ. Ubhayanti nimittaṁ, pavattañca. Dvayampi hi taṁ",
  "anya-e0104n9:41_8": "attasuññameva hutvā upaṭṭhahatīti.",
  "anya-e0104n9:42": "Bhayatupaṭṭhānañāṇaṁ niṭṭhitaṁ.",
  "anya-e0104n9:43": "Ādīnavānupassanāñāṇakathāvaṇṇanā",
  "anya-e0104n9:44_0": "752.Tāṇanti saṅkhārahetukā anattato rakkhaṇaṁ. Neva paññāyati sabbabhavādīnaṁ sādīnavatāya",
  "anya-e0104n9:44_1": "ekasadisattā. Leṇanti tassa pariharaṇatāṇāya upalīyanaṁ. Gatīti tadatthaṁ gantabbaṭṭhānaṁ.",
  "anya-e0104n9:44_2": "Paṭisaraṇanti tasseva paṭisaraṇaṭṭhānaṁ. Patthanāti āsīsanā na hoti. Etena ‘‘netaṁ",
  "anya-e0104n9:44_3": "mamā’’ti taṇhāgāhābhāvamāha. Parāmāsoti diṭṭhiparāmāso. Tena ‘‘eso me attā’’ti diṭṭhigāhābhāvamāha.",
  "anya-e0104n9:44_4": "Taṇhāgāhābhāveneva cettha ‘‘esohamasmī’’ti mānagāhābhāvopi vuttoyeva hoti, vā-saddaggahaṇena vā.",
  "anya-e0104n9:45_0": "Idāni patthanādīnamabhāve kāraṇaṁ dassetuṁ ‘‘tayo bhavā’’tiādi vuttaṁ. Tattha tayo",
  "anya-e0104n9:45_1": "bhavā aṅgārakāsuyo viya jātiādidukkhādhiṭṭhānabhāvena mahābhitāpatāya. Cattāro mahābhūtā",
  "anya-e0104n9:45_2": "kaṭṭhamukhapūtimukhaaggimukhasatthamukhasaṅkhātā ghoravisaāsīvisā viya kāyassa thaddhatāvissandanadāhacchedadukkhavidhānato",
  "anya-e0104n9:45_3": "visesato, avisesato pana āsayato, visavikārato, anatthadānato, durupacārato, durāsadato,",
  "anya-e0104n9:45_4": "akataññuto, avisesakārito, anekādīnavūpaddavato ca. ‘‘Cattāro āsīvisā uggatejā ghoravisāti",
  "anya-e0104n9:45_5": "kho, bhikkhave , catunnetaṁ mahābhūtānaṁ adhivacana’’nti (saṁ. ni. 4.238) hi vuttaṁ.",
  "anya-e0104n9:45_6": "Pañcakkhandhā ekakkhandhabhede aññakkhandhānavaṭṭhānato. Aññamaññāghātanato, maraṇadukkhāvahanato",
  "anya-e0104n9:45_7": "ca ukkhittāsikavadhakā viya. Vuttampi cetaṁ ‘‘ukkhittāsiko vadhakoti kho, bhikkhave,",
  "anya-e0104n9:45_8": "pañcannetaṁ upādānakkhandhānaṁ adhivacana’’nti. Cha ajjhattikāyatanāni attattaniyabhāvena",
  "anya-e0104n9:45_9": "gahitānipi tato rittabhāvato suññagāmo viya bhojanādigayhupagamettha atthīti paviṭṭhasuññagāmo",
  "anya-e0104n9:45_10": "viya. Tathā hi vuttaṁ –",
  "anya-e0104n9:46_0": "‘‘Suññagāmoti kho, bhikkhave, channetaṁ ajjhattikānaṁ āyatanānaṁ adhivacanaṁ. Cakkhuto",
  "anya-e0104n9:46_1": "cepi naṁ, bhikkhave, paṇḍito byatto medhāvī upaparikkheyya, rittakaññeva khāyati,",
  "anya-e0104n9:46_2": "tucchakaññeva khāyati, suññakaññeva khāyatī’’ti (saṁ. ni. 4.238) –",
  "anya-e0104n9:47_0": "Ādi. Cha bāhirāyatanāni gāmaghātakacorā viya sabbathāpi ghātakabhāvato. Tenevāha",
  "anya-e0104n9:47_1": "‘‘corā gāmaghātakāti kho, bhikkhave, channetaṁ bāhirānaṁ āyatanānaṁ adhivacanaṁ.",
  "anya-e0104n9:47_2": "Cakkhu, bhikkhave, haññati manāpāmanāpesu rūpesū’’tiādi. Rāgaggiādīhi ekādasahi aggīhi. Vuttañhetaṁ –",
  "anya-e0104n9:48": "‘‘Cakkhu, bhikkhave, ādittaṁ. Kena ādittaṁ? Rāgagginā dosagginā mohagginā jātiyā jarāya maraṇena sokehi paridevehi dukkhehi domanassehi upāyāsehī’’ti (saṁ. ni. 4.28) –",
  "anya-e0104n9:49_0": "Ādi . Saṅkhārānaṁ gaṇḍādisadisatā heṭṭhā vuttāyeva. Nirassādāti assādetabbarahitā",
  "anya-e0104n9:49_1": "dukkhasabhāvattā. Nirasāti sampattirahitā vipattipariyosānattā. Sabbattha yathā heṭṭhā",
  "anya-e0104n9:49_2": "nirassādā nirasā mahāādīnavarāsibhūtā hutvā upaṭṭhahantīti sambandho, evaṁ uparipi",
  "anya-e0104n9:49_3": "‘‘savāḷakamiva vanagahana’’ntiādīsu taṁ ānetvā sambandhitabbaṁ.",
  "anya-e0104n9:50_0": "Sasaddūlāti sabyagghā. Gāhā kumbhilādayo. Rakkhaso dakarakkhaso. ‘‘Nirasaṁ nirassāda’’nti",
  "anya-e0104n9:50_1": "iminā ādīnavassa abbokiṇṇataṁ dasseti. Tathā hissa yogino sabbesu bhavādīsu sabbepi",
  "anya-e0104n9:50_2": "saṅkhārā nissaggato nirantaraṁ sappaṭibhayāva hutvā upaṭṭhahanti. Yañca sappaṭibhayaṁ,",
  "anya-e0104n9:50_3": "taṁ sādīnavaṁ. Tenāha ‘‘tasseva’’ntiādi.",
  "anya-e0104n9:51": "Yanti ādīnavañāṇaṁ. Idaṁ vuttanti idaṁ dasavatthukaṁ dvādasavārapaṭimaṇḍitaṁ anvayabyatirekavasena tasseva padabhājanaṁ paṭisambhidāyaṁ vuttaṁ.",
  "anya-e0104n9:52_0": "Uppādo bhayanti saṅkhārānaṁ uppādo akhemaṭṭhena bhayavatthutāya bhayaṁ. Uppādamūlakañhi",
  "anya-e0104n9:52_1": "sabbaṁ taṁ sabbavatthukanti sabyasanaṁ. Pavattaṁ bhayantiādīsupi eseva nayo. Natthi",
  "anya-e0104n9:52_2": "etassa uppādo, na vā etasmiṁ adhigate saṅkhārānaṁ āyatiṁ uppādoti anuppādo, nibbānaṁ.",
  "anya-e0104n9:52_3": "Tañca sabbaso bhayābhāvato paramassāsabhūtattā nibbhayaṭṭhena khemanti. Santipadeti",
  "anya-e0104n9:52_4": "sabbasaṅkhārūpasamabhūte amatapade. Appavattantiādīhipi pavattādipaṭikkhepamukhena",
  "anya-e0104n9:52_5": "nibbānameva vadati. Pavattiyaṁ ādīnavaṁ disvā tadanantarameva nivattiyaṁ ānisaṁsadassanavasena",
  "anya-e0104n9:52_6": "sīghaṁ vipassanaṁ ussukkāpentānaṁ vasena ‘‘uppādo bhayaṁ, anuppādo khema’’nti tatiyavāro",
  "anya-e0104n9:52_7": "vutto. Eseva nayo chaṭṭhavārādīsupi. Ettha ca uppādo viseso, bhayaṁ visesitabbaṁ",
  "anya-e0104n9:52_8": "sāmaññabhāvatoti satipi dvinnaṁ padānaṁ samānādhikaraṇabhāve liṅgabhedo gahito. Yathā",
  "anya-e0104n9:52_9": "‘‘dukkhasamudayo ariyasacca’’nti (dī. ni. 3.354; ma. ni. 3.374). Esa nayo ‘‘gati bhaya’’ntiādīsupi.",
  "anya-e0104n9:53": "Uppādo saṅkhārāti ettha pana sabbesaṁ saṅkhārānaṁ uppādaṁ sāmaññena gahetvā saṅkhārā bhedato vihitā sabbatthakameva tesaṁ vibhāgato vipassiyamānattāti vacanabhedo kato.",
  "anya-e0104n9:54_0": "Āyūhanaṁ paṭisandhiṁ ‘‘dukkha’’nti passatīti sambandho. Ñāṇaṁ ādīnave idanti ādīnave",
  "anya-e0104n9:54_1": "visayabhūte idaṁ pañcavatthukaṁ ñāṇaṁ veditabbaṁ. Ñāṇaṁ santipadeti santipade ninnādibhāvena",
  "anya-e0104n9:54_2": "ṭhitaṁ idaṁ ñāṇanti attho.",
  "anya-e0104n9:55_0": "753. Kammapaccayā paccuppannabhave uppajjamānānaṁ saṅkhārānaṁ uppādo pākaṭataro hutvā",
  "anya-e0104n9:55_1": "upaṭṭhātīti āha ‘‘purimakammapaccayā idha uppattī’’ti. Pavattaṁ nāma idha pavattiyaṁ",
  "anya-e0104n9:55_2": "dhammappavattīti āha ‘‘uppannassa pavattī’’ti. Sabbampīti tiyaddhagataṁ rūpārūpaṁ",
  "anya-e0104n9:55_3": "ajjhattabahiddhādivibhāgaṁ sabbampi. Kammanti etarahi pavattaṁ kammaṁ. Ettha ca uppādapavattaāyūhanaggahaṇena",
  "anya-e0104n9:55_4": "paccuppannaddhapariyāpannā saṅkhārā gahitā, paṭisandhiggahaṇena anāgataddhapariyāpannā",
  "anya-e0104n9:55_5": "upādittā. Uppādaggahaṇena ca atītaddhapariyāpannā kammasaṅkhārā ulliṅgattā. Nimittaggahaṇena",
  "anya-e0104n9:55_6": "pana sabbepi gahitā. Yāya gatiyā sā paṭisandhi hoti sā nirayādibhedā gati sucaritaduccaritavasena",
  "anya-e0104n9:55_7": "gantabbattā, sā panatthato taṁtaṁkammaniyamitā bhavasamaññārahā vipākakkhandhā, kaṭattā",
  "anya-e0104n9:55_8": "ca rūpanti veditabbā. Khandhānaṁ nibbattananti sabbesampi khandhānaṁ nibbattanaṁ.",
  "anya-e0104n9:55_9": "Pākaṭā eva saccavibhaṅge lakkhaṇādivasena niddiṭṭhattā. Vatthuvasenāti ārammaṇasaṅkhātapavattiṭṭhānavasena.",
  "anya-e0104n9:55_10": "Yadi te pañceva vatthubhāvena icchitā, atha kasmā sesā vuttāti āha ‘‘sesā tesaṁ vevacanavasenā’’ti.",
  "anya-e0104n9:55_11": "Tena vipassakānaṁ ñāṇavipphārassa visayasaṁvaḍḍhanatthaṁ desanā vaḍḍhitāti dasseti.",
  "anya-e0104n9:56_0": "Anvayato dassitassa ādīnavañāṇassa byatirekato dassanatthaṁ paṭipakkhañāṇadassanaṁ",
  "anya-e0104n9:56_1": "‘‘yattha uppādo natthi, tattha sabbena sabbaṁ bhayampi natthī’’ti. ‘‘Bhayatupaṭṭhānena",
  "anya-e0104n9:56_2": "vā’’tiādinā pavattiṁ dassetvā nivattidassanaṁ buddhānaṁ, anubuddhānañca āciṇṇametaṁ",
  "anya-e0104n9:56_3": "yathā purimaṁ saccadvayaṁ dassetvā nirodhasaccadesanāti dasseti. Yathā loke kassaci",
  "anya-e0104n9:56_4": "ādīnavadassanaṁ niratthakampi hoti, na tathā idaṁ, idaṁ pana sātthakamevāti imamatthaṁ",
  "anya-e0104n9:56_5": "dassetuṁ ‘‘yasmā vā’’tiādi vuttaṁ. Tappaṭipakkhaninnaṁ cittaṁ hoti dāhābhibhūtassa",
  "anya-e0104n9:56_6": "sītaninnatā viya suṭṭhu diṭṭhādīnavato ekaṁsena muñcitukamyatābhāvato.",
  "anya-e0104n9:57_0": "Bhayanti bhāyitabbaṁ. ‘‘Niyamato dukkha’’nti etenassa dukkhabhāvena bhāyitabbatāti",
  "anya-e0104n9:57_1": "bhāyitabbatā dukkhabhāvaṁ na byabhicaratīti dasseti. Vaṭṭāmisaṁ upādinnakkhandhāti",
  "anya-e0104n9:57_2": "vadanti. Tividhampi vaṭṭaṁ, vaṭṭasannissitañca vaṭṭāmisaṁ. Kilesehi āmasitabbato",
  "anya-e0104n9:57_3": "lokāmisaṁ, pañca kāmaguṇā . Kilesā eva kilesāmisaṁ. Saṅkhāramattamevāti ettha eva-saddena",
  "anya-e0104n9:57_4": "visaṅkhāraṁ nivatteti. Na hi tattha sāmisatālesopi atthīti. Matta-saddena pana aparipuṇṇataṁ",
  "anya-e0104n9:57_5": "vibhāveti. Na hi sabbasaṅkhāragataṁ sāmisanti. Tasmāti ‘‘bhaya’’nti vuttassa dukkhādibhāvena",
  "anya-e0104n9:57_6": "niyatattā. Yadi yaṁ bhayaṁ, taṁ dukkhādisabhāvameva, tathā sati bhayādīsu ekeneva",
  "anya-e0104n9:57_7": "atthasiddhi. Kasmā sabbāni gahitānīti anuyogaṁ manasi katvā āha ‘‘evaṁ santepī’’tiādi.",
  "anya-e0104n9:57_8": "Yathā tesu eva saṅkhāresu aniccato dukkhato anattato pavattivasena ākāranānattato",
  "anya-e0104n9:57_9": "anupassanānānattaṁ, evaṁ bhayākārādiākāranānattato pavattivasenevettha ñāṇassa nānattaṁ.",
  "anya-e0104n9:57_10": "Tattha bhayākārena pavattaṁ ñāṇaṁ bhayatupaṭṭhānañāṇaṁ, itarākāravasena pavattaṁ",
  "anya-e0104n9:57_11": "ādīnavañāṇanti daṭṭhabbaṁ.",
  "anya-e0104n9:58_0": "Yasmā ādīnavañāṇassa visayabhāvena vuttā pannarasāpi atthā uppādādīsu pañcasveva",
  "anya-e0104n9:58_1": "antogadhā, tattha ca ñāṇaṁ anvayabyatirekavasena pavattanato dasavidhaṁ hoti. Tasmā",
  "anya-e0104n9:58_2": "āha ‘‘dasa ñāṇe pajānātī’’ti. Pajānanañca sātisayaṁ visayagatasammohavigamena asammūḷhaṁ,",
  "anya-e0104n9:58_3": "attanipi asammūḷhamevāti attānampi pajānantaṁ viya hotīti katvā vuttaṁ. Tenāha ‘‘paṭivijjhati",
  "anya-e0104n9:58_4": "sacchikarotī’’ti. Dvinnanti dvīsu kusalasaddayogena hi bhummatthe sāmivacanaṁ yathā",
  "anya-e0104n9:58_5": "‘‘kusalā naccagītassā’’ti (jā. 2.22.94). Kusalatāti karaṇe paccattavacananti āha",
  "anya-e0104n9:58_6": "‘‘dvinnaṁ kusalatāyā’’ti. Dvinnanti vā dvinnaṁ ñāṇānaṁ vasenāti attho. Pavattiyā",
  "anya-e0104n9:58_7": "yāthāvato diṭṭhatāya tappaṭipakkhato santipadaṁ suvinicchitameva hutvā upaṭṭhāti.",
  "anya-e0104n9:58_8": "Tenassa cittaṁ paramadiṭṭhadhammanibbānādimicchāgāhavasena na vicalati. Tattha suparidiṭṭhādīnavattāti",
  "anya-e0104n9:58_9": "āha ‘‘nānādiṭṭhīsu na kampatī’’tiādi. Sesamettha uttānatthameva.",
  "anya-e0104n9:59": "Ādīnavānupassanāñāṇaṁ niṭṭhitaṁ.",
  "anya-e0104n9:60": "Nibbidānupassanāñāṇakathāvaṇṇanā",
  "anya-e0104n9:61_0": "754.Saṅkhāragateti sabbasmiṁ tebhūmake saṅkhāre. Nibbindatīti ñāṇanibbidena nibbedaṁ",
  "anya-e0104n9:61_1": "āpajjati. Tathābhūto ca tattha ukkaṇṭhanto, anabhiramanto ca nāma hotīti vuttaṁ ‘‘ukkaṇṭhati nābhiramatī’’ti.",
  "anya-e0104n9:62_0": "Tattha anabhiramaṇassa upamaṁ dassetuṁ ‘‘seyyathāpī’’tiādi vuttaṁ. Anotattadahaṁ",
  "anya-e0104n9:62_1": "parikkhipitvā ṭhitesu dviyojanasatubbedhesu yathākkamaṁ sānuañjanarajatasuvaṇṇasattaratanamayesugandhamādanakāḷakelāsasudassanacittakūṭabhedesu",
  "anya-e0104n9:62_2": "pañcasu himavato mahāsikharesu pacchimo cittakūṭapabbato nāma. Sīhapapātādīsu sattasu mahāsaresu.",
  "anya-e0104n9:63": "Suvaṇṇapañjareti suvaṇṇamaye sīhapañjare. Pakkhittoti niruddho. Tividhe sugatibhaveti kāmasugatiādike tividhe sampattibhave.",
  "anya-e0104n9:64_0": "Hatthapādavālavatthikosehi bhūmiphusanehi sattahi patiṭṭhitoti sattapatiṭṭho. Nagaramajjhe",
  "anya-e0104n9:64_1": "nābhiramati dvārapañjaranāḷanādiavabādhanabhayena. Diṭṭheti adhimuttipubbakena anvayadassanena",
  "anya-e0104n9:64_2": "diṭṭhe. Tenāha ‘‘tanninnatappoṇatappabbhāramānaso’’ti.",
  "anya-e0104n9:65": "Nibbidānupassanāñāṇaṁ niṭṭhitaṁ.",
  "anya-e0104n9:66_0": "755.Taṁ panetanti nibbidāñāṇamāha. Ñāṇadvayenāti bhayatupaṭṭhānādīnavānupassanāñāṇadvayena.",
  "anya-e0104n9:66_1": "Yasmā bhayato dissamānā eva saṅkhārā mahādīnavā, nibbinditabbā ca hutvā upaṭṭhahanti,",
  "anya-e0104n9:66_2": "tasmā ekampi taṁ ñāṇaṁ tathābhāvanābalappattiyā avatthāvisesayuttaṁ tividhakiccasāmatthiyavantaṁ",
  "anya-e0104n9:66_3": "hotīti vuttaṁ ‘‘atthato eka’’nti. Tenāha ‘‘sabbasaṅkhāre’’tiādi.",
  "anya-e0104n9:67": "Tayidaṁ tāsaṁ anupassanānaṁ matthakappattivasena vuttaṁ, ādimhi pana bhinnasabhāvā eva pavattanti. Uppādesīti pātvākāsi, vibhāvesīti attho.",
  "anya-e0104n9:68": "Muñcitukamyatāñāṇakathāvaṇṇanā",
  "anya-e0104n9:69_0": "756.Na sajjati bahvādīnavatāya diṭṭhattā. Muñcitukāmaṁ nissaritukāmaṁ hoti anādikālikassa",
  "anya-e0104n9:69_1": "khandhassa pariññāyamānattā. Muñcitukāmatā tato attānaṁ nibbedhetukāmatā nissaritukāmatā",
  "anya-e0104n9:69_2": "apagantukāmatā. Pañjarapakkhittoti pañjarena samoruddho. Evamādayoti ādi-saddena",
  "anya-e0104n9:69_3": "ādittaaṅgāraupasaṭṭhadesabyāḷasāpadākulavanagahanādīnaṁ saṅgaho daṭṭhabbo.",
  "anya-e0104n9:70": "Muñcitukamyatāñāṇaṁ niṭṭhitaṁ.",
  "anya-e0104n9:71": "Paṭisaṅkhānupassanāñāṇakathāvaṇṇanā",
  "anya-e0104n9:72_0": "757.‘‘Sabbabhava…pe… muñcitukāmo’’ti vatvā puna sabbasmā saṅkhāragatāti sabbaggahaṇaṁ",
  "anya-e0104n9:72_1": "sātisayamuttidassanatthaṁ adhikavacanaṁ aññamatthaṁ bodhetīti. Yañhi saṅkhārehi ananubandhassa",
  "anya-e0104n9:72_2": "muñcanaṁ, taṁ sātisayaṁ muñcanaṁ. Taṁ pana vuccamānāya paṭisaṅkhānupassanāya hotīti",
  "anya-e0104n9:72_3": "taṁ dassetuṁ ‘‘puna te evaṁ saṅkhāre’’tiādi vuttaṁ. Tilakkhaṇaṁ āropetvā saṅkhārapariggaṇhanaṁ",
  "anya-e0104n9:72_4": "pubbepi katanti punaggahaṇaṁ. Bhavādigatassa saṅkhārassa aparitulitassa abhāvato",
  "anya-e0104n9:72_5": "‘‘te’’ti vuttaṁ. Anupassanākārassa apubbassapi atthitāya ‘‘eva’’nti vuttaṁ. Idāni",
  "anya-e0104n9:72_6": "vuccamānākārenāti hi attho. Saṅkhārānaṁ pariggaṇhanaṁ nāma paripuṇṇalakkhaṇavaseneva",
  "anya-e0104n9:72_7": "hotīti ‘‘tilakkhaṇaṁ āropetvā’’ti vuttaṁ.",
  "anya-e0104n9:73": "Anaccantikatotiādīsu yaṁ vattabbaṁ, taṁ heṭṭhā vuttameva. Paṭhamena ādi-saddena ‘‘ādiantavantato niccapaṭikkhepato’’ti evamādīnaṁ saṅgaho.",
  "anya-e0104n9:74": "Dutiyena ‘‘udayabbayapaṭipīḷanato sukhapaṭikkhepato’’ti evamādīnaṁ saṅgaho.",
  "anya-e0104n9:75_0": "Ajaññatoti amanuññato, asobhanato vā. Jegucchatoti ‘‘dhī’’ti jigucchitabbato. Paṭikkūlatoti",
  "anya-e0104n9:75_1": "abhiruciyā paṭilomanena paṭikkūlabhāvato. Na maṇḍanena hatā amaṇḍanahatā, amaṇḍanena",
  "anya-e0104n9:75_2": "sakkā etesaṁ subhabhāvaṁ hantunti attho. Amaṇḍanena vā tesaṁ asubhatā pākaṭā hotīti",
  "anya-e0104n9:75_3": "amaṇḍanahatā. Maṇḍanena vā na hantabbasabhāvā ‘‘asūriyapassā’’ti viya amaṇḍanahatā.",
  "anya-e0104n9:75_4": "Tato amaṇḍanahatabhāvatoti rūpasaṅkhāre sandhāya vadati. Virūpatoti asundarato. Paṭighasaṁyojanavatthutāya",
  "anya-e0104n9:75_5": "passante attani bandhatīti bībhacchaṁ ativiya virūpaṁ. Yaṁ diṭṭhamattameva domanassuppattinimittaṁ",
  "anya-e0104n9:75_6": "hoti. Ajaññajigucchanīyatā hi gūthaṁ viya pariccajitabbaṁ vā bībhacchaṁ. Idha ādi-saddena",
  "anya-e0104n9:75_7": "‘‘asucito amanāpato’’ti evamādīnaṁ saṅgaho.",
  "anya-e0104n9:76": "Catutthena ādi-saddena ‘‘apariṇāyakato attapaṭikkhepato’’ti evamādīnaṁ saṅgaho.",
  "anya-e0104n9:77": "758.Ayanti yogāvacaro. Muñcanassāti puna ananubandhanatthaṁ sumuttamuñcanassa. Upāyasampādanatthanti aniccādivasena suṭṭhu pariggaṇhanaṁ parimaddanā upāyo, tassa sādhanatthaṁ.",
  "anya-e0104n9:78_0": "Macchagahaṇatthaṁ udake tattha tattha khipanti etanti khippaṁ, macchānaṁ gahaṇakūṭapaṁ.",
  "anya-e0104n9:78_1": "Oḍḍāpesīti osāresi, khipīti attho. Sappanti kaṇhasappaṁ. Gahaṇeti yathāgahitaṁ sappaṁ",
  "anya-e0104n9:78_2": "achaḍḍetvā gahaṇe. Hatthaṁ nibbeṭhetvāti sappena attano bhogena veṭhitaṁ hatthapadesaṁ",
  "anya-e0104n9:78_3": "nibbeṭhetvā mocetvā. Āvijjhitvā āveṭhikappahāpanena bhametvā. Nissajjitvāti chaḍḍetvā.",
  "anya-e0104n9:79_0": "Tatthātiādi upamāsaṁsandanaṁ. Tattha āditovāti viññutaṁ pattakāle. Ghanavinibbhogaṁ",
  "anya-e0104n9:79_1": "katvāti kammaṭṭhānaṁ gahetvā samūhādighanaggahaṇaṁ bhinditvā. Sumuttanti bhāvanapuṁsakaniddeso",
  "anya-e0104n9:79_2": "‘‘visamaṁ candimasūriyā parivattantī’’tiādīsu (a. ni. 4.70) viya. Saṅkhārānaṁ niccādiākārena",
  "anya-e0104n9:79_3": "upaṭṭhātuṁ asamatthatā aniccasaññādibhedāya vipassanāya sātisayaṁ balavabhāvappattiyā,",
  "anya-e0104n9:79_4": "sā ca saṅkhārānaṁ aniccādiākārassa suṭṭhutaraṁ sallakkhaṇenāti āha ‘‘tilakkhaṇāropanena…pe…",
  "anya-e0104n9:79_5": "pāpetvā’’ti. Yathā hi nibbuddhakaraṇe balavatarena paṭimallena tattha tattha muṭṭhippahārādinā",
  "anya-e0104n9:79_6": "vimathito itaro tena yujjhituṁ asamatthataṁ pāpito hoti. Na kevalaṁ asamatthataṁ",
  "anya-e0104n9:79_7": "pāpitova hoti, atha kho maraṇamattaṁ dukkhaṁ vā maraṇaṁ vā pāpuṇāti, evametepi saṅkhārā",
  "anya-e0104n9:79_8": "evaṁ dubbalabhāvaṁ pāpitā upariñāṇānubhāvena nibbisevanataṁ, sabbaso bhaṅgañca pāpuṇantīti.",
  "anya-e0104n9:80": "759.Ettāvatāti evaṁ ‘‘anaccantikato’’tiādinā parocattālīsāya ākārehi saṅkhārānaṁ aniccādibhāvasallakkhaṇavasappavattena paṭisaṅkhānena.",
  "anya-e0104n9:81": "Aniccato manasikarototiādīsu yaṁ vattabbaṁ, taṁ bhayatupaṭṭhānakathāyaṁ (visuddhi. 2.750) vuttanayameva.",
  "anya-e0104n9:82_0": "Ayaṁ pana viseso – ‘‘paṭisaṅkhā’’ti padassa ‘‘jānitvā’’ti atthaṁ vatvā paṭisaṅkhānuppajjanakiriyānaṁ",
  "anya-e0104n9:82_1": "samānakhaṇattā asatipi pubbāparakālatte saddavohāramattena evaṁ vuttanti dassento",
  "anya-e0104n9:82_2": "‘‘kāma’’ntiādimāha. Tena ‘‘kusalaṁ dhammaṁ paṭicca kusalo dhammo uppajjati hetupaccayā",
  "anya-e0104n9:82_3": "(paṭṭhā. 1.1.53), nihantvā timiraṁ sabbaṁ, uggatoyaṁ divākaro’’ti ca evamādīsu viya",
  "anya-e0104n9:82_4": "samānakālavasenāyaṁ saddapayogoti. Tathā manañca dhamme ca paṭhamaṁ paṭicca pacchā",
  "anya-e0104n9:82_5": "na manoviññāṇassa uppatti, evamidhāpīti dassetuṁ ‘‘manañca paṭiccā’’tiādi vuttaṁ.",
  "anya-e0104n9:82_6": "Ediso saddapayogo yebhuyyena loke pubbakālavaseneva dissatīti pubbakālavaseneva idhāpi",
  "anya-e0104n9:82_7": "taṁ dassetuṁ ‘‘ekattanayena vā…pe… veditabba’’nti āha. Tassattho – aparāparaṁ uppannesu",
  "anya-e0104n9:82_8": "ñāṇesu purimassa vasena paṭisaṅkhānakiriyā, tadaññassa vasena uppajjanakiriyā ca",
  "anya-e0104n9:82_9": "yojetabbā, na ca tāni bhedato apekkhitabbāni ekasantānapatitatāya ekattanayavasena",
  "anya-e0104n9:82_10": "gahitattāti. Itarasmiṁ padadvayeti ‘‘pavattaṁ paṭisaṅkhā, nimittañca pavattañca paṭisaṅkhā’’ti imasmiṁ padadvaye.",
  "anya-e0104n9:83": "Paṭisaṅkhānupassanāñāṇaṁ niṭṭhitaṁ.",
  "anya-e0104n9:84": "Saṅkhārupekkhāñāṇakathāvaṇṇanā",
  "anya-e0104n9:85_0": "760. Saṅkhārānaṁ aniccadukkhākārādipariggaṇhanavasena pavattampi paṭisaṅkhānupassanāñāṇaṁ",
  "anya-e0104n9:85_1": "visesato anattākārapariggaṇhanapadhānanti vuttaṁ ‘‘sabbe saṅkhārā suññāti pariggahetvā’’tiādi.",
  "anya-e0104n9:85_2": "Tasmiñhi sati saccasampaṭivedho ijjhati, na asati. Tadabhāvato hi aniccadukkhalakkhaṇapaññāpakampi",
  "anya-e0104n9:85_3": "sarabhaṅgasatthārādīnaṁ sāsanaṁ aniyyānikameva jātaṁ. Atha vā tesaṁ niccasārādīhi",
  "anya-e0104n9:85_4": "rittakaṁ sandhāya ‘‘sabbe saṅkhārā suññāti pariggahetvā’’ti vuttaṁ. Yañhi yato rittakaṁ,",
  "anya-e0104n9:85_5": "taṁ tena suññanti. Saṅkhārānaṁ attasuññatāya duviññeyyabhāvato anekavāraṁ paṭividdhāyapi",
  "anya-e0104n9:85_6": "suññatānupassanāya daḷhībhāvāpādanatthaṁ ‘‘puna suññamida’’ntiādi āraddhaṁ. Tattha",
  "anya-e0104n9:85_7": "yadaggena saṅkhārā anattatā, tadaggena anattaniyā. Sati hi attani attaniyena bhavitabbanti",
  "anya-e0104n9:85_8": "vuttaṁ ‘‘suññamidaṁ attena vā attaniyena vā’’ti. Dvikoṭikanti dviaṁsikaṁ, attānaṁ",
  "anya-e0104n9:85_9": "neva disvā ñāṇacakkhunā paccakkhato, anumānato ca tassa anupalabbhanīyatoti adhippāyo.",
  "anya-e0104n9:85_10": "Paraṁ aññaṁ sattaṁ, saṅkhāraṁ vā parikkhārabhāve attano sukhadukkhasādhanabhāve ṭhitaṁ",
  "anya-e0104n9:85_11": "na disvāti yojanā. Puna pariggaṇhātīti sambandho. Etthāti etasmiṁ suññatānupassanādhikāre.",
  "anya-e0104n9:86_0": "Kvacīti katthaci ṭhāne, kāle, dhamme vā. Atha vā kvacīti ajjhattaṁ, bahiddhā vā.",
  "anya-e0104n9:86_1": "Attano attānanti sakattānaṁ. ‘‘Ayaṁ kho bhavaṁ brahmā mahābrahmā…pe… seṭṭho sajitā",
  "anya-e0104n9:86_2": "vasī pitā bhūtabhabyāna’’ntiādinā (dī. ni. 1.42) parehi parikappitaṁ attānañca kassaci",
  "anya-e0104n9:86_3": "kiñcanabhūtaṁ na passatīti dassento ‘‘kassacī’’tiādimāha. Tattha parassāti ‘‘parajāti,",
  "anya-e0104n9:86_4": "paro puriso’’ti ca evaṁ gahitassa. Na ca mama kvacanīti ettha mama-saddo aṭṭhāne",
  "anya-e0104n9:86_5": "payuttoti āha ‘‘mama-saddaṁ tāva ṭhapetvā’’ti. Parassa cāti attato aññassa. ‘‘Paro",
  "anya-e0104n9:86_6": "puriso’’ti evaṁbhūto attho mamatthāya ṭhito, tassa vasena mayhaṁ sabbaṁ sijjhatīti",
  "anya-e0104n9:86_7": "evaṁ ekaccadiṭṭhigatikaparikappitavasena paraṁ attānaṁ tañca attano kiñcanabhūtaṁ",
  "anya-e0104n9:86_8": "na passatīti dassento ‘‘na ca kvacanī’’tiādimāha. Ettha ca nāhaṁ kvacanīti sakaattano",
  "anya-e0104n9:86_9": "abhāvaṁ passati. Na kassaci kiñcanatasminti sakaattano eva kassaci anattaniyataṁ",
  "anya-e0104n9:86_10": "passati. Na ca mamāti etaṁ dvayaṁ yathāsaṅkhyaṁ sambandhitabbaṁ. Atthīti paccekaṁ.",
  "anya-e0104n9:86_11": "Na ca kvacani parassa attā atthīti parassa attano abhāvaṁ passati. Tassa parassa",
  "anya-e0104n9:86_12": "attano mama kiñcanatā na catthīti parassa attano anattaniyataṁ passati. Evaṁ ajjhattaṁ,",
  "anya-e0104n9:86_13": "bahiddhā ca khandhānaṁ attattaniyasuññatā suddhasaṅkhārapuñjatā catukoṭikasuññatāpariggaṇhanena",
  "anya-e0104n9:86_14": "diṭṭhā hoti. Tena vuttaṁ ‘‘evamaya’’ntiādi.",
  "anya-e0104n9:87_0": "761.‘‘Chahākārehī’’tiādinā niddesādīsu tattha tattha āgate pakāre suññatānupassanāya",
  "anya-e0104n9:87_1": "paribrūhanaṁ saṅgahetvā dasseti. Tattha chahākārehīti chahi gahaṇākārehi, gahetabbākārehi",
  "anya-e0104n9:87_2": "vā. Niccenāti ‘‘nicco’’ti parikappitena attanā vā aññena vā kenaci. Niccenāti vā",
  "anya-e0104n9:87_3": "niccabhāvena. Dhuvādayo ‘‘nicco’’ti gahitasseva gahetabbākārā. Tabbibhāgena hi imassa",
  "anya-e0104n9:87_4": "chakkatā. Tattha niccatā nāma kūṭaṭṭhatā. Dhuvabhāvo thiratā. Sadā bhāvitā sassatatā.",
  "anya-e0104n9:87_5": "Nibbikāratā avipariṇāmadhammatā. Yāva jarāmaraṇāti peyyālaṁ akatvā pariyosānapadameva dasseti.",
  "anya-e0104n9:88_0": "762. Na sāranti asāraṁ, natthi etassa sāranti nissāraṁ. Sārato apagataṁ, sāraṁ vā",
  "anya-e0104n9:88_1": "tato apagatanti sārāpagataṁ. Keci panettha ‘‘niccasārasārena vā sukhasārasārena vā",
  "anya-e0104n9:88_2": "attasārasārena vā’’ti pāḷīti adhippāyena ‘‘asāraṁ nissāraṁ sārāpagata’’nti padattayaṁ",
  "anya-e0104n9:88_3": "eko suññatāpariggahākāro, aññathā satteva ākārā siyuṁ, na aṭṭhāti vadanti. Apare",
  "anya-e0104n9:88_4": "pana ‘‘subhasārasārenātipi pāḷiyaṁ atthīti ‘asāraṁ nissāraṁ sārāpagata’nti idaṁ padattayaṁ",
  "anya-e0104n9:88_5": "‘niccasārasārenā’tiādīsu paccekaṁ yojetabba’’nti vadanti. Setavacchoti setavaruṇako.",
  "anya-e0104n9:88_6": "‘‘Minarukkho’’tipi vadanti. Pāḷibhaddakoti kiṁsuko.",
  "anya-e0104n9:89_0": "763. Niccasārādīnaṁ abhāvato rittato passati. Parittato, lāmakattā vā tucchato. Attasārābhāvena",
  "anya-e0104n9:89_1": "suññato. Sayaṁ anattatāya anattato. Issariyassa abhāvato, kenaci issariyaṁ kāretuṁ",
  "anya-e0104n9:89_2": "asakkuṇeyyatāya ca anissariyato. Pheṇapiṇḍena bhājanādiṁ kātukāmassa viya rūpassa",
  "anya-e0104n9:89_3": "niccatādiṁ kātukāmassa taṁ na sijjhati, sakaicchāvasena vā kāci kiriyā natthīti akāmakāriyato.",
  "anya-e0104n9:89_4": "‘‘Evaṁ rūpaṁ hotu, mā eva’’nti alabbhanīyato. Sayaṁ aññassa vase na vattati, nāpi",
  "anya-e0104n9:89_5": "aññaṁ attano vase vattetīti avasavattakato. Yasmiṁ santāne sayaṁ tassa paro viya",
  "anya-e0104n9:89_6": "avidheyyatāya parato. Kārakādi viya kāraṇehi, phalena ca vivittato. Na hi kāraṇena",
  "anya-e0104n9:89_7": "phalaṁ, phalena vā kāraṇaṁ sagabbhaṁ tiṭṭhati. Esa nayo vedanādīsupi.",
  "anya-e0104n9:90_0": "764.Rūpaṁ na sattotiādīsu yo lokavohārena satto, rūpaṁ so na hotīti ayamattho idha",
  "anya-e0104n9:90_1": "nādhippeto tassāvuttasiddhattā. Na hi loko rūpamattaṁ ‘‘satto’’ti voharati, bāhirakaparikappito",
  "anya-e0104n9:90_2": "pana attā ‘‘satto’’ti adhippeto. So hi tehi rūpādīsu sattavisattatāya paresaṁ sañjāpanaṭṭhena",
  "anya-e0104n9:90_3": "‘‘satto’’ti vuccati, rūpaṁ so na hotīti attho. Suññatāpariggaṇhanañhetanti. Esa nayo",
  "anya-e0104n9:90_4": "na jīvotiādīsupi. Tattha jīvanaṭṭhena jīvo. Naranaṭṭhena netubhāvena naro. ‘‘Ahamasmī’’ti",
  "anya-e0104n9:90_5": "mānuppattiṭṭhānatāya māno ettha vāti pavattatīti mānavo. Thiyati ettha gabbhoti itthī.",
  "anya-e0104n9:90_6": "Padhānabhāvena puri setīti puriso. Āhito ahaṁmāno etthāti attā. Paccattaṁ tassa tassa",
  "anya-e0104n9:90_7": "ahaṁkāravatthutāya ‘‘aha’’nti ca diṭṭhigatikehi attā vuccati, rūpaṁ pana tādisaṁ",
  "anya-e0104n9:90_8": "na hotīti suññatāpariggaṇhanavidhiṁ dassetuṁ ‘‘rūpaṁ na satto’’tiādi vuttaṁ. Tasmā",
  "anya-e0104n9:90_9": "aṭṭhahipi padehi rūpassa attasuññatāva dassitā. Itarehi catūhi tassa kiñcanatābhāvo.",
  "anya-e0104n9:90_10": "Tattha na mamāti mayhaṁ attano santakaṁ na hoti, tathā aññassa attano santakaṁ na",
  "anya-e0104n9:90_11": "hoti, kassacipi attano santakaṁ na hoti attanoyeva abhāvato. ‘‘Na attaniya’’nti padena",
  "anya-e0104n9:90_12": "pakāsito evattho pariyāyantarehi tīhipi padehi pakāsito. Esa nayo vedanādīsupi.",
  "anya-e0104n9:91_0": "765. Heṭṭhā kalāpasammasanassa daḷhabhāvāya vuttasammasananayāpi suññatānupassanāya",
  "anya-e0104n9:91_1": "daḷhabhāvāya saṁvattantīti dassento ‘‘tīraṇapariññāvasenā’’tiādimāha. Tattha bhayassa",
  "anya-e0104n9:91_2": "ahiṁsanena asaraṇato. ‘‘Saraṇa’’nti gahetuṁ ayuttatāya asaraṇībhūtato. ‘‘Anassādato’’ti",
  "anya-e0104n9:91_3": "idaṁ pāḷiyaṁ natthi. Sati ca tecattālīsa ākārā siyuṁ. Rūpappavattiyaṁ sabbādīnavūpaladdhiyā",
  "anya-e0104n9:91_4": "ādīnavato. ‘‘Samudayato atthaṅgamato’’ti idaṁ dvayaṁ yathā aniccato dassanaṁ panāḷikāya,",
  "anya-e0104n9:91_5": "niccasāravirahadīpanena vā suññatāvibhāvanaṁ hoti, evaṁ suññatāvibhāvananti katvā",
  "anya-e0104n9:91_6": "vuttaṁ. Tathā ‘‘yaṁ kho rūpaṁ paṭicca uppajjati sukhaṁ somanassaṁ, ayaṁ rūpassa assādo’’ti",
  "anya-e0104n9:91_7": "(saṁ. ni. 3.26) dassanaṁ paccayapaccayuppannatāvibhāvanena suññatāvibhāvanaṁ. ‘‘Yaṁ",
  "anya-e0104n9:91_8": "rūpaṁ aniccaṁ dukkhaṁ vipariṇāmadhammaṁ, ayaṁ rūpassa ādīnavo’’ti (saṁ. ni. 3.26)",
  "anya-e0104n9:91_9": "ca dassanaṁ niccatādisuññatābhāvanato. Tathā ‘‘yo rūpe chandarāgavinayo chandarāgappahānaṁ,",
  "anya-e0104n9:91_10": "idaṁ rūpassa nissaraṇa’’nti evaṁ samudayādidassanānaṁ, itaresañca yathārahaṁ suññatānupassanānubrūhanatā",
  "anya-e0104n9:91_11": "daṭṭhabbā. Yaṁ pana ādīnavato dassanaṁ, pubbe vatvāpi puna vacanaṁ assādapaṭikkhepato",
  "anya-e0104n9:91_12": "dassanaṁ sandhāya vuttanti veditabbaṁ. Sesaṁ heṭṭhā vuttanayameva. Vedanādīsupi dvācattālīsa",
  "anya-e0104n9:91_13": "ākārā netabbāti āha ‘‘vedanaṁ…pe… viññāṇaṁ aniccato…pe… nissaraṇato passatī’’ti.",
  "anya-e0104n9:92": "Vuttampi ca niddese etaṁ suññatāpariggaṇhanakathāsandassanaṁ ‘‘asukāya pāḷiyā ayaṁ niddeso’’ti dassanatthaṁ, tassa phalasandassanatthañca.",
  "anya-e0104n9:93_0": "766. Evaṁ tīraṇapariññāvasena paccekaṁ khandhesu dvācattālīsāya ākārehi suññataṁ",
  "anya-e0104n9:93_1": "pariggahetvāpi tividhānupassanāvaseneva bhāvanaṁ anuyuñjantassa saṅkhārupekkhāñāṇuppattīti",
  "anya-e0104n9:93_2": "dassento ‘‘evaṁ suññato’’tiādimāha. Tattha pariggaṇhantoti sammasanto. Bhayañca nandiñca",
  "anya-e0104n9:93_3": "vippahāyāti ajjhupekkhakatāya saṅkhārānaṁ vipattiṁ nissāya uppajjanakabhayañceva",
  "anya-e0104n9:93_4": "tesaṁ sampattiṁ nissāya uppajjanakapītiñca pajahitvā. Atha vā bhayatupaṭṭhānavasena",
  "anya-e0104n9:93_5": "uppajjanakañāṇabhayañca sammasanavasena uppajjanakapītisaṅkhātaṁ nandiñca pahāya.",
  "anya-e0104n9:93_6": "Na hi sabbaso suññatāya diṭṭhāya bhayanandīnaṁ avasaro atthi, atha kho upekkhāva",
  "anya-e0104n9:93_7": "saṇṭhāti. Tenāha ‘‘saṅkhāresu udāsīno hotī’’ti. Tattha yena micchāgāhena anudāsīnatā",
  "anya-e0104n9:93_8": "siyā, tadabhāvaṁ dassento ‘‘ahanti vā mamanti vā na gaṇhātī’’ti āha. Idānissa udāsīnatāya",
  "anya-e0104n9:93_9": "upamaṁ dassento ‘‘vissaṭṭhabhariyo viya puriso’’tiādimāha.",
  "anya-e0104n9:94_0": "Tattha anudāsīnatāpubbikā udāsīnatā vuccamānā idha opammatthaṁ pharatīti dassetuṁ",
  "anya-e0104n9:94_1": "‘‘iṭṭhā kantā’’tiādi vuttaṁ. Ativiya naṁ mamāyeyya itthīnaṁ sāṭheyyakūṭeyyavaṅkeyyādīnaṁ",
  "anya-e0104n9:94_2": "ajānanato. Muñcitukāmo hutvāti muñcitukāmova hutvā, taṁ vissajjeyya nirapekkhatāya",
  "anya-e0104n9:94_3": "vasenevāti adhippāyo. Ayaṁ yogāvacaro. Muñcitukāmatāya uddhaṁ yāva saṅkhārupekkhāñāṇaṁ",
  "anya-e0104n9:94_4": "na uppajjati, tāva pavattā vipassanā paṭisaṅkhānupassanā evāti āha ‘‘paṭisaṅkhānupassanāya",
  "anya-e0104n9:94_5": "saṅkhāre pariggaṇhanto’’ti.",
  "anya-e0104n9:95": "Patilīyatīti ekapassena nilīyati nilīnaṁ viya hoti. Patikuṭatīti saṅkucati. Paṭivaṭṭatīti vivaṭṭati. Na sampasāriyatīti na visarati, abhirativasena na pakkhandatīti attho.",
  "anya-e0104n9:96": "Iccassāti iti evaṁ assa yogino.",
  "anya-e0104n9:97_0": "767. Tikkhavisadasūrabhāvena saṅkhāresu ajjhupekkhane sijjhamāne taṁ panetaṁ saṅkhārupekkhāñāṇaṁ",
  "anya-e0104n9:97_1": "anekavāraṁ pavattamānaṁ paripākagamanena anulomañāṇassa paccayabhāvaṁ gacchantaṁ",
  "anya-e0104n9:97_2": "nibbānaṁ santato passati nāma. Tathābhūtañca sabbaṁ saṅkhārappavattaṁ vissajjetvā",
  "anya-e0104n9:97_3": "nibbānameva pakkhandati nāma. Tayidaṁ idha ñāṇaṁ anulomagotrabhuñāṇehi saddhiṁ ekattaṁ",
  "anya-e0104n9:97_4": "netvā vuttaṁ ekattanayavasena . No ce nibbānaṁ santato passatīti tāva saṅkhārupekkhāñāṇassa",
  "anya-e0104n9:97_5": "aparipakkatamevāha. Samuddaṁ tarantīti sāmuddikā, saṁyattikā. Disājānanako kāko disākāko,",
  "anya-e0104n9:97_6": "lakkhaṇamattañcetaṁ yo koci tādiso sakunto veditabbo. Videsanti adesaṁ samudde aparicitaṭṭhānaṁ.",
  "anya-e0104n9:97_7": "Anugantvāti anu anu gantvā.",
  "anya-e0104n9:98_0": "Tayidaṁ vipassanāñāṇaṁ. Piṭṭhaṁ vaṭṭayamānaṁ viyāti thūlathūlato vivecanavasena nipphoṭiyamānaṁ",
  "anya-e0104n9:98_1": "saṇhaṁ saṇhaṁ piṭṭhacuṇṇaṁ viya. Nibbaṭṭitakappāsanti nibbaṭṭitabījaṁ kappāsaṁ. Vihanamānaṁ",
  "anya-e0104n9:98_2": "viyāti dhanukena vihaññamānaṁ viya. Upamādvayenapi punappunaṁ sammasanena vipassanāñāṇassa",
  "anya-e0104n9:98_3": "sukhumatarabhāvāpattimāha. Yathā yathā hi vipassanābhāvanābalena tikkhā, visadā,",
  "anya-e0104n9:98_4": "sūrā ca hoti, tathā tathā sukhumatarāpi hotīti. Saṅkhāravicinaneti pavicayassa sikhāppattatāya",
  "anya-e0104n9:98_5": "saṅkhāresu viya tesaṁ vicinanepi udāsīnaṁ hutvā tividhānupassanāvasena tiṭṭhati pakārantarassa",
  "anya-e0104n9:98_6": "abhāvato. ‘‘Sattadhā aṭṭhārasadhā’’tiādinā vibhattāpi hi anupassanāpakārā aniccānupassanādīsveva",
  "anya-e0104n9:98_7": "tīsu antogadhāti matthakappattā vipassanā tāsaṁ eva vasena tiṭṭhati.",
  "anya-e0104n9:99_0": "768.Tatrāti tasmiṁ vimokkhamukhabhāvāpajjane, ariyapuggalavibhāgapaccayatthe ca.",
  "anya-e0104n9:99_1": "Idaṁ vipassanāñāṇaṁ. Tiṇṇaṁ indriyānanti saddhindriyasamādhindriyapaññindriyānaṁ.",
  "anya-e0104n9:99_2": "Ādhipateyyavasenāti sampayuttadhammānaṁ adhipatibhāvavasena. Aniccānupassanābahulassa",
  "anya-e0104n9:99_3": "hi saddhindriyaṁ balavaṁ hoti, dukkhānupassanābahulassa samādhindriyaṁ, anattānupassanābahulassa",
  "anya-e0104n9:99_4": "paññindriyanti tissannaṁ anupassanānaṁ vasena balavatarabhāvaṁ pattāni imāni tīṇi",
  "anya-e0104n9:99_5": "indriyāni vimokkhamukhabhāvaṁ āpādentīti āha ‘‘tividhānupassanā…pe… āpajjati nāmā’’ti.",
  "anya-e0104n9:99_6": "Tividhavimokkhamukhabhāvanti ettha ke pana tayo vimokkhā, kāni vā tīṇi vimokkhamukhānīti",
  "anya-e0104n9:99_7": "antolīne anuyoge vimokkhamukhādhīnattā vimokkhādhigamassa vimokkhamukhāni tāva dassento",
  "anya-e0104n9:99_8": "‘‘tisso hi…pe… vuccantī’’ti vatvā ayañca attho pāḷito eva viññāyatīti dassento ‘‘yathāhā’’tiādimāha.",
  "anya-e0104n9:100_0": "Lokaniyyānāyāti lokato nikkhamanāya, sattalokassa vā vaṭṭadukkhato nikkhamanāya.",
  "anya-e0104n9:100_1": "Paricchedaparivaṭumatoti udayabbayavasena paricchedato ceva parivaṭumato ca. Samanupassanatāyāti",
  "anya-e0104n9:100_2": "sammadeva anu anu passanāya saṁvattantīti sambandho. Aniccānupassanā hi saṅkhāre",
  "anya-e0104n9:100_3": "ādito udayena, antato vayena paricchinne passati. Ādiantavantatāya hi te aniccāti.",
  "anya-e0104n9:100_4": "Animittāya ca dhātuyāti sabbasaṅkhāranimittavirahato ‘‘animittā’’ti laddhanāmāya",
  "anya-e0104n9:100_5": "asaṅkhatāya dhātuyā. Cittasampakkhandanatāyāti paricchinditvā anulomañāṇādibhāvena",
  "anya-e0104n9:100_6": "sammadeva adhicittassa anupavisanatthāya. Appaṇihitāyāti rāgapaṇidhiādīnaṁ abhāvena",
  "anya-e0104n9:100_7": "‘‘appaṇihitā’’ti laddhanāmāya. Suññatāyāti attasuññatāya ‘‘suññatā’’ti laddhanāmāya.",
  "anya-e0104n9:101_0": "Gatinti nibbattiṁ. Saṅkhārānaṁ sabhāvavibhāvanena saṁvejiyamānaṁ cittaṁ sammāpaṭipattiyaṁ",
  "anya-e0104n9:101_1": "samuttejitaṁ nāma hotīti āha ‘‘manosamuttejanatāyāti cittasaṁvejanatāyā’’ti. Mamaṁkārena",
  "anya-e0104n9:101_2": "attaniyasaññitassa vatthuno sāmibhūto attā paṭhamaṁ parāmasīyati, tato attaniyanti",
  "anya-e0104n9:101_3": "āha ‘‘nāhaṁ, na mamāti evaṁ anattato samanupassanatāyā’’ti. Tīṇi padānīti paricchedaparivaṭuma,",
  "anya-e0104n9:101_4": "manosamuttejana, samanupassanapadānīti vadanti, ‘‘sabbasaṅkhāre’’tiādīni pana tīṇi",
  "anya-e0104n9:101_5": "vākyāni tīṇi padānīti veditabbāni. Tenevāti aniccānupassanādīnaṁ vasena tesaṁ tiṇṇaṁ",
  "anya-e0104n9:101_6": "padānaṁ vuttattā eva. Pañhavissajjaneti ‘‘aniccato manasi karoto kathaṁ saṅkhārā",
  "anya-e0104n9:101_7": "upaṭṭhahantī’’ti pañhassa vissajjane.",
  "anya-e0104n9:102_0": "769. Evaṁ vimokkhamukhāni dassetvā idāni vimokkhe dassetuṁ ‘‘katame panā’’tiādi vuttaṁ.",
  "anya-e0104n9:102_1": "Aniccato manasi karontoti aniccānupassanaṁ anuyuñjanto. Adhimokkhabahuloti saddhindriyabahulo.",
  "anya-e0104n9:102_2": "Yassa visesato aniccānupassanā tikkhā sūrā hoti, tassa saddhindriyaṁ adhimattaṁ hoti.",
  "anya-e0104n9:102_3": "‘‘Aniccā saṅkhārā’’ti hi ādito saddhāmattakena paṭipajjitvā vipassanāya ukkaṁsagatāya",
  "anya-e0104n9:102_4": "tarupallavādīsu viya maṇikanakādīsupi tesaṁ aniccataṁ sātisayaṁ paccakkhato passato",
  "anya-e0104n9:102_5": "‘‘sammāsambuddho vata so bhagavā’’ti satthari saddhā balavatī pavattatīti so adhimokkhabahulo,",
  "anya-e0104n9:102_6": "adhimattasaddho ca hoti. Tassa aniccānupassanābahulatāya aniccākārato vuṭṭhānaṁ hotīti",
  "anya-e0104n9:102_7": "so ‘‘animittaṁ vimokkhaṁ paṭilabhatī’’ti vuttaṁ. Passaddhibahuloti dukkhānupassanaṁ",
  "anya-e0104n9:102_8": "anuyuñjanto ‘‘dukkhā saṅkhārā, tappaṭipakkhato sukho nirodho’’ti ca manasikāravasena",
  "anya-e0104n9:102_9": "nibbānassa santapaṇītasukhabhāvaṁ adhimuccanto abhiṇhaṁ pītipāmojjasamāyogato passaddhibahulo",
  "anya-e0104n9:102_10": "hoti. Tato ca adhimattasamādhindriyapaṭilābhena rāgapaṇidhiyā dūrībhāvato appaṇihitavimokkhasamadhigamo",
  "anya-e0104n9:102_11": "hotīti vuttaṁ ‘‘dukkhato…pe… paṭilabhatī’’ti. Vedabahuloti anattānupassanaṁ anuyuñjanto",
  "anya-e0104n9:102_12": "attasuññatāya nipuṇañāṇavisayattā ñāṇabahulo hoti. Tato ca adhimattapaññindriyapaṭilābhena",
  "anya-e0104n9:102_13": "mohassa dūrībhāvato suññatavimokkhasamadhigamo hotīti āha ‘‘anattato…pe… paṭilabhatī’’ti.",
  "anya-e0104n9:103_0": "Yo aniccānupassanāya nimittavasena saṅkhāre pariggahetvā vipassanaṁ anuyuñjanto yattha",
  "anya-e0104n9:103_1": "idaṁ saṅkhāranimittaṁ sabbaso natthi, taṁ ‘‘animittaṁ nibbāna’’nti animittākārena",
  "anya-e0104n9:103_2": "adhimuccanto vuṭṭhānagāminimaggena ghaṭeti. Tassa maggo animittato nibbānaṁ sacchikarotīti",
  "anya-e0104n9:103_3": "vuccatīti āha ‘‘animittākārena nibbānaṁ ārammaṇaṁ katvā pavatto ariyamaggo’’ti. Svāyaṁ",
  "anya-e0104n9:103_4": "nibbānassa animittākāro neva maggena kato, na vipassanāya, atha kho sabhāvasiddho.",
  "anya-e0104n9:103_5": "Tadārammaṇatāya ca maggo animittoti vuccatīti dassento āha ‘‘animittāya dhātuyā uppannattā",
  "anya-e0104n9:103_6": "animitto’’ti. Yo dukkhānupassanāvasena paṇidhiyā dūrībhāvakaraṇena appaṇihitaṁ adhimuccanto",
  "anya-e0104n9:103_7": ", yo anattānupassanāvasena attūpaladdhiyā dūrībhāvakaraṇena suññataṁ adhimuccantoti",
  "anya-e0104n9:103_8": "ca ādinā yojetabbaṁ. Tenāha ‘‘eteneva nayenā’’tiādi.",
  "anya-e0104n9:104_0": "770. Yadi ariyamaggo tividhampi vimokkhanāmaṁ labhati, atha kasmā abhidhamme vimokkhadvayameva",
  "anya-e0104n9:104_1": "āgatanti codanaṁ sandhāyāha ‘‘yaṁ panā’’tiādi. Tattha tanti abhidhamme vimokkhadvayavacanaṁ.",
  "anya-e0104n9:104_2": "Nippariyāyato vipassanāgamanaṁ sandhāyāti ujukameva vipassanato maggassa nāmāgamanaṁ",
  "anya-e0104n9:104_3": "sandhāya vuttaṁ. Kasmā? Animittavipassanā āgamanīyaṭṭhāne ṭhatvā attano maggassa",
  "anya-e0104n9:104_4": "nāmaṁ dātuṁ na sakkoti. Kāmaṁ sutte ‘‘animittañca bhāvehi, mānānusayamujjahā’’ti",
  "anya-e0104n9:104_5": "(su. ni. 344) animittavipassanā kathitā, sā pana niccanimittadhuvanimittaattanimittāni",
  "anya-e0104n9:104_6": "ugghāṭentīpi sayaṁ nimittadhammesu eva caratīti sanimittāva hotīti. Apica abhidhammo",
  "anya-e0104n9:104_7": "nāma paramatthadesanā, animittamaggassa ca paramatthato hetuvekallameva. Aniccānupassanāvasena",
  "anya-e0104n9:104_8": "hi animittavimokkho kathito. Tattha ca saddhindriyaṁ adhimattaṁ hoti, taṁ ariyamagge",
  "anya-e0104n9:104_9": "ekaṅgampi na hoti, amaggaṅgattā attano maggassa nāmaṁ dātuṁ na sakkoti. Itaresu dukkhānupassanāya",
  "anya-e0104n9:104_10": "vasena appaṇihitavimokkho, anattānupassanāya vasena suññatavimokkho.",
  "anya-e0104n9:105_0": "Tesu appaṇihitavimokkhena samādhindriyaṁ, suññatavimokkhena paññindriyaṁ adhimattaṁ",
  "anya-e0104n9:105_1": "hotīti tāni ariyamaggassa aṅgattā attano maggassa nāmaṁ dātuṁ sakkonti, na animittamaggo",
  "anya-e0104n9:105_2": "tadabhāvatoti keci. Ye pana vadanti ‘‘animittamaggo āgamanato nāmaṁ alabhantopi saguṇato",
  "anya-e0104n9:105_3": "ca ārammaṇato ca nāmaṁ labhatī’’ti, tesaṁ matena appaṇihitasuññatamaggāpi saguṇato",
  "anya-e0104n9:105_4": "eva, ārammaṇato eva ca nāmaṁ labheyyunti? Taṁ ayuttaṁ. Kasmā? Maggo hi dvīhi kāraṇehi",
  "anya-e0104n9:105_5": "nāmaṁ labhati sarasato ca paccanīkato cāti, sabhāvato ca paṭipakkhato cāti attho.",
  "anya-e0104n9:105_6": "Appaṇihitamaggo hi rāgapaṇidhiādīhi vimutto, suññatamaggo rāgādīhi suñño evāti te",
  "anya-e0104n9:105_7": "sarasato nāmaṁ labhanti. Tathā appaṇihitamaggo paṇidhissa paṭipakkho, suññatamaggo",
  "anya-e0104n9:105_8": "attābhinivesassa evāti te paccanīkato nāmaṁ labhanti, animittamaggo pana rāgādinimittānaṁ,",
  "anya-e0104n9:105_9": "niccanimittādīnaṁ vā abhāvena sarasato eva nāmaṁ labhati, no paccanīkato. Na hi so",
  "anya-e0104n9:105_10": "saṅkhāranimittārammaṇāya aniccānupassanāya paṭipakkho, sā panassa anulomabhāve ṭhitāti",
  "anya-e0104n9:105_11": "sabbathāpi abhidhammapariyāyena animittamaggo na labbhati. Tena vuttaṁ ‘‘taṁ nippariyāyato",
  "anya-e0104n9:105_12": "vipassanāgamanaṁ sandhāyā’’ti.",
  "anya-e0104n9:106_0": "Yasmā suttantapariyāyena animittamaggo labbhati. Vuṭṭhānagāminī hi vipassanā yaṁ",
  "anya-e0104n9:106_1": "yaṁ sammasantī vuṭṭhānaṁ gacchati, tassa tassa vasena āgamanīyaṭṭhāne ṭhatvā attano",
  "anya-e0104n9:106_2": "maggassa nāmaṁ deti, tattha aniccato vuṭṭhahantassa maggo animitto hoti, dukkhato",
  "anya-e0104n9:106_3": "vuṭṭhahantassa appaṇihito, anattato vuṭṭhahantassa suññato, tasmā suttantasaṁvaṇṇanā",
  "anya-e0104n9:106_4": "esāti katvā idha tayopi vimokkhā uddhaṭā. Yaṁ pana paṭisambhidāmagge abhinivesanimittapaṇidhimuñcanaṁ",
  "anya-e0104n9:106_5": "upādāya tissannampi anupassanānaṁ tadāgamanavasena tadanvayassa maggassa ca suññatavimokkhādibhāvo",
  "anya-e0104n9:106_6": "niddiṭṭho, tassa pariyāyabhāve vattabbameva natthīti dassetuṁ ‘‘vipassanāñāṇaṁ hī’’tiādi",
  "anya-e0104n9:106_7": "vuttaṁ. Vipassanāñāṇaṁ paṭisambhidāmagge ‘‘appaṇihito, vimokkho’’ti ca kiñcāpi vuttanti sambandho.",
  "anya-e0104n9:107_0": "Aniccānupassanāñāṇanti ‘‘aniccā saṅkhārā’’ti anupassanāvasena pavattañāṇaṁ. Niccato",
  "anya-e0104n9:107_1": "abhinivesaṁ muñcatīti ‘‘te niccā’’ti niccākārato pavattamicchābhinivesaviddhaṁsanavasena,",
  "anya-e0104n9:107_2": "tadanvayaṁ pana maggañāṇaṁ samucchedavasena muñcati. Itīti tasmā. Aniccābhinivesato",
  "anya-e0104n9:107_3": "rittatāya, vimuttatāya ca suññato vimokkho. Sesapadesupi eseva nayo.",
  "anya-e0104n9:108_0": "Tanti tividhaṁ vipassanāñāṇaṁ. Tattha yassa pariyāyato, yassa ca nippariyāyato nāmalābho,",
  "anya-e0104n9:108_1": "taṁ dassetuṁ ‘‘saṅkhāranimittassā’’tiādi vuttaṁ. Na nippariyāyena, atha kho pariyāyenāti",
  "anya-e0104n9:108_2": "attho. Tasmāti nippariyāyakathābhāvato. Vimokkhadvayameva vuttaṁ abhidhammeti adhippāyo.",
  "anya-e0104n9:108_3": "Etthāti etasmiṁ vipassanādhikāre. ‘‘Tividhavimokkhamukhabhāvaṁ āpajjitvā’’ti etasmiṁ vā uddesavacane.",
  "anya-e0104n9:109": "771.Tesaṁ vibhāgāyāti tesaṁ yathāvuttānaṁ sattannaṁ ariyapuggalānaṁ saddhānusāriādibhāvena vibhattasabhāvatāya.",
  "anya-e0104n9:110_0": "772.Saddhindriyaṁ paṭilabhatīti saddhānusāribhāvitākāraṇabhūtaṁ adhimattaṁ saddhindriyaṁ",
  "anya-e0104n9:110_1": "paṭilabhati. Adhimokkhabahulatāya, saddhindriyādhimattatāya ca kāraṇaṁ heṭṭhā vuttameva.",
  "anya-e0104n9:110_2": "Apica ayamettha saṅkhepattho – aniccākārasallakkhaṇassa saddhābhibuddhiyā upanissayabhāvato",
  "anya-e0104n9:110_3": "tadanvaye magge saddhā tikkhatarā hoti, tena aṭṭhamako saddhānusārī nāma hoti. Sesesu",
  "anya-e0104n9:110_4": "sattasu ṭhānesūti paṭhamaphalato paṭṭhāya yāva aggaphalā sattasu ṭhānesu. ‘‘Sattasu",
  "anya-e0104n9:110_5": "ṭhānesū’’ti kasmā vuttaṁ, nanu sesesu chasu ṭhānesu saddhāvimutto, aggaphale pana",
  "anya-e0104n9:110_6": "sacāyaṁ arūpajjhānalābhī, ubhatobhāgavimutto hoti, no ce arūpajjhānalābhī, paññāvimutto,",
  "anya-e0104n9:110_7": "na saddhāvimutto. Abhidhamme hi –",
  "anya-e0104n9:111_0": "‘‘Katamo ca puggalo saddhāvimutto? Idhekacco puggalo ‘idaṁ dukkha’nti yathābhūtaṁ",
  "anya-e0104n9:111_1": "pajānāti, ‘ayaṁ dukkhasamudayo’ti, ‘ayaṁ dukkhanirodho’ti, ‘ayaṁ dukkhanirodhagāminī",
  "anya-e0104n9:111_2": "paṭipadā’ti yathābhūtaṁ pajānāti. Tathāgatappaveditā cassa dhammā paññāya diṭṭhā",
  "anya-e0104n9:111_3": "honti, paññāya cassa disvā ekacce āsavā parikkhīṇā honti, no ca kho yathādiṭṭhippattassa.",
  "anya-e0104n9:111_4": "Ayaṁ vuccati puggalo saddhāvimutto’’ti (pu. pa. 208) –",
  "anya-e0104n9:112_0": "Ekaccāsavaparikkhayavacanato saddhāvimuttassa sekkhabhāvo viññāyati, na asekkhabhāvo.",
  "anya-e0104n9:112_1": "Aṭṭhakathāyañca ‘‘dve dhurāni, dve abhinivesā, dve sīsānī’’ti vacanato natthi arahato",
  "anya-e0104n9:112_2": "saddhāvimuttatāti? Saccametaṁ nippariyāyato. Nippariyāyakathā hi abhidhammo, idha",
  "anya-e0104n9:112_3": "pana pariyāyena evaṁ vuttaṁ. Yadi pariyāyato arahato saddhāvimuttatā, ko pana so",
  "anya-e0104n9:112_4": "pariyāyo? Saddhāvimuttanvayatā. Yo hi aggamaggakkhaṇe saddhāvimutto hoti, so aggaphalakkhaṇepi",
  "anya-e0104n9:112_5": "tadanvayatāya saddhāvimuttoti paṭisambhidāmagge pariyāyena vuttoti idhāpi tatheva",
  "anya-e0104n9:112_6": "vuttaṁ. Atha vā saddhāvimuttasadisatāya arahā saddhāvimutto. Kā panettha sadisatā?",
  "anya-e0104n9:112_7": "Yathā saddhāvimuttassa sekkhassa kilesakkhayo kuṇṭhena asinā kadalicchedasadiso ‘‘no",
  "anya-e0104n9:112_8": "ca kho yathādiṭṭhippattassā’’ti vacanato, evaṁ tadanvayassāpi arahatoti ayamettha",
  "anya-e0104n9:112_9": "sadisatā. Kiṁ pana nesaṁ kilesapahāne nānattaṁ atthīti? Natthi. Atha kasmā saddhāvimutto",
  "anya-e0104n9:112_10": "diṭṭhippattaṁ na pāpuṇātīti? Āgamanīyanānattena. Diṭṭhippatto hi āgamanamhi kilese",
  "anya-e0104n9:112_11": "vikkhambhento appakasirena akilamanto vikkhambhetuṁ sakkoti, saddhāvimutto kicchena",
  "anya-e0104n9:112_12": "kasirena vikkhambhetuṁ sakkoti. Apica paññāyapi nesaṁ vemattatā. Sā ca yāvatikā labbhatevāti",
  "anya-e0104n9:112_13": "vadanti. Evañca katvā paṭhamamaggādīsu satipi indriyasamatte saddhādīnaṁ tikkhatāvacanampi samatthitaṁ hoti.",
  "anya-e0104n9:113_0": "773.Soti dukkhato vuṭṭhito. Sabbatthāti aṭṭhasupi ṭhānesu. Nanu ca aṭṭhakathāyaṁ",
  "anya-e0104n9:113_1": "‘‘dve dhurānī’’ti niyamitattā paṭhamamaggakkhaṇe saddhānusārī vā siyā, dhammānusārī",
  "anya-e0104n9:113_2": "vā? Idha na saddhānusārī yutto, kāyasakkhitāpi arahato natthi. Abhidhamme hi –",
  "anya-e0104n9:114_0": "‘‘Katamo ca puggalo kāyasakkhī? Idhekacco puggalo aṭṭha vimokkhe kāyena phusitvā",
  "anya-e0104n9:114_1": "viharati, paññāya cassa disvā ekacce āsavā parikkhīṇā honti. Ayaṁ vuccati puggalo",
  "anya-e0104n9:114_2": "kāyasakkhī’’ti (pu. pa. 208) –",
  "anya-e0104n9:115_0": "Ekaccāsavaparikkhayavacanato kāyasakkhino sekkhabhāvova viññāyatīti? Saccametaṁ nippariyāyato,",
  "anya-e0104n9:115_1": "idha pana pariyāyena vuttaṁ. Ko pana so pariyāyoti? Kāyasakkhisadisatā. Upacārarūpajjhānasamādhito",
  "anya-e0104n9:115_2": "hi sātisayaṁ arūpasamādhisamphassaṁ laddhā nibbattīti ekaccāsavaparikkhayaṁ upādāya",
  "anya-e0104n9:115_3": "‘‘kāyasakkhī’’ti vattabbapuggalena sātisayasamādhisamphassatadadhiṭṭhānāsavaparikkhayasāmaññaṁ",
  "anya-e0104n9:115_4": "apekkhitvā kāyasakkhī viya kāyasakkhīti arahā paṭisambhidāmagge vuttoti idhāpi tameva",
  "anya-e0104n9:115_5": "nayaṁ gahetvā arahatopi kāyasakkhitā vuttā. Suttantasaṁvaṇṇanā hesāti. Nippariyāyena",
  "anya-e0104n9:115_6": "pana paṭhamaphalato paṭṭhāya chasu ṭhānesu kāyasakkhī nāma hoti, so ca kho aṭṭhasamāpattilābhī,",
  "anya-e0104n9:115_7": "na vipassanāyāniko sukkhavipassako, upacāramattalābhī, rūpajjhānamattalābhī vā. Passaddhibahuloti",
  "anya-e0104n9:115_8": "ca passaddhisīsena samādhi vuttoti sātisayasamādhilābhī samathayānikova adhippeto,",
  "anya-e0104n9:115_9": "samathayānikasseva ca kāyasakkhibhāvo heṭṭhā vutto. Arūpajjhānanti catubbidhaṁ arūpajjhānaṁ.",
  "anya-e0104n9:115_10": "Tattha pana ekampi laddhā arahattaṁ patto ubhatobhāgavimutto eva hotīti imamatthaṁ",
  "anya-e0104n9:115_11": "dassetuṁ ‘‘arūpajjhāna’’micceva vuttaṁ, na ‘‘cattāri arūpajjhānānī’’ti. Tenāyaṁ catunnaṁ",
  "anya-e0104n9:115_12": "arūpasamāpattīnaṁ, nirodhasamāpattiyā ca vasena pañcavidho hoti. Esa nayo kāyasakkhimhipi.",
  "anya-e0104n9:115_13": "Dvīhi bhāgehi dve vāre vimuttoti ubhatobhāgavimutto.",
  "anya-e0104n9:116_0": "774. Paññavato nipuṇatarā, gambhīrā ca atthā pākaṭā hutvā upaṭṭhahantīti anattato",
  "anya-e0104n9:116_1": "manasi karoto vedabahulatā, paññindriyapaṭilābho ca vutto. Dhammānusārī hoti paññindriyassa",
  "anya-e0104n9:116_2": "adhimattattā. Paññā hi idha ‘‘dhammo’’ti adhippetā ‘‘saccaṁ dhammo dhiti cāgo’’tiādīsu viya (jā. 1.1.57).",
  "anya-e0104n9:117": "775. Yassā pāḷiyā vasena idha ariyapuggalassa saddhāvimuttādibhāvo vutto, taṁ pāḷiṁ dassetuṁ ‘‘vuttaṁ heta’’ntiādi āraddhaṁ, taṁ suviññeyyameva.",
  "anya-e0104n9:118_0": "776. ‘‘Saddhindriyassa adhimattattā saddhāvimutto’’ti evamādiatthassa sādhakaṁ aparampi",
  "anya-e0104n9:118_1": "vuttaṁ. ‘‘Saddahanto vimutto’’ti etena sabbathā avimuttassa saddhāmattena vimuttabhāvadassanena",
  "anya-e0104n9:118_2": "saddhāvimuttassa sekkhabhāvameva vibhāveti. Saddhāvimuttoti vā saddhāya adhimuttoti attho.",
  "anya-e0104n9:119_0": "Phuṭṭhantaṁ sacchikatoti phuṭṭhānaṁ anantaraṁ phuṭṭhanto, phuṭṭhānaṁ arūpajjhānānaṁ",
  "anya-e0104n9:119_1": "anantaro kāloti adhippāyo, accantasaṁyoge cetaṁ upayogavacanaṁ, phuṭṭhānantarakālameva",
  "anya-e0104n9:119_2": "sacchikaraṇūpāyena sacchikātabbaṁ sacchākāsīti vuttaṁ hoti. Bhāvanapuṁsakaṁ vā etaṁ",
  "anya-e0104n9:119_3": "yathā ‘‘ekamanta’’nti (pārā. 2). Yo hi arūpajjhānena rūpakāyato, nāmakāyekadesato",
  "anya-e0104n9:119_4": "ca vikkhambhanavimokkhena vimutto, tena nirodhasaṅkhāto vimokkho ālocito pakāsito",
  "anya-e0104n9:119_5": "viya hoti, na pana kāyena sacchikato, nirodhaṁ pana ārammaṇaṁ katvā ekaccesu āsavesu",
  "anya-e0104n9:119_6": "khepitesu tena so sacchikatova hoti. Tasmā so sacchikātabbaṁ yathāālocitaṁ nāmakāyena",
  "anya-e0104n9:119_7": "sacchākāsīti kāyasakkhīti vuccati, na tu vimutto ekaccānaṁ āsavānaṁ aparikkhīṇattā.",
  "anya-e0104n9:119_8": "Diṭṭhantaṁ pattoti dassanasaṅkhātassa sotāpattimaggañāṇassa anantaraṁ pattoti vuttaṁ",
  "anya-e0104n9:119_9": "hoti. Paṭhamaphalato paṭṭhāya hi yāva aggamaggā diṭṭhippattoti. ‘‘Diṭṭhiyā patto’’ti",
  "anya-e0104n9:119_10": "vā pāṭho, catusaccadassanasaṅkhātāya diṭṭhiyā nirodhaṁ pattoti attho. Ime ca saddhāvimuttādayo",
  "anya-e0104n9:119_11": "tayo paramatthato apariyositañāṇakiccāti taṁ nayaṁ dassetuṁ ‘‘saddahanto vimuccatī’’tiādi",
  "anya-e0104n9:119_12": "vuttaṁ. Jhānaphassanti sātisayaṁ jhānaphassaṁ. Tena arūpajjhānaphasso saṅgahito hoti.",
  "anya-e0104n9:120_0": "‘‘Dukkhā saṅkhārāti ñātaṁ hotī’’ti iminā dukkhasaccapaṭivedhamāha, ‘‘sukho nirodhoti",
  "anya-e0104n9:120_1": "ñātaṁ hotī’’ti iminā nirodhasaccapaṭivedhaṁ. Tadubhayena ca samudayamaggasaccapaṭivedhaṁ",
  "anya-e0104n9:120_2": "nānantariyakabhāvato. ‘‘Ñātaṁ hotī’’ti iminā dutiyamaggakiccaṁ, ‘‘diṭṭhaṁ hotī’’ti",
  "anya-e0104n9:120_3": "iminā tatiyamaggakiccaṁ, ‘‘viditaṁ hotī’’ti iminā catutthamaggakiccaṁ, ‘‘sacchikata’’nti",
  "anya-e0104n9:120_4": "iminā paṭhamaphalakiccaṁ, ‘‘phusita’’nti iminā sesaphaladvayakiccaṁ. Iti diṭṭhippattassa",
  "anya-e0104n9:120_5": "maggaphalañāṇabyāpāradassanāni imāni padānīti vadanti.",
  "anya-e0104n9:121_0": "777.Itaresūti saddhānusāriādipadesu. Saddhaṁ anusaratīti āgamanīyaṭṭhāne ṭhitaṁ saddhaṁ",
  "anya-e0104n9:121_1": "anugacchati. Yathā sā tikkhā sūrā ahosi , maggakkhaṇepi tadanurūpameva pavattetīti",
  "anya-e0104n9:121_2": "attho. Saddhāya vā anusaratīti saddhāya kāraṇabhūtāya saccapaṭivedhassa anurūpaṁ",
  "anya-e0104n9:121_3": "sarati gacchati, paṭipajjatīti attho. Dvīhipi atthavikappehi saddhāya adhimattataṁyeva",
  "anya-e0104n9:121_4": "vibhāveti. Dhammānusārīti etthāpi eseva nayo. Ubhatobhāgavimuttoti dvīhi bhāgehi",
  "anya-e0104n9:121_5": "dve vāre vimutto, rūpakāyato ca nāmakāyato ca vikkhambhanavasena, samucchedavasena",
  "anya-e0104n9:121_6": "ca vimuttoti attho. Arūpajjhānena rūpakāyato ca nāmakāyekadesato ca vimutto, ariyamaggena",
  "anya-e0104n9:121_7": "nāmakāyato vimuttoti ubhohi bhāgehi dve vāre vimuttattā ubhatobhāgavimutto. Pajānanto",
  "anya-e0104n9:121_8": "vimuttoti paṭhamajjhānaphassena vinā parijānanādippakārehi cattāri ariyasaccāni jānanto",
  "anya-e0104n9:121_9": "paṭivijjhanto tesaṁ kiccānaṁ matthakappattiyā niṭṭhitakiccatāya visesena muttoti vimutto.",
  "anya-e0104n9:122_0": "Ayaṁ panettha nippariyāyato saṅkhepakathā – yassa aniccākārato vuṭṭhānaṁ hoti, so",
  "anya-e0104n9:122_1": "adhimokkhabahulo saddhindriyassa tikkhabhāvena paṭhamamaggakkhaṇe saddhānusārī nāma",
  "anya-e0104n9:122_2": "hoti, majjhe chasu ṭhānesu saddhāvimutto. Aggaphalakkhaṇe paññāvimutto nāma hoti.",
  "anya-e0104n9:122_3": "Tathā yassa dukkhākārato vuṭṭhānaṁ hoti, tassa passaddhibahulatāya samādhindriyaṁ",
  "anya-e0104n9:122_4": "adhimattaṁ hoti dukkhupanisāya saddhāyapi tibbatarattā, dhuraniyamato ca. Sopi paṭhamamaggakkhaṇe",
  "anya-e0104n9:122_5": "saddhānusārī eva hoti, majjhe chasu ṭhānesu saddhāvimutto, ante paññāvimutto ca hoti.",
  "anya-e0104n9:122_6": "Yassa pana anattākārato vuṭṭhānaṁ hoti, so vedabahulo paññindriyassa tikkhabhāvena",
  "anya-e0104n9:122_7": "paṭhamamaggakkhaṇe dhammānusārī eva hoti, majjhe chasu ṭhānesu diṭṭhippatto, ante",
  "anya-e0104n9:122_8": "paññāvimutto eva hoti. Ime pana na aṭṭhavimokkhalābhino, aṭṭhavimokkhalābhī pana",
  "anya-e0104n9:122_9": "paṭhamamaggakkhaṇe saddhānusārī vā dhammānusārī vā siyā. Majjhe chasu ṭhānesu kāyasakkhī,",
  "anya-e0104n9:122_10": "pariyosāne ubhatobhāgavimuttoti.",
  "anya-e0104n9:123": "Saṅkhārupekkhāñāṇaṁ.",
  "anya-e0104n9:124_0": "778. Yaṁ taṁ vimokkhamukhabhāvaṁ āpajjitvā sattaariyapuggalavibhāgāya ca paccayo",
  "anya-e0104n9:124_1": "hotīti vuttaṁ, taṁ panetaṁ saṅkhārupekkhāñāṇaṁ. Purimena ñāṇadvayenāti muñcitukamyatāpaṭisaṅkhānupassanāñāṇadvayena",
  "anya-e0104n9:124_2": "atthatoekaṁ, pavattiākārabhedato nānanti adhippāyo. Yathāvuttamatthaṁ aṭṭhakathāya,",
  "anya-e0104n9:124_3": "pāḷiyā ca sādhetuṁ ‘‘tenāhū’’tiādi vuttaṁ. Muñcitukamyatāmuñcanupāyakaraṇañāṇānipi",
  "anya-e0104n9:124_4": "saṅkhāresu udāsīnabhāveneva pavattanato saṅkhārupekkhāsamaññāneva hontīti vuttaṁ",
  "anya-e0104n9:124_5": "‘‘idaṁ saṅkhārupekkhāñāṇaṁ ekameva tīṇi nāmāni labhatī’’ti. Tena saṅkhārupekkhāvohāro",
  "anya-e0104n9:124_6": "muñcitukamyatādiñāṇasamudāyavisayoti dasseti.",
  "anya-e0104n9:125_0": "780.Uppādādīnīti uppādapavattādiapadesena vutte saṅkhāre. Pariccajitukāmatāti tappaṭibandhachandarāgappahānena",
  "anya-e0104n9:125_1": "vissajjitukāmatā. Paṭisaṅkhānanti punappunaṁ tīraṇaṁ. Muñcitvāti nirālayabhāvāpattiyā",
  "anya-e0104n9:125_2": "apekkhāvissajjanavasena vissajjitvā. Avasāneti tathākaraṇassa uttarakālaṁ. Yāva nibbānasampakkhandanā",
  "anya-e0104n9:125_3": "na ijjhati, tāva vicinanepi udāsīnatāya ñāṇassa santānavasena pavattiṁ sandhāyāha",
  "anya-e0104n9:125_4": "‘‘ajjhupekkhanaṁ santiṭṭhanā’’ti. Evanti ajjhupekkhanākārasāmaññato ‘‘muñcitukamyatā",
  "anya-e0104n9:125_5": "ca sā santiṭṭhanā cā’’ti vuttākārena.",
  "anya-e0104n9:126": "781.Ime dhammāti ime ñāṇasaṅkhātā dhammā, ñāṇapariyāyo vā idha dhamma-saddo, tasmā imāni ñāṇānīti attho. Ekattāti ekasabhāvā.",
  "anya-e0104n9:127_0": "782.Vuṭṭhānagāminī hoti vuṭṭhānagamanato. Saṅkhārupekkhādiñāṇattayassāti saṅkhārupekkhānulomagotrabhusaññitassa",
  "anya-e0104n9:127_1": "ñāṇattayassa. Kiccavasena pavattiṭṭhānavasenapi lokiyañāṇānaṁ upari ṭhitattā vuttaṁ",
  "anya-e0104n9:127_2": "‘‘uttamabhāvaṁ pattattā’’ti. Nimittabhūtatoti vipassanāya ārammaṇabhūtato khandhapañcakato.",
  "anya-e0104n9:127_3": "Tenāha ‘‘abhiniviṭṭhavatthuto’’ti. Tañhi vipassanāya gocarakaraṇasaṅkhātena abhinivesena",
  "anya-e0104n9:127_4": "abhiniviṭṭhavatthunti pavuccati. Taṁ panetaṁ sasantatipariyāpannampi parato diṭṭhitāya",
  "anya-e0104n9:127_5": "‘‘bahiddhā’’ti vuttaṁ. Tadeva hi ‘‘bahiddhā sabbanimittānī’’ti tattha tattha vuccati.",
  "anya-e0104n9:127_6": "Ajjhattapavattatoti sasantāne micchādiṭṭhipavattanaādito, tadanuvattakakilesakkhandhehi",
  "anya-e0104n9:127_7": "ca. Tañhi sasantatiyaṁ kilesappavattabhāvato, tannimittaṁ asati maggabhāvanāya uppajjanakaupādinnakkhandhapavattabhāvato",
  "anya-e0104n9:127_8": "ca tathā vuttaṁ. Vuṭṭhahanañca nesaṁ ārammaṇākaraṇaṁ, āyatiṁ anuppattidhammatāpādanañca.",
  "anya-e0104n9:127_9": "Ghaṭiyati attano anantarameva maggasamuppattito.",
  "anya-e0104n9:128_0": "783.Tatrāti tasmiṁ ‘‘abhiniviṭṭhavatthuto vuṭṭhahanato’’ti saṅkhepavacane. Ajjhattabahiddhā",
  "anya-e0104n9:128_1": "rūpārūpapapañcakkhandhalakkhaṇattayavasena ayaṁ mātikā uddeso. Ajjhattaṁ abhinivisitvāti",
  "anya-e0104n9:128_2": "sasantatipariyāpannesu khandhesu vipassanaṁ paṭṭhapetvā. ‘‘Ajjhattā vuṭṭhātī’’ti",
  "anya-e0104n9:128_3": "idaṁ vuṭṭhānagāminiyā ajjhattadhammārammaṇattā pariyāyato vuttaṁ, nippariyāyato pana",
  "anya-e0104n9:128_4": "maggo sabbatopi vuṭṭhāti. Bahiddhā vuṭṭhātītiādīsupi eseva nayo. Ekappahārenāti ekajjhaṁ,",
  "anya-e0104n9:128_5": "taṁ pana ajjhattādivibhāgaṁ akatvā ‘‘yaṁ kiñci samudayadhammaṁ, sabbaṁ taṁ nirodhadhamma’’nti",
  "anya-e0104n9:128_6": "(dī. ni. 1.298; saṁ. ni. 5.1081; mahāva. 16; paṭi. ma. 2.30) avibhāgena vuṭṭhānagāminiyā",
  "anya-e0104n9:128_7": "pavattivasena veditabbaṁ, tayidaṁ satthu sammukhā desanānusārena ñāṇaṁ pesentassa",
  "anya-e0104n9:128_8": "ñāṇuttarassa sambhavatīti vadanti.",
  "anya-e0104n9:129": "784.Suddhaajjhattadassanamatteneva maggavuṭṭhānaṁ na hoti mamaṁkāravatthunopi pariññeyyattā maggasaṅkhātaṁ vuṭṭhānaṁ, maggena vā vuṭṭhānaṁ maggavuṭṭhānaṁ.",
  "anya-e0104n9:130_0": "785.Rāsiṁ katvāti bhūtupādāyavasena duvidhaṁ antarabhedavasena anekabhedampi ‘‘ruppanaṭṭhena",
  "anya-e0104n9:130_1": "rūpa’’nti piṇḍato gahetvā. Yathā rūpe vipassanābhiniveso yebhuyyena vipassanāyānikassa,",
  "anya-e0104n9:130_2": "evaṁ arūpe vipassanābhiniveso yebhuyyena samathayānikassa hoti. Abhinivesoti ca vipassanāya",
  "anya-e0104n9:130_3": "pubbabhāge kattabbanāmarūpaparicchedo veditabbo. Tasmā paṭhamaṁ rūpapariggaṇhanaṁ",
  "anya-e0104n9:130_4": "rūpe abhiniveso. Esa nayo sesesupi.",
  "anya-e0104n9:131_0": "786.Yaṁ kiñci samudayadhammaṁ, sabbaṁ taṁ nirodhadhammanti kāmaṁ udayabbayapariggaṇhanaṁ",
  "anya-e0104n9:131_1": "abhinivesoti dassitaṁ, yathāupaṭṭhite pana rūpārūpadhamme, tesañca paccaye pariggahetvā",
  "anya-e0104n9:131_2": "saṅkhepeneva vipassanāñāṇaṁ cārento ñāṇuttaro yathānisinnova ñāṇapaṭipāṭiyā khippameva",
  "anya-e0104n9:131_3": "saccāni paṭivijjhanto ekappahārena pañcahi khandhehi vuṭṭhāti nāma. Aññathā ekeneva",
  "anya-e0104n9:131_4": "lokiyacittena pañcannaṁ khandhānaṁ pariggahaparijānanādīnaṁ asambhavato. Na hi sanidassanasappaṭighādiṁ",
  "anya-e0104n9:131_5": "ekajjhaṁ ārammaṇaṁ kātuṁ sakkā. Yassa pana ekavāraṁ ñāṇena phassitaṁ, puna taṁ phassitabbameva,",
  "anya-e0104n9:131_6": "tādisassa vasena vuttanti vadanti.",
  "anya-e0104n9:132_0": "788. Ettha ca abhiniveso akāraṇaṁ vuṭṭhānameva pamāṇaṁ, tasmā heṭṭhā vuttavimokkhaariyapuggalavibhāgāpi",
  "anya-e0104n9:132_1": "vuṭṭhānavasena sambhavantīti dassetuṁ ‘‘ettha ca yopī’’tiādi āraddhaṁ. Tattha tayopi",
  "anya-e0104n9:132_2": "janāti vuṭṭhānavasena bhede asatipi abhinivesavaseneva laddhaṁ bhedaṁ gahetvā vuttaṁ.",
  "anya-e0104n9:133": "789.Saddhiṁpurimapacchimañāṇehīti bhayatupaṭṭhānādipurimañāṇehi ceva gotrabhuādipacchimañāṇehi ca saha. Uddānanti uddeso.",
  "anya-e0104n9:134_0": "Yattha katthaci…pe… vaṭṭeyyuṁ taṁtaṁñāṇaṭṭhāniyassa upamāvatthuno labbhanato. Imasmiṁ",
  "anya-e0104n9:134_1": "pana ṭhāneti imasmiṁ vuṭṭhānagāminivipassanāpadese. Sabbanti sabbaṁ ñāṇaṁ, sabbaṁ",
  "anya-e0104n9:134_2": "vā ñāṇakiccaṁ pākaṭaṁ hoti vemajjhe ṭhatvā vibhāviyamānattā. Vuttā visuddhikathāyaṁ.",
  "anya-e0104n9:135": "790.Nilīyitvāti upavisitvā. Parāmasitvāti vīmaṁsitvā.",
  "anya-e0104n9:136_0": "Gayhupagaṁ adisvāti gahaṇayoggaṁ niccasārādiṁ adisvā. Cittassa vaṅkabhāvakarānaṁ",
  "anya-e0104n9:136_1": "māyādīnaṁ suṭṭhu vikkhambhanena anulomassa ujukasākhāsadisatā. Nibbānālocanato gotrabhuñāṇassa",
  "anya-e0104n9:136_2": "uddhaṁ ullokanasadisatā. Appatiṭṭhe nibbāne patiṭṭhitattā maggañāṇassa ākāse uppatanasadisatā.",
  "anya-e0104n9:137_0": "791.Sappavissajjanaṁ viya gotrabhuñāṇaṁ sabbasaṅkhāragataṁ vissajjitvā nibbānassa",
  "anya-e0104n9:137_1": "ālambanato. Āgatamaggaṁ olokentassa ṭhānaṁ viya maggañāṇaṁ asammohapaṭivedhavasena",
  "anya-e0104n9:137_2": "attanopi dassanato. Abhayaṭṭhāne ṭhānanti abhayaṭṭhānaṁ sampattamāha, na tassa pāpuṇapaṭipattiṁ.",
  "anya-e0104n9:138_0": "792. Attatthādīnaṁ anavabujjhanato ‘‘ahaṁ, mamā’’ti gahaṇassa niddokkamanasadisatā.",
  "anya-e0104n9:138_1": "Muñcitukamyatāggahaṇeneva paṭisaṅkhā santiṭṭhanāpi gahitā. Tissannampi tāsaṁ saṁsārato",
  "anya-e0104n9:138_2": "nikkhamanādhimuttatāya nikkhamanamaggolokanasadisatā. Magge diṭṭhe maggapaṭipatti",
  "anya-e0104n9:138_3": "viya anulome siddhe maggo siddho evāti anulomassa maggadassanasadisatā. Saṅkhāranimittato",
  "anya-e0104n9:138_4": "nikkhantattā ādittagharato nikkhamanaṁ viya gotrabhuñāṇaṁ. Vegenagamanaṁviya maggañāṇaṁ",
  "anya-e0104n9:138_5": "vissajjetabbagahetabbapadesesu sādhanakiccavisesayogato.",
  "anya-e0104n9:139": "793. Parato na mamāyitabbato ca passitabbānaṁ khandhānaṁ ‘‘ahaṁ, mamā’’ti gahaṇassa rājagoṇānaṁ sakagahaṇasadisatā vuttā.",
  "anya-e0104n9:140_0": "794. Sabhaye abhayadassanahetutāya khandhānaṁ ‘‘ahaṁ, mamā’’ti gahaṇassa yakkhiniyā",
  "anya-e0104n9:140_1": "saṁvāsasadisatā. Susānavijahanaṁ viya saṅkhārasusānaṁ vijahitvā nibbānārammaṇavasena pavattaṁ gotrabhu.",
  "anya-e0104n9:141": "795.Puttagiddhinīti puttavacchalā. Ottappamānāti sārajjayamānā. Oḷārikaoḷārikalobhakkhandhādivikkhambhanena saṅkhārapariccajanato anulomassa tattheva dārakoropanasadisatā.",
  "anya-e0104n9:142_0": "796.Vuṭṭhānagāminiyā…pe… dassanatthaṁ vuttā, na purimāsu viya bhayatupaṭṭhānādīsu",
  "anya-e0104n9:142_1": "ṭhitassa bhāyanādiākāradassanatthanti adhippāyo. Aparāparuppattito, cirānubandhato,",
  "anya-e0104n9:142_2": "dussahato ca vaṭṭadukkhasadisaṁ jighacchādukkhanti āha ‘‘saṁsāravaṭṭajighacchāyā’’ti.",
  "anya-e0104n9:142_3": "Kāyagatāsati eva bhojanaṁ kāyagatāsatibhojanaṁ. Sā panettha maggasampayuttā sammāsati",
  "anya-e0104n9:142_4": "kāyānupassanādikiccasādhanavasena amatarasaparibhogatāya ca ‘‘amatarasaṁ kāyagatāsatibhojana’’nti",
  "anya-e0104n9:142_5": "vuttā. Tenāha bhagavā ‘‘amataṁ te, bhikkhave, paribhuñjanti, ye kāyagatāsatiṁ paribhuñjantī’’tiādi (a. ni. 1.600).",
  "anya-e0104n9:143": "Phalarasāmalakasiṅgīveramuggamāsādi anekaṅgasambhāraṁ.",
  "anya-e0104n9:144": "Kapaṇāseribhāvādikaraṇena taṇhāsinehassa sītasadisatā. Maggatejanti ariyamaggasaṅkhātaṁ indaggiṁ.",
  "anya-e0104n9:145": "Rāgaggiādayo ekādasaggī vūpasamanti etthāti ekādasaggivūpasamaṁ, nibbānaṁ.",
  "anya-e0104n9:146": "Andhakāraparetoti caturaṅgasamannāgatena andhakārena kiñci attatthaṁ vā paratthaṁ vā kātuṁ asakkuṇeyyabhāvena abhibhūto. Ñāṇamayo āloko etissāti ñāṇālokā, maggabhāvanā.",
  "anya-e0104n9:147": "Amatabhūtaṁ , amatabhāvasādhakaṁ vā osadhaṁ amatosadhaṁ, nibbānaṁ. Heṭṭhā attanā vuttameva saṅkhārupekkhābyāpāraṁ nigamanavasena dassento ‘‘tena vutta’’ntiādimāha.",
  "anya-e0104n9:148_0": "797. Nirālayatāya taṇhāvasena bhavādīsu avisaṭajjhāsayo hutvā tato saṅkucitacitto",
  "anya-e0104n9:148_1": "patilīnabhāvena carati pavattatīti patilīnacaro, tassa patilīnacarassa. Saṁsāre bhayassa",
  "anya-e0104n9:148_2": "ikkhanatāya bhikkhuno kāyacittavivekasiddhiyā vivittamāsanaṁ bhajamānassa. Sāmaggiyanti",
  "anya-e0104n9:148_3": "yuttaṁ, patirūpanti attho. Bhavaneti kāmabhavādike tividhepi bhave. So hi idha bhavanaṭṭhena",
  "anya-e0104n9:148_4": "bhavanti vutto. Na dassayeti anuppajjanavasena na dasseyya. Tassa taṁ adassanaṁ sāmaggiyanti",
  "anya-e0104n9:148_5": "buddhādayo ariyā āhūti yojanā.",
  "anya-e0104n9:149_0": "Niyametvāti niyataṁ ekaṁsikaṁ katvā. Bojjhaṅgavisesaṁ, maggaṅgavisesaṁ, jhānaṅgavisesaṁ,",
  "anya-e0104n9:149_1": "paṭipadāvisesaṁ, vimokkhavisesanti visesasaddo paccekaṁ yojetabbo. Visesanti chasattabhāvo",
  "anya-e0104n9:149_2": "sattaṭṭhabhāvo pañcādibhāvoti imaṁ yathākkamaṁ bojjhaṅgādīnaṁ ariyamagge labbhamānabhedaṁ.",
  "anya-e0104n9:149_3": "Pādakajjhānanti maggassa āsannavuṭṭhānagāminiyā vipassanāya padaṭṭhānabhūtaṁ jhānaṁ.",
  "anya-e0104n9:149_4": "Vipassanāya ārammaṇabhūtāti maggāsannāya eva vuṭṭhānagāminiyā vipassanāya gocarabhūtā",
  "anya-e0104n9:149_5": "vipassitā. Puggalajjhāsayoti ubhinnaṁ bhede sati vipassakassa ajjhāsayo. Ettha ca",
  "anya-e0104n9:149_6": "paṭhamaṁ kecīti vutto tipiṭakacūḷanāgatthero. Dutiyaṁ kecīti vutto moravāpīvāsimahādattatthero.",
  "anya-e0104n9:149_7": "Tatiyaṁ kecīti vutto tipiṭakacūḷābhayatthero.",
  "anya-e0104n9:150_0": "Tesampi vādesu ayaṁ pubbabhāgavuṭṭhānagāminivipassanā niyametiyevāti veditabbā. Kasmā?",
  "anya-e0104n9:150_1": "Vipassanāniyameneva hi paṭhamattheravādepi apādakapaṭhamajjhānapādakamaggā paṭhamajjhānikāva",
  "anya-e0104n9:150_2": "honti, itare ca dutiyajjhānikādimaggā pādakajjhānavipassanāniyamehi taṁtaṁjhānikāva",
  "anya-e0104n9:150_3": "tato tato dutiyādipādakajjhānato uppannassa saṅkhārupekkhāñāṇassa pādakajjhānātikkantānaṁ",
  "anya-e0104n9:150_4": "aṅgānaṁ asamāpajjitukāmatāvirāgabhāvanābhāvato, itarassa ca atabbhāvato. Yathā hi",
  "anya-e0104n9:150_5": "maggāsannāya vipassanāya somanassasahagatatte maggassa paṭhamādijhānikatā ca upekkhāsahagatatte",
  "anya-e0104n9:150_6": "pañcamajjhānikatā eva ca hoti, tato ca bojjhaṅgādīnaṁ visesoti tesaṁ niyamane āsannakāraṇaṁ,",
  "anya-e0104n9:150_7": "padhānakāraṇañca vuṭṭhānagāminivipassanā, na evaṁ pādakajjhānādayo. Yasmā pana pādakajjhānena",
  "anya-e0104n9:150_8": "vinā vipassanāva imaṁ yathāvuttavisesaṁ niyametuṁ na sakkoti, vuttanayena pana padhānakāraṇaṁ",
  "anya-e0104n9:150_9": "hotiyeva, tasmā ‘‘vuṭṭhānagāminivipassanāva niyametī’’ti avatvā ‘‘vuṭṭhānagāminivipassanā",
  "anya-e0104n9:150_10": "niyametiyevā’’ti vuttaṁ. Evaṁ sesavādesupi vipassanāniyamo yathāsambhavaṁ yojetabbo.",
  "anya-e0104n9:150_11": "Yathā hi pādakajjhānātikkantānaṁ aṅgānaṁ asamāpajjitukāmatāvirāgabhāvanābhūtā vuṭṭhānagāminivipassanā",
  "anya-e0104n9:150_12": "adhiṭṭhānabhūtena pādakajjhānena āhitavisesā maggassa bojjhaṅgādivisesaniyāmikā hoti,",
  "anya-e0104n9:150_13": "evaṁ ārammaṇabhūtasammasitajjhānātikkantānaṁ aṅgānaṁ jigucchanākāravirāgabhāvanābhūtā",
  "anya-e0104n9:150_14": "sammasitajjhānena āhitavisesā, ubhayasabbhāve ajjhāsayavasena tato aññatarena āhitavisesā",
  "anya-e0104n9:150_15": "ca vuṭṭhānagāminivipassanā maggassa bojjhaṅgādivisesaṁ niyametīti.",
  "anya-e0104n9:151_0": "798.Tatra tasmiṁ bojjhaṅgādivisesaniyamane. Ajhānalābhī suddhavipassanāyānikova sukkhavipassako.",
  "anya-e0104n9:151_1": "So hi jhānasinehena vipassanāya asiniddhabhāvato sukkhā lūkhā vipassanā etassāti",
  "anya-e0104n9:151_2": "sukkhavipassakoti vuccati. Pakiṇṇakasaṅkhāreti pādakajjhānato aññe saṅkhāre. Tena",
  "anya-e0104n9:151_3": "pādakajjhānasaṅkhāresu sammasitesu vattabbameva natthīti dasseti. ‘‘Paṭhamaṁ jhānaṁ",
  "anya-e0104n9:151_4": "pādakaṁ katvā’’ti hi vuttaṁ. Ettha ca sukkhavipassakādiggahaṇaṁ vipassanāniyamassa",
  "anya-e0104n9:151_5": "ekantikabhāvadassanatthaṁ. Na hi vuṭṭhānagāminiṁ vinā kevalaṁ pādakajjhānādayo niyamahetū",
  "anya-e0104n9:151_6": "diṭṭhā, vuṭṭhānagāminī pana pādakajjhānādīnaṁ abhāvepi sukkhavipassakādīnaṁ maggassa",
  "anya-e0104n9:151_7": "paṭhamajjhānikabhāvahetu, tasmā sā bojjhaṅgādivisesaniyamane ekantikahetūti. Idāni",
  "anya-e0104n9:151_8": "yathāvuttamatthaṁ pākaṭataraṁ kātuṁ ‘‘tesaṁ hī’’tiādi vuttaṁ. Ayaṁ visesoti ayaṁ",
  "anya-e0104n9:151_9": "jhānādīnaṁ caturaṅgikādiviseso, na pubbe viya vipassanāniyameneva, atha kho pādakajjhānaniyamena",
  "anya-e0104n9:151_10": "ceva vipassanāniyamena ca. Tesampīti pañcakanaye dutiyatatiyacatutthajjhānāni pādakāni",
  "anya-e0104n9:151_11": "katvā uppāditamaggānampi. ‘‘Āsannapadese’’ti iminā vipassakena antarantarā paviṭṭhasamāpattiyā",
  "anya-e0104n9:151_12": "vasena ayaṁ viseso natthīti dasseti.",
  "anya-e0104n9:152_0": "799.Tatrāpicāti dutiyattheravādepi. Taṁtaṁsamāpattisadisatā taṁtaṁsammasitasaṅkhāravipassanāniyamehi",
  "anya-e0104n9:152_1": "hoti. Tatrāpi hi vipassanā taṁtaṁvirāgāvirāgabhāvanābhāvena somanassasahagatā, upekkhāsahagatā",
  "anya-e0104n9:152_2": "ca hutvā jhānaṅgādiniyamaṁ maggassa karotīti evaṁ vipassanāniyamo vuttanayeneva veditabbo.",
  "anya-e0104n9:153_0": "800.Tanti taṁtaṁjhānasadisabhavaṁ. Svāyamattho pādakajjhānasammasitajjhānupanissayehi",
  "anya-e0104n9:153_1": "vinā ajjhāsayamattena asijjhanaṁ upanissayena vinā saṅkappamattena sakadāgāmiphalādīnaṁ",
  "anya-e0104n9:153_2": "asijjhanadīpakena nandakovādena dīpetabbo. Tattha hi yathā sotāpannāyapi paripuṇṇasaṅkappataṁ",
  "anya-e0104n9:153_3": "vadantena bhagavatā ‘‘yassa yassa upanissayo atthi, tassa tasseva ajjhāsayo niyāmako,",
  "anya-e0104n9:153_4": "nāññassā’’ti tena tena paripuṇṇasaṅkappatā hoti, na tato paraṁ, saṅkappasabbhāve",
  "anya-e0104n9:153_5": "satipi asijjhanatoti ayamattho dīpito, evamidhāpi yassa yassa dutiyādijhānikassa",
  "anya-e0104n9:153_6": "maggassa yathāvutto upanissayo atthi, tassa tasseva ajjhāsayo niyāmako, nāññassa",
  "anya-e0104n9:153_7": "satipi tasmiṁ asijjhanato. Imasmiṁ pana vāde pādakasammasitajjhānupanissayasabbhāve",
  "anya-e0104n9:153_8": "ajjhāsayo ekantena hoti taṁtaṁphalūpanissayasabbhāve taṁtaṁsaṅkappo viyāti tadabhāvābhāvato",
  "anya-e0104n9:153_9": "‘‘ajjhāsayo niyametī’’ti vuttaṁ. Etthāpīti tatiyattheravādepi. Vuttanayenevāti ‘‘yato",
  "anya-e0104n9:153_10": "yato samāpattito vuṭṭhāyā’’tiādinā vuttanayena. Tasmā ‘‘tatrāpi hi vipassanā’’tiādinā",
  "anya-e0104n9:153_11": "idha vuttanayena tadattho veditabbo.",
  "anya-e0104n9:154_0": "801. Evaṁ vipassanāya bojjhaṅgādiniyāmikataṁ dassetvā idāni paṭipadādiniyāmikataṁ",
  "anya-e0104n9:154_1": "dassento ‘‘sace panāya’’ntiādimāha. Tattha ayanti saṅkhārupekkhā vuttā. Sāpi hi kāmaṁ",
  "anya-e0104n9:154_2": "‘‘imaṁ vāraṁ rocesu’’nti ettha kalāpasammasanāvasāne udayabbayānupassanāya pavattamānāya",
  "anya-e0104n9:154_3": "uppannassa vipassanupakkilesassa tikkhattuṁ vikkhambhanena kicchatāvāraṁ dukkhāpaṭipadāti",
  "anya-e0104n9:154_4": "rocesunti vadanti, aṭṭhakathāyaṁ pana ‘‘vipassanāñāṇe tikkhe sūre pasanne vahante",
  "anya-e0104n9:154_5": "uppannaṁ vipassanānikantiṁ dukkhena kasirena kilamanto pariyādiyatī’’ti vuttattā",
  "anya-e0104n9:154_6": "pubbabhāge muñcitukamyatādibhāvena pavattamānā saṅkhārupekkhā attano paṭipakkhe kicchena",
  "anya-e0104n9:154_7": "kasirena vikkhambhentī dukkhāpaṭipadāpakkheyeva tiṭṭhatīti. Tenāha ‘‘ādito kilese",
  "anya-e0104n9:154_8": "vikkhambhayamānā’’tiādi. Keci pana ‘‘yena ñāṇena vipassanupakkilesā vikkhambhitā,",
  "anya-e0104n9:154_9": "tena saddhiṁ idaṁ ñāṇaṁ ekattanayavasena ekaṁ katvā ‘ādito kilese vikkhambhayamānā’ti",
  "anya-e0104n9:154_10": "vutta’’nti vadanti. Sappayogenāti cittappayogasaṅkhātena saussāhanena. Sasaṅkhārenāti",
  "anya-e0104n9:154_11": "tasseva vevacanaṁ. Ubhayenāpi vikkhambhanassa kicchasiddhimeva vadati. Vipariyāyenāti",
  "anya-e0104n9:154_12": "adukkhena appayogena asaṅkhārena. Maggasaññitaṁ icchitaṭṭhānaṁ anugantvā parivasati",
  "anya-e0104n9:154_13": "vippavasati etthāti parivāso, vipassanā parivāso etassa atthīti vipassanāparivāso,",
  "anya-e0104n9:154_14": "maggapātubhāvo, taṁ pana sīghaṁ kurumānā khippābhiññā nāma hotīti vuttaṁ ‘‘saṇika’’nti.",
  "anya-e0104n9:154_15": "Kurumānā ayaṁ saṅkhārupekkhāti yojanā. Yato maggo āgacchati, taṁ āgamanīyaṭṭhānaṁ,",
  "anya-e0104n9:154_16": "tasmiṁ āgamanīyaṭṭhāne. Maggassa pabhavaṭṭhāne ṭhatvā nāmaṁ detīti sambandho. Dukkhāpaṭipadādandhābhiññādivipassanānayo",
  "anya-e0104n9:154_17": "añño, añño eva maggoti āha ‘‘attano attano maggassā’’ti. Tena āgamanato laddhanāmena",
  "anya-e0104n9:154_18": "‘‘dukkhāpaṭipadā dandhābhiññā’’tiādīni cattāri nāmāni labhati. Na hi maggassa sarasato edisaṁ nāmaṁ atthi.",
  "anya-e0104n9:155_0": "Sā panāyaṁ vuttappabhedā paṭipadā. Nānā hotīti visuṁ visuṁ hoti. Ekassa bhikkhuno",
  "anya-e0104n9:155_1": "catūsupi maggesu ekāva hotīti niyamo natthi calanato. Ahesunti vuttaṁ, amhākaṁ bhagavantaṁ",
  "anya-e0104n9:155_2": "sandhāya hontīti pana vattabbaṁ. Sabbesampi hi sammāsambuddhānaṁ cattāropi maggā",
  "anya-e0104n9:155_3": "sukhāpaṭipadā khippābhiññāva hontīti. Paṭipadāpasaṅgena adhipatimpi dassetuṁ ‘‘yathā",
  "anya-e0104n9:155_4": "cā’’tiādi vuttaṁ. Adhipatayoti chandādiadhipatayo. Pubbābhisaṅkhārānurūpañhi maggo",
  "anya-e0104n9:155_5": "paccekaṁ chandādhipateyyo vā hoti vīriyādīsu aññatarādhipateyyo vā, na kassaci niyamo",
  "anya-e0104n9:155_6": "atthi. Tenāha ‘‘kassaci bhikkhuno’’tiādi.",
  "anya-e0104n9:156_0": "802. Pubbe vuttappakārato sātisayaṁ katvā anavasesato maggassa nāmalābhe kāraṇaṁ",
  "anya-e0104n9:156_1": "dassetuṁ ‘‘apicā’’tiādi vuttaṁ. Tattha sarasenāti sabhāvena attano pavattivisesena.",
  "anya-e0104n9:156_2": "Paccanīkenāti paṭipakkhavasena. Saguṇenāti attano guṇavasena.",
  "anya-e0104n9:157_0": "Kāmañcettha yathā āgamanena vinā saguṇena, ārammaṇena ca maggassa nāmalābho avavatthito,",
  "anya-e0104n9:157_1": "evaṁ paccanīkena vinā saraseneva nāmalābho, tathāpi sarasādayo paccekaṁ nāmalābhassa",
  "anya-e0104n9:157_2": "kāraṇamevāti dassetuṁ ‘‘sarasena vā’’tiādinā sabbattha aniyamattho vā-saddo vutto.",
  "anya-e0104n9:157_3": "Te ca asaṅkarato dassetuṁ ‘‘sace hī’’tiādi āraddhaṁ. Tattha sammasitvāti sammasanahetu.",
  "anya-e0104n9:157_4": "Hetuattho hi ayaṁ tvā-saddo ‘‘ghataṁ pivitvā balaṁ hoti, sīhaṁ disvā bhayaṁ hotī’’tiādīsu",
  "anya-e0104n9:157_5": "viya, maggakattukāya vuṭṭhānakiriyāya ekantikahetubhūtā saṅkhārupekkhā phalūpacārena",
  "anya-e0104n9:157_6": "‘‘vuṭṭhātī’’ti vuttā. Yasmā vā saṅkhārupekkhāti vuṭṭhānagāminiyā etaṁ upalakkhaṇaṁ,",
  "anya-e0104n9:157_7": "tadantogadhañca gotrabhuñāṇaṁ nimittato vuṭṭhāti, tasmā vuttaṁ ekattanayena ‘‘sammasitvā",
  "anya-e0104n9:157_8": "vuṭṭhātī’’ti. Animittavimokkhena vimuccatīti animittasaññitena vimuccanena vimuccati,",
  "anya-e0104n9:157_9": "‘‘maggo’’ti ānetvā sambandhitabbaṁ. Vimuccatīti vā taṁsamaṅgī ariyapuggalo. Sesadvayepi",
  "anya-e0104n9:157_10": "eseva nayo. Idaṁ sarasato nāmaṁ nāmāti idaṁ nimittādivirahato animittaṁ appaṇihitaṁ",
  "anya-e0104n9:157_11": "suññatanti tividhampi maggassa sabhāvato siddhanāmaṁ nāma.",
  "anya-e0104n9:158_0": "Esāti maggo. So ca kho pubbabhāgamaggena saddhiṁ ekaṁ katvā vutto ekattanayena. Idaṁ",
  "anya-e0104n9:158_1": "paccanīkato nāmaṁ nāmāti idaṁ niccanimittādīnaṁ paṇidhiyā, attasaññāya ca pahānavasena",
  "anya-e0104n9:158_2": "laddhaṁ maggassa animittādināmattayaṁ paṭipakkhato siddhanāmaṁ nāma.",
  "anya-e0104n9:159_0": "Suññattāti vivittattā. Na hi magge rāgādayo santi. Rūpanimittādīnanti rūpanimittavedanānimittādīnaṁ",
  "anya-e0104n9:159_1": "gahetabbānanti adhippāyo. Rāganimittādīnanti etthāpi eseva nayo. Saviggahānaṁ viya",
  "anya-e0104n9:159_2": "upaṭṭhānañhettha nimittanti adhippetaṁ. Idamassa saguṇato nāmanti idaṁ rāgādivivittattā",
  "anya-e0104n9:159_3": "rūpanimittādipaṇidhiādiabhāvavasena assa maggassa saguṇato siddhaṁ nāmaṁ.",
  "anya-e0104n9:160_0": "Svāyanti so ayaṁ maggo. Suññatanti sabbasaṅkhārasuññato, attasuññato ca suññataṁ.",
  "anya-e0104n9:160_1": "Sabbasaṅkhāranimittābhāvato animittaṁ. Taṇhāpaṇidhiādīnaṁ abhāvena appaṇihitaṁ. Idamassa",
  "anya-e0104n9:160_2": "ārammaṇato nāmanti yathā sukhārammaṇaṁ rūpaṁ ‘‘sukha’’nti vuccati, evaṁ suññatādināmassa",
  "anya-e0104n9:160_3": "nibbānassa ārammaṇakaraṇato idaṁ assa maggassa suññatādibhedaṁ ārammaṇato siddhaṁ nāmaṁ.",
  "anya-e0104n9:161_0": "803. Anattānupassanā attasuññatāya diṭṭhattā sarasato suññatā nāma. Tassā suññatāvipassanāya",
  "anya-e0104n9:161_1": "maggo vipassanāgamanena suññato. Animittā nāma niccanimittādīnaṁ ugghāṭanato. Idaṁ",
  "anya-e0104n9:161_2": "pana maggassa animittanāmaṁ na abhidhammapariyāyena labbhati. Kiṁ kāraṇaṁ? Abhidhamme",
  "anya-e0104n9:161_3": "sarasaṁ anāmasitvā paccanīkato nāmalābhato. Yo hi saguṇārammaṇehi nāmalābho, so sarasappadhāno",
  "anya-e0104n9:161_4": "hoti, saraseneva ca nāmalābhe sabbamaggānaṁ suññatādibhāvoti vavatthānaṁ na siyā.",
  "anya-e0104n9:161_5": "Tasmā abhidhamme satipi dvīhipi kāraṇehi animittanāmalābhe paccanīkatova nāmavavatthānakaraṇaṁ",
  "anya-e0104n9:161_6": "gayhatīti tadabhāvā na labbhati. Atha vā na labbhatīti aññanirapekkhehi saguṇārammaṇehi",
  "anya-e0104n9:161_7": "na labbhati. Kiṁ kāraṇaṁ? Abhidhamme sarasapaccanīkehi sahitehi nāmalābhato. Paccanīkañhi",
  "anya-e0104n9:161_8": "vavatthānakaraṇaṁ anapekkhitvā kevalassa sarasassa nāmahetubhāvo abhidhamme natthi,",
  "anya-e0104n9:161_9": "avavatthānāpattito. Tasmā attābhinivesapaṇidhipaṭipakkhavipassanānulomā maggā satipi",
  "anya-e0104n9:161_10": "sarasantare paccanīkasahitena sarasena nāmaṁ labhanti. Animittamaggassa pana vipassanā",
  "anya-e0104n9:161_11": "nimittapaṭipakkhā na hoti, sayaṁ nimittaggahaṇato nimittaggahaṇānivāraṇāti tadanulomo",
  "anya-e0104n9:161_12": "maggopi na nimittassa paṭipakkho. Yadi siyā, nimittagatavipassanāyapi paṭipakkho",
  "anya-e0104n9:161_13": "siyā, tasmā vijjamānopi saraso vavatthānakarapaccanīkābhāvā abhidhamme animittanāmadāyako",
  "anya-e0104n9:161_14": "na gayhatīti. Yadi evaṁ, aniccānupassanānulomo maggo abhidhamme asaṅgahito siyāti?",
  "anya-e0104n9:161_15": "Na, suddhikapaṭipadānaye tassa saṅgahitattā. Tasmā eva hi so vutto. Suttante pana",
  "anya-e0104n9:161_16": "pariyāyadesanattā saguṇārammaṇamattenapi nāmaṁ gayhatīti āha ‘‘suttantapariyāyena",
  "anya-e0104n9:161_17": "labbhatī’’ti. Yaṁ panettha vattabbaṁ, taṁ heṭṭhā vuttameva. Āgamanavasenapi maggassa",
  "anya-e0104n9:161_18": "animittanāmaṁ labbhatiyevāti dassetuṁ ‘‘tatrā hī’’tiādi vuttaṁ. Āgamanīyaṭṭhāneti",
  "anya-e0104n9:161_19": "āgamanapaṭipadāṭhāne. Sesaṁ vuttanayattā uttānamevāti.",
  "anya-e0104n9:162": "Saṅkhārupekkhāñāṇaṁ niṭṭhitaṁ.",
  "anya-e0104n9:163": "Anulomañāṇakathāvaṇṇanā",
  "anya-e0104n9:164_0": "804.Adhimokkhasaddhāti pasādabhūto vatthugato nicchayo adhimokkho. Tasmā tathābhūtā",
  "anya-e0104n9:164_1": "bhāvanāvisesena kiccato adhimattatāya balavatarā nibbattati. Supaggahitanti suṭṭhu",
  "anya-e0104n9:164_2": "paggahitaṁ. Asallīnaṁ paṭutarabhāvena paṭipakkhavidhamanasamatthaṁ vīriyaṁ hoti.",
  "anya-e0104n9:164_3": "Sūpaṭṭhitāti tikkhataratāya ārammaṇābhimukhabhāvena suṭṭhu upaṭṭhitā sati hoti. Susamāhitanti",
  "anya-e0104n9:164_4": "passaddhisukhānaṁ sātisayatāya suṭṭhu samāhitaṁ ārammaṇe sammadeva ṭhapitaṁ appitaṁ",
  "anya-e0104n9:164_5": "viya hoti. Tikkhatarāti anulomañāṇuppattiyā paccayo bhavituṁ samatthabhāvena sātisayaṁ",
  "anya-e0104n9:164_6": "tikkhā sūrā. Saṅkhārānaṁ vicinanepi majjhattabhūtasaṅkhārupekkhā paññā uppajjati.",
  "anya-e0104n9:164_7": "Aniccāti vā…pe… sammasitvā bhavaṅgaṁ otaratīti aniccādīsu ekenākārena sammasantī",
  "anya-e0104n9:164_8": "sattakkhattuṁ pavattitvā bhijjantī bhavaṅgaṁ otiṇṇā nāma hoti tato paraṁ bhavaṅgassa",
  "anya-e0104n9:164_9": "vāroti katvā. Saṅkhārupekkhāya katanayenevāti aniccādinā ālambanakaraṇanayeneva,",
  "anya-e0104n9:164_10": "na sammasitanayena. Tenāha ‘‘ārammaṇaṁ kurumāna’’nti. Āvaṭṭetvāti nivattetvā cittassa",
  "anya-e0104n9:164_11": "bhavaṅgavasena vattituṁ adatvā. Visadisacittapavattisaṅkhātāya vīciyā abhāvena avīcikā,",
  "anya-e0104n9:164_12": "cittasantati. Kiriyamanodhātuyā hi bhavaṅge āvaṭṭite kiriyamayacittapavattivipākacittuppattiyā",
  "anya-e0104n9:164_13": "savīcikā santarā, na evaṁ manodvārāvajjanenāti vuttaṁ ‘‘avīcikaṁ cittasantatiṁ anuppabandhamāna’’nti.",
  "anya-e0104n9:164_14": "Tathevāti yathā atītāsu dvattiṁsajavanavīthīsu saṅkhārupekkhā ‘‘aniccā’’ti vā ‘‘dukkhā’’ti",
  "anya-e0104n9:164_15": "vā ‘‘anattā’’ti vā saṅkhāre ārammaṇamakāsi, tatheva. Parikammanti vuccati maggassa",
  "anya-e0104n9:164_16": "parikammattā paṭisaṅkhārakattā . Upacāranti vuccati maggassa āsannattā, samīpacārikattā",
  "anya-e0104n9:164_17": "vā. Anulomattaṁ sayameva vadati.",
  "anya-e0104n9:165_0": "Ayañca nayo kāmaṁ maggavīthiyaṁ paṭhamajavanassa paṭisaṅkharaṇaṭṭho, dutiyassa tato",
  "anya-e0104n9:165_1": "āsannaṭṭho, tatiyassa heṭṭhimuparimānaṁ anulomaṭṭho ca yuttoti vutto, tathāpi sabbesampi",
  "anya-e0104n9:165_2": "imā samaññā sambhavantīti dassetuṁ ‘‘avisesena panā’’tiādi vuttaṁ. Tattha āsevananti",
  "anya-e0104n9:165_3": "ādarena sevanaṁ. Purimabhāgapacchimabhāgānanti heṭṭhimānaṁ, uparimānañca dhammakoṭṭhāsānaṁ.",
  "anya-e0104n9:165_4": "Aṭṭhannanti udayabbayañāṇādīnaṁ aṭṭhannaṁ. Sabbāpi vipassanā lakkhaṇattayasammasanakiccāva",
  "anya-e0104n9:165_5": ", idampi tathevāti vuttaṁ ‘‘tathakiccatāyā’’ti. Uparīti magge. Bodhipakkhiyadhammānaṁ",
  "anya-e0104n9:165_6": "tathakiccatāya anulometi sammosādipaṭipakkhavidhamanato. Idāni anulomañāṇassa tadubhayakiccānulomaṁ",
  "anya-e0104n9:165_7": "vitthārato dassetuṁ ‘‘tañhī’’tiādi vuttaṁ. Tattha anulomañāṇaṁ saccapaṭicchādakamohakkhandhādīnaṁ",
  "anya-e0104n9:165_8": "sātisayaṁ vidhamanena lokiyañāṇesu ukkaṁsapariyantagataṁ, tato eva heṭṭhā nibbattitaudayabbayañāṇādīnampi",
  "anya-e0104n9:165_9": "kiccaṁ paṭipakkhadūrībhāvena atthato sādhentameva hutvā pavattati, tathāpavattamānañca",
  "anya-e0104n9:165_10": "tesaṁ kiccaṁ anulomentaṁ viya hotīti āha ‘‘udayabbayavantānaṁ…pe… tathakiccatāya",
  "anya-e0104n9:165_11": "anulometī’’ti. Tattha ‘‘bhayato upaṭṭhita’’nti imināpi ārammaṇasīsena ñāṇabyāpārameva",
  "anya-e0104n9:165_12": "vadati sappaṭibhayānaṁ saṅkhārānaṁ yathāsabhāvadassanadīpanato. Sesesu pana sattasupi",
  "anya-e0104n9:165_13": "ṭhānesu ñāṇabyāpārova dassito. Yasmā etaṁ anulomañāṇaṁ aniccādīsu aññataralakkhaṇavaseneva",
  "anya-e0104n9:165_14": "saṅkhāre ārabbha pavattati, tasmā vuttaṁ ‘‘aniccalakkhaṇādivasena saṅkhāre ārabbha",
  "anya-e0104n9:165_15": "pavattattā’’ti. Tāya paṭipattiyāti yā sā anulomañāṇassa thūlathūlasaccapaṭicchādakasaṁkilesavikkhambhanapaṭipatti,",
  "anya-e0104n9:165_16": "tāya. Na hi anulomañāṇe tathā anuppanne gotrabhuñāṇaṁ nibbānaṁ ālambituṁ sakkoti,",
  "anya-e0104n9:165_17": "gotrabhuñāṇe vā anuppanne maggañāṇaṁ uppajjatīti.",
  "anya-e0104n9:166_0": "Vuttamatthaṁ opammena pākaṭataraṁ kātuṁ ‘‘yathā hī’’tiādi vuttaṁ. Tattha aṭṭhannaṁ",
  "anya-e0104n9:166_1": "vohārikamahāmattānaṁ agatigamanaṁ pahāya taṁtaṁvinicchayakaraṇaṁ viya aṭṭhannaṁ ñāṇānaṁ",
  "anya-e0104n9:166_2": "yathāsakaṁ paṭipakkhaṁ pahāya saṅkhāresu udayabbayādipaṭipatti, rañño majjhattabhāvo",
  "anya-e0104n9:166_3": "viya anulomañāṇassa purimapacchimadhammakoṭṭhāsassa anukūlatā. Tenevāti heṭṭhimañāṇānaṁ",
  "anya-e0104n9:166_4": "anulomanamukhena uparibodhipakkhiyānaṁ anulomanatoyeva. Saccānulomikanti vuccati",
  "anya-e0104n9:166_5": "maggasaccassa anulomikattā.",
  "anya-e0104n9:167": "Anulomañāṇaṁ niṭṭhitaṁ.",
  "anya-e0104n9:168": "Vuṭṭhānagāminīvipassanākathāvaṇṇanā",
  "anya-e0104n9:169_0": "805. Kiñci asaṅkhatārammaṇampi ñāṇaṁ vuṭṭhānagāminiyā ekasaṅgahanti katvā ‘‘saṅkhārārammaṇāyā’’ti",
  "anya-e0104n9:169_1": "visesanaṁ kataṁ. Tañhi visesato vuṭṭhānaṁ ariyamaggaṁ gacchati upetīti vuṭṭhānagāminīti",
  "anya-e0104n9:169_2": "vattabbataṁ labhati. Tenāha ‘‘sabbena sabba’’ntiādi. Asammohatthanti tattha tattha",
  "anya-e0104n9:169_3": "sutte pariyāyantarehi āgatāya sammohābhāvatthaṁ. Suttasaṁsandanāti suttānaṁ tesaṁ",
  "anya-e0104n9:169_4": "tesaṁ suttapadānaṁ anusandānaṁ.",
  "anya-e0104n9:170_0": "Ye lokiye saṅkhāre ārabbha anulomapariyosānā vuṭṭhānagāminivipassanā pavattati, taṁsannissitā",
  "anya-e0104n9:170_1": "tappaṭibaddhā taṇhā tehi vinā appavattanato tammayā nāma, tammayāva tammayatā, tammayā",
  "anya-e0104n9:170_2": "vā taṇhāsampayuttā khandhā, tesaṁ bhāvo tammayatā, sā eva taṇhā. Tappaṭipakkhā vuṭṭhānagāminivipassanā",
  "anya-e0104n9:170_3": "atammayatā. Tena vuttaṁ aṭṭhakathāyaṁ ‘‘tammayatā nāma taṇhā, tassā pariyādiyanato",
  "anya-e0104n9:170_4": "vuṭṭhānagāminivipassanā atammayatāti vuccatī’’ti (ma. ni. aṭṭha. 3.310). Nissāyāti",
  "anya-e0104n9:170_5": "taṁ atammayataṁ nissayaṁ katvā, bhāvetvāti attho. Ekattāti ettha ayaṁ pāḷi ‘‘atthi,",
  "anya-e0104n9:170_6": "bhikkhave, upekkhā rūpesu…pe… phoṭṭhabbesu, ayaṁ, bhikkhave, upekkhā nānattā nānattasitā’’ti",
  "anya-e0104n9:170_7": "(ma. ni. 3.310), sayampi nānāsabhāvā, nānārammaṇanissitā cāti attho. Sā pana samādhisampayuttā",
  "anya-e0104n9:170_8": "vipassanupekkhā veditabbā. ‘‘Atthi, bhikkhave, upekkhā ākāsānañcāyatananissitā…pe…",
  "anya-e0104n9:170_9": "nevasaññānāsaññāyatananissitā, ayaṁ, bhikkhave, upekkhā ekattā ekattasitā’’ti (ma.",
  "anya-e0104n9:170_10": "ni. 3.310). Yā hi taṁtaṁarūpacittuppādapariyāpannā upekkhā, sā ekasabhāvattā, ekārammaṇattā",
  "anya-e0104n9:170_11": "ca ekattā, ekattasitā cāti vuccati, sā pana taṁtaṁjhānasahagatavedanupekkhā ca tadārammaṇavipassanupekkhā",
  "anya-e0104n9:170_12": "cāti vadanti. Taṁ pajahathāti tadārammaṇakilesapahānena pajahatha. Tenāha ‘‘taṁ samatikkamathā’’ti.",
  "anya-e0104n9:171": "Nibbidāti vuṭṭhānagāminī. Tattha hi sutte virajjatīti maggakiccamāha, vimuccatīti phalakiccaṁ.",
  "anya-e0104n9:172": "Susimasuttaṁ nidānavagge. Tattha dhammaṭṭhitiñāṇaṁ vuṭṭhānagāminīti vuttā dhammaṭṭhitiyaṁ paṭiccasamuppāde asammuyhanavasena pavattanato. Nibbāne ñāṇanti maggañāṇamāha.",
  "anya-e0104n9:173": "Saññā kho, poṭṭhapādāti ettha kāmaṁ ‘‘saññā’’icceva vuccati, pubbe pana ‘‘saññaggaṁ phusatī’’ti vuttattā āha ‘‘saññagganti vuttā’’ti.",
  "anya-e0104n9:174": "Paṭipadāñāṇadassanavisuddhīti tadekadesabhūtā vuṭṭhānagāminī vuttā. Samudāyesu hi pavattā vohārā avayavesupi pavattantīti. Pārisuddhipadhāniyaṅganti pārisuddhiyā padhānakāraṇaṁ.",
  "anya-e0104n9:175": "Tīhi nāmehīti anulomagotrabhuvodānasaṅkhātehi tīhi nāmehi.",
  "anya-e0104n9:176": "Kittitāti thomitā ariyamaggādhiṭṭhānatāya. Mahantānaṁ sīlakkhandhādīnaṁ esanaṭṭhena mahesinā sammāsambuddhena. Santakilesatāya santā. Yoganti bhāvanaṁ, bhāvanābhiyogaṁ vā.",
  "anya-e0104n9:177": "Paṭipadāñāṇadassanavisuddhiniddesavaṇṇanā niṭṭhitā.",
  "anya-e0104n9:178": "Iti ekavīsatimaparicchedavaṇṇanā."
}