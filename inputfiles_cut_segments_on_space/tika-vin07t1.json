{
  "tika-vin07t1:0": "Verañjakaṇḍavaṇṇanā",
  "tika-vin07t1:1_0": "Seyyathidanti taṁ katamaṁ, taṁ kathanti vā attho. Aniyamaniddesavacananti attano",
  "tika-vin07t1:1_1": "atthaṁ sarūpena niyametvā niddisatīti niyamaniddeso, na niyamaniddeso aniyamaniddeso.",
  "tika-vin07t1:1_2": "Sova vuccate anenāti vacananti aniyamaniddesavacanaṁ. Tassāti tenātipadassa. Parivitakkoti",
  "tika-vin07t1:1_3": "‘‘katamesānaṁ kho buddhānaṁ bhagavantānaṁ brahmacariyaṁ na ciraṭṭhitikaṁ ahosī’’tiādinā",
  "tika-vin07t1:1_4": "(pārā. 18) pavatto. Pubbe vā pacchā vāti tenātipadato heṭṭhā vuttapāṭhe vā upari",
  "tika-vin07t1:1_5": "vakkhamānapāṭhe vāti attho. Atthato siddhenāti sāmatthiyato siddhena. Tatridaṁ mukhamattanidassananti",
  "tika-vin07t1:1_6": "tassā yathāvuttayuttiyā paridīpane idaṁ upāyamattanidassanaṁ. Mukhaṁ dvāraṁ upāyoti hi atthato ekaṁ.",
  "tika-vin07t1:2_0": "Samayasaddo dissatīti sambandho. Assāti samayasaddassa samavāyo atthoti sambandho.",
  "tika-vin07t1:2_1": "Kālañca samayañca upādāyāti ettha kālo nāma upasaṅkamanassa yuttakālo, samayo nāma",
  "tika-vin07t1:2_2": "sarīrabalādikāraṇasamavāyo, te upādāya paṭiccāti attho. Khaṇoti okāso. Buddhuppādādayo",
  "tika-vin07t1:2_3": "hi maggabrahmacariyassa okāso. So eva samayo. Teneva ‘‘ekovā’’ti vuttaṁ. Mahāsamayoti",
  "tika-vin07t1:2_4": "mahāsamūho. Pavanasminti vanasaṇḍe. Samayopi kho te bhaddālīti ettha samayoti sikkhāpadāvilaṅghanassa",
  "tika-vin07t1:2_5": "hetu, ko so? Attano vippaṭipattiyā bhagavato jānanaṁ, so samayasaṅkhāto hetu tassā",
  "tika-vin07t1:2_6": "appaṭividdhoti attho. Bhagavātiādi tassa paṭivijjhanākāradassanaṁ. Uggahamānoti kiñci",
  "tika-vin07t1:2_7": "kiñci uggahetuṁ samatthatāya uggahamāno, sumanaparibbājakassevetaṁ nāmaṁ. Samayaṁ",
  "tika-vin07t1:2_8": "diṭṭhiṁ pavadanti etthāti samayappavādako, mallikāya ārāmo. Sveva tindukācīrasaṅkhātāya",
  "tika-vin07t1:2_9": "timbarurukkhapantiyā parikkhittattā ‘‘tindukācīra’’nti ca, ekāva nivāsā sālā etthāti",
  "tika-vin07t1:2_10": "‘‘ekasālako’’ti ca vuccati. Atthābhisamayāti yathāvuttassa diṭṭhadhammikasamparāyikassa",
  "tika-vin07t1:2_11": "atthassa hitassa paṭilābhato. Mānābhisamayāti mānappahānā. Pīḷanaṭṭhoti pīḷanaṁ taṁsamaṅgino",
  "tika-vin07t1:2_12": "hiṁsanaṁ, avipphārikatākaraṇaṁ, pīḷanameva attho pīḷanaṭṭho . Santāpoti dukkhadukkhatādivasena",
  "tika-vin07t1:2_13": "santāpanaṁ. Vipariṇāmoti jarāya maraṇena cāti dvidhā vipariṇāmetabbatā abhisametabbo",
  "tika-vin07t1:2_14": "paṭivijjhitabboti abhisamayo, sova abhisamayaṭṭho, pīḷanādīni.",
  "tika-vin07t1:3_0": "Ettha ca upasaggānaṁ jotakamattattā samayasaddassa atthuddhārepi saupasaggo abhisamayasaddo",
  "tika-vin07t1:3_1": "uddhaṭo. Tattha saṅgamavasena paccayānaṁ phaluppādanaṁ paṭi ayanaṁ ekato pavatti",
  "tika-vin07t1:3_2": "etthāti samayo, samavāyo. Vivaṭṭūpanissayasaṅgame sati enti ettha sattā pavattantīti",
  "tika-vin07t1:3_3": "samayo, khaṇo. Sameti ettha saṅkhatadhammo, sayaṁ vā eti āgacchati vigacchati cāti",
  "tika-vin07t1:3_4": "samayo, kālo. Samenti avayavā etasmiṁ, sayaṁ vā tesūti samayo, samūho. Paccayantarasaṅgame",
  "tika-vin07t1:3_5": "eti āgacchati etasmā phalanti samayo, hetu. Saññāvasena vipallāsato dhammesu eti",
  "tika-vin07t1:3_6": "abhinivisatīti samayo, diṭṭhi. Samīpaṁ ayanaṁ upagamanaṁ samayo, paṭilābho. Sammadeva",
  "tika-vin07t1:3_7": "sahitānaṁ vācānaṁ ayanaṁ vigamoti samayo, pahānaṁ. Sammadeva, sahitānaṁ vā saccānaṁ",
  "tika-vin07t1:3_8": "ayanaṁ jānananti samayo, paṭivedho. Evaṁ tasmiṁ tasmiṁ atthe samayasaddassa pavatti veditabbā.",
  "tika-vin07t1:4_0": "Ettha ca samayasaddassa sāmaññena anekatthatā vuttā. Na hi ekasmiṁ atthavisese vattamāno",
  "tika-vin07t1:4_1": "saddo tadaññepi vattati. Tasmā atthā viya taṁtaṁvācakā samayasaddāpi bhinnā evāti",
  "tika-vin07t1:4_2": "gahetabbā. Evaṁ sabbattha atthuddhāresu.",
  "tika-vin07t1:5_0": "Tattha tathāti tesu suttābhidhammesu upayogabhummavacanehi. Idhāti vinaye, aññathāti",
  "tika-vin07t1:5_1": "karaṇavacanena. Accantamevāti nirantarameva. Bhāvo nāma kiriyā, kiriyāya kiriyantarūpalakkhaṇaṁ",
  "tika-vin07t1:5_2": "bhāvenabhāvalakkhaṇaṁ, yathā udaye sati cande jāto rājaputtoti. Adhikaraṇañhītiādi",
  "tika-vin07t1:5_3": "abhidhamme samayasaddo kālasamūhakhaṇasamavāyahetusaṅkhātesu pañcasu atthesu vattati,",
  "tika-vin07t1:5_4": "na vinaye viya kāle eva, tesu ca kālasamūhatthā dve tattha vuttānaṁ phassādidhammānaṁ",
  "tika-vin07t1:5_5": "adhikaraṇabhāvena niddisituṁ yuttā. Khaṇasamavāyahetuatthā pana tayopi attano bhāvena",
  "tika-vin07t1:5_6": "phassādīnaṁ bhāvassa upalakkhaṇabhāvena niddisituṁ yuttāti vibhāvanamukhena yathāvuttamatthaṁ",
  "tika-vin07t1:5_7": "samatthetuṁ vuttaṁ. Tattha yasmiñhi kāle, dhammasamūhe vā samaye adhikaraṇabhūte",
  "tika-vin07t1:5_8": "kusalaṁ uppannaṁ, tasmiññeva kāle, dhammasamūhe vā samaye phassādayo hontīti evaṁ",
  "tika-vin07t1:5_9": "adhikaraṇatthayojanā, yasmiṁ pana khaṇe, samavāye hetumhi vā samaye sati vijjamāne",
  "tika-vin07t1:5_10": "kusalaṁ uppannaṁ, tasmiññeva khaṇādimhi samayepi vijjamāne phassādayo hontīti bhāvenabhāvalakkhaṇatthayojanā ca veditabbā.",
  "tika-vin07t1:6": "Hoticetthāti ettha yathāvuttaatthavisaye saṅgahagāthā hoti. Aññatrāti suttābhidhammesu. Abhilāpamattabhedoti desanāvilāsato saddamatteneva bhedo, na atthato.",
  "tika-vin07t1:7_0": "Avisesenāti sāmaññena. Iriyāpathotiādīsu iriyāya sabbadvārikakiriyāya patho pavattanaṭṭhānaṁ",
  "tika-vin07t1:7_1": "tabbinimuttakammassa abhāvāti ṭhānādayo iriyāpatho, sova vihāro. Brahmabhūtā seṭṭhabhūtā",
  "tika-vin07t1:7_2": "parahitacittādivasappavattito mettādayo brahmavihāro nāma. Tadavasesā pana mahaggatā",
  "tika-vin07t1:7_3": "sabbanīvaraṇavigamanādisiddhena jotanādiatthena dibbavihāro nāma. Brahmavihārabhāvena",
  "tika-vin07t1:7_4": "visuṁ gahitattā mettādayo idha asaṅgahitā. Ariyānameva vihāroti phalasamāpattiyo ariyavihāro nāma.",
  "tika-vin07t1:8_0": "Rukkhādimūleyeva mūlasaddassa niruḷhabhāvaṁ dassetuṁ aparena mūlasaddena visesetvā",
  "tika-vin07t1:8_1": "‘‘mūlamūle’’ti vuttaṁ, yathā dukkhadukkhanti (vibha. aṭṭha. 190). Lobhādīnaṁ dosamūlādicittāsādhāraṇattā",
  "tika-vin07t1:8_2": "‘‘asādhāraṇahetumhī’’ti vuttaṁ.",
  "tika-vin07t1:9_0": "Tattha siyāti tattha verañjāyantiādīsu padesu kassaci codanā siyāti attho. Ubhayathā",
  "tika-vin07t1:9_1": "nidānakittanassa pana kiṁ payojananti? Āha gocaragāmanidassanatthantiādi. Tattha assāti bhagavato.",
  "tika-vin07t1:10_0": "Kilamova kilamatho, attano attabhāvassa kilamatho attakilamatho, tassa anu anu yogo",
  "tika-vin07t1:10_1": "punappunaṁ pavattanaṁ attakilamathānuyogo. Vatthukāmārammaṇe sukhe sampayogavasena",
  "tika-vin07t1:10_2": "līnā yuttā, kāmataṇhā , taṁsahacarite kāme sukhe vā ārammaṇabhūte allīnā pavattatīti",
  "tika-vin07t1:10_3": "kāmasukhallikā taṇhā, tassā kāmasukhallikāya anu anu yogo kāmasukhallikānuyogo. Loke",
  "tika-vin07t1:10_4": "saṁvaḍḍhabhāvanti āmisopabhogena saṁvaḍḍhitabhāvaṁ. Uppajjamāno bahujanahitādiatthāyeva uppajjatīti yojanā.",
  "tika-vin07t1:11_0": "Diṭṭhisīlasāmaññena saṁhatattā saṅghoti imamatthaṁ vibhāvento āha diṭṭhītiādi. Ettha",
  "tika-vin07t1:11_1": "ca ‘‘yāyaṁ diṭṭhi ariyā niyyānikā niyyāti takkarassa sammā dukkhakkhayāya, tathārūpāya",
  "tika-vin07t1:11_2": "diṭṭhiyā diṭṭhisāmaññagato viharatī’’ti (dī. ni. 3.324, 356; ma. ni. 1.492; 3.54;",
  "tika-vin07t1:11_3": "a. ni. 6.12; pari. 274) evaṁ vuttāya diṭṭhiyā. ‘‘Yāni tāni sīlāni akhaṇḍāni…pe… samādhisaṁvattanikāni,",
  "tika-vin07t1:11_4": "tathārūpesu sīlesu sīlasāmaññagato viharatī’’ti (dī. ni. 3.324, 356; ma. ni. 1.492;",
  "tika-vin07t1:11_5": "3.54; a. ni. 6.12; pari. 274) evaṁ vuttānañca sīlānaṁ sāmaññasaṅkhātena saṅghāto",
  "tika-vin07t1:11_6": "saṅghaṭito samaṇagaṇo, tenāti attho. ‘‘Diṭṭhisīlasāmaññasaṅghātasaṅghātenā’’ti vā",
  "tika-vin07t1:11_7": "pāṭhenettha bhavitabbaṁ, tassa diṭṭhisīlasāmaññabhūtena saṁhananena saṅghāto samaṇagaṇo,",
  "tika-vin07t1:11_8": "tenāti attho. Evañhi pāṭhe saddato attho yuttataro hoti. Assāti mahato bhikkhusaṅghassa.",
  "tika-vin07t1:12_0": "Brahmaṁ aṇatīti ettha brahma-saddena vedo vuccati, so mantabrahmakappavasena tividho.",
  "tika-vin07t1:12_1": "Tattha iruvedādayo tayo vedā mantā, te ca padhānā, itare pana sannissitā, tena padhānasseva",
  "tika-vin07t1:12_2": "gahaṇaṁ. Mante sajjhāyatīti iruvedādike mantasatthe sajjhāyatīti attho. Iruvedādayo",
  "tika-vin07t1:12_3": "hi guttabhāsitabbatāya ‘‘mantā’’ti vuccanti. ‘‘Bāhitapāpattā brāhmaṇo, samitapāpattā",
  "tika-vin07t1:12_4": "samaṇo’’ti yathāvuttamatthadvayaṁ udāharaṇadvayena vibhāvetuṁ vuttañhetantiādi vuttaṁ.",
  "tika-vin07t1:12_5": "‘‘Samitattā hi pāpānaṁ ‘samaṇo’ti pavuccatī’’ti hi idaṁ vacanaṁ gahetvā ‘‘samitapāpattā",
  "tika-vin07t1:12_6": "‘samaṇo’ti vuccatī’’ti vuttaṁ, bāhitapāpoti idaṁ pana aññasmiṁ gāthābandhe vuttavacanaṁ.",
  "tika-vin07t1:12_7": "Yathābhuccaguṇādhigatanti yathābhūtaguṇādhigataṁ. Sakiñcanoti sadoso.",
  "tika-vin07t1:13_0": "Gottavasenāti ettha gaṁ tāyatīti gottaṁ, go-saddena cettha abhidhānaṁ buddhi ca vuccati.",
  "tika-vin07t1:13_1": "Kenaci pārijuññenāti ñātipārijuññādinā kenaci pārijuññena , parihāniyāti attho. Tato",
  "tika-vin07t1:13_2": "paranti verañjāyantiādivacanaṁ. Itthambhūtākhyānatthe upayogavacananti itthaṁ imaṁ",
  "tika-vin07t1:13_3": "pakāraṁ bhūto āpannoti itthambhūto, tassa ākhyānaṁ itthambhūtākhyānaṁ, soyevattho",
  "tika-vin07t1:13_4": "itthambhūtākhyānattho. Atha vā ‘‘itthaṁ evaṁpakāro bhūto jāto’’ti evaṁ kathanattho",
  "tika-vin07t1:13_5": "itthambhūtākhyānattho, tasmiṁ upayogavacananti attho. Ettha ca abbhuggatoti ettha",
  "tika-vin07t1:13_6": "abhi-saddo itthambhūtākhyānatthajotako abhibhavitvā uggamanappakārassa dīpanato,",
  "tika-vin07t1:13_7": "tena yogato taṁ kho pana bhavantaṁ gotamanti idaṁ upayogavacanaṁ sāmiatthepi samāne",
  "tika-vin07t1:13_8": "itthambhūtākhyānadīpanato ‘‘itthambhūtākhyānatthe’’ti vuttaṁ, tenevāha ‘‘tassa kho",
  "tika-vin07t1:13_9": "pana bhoto gotamassāti attho’’ti.",
  "tika-vin07t1:14_0": "Idaṁ vuttaṁ hoti – yathā sādhu devadatto mātaramabhīti ettha abhisaddayogato itthambhūtākhyāne",
  "tika-vin07t1:14_1": "upayogavacanaṁ kataṁ, evamidhāpi taṁ kho pana bhavantaṁ gotamaṁ abhi evaṁ kalyāṇo",
  "tika-vin07t1:14_2": "kittisaddo uggatoti abhisaddayogato itthambhūtākhyāne upayogavacananti. Sādhu devadatto",
  "tika-vin07t1:14_3": "mātaramabhīti ettha hi ‘‘devadatto mātaramabhi mātari visaye mātuyā vā sādhū’’ti",
  "tika-vin07t1:14_4": "evaṁ adhikaraṇatthe vā sāmiatthe vā bhummavacanassa sāmivacanassa vā pasaṅge itthambhūtākhyānatthajotakena",
  "tika-vin07t1:14_5": "abhisaddena yoge upayogavacanaṁ kataṁ, yathā cettha devadatto mātuvisaye mātusambandhī",
  "tika-vin07t1:14_6": "vā so vuttappakārappattoti ayamattho viññāyati, evamidhāpi bhoto gotamassa sambandhī",
  "tika-vin07t1:14_7": "kittisaddo abbhuggato abhibhavitvā uggamanapakārappattoti ayamattho viññāyati. Tattha",
  "tika-vin07t1:14_8": "hi devadattaggahaṇaṁ viya idha kittisaddaggahaṇaṁ, tattha mātaranti vacanaṁ viya",
  "tika-vin07t1:14_9": "idha taṁ kho pana bhavantaṁ gotamanti vacanaṁ, tattha sādhusaddaggahaṇaṁ viya idha",
  "tika-vin07t1:14_10": "uggatasaddaggahaṇaṁ veditabbaṁ. Kittisaddoti kittibhūto saddo, na kevaloti dassanatthaṁ",
  "tika-vin07t1:14_11": "visesitanti āha ‘‘kitti evā’’ti. Tato kittīti thuti, tassā pakāsako saddo kittisaddoti",
  "tika-vin07t1:14_12": "dassetuṁ ‘‘thutighoso vā’’ti vuttaṁ.",
  "tika-vin07t1:15_0": "So bhagavāti ettha soti pasiddhiyaṁ, yo so samattiṁsa pāramiyo pūretvā sabbakilese",
  "tika-vin07t1:15_1": "bhañjitvā dasasahassilokadhātuṁ kampento anuttaraṁ sammāsambodhiṁ abhisambuddho,",
  "tika-vin07t1:15_2": "so loke atipākaṭoti ‘‘so bhagavā’’ti vuttaṁ. Bhagavāti ca idaṁ satthu nāmakittanaṁ,",
  "tika-vin07t1:15_3": "na guṇakittanaṁ. Parato pana bhagavāti guṇakittanameva. Iminā ca iminā cāti etena",
  "tika-vin07t1:15_4": "arahantiādipadānaṁ paccekaṁ anekaguṇagaṇaṁ paṭicca pavattabhāvaṁ dasseti.",
  "tika-vin07t1:16_0": "Suvidūravidūreti dvīhi saddehi ativiya dūreti dasseti, suvidūratā eva hi vidūratā.",
  "tika-vin07t1:16_1": "Savāsanānaṁ kilesānaṁ viddhaṁsitattāti iminā paccekabuddhādīhi asādhāraṇaṁ bhagavato",
  "tika-vin07t1:16_2": "arahattanti dasseti tesaṁ vāsanāya appahīnattā, vāsanā ca nāma nikkilesassāpi sakalañeyyānavabodhādidvārattayappayogaviguṇatāhetubhūto",
  "tika-vin07t1:16_3": "kilesanihito ākāro ciranigaḷitapādānaṁ nigaḷamokkhepi saṅkucitatāgamanahetuko nigaḷanihito",
  "tika-vin07t1:16_4": "ākāro viya. Yāya pilindavacchādīnaṁ vasalavohārādiviguṇatā hoti, ayaṁ vāsanāti gahetabbā.",
  "tika-vin07t1:16_5": "Ārakāti ettha ākārassa rassattaṁ ka-kārassa ca ha-kāraṁ sānussaraṁ katvā niruttinayena",
  "tika-vin07t1:16_6": "‘‘araha’’nti padasiddhi veditabbā. Evaṁ uparipi yathārahaṁ niruttinayena padasiddhi",
  "tika-vin07t1:16_7": "veditabbā. Yañcetaṁ saṁsāracakkanti sambandho. Puññādīti ādi-saddena apuññābhisaṅkhāraāneñjābhisaṅkhāre",
  "tika-vin07t1:16_8": "saṅgaṇhāti. Āsavā eva avijjādīnaṁ kāraṇattā samudayoti āha ‘‘āsavasamudayamayenā’’ti.",
  "tika-vin07t1:16_9": "‘‘Āsavasamudayā avijjāsamudayo’’ti (ma. ni. 1.103) hi vuttaṁ. Vipākakaṭattārūpappabhedo",
  "tika-vin07t1:16_10": "tibhavo eva ratho, tasmiṁ tibhavarathe. Saṁsāracakkanti yathāvuttakilesakammavipākasamudayo.",
  "tika-vin07t1:17": "‘‘Khandhānañca paṭipāṭi, dhātuāyatanāna ca;",
  "tika-vin07t1:18_0": "Abbocchinnaṁ vattamānā, ‘saṁsāro’ti pavuccatī’’ti. (visuddhi. 2.618; dī. ni. aṭṭha.",
  "tika-vin07t1:18_1": "2.95 apasādanāvaṇṇanā; saṁ. ni. aṭṭha. 2.2.60; a. ni. aṭṭha. 2.4.199; dha. sa. aṭṭha.",
  "tika-vin07t1:18_2": "nidānakathā; vibha. aṭṭha. 226 saṅkhārapadaniddesa; su. ni. aṭṭha. 2.523; udā. aṭṭha.",
  "tika-vin07t1:18_3": "39; itivu. aṭṭha. 14, 58; theragā. aṭṭha. 1.67, 99; bu. vaṁ. aṭṭha. 58; paṭi. ma.",
  "tika-vin07t1:18_4": "aṭṭha. 2.1.117; cūḷani. aṭṭha. 6) –",
  "tika-vin07t1:19_0": "Evaṁ vutto saṁsārova cakkaṁ viya paribbhamanato cakkaṁ, tassa cakkassa sabbe arā",
  "tika-vin07t1:19_1": "hatāti sambandho. Anenāti bhagavatā. Bodhīti ñāṇaṁ, taṁ ettha maṇḍaṁ pasannaṁ jātanti",
  "tika-vin07t1:19_2": "bodhimaṇḍo. Kammakkhayakaraṁ ñāṇapharasunti arahattamaggañāṇaṁ vuttaṁ, taṁ chinditabbaṁ",
  "tika-vin07t1:19_3": "abhisaṅkhārasaṅkhātaṁ kammaṁ paricchindatīti dassetuṁ kammakkhayakaravisesanavisiṭṭhaṁ",
  "tika-vin07t1:19_4": "vuttanti veditabbaṁ.",
  "tika-vin07t1:20_0": "Evaṁ katipayaṅgehi saṁsāracakkaṁ tadavasesaṅgehi phalabhūtanāmarūpadhammehi tibhavarathañca",
  "tika-vin07t1:20_1": "tasmiṁ rathe yojitasaṁsāracakkārānaṁ hananappakārañca dassetvā idāni sabbehipi dvādasahi",
  "tika-vin07t1:20_2": "paṭiccasamuppādaṅgehi rathavirahitameva kevalaṁ saṁsāracakkaṁ, tassa araghātanappakārabhedañca",
  "tika-vin07t1:20_3": "dassetuṁ athavātiādi vuttaṁ. Tattha anamatagganti anu anu amataggaṁ, sabbathā anugacchantehipi",
  "tika-vin07t1:20_4": "aviññātakoṭikanti attho. Avijjāmūlakattā jarāmaraṇapariyosānattāti idaṁ saṅkhārādīnaṁ",
  "tika-vin07t1:20_5": "dasannaṁ arabhāvena ekattaṁ samāropetvāti vuttaṁ. Na hi tesaṁ paccekaṁ avijjāmūlakatā",
  "tika-vin07t1:20_6": "jarāmaraṇapariyosānatā ca atthi tathā paṭiccasamuppādapāḷiyaṁ avuttattā. Atha vā",
  "tika-vin07t1:20_7": "tesampi yathārahaṁ atthato avijjāmūlakattaṁ, attano attano lakkhaṇabhūtakhaṇikajarāmaraṇavasena",
  "tika-vin07t1:20_8": "tappariyosānatañca sandhāyetaṁ vuttanti veditabbaṁ. Evañca tesaṁ paccekaṁ arabhāvo siddho hoti.",
  "tika-vin07t1:21_0": "Evaṁ sabbākāraṁ saṁsāracakkameva dassetvā idāni yena ñāṇena imassa saṁsāracakkassa",
  "tika-vin07t1:21_1": "arānaṁ chedo bhagavato siddho, tassa dhammaṭṭhitiñāṇassa ‘‘paccayapariggahe paññā",
  "tika-vin07t1:21_2": "dhammaṭṭhitiñāṇa’’nti (paṭi. ma. 4; 1.45) mātikā vuttattā bhavacakkāvayavesu avijjādīsu",
  "tika-vin07t1:21_3": "paccayapaccayuppannattā pariggahavasena pavattiākāraṁ dassetvā parato tassa atthassa",
  "tika-vin07t1:21_4": "nigamanavasena vuttena evamayaṁ avijjāhetūtiādikena paṭisambhidāpāḷisahitena (paṭi.",
  "tika-vin07t1:21_5": "ma. 1.45) pāṭhena sarūpato dhammaṭṭhitiñāṇaṁ, tassa ca tesuyeva avijjādīsu catusaṅkhepādivasena",
  "tika-vin07t1:21_6": "pavattivibhāgañca dassetvā tato paraṁ iti bhagavātiādipāṭhena bhagavato tena dhammaṭṭhitiñāṇena",
  "tika-vin07t1:21_7": "paṭiccasamuppādassa sabbākārato paṭividdhabhāvaṁ dassetvā puna iminā dhammaṭṭhitiñāṇenātiādinā",
  "tika-vin07t1:21_8": "bhagavato tena ñāṇena saṁsāracakkārānaṁ viddhaṁsitabhāvaṁ dassetuṁ tattha dukkhādīsu",
  "tika-vin07t1:21_9": "aññāṇaṁ avijjātiādi vuttaṁ. Tattha tiṇṇaṁ āyatanānanti cakkhusotamanāyatanānaṁ tiṇṇaṁ.",
  "tika-vin07t1:21_10": "Esa nayo tiṇṇaṁ phassānantiādīsupi. Rūpataṇhādivasena cha taṇhākāyā eva veditabbā.",
  "tika-vin07t1:22_0": "Saggasampattinti kāmasugatīsu sampattiṁ. Tathevāti kāmupādānapaccayā eva. Brahmalokasampattinti",
  "tika-vin07t1:22_1": "rūpībrahmalokasampattiṁ. Tebhūmakadhammavisayassa sabbassāpi rāgassa kilesakāmabhāvato",
  "tika-vin07t1:22_2": "bhavarāgopi kāmupādānamevāti āha ‘‘kāmupādānapaccayāyeva mettaṁ bhāvetī’’ti. Sesupādānamūlikāsupīti",
  "tika-vin07t1:22_3": "diṭṭhupādānasīlabbatupādānaattavādupādānamūlikāsupi yojanāsu. Tatrāyaṁ yojanānayo",
  "tika-vin07t1:22_4": "– idhekacco ‘‘natthi paraloko ucchijjati attā’’ti (dī. ni. 1.85-86 atthato samānaṁ)",
  "tika-vin07t1:22_5": "diṭṭhiṁ gaṇhāti, so diṭṭhupādānapaccayā kāyena duccaritaṁ caratītiādinā, aparo ‘‘asukasmiṁ",
  "tika-vin07t1:22_6": "bhave attā ucchijjatī’’ti diṭṭhiṁ gahetvā kāmarūpārūpabhavūpapattiyā taṁ taṁ kusalaṁ",
  "tika-vin07t1:22_7": "karotītiādinā ca diṭṭhupādānamūlikā yojanā, imināva nayena attavādupādānamūlikā yojanā",
  "tika-vin07t1:22_8": "veditabbā. Aparo ‘‘sīlena suddhi vatena suddhī’’ti asuddhimaggaṁ ‘‘suddhimaggo’’ti",
  "tika-vin07t1:22_9": "parāmasanto sīlabbatupādānapaccayā kāyena duccaritaṁ caratītiādinā sabbabhavesu sīlabbatupādānamūlikā yojanā veditabbā.",
  "tika-vin07t1:23_0": "Idāni yassa saṁsāracakkārānaṁ ghātanasamatthassa dhammaṭṭhitiñāṇassa avijjādipaccayapaaggahākāraṁ",
  "tika-vin07t1:23_1": "dassetuṁ kāmabhave ca avijjā kāmabhave saṅkhārānaṁ paccayo hotītiādinā avijjādīnaṁ",
  "tika-vin07t1:23_2": "paccayapaccayuppannabhāvo dassito, tameva ñāṇaṁ avijjādīsu pavattiākārena saddhiṁ",
  "tika-vin07t1:23_3": "paṭisambhidāmaggapāḷiṁ ānetvā nigamanavasena dassento evamayantiādimāha. Visuddhimaggaṭīkāyaṁ",
  "tika-vin07t1:23_4": "pana ‘‘idāni yvāyaṁ saṁsāracakkaṁ dassentena kāmabhave avijjā kāmabhave saṅkhārānaṁ",
  "tika-vin07t1:23_5": "paccayo hotītiādinā avijjādīnaṁ paccayabhāvo saṅkhārādīnaṁ paccayuppannabhāvo dassito,",
  "tika-vin07t1:23_6": "tameva paṭisambhidāmaggapāḷiṁ ānetvā nigamanavasena dassento evamayantiādimāhā’’ti",
  "tika-vin07t1:23_7": "vuttaṁ. Sāratthadīpaniyā vinayaṭīkāyapi ayameva pāṭho likhito. Tattha ca kāmabhave",
  "tika-vin07t1:23_8": "ca avijjātiādinā avijjādīnaṁ paccayapaccayuppannabhāvo saṁsāracakkaṁ dassentena vutto",
  "tika-vin07t1:23_9": "na hoti tassa ca avijjā nābhi, mūlattātiādinā pubbeva dassitattā upari cakkarūpato",
  "tika-vin07t1:23_10": "payogattena upasaṁhārābhāvā ca. ‘‘Api ca tameva paccayapaccayuppannabhāvaṁ nigamanavasena",
  "tika-vin07t1:23_11": "dassento’’ti ca vuttaṁ, na cettha paccayapaccayuppannabhāvo nigamanavasena padhānattena",
  "tika-vin07t1:23_12": "dassito, atha kho paccayapariggahavasappavattaṁ dhammaṭṭhitiñāṇameva yathāvuttapaccayapariggahākārassa",
  "tika-vin07t1:23_13": "nigamanavasena dassitaṁ. Tathā hi ‘‘evamayaṁ avijjā hetu, saṅkhārā hetusamuppannā,",
  "tika-vin07t1:23_14": "ubhopete dhammā hetusamuppannāti paccayapariggahe paññā dhammaṭṭhitiñāṇaṁ. Atītampi",
  "tika-vin07t1:23_15": "addhānaṁ. Anāgatampi addhānaṁ avijjā hetu…pe… dhammaṭṭhitiñāṇa’’nti (paṭi. ma. 1.46)",
  "tika-vin07t1:23_16": "dhammaṭṭhitiñāṇameva padhānattena dassitaṁ. ‘‘Avijjā hetu, saṅkhārā hetusamuppannā’’tiādi",
  "tika-vin07t1:23_17": "pana paccayapariggahe paññā dhammaṭṭhitiñāṇanti (paṭi. ma. mātikā 4; 1.45) vuccamānattā",
  "tika-vin07t1:23_18": "tassa paccayapariggahākāraparidīpanatthaṁ visayattena vuttaṁ, na padhānattena.",
  "tika-vin07t1:24_0": "Ayañhettha attho – evanti anantare vuttanayena ayaṁ avijjā saṅkhārānaṁ hetu, saṅkhārā",
  "tika-vin07t1:24_1": "ca tena hetunā samuppannā. Ubhopeteti yasmā ayaṁ avijjā paraparikappitapakatiissarādi",
  "tika-vin07t1:24_2": "viya ahetukā niccā dhuvā na hoti, atha kho ‘‘āsavasamudayā avijjāsamudayo’’ti (ma.",
  "tika-vin07t1:24_3": "ni. 1.103) vacanato sayampi sahetukā saṅkhatā aniccāyeva hoti, tasmā ubhopete avijjāsaṅkhārā",
  "tika-vin07t1:24_4": "hetusamuppannāyeva. Itīti evaṁ yathāvuttanayena paccayapariggaṇhane yā paññā, taṁ",
  "tika-vin07t1:24_5": "dhammānaṁ ṭhitisaṅkhāte kāraṇe yāthāvato pavattattā dhammaṭṭhitiñāṇaṁ nāmāti.",
  "tika-vin07t1:25_0": "Ettha hi ñāṇassa visayavibhāvanavaseneva avijjādīnaṁ paccayādibhāvo vutto, na padhānattena,",
  "tika-vin07t1:25_1": "ñāṇameva panettha padhānato vuttaṁ, tasmā etassa ñāṇassa paccayapariggahākāradassanatthameva",
  "tika-vin07t1:25_2": "heṭṭhāpi kāmabhave ca avijjātiādinā avijjādīnaṁ paccayādibhāvo vutto, idhāpi nigamanavasena",
  "tika-vin07t1:25_3": "upasaṁhaṭo, na bhavacakkadassanatthanti ayamettha attano mati.",
  "tika-vin07t1:26_0": "Tattha ca paccayuppannadhammesu adiṭṭhesu hetūnaṁ paccayabhāvopi na sakkā daṭṭhunti",
  "tika-vin07t1:26_1": "‘‘saṅkhārā hetusamuppannā’’ti paccayapariggahañāṇaniddese (paṭi. ma. 1.45) paccayuppannadhammānampi",
  "tika-vin07t1:26_2": "gahaṇaṁ katanti veditabbaṁ. Etena nayenāti avijjāyaṁ vuttanayena saṅkhārā hetu, viññāṇaṁ",
  "tika-vin07t1:26_3": "hetusamuppannantiādinā sabbāni jātipariyosānāni padāni vitthāretabbāni.",
  "tika-vin07t1:27_0": "Evaṁ paṭisambhidāmaggapāḷiyā dhammaṭṭhitiñāṇassa avijjādīsu pavattiākāraṁ dassetvā",
  "tika-vin07t1:27_1": "idāni tassa tesu paccayesu aññehipi ākārehi pavattiākāraṁ dassetuṁ tatthātiādi vuttaṁ.",
  "tika-vin07t1:27_2": "Tattha tatthāti tesu paṭiccasamuppādaṅgesu. Saṅkhippanti ettha avijjādayo hetusāmaññena",
  "tika-vin07t1:27_3": "phalasāmaññena vāti saṅkhepo, saṅgaho, koṭṭhāso rāsīti attho. So pana jātito duvidhopi",
  "tika-vin07t1:27_4": "kālabhedavasena catubbidho jāto. Paccuppanno addhāti anuvattati. Taṇhupādānabhavā",
  "tika-vin07t1:27_5": "gahitā kilesakammasāmaññato tadavinābhāvato ca. Avijjādikilesavaṭṭampi vipākadhammadhammatāsarikkhatāya",
  "tika-vin07t1:27_6": "idha kammavaṭṭamevāti āha ime pañca dhammātiādi. Vipākā dhammātiādīsu kammajaarūpakkhandhānameva",
  "tika-vin07t1:27_7": "vipākasaddavacanīyattepi nāmarūpādipadesu rūpamissampi phalapañcakaṁ arūpappadhānatāya",
  "tika-vin07t1:27_8": "ca tabbahulatāya ca ‘‘vipākavaṭṭa’’nti vuttaṁ. Vipākappadhānaṁ vaṭṭaṁ, vipākabahulaṁ",
  "tika-vin07t1:27_9": "vā vaṭṭanti attho. Kammajapariyāyo vā ettha vipāka-saddo daṭṭhabbo. Jātijarāmaraṇāpadesenāti",
  "tika-vin07t1:27_10": "paramatthadhammavinimuttajātijarāmaraṇaṁ nāma natthīti tadapadesena tesaṁ kathanena",
  "tika-vin07t1:27_11": "taṁmukhenāti attho. Ākirīyanti pakāsīyantīti ākārā, avijjādisarūpā, tato paccayākāratoti",
  "tika-vin07t1:27_12": "attho. Eko sandhīti avicchedappavattihetubhūto hetuphalasandhi, dutiyo phalahetusandhi,",
  "tika-vin07t1:27_13": "tatiyo hetuphalasandhīti daṭṭhabbaṁ.",
  "tika-vin07t1:28_0": "Evaṁ dhammaṭṭhitiñāṇassa avijjādīsu anekehi pakārehi pavattiākāraṁ dassetvā idāni",
  "tika-vin07t1:28_1": "tehi, avuttehi ca sabbehi ākārehi bhagavato paṭiccasamuppādassa paṭividdhabhāvaṁ,",
  "tika-vin07t1:28_2": "tassa ca ñāṇassa dhammaṭṭhitiñāṇasaddappavattinimittataṁ paṭisambhidāpāḷinayena dassetuṁ",
  "tika-vin07t1:28_3": "upasaṁhāravasena iti bhagavātiādi vuttaṁ. Tattha itīti vuttappakāraparāmasanaṁ, tenāha",
  "tika-vin07t1:28_4": "catusaṅkhepantiādi. Sabbākāratoti idha kāmabhave ca avijjā kāmabhave saṅkhārānaṁ",
  "tika-vin07t1:28_5": "paccayotiādinā idha vuttehi ca avuttehi ca paṭiccasamuppādavibhaṅgādīsu (vibha. 225",
  "tika-vin07t1:28_6": "ādayo) āgatehi sabbehi pakārehi paṭivijjhati. Tanti yena ñāṇena bhagavā evaṁ jānāti,",
  "tika-vin07t1:28_7": "taṁ ñāṇaṁ. Ñātaṭṭhenāti jānanaṭṭhena. Pajānanaṭṭhenāti paṭivijjhanaṭṭhena.",
  "tika-vin07t1:29_0": "Idāni yamidaṁ dhammaṭṭhitiñāṇaṁ paccayapariggahākārabhedehi saddhiṁ papañcato dassitaṁ,",
  "tika-vin07t1:29_1": "tasmiṁ araghāte etassa upayogitaṁ dassetuṁ iminā dhammaṭṭhitiñāṇenātiādi vuttaṁ.",
  "tika-vin07t1:29_2": "Tattha dhammaṭṭhitiñāṇena are hanīti sambandho. Kathanti? Āha ‘‘te dhamme’’tiādi.",
  "tika-vin07t1:29_3": "Te avijjādike dhamme mahāvajirañāṇāvudhena tena dhammaṭṭhitiñāṇena yathābhūtaṁ ñatvā",
  "tika-vin07t1:29_4": "tena balavavipassanāvudhena nibbindanto ariyamaggāvudhena virajjanto vimuccanto are",
  "tika-vin07t1:29_5": "hanīti yojanā. Ariyamaggañāṇampi hi kiccato samudayasaccādibodhato ‘‘dhammaṭṭhitiñāṇa’’nti vuccati.",
  "tika-vin07t1:30_0": "Ekekaṁ dhammakkhandhaṁ ekekavihārena pūjemīti dhammakkhandhaṁ ārabbha pavattāpi vihārakaraṇapūjā",
  "tika-vin07t1:30_1": "bhagavati pemeneva pavattattā sadhātukādicetiyapaṭimaṇḍitattā ca bhagavatova pūjāti",
  "tika-vin07t1:30_2": "āha bhagavantaṁ uddissātiādi. Kilesārīna so munīti ettha niggahītalopo, kilesārīnaṁ",
  "tika-vin07t1:30_3": "hatattāti attho. Paccayādīna cārahoti etthāpi niggahītalopo daṭṭhabbo.",
  "tika-vin07t1:31_0": "Sammāsambuddhoti ettha saṁ-saddo sayanti atthe pavattatīti āha ‘‘sāma’’nti, aparaneyyo",
  "tika-vin07t1:31_1": "hutvāti attho. Sabbadhammānanti idaṁ kassaci visayavisesassa aggahitattā siddhaṁ.",
  "tika-vin07t1:31_2": "Padesaggahaṇe hi asati gahetabbassa nippadesatāva viññāyati, yathā dikkhito na dadātīti.",
  "tika-vin07t1:31_3": "Evañca katvā atthavisesānapekkhā kattariyeva buddha-saddasiddhi veditabbā kammavacanicchāya",
  "tika-vin07t1:31_4": "abhāvato. ‘‘Sammā sāmaṁ buddhattā sammāsambuddho’’ti ettakameva hi idha saddato labbhati.",
  "tika-vin07t1:31_5": "Sabbadhammānanti idaṁ pana atthato labbhamānaṁ gahetvā vuttaṁ, na hi bujjhanakiriyā",
  "tika-vin07t1:31_6": "avisayā yujjati. Abhiññeyyeti lakkhaṇādito aniccādito ca abhivisiṭṭhena lokiyalokuttarañāṇena",
  "tika-vin07t1:31_7": "jānitabbe catusaccadhamme. Pariññeyyeti aniccādivasena paricchinditvā jānitabbaṁ",
  "tika-vin07t1:31_8": "dukkhaṁ ariyasaccamāha. Pahātabbeti samudayasaccaṁ. Sacchikātabbeti nirodhasaccaṁ.",
  "tika-vin07t1:31_9": "Bahuvacananiddeso panettha sopādisesādikaṁ pariyāyasiddhaṁ bhedaṁ apekkhitvā kato.",
  "tika-vin07t1:32_0": "Abhiññeyyanti gāthāya pahātabbabhāvetabbānaṁ samudayamaggasaccānaṁ hetudhammānaṁ",
  "tika-vin07t1:32_1": "gahaṇeneva tapphalānaṁ dukkhasaccanirodhasaccānampi siddhito pariññātabbañca pariññātaṁ",
  "tika-vin07t1:32_2": "sacchikātabbañca sacchikatanti idampettha saṅgahitamevāti daṭṭhabbaṁ, tenāha ‘‘tasmā",
  "tika-vin07t1:32_3": "buddhosmī’’ti. Yasmā cattāripi saccāni mayā buddhāni, tasmā sabbampi ñeyyaṁ buddhosmi,",
  "tika-vin07t1:32_4": "abbhaññāsinti attho.",
  "tika-vin07t1:33_0": "Vicittavisayapatthanākārappavattiyā taṇhā dukkhavicittatāya padhānakāraṇanti āha",
  "tika-vin07t1:33_1": "‘‘mūlakāraṇabhāvenā’’ti. Ubhinnanti cakkhussa taṁsamudayassa ca. Appavattīti appavattinimittaṁ,",
  "tika-vin07t1:33_2": "na abhāvamattaṁ. Tassa avatthuttā sappaccayattādianekabhedā sabbasaṅgahitā. Nirodhappajānanāti",
  "tika-vin07t1:33_3": "sacchikiriyābhisamayavasena nirodhassa paṭivijjhanā. Ekekapaduddhārenāpīti cakkhu",
  "tika-vin07t1:33_4": "cakkhusamudayotiādinā ekekakoṭṭhāsaniddhāraṇenāpi, na dukkhasaccādisāmaññato evāti",
  "tika-vin07t1:33_5": "adhippāyo. Taṇhāyapi saṅkhāradukkhapariyāpannatāya pariññeyyattā dukkhasaccabhāvaṁ",
  "tika-vin07t1:33_6": "dassetuṁ ‘‘cha taṇhākāyā’’ti vuttaṁ. Yasmiṁ pana attabhāve sā uppajjati, tassa mūlakāraṇabhāvena",
  "tika-vin07t1:33_7": "samuṭṭhāpikā purimabhavasiddhā taṇhā samudayasaccanti gahetabbā. Kasiṇānīti kasiṇārammaṇāni",
  "tika-vin07t1:33_8": "jhānāni. Dvattiṁsākārāti kesādayo tadārammaṇajjhānāni ca. Nava bhavāti kāmabhavādayo",
  "tika-vin07t1:33_9": "tayo saññībhavādayo tayo ekavokārabhavādayo tayo cāti nava bhavā. Cattāri jhānānīti",
  "tika-vin07t1:33_10": "ārammaṇavisesaṁ anapekkhitvā sāmaññato cattāri jhānāni vuttāni. Vipākakiriyānampi",
  "tika-vin07t1:33_11": "yathārahaṁ sabbattha saṅgaho daṭṭhabbo. Ettha ca kusaladhammānaṁ upanissayabhūtā",
  "tika-vin07t1:33_12": "taṇhāsamuṭṭhāpikāti veditabbā, kiriyadhammānaṁ pana tassa attabhāvassa kāraṇabhūtā",
  "tika-vin07t1:33_13": "taṇhā. Anulomatoti ettha avijjā dukkhasaccaṁ, taṁsamuṭṭhāpikā purimataṇhā āsavā samudayasaccanti",
  "tika-vin07t1:33_14": "yojetabbaṁ. Saṅkhārādīsu pana avijjādayova samudayasaccabhāvena yojetabbā. Tenāti tasmā.",
  "tika-vin07t1:34_0": "Vijjāti attano visayaṁ viditaṁ karotīti vijjā. Sampannattāti samannāgatattā, sampuṇṇattā",
  "tika-vin07t1:34_1": "vā. Tatrāti ambaṭṭhasutte. Manomayiddhiyāti ettha ‘‘idha bhikkhu imamhā kāyā aññaṁ",
  "tika-vin07t1:34_2": "kāyaṁ abhinimminātī’’ti (dī. ni. 1.236) vuttattā sarīrabbhantarajhānamanena aññassa",
  "tika-vin07t1:34_3": "sarīrassa nibbattivasena pavattā manomayiddhi nāma, sā atthato jhānasampayuttā paññāyeva.",
  "tika-vin07t1:34_4": "Satta saddhammā nāma saddhā hirī ottappaṁ bāhusaccaṁ vīriyaṁ sati paññā ca. Gacchati",
  "tika-vin07t1:34_5": "amataṁ disanti dukkhanittharaṇatthikehi daṭṭhabbato amataṁ nibbānameva disaṁ gacchati,",
  "tika-vin07t1:34_6": "iminā ca caraṇānaṁ sikkhattayasaṅgahitaariyamaggabhāvato nibbānatthikehi ekaṁsena",
  "tika-vin07t1:34_7": "icchitabbataṁ dasseti. Idānissā vijjācaraṇasampadāya sāvakādiasādhāraṇataṁ dassetuṁ",
  "tika-vin07t1:34_8": "tattha vijjāsampadātiādi vuttaṁ. Tattha āsavakkhayavijjāvasena sabbaññutā sijjhati,",
  "tika-vin07t1:34_9": "caraṇadhammabhūtesu jhānesu antogadhāya mahākaruṇāsamāpattiyā vasena mahākāruṇikatā",
  "tika-vin07t1:34_10": "sijjhatīti āha ‘‘vijjā…pe… mahākāruṇikata’’nti. Yathā tanti ettha tanti nipātamattaṁ,",
  "tika-vin07t1:34_11": "yathā aññopi vijjācaraṇasampanno buddho niyojeti, tathā ayampīti attho. Tenāti anatthaparivajjanaatthaniyojanena.",
  "tika-vin07t1:34_12": "Attantapādayoti ādi-saddena parantapaubhayantapā gahitā. Asajjamāno bhavesu apaccāgacchantoti",
  "tika-vin07t1:34_13": "pahīnānaṁ punānuppattito na puna upagacchanto.",
  "tika-vin07t1:35_0": "Tatrāti yuttavācābhāsane sādhetabbe cetaṁ bhummaṁ. Abhūtanti abhūtatthaṁ. Atacchanti",
  "tika-vin07t1:35_1": "tasseva vevacanaṁ. Anatthasaṁhitanti pisuṇādidosayuttaṁ. Sammāgadattāti sundaravacanattā,",
  "tika-vin07t1:35_2": "gadanaṁ gado, kathananti attho. Sundaro gado vacanamassāti ‘‘sugado’’ti vattabbe",
  "tika-vin07t1:35_3": "niruttinayena da-kārassa ta-kāraṁ katvā ‘‘sugato’’ti vuttaṁ.",
  "tika-vin07t1:36_0": "Sabhāvatoti dukkhasabhāvato. Lokanti khandhādilokaṁ. Yathāvuttamatthaṁ suttato āha",
  "tika-vin07t1:36_1": "yatthātiādi. Tattha yatthāti yasmiṁ lokantasaṅkhāte nibbāne. Tanti lokassantaṁ, okāsaloke",
  "tika-vin07t1:36_2": "kāyagamanena ñātabbaṁ pattabbanti nāhaṁ vadāmīti yojanā. Idañca rohitadevaputtena",
  "tika-vin07t1:36_3": "lokassa kāyagativasena antagamanassa pucchitattā vuttaṁ. Appatvā lokassantanti khandhādilokaṁ sandhāya vuttaṁ.",
  "tika-vin07t1:37_0": "Kinte padasā okāsalokaparibbhamanena, parimitaṭṭhāne eva taṁ ñāṇagamanena gacchantānaṁ",
  "tika-vin07t1:37_1": "dassemīti dassento api cātiādimāha. Tattha byāmamatte kaḷevareti sarīre. Tena rūpakkhandhaṁ",
  "tika-vin07t1:37_2": "dasseti. Sasaññimhīti saññāsīsena vedanādayo tayo khandhe. Samanaketi viññāṇakkhandhaṁ.",
  "tika-vin07t1:37_3": "Lokanti khandhādilokaṁ, dukkhanti attho. Lokanirodhanti nibbānena lokassa nirujjhanaṁ,",
  "tika-vin07t1:37_4": "nibbānameva vā. Adesampi hi nibbānaṁ yesaṁ nirodhāya hoti, upacārato tannissitaṁ",
  "tika-vin07t1:37_5": "viya hotīti ‘‘byāmamatte kaḷevare lokanirodhampi paññapemī’’ti vuttaṁ, cakkhu loke",
  "tika-vin07t1:37_6": "piyarūpaṁ, sātarūpaṁ, etthesā taṇhā nirujjhamānā nirujjhatītiādīsu (dī. ni. 2.401;",
  "tika-vin07t1:37_7": "vibha. 204) viya. Kudācananti kadācipi. Appatvāti aggamaggena anadhigantvā. Tasmāti",
  "tika-vin07t1:37_8": "yasmā taṁ gamanena pattuṁ na sakkā, tasmā. Haveti nipātamattaṁ, ekaṁsatthe vā . Lokavidūti",
  "tika-vin07t1:37_9": "sabhāvādito khandhādijānanako. Catusaccadhammānaṁ abhisamitattā samitāvī, samitakilesoti",
  "tika-vin07t1:37_10": "vā attho. Nāsīsati na pattheti appaṭisandhikattā.",
  "tika-vin07t1:38_0": "Evaṁ saṅkhepato lokaṁ dassetvā idāni vitthārato taṁ dassetuṁ api ca tayo lokātiādi",
  "tika-vin07t1:38_1": "vuttaṁ. Tattha indriyabaddhānaṁ khandhānaṁ samūhasantānabhūto sattaloko. So hi rūpādīsu",
  "tika-vin07t1:38_2": "sattavisattatāya ‘‘satto’’ti ca, lokiyanti ettha kammakilesā tabbipākā cāti ‘‘loko’’ti",
  "tika-vin07t1:38_3": "ca vuccati. Anindriyabaddhānaṁ utujarūpānaṁ samūhasantānabhūto okāsaloko. So hi sattasaṅkhārānaṁ",
  "tika-vin07t1:38_4": "ādhārato ‘‘okāso’’ti ca, lokiyanti ettha tassādhārā ca ādheyyabhūtāti ‘‘loko’’ti",
  "tika-vin07t1:38_5": "ca pavuccati. Indriyānindriyabaddhā pana sabbeva upādānakkhandhā paccayehi saṅkhataṭṭhena",
  "tika-vin07t1:38_6": "lujjanapalujjanaṭṭhena ca ‘‘saṅkhāraloko’’ti ca vuccati. Āharati attano phalanti",
  "tika-vin07t1:38_7": "āhāro, paccayo. Tena tiṭṭhanasīlā uppajjitvā yāva bhaṅgā pavattanasīlāti āhāraṭṭhitikā,",
  "tika-vin07t1:38_8": "sabbe saṅkhatadhammā. Sabbe sattāti ca imināpi veneyyānurūpato puggalādhiṭṭhānattā",
  "tika-vin07t1:38_9": "desanāya saṅkhārāva gahitā.",
  "tika-vin07t1:39_0": "Yāvatā candimasūriyā pariharantīti yattake ṭhāne candimasūriyā parivattanti pavattanti.",
  "tika-vin07t1:39_1": "Virocanāti tesaṁ virocanahetu obhāsanahetūti hetumhi nissakkavacanaṁ. Disā bhantīti",
  "tika-vin07t1:39_2": "sabbā disā yāvatā vigatandhakārā paññāyanti. Atha vā disāti upayogabahuvacanaṁ. Tasmā",
  "tika-vin07t1:39_3": "virocamānā candimasūriyā yattakā disā bhanti obhāsentīti attho. Tāva sahassadhā lokoti",
  "tika-vin07t1:39_4": "tattakena pamāṇena sahassappakāro okāsaloko, sahassacakkavāḷānīti attho. Etthāti",
  "tika-vin07t1:39_5": "sahassacakkavāḷe. Vasoti iddhisaṅkhāto vaso vattatīti attho.",
  "tika-vin07t1:40_0": "Tampīti tividhampi lokaṁ. Assāti anena bhagavatā saṅkhāralokopi sabbathā viditoti",
  "tika-vin07t1:40_1": "sambandho. Eko lokoti yvāyaṁ heṭṭhā vuttanayena sabbasaṅkhatānaṁ paccayāyattavuttito",
  "tika-vin07t1:40_2": "tena sāmaññena saṅkhāraloko eko ekavidho, esa nayo sesesupi. Sabbatthāpi lokiyadhammāva",
  "tika-vin07t1:40_3": "lokoti adhippetā lokuttarānaṁ pariññeyyattābhāvā. Upādānānaṁ ārammaṇabhūtā khandhā",
  "tika-vin07t1:40_4": "upādānakkhandhā. Satta viññāṇaṭṭhitiyoti tathā tathā samuppannā pajāyeva vuccanti.",
  "tika-vin07t1:40_5": "Nānattakāyā nānattasaññino, nānattakāyā ekattasaññino, ekattakāyā nānattasaññino,",
  "tika-vin07t1:40_6": "ekattakāyā ekattasaññino, heṭṭhimā ca tayo āruppāti imā sattavidhā pajāyeva viññāṇaṁ",
  "tika-vin07t1:40_7": "tiṭṭhati etthāti viññāṇaṭṭhitiyo nāma. Tattha nānattaṁ kāyo etesamatthīti nānattakāyā.",
  "tika-vin07t1:40_8": "Nānattaṁ saññā etesanti nānattasaññino. Saññāsīsenettha paṭisandhiviññāṇaṁ gahitaṁ, esa nayo sesesupi.",
  "tika-vin07t1:41_0": "Tattha sabbamanussā ca cha kāmāvacaradevā ca nānattakāyā nānattasaññino nāma. Tesañhi",
  "tika-vin07t1:41_1": "aññamaññaṁ visadisatāya nānā kāyo, paṭisandhisaññā ca navavidhatāya nānā. Tīsu paṭhamajjhānabhūmīsu",
  "tika-vin07t1:41_2": "brahmakāyikā ceva catūsu apāyesu sattā ca nānattakāyā ekattasaññino nāma. Tesu hi",
  "tika-vin07t1:41_3": "brahmapārisajjādīnaṁ tiṇṇampi sarīraṁ aññamaññaṁ visadisaṁ, paṭisandhisaññā pana",
  "tika-vin07t1:41_4": "paṭhamajjhānavipākavasena ekāva, tathā āpāyikānampi, tesaṁ pana sabbesaṁ akusalavipākāhetukāva",
  "tika-vin07t1:41_5": "paṭisandhisaññā. Dutiyajjhānabhūmikā ca parittābha appamāṇābha ābhassarā ekattakāyā",
  "tika-vin07t1:41_6": "nānattasaññino nāma. Tesañhi sabbesaṁ ekappamāṇova kāyo, paṭisandhisaññā pana dutiyatatiyajjhānavipākavasena",
  "tika-vin07t1:41_7": "nānā hoti. Tatiyajjhānabhūmiyaṁ parittasubhādayo tayo, catutthajjhānabhūmiyaṁ asaññasattavajjitā",
  "tika-vin07t1:41_8": "vehapphalā, pañca ca suddhāvāsāti navasu bhūmīsu sattā ekattakāyā ekattasaññino nāma.",
  "tika-vin07t1:41_9": "Ābhānānattena pana sabbattha kāyanānattaṁ na gayhati, saṇṭhānanānatteneva gayhatīti.",
  "tika-vin07t1:41_10": "Asaññasattā viññāṇābhāvena viññāṇaṭṭhitisaṅkhyaṁ na gacchanti. Nevasaññā nāsaññāyatanaṁ",
  "tika-vin07t1:41_11": "pana yathā saññāya, evaṁ viññāṇassāpi sukhumattā nevaviññāṇaṁ nāviññāṇaṁ, tasmā paribyattaviññāṇakiccavantesu",
  "tika-vin07t1:41_12": "viññāṇaṭṭhitīsu na gayhati. Tasmā sesāni ākāsānañcāyatanādīni tīṇiyeva gahitāni,",
  "tika-vin07t1:41_13": "tehi saddhiṁ imā satta viññāṇaṭṭhitiyoti veditabbā.",
  "tika-vin07t1:42_0": "Aṭṭha lokadhammāti lābho alābho yaso ayaso nindā pasaṁsā sukhaṁ dukkhanti ime aṭṭha",
  "tika-vin07t1:42_1": "lokassa sabhāvattā lokadhammā. Lābhālābhādipaccayā uppajjanakā panettha anurodhavirodhā",
  "tika-vin07t1:42_2": "vā lābhādisaddehi vuttāti veditabbā. Nava sattāvāsāti heṭṭhā vuttā satta viññāṇaṭṭhitiyo",
  "tika-vin07t1:42_3": "eva asaññasattacatutthāruppehi saddhiṁ ‘‘nava sattāvāsā’’ti vuccanti. Sattā āvasanti",
  "tika-vin07t1:42_4": "etthāti sattāvāsā, sattanikāyo, atthato tathā pavattā pajā eva idha saṅkhāralokabhāvena",
  "tika-vin07t1:42_5": "gayhantīti veditabbā. Dasāyatanānīti dhammāyatanamanāyatanavajjitāni dasa.",
  "tika-vin07t1:43_0": "Ettha ca tīsu bhavesu assādadassanavasena tisso vedanāva lokabhāvena vuttā, tathā",
  "tika-vin07t1:43_1": "paccayadassanavasena cattārova āhārā. Attaggāhanimittadassanavasena cha ajjhattikāneva",
  "tika-vin07t1:43_2": "āyatanāni. Thūlasaññībhavadassanavasena satta viññāṇaṭṭhitiyova, anurodhavirodhadassanavasena",
  "tika-vin07t1:43_3": "aṭṭha lokadhammā vā, thūlāyatanadassanavasena dasāyatanāneva lokabhāvena vuttāni.",
  "tika-vin07t1:43_4": "Tesaṁ gahaṇeneva tannissayatappaṭibaddhā tadārammaṇā sabbe tebhūmakā nāmarūpadhammā",
  "tika-vin07t1:43_5": "atthato gahitā eva honti. Sesehi pana ekavidhādikoṭṭhāsehi sarūpeneva te gahitāti veditabbaṁ.",
  "tika-vin07t1:44_0": "Āsayaṁ jānātītiādīsu āhacca cittaṁ ettha setīti āsayo, aññasmiṁ visaye pavattitvāpi",
  "tika-vin07t1:44_1": "cittaṁ yattha sarasena pavisitvā tiṭṭhati, so vaṭṭāsayo vivaṭṭāsayoti duvidho. Tattha",
  "tika-vin07t1:44_2": "vaṭṭāsayopi sassatucchedadiṭṭhivasena duvidho. Vivaṭṭāsayo pana vipassanāsaṅkhātā",
  "tika-vin07t1:44_3": "anulomikā khanti, maggasaṅkhātaṁ yathābhūtañāṇañcāti duvidho. Yathāha –",
  "tika-vin07t1:45": "‘‘Sassatucchedadiṭṭhi ca, khanti cevānulomikaṁ;",
  "tika-vin07t1:46": "Yathābhūtañca yaṁ ñāṇaṁ, etaṁ āsayasaddita’’nti. (sārattha. ṭī. 1.verañjakaṇḍavaṇṇanā);",
  "tika-vin07t1:47_0": "Etaṁ duvidhampi āsayaṁ sattānaṁ appavattikkhaṇeyeva bhagavā sabbathā jānāti. Anusayanti",
  "tika-vin07t1:47_1": "kāmarāgānusayādivasena sattavidhaṁ anusayaṁ. Caritanti ‘‘sucaritaduccarita’’nti niddese",
  "tika-vin07t1:47_2": "vuttaṁ. Atha vā caritanti cariyā, te rāgādayo cha mūlacariyā, saṁsaggasannipātavasena",
  "tika-vin07t1:47_3": "anekavidhā honti. Adhimuttinti ajjhāsayadhātuṁ, tattha tattha cittassa abhirucivasena",
  "tika-vin07t1:47_4": "ninnatā, sā duvidhā hīnādhimutti paṇītādhimuttīti. Yāya dussīlādike hīnādhimuttike",
  "tika-vin07t1:47_5": "sevanti, sā hīnādhimutti. Yāya paṇītādhimuttike sevanti, sā paṇītādhimutti. Taṁ duvidhampi",
  "tika-vin07t1:47_6": "adhimuttiṁ bhagavā sabbākārato jānāti. Appaṁ rāgādirajaṁ etesanti apparajakkhā, anussadarāgādidosā.",
  "tika-vin07t1:47_7": "Ussadarāgādidosā mahārajakkhā. Upanissayabhūtehi tikkhehi saddhādiindriyehi mudukehi",
  "tika-vin07t1:47_8": "ca samannāgatā tikkhindriyā mudindriyā ca. Heṭṭhā vuttehi āsayādīhi sundarehi asundarehi",
  "tika-vin07t1:47_9": "ca samannāgatā svākārā dvākārā ca veditabbā. Sammattaniyāmaṁ viññāpetuṁ sukarā suviññāpayā,",
  "tika-vin07t1:47_10": "viparītā duviññāpayā. Maggaphalapaṭivedhāya upanissayasampannā bhabbā, viparītā abhabbā.",
  "tika-vin07t1:47_11": "Evaṁ sattasantānagatadhammavisesajānaneneva sattalokopi vidito dhammavinimuttassa",
  "tika-vin07t1:47_12": "sattassa abhāvāti veditabbaṁ.",
  "tika-vin07t1:48_0": "Ekaṁ cakkavāḷaṁ…pe… paññāsañca yojanānīti ettha hotīti seso. Parikkhepato pamāṇaṁ",
  "tika-vin07t1:48_1": "vuccatīti seso. Cakkavāḷassa sabbaṁ parimaṇḍalaṁ chattiṁsa satasahassāni…pe… satāni",
  "tika-vin07t1:48_2": "ca hontīti yojetabbaṁ. Tatthāti cakkavāḷe, dve satasahassāni cattāri nahutāni ca",
  "tika-vin07t1:48_3": "yojanāni yāni ettakaṁ ettakappamāṇaṁ bahalattena ayaṁ vasundharā saṅkhātāti yojanā.",
  "tika-vin07t1:48_4": "Tattha ettakanti kiriyāvisesanaṁ daṭṭhabbaṁ. Sandhārakaṁ jalaṁ ettakaṁ ettakappamāṇaṁ",
  "tika-vin07t1:48_5": "hutvā patiṭṭhitanti yojanā. Etthāti cakkavāḷe. Ajjhogāḷhuggatāti ajjhogāḷhā ca uggatā",
  "tika-vin07t1:48_6": "ca. Brahāti mahantā. Yojanānaṁ satānucco, himavā pañcāti yojanānaṁ pañcasatāni ucco",
  "tika-vin07t1:48_7": "ubbedho. Tipañcayojanakkhandhaparikkhepāti pannarasayojanappamāṇakkhandhapariṇāhā.",
  "tika-vin07t1:48_8": "Nagavhayāti rukkhābhidhānā jambūti yojanā. Samantatoti sabbasobhāgena, āyāmato ca",
  "tika-vin07t1:48_9": "vitthārato ca satayojanavitthārāti attho. Yassānubhāvenāti yassā mahantatākappaṭṭhāyikādippakārena",
  "tika-vin07t1:48_10": "pabhāvena. Parikkhipitvā taṁ sabbaṁ, lokadhātumayaṁ ṭhitoti heṭṭhā vuttaṁ sabbampi",
  "tika-vin07t1:48_11": "taṁ parikkhipitvā cakkavāḷasiluccayo ṭhito, ayaṁ ekā lokadhātu nāmāti attho, ma-kāro",
  "tika-vin07t1:48_12": "padasandhivasena vutto. Atha vā taṁ sabbaṁ lokadhātuṁ parikkhipitvā ayaṁ cakkavāḷasiluccayo ṭhitoti yojetabbaṁ.",
  "tika-vin07t1:49_0": "Tatthāti tassaṁ lokadhātuyaṁ. Tāvatiṁsabhavananti tidasapuraṁ. Asurabhavananti asurapuraṁ.",
  "tika-vin07t1:49_1": "Avīcimahānirayo ca tathā dasasahassayojano, so pana catunnaṁ lohabhittīnamantarā",
  "tika-vin07t1:49_2": "yojanasatāyāmavitthāropi samantā soḷasahi ussadanirayehi saddhiṁ dasasahassayojano",
  "tika-vin07t1:49_3": "vuttoti veditabbo. Tadanantaresūti tesaṁ cakkavāḷānaṁ antaresu. Lokānaṁ cakkavāḷānaṁ",
  "tika-vin07t1:49_4": "antare vivare bhavattā lokantarikā. Tiṇṇañhi sakaṭacakkānaṁ pattānaṁ vā āsannaṭṭhapitānaṁ",
  "tika-vin07t1:49_5": "antarasadise tiṇṇaṁ tiṇṇaṁ cakkavāḷānaṁ antaresu ekeko lokantarikanirayo aṭṭhayojanasahassappamāṇo",
  "tika-vin07t1:49_6": "sītanarako sattānaṁ akusalavipākena nibbattati. Anantānīti tiriyaṁ aṭṭhasu disāsu",
  "tika-vin07t1:49_7": "cakkavāḷāni ākāso viya anantāni. Uddhaṁ pana adho ca antāneva. Anantena buddhañāṇenāti",
  "tika-vin07t1:49_8": "ettha anantañeyyapaṭivedhasāmatthiyayogatova ñāṇaṁ ‘‘ananta’’nti veditabbaṁ.",
  "tika-vin07t1:50_0": "Attanoti nissakke sāmivacanametaṁ, attatoti attho. Guṇehi attano visiṭṭhatarassāti",
  "tika-vin07t1:50_1": "sambandho, taraggahaṇañcettha anuttaroti padassa atthaniddesavasena kataṁ, na visiṭṭhassa",
  "tika-vin07t1:50_2": "kassaci atthitāya. Sadevake hi loke sadisakappopi nāma koci tathāgatassa natthi,",
  "tika-vin07t1:50_3": "kuto sadiso, tenāha sīlaguṇenāpi asamotiādi. Tattha asamehi sammāsambuddhehi samo",
  "tika-vin07t1:50_4": "asamasamo. Natthi paṭimā etassāti appaṭimo. Esa nayo sesesupi. Tattha upamāmattaṁ",
  "tika-vin07t1:50_5": "paṭimā, sadisūpamā paṭibhāgo. Yugaggāhavasena ṭhito paṭimo puggaloti veditabbo. Attanāti",
  "tika-vin07t1:50_6": "attato. Purisadammetiādīsu damitabbā dammā, ‘‘dammapurisā’’ti vattabbe visesanassa",
  "tika-vin07t1:50_7": "paranipātaṁ katvā ‘‘purisadammā’’ti vuttaṁ, purisaggahaṇañcettha ukkaṭṭhavasena itthīnampi",
  "tika-vin07t1:50_8": "dametabbato. Nibbisā katā dosavisassa vinodanena. Atthapadanti atthābhibyañjanakaṁ",
  "tika-vin07t1:50_9": "padaṁ, vākyanti attho. Ekapadabhāvena ca anaññasādhāraṇo satthu purisadammasārathibhāvo",
  "tika-vin07t1:50_10": "dassito hoti, tenāha bhagavā hītiādi. Aṭṭha disāti aṭṭha samāpattiyo. Asajjamānāti",
  "tika-vin07t1:50_11": "vasībhāvappattiyā nissaṅgacārā.",
  "tika-vin07t1:51_0": "Diṭṭhadhammo vuccati paccakkho attabhāvo, tattha niyuttoti diṭṭhadhammiko, idhalokattho.",
  "tika-vin07t1:51_1": "Kammakilesavasena samparetabbato samāgantabbato samparāyo , paraloko, tattha niyuttoti",
  "tika-vin07t1:51_2": "samparāyiko, paralokattho. Paramo uttamo attho paramattho, nibbānaṁ. Saha atthena",
  "tika-vin07t1:51_3": "vattatīti sattho, bhaṇḍamūlena vāṇijjāya desantaraṁ gacchanto janasamūho. So assa",
  "tika-vin07t1:51_4": "atthīti satthā, satthavāhoti niruttinayena. So viya bhagavāti āha ‘‘satthā, bhagavā",
  "tika-vin07t1:51_5": "satthavāho’’ti. Idāni tamatthaṁ niddesapāḷinayena dassetuṁ yathā satthavāhotiādi",
  "tika-vin07t1:51_6": "vuttaṁ. Tattha sattheti satthike jane. Kaṁ udakaṁ tārenti etthāti kantāro, nirudako",
  "tika-vin07t1:51_7": "araññappadeso. Corādīhi adhiṭṭhitaaraññappadesāpi duggamanaṭṭhena taṁsadisatāya kantārātveva",
  "tika-vin07t1:51_8": "niruḷhāti sāmaññato ‘‘kantāraṁ tāretī’’ti vatvā taṁ vivaranto corakantārantiādimāha.",
  "tika-vin07t1:52_0": "Bhagavatoti nissakke sāmivacanaṁ, bhagavantato dhammassavanenāti attho. Yathā ‘‘upajjhāyato",
  "tika-vin07t1:52_1": "ajjhetī’’ti, bhagavato santiketi vā attho. Sare nimittaṁ aggahesīti pubbabuddhuppādesu",
  "tika-vin07t1:52_2": "saddhammassavanaparicayena ‘‘dhammo eso vuccatī’’ti sare ākāraṁ gaṇhi. Pubbābhiyogavaseneva",
  "tika-vin07t1:52_3": "hi īdisānaṁ tiracchānānaṁ dhammassavanādīsu pasādo uppajjati vagguliādīnaṁ viya.",
  "tika-vin07t1:52_4": "Itarathā sabbatiracchānānampi tathā pasāduppattippasaṅgato. Yadi hi uppajjeyya, bhagavā",
  "tika-vin07t1:52_5": "anantacakkavāḷesu sabbasattānampi ekakkhaṇe sappāṭihāriyadhammaṁ sāvetuṁ sakkotīti",
  "tika-vin07t1:52_6": "sabbasattānampi ito pubbeva vimuttippasaṅgo siyā. Ye pana devamanussanāgasupaṇṇādayo",
  "tika-vin07t1:52_7": "pakatiyāva kammassakataññāṇādiyuttā honti, teyeva pubbe anupanissayāpi bhagavato",
  "tika-vin07t1:52_8": "saddhammassavanādinā paṭhamaṁ vivaṭṭūpanissayaṁ pasādaṁ uppādetuṁ sakkonti, na itareti",
  "tika-vin07t1:52_9": "gahetabbaṁ. Are ahampi nāmāti ettha ‘‘kutohaṁ idha nibbattoti oloketvā maṇḍūkabhāvatoti",
  "tika-vin07t1:52_10": "ñatvā’’ti idaṁ ettakampi are ahampi nāmāti vimhayavacaneneva sijjhatīti avuttanti",
  "tika-vin07t1:52_11": "veditabbaṁ. Jalanti jalanto vijjotamāno. Maṇḍūkohanti gāthāya udaketi sañjātaṭṭhānadassanaṁ,",
  "tika-vin07t1:52_12": "tena thalamaṇḍūkatā nivattanaṁ kataṁ hoti. Udake jātānampi kacchapādīnaṁ thalagocaratāpi",
  "tika-vin07t1:52_13": "atthīti taṁ nivattanatthaṁ ‘‘vārigocaro’’ti vuttaṁ, udakasañcārīti attho.",
  "tika-vin07t1:53_0": "Vimokkhantikañāṇavasenāti ettha sabbaso kilesehi vimuccatīti vimokkho, aggamaggo,",
  "tika-vin07t1:53_1": "tassa anto, aggaphalaṁ, tattha bhavaṁ vimokkhantikaṁ, sabbaññutaññāṇena saddhiṁ sabbampi",
  "tika-vin07t1:53_2": "buddhañāṇaṁ. Idāni sammāsambuddhapadato buddhapadassa visesaṁ dassetuṁ yasmā vātiādi",
  "tika-vin07t1:53_3": "vuttaṁ. Sammāsambuddhapadena hi satthu paṭivedhañāṇānubhāvo vutto, iminā pana buddhapadena",
  "tika-vin07t1:53_4": "desanāñāṇānubhāvopi, tenāha aññepi satte bodhesītiādi.",
  "tika-vin07t1:54_0": "Guṇavisiṭṭhasattuttamagarugāravādhivacananti sabbehi sīlādiguṇehi visiṭṭhassa tato",
  "tika-vin07t1:54_1": "eva sabbasattehi uttamassa garuno gāravavasena vuccamānavacanamidaṁ bhagavāti. Seṭṭhanti",
  "tika-vin07t1:54_2": "seṭṭhavācakaṁ vacanaṁ seṭṭhaguṇasahacaraṇato. Atha vā vuccatīti vacanaṁ, attho, so",
  "tika-vin07t1:54_3": "seṭṭhoti attho. Uttamanti etthāpi eseva nayo. Garugāravayuttoti ettha garubhāvo gāravaṁ,",
  "tika-vin07t1:54_4": "garuguṇayogato garukaraṇaṁ vā gāravaṁ, tena sāvakādīnaṁ asādhāraṇatāya garubhūtena",
  "tika-vin07t1:54_5": "mahantena gāravena yuttoti garugāravayutto. Atha vā garu ca sabbalokassa sikkhakattā",
  "tika-vin07t1:54_6": "teneva gāravayutto cātipi yojetabbaṁ.",
  "tika-vin07t1:55_0": "Avatthāya viditaṁ āvatthikaṁ. Evaṁ liṅgikaṁ. Nimittato āgataṁ nemittikaṁ. Adhicca",
  "tika-vin07t1:55_1": "yaṁkiñci nimittaṁ adhivacanavasena anapekkhitvā pavattaṁ adhiccasamuppannaṁ, tenāha",
  "tika-vin07t1:55_2": "‘‘vacanatthamanapekkhitvā’’ti. Yadicchāya āgataṁ yādicchakaṁ. Ettha ca bāhiraṁ daṇḍādi",
  "tika-vin07t1:55_3": "liṅgaṁ, abbhantaraṁ tevijjādi nimittaṁ. Pacurajanavisayaṁ vā dissamānaṁ liṅgaṁ, tabbiparītaṁ",
  "tika-vin07t1:55_4": "nimittanti veditabbaṁ. Sacchikāpaññattīti sabbadhammānaṁ sacchikiriyānimittā paññatti.",
  "tika-vin07t1:55_5": "Atha vā sacchikāpaññattīti paccakkhasiddhā paññatti. Yaṁguṇanimittā hi sā, te guṇā",
  "tika-vin07t1:55_6": "satthu paccakkhabhūtāti guṇā viya sāpi sacchikatā eva nāma hoti, na paresaṁ, vohāramattenāti",
  "tika-vin07t1:55_7": "adhippāyo. Yaṁguṇanemittikanti yehi guṇehi nimittabhūtehi etaṁ nāmaṁ nemittikañca",
  "tika-vin07t1:55_8": "jātaṁ. Vadantīti dhammasenāpatissa garubhāvato bahuvacanenāha, saṅgītikārehi vā katamanuvādaṁ sandhāya.",
  "tika-vin07t1:56_0": "Issariyādibhedo bhago assa atthīti bhagī. Maggaphalādiariyaguṇaṁ araññādivivekaṭṭhānañca",
  "tika-vin07t1:56_1": "bhaji sevi sīlenāti bhajī. Cīvarādipaccayānaṁ attharasādīnañca sīlādiguṇānañca bhāgī,",
  "tika-vin07t1:56_2": "dāyādoti attho. Vibhaji uddesaniddesādippakārehi dhammaratanaṁ pavibhajīti vibhattavā.",
  "tika-vin07t1:56_3": "Rāgādipāpadhammaṁ bhaggaṁ akāsīti bhagavāti vuccatīti sabbattha sambandho. Garupi",
  "tika-vin07t1:56_4": "loke bhagavāti vuccatīti āha ‘‘garū’’ti, yasmā garu, tasmāpi bhagavāti attho. Pāramitāsaṅkhātaṁ",
  "tika-vin07t1:56_5": "bhagyamassa atthīti bhagyavā. Bahūhi ñāyehīti kāyabhāvanādikehi anekehi bhāvanākkamehi.",
  "tika-vin07t1:56_6": "Subhāvitattanoti paccatte etaṁ sāmivacanaṁ, tena subhāvitasabhāvoti attho. Bhavānaṁ",
  "tika-vin07t1:56_7": "antaṁ nibbānaṁ gatoti bhavantago. Tattha tattha bhagavāti saddasiddhi niruttinayeneva veditabbā.",
  "tika-vin07t1:57_0": "Idāni bhagī bhajīti niddesagāthāya navahi padehi dassitamatthaṁ bhagyavāti gāthāya",
  "tika-vin07t1:57_1": "chahi padehi saṅgahetvā padasiddhiṁ atthayojanānayabhedehi saddhiṁ dassetuṁ ayaṁ",
  "tika-vin07t1:57_2": "pana aparo nayotiādi vuttaṁ. Tattha vaṇṇavipariyayoti ettha iti-saddo ādiattho, teneva",
  "tika-vin07t1:57_3": "vaṇṇavikāro vaṇṇalopo dhātuatthena niyojanañcāti imaṁ tividhaṁ lakkhaṇaṁ saṅgaṇhāti.",
  "tika-vin07t1:57_4": "Saddanayenāti saddalakkhaṇanayena. Pisodarādīnaṁ saddānaṁ ākatigaṇabhāvato vuttaṁ",
  "tika-vin07t1:57_5": "‘‘pisodarādipakkhepalakkhaṇaṁ gahetvā’’ti. Pakkhipanameva lakkhaṇaṁ. Tappariyāpannatākaraṇañhi",
  "tika-vin07t1:57_6": "pakkhipanaṁ. Bhagyanti kusalaṁ.",
  "tika-vin07t1:58_0": "Lobhādayo cattāro dosā ekakavasena gahitā. Ahirikādayo dukavasena. Akkocchimantiādinā",
  "tika-vin07t1:58_1": "(dha. pa. 3-4) punappunaṁ kujjhanavasena cittapariyonandhano kodhova upanāho. Paresaṁ",
  "tika-vin07t1:58_2": "pubbakāritālakkhaṇassa guṇassa nipuñchano makkho nāma. Bahussutādīhi saddhiṁ yugaggāho",
  "tika-vin07t1:58_3": "attano samakaraṇaṁ palāso. Attano vijjamānadosapaṭicchādanā māyā. Avijjamānaguṇappakāsanaṁ",
  "tika-vin07t1:58_4": "sāṭheyyaṁ. Garūsupi thaddhatā anonatatā thambho. Taduttarikaraṇalakkhaṇo sārambho.",
  "tika-vin07t1:58_5": "Jātiādiṁ nissāya unnatilakkhaṇo māno. Abbhunnatilakkhaṇo atimāno. Jātiādiṁ nissāya",
  "tika-vin07t1:58_6": "majjanākārappatto mānova mado nāma. So sattavīsatividho. Kāmaguṇesu cittassa vossaggo",
  "tika-vin07t1:58_7": "pamādo. Kāyaduccaritādīni tividhaduccaritāni. Taṇhādiṭṭhiduccaritavasena tividhasaṁkilesā.",
  "tika-vin07t1:58_8": "Rāgadosamohāva malāni. Teyeva kāyaduccaritādayo ca tividhavisamāni. Kāmabyāpādavihiṁsāsaññā",
  "tika-vin07t1:58_9": "tividhasaññā nāma. Teyeva vitakkā. Taṇhādiṭṭhimānā papañcā. Subhasukhaniccaattavipariyesā",
  "tika-vin07t1:58_10": "catubbidhavipariyesā. Chandādayo agati. Cīvarādīsu paccayesu lobhā cattāro taṇhupādā.",
  "tika-vin07t1:58_11": "Buddhadhammasaṅghasikkhāsu kaṅkhā, sabrahmacārīsu kopo ca pañca cetokhīlā. Kāme kāye",
  "tika-vin07t1:58_12": "rūpe ca avītarāgatā, yāvadatthaṁ bhuñjitvā seyyasukhādianuyogo, aññataraṁ devanikāyaṁ",
  "tika-vin07t1:58_13": "paṇidhāya brahmacariyacaraṇañca pañca cetovinibandhā. Rūpābhinandanādayo pañca abhinandanā.",
  "tika-vin07t1:58_14": "Kodhamakkhaissāsāṭheyyapāpicchatāsandiṭṭhiparāmāsā cha vivādamūlāni. Rūpataṇhādayo",
  "tika-vin07t1:58_15": "cha taṇhākāyā. Micchādiṭṭhiādayo aṭṭhamaggaṅgapaṭipakkhā micchattā. Taṇhaṁ paṭicca",
  "tika-vin07t1:58_16": "pariyesanā, pariyesanaṁ paṭicca lābho, lābhaṁ paṭicca vinicchayo, taṁ paṭicca chandarāgo,",
  "tika-vin07t1:58_17": "taṁ paṭicca ajjhosānaṁ, taṁ paṭicca pariggaho, taṁ paṭicca macchariyaṁ, taṁ paṭicca",
  "tika-vin07t1:58_18": "ārakkhā, ārakkhādhikaraṇaṁ daṇḍādānādianekākusalarāsīti nava taṇhāmūlakā dhammā.",
  "tika-vin07t1:58_19": "Pāṇātipātādayo dasa akusalakammapathā. Cattāro sassatavādā tathā ekaccasassatavādā",
  "tika-vin07t1:58_20": "antānantikā amarāvikkhepikā dve adhiccasamuppannikā soḷasa saññīvādā aṭṭha asaññīvādā",
  "tika-vin07t1:58_21": "aṭṭha nevasaññīnāsaññīvādā satta ucchedavādā pañca diṭṭhadhammanibbānavādāti etāni",
  "tika-vin07t1:58_22": "dvāsaṭṭhi diṭṭhigatāni. Rūpataṇhādichataṇhā eva paccekaṁ kāmataṇhābhavataṇhāvibhavataṇhāvasena",
  "tika-vin07t1:58_23": "aṭṭhārasa honti, tā ajjhattabahiddharūpādīsu pavattivasena chattiṁsa, puna kālattayavasena",
  "tika-vin07t1:58_24": "aṭṭhasatataṇhāvicaritāni honti. Pabheda-saddaṁ paccekaṁ sambandhitvā lobhappabhedotiādinā",
  "tika-vin07t1:58_25": "yojetabbaṁ. Sabbadarathapariḷāhakilesasatasahassānīti sabbāni sattānaṁ darathasaṅkhātapariḷāhakarāni",
  "tika-vin07t1:58_26": "kilesānaṁ anekāni satasahassāni, ārammaṇādivibhāgato pavattiākāravibhāgato ca nesaṁ",
  "tika-vin07t1:58_27": "evaṁ pabhedo veditabbo. Pañca māre abhañjīti sambandho. Parissayānanti upaddavānaṁ.",
  "tika-vin07t1:59_0": "Evaṁ bhagyavā bhaggavāti dvinnaṁ padānaṁ atthaṁ vibhajitvā idāni tehi dvīhi gahitamatthaṁ",
  "tika-vin07t1:59_1": "dassetuṁ bhagyavantatāya cassātiādi vuttaṁ. Tattha satapuññajalakkhaṇadharassāti",
  "tika-vin07t1:59_2": "anekasatapuññanibbattamahāpurisalakkhaṇadharassa bhagavato. Sakacitte issariyaṁ nāma",
  "tika-vin07t1:59_3": "paṭikkūlādīsu appaṭikkūlasaññitādivasappavattiyā ceva cetosamādhivasena ca attano",
  "tika-vin07t1:59_4": "cittassa vasībhāvāpādanameva. Aṇimā laghimādikanti ādi-saddena mahimā patti pākammaṁ",
  "tika-vin07t1:59_5": "īsitā vasitā yatthakāmāvasāyitāti ime chapi saṅgahitā. Tattha kāyassa aṇubhāvakaraṇaṁ",
  "tika-vin07t1:59_6": "aṇimā. Ākāse padasā gamanādiarahabhāvena lahubhāvo laghimā. Kāyassa mahantatāpādanaṁ",
  "tika-vin07t1:59_7": "mahimā. Iṭṭhadesassa pāpuṇanaṁ patti. Adhiṭṭhānādivasena icchitatthanipphādanaṁ pākammaṁ.",
  "tika-vin07t1:59_8": "Sayaṁvasitā issarabhāvo īsitā. Iddhividhe vasībhāvo vasitā. Ākāsena vā gacchato,",
  "tika-vin07t1:59_9": "aññaṁ vā kiñci karoto yattha katthaci vosānappatti yatthakāmāvasāyitā, ‘‘kumārakarūpādidassana’’ntipi",
  "tika-vin07t1:59_10": "vadanti. Sabbaṅgapaccaṅgasirīti sabbesaṁ aṅgapaccaṅgānaṁ sobhā. Atthīti anuvattati.",
  "tika-vin07t1:59_11": "Lahusādhanaṁ taṁ taṁ kālikaṁ icchitaṁ, garusādhanaṁ cirakālikaṁ buddhattādipatthitaṁ",
  "tika-vin07t1:59_12": ". Bhagā assa santīti bhagavāti idaṁ saddasatthanayena siddhaṁ, sesaṁ sabbaṁ niruttinayena",
  "tika-vin07t1:59_13": "siddhanti veditabbaṁ.",
  "tika-vin07t1:60_0": "Pīḷanasaṅkhatasantāpavipariṇāmaṭṭhenātiādīsu pīḷanaṭṭho saṅkhataṭṭhotiādinā attha-saddo",
  "tika-vin07t1:60_1": "paccekaṁ yojetabbo. Tattha attano sabhāvena pīḷanalakkhaṇaṁ dukkhaṁ. Tassa yo pīḷanameva",
  "tika-vin07t1:60_2": "attho ‘‘pīḷanaṭṭho’’ti vuccati, so sabhāvo. Yasmā pana taṁsamudayena saṅkhataṁ, tasmā",
  "tika-vin07t1:60_3": "saṅkhataṭṭho samudayadassanena āvibhūto. Yasmā ca maggo kilesasantāpaharattā susītalo,",
  "tika-vin07t1:60_4": "tasmāssa maggadassanena santāpaṭṭho āvibhūto tappaṭiyogattā. Avipariṇāmadhammassa",
  "tika-vin07t1:60_5": "pana nirodhassa dassanena vipariṇāmaṭṭho āvibhūtoti. Ekasseva sabhāvadhammassa sakabhāvato",
  "tika-vin07t1:60_6": "itarasaccattayanivattito ca parikappetabbattā cattāro atthā vuttā. Samudayassa pana",
  "tika-vin07t1:60_7": "rāsikaraṇato āyūhanaṭṭho sabhāvo, tasseva dukkhadassanena nidānaṭṭho āvibhūto. Visaṁyogabhūtassa",
  "tika-vin07t1:60_8": "nirodhassa dassanena saṁyogaṭṭho. Niyyānabhūtassa maggassa dassanena palibodhaṭṭho āvibhūto.",
  "tika-vin07t1:61_0": "Nirodhassa pana nissaraṇaṭṭho sabhāvo, tasseva samudayadassanena vivekaṭṭho āvibhūto.",
  "tika-vin07t1:61_1": "Saṅkhatassa maggassa dassanena asaṅkhataṭṭho, visayabhūtassa maraṇadhammassa vā dukkhassa",
  "tika-vin07t1:61_2": "dassanena amataṭṭho. Maggassa pana niyyānaṭṭho sabhāvo, tasseva samudayadassanena",
  "tika-vin07t1:61_3": "dukkhassevāyaṁ hetu, nibbānappattiyā pana ayameva hetūti hetvaṭṭho, atisukhumanirodhadassanena",
  "tika-vin07t1:61_4": "idhameva dassananti dassanaṭṭho, adhikapaṇassa dukkhassa dassanena adhipateyyaṭṭho",
  "tika-vin07t1:61_5": "āvibhūto. Ete eva ca pīḷanādayo soḷasa ākārāti vuccanti.",
  "tika-vin07t1:62_0": "Kāmehi vivekaṭṭhakāyatā kāyaviveko. Nīvaraṇādīhi vivittā aṭṭha samāpattiyo cittaviveko.",
  "tika-vin07t1:62_1": "Upadhīyanti ettha yathāsakaṁ phalānīti upadhayo, pañcakāmaguṇasaṅkhātakāmakhandhakilesaabhisaṅkhārā,",
  "tika-vin07t1:62_2": "tehi catūhi vivittaṁ nibbānaṁ upadhiviveko nāma.",
  "tika-vin07t1:63_0": "Anattānupassanāya paṭiladdho dukkhāniccānupassanāhi ca paṭiladdho ariyamaggo āgamanavasena",
  "tika-vin07t1:63_1": "yathākkamaṁ suññataappaṇihitaanimittavimokkhasaññaṁ paṭilabhati, kilesehi vimuttattā hi esa vimokkhoti.",
  "tika-vin07t1:64": "Yathā loke ekekapadato ekekamakkharaṁ gahetvā ‘‘mekhalā’’ti vuttaṁ, evamidhāpīti attho. Mehanassāti guyhappadesassa. Khassāti okāsassa.",
  "tika-vin07t1:65_0": "Sahadevehītiādīsu saha devehi vattatīti sadevako loko. Taṁ sadevakantiādinā yojanā",
  "tika-vin07t1:65_1": "veditabbā. Sadevakavacanenāti sadevaka-sadde visesanabhāvena ṭhitadevavacanena. Tassāpi",
  "tika-vin07t1:65_2": "sadevakapade antobhūtattā avayave samudāyopacāravasena vohāro kato. Itarathā tena",
  "tika-vin07t1:65_3": "devavisiṭṭhalokasseva gahaṇato pañcakāmāvacaradevaggahaṇaṁ na siyā, evaṁ uparipi.",
  "tika-vin07t1:65_4": "Samārakavacanena mārasaddena tena sahacaritā sabbe vasavattidevā ca gahitāti āha",
  "tika-vin07t1:65_5": "‘‘chaṭṭhakāmāvacaradevaggahaṇa’’nti. Brahmakāyikā nāma paṭhamajjhānabhūmikā. Te ādi",
  "tika-vin07t1:65_6": "yesaṁ āruppapariyantānaṁ brahmānaṁ tesaṁ brahmānaṁ gahaṇaṁ brahmakāyikādibrahmaggahaṇaṁ.",
  "tika-vin07t1:65_7": "Loka-saddassa okāsalokādīnampi sādhāraṇattā sattalokāveṇikameva pajāgahaṇaṁ katanti",
  "tika-vin07t1:65_8": "āha ‘‘pajāvacanena sattalokaggahaṇa’’nti. Sadevakādivacanena upapattidevānaṁ, sassamaṇavacanena",
  "tika-vin07t1:65_9": "visuddhidevānañca gahitattā āha ‘‘sadevamanussavacanena sammutidevaavasesamanussaggahaṇa’’nti.",
  "tika-vin07t1:65_10": "Tattha sammutidevā rājāno, avasesamanussā sammutidevasamaṇabrāhmaṇehi avasiṭṭhā.",
  "tika-vin07t1:65_11": "Sattalokāveṇikassa pajāsaddassa visuṁ gahitattā sadevakaṁ lokanti ettha lokasaddaggahaṇaṁ",
  "tika-vin07t1:65_12": "okāsalokameva niyametīti āha ‘‘tīhi padehi okāsaloko’’ti. Idañca sadevakādipadattayavacanīyassa",
  "tika-vin07t1:65_13": "padhānatthassa vasena vuttaṁ. Okāsalokavisesanassa panettha devamārādisattalokassāpi",
  "tika-vin07t1:65_14": "gahaṇaṁ veditabbaṁ sāmatthiyato gamyamānattā saputto āgatotiādīsu puttādīnaṁ viya.",
  "tika-vin07t1:65_15": "Imasmiñca naye sadevakaṁ samārakaṁ sabrahmakaṁ okāsalokaṁ sassamaṇabrāhmaṇiṁ sadevamanussaṁ",
  "tika-vin07t1:65_16": "pajañcāti ca-kāraṁ ānetvā yojetabbaṁ, okāsasattalokānaṁ gahaṇena cettha tadubhayasammutinimittabhūto",
  "tika-vin07t1:65_17": "saṅkhāralokopi tadavinābhāvato gahito evāti daṭṭhabbo. Apare pana ‘‘sadevakantiādīhi",
  "tika-vin07t1:65_18": "pañcahi padehi sattalokova attano avayavabhūtadevādivisesanehi visesetvā gahito,",
  "tika-vin07t1:65_19": "taggahaṇena tadādhāro okāsaloko, tadubhayapaññattivisayo saṅkhāraloko ca gahitā eva",
  "tika-vin07t1:65_20": "hontī’’ti vadanti. Tesañca pajanti idaṁ lokasaddassa visesanaṁ katvā sadevakaṁ pajaṁ",
  "tika-vin07t1:65_21": "lokaṁ…pe… sadevamanussaṁ pajaṁ lokanti yojetabbaṁ.",
  "tika-vin07t1:66_0": "Arūpāvacaraloko gahito pārisesañāyena itaresaṁ padantarehi gahitattā. Māraggahaṇena",
  "tika-vin07t1:66_1": "tappadhānā taṁsadisā ca upapattidevā saṅgayhantīti āha ‘‘chakāmāvacaradevaloko’’ti.",
  "tika-vin07t1:66_2": "Khattiyaparisā brāhmaṇagahapatisamaṇacātumahārājikatāvatiṁsamārabrahmaparisāti imāsu",
  "tika-vin07t1:66_3": "aṭṭhasu parisāsu cātumahārājikādīnaṁ catunnaṁ parisānaṁ sadevakādipadehi saṅgahitattā",
  "tika-vin07t1:66_4": "idha sassamaṇabrāhmaṇinti iminā samaṇaparisā brāhmaṇaparisā ca, sadevamanussanti",
  "tika-vin07t1:66_5": "iminā khattiyaparisā gahapatiparisā ca vuttāti āha ‘‘catuparisavasenā’’ti. Tassa",
  "tika-vin07t1:66_6": "manussaloko gahitoti iminā sambandho. Tattha manussalokoti manussasamūho, tenāha",
  "tika-vin07t1:66_7": "‘‘avasesasabbasattaloko vā’’ti.",
  "tika-vin07t1:67_0": "Vikappantaraṁ dassento āha ‘‘sammutidevehi vā saha manussaloko’’ti. Devapadena sammutidevā,",
  "tika-vin07t1:67_1": "samaṇabrāhmaṇamanussapadehi sesamanussā ca gahitāti evaṁ vikappadvayepi manussaṁ",
  "tika-vin07t1:67_2": "pajaṁ manussiṁ pajanti pajā-saddaṁ manussa-saddena visesetvā taṁ puna saha devehi",
  "tika-vin07t1:67_3": "vattatīti sadevā, pajā. Sadevā ca sā manussā cāti sadevamanussā, taṁ sadevamanussaṁ",
  "tika-vin07t1:67_4": "pajaṁ. Puna kiṁ bhūtaṁ sassamaṇabrāhmaṇinti evaṁ yathā pajāsaddena manussānaññeva",
  "tika-vin07t1:67_5": "gahaṇaṁ siyā, tathā nibbacanaṁ kātabbaṁ, itarathā manussānaññeva gahaṇaṁ na sampajjati",
  "tika-vin07t1:67_6": "sabbamanussānaṁ visesanabhāvena gahitattā aññapadatthabhūtassa kassaci manussassa",
  "tika-vin07t1:67_7": "abhāvā. Idāni pajanti iminā avasesanāgādisattepi saṅgahetvā dassetukāmo āha ‘‘avasesasabbasattaloko",
  "tika-vin07t1:67_8": "vā’’ti. Etthāpi catuparisavasena avasesasabbasattaloko sammutidevamanussehi vā saha",
  "tika-vin07t1:67_9": "avasesasabbasattalokoti yojetabbaṁ.",
  "tika-vin07t1:68_0": "Ettāvatā bhāgaso lokaṁ gahetvā yojanaṁ dassetvā idāni ekekapadena abhāgaso sabbalokānaṁ",
  "tika-vin07t1:68_1": "gahaṇapakkhepi tassa tassa visesanassa sapphalataṁ dassetuṁ api cetthātiādi vuttaṁ.",
  "tika-vin07t1:68_2": "Ukkaṭṭhaparicchedatoti ukkaṭṭhānaṁ devagatipariyāpannānaṁ paricchinnavasena jānanavasena",
  "tika-vin07t1:68_3": "kittisaddo sayaṁ attano avayavabhūtena sadevakavacanena taṁ suṇantānaṁ sāvento abbhuggatoti",
  "tika-vin07t1:68_4": "yojanā. Anusandhikkamoti atthānañceva padānañca anusandhānakkamo, jānanakkamoti attho.",
  "tika-vin07t1:69_0": "Abhiññāti ya-kāralopena niddesoti āha ‘‘abhiññāyā’’ti. Samantabhadrakattāti sabbabhāgehi",
  "tika-vin07t1:69_1": "sundarattā. Sāsanadhammoti paṭipattipaṭivedhasāsanassa pakāsako pariyattidhammo.",
  "tika-vin07t1:69_2": "Buddhasubodhitatāyāti idaṁ tikaṁ dhammassa hetusarūpaphalavasena vuttaṁ, tathā nāthapabhavattikampi.",
  "tika-vin07t1:69_3": "Majjhe tikadvayaṁ phalavaseneva vuttanti veditabbaṁ. Kiccasuddhiyāti dhammaṁ sutvā",
  "tika-vin07t1:69_4": "yathāsutavasena paṭipajjantānaṁ suppaṭipattisaṅkhātakiccasuddhiyā.",
  "tika-vin07t1:70_0": "Idāni ādikalyāṇādippakārameva dhammaṁ desento bhagavā sotūnaṁ yaṁ sāsanabrahmacariyaṁ",
  "tika-vin07t1:70_1": "maggabrahmacariyañca pakāseti, tappakāsakassa brahmacariyapadassa sātthantiādīni",
  "tika-vin07t1:70_2": "padāni visesanabhāvena vuttāni, na dhammapadassāti dassanamukhena nānappakārato atthaṁ",
  "tika-vin07t1:70_3": "vivaritukāmo sātthaṁ sabyañjananti evamādīsu panātiādimāha. Tattha tisso sikkhā sakalo",
  "tika-vin07t1:70_4": "ca tantidhammo sāsanabrahmacariyaṁ nāma. Bhagavā hi dhammaṁ desento sīlādike viya",
  "tika-vin07t1:70_5": "tappakāsakaṁ tantidhammampi pakāseti eva saddatthasamudāyattā pariyattidhammassa.",
  "tika-vin07t1:70_6": "Yathānurūpanti yathārahaṁ. Sikkhattayasaṅgahitañhi sāsanabrahmacariyaṁ maggabrahmacariyañca",
  "tika-vin07t1:70_7": "atthasampattiyā sampannatthatāya, uparūpari adhigantabbavisesasaṅkhātaatthasampattiyā",
  "tika-vin07t1:70_8": "ca saha atthena payojanena vattatīti sātthameva, na tu sabyañjanaṁ, tantidhammasaṅkhātaṁ",
  "tika-vin07t1:70_9": "sāsanabrahmacariyaṁ yathāvuttena atthena sātthaṁ sabyañjanañca. Kirātādimilakkhavacanānampi",
  "tika-vin07t1:70_10": "sātthasabyañjanatte samānepi visiṭṭhatthabyañjanayogaṁ sandhāya sahattho devadatto",
  "tika-vin07t1:70_11": "savittotiādi viya ‘‘sātthaṁ sabyañjana’’nti vuttanti āha ‘‘atthasampattiyā sātthaṁ,",
  "tika-vin07t1:70_12": "byañjanasampattiyā sabyañjana’’nti. Tattha yaṁ atthaṁ sutvā tathā paṭipajjantā sabbadukkhakkhayaṁ",
  "tika-vin07t1:70_13": "pāpuṇanti, tassa tādisasampatti atthasampatti nāma, sampannatthatāti attho. Byañjanasampatti",
  "tika-vin07t1:70_14": "nāma sithiladhanitādibyañjanaparipuṇṇāya māgadhikāya sabhāvaniruttiyā gambhīrampi",
  "tika-vin07t1:70_15": "atthaṁ uttānaṁ katvā dassanasamatthatā sampannabyañjanatāti attho.",
  "tika-vin07t1:71_0": "Idāni nettippakaraṇanayenāpi (netti 4 dvādasapada) atthaṁ dassetuṁ saṅkāsanātiādi",
  "tika-vin07t1:71_1": "vuttaṁ. Tattha saṅkhepato kāsīyati dīpīyatīti saṅkāsananti kammasādhanavasena attho",
  "tika-vin07t1:71_2": "daṭṭhabbo, evaṁ sesesupi. Paṭhamaṁ kāsanaṁ pakāsanaṁ. Ubhayampetaṁ uddesatthavacanasaṅkhātassa",
  "tika-vin07t1:71_3": "vitthāravacanaṁ. Sakiṁ vuttassa puna vacanañca vivaraṇavibhajanāni. Ubhayampetaṁ",
  "tika-vin07t1:71_4": "niddesatthavacanaṁ. Vivaṭassa vitthāratarābhidhānaṁ vibhattassa ca pakārehi ñāpanaṁ",
  "tika-vin07t1:71_5": "uttānīkaraṇapaññattiyo. Ubhayampetaṁ paṭiniddesatthavacanasaṅkhātassa vitthāravacanaṁ.",
  "tika-vin07t1:71_6": "Atthapadasamāyogatoti yathāvuttāni eva cha padāni pariyattiyā atthavibhāgattā atthapadāni,",
  "tika-vin07t1:71_7": "tehi sahitatāya atthakoṭṭhāsayuttattāti attho. Apariyosite pade ādimajjhagatavaṇṇo",
  "tika-vin07t1:71_8": "akkharaṁ, ekakkharaṁ, padaṁ vā akkharaṁ. Vibhattiyantaṁ padaṁ. Padābhihitaṁ atthaṁ",
  "tika-vin07t1:71_9": "byañjetīti byañjanaṁ, vākyaṁ. Kathitassevatthassa anekavidhena vibhāgakaraṇaṁ ākāro",
  "tika-vin07t1:71_10": "nāma. Ākārābhihitassa nibbacanaṁ nirutti. Nibbacanatthavitthāro niddeso. Atha vā",
  "tika-vin07t1:71_11": "‘‘akkharehi saṅkāseti, padehi pakāseti, byañjanehi vivarati, ākārehi vibhajati, niruttīhi",
  "tika-vin07t1:71_12": "uttāniṁ karoti, niddesehi paññapetī’’ti vacanato saṅkāsanapakāsanasaṅkhaātauddesatthavācakāni",
  "tika-vin07t1:71_13": "vacanāni akkharapadāni nāma. Vivaraṇavibhajanasaṅkhātaniddesatthavācakāni vacanāni",
  "tika-vin07t1:71_14": "byañjanākārā nāma. Uttānīkaraṇapaññattisaṅkhātapaṭiniddesatthavācakāni vacanāni niruttiniddesā",
  "tika-vin07t1:71_15": "nāma, tesaṁ sampattiyā sabyañjananti attho.",
  "tika-vin07t1:72_0": "Atthagambhīratātiādīsu attho nāma tantiattho, hetuphalaṁ vā. Dhammo nāma tanti, hetu",
  "tika-vin07t1:72_1": "vā. Desanā nāma yathādhammaṁ dhammābhilāpo. Paṭivedho nāma yathāvuttaatthādīnaṁ aviparītāvabodho.",
  "tika-vin07t1:72_2": "Te panete atthādayo yasmā sasādīhi viya mahāsamuddo mandabuddhīhi dukkhogāhā alabbhaneyyapatiṭṭhā",
  "tika-vin07t1:72_3": "ca, tasmā gambhīrā. Tesu paṭivedhassāpi atthasannissitattā atthasabhāgattā ca vuttaṁ",
  "tika-vin07t1:72_4": "‘‘atthagambhīratāpaṭivedhagambhīratāhi sāttha’’nti. Dhammadesanānaṁ atthasannissitattepi",
  "tika-vin07t1:72_5": "sayaṁ byañjanarūpattā vuttaṁ ‘‘dhammagambhīratādesanāgambhīratāhi sabyañjana’’nti.",
  "tika-vin07t1:72_6": "Yathāvuttaatthādīsu pabhedagatāni ñāṇāni atthapaṭisambhidādayo. Tattha niruttīti",
  "tika-vin07t1:72_7": "tantipadānaṁ niddhāretvā vacanaṁ, nibbacananti attho. Tīsu paṭisambhidāsu ñāṇaṁ paṭibhānapaṭisambhidā.",
  "tika-vin07t1:72_8": "Lokiyā saddheyyavacanamukheneva atthesu pasīdanti, na atthamukhenāti āha saddheyyatotiādi.",
  "tika-vin07t1:72_9": "Kevalasaddo sakalādhivacananti āha ‘‘sakalaparipuṇṇabhāvenā’’ti. Brahmacariya-saddo",
  "tika-vin07t1:72_10": "idha sikkhattayasaṅgahaṁ sakalaṁ sāsanaṁ dīpetīti āha sikkhattayapariggahitattātiādi.",
  "tika-vin07t1:73_0": "Yathāvuttamevatthaṁ aparenāpi pariyāyena dassetuṁ api cātiādi vuttaṁ. Tattha sanidānanti",
  "tika-vin07t1:73_1": "desakālādidīpakena nidānavacanena sanidānaṁ. Sauppattikanti aṭṭhuppattiādiyuttiyuttaṁ.",
  "tika-vin07t1:73_2": "Tatrāyaṁ pāḷiyojanākkamo – ‘‘verañjo brāhmaṇo samaṇo khalu bho…pe… viharatī’’ti ca,",
  "tika-vin07t1:73_3": "‘‘taṁ kho pana bhavantaṁ gotamaṁ ‘itipi so…pe… pavedetī’ti evaṁ kalyāṇo kittisaddo",
  "tika-vin07t1:73_4": "abbhuggato’’ti ca, ‘‘so dhammaṁ deseti…pe… pariyosānakalyāṇaṁ, desento ca sātthasabyañjanādiguṇasaṁyuttaṁ",
  "tika-vin07t1:73_5": "brahmacariyaṁ pakāsetī’’ti ca, ‘‘sādhu kho pana tathārūpānaṁ arahataṁ dassanaṁ hotī’’ti",
  "tika-vin07t1:73_6": "ca assosi, sutvā ca atha kho verañjo brāhmaṇo yena bhagavā tenupasaṅkamīti.",
  "tika-vin07t1:74_0": "Aṭṭhakathāyaṁ pana kiñcāpi ‘‘dassanamattampi sādhu hotīti evaṁ ajjhāsayaṁ katvā atha",
  "tika-vin07t1:74_1": "kho verañjo…pe… upasaṅkamī’’ti evaṁ sādhu kho panātiādipāṭhassa brāhmaṇassa parivitakkanabhāvena",
  "tika-vin07t1:74_2": "vuttattā brahmacariyaṁ pakāsetīti padānantarameva assosīti padaṁ sambandhitabbaṁ",
  "tika-vin07t1:74_3": "viya paññāyati, tathāpi ‘‘sādhu kho pana tathārūpānaṁ arahataṁ dassanaṁ hotī’’ti",
  "tika-vin07t1:74_4": "evaṁ yathāvuttanidassanatthena iti-saddena paricchinditvā vuttattā pana aññattha",
  "tika-vin07t1:74_5": "iti-saddassa adassanato ca atha kho verañjotiādinā kattabbantaradassanamukhena pāḷiyā",
  "tika-vin07t1:74_6": "pakārantare pavattito ca yathāvuttavaseneva ‘‘sādhu kho pana tathārūpānaṁ arahataṁ",
  "tika-vin07t1:74_7": "dassanaṁ hotī’’ti vacanānantarameva assosīti padaṁ ānetvā sambandhanaṁ yuttaṁ. Aṭṭhakathācariyena",
  "tika-vin07t1:74_8": "hi brāhmaṇassa attanā sutavaseneva ajjhāsayo uppajjatīti upasaṅkamanahetudassanamukhena",
  "tika-vin07t1:74_9": "dassanamattampi sādhu hotīti evaṁ ajjhāsayaṁ katvātiādi vuttanti gahetabbaṁ.",
  "tika-vin07t1:75_0": "2.Sītodakaṁviya uṇhodakenāti idaṁ ukkamena mukhāruḷhavasena vuttaṁ, anupasantasabhāvatāya",
  "tika-vin07t1:75_1": "brāhmaṇasseva uṇhodakaṁ viya sītodakenāti attho gahetabbo, ñāṇatejayuttatāya vā bhagavā",
  "tika-vin07t1:75_2": "uṇhodakopamoti katvā tabbirahitaṁ brāhmaṇaṁ sītodakaṁ viya katvā tathā vuttanti gahetabbaṁ.",
  "tika-vin07t1:75_3": "Ekībhāvanti sammodanakiriyāya ekarūpataṁ. Yāyātiādīsu yāya kathāya sammodi brāhmaṇo,",
  "tika-vin07t1:75_4": "taṁ sammodanīyaṁ kathanti yojanā. Tattha khamanīyanti dukkhabahulaṁ idaṁ sarīraṁ,",
  "tika-vin07t1:75_5": "kacci khamituṁ sakkuṇeyyaṁ. Yāpanīyanti cirappabandhasaṅkhātāya yāpanāya yāpetuṁ",
  "tika-vin07t1:75_6": "sakkuṇeyyaṁ. Rogābhāvena appābādhaṁ. Dukkhajīvitābhāvena appātaṅkaṁ. Taṁtaṁkiccakaraṇatthāya",
  "tika-vin07t1:75_7": "lahuṁ akicchena uṭṭhātuṁ yoggatāya lahuṭṭhānaṁ. Balanti sarīrassa sabbakiccakkhamaṁ",
  "tika-vin07t1:75_8": "balaṁ kacci atthīti pucchati. Phāsuvihāroti sukhavihāro. Saraṇīyameva dīghaṁ katvā",
  "tika-vin07t1:75_9": "‘‘sāraṇīya’’nti vuttanti āha ‘‘saritabbabhāvato ca sāraṇīya’’nti. Pariyāyehīti kāraṇehi.",
  "tika-vin07t1:76_0": "Bhāvoti kiriyā, tasmiṁ vattamāno napuṁsaka-saddo bhāvanapuṁsakaniddeso nāma, kiriyāvisesanasaddoti",
  "tika-vin07t1:76_1": "attho. Ekamante ekasmiṁ ante yuttappadeseti attho. Khaṇḍiccādibhāvanti khaṇḍitadantapalitakesādibhāvaṁ.",
  "tika-vin07t1:76_2": "Rājaparivaṭṭeti rājūnaṁ parivattanaṁ, paṭipāṭiyoti attho. Purātanuccakulappasutatāya",
  "tika-vin07t1:76_3": "jiṇṇatā, na vayasāti āha ‘‘cirakālappavattakulanvaye’’ti. Vibhavānaṁ mahantattaṁ",
  "tika-vin07t1:76_4": "lāti gaṇhātīti mahallakoti āha ‘‘vibhavamahattatāya samannāgate’’ti. Vibhāvane nāma",
  "tika-vin07t1:76_5": "attheti pakativibhāvanasaṅkhāte atthe. Na abhivādeti vāti abhivādetabbanti na sallakkheti,",
  "tika-vin07t1:76_6": "evaṁ asallakkhaṇapakatikoti vuttaṁ hoti. Rūpaṁ niccaṁ vā aniccaṁ vāti etthāpi niccapakatikaṁ",
  "tika-vin07t1:76_7": "aniccapakatikaṁ vāti attho. Aniccaṁ vāti ettha vā-saddo avadhāraṇattho.",
  "tika-vin07t1:77_0": "Sampatijātoti muhuttajāto, jātasamanantaramevāti attho. Sattapadavītihārena gantvā…pe…",
  "tika-vin07t1:77_1": "olokesīti ettha dvāraṁ pidhāya nikkhantotiādīsu viya gamanato pure katampi olokanaṁ",
  "tika-vin07t1:77_2": "pacchā kataṁ viya vuttanti daṭṭhabbaṁ. Olokesinti ca lokavivaraṇapāṭihāriye jāte",
  "tika-vin07t1:77_3": "maṁsacakkhunā volokesīti attho. Seṭṭhoti pasatthataro. Patimānesīti pūjesi. Āsabhinti uttamaṁ.",
  "tika-vin07t1:78_0": "3.Taṁ vacananti nāhaṁ taṁ brāhmaṇātiādivacanaṁ. Aññāya saṇṭhaheyyāti arahatte patiṭṭhaheyya.",
  "tika-vin07t1:78_1": "Jātivasenāti khattiyādijātivasena. Upapattivasenāti devesu upapattivasena. Āviñchantīti",
  "tika-vin07t1:78_2": "ākaḍḍhanti. Yassa abhivādādikaraṇasaṅkhātassa sāmaggirasassa bhagavati abhāvaṁ maññamāno",
  "tika-vin07t1:78_3": "brāhmaṇo ‘‘arasarūpo’’ti āha, tabbidhurassa rūpataṇhādikasseva sāmaggirasassa abhāvena",
  "tika-vin07t1:78_4": "bhagavā ‘‘arasarūpo’’ti dassetuṁ sāmaggirasasaddassa rūparasādīsu vattanappakāraṁ",
  "tika-vin07t1:78_5": "dassento āha vatthārammaṇādītiādi.",
  "tika-vin07t1:79_0": "Tālāvatthukatāti ucchinnamūlānaṁ tālānaṁ vatthu viya nesaṁ rūparasādīnaṁ vatthu cittasantānaṁ",
  "tika-vin07t1:79_1": "katanti imasmiṁ atthe majjhepadalopaṁ dīghañca katvā niddesoti āha tālavatthu viyātiādi.",
  "tika-vin07t1:79_2": "Tālavatthu viya yesaṁ vatthu kataṁ te tālāvatthukatāti visesanassa paranipāto daṭṭhabbo,",
  "tika-vin07t1:79_3": "katatālavatthukāti attho. Matthakacchinnatāloyeva pattaphalādīnaṁ akāraṇatāya avatthūti",
  "tika-vin07t1:79_4": "tālāvatthu, taṁ viya yesaṁ vatthu kataṁ te rūparasādayo tālāvatthukatā, ayaṁ aññapadatthavasena",
  "tika-vin07t1:79_5": "atthaggāho heṭṭhā vuttanayena sugamoti visesamatthaṁ dassento āha ‘‘matthakacchinnatālo",
  "tika-vin07t1:79_6": "viya katā’’ti. Evañca matthakasadisesu rūparasādīsu rāgesu chinnesupi tabbatthubhūtassa",
  "tika-vin07t1:79_7": "tālāvatthusadisassa cittasantānassa yāva parinibbānaṭṭhānaṁ upapannameva hoti. Yathārutato",
  "tika-vin07t1:79_8": "pana visesanasamāsavasena atthe gayhamāne rūparasādīnaṁ tālāvatthusadisatāya ṭhānaṁ",
  "tika-vin07t1:79_9": "āpajjati. Yaṁ pana sāratthadīpaniyaṁ (sārattha. ṭī. 1.3) etaṁ dosaṁ pariharituṁ rūparasādīnaṁ",
  "tika-vin07t1:79_10": "kusalākusalattaṁ vuttaṁ, taṁ te tathāgatassa pahīnātiādipāḷiyā, kāmasukhassādasaṅkhātā",
  "tika-vin07t1:79_11": "rūparasātiādiaṭṭhakathāya ca na sameti, khīṇāsavānampi yāva parinibbānā kusalākusalānaṁ",
  "tika-vin07t1:79_12": "phaluppattito tesaṁ matthakacchinnatālasadisatāpi na yuttāti gahetabbaṁ. Atha vā",
  "tika-vin07t1:79_13": "matthakacchinnatālassa ṭhitaṁ aṭṭhitañca amanasikatvā puna anuppattidhammatāsadisamattaṁ",
  "tika-vin07t1:79_14": "upametvā tālāvatthu viya katāti visesanasamāsavasena atthaggahaṇepi na koci doso.",
  "tika-vin07t1:79_15": "Anu-saddo pacchāti atthe vattatīti āha pacchābhāvo na hotītiādi. Anu abhāvaṁ gatāti",
  "tika-vin07t1:79_16": "pacchā anuppattidhammatāvasena abhāvaṁ gatā. Anacchariyāti anu anu uparūpari vimhayakatāti",
  "tika-vin07t1:79_17": "attho. Yañca kho tvaṁ vadesīti yaṁ vandanādisāmaggīrasābhāvasaṅkhātaṁ kāraṇaṁ arasarūpatāya",
  "tika-vin07t1:79_18": "vadesi, taṁ kāraṇaṁ na vijjatīti attho.",
  "tika-vin07t1:80": "4.Sandhāya bhāsitamatthanti yaṁ atthaṁ sandhāya brāhmaṇo nibbhogo bhavaṁ gotamotiādimāha, bhagavā ca yaṁ sandhāya nibbhogatādiṁ attani anujānāti, taṁ sandhāya bhāsitamatthaṁ.",
  "tika-vin07t1:81": "5.Kulasamudācārakammanti kulācārakammaṁ. Kāyato kāyadvārato pavattaṁ duccaritaṁ kāyaduccaritaṁ. Anekavihitāti anekappakārā.",
  "tika-vin07t1:82_0": "6.Pañcakāmaguṇikarāgassāti rūpādīsu pañcasu kāmakoṭṭhāsesu ativiya saṅgavasena niyuttassa",
  "tika-vin07t1:82_1": "kāmarāgassa, etena anāgāmīnaṁ vatthābharaṇādīsu saṅganikantivasena uppajjanakāmarāgassa",
  "tika-vin07t1:82_2": "kāmarāgatābhāvaṁ dasseti tassa rūparāgādīsu saṅgahato. Avasesānanti ettha sakkāyadiṭṭhivicikicchānaṁ",
  "tika-vin07t1:82_3": "paṭhamena maggena, sesānaṁ catūhipi ucchedaṁ vadati, tenāha ‘‘yathānurūpa’’nti.",
  "tika-vin07t1:83": "7.Jigucchati maññeti jigucchati viya, ‘‘jigucchatī’’ti vā sallakkhemi. Akosallasambhūtaṭṭhenāti aññāṇasambhūtaṭṭhena.",
  "tika-vin07t1:84_0": "8-10.Tatrāti yathāvuttesu dvīsu atthavikappesu. Paṭisandhipariyāyopi idha gabbhasaddoti",
  "tika-vin07t1:84_1": "āha ‘‘devalokapaṭisandhipaṭilābhāyā’’ti. Apunabbhavabhūtāti khaṇe khaṇe uppajjamānānaṁ",
  "tika-vin07t1:84_2": "dhammānaṁ abhinibbatti.",
  "tika-vin07t1:85_0": "11.Dhammadhātunti sabbaññutaññāṇaṁ. Tañhi dhamme yāthāvato dhāreti upadhāretīti ‘‘dhammadhātū’’ti",
  "tika-vin07t1:85_1": "vuccati. Desanāvilāsappattoti abhirucivasena parivattetvā desetuṁ samatthatā desanāvilāso,",
  "tika-vin07t1:85_2": "taṁ patto. Karuṇāvipphāranti sabbasattesu mahākaruṇāya pharaṇaṁ. Tādiguṇalakkhaṇameva",
  "tika-vin07t1:85_3": "upamāya vibhāvento āha ‘‘pathavīsamacittata’’nti. Tatoyeva akujjhanasabhāvato akuppadhammatā.",
  "tika-vin07t1:85_4": "Jātiyā anugatanti jātiyā anubaddhaṁ. Jarāya anusaṭanti jarāya paliveṭhitaṁ. Vaṭṭakhāṇubhūtanti",
  "tika-vin07t1:85_5": "vaṭṭato uddharituṁ asakkuṇeyyatāya vaṭṭe niccalabhāvena ṭhitaṁ khāṇu viya bhūtaṁ.",
  "tika-vin07t1:85_6": "Jātānaṁ maccānaṁ niccaṁ maraṇato bhayanti āha ajja maritvātiādi. Appaṭisamaṁ purejātabhāvanti",
  "tika-vin07t1:85_7": "asadisaṁ ariyāya jātiyā paṭhamajātabhāvaṁ, sabbajeṭṭhabhāvanti attho.",
  "tika-vin07t1:86_0": "‘‘Apī’’ti avatvā ‘‘pī’’ti vadanto pi-saddo visuṁ atthi nipātoti dasseti. Sammā adhisayitānīti",
  "tika-vin07t1:86_1": "pādādīhi upaghātaṁ akarontiyā sammadeva upari sayitāni, akammakassāpi sayatidhātuno",
  "tika-vin07t1:86_2": "adhipubbatāya sakammakatā daṭṭhabbā. Nakhasikhāti nakhaggāni. Sakuṇānaṁ pakkhā hatthapādaṭṭhāniyāti",
  "tika-vin07t1:86_3": "āha ‘‘saṅkuṭitahatthapādā’’ti. Etthāti ālokaṭṭhāne. Nikkhamantānanti nikkhamantesu,",
  "tika-vin07t1:86_4": "niddhāraṇe hetaṁ sāmivacanaṁ. Aṇḍakosanti aṇḍakapālaṁ.",
  "tika-vin07t1:87_0": "Lokoyeva lokasannivāso. Abujjhi etthāti rukkho bodhi, sayaṁ bujjhati, bujjhanti vā",
  "tika-vin07t1:87_1": "tenāti maggopi sabbaññutaññāṇampi bodhi. Bujjhīyatīti nibbānaṁ bodhi. Antarā ca bodhinti",
  "tika-vin07t1:87_2": "dutiyamudāharaṇaṁ vināpi rukkha-saddena bodhi-saddassa rukkhappavattidassanatthaṁ.",
  "tika-vin07t1:87_3": "Varabhūrimedhasoti mahāpathavī viya patthaṭapaññoti attho. Tisso vijjāti arahattamaggo",
  "tika-vin07t1:87_4": "attanā saha vattamānaṁ sammādiṭṭhisaṅkhātaṁ āsavakkhayañāṇañceva itarā dve mahaggatavijjā",
  "tika-vin07t1:87_5": "ca tabbinibandhakakilesaviddhaṁsanavasena uppādanato ‘‘tisso vijjā’’ti vuccati. Cha",
  "tika-vin07t1:87_6": "abhiññāti etthāpi eseva nayo. Sāvakapāramīñāṇanti aggasāvakehi paṭilabhitabbaṁ sabbameva",
  "tika-vin07t1:87_7": "lokiyalokuttarañāṇaṁ. Paccekabodhiñāṇanti etthāpi eseva nayo.",
  "tika-vin07t1:88_0": "Opammasampaṭipādananti opammatthassa upameyyena samaṁ paṭipādanaṁ. Atthenāti upameyyatthena.",
  "tika-vin07t1:88_1": "Tikkhakharavippasannasūrabhāvoti iminā saṅkhārupekkhāpattataṁ vipassanāya dasseti.",
  "tika-vin07t1:88_2": "Pariṇāmakāloti iminā vuṭṭhānagāminibhāvāpattiṁ. Tadā ca sā maggañāṇagabbhaṁ dhārentī",
  "tika-vin07t1:88_3": "viya hotīti āha ‘‘gabbhaggahaṇakālo’’ti. Anupubbādhigatenāti paṭhamamaggādipaṭipāṭiyā",
  "tika-vin07t1:88_4": "adhigatena. Caturaṅgasamannāgatanti ‘‘kāmaṁ taco ca nhāru ca aṭṭhi ca avasissatu",
  "tika-vin07t1:88_5": "(ma. ni. 2.184; saṁ. ni. 2.22; a. ni. 2.5; mahāni. 196), sarīre upasussatu maṁsalohita’’nti",
  "tika-vin07t1:88_6": "evaṁ vuttacaturaṅgasamannāgataṁ vīriyaṁ.",
  "tika-vin07t1:89_0": "Chando kāmotiādīsu patthanākārena pavatto dubbalo lobho icchanaṭṭhena chando. Tato",
  "tika-vin07t1:89_1": "balavā rañjanaṭṭhena rāgo. Tatopi balavataro chandarāgo. Nimittānubyañjanasaṅkappavasena",
  "tika-vin07t1:89_2": "pavatto saṅkappo. Tatopi balavasaṅkappavaseneva pavatto rāgo. Tatopi balavataro saṅkapparāgo.",
  "tika-vin07t1:89_3": "Svāyaṁ pabhedo ekasseva lobhassa pavattiākārabhedena avatthābhedena ca vutto.",
  "tika-vin07t1:90": "Paṭhamajjhānakathāvaṇṇanā",
  "tika-vin07t1:91_0": "Seyyathidanti taṁ kathanti attho. Etanti pubbapadeyeva avadhāraṇakaraṇaṁ, etaṁ atthajātaṁ",
  "tika-vin07t1:91_1": "vā. Tannissaraṇatoti tesaṁ kāmānaṁ nissaraṇattā. Esāti eva-kāro. Kāmadhātu nāma kāmabhavo,",
  "tika-vin07t1:91_2": "nekkhammanti paṭhamajjhānaṁ. Esāti niyamo. Tadaṅgavikkhambhanasamucchedapaṭippassaddhinissaraṇavivekā",
  "tika-vin07t1:91_3": "tadaṅgavivekādayo. Kāyacittaupadhivivekā kāyavivekādayo, tayo eva idha jhānakathāya,",
  "tika-vin07t1:91_4": "samucchedavivekādīnaṁ asambhavā. Niddeseti mahāniddese. Tatthevāti mahāniddese eva.",
  "tika-vin07t1:91_5": "Vibhaṅgeti jhānavibhaṅge. Evañhi satīti ubhayesampi kāmānaṁ saṅgahe sati.",
  "tika-vin07t1:92_0": "Purimenāti kāyavivekena. Etthāti etasmiṁ kāyacittavivekadvaye. Dutiyenāti cittavivekena.",
  "tika-vin07t1:92_1": "Etesanti yathāvuttanayena vatthukāmakilesakāmavivekadvayassa vācakabhūtānaṁ vivicceva",
  "tika-vin07t1:92_2": "kāmehi vivicca akusalehīti imesaṁ padānaṁ, niddhāraṇe cetaṁ sāmivacanaṁ. Bālabhāvassa",
  "tika-vin07t1:92_3": "hetupariccāgoti anuvattati. Akusaladhammo hi bālabhāvassa hetu. Āsayaposananti āsayassa",
  "tika-vin07t1:92_4": "visodhanaṁ vaḍḍhanañca. Vibhaṅge nīvaraṇāneva vuttānīti sambandho. Tattha kāraṇamāha",
  "tika-vin07t1:92_5": "‘‘uparijhānaṅgapaccanīkapaṭipakkhabhāvadassanato’’ti. Tattha upari savitakkantiādinā",
  "tika-vin07t1:92_6": "vuccamānāni jhānaṅgāni, tesaṁ attano paccanīkānaṁ paṭipakkhabhāvadassanatoti attho.",
  "tika-vin07t1:92_7": "Uparijhānaṅgānaṁ paccanīkapaṭipakkhabhāvassa dassanatotipi pāṭho. Tattha ‘‘upari",
  "tika-vin07t1:92_8": "vuccamānajhānaṅgānaṁ ujuvipaccanīkavasena paṭipakkhabhāvadassanato’’ti ‘‘nīvaraṇānaṁ",
  "tika-vin07t1:92_9": "tāneva vibhaṅge vuttānī’’tipi atthaṁ vadanti . Peṭaketi mahākaccāyanattherena kataṁ",
  "tika-vin07t1:92_10": "nettippakaraṇanayānusāripakaraṇaṁ, taṁ pana piṭakānaṁ vaṇṇanābhūtattā ‘‘peṭaka’’nti",
  "tika-vin07t1:92_11": "vuttaṁ, tasminti attho.",
  "tika-vin07t1:93_0": "Vitakkanaṁ nāma ārammaṇaparikappananti āha ‘‘ūhana’’nti. Rūpaṁ rūpantiādinā visaye",
  "tika-vin07t1:93_1": "ākoṭentassa visayappavattiāhananaṁ upari āhanananti veditabbaṁ. Ārammaṇe cittassa",
  "tika-vin07t1:93_2": "ānayanaṁ nāma ārammaṇābhimukhakaraṇaṁ. Anusañcaraṇanti anuparibbhamanaṁ, tañca khaṇantarassa",
  "tika-vin07t1:93_3": "tathākārena uppādanameva, na hi paramatthato ekassa sañcaraṇamatthi, evamaññatthāpi",
  "tika-vin07t1:93_4": "īdisesu. Anumajjananti parimajjanaṁ. Tatthāti ārammaṇe. Sahajātānuyojanaṁ sakiccānuvattitākaraṇena.",
  "tika-vin07t1:93_5": "Katthacīti dutiyajjhānavirahitesu savicāracittesu sabbatthāti attho. Vicārena saha",
  "tika-vin07t1:93_6": "uppajjamānopi vitakko ārammaṇe abhiniropanākārena pavattiṁ sandhāya ‘‘paṭhamābhinipāto’’ti",
  "tika-vin07t1:93_7": "vutto. Vipphāravāti avūpasantasabhāvatāya vegavā, tenevesa dutiyajjhāne pahānaṅgaṁ",
  "tika-vin07t1:93_8": "jātaṁ. Paṭhamadutiyajjhānesūti pañcakanayaṁ sandhāya vuttaṁ. Aṅgavinimuttassa jhānassa",
  "tika-vin07t1:93_9": "abhāvaṁ dassento rukkho viyātiādimāha.",
  "tika-vin07t1:94_0": "Viveka-saddassa bhāvasādhanapakkhe ‘‘tasmā vivekā’’ti vuttaṁ, itarapakkhe ‘‘tasmiṁ",
  "tika-vin07t1:94_1": "viveke’’ti. Pinayatīti tappeti, vaḍḍheti vā. Pharaṇarasāti paṇītarūpehi kāye byāpanarasā.",
  "tika-vin07t1:94_2": "Sātalakkhaṇanti iṭṭhasabhāvaṁ, madhuranti attho. Sampayuttānaṁ pīḷanajjhupekkhanaṁ",
  "tika-vin07t1:94_3": "akatvā anu anu gaṇhanaṁ upakāritā vā anuggaho. Vanameva vanantaṁ. Udakameva udakantaṁ.",
  "tika-vin07t1:94_4": "Tasmiṁ tasmiṁ samaye pākaṭabhāvatoti iminā iṭṭhārammaṇādipaṭilābhasamayepi sukhaṁ",
  "tika-vin07t1:94_5": "vijjamānampi apākaṭaṁ, pītiyeva tattha pākaṭā, paṭiladdharasānubhavanasamaye ca vijjamānapītitopi",
  "tika-vin07t1:94_6": "sukhameva pākaṭataranti dasseti. Ettha ca cetasikasukhavaseneva paṭiladdharasānubhavanaṁ",
  "tika-vin07t1:94_7": "veditabbaṁ, na kāyikasukhavasena tassa pītisampayogasseva abhāvena idhānadhippetattā.",
  "tika-vin07t1:94_8": "Ayañca pītītiādi aññapadatthasamaāsadassanaṁ, assatthipakkhe taddhitapaccayadassanaṁ",
  "tika-vin07t1:94_9": "vā. Dutiyavikappena aññapadatthasamāsavaseneva ‘‘vivekajaṁ pītisukha’’nti idaṁ ekaṁ",
  "tika-vin07t1:94_10": "padanti dasseti, vibhattiyā ca alopaṁ.",
  "tika-vin07t1:95_0": "Gaṇanānupubbatāti desanākkamaṁ sandhāya vuttaṁ. Paṭhamaṁ samāpajjatīti idaṁ ādikammikavasena",
  "tika-vin07t1:95_1": "vuttaṁ, ciṇṇavasīnaṁ pana yogīnaṁ uppaṭipāṭiyāpi jhānaṁ uppajjateva. Jhāpetīti dahati.",
  "tika-vin07t1:95_2": "Aniccādilakkhaṇavisayāya vipassanāya upanijjhāyanaṁ kathaṁ nibbānālambanassa maggassa",
  "tika-vin07t1:95_3": "hotīti āha vipassanāyātiādi. Tattha maggena sijjhatīti niccādivipallāsappahāyakena",
  "tika-vin07t1:95_4": "saha maggeneva taṁ lakkhaṇūpanijjhānaṁ asammohato attano sijjhati. Atha vā maggenāti",
  "tika-vin07t1:95_5": "maggakiccena, vipallāsappahānenāti attho.",
  "tika-vin07t1:96": "Aññoti satto. Avuttattāti ‘‘sacittekaggata’’nti jhānapāḷiyaṁ (vibha. 508 ādayo) avuttattā. Vuttattāti tassā jhānapāḷiyā vibhaṅge vuttattā.",
  "tika-vin07t1:97": "Dutiyajjhānakathāvaṇṇanā",
  "tika-vin07t1:98_0": "Ajjhattanti jhānavisesanattā vuttaṁ ‘‘idha niyakajjhattamadhippeta’’nti. Jhānañhi",
  "tika-vin07t1:98_1": "ajjhattajjhattaṁ na hoti chaḷindriyānameva tabbhāvato. Khuddakā ūmiyo vīciyo. Mahatiyo",
  "tika-vin07t1:98_2": "taraṅgā. Santā honti samitātiādīni aññamaññavevacanāni, jhānabalena samatikkantāti",
  "tika-vin07t1:98_3": "adhippāyo. Appitāti gamitā vināsaṁ pāpitā. Pariyāyoti jhānaparikkhāre jhānavohārattā aparamatthato.",
  "tika-vin07t1:99": "Tatiyajjhānakathāvaṇṇanā",
  "tika-vin07t1:100_0": "Tadadhigamāyāti tatiyamaggādhigamāya. Upapattito ikkhatīti paññāya sahacaraṇaparicayena",
  "tika-vin07t1:100_1": "yathā samavāhibhāvo hoti, evaṁ yuttito passati. Vipulāyāti mahaggatabhāvappattāya.",
  "tika-vin07t1:100_2": "Thāmagatāyāti vitakkavicārapītivigamena thirabhāvappattiyā, teneva vakkhati ‘‘vitakkavicārapītīhi",
  "tika-vin07t1:100_3": "anabhibhūtattā’’tiādi. (Pārā. aṭṭha. 1.11 tatiyajjhānakathā). Upekkhābhedaṁ dassetvā",
  "tika-vin07t1:100_4": "idhādhippetaṁ upekkhaṁ pakāsetuṁ upekkhā panātiādi vuttaṁ. Tattha tatramajjhattatāva",
  "tika-vin07t1:100_5": "khīṇāsavānaṁ iṭṭhāniṭṭhachaḷārammaṇāpāthe parisuddhapakatibhāvāvijahanākārena ajjhupekkhanato",
  "tika-vin07t1:100_6": "‘‘chaḷaṅgupekkhā’’ti ca, sattesu majjhattākārappavattattā ‘‘brahmavihārupekkhā’’ti",
  "tika-vin07t1:100_7": "ca, sahajātadhammānaṁ majjhattākārabhūtā ‘‘bojjhaṅgupekkhā’’ti ca, kevalā ‘‘tatramajjhattupekkhā’’ti",
  "tika-vin07t1:100_8": "ca, tatiyajjhānasahagatā aggasukhepi tasmiṁ apakkhapātabhūtā ‘‘jhānupekkhā’’ti ca,",
  "tika-vin07t1:100_9": "catutthajjhānasahagatā sabbapaccanīkaparisuddhitāya ‘‘pārisuddhupekkhā’’ti ca tena",
  "tika-vin07t1:100_10": "tena avatthābhedena chadhā vuttā.",
  "tika-vin07t1:101_0": "Vīriyameva pana anaccāraddhaanatisithilesu sahajātesu saṅkhāresu upekkhanākārena",
  "tika-vin07t1:101_1": "pavattaṁ ‘‘vīriyupekkhā’’ti vuttaṁ. Aṭṭhannaṁ rūpārūpajjhānānaṁ paṭilābhato pubbabhāge",
  "tika-vin07t1:101_2": "eva nīvaraṇavitakkavicārādīnaṁ pahānābhimukhībhūtattā tesaṁ pahānepi abyāpārabhāvūpagamanena",
  "tika-vin07t1:101_3": "majjhattākārappavattā samādhivasena uppannā aṭṭha paññā ceva upādānakkhandhabhūtesu",
  "tika-vin07t1:101_4": "saṅkhāresu ajjhupekkhanākārappavattā vipassanāvasena uppannā catunnaṁ maggānaṁ pubbabhāge",
  "tika-vin07t1:101_5": "tassa tassa adhigamāya catasso catunnaṁ phalasamāpattīnaṁ pubbabhāge tassa tassa",
  "tika-vin07t1:101_6": "adhigamāya appaṇihitavimokkhavasena pavattā catasso suññataanimittavimokkhavasena",
  "tika-vin07t1:101_7": "dveti dasa paññā cāti ime aṭṭhārasa paññā saṅkhārupekkhā nāma. Yathāvuttavipassanāpaññāva",
  "tika-vin07t1:101_8": "lakkhaṇavicinanepi majjhattabhūtā vipassanupekkhā nāma. Adukkhamasukhavedanā vedanupekkhā",
  "tika-vin07t1:101_9": "nāma. Imāsaṁ pana dasannampi upekkhānaṁ ‘‘tattha tattha āgatanayato vibhāgo dhammasaṅgahaṭṭhakathāyaṁ",
  "tika-vin07t1:101_10": "vuttanayena veditabbo’’ti dassento āha evamayaṁ dasavidhāpītiādi. Tattha tattha āgatanayatoti",
  "tika-vin07t1:101_11": "idampi hi tāsaṁ vibhāgadassanassa bhūmipuggalādipadaṁ viya visuṁ mātikāpadavasena",
  "tika-vin07t1:101_12": "vuttaṁ, na pana bhūmipuggalādivasena vibhāgadassanassa āgataṭṭhānaparāmasanaṁ āgataṭṭhānassa",
  "tika-vin07t1:101_13": "aṭṭhasāliniyātiādinā vuttattā, tasmā sāratthadīpaniyaṁ (sārattha. ṭī. 1.11 tatiyajjhānakathā)",
  "tika-vin07t1:101_14": "yaṁ vuttaṁ ‘‘imāsaṁ pana dasannampi upekkhānaṁ bhūmipuggalādivasena vibhāgo tattha",
  "tika-vin07t1:101_15": "tattha vuttanayeneva veditabboti dassento āha evamayaṁ dasavidhātiādī’’ti, taṁ amanasikatvā",
  "tika-vin07t1:101_16": "vuttanti gahetabbaṁ. Tattha tattha āgatanayatoti ‘‘idha (khīṇāsavo) bhikkhu cakkhunā",
  "tika-vin07t1:101_17": "rūpaṁ disvā neva sumano hoti, na dummano, upekkhako viharati sato sampajāno’’tiādinā",
  "tika-vin07t1:101_18": "(dī. ni. 3.348; a. ni. 6.1) chaḷaṅgupekkhā āgatā, ‘‘upekkhāsahagatena cetasā ekaṁ",
  "tika-vin07t1:101_19": "disaṁ pharitvā viharatī’’ti (dī. ni. 3.308; ma. ni. 1.77; 2.309; 3.230) evaṁ brahmavihārupekkhā",
  "tika-vin07t1:101_20": "āgatāti iminā nayena dasannampi upekkhānaṁ tattha tattha vuttapadesesu āgatanayadassanato",
  "tika-vin07t1:101_21": "ca ayaṁ dasavidhāpi upekkhā dhammasaṅgahaṭṭhakathāyaṁ vuttanayeneva veditabbāti sambandho.",
  "tika-vin07t1:102_0": "Bhūmītiādīsu pana chaḷaṅgupekkhā kāmāvacarā, brahmavihārupekkhā rūpāvacarātiādinā",
  "tika-vin07t1:102_1": "bhūmito ca, chaḷaṅgupekkhā asekkhānameva, brahmavihārupekkhā puthujjanādīnaṁ tiṇṇampi",
  "tika-vin07t1:102_2": "puggalānantiādinā puggalato ca, chaḷaṅgupekkhā somanassupekkhāsahagatacittasampayuttātiādinā",
  "tika-vin07t1:102_3": "cittato ca, chaḷaṅgupekkhā chaḷārammaṇātiādinā ārammaṇato ca, ‘‘vedanupekkhā vedanākkhandhena",
  "tika-vin07t1:102_4": "saṅgahitā, itarā nava saṅkhārakkhandhenā’’ti khandhasaṅgahavasena ca, ‘‘chaḷaṅgupekkhā",
  "tika-vin07t1:102_5": "brahmavihārabojjhaṅgajhāna pārisuddhitatramajjhattupekkhā ca atthato ekā. Tasmā ekakkhaṇe",
  "tika-vin07t1:102_6": "ca tāsu ekāya sati itarā na uppajjanti, tathā saṅkhārupekkhā vipassanupekkhāpi veditabbā.",
  "tika-vin07t1:102_7": "Vedanāvīriyupekkhānamekakkhaṇe siyā uppattī’’ti ekakkhaṇavasena ca, ‘‘chaḷaṅgupekkhā",
  "tika-vin07t1:102_8": "abyākatā brahmavihārupekkhā kusalābyākatā, tathā sesā. Vedanupekkhā pana siyā akusalāpī’’ti",
  "tika-vin07t1:102_9": "evaṁ kusalattikavasena ca, ‘‘saṅkhepato cattāro ca dhammā vīriyavedanātatramajjhattatāñāṇavasenā’’ti",
  "tika-vin07t1:102_10": "evaṁ saṅkhepavasena ca ayaṁ dasavidhāpi upekkhā dhammasaṅgahaṭṭhakathāyaṁ vuttanayeneva veditabbāti yojanā.",
  "tika-vin07t1:103_0": "Ettha cetā kiñcāpi aṭṭhasāliniyaṁ bhūmipuggalādivasena sarūpato uddharitvā na vuttā,",
  "tika-vin07t1:103_1": "tathāpi tattha vuttappakāreheva tāsaṁ bhūmipuggalādivibhāgo nayato uddharitvā sakkā",
  "tika-vin07t1:103_2": "ñātunti tattha sarūpato vuttañca avuttañca ekato saṅgahetvā tattha tattha āgatanayatotiādīhi",
  "tika-vin07t1:103_3": "navahi pakārehi atideso kato, teneva ‘‘dhammasaṅgahaṭṭhakathāyaṁ vuttavasenā’’ti",
  "tika-vin07t1:103_4": "avatvā ‘‘vuttanayenevā’’ti vuttaṁ. Tathāhi khīṇāsavo bhikkhu cakkhunā rūpaṁ disvāti",
  "tika-vin07t1:103_5": "ādimhi vutte chaḷaṅgupekkhā rūpādiārammaṇatāya bhūmito kāmāvacarā ca puggalato asekkhānameva",
  "tika-vin07t1:103_6": "ca uppajjati, cittato somanassupekkhācittasampayuttā, ārammaṇato chaḷārammaṇā, kusalattikato",
  "tika-vin07t1:103_7": "abyākatā cāti paṇḍitehi sakkā ñātuṁ, tathā chaḷaṅgupekkhā ca brahmavihārupekkhā ca",
  "tika-vin07t1:103_8": "tatramajjhattupekkhā ca jhānupekkhā ca pārisuddhupekkhā ca atthato ekātiādimhi vutte",
  "tika-vin07t1:103_9": "panassa saṅkhārakkhandhasaṅgahitattā brahmavihārupekkhādīhi saha ekakkhaṇe anuppattiādayo",
  "tika-vin07t1:103_10": "ca sakkā ñātuṁ, yathā ca chaḷaṅgupekkhā, evaṁ sesānampi yathārahaṁ aṭṭhasāliniyaṁ",
  "tika-vin07t1:103_11": "vuttanayato bhūmiādivibhāguddhāranayo ñātabbo. Anābhogarasāti paṇītasukhepi tasmiṁ",
  "tika-vin07t1:103_12": "avanatipaṭipakkhakiccāti attho.",
  "tika-vin07t1:104_0": "Puggalenāti puggalādhiṭṭhānena. Kilesehi sampayuttānaṁ ārakkhā. Tīraṇaṁ kiccassa",
  "tika-vin07t1:104_1": "pāragamanaṁ. Pavicayo vīmaṁsā. Idanti satisampajaññaṁ. Yasmā tassa nāmakāyena sampayuttaṁ",
  "tika-vin07t1:104_2": "sukhanti imassa tasmā etamatthantiādinā sambandho. Tassāti jhānasamaṅgino. Taṁsamuṭṭhānenāti",
  "tika-vin07t1:104_3": "taṁ yathāvuttanāmakāyasampayuttaṁ sukhaṁ samuṭṭhānaṁ kāraṇaṁ yassa rūpassa tena taṁsamuṭṭhānena",
  "tika-vin07t1:104_4": "rūpena. Assāti yogino. Yassāti rūpakāyassa. Phuṭattāti atipaṇītena rūpena phuṭattā.",
  "tika-vin07t1:104_5": "Etamatthaṁ dassentoti kāyikasukhahetubhūtarūpasamuṭṭhāpakanāmakāyasukhaṁ paṭisaṁvediyamāno",
  "tika-vin07t1:104_6": "eva jhānasamaṅgitākaraṇe kāriyopacārato ‘‘sukhañca kāyena paṭisaṁvedetī’’ti vuccatīti",
  "tika-vin07t1:104_7": "imamatthaṁ dassentoti attho. Yanti hetuatthe nipātoti āha ‘‘yaṁjhānahetū’’ti. Sukhapāramippatteti",
  "tika-vin07t1:104_8": "sukhassa ukkaṁsapariyantaṁ patte. Evametesaṁ pahānaṁ veditabbanti sambandho. Atha",
  "tika-vin07t1:104_9": "kasmā jhānesveva nirodho vuttoti sambandho.",
  "tika-vin07t1:105": "Catutthajjhānakathāvaṇṇanā",
  "tika-vin07t1:106_0": "Kattha cuppannanti ettha katthāti hetumhi bhummaṁ, kasmiṁ hetumhi satīti attho. Nānāvajjaneti",
  "tika-vin07t1:106_1": "appanāvīthiāvajjanato nānā bhinnaṁ purimavīthīsu āvajjanaṁ yassa upacārassa, tasmiṁ",
  "tika-vin07t1:106_2": "nānāvajjane. Visamanisajjāya uppannakilamatho visamāsanupatāpo. Upacāre vātiādi pakkhantaradassanaṁ",
  "tika-vin07t1:106_3": "ekāvajjanūpacārepi vāti attho. Pītipharaṇenāti iminā appanāvīthiyā viya ekavīthiyampi",
  "tika-vin07t1:106_4": "kāmāvacarapītiyā pharaṇamattassa abhāvaṁ dasseti. Domanassindriyassa assa siyā uppattīti",
  "tika-vin07t1:106_5": "sambandho. Etanti domanassindriyaṁ uppajjatīti sambandho. Vitakkavicārappaccayepīti",
  "tika-vin07t1:106_6": "pi-saddo aṭṭhānappayutto. So ‘‘pahīnassā’’ti heṭṭhā vuttapadānantaraṁ yojetabbo ‘‘pahīnassāpi",
  "tika-vin07t1:106_7": "domanassindriyassā’’ti. Vitakkavicārabhāveti ettha ‘‘uppajjati domanassindriya’’nti",
  "tika-vin07t1:106_8": "ānetvā sambandhitabbaṁ. Nimittatthe cetaṁ bhummaṁ, vitakkavicārabhāvahetūti attho.",
  "tika-vin07t1:106_9": "Vitakkavicārāti ettha iti-saddo tasmāti etasmiṁ atthe daṭṭhabbo, tena yasmā etaṁ",
  "tika-vin07t1:106_10": "domanassindriyaṁ vitakkavicārapaccaye…pe… neva uppajjati, yattha pana uppajjati,",
  "tika-vin07t1:106_11": "tattha vitakkavicārabhāveyeva uppajjati. Yasmā ca appahīnāyeva dutiyajjhānūpacāre",
  "tika-vin07t1:106_12": "vitakkavicārā, tasmā tatthassa siyā uppattīti evamettha yojanā veditabbā.",
  "tika-vin07t1:107_0": "Tatthāti dutiyajjhānūpacāre. Assāti domanassindriyassa. Siyā uppattīti idañca paccayamattadassanena",
  "tika-vin07t1:107_1": "sambhāvanamattato vuttaṁ. Domanassuppattisambhāvanāpi hi upacārakkhaṇeyeva kātuṁ",
  "tika-vin07t1:107_2": "yuttā, vitakkavicārarahite pana dutiyajjhānakkhaṇe taduppattisambhāvanāpi na yuttā",
  "tika-vin07t1:107_3": "kātunti. Itarathā kusalacittakkhaṇe akusaladomanassuppattiyā asambhavato ‘‘tatthassa",
  "tika-vin07t1:107_4": "siyā uppattī’’ti na vattabbaṁ siyā. Samīpatthe vā etaṁ bhummaṁ, upacārajjhānānantaravīthīsūti",
  "tika-vin07t1:107_5": "attho. Dutiyajjhāneti etthāpi anantaravīthīsupi na tveva uppajjatīti attho, evaṁ",
  "tika-vin07t1:107_6": "upari sukhindriyepi. Somanassindriyassa uppattīti sambandho. Pahīnāti vuttāti idaṁ",
  "tika-vin07t1:107_7": "‘‘pañcannaṁ orambhāgiyānaṁ saṁyojanānaṁ parikkhayā’’ti vuttattā vuttaṁ. Dukkhābhāvenāti",
  "tika-vin07t1:107_8": "dukkhatābhāvena. Evaṁ sukhābhāvenāti etthāpi. Etenāti dukkhasukhapaṭikkhepavacanena.",
  "tika-vin07t1:107_9": "Iṭṭhāniṭṭhaviparītānubhavanalakkhaṇāti atiiṭṭhaatianiṭṭhānaṁ viparītassa majjhattārammaṇassa",
  "tika-vin07t1:107_10": "anubhavanalakkhaṇā, majjhattārammaṇampi hi iṭṭhāniṭṭhesu eva paviṭṭhaṁ tabbinimuttassa abhāvā.",
  "tika-vin07t1:108": "Jhānacatukkakathāvaṇṇanānayo niṭṭhito.",
  "tika-vin07t1:109": "Pubbenivāsakathāvaṇṇanā",
  "tika-vin07t1:110_0": "12. Arūpajjhānānampi aṅgasamatāya catutthajjhāne saṅgahoti āha kesañci abhiññāpādakānītiādi,",
  "tika-vin07t1:110_1": "teneva vakkhati ‘‘aṭṭha samāpattiyo nibbattetvā’’tiādi (pārā. aṭṭha. 1.12). Tesu",
  "tika-vin07t1:110_2": "ca catutthajjhānameva abhiññāpādakaṁ nirodhapādakaṁ hoti, na itarāni. Dūrakāraṇataṁ",
  "tika-vin07t1:110_3": "pana sandhāya ‘‘cattāri jhānānī’’ti nesampi ekato gahaṇaṁ katanti daṭṭhabbaṁ. Cittekaggatatthānīti",
  "tika-vin07t1:110_4": "idaṁ diṭṭhadhammasukhavihāraṁ sandhāya vuttanti āha khīṇāsavānantiādi. Sabbakiccasādhakanti",
  "tika-vin07t1:110_5": "dibbavihārādisabbabuddhakiccasādhakaṁ. Sabbalokiyalokuttaraguṇadāyakanti iminā yathāvuttaṁ",
  "tika-vin07t1:110_6": "vipassanāpādakattādisabbaṁ sampiṇḍeti. Idañhi jhānaṁ bhagavato sabbabuddhaguṇadāyakassa",
  "tika-vin07t1:110_7": "maggañāṇassa padaṭṭhānattā evaṁ vuttanti daṭṭhabbaṁ. Yathayidanti yathā idaṁ. Abhinīhārakkhamanti",
  "tika-vin07t1:110_8": "iddhividhādiatthaṁ tadabhimukhaṁ nīharaṇayoggaṁ.",
  "tika-vin07t1:111_0": "Jhānappaṭilābhapaccayānanti jhānappaṭilābhahetukānaṁ jhānappaṭilābhaṁ nissāya uppajjanakānaṁ.",
  "tika-vin07t1:111_1": "Pāpakānanti lāmakānaṁ. Icchāvacarānanti icchāya vasena otiṇṇānaṁ nīvaraṇabhāvaṁ tadekaṭṭhatañca",
  "tika-vin07t1:111_2": "appattānaṁ attukkaṁsanādivasappavattānaṁ aho vata mameva satthā paṭipucchitvā bhikkhūnaṁ",
  "tika-vin07t1:111_3": "evarūpaṁ dhammaṁ deseyyātiādinayappavattānaṁ mānādīnaṁ. Potthakesu pana ‘‘jhānappaṭilābhapaccanīkāna’’ntipi",
  "tika-vin07t1:111_4": "pāṭhaṁ likhanti, so pamādapāṭhoti gahetabbo ‘‘jhānappaṭilābhapaccanīkānaṁ nīvaraṇānaṁ",
  "tika-vin07t1:111_5": "abhāvassa nīvaraṇadūrībhāvena parisuddho’’ti evaṁ pubbe parisuddhapadeyeva vuttattā.",
  "tika-vin07t1:111_6": "Sāratthadīpaniyaṁ (sārattha. ṭī. 1.12) pana ‘‘icchāvacarānanti icchāya avacarānaṁ",
  "tika-vin07t1:111_7": "icchāvasena otiṇṇānaṁ pavattānaṁ nānappakārānaṁ kopaappaccayānanti atthoti ayampi",
  "tika-vin07t1:111_8": "pāṭho ayutto evāti gahetabbaṁ. Tato eva ca visuddhimagge ayaṁ pāṭho sabbena sabbaṁ",
  "tika-vin07t1:111_9": "na dassito’’ti vuttaṁ. Tattha ca nānappakārānaṁ kopaappaccayānanti evaṁ nīvaraṇabhāvappattadosānaṁ",
  "tika-vin07t1:111_10": "parāmaṭṭhattā ayaṁ pāṭho paṭikkhittoti veditabbo.",
  "tika-vin07t1:112_0": "Abhijjhādīnanti ettha abhijjhā-saddena ca anīvaraṇasabhāvasseva lobhassa mānādīnañca",
  "tika-vin07t1:112_1": "gahaṇaṁ jhānappaṭilābhapaccayānanti anuvattamānattā. Ubhayampīti anaṅgaṇattaṁ vigatūpakkilesattañcāti",
  "tika-vin07t1:112_2": "etaṁ ubhayampi yathākkamaṁ anaṅgaṇasuttavatthasuttānusāreneva veditabbaṁ. Tesu ca",
  "tika-vin07t1:112_3": "suttesu kiñcāpi nīvaraṇasabhāvappattā thūladosāpi vuttā, tathāpi adhigatacatautthajjhānassa",
  "tika-vin07t1:112_4": "vasena vuttattā idha sukhumā eva te gahitā. Aṅgaṇupakkilesasāmaññena panettha suttānaṁ",
  "tika-vin07t1:112_5": "apadisanaṁ. Tathā hi ‘‘suttānusārenā’’ti vuttaṁ, na pana suttavasenāti.",
  "tika-vin07t1:113_0": "Pubbenivāsānussatiyaṁ ñāṇaṁ pubbenivāsānussatiñāṇanti nibbacanaṁ dassento āha pubbenivāsānussatimhītiādi.",
  "tika-vin07t1:113_1": "Idāni pubbenivāsaṁ pubbenivāsānussatiṁ tattha ñāṇañca vibhāgato dassetuṁ tatthātiādi",
  "tika-vin07t1:113_2": "vuttaṁ. Pubba-saddo atītabhavavisayo, nivāsa-saddo ca kammasādhanoti āha ‘‘pubbe",
  "tika-vin07t1:113_3": "atītajātīsu nivutthakkhandhā’’ti. Nivutthatā cettha sakasantāne pavattatā, tenāha",
  "tika-vin07t1:113_4": "anubhūtātiādi. Idāni saparasantānasādhanavasena nivāsa-saddassa atthaṁ dassetuṁ ‘‘nivutthadhammā",
  "tika-vin07t1:113_5": "vā nivutthā’’ti vatvā taṁ vivarituṁ gocaranivāsenātiādi vuttaṁ. Gocarabhūtāpi hi",
  "tika-vin07t1:113_6": "dhammā ñāṇena nivutthā nāma honti, te pana saparaviññāṇagocaratāya duvidhāti dassetuṁ",
  "tika-vin07t1:113_7": "attanotiādi vuttaṁ. Paraviññāṇaviññātāpi vā nivutthāti sambandho. Idhāpi paricchinnāti",
  "tika-vin07t1:113_8": "padaṁ ānetvā sambandhitabbaṁ. Anamataggepi hi saṁsāre attanā aviññātapubbānaṁ sattānaṁ",
  "tika-vin07t1:113_9": "khandhā pareheva kehici viññātattā paraviññāṇaviññātā nāma vuttā, tesaṁ anussaraṇaṁ",
  "tika-vin07t1:113_10": "purimato dukkaraṁ yehi parehi viññātatāya te paraviññāṇaviññātā nāma jātā, tesaṁ",
  "tika-vin07t1:113_11": "vattamānasantānānusārena viññātabbato. Te ca paraviññāṇaviññātā duvidhā parinibbutā",
  "tika-vin07t1:113_12": "aparinibbutāti. Tesu ca parinibbutānussaraṇaṁ dukkaraṁ sabbaso susamucchinnasantānattā.",
  "tika-vin07t1:113_13": "Taṁ pana sikhāppattaparaviññātaṁ pubbenivāsaṁ dassetuṁ ‘‘chinnavaṭumakānussaraṇādīsū’’ti",
  "tika-vin07t1:113_14": "vuttaṁ. Tattha chinnavaṭumakā atīte parinibbutā khīṇāsavā chinnasaṁsāramaggattā .",
  "tika-vin07t1:113_15": "Ādi-saddena aparinibbutānaṁ paraviññāṇaviññātānampi sīhokkantikavasaena anussaraṇaṁ",
  "tika-vin07t1:113_16": "gahitaṁ. Yāya satiyā pubbenivāsaṁ anussarati, sā pubbenivāsānussatīti ānetvā sambandhitabbaṁ.",
  "tika-vin07t1:114_0": "Vihita-saddo vidha-saddapariyāyoti āha ‘‘anekavidha’’nti, bhavayoniādivasena bahuvidhanti",
  "tika-vin07t1:114_1": "attho. Vihitanti vā payuttaṁ vaṇṇitanti atthaṁ gahetvā ‘‘anekehi pakārehi vihita’’nti",
  "tika-vin07t1:114_2": "vattabbe majjhepadalopaṁ katvā niddiṭṭhanti āha ‘‘anekehi…pe… saṁvaṇṇita’’nti. Pakārehīti",
  "tika-vin07t1:114_3": "nāmagottādipakārehi. Saṁvaṇṇitanti buddhādīhi kathitaṁ. Anu-saddo anantaratthadīpakoti",
  "tika-vin07t1:114_4": "āha ‘‘abhininnāmitamatte evā’’ti, etena ca parikammassa āraddhataṁ dasseti. Pūritapāramīnañhītiādinā",
  "tika-vin07t1:114_5": "parikammaṁ vināpi siddhiṁ dasseti.",
  "tika-vin07t1:115_0": "Āraddhappakāradassanattheti anussarituṁ āraddhānaṁ pubbe nivutthakkhandhānaṁ dassanatthe.",
  "tika-vin07t1:115_1": "Jāyatīti jāti, bhavo. So ekakammamūlako ādānanikkhepaparicchinno khandhappabandho",
  "tika-vin07t1:115_2": "idha ‘‘jātī’’ti adhippetoti āha ekampītiādi. Kappoti asaṅkhyeyyakappo, so pana atthato",
  "tika-vin07t1:115_3": "kālo tathāpavattadhammamupādāya paññatto, tesaṁ vasenassa parihāni ca vaḍḍhi ca veditabbā.",
  "tika-vin07t1:115_4": "Saṁvaṭṭo saṁvaṭṭanaṁ vināso assa atthīti saṁvaṭṭo, asaṅkhyeyyakappo. Saṁvaṭṭena vināsena",
  "tika-vin07t1:115_5": "saha tiṭṭhati sīlenāti saṁvaṭṭaṭṭhāyī. Evaṁ vivaṭṭotiādīsupi. Tattha vivaṭṭanaṁ vivaṭṭo,",
  "tika-vin07t1:115_6": "uppatti, vaḍḍhi vā. Tejena vināso tejosaṁvaṭṭo. Vitthārato panāti puthulato pana",
  "tika-vin07t1:115_7": "saṁvaṭṭasīmābhedo natthi, tenāha ‘‘sadāpī’’ti. Ekanagariyā viya assa jātakkhaṇe vikārāpajjanato",
  "tika-vin07t1:115_8": "jātikkhettavohāroti dassetuṁ ‘‘paṭisandhiādīsu kampatī’’ti vuttaṁ. Ānubhāvo pavattatīti",
  "tika-vin07t1:115_9": "tadantogadhānaṁ sabbesaṁ sattānaṁ rogādiupaddavo vūpasammatīti adhippāyo. Yaṁ yāvatā",
  "tika-vin07t1:115_10": "vā pana ākaṅkheyyāti vuttanti yaṁ visayakkhettaṁ sandhāya ekasmiṁ eva khaṇe sabbattha",
  "tika-vin07t1:115_11": "sarena abhiviññāpanaṁ, attano rūpakāyadassanañca paṭijānantena bhagavatā ‘‘yāvatā",
  "tika-vin07t1:115_12": "vā pana ākaṅkheyyā’’ti vuttaṁ.",
  "tika-vin07t1:116_0": "Etesūti niddhāraṇe bhummaṁ. Pavattaphalabhojanoti sayaṁpatitaphalāhāro, idañca tāpasakālaṁ",
  "tika-vin07t1:116_1": "sandhāya vuttaṁ. Idhūpapattiyāti idha carimabhave upapattiyā. Ekagottoti tusitagottena",
  "tika-vin07t1:116_2": "ekagotto. Itareti vaṇṇādayo. Titthiyāti kammaphalavādino. Abhinīhāroti abhinīhāropalakkhito",
  "tika-vin07t1:116_3": "puññañāṇasambharaṇakālo vutto. Cutipaṭisandhivasenāti attano parassa vā tasmiṁ tasmiṁ",
  "tika-vin07t1:116_4": "attabhāve cutiṁ disvā antarā kiñci anāmasitvā paṭisandhiyā eva gahaṇavasena evaṁ",
  "tika-vin07t1:116_5": "jānanaṁ icchitappadesokkamananti āha tesañhītiādi. Ubhayathāpīti khandhapaṭipāṭiyāpi",
  "tika-vin07t1:116_6": "cutipaṭisandhivasenapi. Sīhokkantavasenapīti sīhanipātavasenapi. Kilesānaṁ ātāpanaparitāpanaṭṭhena",
  "tika-vin07t1:116_7": "vīriyaṁ ātāpoti āha ‘‘vīriyātāpenā’’ti.",
  "tika-vin07t1:117": "Dibbacakkhuñāṇakathāvaṇṇanā",
  "tika-vin07t1:118_0": "13. Divi bhavattā dibbanti devānaṁ pasādacakkhu vuccatīti āha ‘‘dibbasadisattā’’ti.",
  "tika-vin07t1:118_1": "Dūrepīti pi-saddena sukhumassāpi ārammaṇassa gahaṇaṁ. Vīriyārambhavasena ijjhanato",
  "tika-vin07t1:118_2": "sabbāpi bhāvanā, padhānasaṅkhārasamannāgato vā iddhipādabhāvanāvisesato vīriyabhāvanāti",
  "tika-vin07t1:118_3": "āha ‘‘vīriyabhāvanābalanibbatta’’nti. Dibbavihāravasenāti kasiṇādijjhānacataukkavasena.",
  "tika-vin07t1:118_4": "Iminā dūrakāraṇatthe assa dibbabhāvamāha. Dibbavihārasannissitattāti iminā āsannakāraṇabhūtapādakajjhānato",
  "tika-vin07t1:118_5": "nibbattanti dibbavihārasannissitattāti imassa dibbavihārapaayāpannaṁ attanā sampayuttaṁ",
  "tika-vin07t1:118_6": "rūpāvacaracatutthajjhānaṁ nissayapaccayabhūtaṁ nissāya dibbacakkhuñāṇassa pavattattātipi",
  "tika-vin07t1:118_7": "attho. Divudhātussa jutigatiyogaṁ sandhāya ālokapaaggahenātiādi vuttaṁ. Tattha ālokapariggahenāti",
  "tika-vin07t1:118_8": "kasiṇālokapariggahavasena. Dassanaṭṭhenāti rūpadassanabhāvena, iminā ‘‘cakkhati rūpaṁ",
  "tika-vin07t1:118_9": "vibhāvetī’’ti nibbacanato cakkhuttaṁ dasseti. Cakkhukiccakaraṇenāti idaṁ cakkhumiva",
  "tika-vin07t1:118_10": "cakkhūti upamāya sadisanimittadassanaṁ, samavisamādidassanasaṅkhātassa cakkhukiccassa karaṇatoti attho.",
  "tika-vin07t1:119_0": "Yathāhāti upakkilesasuttappadesaṁ (ma. ni. 3.242) nidasseti. Tattha vicikicchātiādīsu",
  "tika-vin07t1:119_1": "bhagavato bodhimūle anabhisambuddhasseva dibbacakkhunā nānāvidhāni rūpāni passantassa",
  "tika-vin07t1:119_2": "‘‘idaṁ nu kho kiṁ, idaṁ nu kho ki’’nti vicikicchā uppannā, tato pana vicikicchānivattanatthaṁ",
  "tika-vin07t1:119_3": "tāni rūpāni amanasikaroto amanasikarontassa thinamiddhaṁ uppannaṁ, tato nivattanatthaṁ",
  "tika-vin07t1:119_4": "puna sabbarūpāni manasikaroto rakkhasādīsu chambhitattaṁ uppannaṁ, ‘‘kimettha bhāyitabba’’nti",
  "tika-vin07t1:119_5": "bhayavinodanavasena manasikaroto attano manasikārakosallaṁ paṭicca uppilasaṅkhātā",
  "tika-vin07t1:119_6": "samādhidūsikā gehasitapīti uppannā, tannisedhāya manasikāravīriyaṁ sithilaṁ karontassa",
  "tika-vin07t1:119_7": "kāyālasiyasaṅkhātaṁ duṭṭhullaṁ, tannisedhāya puna vīriyaṁ paggaṇhato accāraddhavīriyaṁ,",
  "tika-vin07t1:119_8": "puna tannisedhāya vīriyaṁ sithilayato atilīnavīriyaṁ uppannaṁ, tannisedhetvā dibbarūpāni",
  "tika-vin07t1:119_9": "passato abhijappāsaṅkhātā taṇhā uppannā, tannisedhāya hīnādinānārūpāni manasikaroto",
  "tika-vin07t1:119_10": "nānārammaṇavikkhepasaṅkhātā nānattasaññā uppannā. Puna taṁ vihāya ekameva manasikaroto",
  "tika-vin07t1:119_11": "atinijjhāyitattaṁ rūpānaṁ ativiya cintanaṁ uppannaṁ. Obhāsanti parikammasamuṭṭhitaṁ",
  "tika-vin07t1:119_12": "obhāsaṁ . Na ca rūpāni passāmīti ‘‘parikammobhāsamanasikārapasutatāya dibbacakkhunā",
  "tika-vin07t1:119_13": "rūpāni na passāmī’’ti evaṁ uppattikkamasahito attho veditabbo, manussānaṁ idanti",
  "tika-vin07t1:119_14": "mānusakaṁ mānusakacakkhugocaraṁ thūlarūpaṁ vuccati. Tadeva manussānaṁ dassanūpacārattā",
  "tika-vin07t1:119_15": "manussūpacāroti āha ‘‘manussūpacāraṁ atikkamitvā’’ti. Rūpadassanenāti dūrasukhumādirūpadassanena.",
  "tika-vin07t1:120_0": "Yasmā niyamena purejātaṭṭhitarūpārammaṇaṁ dibbacakkhuñāṇaṁ āvajjanaparikammehi vinā",
  "tika-vin07t1:120_1": "na uppajjati, na ca uppajjamānaṁ bhijjamānaṁ rūpamassa ārammaṇaṁ hoti dubbalattā,",
  "tika-vin07t1:120_2": "cuticittañca kammajarūpassa bhaṅgakkhaṇe eva uppajjati, paṭisandhicittañca upapattikkhaṇe,",
  "tika-vin07t1:120_3": "tasmā āha cutikkhaṇetiādi. Rūpadassanamevettha sattadassananti cavamānetiādinā puggalādhiṭṭhānena",
  "tika-vin07t1:120_4": "vuttaṁ. Abhirūpe virūpetipīti idaṁ vaṇṇa-saddassa saṇṭhānavācakataṁ sandhāya vuttaṁ",
  "tika-vin07t1:120_5": "mahantaṁ hatthirājavaṇṇaṁ abhinimminitvātiādīsu (saṁ. ni. 1.138) viya. Sundaraṁ gatiṁ",
  "tika-vin07t1:120_6": "gatā sugatāti āha ‘‘sugatigate’’ti. Iminā pana padenāti yathākammupageti iminā padena.",
  "tika-vin07t1:121_0": "Nerayikānaṁ aggijālasatthanipātādīhi vibhinnasarīravaṇṇaṁ disvā tadanantarehi kāmāvacarajavaneheva",
  "tika-vin07t1:121_1": "ñātaṁ tesaṁ dukkhānubhavanampi dassanaphalāyattatāya ‘‘dibbacakkhukiccamevā’’ti vuttaṁ.",
  "tika-vin07t1:121_2": "Evaṁ manasikarotīti tesaṁ kammassa ñātukāmatāvasena pādakajjhānaṁ samāpajjitvā vuṭṭhāya",
  "tika-vin07t1:121_3": "parikammavasena kinnu khotiādinā manasikaroti. Athassa taṁ kammaṁ ārammaṇaṁ katvā",
  "tika-vin07t1:121_4": "āvajjanaparikammādīnaṁ upari uppannena rūpāvacaracatutthajjhānena sampayuttaṁ yaṁ",
  "tika-vin07t1:121_5": "ñāṇaṁ uppajjati, idaṁ yathākammupagañāṇaṁ nāmāti yojanā. Devānaṁ dassanepi eseva",
  "tika-vin07t1:121_6": "nayo. Visuṁ parikammanti pubbenivāsādīnaṁ viya dibbacakkhuñāṇaparikammaṁ vinā visuṁ",
  "tika-vin07t1:121_7": "parikammaṁ natthi. Keci panettha ‘‘pādakajjhānasamāpajjanaparikammehi kiccaṁ natthi,",
  "tika-vin07t1:121_8": "kinnu kho kammantiādimanasikārānantarameva kammaṁ. Kammasīsena taṁsampayutte ca dhamme",
  "tika-vin07t1:121_9": "ārammaṇaṁ katvā appanāvīthi uppajjati. Evamanāgataṁsañāṇepi, teneva visuṁ parikammaṁ",
  "tika-vin07t1:121_10": "nāma natthi…pe… dibbacakkhunā saheva ijjhantīti vutta’’nti vadanti. Taṁ na gahetabbaṁ",
  "tika-vin07t1:121_11": "vasībhūtānampi abhiññānaṁ pādakajjhānādiparikammaṁ vinā anuppattito. Pādakajjhānādimattena",
  "tika-vin07t1:121_12": "ca visuṁ parikammaṁ nāma na hotīti dibbacakkhunāva etāni ñāṇāni siddhānīti gahetabbaṁ.",
  "tika-vin07t1:121_13": "Evaṁ anāgataṁsañāṇassāpīti dibbacakkhunā diṭṭhassa sattassa anāgate pavattiṁ ñātukāmatāya",
  "tika-vin07t1:121_14": "pādakajjhānādīnamanantaraṁ ñāṇabalānurūpaṁ anāgatesu anekakappesu uppajjanārahe pubbe",
  "tika-vin07t1:121_15": "attabhāvapariyāpanne pañcakkhandhe tappaṭibaddhe tadārammaṇe ca sabbe lokiyalokuttaradhamme",
  "tika-vin07t1:121_16": "sammutiñca ekakkhaṇe ālambitvā uppajjanakassa catutthajjhānasampayuttassa anāgataṁsañaāṇassāpi",
  "tika-vin07t1:121_17": "visuṁ parikammaṁ nāma natthīti yojanā.",
  "tika-vin07t1:122_0": "Keci panettha ‘‘pubbenivāsānussatiyaṁ viya nāmagottādigahaṇampi attheva, tañca na",
  "tika-vin07t1:122_1": "abhiññākkhaṇe, atha kho tadanantaresu kāmāvacarajavanakkhaṇesu eva hoti nāmaparikappakāle",
  "tika-vin07t1:122_2": "itaraparikappāsambhavā kammenuppattiyañca pariyantābhāvā. Sabbaparikammanimittesu",
  "tika-vin07t1:122_3": "pana dhammesu atthesupi ekakkhaṇe abhiññāya diṭṭhesu yathārucivasena pacchā evaṁnāmotiādinā",
  "tika-vin07t1:122_4": "kāmāvacaracittena vikappo uppajjati cakkhunā diṭṭhesu bahūsu rūpesu thambhakumbhādivikappo",
  "tika-vin07t1:122_5": "viya. Yañca kattha avikappitaṁ, tampi vikappanārahanti sabbaṁ nāmagottādito vikappitameva",
  "tika-vin07t1:122_6": "hoti. Yathā cettha, evaṁ pubbenivāsānussatiyampi parikappārahatampi sandhāya pāḷiyaṁ",
  "tika-vin07t1:122_7": "evaṁnāmotiādinā apadesasahitameva vutta’’nti vadanti. Aññe pana ‘‘nāmagottādikaṁ",
  "tika-vin07t1:122_8": "sabbampi ekakkhaṇe paññāyati, abhirucitaṁ pana vacasā voharantī’’ti vadanti, tepi",
  "tika-vin07t1:122_9": "atthato purimehi sadisā eva, pubbe diṭṭhassa puna vohārakālepi parikappetabbato parikappārahadhammadassanameva",
  "tika-vin07t1:122_10": "tehipi atthato upagataṁ. Eke pana ‘‘so tato cuto amutra udapādintiādivacanato kameneva",
  "tika-vin07t1:122_11": "atītānāgatadhammajānanena nāmagottādīhi saddhiṁ gahaṇaṁ sukara’’nti vadanti, taṁ",
  "tika-vin07t1:122_12": "ayuttameva buddhānampi sabbaṁ ñātuṁ asakkuṇeyyatāya sabbaññutāhānippasaṅgato. Pāḷiyaṁ",
  "tika-vin07t1:122_13": "ime vata bhontotiādi yathākammupagañāṇassa pavattiākāradassanaṁ. Kāyavācādi cettha kāyavacīviññattiyo.",
  "tika-vin07t1:123_0": "Bhāriyanti ānantariyasadisattā vuttaṁ. Khamāpane hi asati ānantariyameva. Tassāti",
  "tika-vin07t1:123_1": "bhāriyasabhāvassa upavādassa. Mahallakoti kevalaṁ vayasāva mahallako, na ñāṇena,",
  "tika-vin07t1:123_2": "‘‘nāyaṁ kiñci lokavohāramattampi jānāti, parisadūsako eva amhākaṁ lajjitabbassa karaṇato’’ti",
  "tika-vin07t1:123_3": "adhippāyena hīḷetvā vuttattā guṇaparidhaṁsanena upavadatīti veditabbaṁ. Āvusotiādinā",
  "tika-vin07t1:123_4": "thero uparimagguppattimassa ākaṅkhanto karuṇāya attānamāvikāsi. Pākatikaṁ ahosīti",
  "tika-vin07t1:123_5": "maggāvaraṇaṁ nāhosīti adhippāyo. Attanā vuḍḍhataroti sayampi vuḍḍho. Etthāpi ‘‘ukkuṭikaṁ",
  "tika-vin07t1:123_6": "nisīditvā’’ti visuddhimagge vuttaṁ. Anāgāmī arahā ca āyatiṁ saṁvaratthāya na khameyyuṁ,",
  "tika-vin07t1:123_7": "sesā dosenapīti āha ‘‘sace so na khamatī’’ti.",
  "tika-vin07t1:124_0": "Ye ca…pe… samādapenti, tepi micchādiṭṭhikammasamādānāti yojetabbaṁ. Sīlasampannotiādīsu",
  "tika-vin07t1:124_1": "nippariyāyato aggamaggaṭṭho adhippeto tasseva aññārādhanā niyamato, sesāpi vā pacchimabhavikā",
  "tika-vin07t1:124_2": "sīlādīsu ṭhitā tesampi aññuppattiniyamato. Aññanti arahattaphalaṁ. Evaṁ sampadanti",
  "tika-vin07t1:124_3": "evaṁ nibbattikaṁ. Yathā taṁ avirajjhanakanibbattikaṁ, evamidampi etassa niraye nibbattananti",
  "tika-vin07t1:124_4": "attho. Yaṁ sandhāya ‘‘evaṁsampadamida’’nti niddiṭṭhaṁ, taṁ dassetuṁ taṁ vācantiādi",
  "tika-vin07t1:124_5": "vuttaṁ. Taṁ vācanti ariyūpavādaṁ. Cittanti ariyūpavādakacittaṁ. Diṭṭhinti ariyūpavāde",
  "tika-vin07t1:124_6": "dosābhāvadassanadiṭṭhiṁ. ‘‘Sabbametaṁ pajahissāmī’’ti cittena accayaṁ desetvā khamāpanavasena",
  "tika-vin07t1:124_7": "appahāya appaṭinissajjitvā. Yathābhataṁ nikkhitto evaṁ nirayeti yathā nirayapālehi",
  "tika-vin07t1:124_8": "āharitvā niraye ṭhapito, evaṁ niraye ṭhapito eva, ariyūpavādenevassa idaṁ niyamena",
  "tika-vin07t1:124_9": "niraye nibbattanaṁ yathā maggena phalaṁ sampajjati, evaṁ sampajjanakanti adhippāyo.",
  "tika-vin07t1:125_0": "Micchādiṭṭhi sabbapāpamūlattā paramā padhānā yesaṁ vajjānaṁ tāni micchādiṭṭhiparamāni",
  "tika-vin07t1:125_1": "vajjāni, sabbavajjehi micchādiṭṭhiyeva paramaṁ vajjanti attho. Avītarāgassa maraṇato",
  "tika-vin07t1:125_2": "paraṁ nāma bhavantarupādānamevāti āha ‘‘paraṁ maraṇāti tadanantaraṁ abhinibbattakkhandhaggahaṇe’’ti.",
  "tika-vin07t1:125_3": "Yena tiṭṭhati, tassa upacchedeneva kāyo bhijjatīti āha ‘‘kāyassa bhedāti jīvitindriyassupacchedā’’ti.",
  "tika-vin07t1:125_4": "Eti etasmā sukhanti ayo, puññaṁ. Āyassāti āgamanassa, hetussa vā. Ayati iṭṭhārammaṇādīhi",
  "tika-vin07t1:125_5": "pavattatīti āyo, assādo. Asurasadisanti petāsurasadisaṁ.",
  "tika-vin07t1:126": "Āsavakkhayañāṇakathāvaṇṇanā",
  "tika-vin07t1:127_0": "14.Sarasalakkhaṇapaṭivedhenāti sabhāvasaṅkhātassa lakkhaṇassa asammohato paṭivijjhanena.",
  "tika-vin07t1:127_1": "Nibbattikanti nipphādanaṁ. Yaṁ ṭhānaṁ patvāti yaṁ nibbānaṁ maggassa ārammaṇapaccayaṭṭhena",
  "tika-vin07t1:127_2": "ṭhānaṁ kāraṇabhūtaṁ āgamma. Appavattinti appavattihetuṁ. Kilesavasenāti yesaṁ āsavānaṁ",
  "tika-vin07t1:127_3": "khepanena idaṁ ñāṇaṁ āsavakkhayañāṇaṁ jātaṁ, tesaṁ kilesānaṁ vasena, tesaṁ āsavānaṁ",
  "tika-vin07t1:127_4": "vasena sabbakilesānaṁ saṅgahaṇato pariyāyato pakārantaratoti attho. Pāḷiyaṁ atītakālavasena",
  "tika-vin07t1:127_5": "‘‘abbhaññāsi’’nti vatvāpi abhisamayakāle tassa tassa jānanassa paccuppannataṁ upādāya",
  "tika-vin07t1:127_6": "‘‘evaṁ jānato evaṁ passato’’ti vattamānakālena niddeso kato. Kāmāsavādīnaṁ vimuccaneneva",
  "tika-vin07t1:127_7": "tadavinābhāvato diṭṭhāsavassāpi vimutti veditabbā.",
  "tika-vin07t1:128_0": "‘‘Khīṇā jātī’’ti jānanaṁ kilesakkhayapaccavekkhaṇavasena, vusitaṁ brahmacariyantiādijānanaṁ",
  "tika-vin07t1:128_1": "maggaphalanibbānapaccavekkhaṇavasena hotīti āha ‘‘khīṇā jātītiādīhi tassa bhūmi’’nti.",
  "tika-vin07t1:128_2": "Tattha bhūminti visayaṁ, tīsu kālesupi jātikkhayaṁ pati ujukameva vāyāmāsambhavepi",
  "tika-vin07t1:128_3": "taṁ pati vāyāmakaraṇassa sātthakataṁ, tassa anāgatakkhandhānuppattiphalatañca dassetuṁ",
  "tika-vin07t1:128_4": "yā panātiādi vuttaṁ. Yā pana maggassa abhāvitattātiādinā hi maggenāvihatakileseheva",
  "tika-vin07t1:128_5": "āyatiṁ khandhānaṁ jāti hessati, tesañca kilesānaṁ maggena vināse sati khandhā na",
  "tika-vin07t1:128_6": "jāyissanti, kilesānañca tekālikatāya jātiyaṁ vuttanayena kenaci paccayena vināsayogepi",
  "tika-vin07t1:128_7": "cittasantāne kilesaviruddhaariyamaggakkhaṇuppādanameva tabbināso viruddhapaccayopanipātena",
  "tika-vin07t1:128_8": "āyatiṁ anuppajjanato bījasantāne aggikkhandhopanipātena āyatiṁ bījattānuppatti viya,",
  "tika-vin07t1:128_9": "iti maggakkhaṇuppattisaṅkhātakilesābhāvena kilesaphalānaṁ khandhānaṁ āyatiṁ anuppattiyeva",
  "tika-vin07t1:128_10": "jātikkhayoti ayamattho vibhāvīyati, tenāha ‘‘maggassa bhāvitattā anuppādadhammataṁ",
  "tika-vin07t1:128_11": "āpajjanena khīṇā’’ti. Ettha cāyamattho kilesābhāvasaṅkhātassa maggassa bhāvitattā",
  "tika-vin07t1:128_12": "uppāditattā paccayābhāvena anuppajjantī khandhānaṁ jāti tena āyatiṁ anuppajjanasaṅkhātena",
  "tika-vin07t1:128_13": "anuppādadhammataṁ āpajjanena vohārato khīṇā me jātīti. Na hi saṅkhatadhammānaṁ paccayantarena",
  "tika-vin07t1:128_14": "vināso sambhavati, sambhave ca tassa paccayantaratādippasaṅgato. Tabbiruddhakkhaṇuppādanameva",
  "tika-vin07t1:128_15": "tabbināsuppādanaṁ. Tanti khīṇajātiṁ abbhaññāsinti sambandho. Itthattāyāti ime pakārā",
  "tika-vin07t1:128_16": "itthaṁ, tabbhāvo itthattaṁ, tadatthāya. Dassentoti nigamanavasena dassentoti.",
  "tika-vin07t1:129": "Vijjāttayakathāvaṇṇanānayo niṭṭhito.",
  "tika-vin07t1:130": "Upāsakattapaṭivedanākathāvaṇṇanā",
  "tika-vin07t1:131_0": "15.Aññāṇanti dhi-saddayogena sāmiatthe upayogavacanaṁ. Pādānīti pāde. Yasasāti parivārena.",
  "tika-vin07t1:131_1": "Kotūhalacchareti kotūhale acchare ca. Ayanti amikkanta-saddo. Nayidaṁ āmeḍitavasena",
  "tika-vin07t1:131_2": "dvikkhattuṁ, atha kho atthadvayavasenāti dassento atha vātiādimāha. Avisesena atthasāmaññena",
  "tika-vin07t1:131_3": "nipphanno abhikkantanti bhāvanapuṁsakaniddeso, desanāpasādādivisesāpekkhāyapi tatheva",
  "tika-vin07t1:131_4": "tiṭṭhati pubbe nipphannattāti āha ‘‘abhikkantaṁ…pe… pasādo’’ti. Adhomukhaṭhapitaṁ",
  "tika-vin07t1:131_5": "kenaci. Heṭṭhāmukhajātaṁ sayameva. Pariyāyehīti pakārehi, arasarūpattādipaṭipādakakāraṇehi vā.",
  "tika-vin07t1:132_0": "Gamudhātussa dvikammakattābhāvā gotamaṁ saraṇanti idaṁ padadvayampi na upayogavacanaṁ.",
  "tika-vin07t1:132_1": "Api ca kho purimameva, pacchimaṁ pana paccattavacananti dassetuṁ ‘‘gotamaṁ saraṇanti",
  "tika-vin07t1:132_2": "gacchāmī’’ti vuttaṁ. Tena ca iti-saddo luttaniddiṭṭhoti dasseti. Aghassāti aghato",
  "tika-vin07t1:132_3": "pāpato. Tātāti hi padaṁ apekkhitvā nissakkasseva yuttattā. Adhigatamagge sacchikatanirodheti",
  "tika-vin07t1:132_4": "padadvayenāpi phalaṭṭhā eva dassitā, na maggaṭṭhāti dassento ‘‘yathānusiṭṭhaṁ paṭipajjamāne",
  "tika-vin07t1:132_5": "cā’’ti āha. Vitthāroti iminā ‘‘yāvatā, bhikkhave, dhammā saṅkhatā vā asaṅkhatā vā,",
  "tika-vin07t1:132_6": "virāgo tesaṁ aggamakkhāyatī’’ti (itivu. 90; a. ni. 4.34) vuttapadaṁ saṅgaṇhāti. Anejanti",
  "tika-vin07t1:132_7": "nittaṇhaṁ. Appaṭikūlanti avirodhatthadīpanato aviruddhasuciṁ paṇītaṁ vā. Vācāya paguṇīkattabbato,",
  "tika-vin07t1:132_8": "pakaṭṭhehi saddatthaguṇehi yogato vā paguṇaṁ. Saṁhatoti ghaṭito sameto . Yatthāti",
  "tika-vin07t1:132_9": "yesu purisayugesūti sambandho. Aṭṭha ca puggaladhammadasā teti te aṭṭha puggalā ariyadhammassa",
  "tika-vin07t1:132_10": "diṭṭhattā dhammadasā.",
  "tika-vin07t1:133_0": "Saraṇantiādīsu ayaṁ saṅkhepattho – bhayahiṁsanādiatthena ratanattayaṁ saraṇaṁ nāma,",
  "tika-vin07t1:133_1": "tadeva me ratanattayaṁ tāṇaṁ leṇaṁ parāyaṇanti buddhasubuddhatādiguṇavasena tapparāyaṇatākārappavatto",
  "tika-vin07t1:133_2": "cittuppādo saraṇagamanaṁ nāma. Yathāvuttena iminā cittuppādena samannāgato saraṇaṁ",
  "tika-vin07t1:133_3": "gacchati nāma. Etassa ca saraṇagamanassa lokiyalokuttaravasena duvidho pabhedo. Tattha",
  "tika-vin07t1:133_4": "lokuttaraṁ saraṇagamanūpakkilesasamucchedena maggakkhaṇeyeva sijjhati. Lokiyasaraṇagamanaṁ",
  "tika-vin07t1:133_5": "catudhā pavattati ahaṁ attānaṁ buddhassa pariccajāmītiādinā attaniyyātanena, yathāvuttatapparāyaṇatāya,",
  "tika-vin07t1:133_6": "sissabhāvūpagamanena, paṇipātena cāti. Sabbatthāpi cettha seṭṭhadakkhiṇeyyabhāvavaseneva",
  "tika-vin07t1:133_7": "saraṇagamanaṁ hoti, na ñātibhayācariyādivasenāti veditabbaṁ. Evaṁ ñātiādivasena titthiyaṁ",
  "tika-vin07t1:133_8": "vandato saraṇaṁ na bhijjati, dakkhiṇeyyabhāvena aññaṁ vandato saraṇaṁ bhijjati. Lokiyassa",
  "tika-vin07t1:133_9": "saraṇagamanassa nibbānappattiniyamaṁ sadisaphalaṁ saraṇagatassa anāgate nibbānappattiniyamato.",
  "tika-vin07t1:133_10": "Sabbalokiyasampattisamadhigamo pana apāyadukkhādisamatikkamo ca ānisaṁsaphalaṁ. Tīsu",
  "tika-vin07t1:133_11": "vatthūsu cassa saṁsayamicchāñāṇādi saṁkileso. Bhedopissa sāvajjānavajjavasena duvidho.",
  "tika-vin07t1:133_12": "Tattha paṭhamo micchādiṭṭhipubbakehi titthiyapaṇipātādīhi hoti, so ca aniṭṭhaphalattā",
  "tika-vin07t1:133_13": "sāvajjo. Anavajjo pana kālakiriyāya hoti. Lokuttarasaraṇagamanassa sabbathā saṁkileso",
  "tika-vin07t1:133_14": "vā bhedo vā natthīti veditabbaṁ.",
  "tika-vin07t1:134_0": "Ko upāsakotiādi upāsakattasarūpakāraṇādipucchā. Tattha yo gahaṭṭho manusso vā amanusso",
  "tika-vin07t1:134_1": "vā vuttanayena tisaraṇaṁ gato, ayaṁ upāsako. Yo ca saraṇagamanādikiriyāya ratanattayaṁ",
  "tika-vin07t1:134_2": "upāsanato ‘‘upāsako’’ti vuccati. Pañca veramaṇiyo cassa sīlaṁ. Pañcamicchāvāṇijjādipāpājīvaṁ",
  "tika-vin07t1:134_3": "pahāya dhammena samena jīvitakappanamassa ājīvo. Assaddhiyadussīlatādayo upāsakattassa",
  "tika-vin07t1:134_4": "vipatti, tadabhāvo sampattīti veditabbā.",
  "tika-vin07t1:135_0": "Vihāraggenāti ovarakādivasanaṭṭhānakoṭṭhāsena. Ajjabhāvanti asmiṁ ahani pavattaṁ",
  "tika-vin07t1:135_1": "pasādādiṁ. Kāyaviññattihetuko sarīrāvayavo kāyaṅgaṁ. Vacīviññattihetukaṁ oṭṭhajivhādi",
  "tika-vin07t1:135_2": "vācaṅgaṁ. Acopetvāti acāletvā. Etena ca vacīpavattiyā pubbabhāge ṭhānakaraṇānaṁ calanapaccayo",
  "tika-vin07t1:135_3": "vāyodhātuyā vikārākāro visuṁ kāyaviññatti na hoti, tena visuṁ viññāpetabbassa adhippāyassa",
  "tika-vin07t1:135_4": "abhāvā vacīviññattiyameva saṅgayhati tadupakārattā. Yathā kāyena kāyakaṇḍuyanādīsu",
  "tika-vin07t1:135_5": "sadduppattihetubhūto pathavīdhātuyā ākāravikāro visuṁ adhippāyassa aviññāpanato vacīviññatti",
  "tika-vin07t1:135_6": "na hoti, evamayampīti dasseti. Adhippāyaviññāpanato hetā viññattiyo nāma jātā, na",
  "tika-vin07t1:135_7": "kevalaṁ vāyupathavīnaṁ calanasadduppattipaccayabhūtavikārākāramattatāya. Evañca bahiddhā",
  "tika-vin07t1:135_8": "rukkhādīsu calanasadduppattipaccayānaṁ yathāvuttappakārānaṁ vikārākārānaṁ aviññattitā",
  "tika-vin07t1:135_9": "samatthitā hotīti veditabbā. Keci vācaṅganti ‘‘hotu sādhū’’ti evamādivācāya avayavantiādiṁ",
  "tika-vin07t1:135_10": "vadanti, taṁ acopetvāti iminā na sameti. Khantiṁ cāretvāti anumatiṁ pavattetvā. ‘‘Khantiṁ",
  "tika-vin07t1:135_11": "dhāretvā’’tipi pāṭho, bahi anikkhamanavasena gaṇhitvāti attho. Paṭimukhoti bhagavati",
  "tika-vin07t1:135_12": "paṭinivattamukho, tenāha ‘‘apakkamitvā’’ti.",
  "tika-vin07t1:136_0": "16. Yācadhātussa dvikammakattā ‘‘bhagavā vassāvāsaṁ yācito’’ti vuttaṁ. Susassakālepīti",
  "tika-vin07t1:136_1": "vuttamevatthaṁ pākaṭaṁ kātuṁ ‘‘atisamagghepī’’ti vuttaṁ. Ativiya appagghepi yadā",
  "tika-vin07t1:136_2": "kiñcideva datvā bahuṁ pubbaṇṇāparaṇṇaṁ gaṇhanti, tādise kālepīti attho. Bhikkhamānāti",
  "tika-vin07t1:136_3": "yācamānā. Vuttasassanti vapitasassaṁ. Tatthāti verañjāyaṁ, etena ‘‘vuttaṁ salākā",
  "tika-vin07t1:136_4": "eva hoti etthāti salākāvuttā’’ti visesanassa paranipātena nibbacanaṁ dasseti. Atha",
  "tika-vin07t1:136_5": "vā ‘‘sabbaṁ sassaṁ salākāmattameva vuttaṁ nibbattaṁ sampannaṁ etthāti salākāvuttā’’tipi",
  "tika-vin07t1:136_6": "nibbacanaṁ daṭṭhabbaṁ, tenāha ‘‘salākā eva sampajjatī’’ti. ‘‘Salākāya vuttaṁ jīvikā",
  "tika-vin07t1:136_7": "etissanti salākāvuttā’’tipi nibbacanaṁ dassetuṁ salākāya vātiādi vuttaṁ. Dhaññakaraṇaṭṭhāneti",
  "tika-vin07t1:136_8": "dhaññaminanaṭṭhāne. Vaṇṇajjhakkhanti kahāpaṇaparikkhakaṁ.",
  "tika-vin07t1:137_0": "Uñchena paggahenāti ettha paggahenāti pattena, taṁ gahetvāti attho. Paggayhati etena",
  "tika-vin07t1:137_1": "bhikkhāti hi paggaho, patto. Tenāha paggahenayo uñchotiādi. Atha vā paggahenāti gahaṇena,",
  "tika-vin07t1:137_2": "uñchatthāya gahetabbo pattoti sijjhatīti āha ‘‘pattaṁ gahetvā’’ti.",
  "tika-vin07t1:138_0": "Gaṅgāya uttaradisāpadeso uttarāpatho, so nivāso etesaṁ, tato vā āgatāti uttarāpathakā,",
  "tika-vin07t1:138_1": "tenāha uttarāpathavāsikātiādi. ‘‘Uttarāhakā’’tipi pāṭho, so eva attho niruttinayena.",
  "tika-vin07t1:138_2": "Mandiranti assasālaṁ. ‘‘Mandara’’ntipi likhanti, taṁ na sundaraṁ. Sā ca mandirā yasmā",
  "tika-vin07t1:138_3": "parimaṇḍalākārena bahuvidhā ca katā, tasmā ‘‘assamaṇḍalikāyo’’ti vuttā.",
  "tika-vin07t1:139_0": "Gaṅgāya dakkhiṇāya disāya deso dakkhiṇāpatho, tattha jātā manussā dakkhiṇāpathamanussā.",
  "tika-vin07t1:139_1": "Buddhaṁ mamāyanti mamevāyanti gaṇhanasīlā buddhamāmakā, evaṁ sesesupi. Evanti pacchā",
  "tika-vin07t1:139_2": "vuttanayena atthe gayhamāne. Paṭivīsanti koṭṭhāsaṁ. Tadupiyanti tadanurūpaṁ tappahonakaṁ.",
  "tika-vin07t1:139_3": "Laddhāti labhitvā no hotīti sambandho. ‘‘Laddho’’ti vā pāṭho, upaṭṭhākaṭṭhānaṁ neva",
  "tika-vin07t1:139_4": "labhinti attho. Ñāti ca pasatthatamaguṇayogato seṭṭho cāti ñātiseṭṭho. Evarūpesu",
  "tika-vin07t1:139_5": "ṭhānesu ayameva patirūpoti āmisassa dullabhakālesu parikathobhāsādiṁ akatvā paramasallekhavuttiyā",
  "tika-vin07t1:139_6": "ājīvasuddhiyaṁ ṭhatvā bhagavato adhippāyānuguṇaṁ āmisaṁ vicārentena nāma ñātisinehayuttena",
  "tika-vin07t1:139_7": "ariyasāvakeneva kātuṁ yuttanti adhippāyo.",
  "tika-vin07t1:140": "Mārāvaṭṭanāyāti mārena katacittaparivaṭṭanena, cittasammohanenāti attho. Tampīti uttarakuruṁ vā tidasapuraṁ vā āvaṭṭeyya.",
  "tika-vin07t1:141": "‘‘Phussassāhaṁ pāvacane, sāvake paribhāsayiṁ;",
  "tika-vin07t1:142": "Yavaṁ khādatha bhuñjatha, mā ca bhuñjatha sālayo’’ti. (apa. thera 1.39.88) –",
  "tika-vin07t1:143_0": "Apadāne vuttassa akusalassa tadā okāsakatattā. Nibaddhadānassāti ‘‘dassāmā’’ti vācāya",
  "tika-vin07t1:143_1": "niyamitadānassa. Appitavattassāti kāyena atiharitvā dinnavatthunopi. Visahatīti sakkoti.",
  "tika-vin07t1:143_2": "Saṅkhepenāti nīhārena. Byāmappabhāyāti samantato heṭṭhā ca upari ca asītihatthamatte",
  "tika-vin07t1:143_3": "ṭhāne ghanībhūtāya chabbaṇṇāya pabhāya, yato chabbaṇṇaraṁsiyo taḷākato mātikāyo viya",
  "tika-vin07t1:143_4": "nikkhamitvā dasasu disāsu dhāvanti, sā yasmā byāmamattā viya khāyati, tasmā ‘‘byāmappabhā’’ti",
  "tika-vin07t1:143_5": "vuccati. Yasmā anubyañjanāni ca paccekaṁ bhagavato sarīre pabhāsampattiyuttā ākāse",
  "tika-vin07t1:143_6": "candasūriyādayo viya vibhātā virocanti, tasmā tāni byāmappabhāya saha kenaci anabhibhavanīyāni vuttāni.",
  "tika-vin07t1:144_0": "Anatthasañhiteti ghātāpekkhaṁ sāmiatthe bhummavacanaṁ, tenāha ‘‘tādisassa vacanassa",
  "tika-vin07t1:144_1": "ghāto’’ti. Attho dhammadesanāya hetu uppajjati ettha, dhammadesanādiko vā attho uppajjati",
  "tika-vin07t1:144_2": "etāyāti aṭṭhuppatti, paccuppannavatthu.",
  "tika-vin07t1:145_0": "Ekaṁ gahetvāti dhammadesanāsikkhāpadapaññattisaṅkhātesu dvīsu dhammadesanākāraṇaṁ",
  "tika-vin07t1:145_1": "gahetvā. Ratticchedo vāti sattāhakaraṇīyavasena gantvā bahi aruṇuṭṭhāpanavasena vutto,",
  "tika-vin07t1:145_2": "na vassacchedavasena tassa visuṁ vuccamānattā. Etena ca vassacchedapaccaye sattāhakaraṇīyena",
  "tika-vin07t1:145_3": "gamanaṁ anuññātanti veditabbaṁ. Na kismiñcīti kismiñci guṇe sambhāvanāvasena na maññanti.",
  "tika-vin07t1:145_4": "Pacchā sīlaṁ adhiṭṭhaheyyāmāti ājīvahetu santaguṇappakāsanena ājīvavipattiṁ sandhāya",
  "tika-vin07t1:145_5": "vuttaṁ. Atimaññissatīti avamaññissati.",
  "tika-vin07t1:146_0": "17. ‘‘Āyasmāti piyavacanameta’’nti uccanīcajanasāmaññavasena vatvā puna uccajanāveṇikavaseneva",
  "tika-vin07t1:146_1": "dassento ‘‘garugāravasappatissādhivacana’’nti āha. Tattha saha patissayena nissayenāti",
  "tika-vin07t1:146_2": "sappatisso, sanissayo, tassa garuguṇayuttesu gāravavacananti attho. Idha pana vacanameva",
  "tika-vin07t1:146_3": "adhivacanaṁ. Pappaṭakojanti ādikappe udakūpari paṭhamaṁ pathavībhāvena sañjātaṁ navanītapiṇḍasadisaṁ",
  "tika-vin07t1:146_4": "udakepi uppilanasabhāvaṁ avilīyanakaṁ atisiniddhamadhuraṁ anekayojanasahassabahalaṁ",
  "tika-vin07t1:146_5": "rasātalasaṅkhātaṁ pathavojaṁ. Yaṁ ādikappikehi manussehi rasataṇhāya gahetvā bhuñjamānaṁ",
  "tika-vin07t1:146_6": "tesaṁ kammabalena uparibhāge kakkhaḷabhāvaṁ āpajjitvā heṭṭhā purimākāreneva ṭhitaṁ,",
  "tika-vin07t1:146_7": "yassa ca balena ayaṁ mahāpathavī sapabbatasamuddakānanā heṭṭhāudake animujjamānā",
  "tika-vin07t1:146_8": "avikiriyamānā kullupari viya niccalā tiṭṭhati, taṁ pathavīsāramaṇḍanti attho, tenāha",
  "tika-vin07t1:146_9": "pathavīmaṇḍotiādi. Sampannanti madhurarasena upetaṁ, tenāha ‘‘sādurasa’’nti. Upapannaphaloti",
  "tika-vin07t1:146_10": "bahuphalo. ‘‘Nimmakkhika’’nti vatvā puna ‘‘nimmakkhikaṇḍa’’nti makkhikaṇḍānampi abhāvaṁ",
  "tika-vin07t1:146_11": "dasseti. Ye pathavīnissitā pāṇā, te tattha saṅkāmessāmīti ettha manussāmanussatiracchānagatitthīnampi",
  "tika-vin07t1:146_12": "hatthasaṅkāmane kiṁ anāmāsadoso na hotīti? Na hoti, kasmā? ‘‘Anāpatti, bhikkhave,",
  "tika-vin07t1:146_13": "iddhimassa iddhivisaye’’ti (pārā. 159) vacanato, teneva bhagavāpi anāmāsadosaṁ adassetvā",
  "tika-vin07t1:146_14": "‘‘vipallāsampi sattā paṭilabheyyu’’nti āha, khuddako gāmo. Mahanto sāpaṇo nigamo.",
  "tika-vin07t1:146_15": "Padavītihārenāti padanikkhepena.",
  "tika-vin07t1:147": "Vinayapaññattiyācanakathāvaṇṇanā",
  "tika-vin07t1:148_0": "18.Vinayapaññattiyāmūlato pabhutīti pārājikādigarukānaṁ, tadaññesañca sikkhāpadānaṁ",
  "tika-vin07t1:148_1": "pātimokkhuddesakkamena yebhuyyena apaññattataṁ sandhāya vuttaṁ, na sabbena sabbaṁ",
  "tika-vin07t1:148_2": "apaññattatāya. Teneva thero bhagavantaṁ ‘‘sāvakānaṁ sikkhāpadaṁ paññapeyya uddiseyya",
  "tika-vin07t1:148_3": "pātimokkha’’nti pātimokkhuddesena saha sikkhāpadapaññattiṁ yāci. Khandhake hi ānandattherādīnaṁ",
  "tika-vin07t1:148_4": "pabbajjato puretarameva rāhulabhaddassa pabbajjāya ‘‘na, bhikkhave, ananuññāto mātāpitūhi",
  "tika-vin07t1:148_5": "putto pabbājetabbo, yo pabbājeyya āpatti dukkaṭassā’’ti (mahāva. 105) paññattasikkhāpadaṁ",
  "tika-vin07t1:148_6": "dissati. Idheva aṭṭhakathāyampi ‘‘sāmampi pacanaṁ…pe… na vaṭṭatī’’ti ca, ‘‘ratticchedo",
  "tika-vin07t1:148_7": "vassacchedo vā na kato’’ti ca vuttattā pubbeva sāmapākādipaṭikkhepo atthīti paññāyati.",
  "tika-vin07t1:148_8": "Evaṁ katipayasikkhāpadānaṁ paññattisabbhāvepi apaññattapārājikādike sandhāya ‘‘na",
  "tika-vin07t1:148_9": "tāva, sāriputta, satthā sāvakānaṁ sikkhāpadaṁ paññapetī’’ti vuttanti gahetabbaṁ.",
  "tika-vin07t1:148_10": "Puthuttārammaṇato paṭinivattitvā sammadeva ekārammaṇe cittena līno paṭisallīno nāmāti",
  "tika-vin07t1:148_11": "āha ‘‘ekībhāvaṁ gatassā’’ti, cittavivekaṁ gatassāti attho. Ciranti accantasaṁyoge upayogavacanaṁ.",
  "tika-vin07t1:149_0": "Soḷasavidhāya paññāyāti majjhimanikāye anupadasuttantadesanāyaṁ ‘‘mahāpañño, bhikkhave,",
  "tika-vin07t1:149_1": "sāriputto puthupañño hāsapañño javanapañño tikkhapañño nibbedhikapañño’’ti āgatā",
  "tika-vin07t1:149_2": "cha paññā ca navānupubbavihārasamāpattipaññā ca arahattamaggapaññā cāti evaṁ soḷasavidhena",
  "tika-vin07t1:149_3": "āgatāya paññāya. Yesaṁ buddhānaṁ sāvakā suddhāvāsesu sandissanti, teyeva loke pākaṭāti",
  "tika-vin07t1:149_4": "vipassīādayova idha uddhaṭā, na itare pubbabuddhā. Teneva āṭānāṭiyasutte (dī. ni.",
  "tika-vin07t1:149_5": "3.275 ādayo) devāpi attano pākaṭānaṁ tesaññeva gahaṇaṁ akaṁsu, nāññesanti veditabbaṁ.",
  "tika-vin07t1:150_0": "19.Kilāsunoti appossukkā payojanābhāvena nirussāhā ahesuṁ, na ālasiyena, tenāha na",
  "tika-vin07t1:150_1": "ālasiyakilāsunotiādi. Niddosatāyāti kāyavacīvītikkamasamuṭṭhāpakadosābhāvā. Pāṇaṁ",
  "tika-vin07t1:150_2": "na hane na cādinnamādiyetiādinā (su. ni. 402) ovādasikkhāpadānaṁ vijjamānattā vuttaṁ",
  "tika-vin07t1:150_3": "sattāpattikkhandhavasenātiādi. Channaṁ channaṁ vassānaṁ osānadivasaṁ apekkhitvā ‘‘sakiṁ",
  "tika-vin07t1:150_4": "saki’’nti vuttattā tadapekkhamettha sāmivacanaṁ. Sakalajambudīpe sabbopi bhikkhusaṅgho",
  "tika-vin07t1:150_5": "uposathaṁ akāsīti sambandho.",
  "tika-vin07t1:151_0": "Khantīparamantiādīsu titikkhāsaṅkhātā khanti sattasaṅkhārehi nibbattāniṭṭhākhamanakilesatapanato",
  "tika-vin07t1:151_1": "paramaṁ tapo nāma. Vānasaṅkhātāya taṇhāya nikkhantattā nibbānaṁ sabbadhammehi paramaṁ",
  "tika-vin07t1:151_2": "uttamanti buddhā vadanti. Yathāvuttakhantiyā abhāvena pāṇavadhaṁ vā chedanatāḷanādiṁ",
  "tika-vin07t1:151_3": "vā karonto parūpaghātī parassaharaṇaparadārātikkamanādīhi musāpesuññapharusādīhi",
  "tika-vin07t1:151_4": "ca paraṁ viheṭhayanto ca bāhitapāpatāya abhāvena pabbajito vā samitapāpatāya abhāvena",
  "tika-vin07t1:151_5": "samaṇo vā na hotīti attho. Sīlasaṁvarena sabbapāpassa anuppādanaṁ lokiyasamādhivipassanāhi",
  "tika-vin07t1:151_6": "kusalassa upasampādanaṁ nipphādanaṁ sabbehi maggaphalehi attano cittassa parisodhanaṁ",
  "tika-vin07t1:151_7": "pabhassarabhāvakaraṇaṁ yaṁ, tametaṁ buddhānaṁ sāsanaṁ anusiṭṭhi. Anupavādoti vācāya",
  "tika-vin07t1:151_8": "kassaci anupavadanaṁ. Anupaghātoti kāyena kassaci upaghātākaraṇaṁ vuttāvasese ca",
  "tika-vin07t1:151_9": "pātimokkhasaṅkhāte sīle attānaṁ saṁvaraṇaṁ. Bhattasmiṁ mattaññutāsaṅkhātaājīvapārisuddhipaccayasannissitasīlasamāyogo",
  "tika-vin07t1:151_10": "tammukhena indriyasaṁvaro pantasenāsanasaṅkhātaṁ araññavāsaṁ tammukhena pakāsite",
  "tika-vin07t1:151_11": "catupaccayasantosabhāvanārāmatāsaṅkhātamahāariyavaṁse patiṭṭhānañca adhicittasaṅkhāte",
  "tika-vin07t1:151_12": "lokiyalokuttarasamādhimhi taduppādanavasena āyogo anuyogo ca yaṁ, tametaṁ buddhānaṁ anusiṭṭhīti yojanā.",
  "tika-vin07t1:152_0": "‘‘Yāva sāsanapariyantā’’ti āṇāpātimokkhassa abhāvato vuttaṁ. Parinibbānato pana uddhaṁ",
  "tika-vin07t1:152_1": "ovādapātimokkhuddesopi nattheva, buddhā eva hi taṁ uddisanti, na sāvakā. Paṭhamabodhiyanti",
  "tika-vin07t1:152_2": "bodhito vīsativassaparicchinne kāle, ācariyadhammapālattherena pana ‘‘pañcacattālīsāya",
  "tika-vin07t1:152_3": "vassesu ādito pannarasa vassāni paṭhamabodhī’’ti vuttaṁ, sikkhāpadapaññattikaālato",
  "tika-vin07t1:152_4": "pana pabhuti āṇāpātimokkhameva uddisantīti idaṁ pātimokkhuddesakkameneva paripuṇṇaṁ",
  "tika-vin07t1:152_5": "katvā sikkhāpadapaññattikālaṁ sandhāya vuttaṁ. Aṭṭhānaṁ anavakāsoti yathākkamaṁ hetupaccayapaṭikkhepavasena",
  "tika-vin07t1:152_6": "kāraṇapaṭikkhepo. Yanti yena kāraṇena. Aparisuddhāya parisāyāti alajjīpuggalehi vomissatāya",
  "tika-vin07t1:152_7": "asuddhāya parisāya, na kevalaṁ buddhānaññeva aparisuddhāya parisāya pātimokkhuddeso",
  "tika-vin07t1:152_8": "ayutto, atha kho sāvakānampi. Codanāsāraṇādivasena pana sodhetvā saṁvāsakaraṇaṁ sāvakānaññeva",
  "tika-vin07t1:152_9": "bhāro, buddhā pana sikkhāpadāni paññapetvā uposathādikaraṇavidhānaṁ sikkhāpetvā vissajjenti,",
  "tika-vin07t1:152_10": "codanāsāraṇādīni na karonti, teneva bhagavā asuddhāya parisāya pātimokkhaṁ anuddisitvā",
  "tika-vin07t1:152_11": "sakalarattiṁ tuṇhībhūto nisīdi. Bhikkhū ca bhagavato adhippāyaṁ ñatvā asuddhapuggalaṁ",
  "tika-vin07t1:152_12": "bahi nīhariṁsu. Tasmā sāvakānampi asuddhāya parisāya ñatvā uposathādisaṅghakammakaraṇaṁ",
  "tika-vin07t1:152_13": "brahmacariyantarāyakaraṇaṁ vinā na vaṭṭatīti veditabbaṁ.",
  "tika-vin07t1:153_0": "Sammukhasāvakānanti buddhānaṁ sammukhe dharamānakāle pabbajitānaṁ sabbantimānaṁ sāvakānaṁ.",
  "tika-vin07t1:153_1": "Uḷārātisayajotanatthaṁ ‘‘uḷāruḷārabhogādikulavasena vā’’ti puna uḷārasaddaggahaṇaṁ",
  "tika-vin07t1:153_2": "kataṁ. Ādi-saddena uḷāramajjhattaanuḷārādīnaṁ gahaṇaṁ veditabbaṁ. Te pacchimā sāvakā",
  "tika-vin07t1:153_3": "antaradhāpesunti sambandho.",
  "tika-vin07t1:154_0": "Apaññattepi sikkhāpade yadi sāvakā samānajātiādikā siyuṁ, attano kulānugataganthaṁ",
  "tika-vin07t1:154_1": "viya bhagavato vacanaṁ na nāseyyuṁ. Yasmā pana sikkhāpadañca na paññattaṁ, ime ca",
  "tika-vin07t1:154_2": "bhikkhū na samānajātiādikā, tasmā vināsesunti imamatthaṁ dassetuṁ yasmā ekanāmā…pe…",
  "tika-vin07t1:154_3": "tasmā aññamaññaṁ viheṭhentātiādi vuttaṁ. Ciraṭṭhitikavāre pana sāvakānaṁ nānājaccādibhāve",
  "tika-vin07t1:154_4": "samānepi sikkhāpadapaññattiyā paripuṇṇatāya sāsanassa cirappavatti veditabbā. Yadi",
  "tika-vin07t1:154_5": "evaṁ kasmā sabbepi buddhā sikkhāpadāni na paññapentīti? Yasmā ca sāsanassa cirappavattiyā",
  "tika-vin07t1:154_6": "na kevalaṁ sikkhāpadapaññattiyeva hetu, atha kho āyatiṁ dhammavinayaṁ gahetvā sāvakehi",
  "tika-vin07t1:154_7": "vinetabbapuggalānaṁ sambhavopi, tasmā tesaṁ sambhave sati buddhā sikkhāpadaṁ paññapenti,",
  "tika-vin07t1:154_8": "nāsatīti paripuṇṇāpaññattiyeva veneyyasambhavassāpi sūcanato sāsanassa cirappavattiyā",
  "tika-vin07t1:154_9": "hetu vuttāti veditabbā. Pāḷiyaṁ sahassaṁ bhikkhusaṅghaṁ…pe… ovadatīti ettha sahassasaṅkhyāparicchinno",
  "tika-vin07t1:154_10": "saṅgho sahasso sahassilokadhātūtiādīsu (dī. ni. 2.18) viya. Taṁ sahassaṁ bhikkhusaṅghanti",
  "tika-vin07t1:154_11": "yojanā. Sahassasaddassa ekavacanantatāya ‘‘bhikkhusahassassā’’ti vatvā avayavāpekkhāya",
  "tika-vin07t1:154_12": "‘‘ovadiyamānāna’’nti bahuvacananiddeso katoti daṭṭhabbo.",
  "tika-vin07t1:155_0": "Anupādāya āsavehi cittāni vimucciṁsūti ettha āsavehīti kattuatthe karaṇavacanaṁ.",
  "tika-vin07t1:155_1": "Cittānīti paccattabahuvacanaṁ. Vimucciṁsūti kammasādhanaṁ. Tasmā āsavehi kattubhūtehi",
  "tika-vin07t1:155_2": "anupādāya ārammaṇakaraṇavasena aggahetvā cittāni vimocitānīti evamettha attho gahetabboti",
  "tika-vin07t1:155_3": "āha tesañhi cittānītiādi. Yehi āsavehīti etthāpi kattuatthe eva karaṇavacanaṁ. Vimucciṁsūti",
  "tika-vin07t1:155_4": "kammasādhanaṁ. Teti āsavā. Tānīti cittāni, upayogabahuvacanañcetaṁ. Vimucciṁsūti",
  "tika-vin07t1:155_5": "kattusādhanaṁ, vimocesunti attho. Aggahetvā vimucciṁsūti ārammaṇavasena tāni cittāni",
  "tika-vin07t1:155_6": "aggahetvā āsavā tehi cittehi muttavanto ahesunti attho. Atha vā āsavehīti nissakkavacanaṁ,",
  "tika-vin07t1:155_7": "vimucciṁsūti kattusādhanaṁ. Tasmā kañci saṅkhatadhammaṁ taṇhādivasena anupādiyitvā",
  "tika-vin07t1:155_8": "cittāni vimuttavantāni ahesunti attho gahetabbo. Purimavacanāpekkhanti aññatarasmiṁ",
  "tika-vin07t1:155_9": "bhiṁsanake vanasaṇḍeti vuttavacanassa apekkhanaṁ tasmiṁ purimavacaneti evaṁ apekkhananti",
  "tika-vin07t1:155_10": "attho, tenāha yaṁ vuttantiādi. Bhiṁsanassa bhayassa kataṁ karaṇaṁ kiriyā bhiṁsanakataṁ,",
  "tika-vin07t1:155_11": "tasmiṁ bhiṁsanakiriyāyāti atthaṁ dassento āha ‘‘bhiṁsanakiriyāyā’’ti. Bhiṁsayatīti",
  "tika-vin07t1:155_12": "bhiṁsano, sova bhiṁsanako, tassa bhāvo ‘‘bhiṁsanakatta’’nti vattabbe ta-kārassa lopaṁ",
  "tika-vin07t1:155_13": "katvā vuttanti pakārantarena atthaṁ dassento āha ‘‘atha vā’’tiādi. Bahutarānaṁ sattānaṁ",
  "tika-vin07t1:155_14": "vāti yebhuyyenāti padassa atthadassanaṁ. Tena ca yo kocīti padassāpi yo yo pavisatīti",
  "tika-vin07t1:155_15": "vicchāvasena nānatthena attho gahetabboti dasseti, yo yo pavisati, tesu bahutarānanti atthasambhavato.",
  "tika-vin07t1:156_0": "Nigamananti pakate atthe yathāvuttassa atthassa upasaṁhāro. Ayañhettha nigamanakkamo",
  "tika-vin07t1:156_1": "– yā hi, sāriputta, vipassīādīnaṁ tiṇṇaṁ buddhānaṁ attano parinibbānato upari pariyattivasena",
  "tika-vin07t1:156_2": "vinetabbānaṁ puggalānaṁ abhāvena tesaṁ atthāya vitthārato sikkhāpadapaññattiyaṁ kilāsutā",
  "tika-vin07t1:156_3": "appossukkatā, yā ca upanissayasampannānaṁ veneyyānaṁ cetasā ceto paricca bhiṁsanakavanasaṇḍepi",
  "tika-vin07t1:156_4": "gantvā ovadantānaṁ tesaṁ maggaphaluppādanatthāya dhammadesanāya eva akilāsutā saussāhatā,",
  "tika-vin07t1:156_5": "na vitthārato dhammavinayadesanāya, ayaṁ kho, sāriputta, hetu, ayaṁ paccayo, yena",
  "tika-vin07t1:156_6": "vipassīādīnaṁ tiṇṇaṁ buddhānaṁ brahmacariyaṁ na ciraṭṭhitikaṁ ahosīti. Purisayugavasenāti",
  "tika-vin07t1:156_7": "purisānaṁ yugaṁ pavattikālo, tassa vasena, purisavasenāti attho. Sabbapacchimakoti",
  "tika-vin07t1:156_8": "parinibbānadivase pabbajito subhaddasadiso. Satasahassaṁ saṭṭhimattāni ca vassasahassānīti",
  "tika-vin07t1:156_9": "idaṁ bhagavato jātito paṭṭhāya vuttaṁ, bodhito paṭṭhāya pana gaṇiyamānaṁ ūnaṁ hotīti",
  "tika-vin07t1:156_10": "daṭṭhabbaṁ. Dveyevāti dharamāne bhagavati ekaṁ, parinibbute ekanti dve eva purisayugāni.",
  "tika-vin07t1:157_0": "20-1.Asambhuṇantenāti apāpuṇantena. Ko anusandhīti purimakathāya imassa ko sambandhoti",
  "tika-vin07t1:157_1": "attho. Yaṁ vuttanti yaṁ yācitanti attho. Yesūti vītikkamadhammesu. Nesanti diṭṭhadhammikādiāsavānaṁ.",
  "tika-vin07t1:157_2": "Teti vītikkamadhammā. Ñātiyeva pitāmahapituputtādivasena parivaṭṭanato parivaṭṭoti",
  "tika-vin07t1:157_3": "ñātiparivaṭṭo. Lokāmisabhūtanti lokapariyāpannaṁ hutvā kilesehi āmasitabbato lokāmisabhūtaṁ.",
  "tika-vin07t1:157_4": "Pabbajjāsaṅkhepenevāti dasasikkhāpadadānādipabbajjāmukhena. Etanti methunādīnaṁ akaraṇaṁ.",
  "tika-vin07t1:157_5": "Thāmanti sikkhāpadapaññāpanasāmatthiyaṁ. Sañchavinti sukkacchaviṁ pakaticchaviṁ,",
  "tika-vin07t1:157_6": "sundaracchaviṁ vā. Sesanti sesapadayojanadassanaṁ. Idāni atthayojanaṁ dassento āha",
  "tika-vin07t1:157_7": "ayaṁ vā hetthātiādi. Tattha vā-saddo avadhāraṇe. Hi-saddo pasiddhiyaṁ, ayameva hetthāti",
  "tika-vin07t1:157_8": "attho. Atha satthāti padassa atthaṁ dasseti ‘‘tadā satthā’’ti. Ropetvāti phālitaṭṭhāne",
  "tika-vin07t1:157_9": "ninnaṁ maṁsaṁ samaṁ vaḍḍhetvā. Sake ācariyaketi attano ācariyabhāve, ācariyakamme vā.",
  "tika-vin07t1:158_0": "Vipulabhāvenāti bahubhāvena. Ayoniso ummujjamānāti anupāyena abhinivisamānā, viparītato",
  "tika-vin07t1:158_1": "jānamānāti attho. Rasena rasaṁ saṁsanditvāti anavajjasabhāvena sāvajjasabhāvaṁ sammissetvā.",
  "tika-vin07t1:158_2": "Uddhammaṁ ubbinayanti uggatadhammaṁ uggatavinayañca, yathā dhammo ca vinayo ca vinassissati,",
  "tika-vin07t1:158_3": "evaṁ katvāti attho. Imasmiṁ attheti imasmiṁ saṅghādhikāre. Pabhassaroti pabhāsanasīlo.",
  "tika-vin07t1:158_4": "Evaṁnāmo evaṁgottoti soyamāyasmā sotāpannotināmagottena samannāgato, ayaṁ vuccati",
  "tika-vin07t1:158_5": "sotāpannoti pakatena sambandho. Avinipātadhammoti ettha dhamma-saddo sabhāvavācī,",
  "tika-vin07t1:158_6": "so ca atthato apāyesu khipanako diṭṭhiādiakusaladhammo evāti āha ‘‘ye dhammā’’tiādi.",
  "tika-vin07t1:158_7": "Idāni sabhāvavaseneva atthaṁ dassetuṁ vinipatanaṁ vātiādi vuttaṁ. Niyatoti sattabhavabbhantare",
  "tika-vin07t1:158_8": "niyatakkhandhaparinibbāno. Tassa kāraṇamāha ‘‘sambodhiparāyaṇo’’ti.",
  "tika-vin07t1:159_0": "22.Anudhammatāti lokuttaradhammānugato sabhāvo. Pavāraṇāsaṅgahaṁ datvāti ‘‘āgāminiyā",
  "tika-vin07t1:159_1": "puṇṇamiyā pavāressāmā’’ti anumatidānavasena datvā, pavāraṇaṁ ukkaḍḍhitvāti attho,",
  "tika-vin07t1:159_2": "etena nayena kenaci paccayena pavāraṇukkaḍḍhanaṁ kātuṁ vaṭṭatīti dīpitaṁ hoti. Māgasirassa",
  "tika-vin07t1:159_3": "paṭhamadivaseti candamāsavasena vuttaṁ, aparakattikapuṇṇamāya anantare pāṭipadadivaseti",
  "tika-vin07t1:159_4": "attho. Phussamāsassa paṭhamadivaseti etthāpi eseva nayo. Idañca nidassanamattaṁ veneyyānaṁ",
  "tika-vin07t1:159_5": "aparipākaṁ paṭicca phussamāsato parañca ekadviticatumāsampi tattheva vasitvā sesamāsehi",
  "tika-vin07t1:159_6": "cārikāya pariyosāpanato. Dasasahassacakkavāḷeti idaṁ devabrahmānaṁ vasena vuttaṁ.",
  "tika-vin07t1:159_7": "Manussā pana imasmiṁyeva cakkavāḷe bodhaneyyā honti. Itaracakkavāḷesu pana manussānaṁ",
  "tika-vin07t1:159_8": "imasmiṁ cakkavāḷe uppattiyā chanduppādanatthaṁ anantampi cakkavāḷaṁ oloketvā tadanuguṇānusāsanī",
  "tika-vin07t1:159_9": "pāṭihāriyaṁ karontiyeva.",
  "tika-vin07t1:160_0": "Āyāmāti ettha ā-saddo āgacchāti iminā samānatthoti āha ‘‘āgaccha yāmā’’ti, ehi gacchāmāti",
  "tika-vin07t1:160_1": "attho. Suvaṇṇarasapiñjarāhīti vilīnasuvaṇṇajalaṁ viya piñjarāhi suvaṇṇavaṇṇāhīti",
  "tika-vin07t1:160_2": "attho. Pāḷiyaṁ nimantitamhātiādīsu ‘‘nimantitā vassaṁvutthā amhā’’ti ca, ‘‘nimantitā",
  "tika-vin07t1:160_3": "vassaṁvutthā atthā’’ti ca sambandho.",
  "tika-vin07t1:161_0": "Yanti deyyadhammajātaṁ, yaṁ kiñcīti attho. No natthīti amhākaṁ natthi, noti vā etassa",
  "tika-vin07t1:161_1": "vivaraṇaṁ natthīti. Etthāti gharāvāse. Tanti taṁ kāraṇaṁ, kiccaṁ vā. Kutoti katarahetuto.",
  "tika-vin07t1:161_2": "Yanti yena kāraṇena, kiccena vā. Dutiye atthavikappe etthāti imassa vivaraṇaṁ imasmiṁ",
  "tika-vin07t1:161_3": "temāsabbhantareti. Tanti taṁ deyyadhammaṁ.",
  "tika-vin07t1:162": "Tatthacāti kusale. Tikkhavisadabhāvāpādanena samuttejetvā. Vassetvāti āyatiṁ vāsanābhāgiyaṁ dhammaratanavassaṁ otāretvā. Yaṁ divasanti yasmiṁ divase.",
  "tika-vin07t1:163_0": "23.Pattuṇṇapattapaṭe cāti pattuṇṇapaṭe cīnapaṭe ca. Tumbānīti cammamayatelabhājanāni.",
  "tika-vin07t1:163_1": "Anubandhitvāti anupagamanaṁ katvā. Abhiranta-saddo idha abhirucipariyāyoti āha ‘‘yathājjhāsaya’’ntiādi.",
  "tika-vin07t1:163_2": "Soreyyādīni mahāmaṇḍalacārikāya maggabhūtāni soreyyanagarādīni. Payāgapatiṭṭhānanti",
  "tika-vin07t1:163_3": "gaṅgāya ekassa titthavisesassāpi, taṁsamīpe gāmassāpi nāmaṁ. Samantapāsādikāyāti",
  "tika-vin07t1:163_4": "samantato sabbaso pasādaṁ janetīti samantapāsādikā, tassā.",
  "tika-vin07t1:164_0": "Ye pana pakāre sandhāya ‘‘samantato’’ti vuccati, te pakāre vitthāretvā dassetuṁ tatridantiādi",
  "tika-vin07t1:164_1": "vuttaṁ. Tattha ‘‘samantapāsādikā’’ti yā saṁvaṇṇanā vuttā, tatra tassaṁ samantapāsādikāyaṁ",
  "tika-vin07t1:164_2": "samantapasādikabhāve idaṁ vakkhamānagāthāvacanaṁ hotīti yojanā. Bāhiranidānaabbhantaranidānasikkhāpadanidānānaṁ",
  "tika-vin07t1:164_3": "vasena nidānappabhedadīpanaṁ veditabbaṁ. ‘‘Theravādappakāsanaṁ vatthuppabhedadīpana’’ntipi",
  "tika-vin07t1:164_4": "vadanti. ‘‘Sikkhāpadānaṁ paccuppannavatthuppabhedadīpana’’ntipi vattuṁ vaṭṭati. Sikkhāpadanidānanti",
  "tika-vin07t1:164_5": "pana vesālīādi sikkhāpadapaññattiyā kāraṇabhūtadesaviseso veditabbo. Etthāti samantapāsādikāya.",
  "tika-vin07t1:164_6": "Sampassataṁ viññūnanti sambandho, tasmā ayaṁ samantapāsādikātveva pavattāti yojetabbā.",
  "tika-vin07t1:165": "Iti samantapāsādikāya vinayaṭṭhakathāya vimativinodaniyaṁ",
  "tika-vin07t1:166": "Verañjakaṇḍavaṇṇanānayo niṭṭhito."
}