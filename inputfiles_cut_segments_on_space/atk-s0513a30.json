{
  "atk-s0513a30:0": " Namo tassa bhagavato arahato sammāsambuddhassa",
  "atk-s0513a30:1": "Khuddakanikāye",
  "atk-s0513a30:2": "Jātaka-aṭṭhakathā",
  "atk-s0513a30:3": "(Tatiyo bhāgo)",
  "atk-s0513a30:4": "4. Catukkanipāto",
  "atk-s0513a30:5": "1. Kāliṅgavaggo",
  "atk-s0513a30:7": " [301] 1. Cūḷakāliṅgajātakavaṇṇanā",
  "atk-s0513a30:8_0": "Vivarathimāsaṁdvāranti idaṁ satthā jetavane viharanto catunnaṁ paribbājikānaṁ pabbajjaṁ",
  "atk-s0513a30:8_1": "ārabbha kathesi. Vesāliyaṁ kira licchavirājūnaṁ satta sahassāni satta satāni satta",
  "atk-s0513a30:8_2": "ca licchavī vasiṁsu. Te sabbepi pucchāpaṭipucchācittakā ahesuṁ. Atheko pañcasu vādasatesu",
  "atk-s0513a30:8_3": "byatto nigaṇṭho vesāliyaṁ sampāpuṇi, te tassa saṅgahaṁ akaṁsu. Aparāpi evarūpā nigaṇṭhī",
  "atk-s0513a30:8_4": "sampāpuṇi . Rājāno dvepi jane vādaṁ kāresuṁ, ubhopi sadisāva ahesuṁ. Tato licchavīnaṁ",
  "atk-s0513a30:8_5": "etadahosi ‘‘ime dvepi paṭicca uppanno putto byatto bhavissatī’’ti. Tesaṁ vivāhaṁ",
  "atk-s0513a30:8_6": "kāretvā dvepi ekato vāsesuṁ. Atha nesaṁ saṁvāsamanvāya paṭipāṭiyā catasso dārikāyo",
  "atk-s0513a30:8_7": "eko ca dārako jāyi. Dārikānaṁ ‘‘saccā, lolā, avadhārikā, paṭicchādā’’ti nāmaṁ akaṁsu,",
  "atk-s0513a30:8_8": "dārakassa ‘‘saccako’’ti. Te pañcapi janā viññutaṁ pattā mātito pañca vādasatāni,",
  "atk-s0513a30:8_9": "pitito pañca vādasatānīti vādasahassaṁ uggaṇhiṁsu. Mātāpitaro dārikānaṁ evaṁ ovadiṁsu",
  "atk-s0513a30:8_10": "‘‘sace koci gihī tumhākaṁ vādaṁ bhindissati, tassa pādaparicārikā bhaveyyātha. Sace",
  "atk-s0513a30:8_11": "pabbajito bhindissati, tassa santike pabbajeyyāthā’’ti.",
  "atk-s0513a30:9_0": "Aparabhāge mātāpitaro kālamakaṁsu. Tesu kālakatesu saccakanigaṇṭho tattheva vesāliyaṁ",
  "atk-s0513a30:9_1": "licchavīnaṁ sippaṁ sikkhāpento vasi. Bhaginiyo jambusākhaṁ gahetvā vādatthāya nagarā",
  "atk-s0513a30:9_2": "nagaraṁ caramānā sāvatthiṁ patvā nagaradvāre sākhaṁ nikhaṇitvā ‘‘yo amhākaṁ vādaṁ",
  "atk-s0513a30:9_3": "āropetuṁ sakkoti gihī vā pabbajito vā, so etaṁ paṁsupuñjaṁ pādehi vikiritvā pādeheva",
  "atk-s0513a30:9_4": "sākhaṁ maddatū’’ti dārakānaṁ vatvā bhikkhāya nagaraṁ pavisiṁsu. Athāyasmā sāriputto",
  "atk-s0513a30:9_5": "asammaṭṭhaṭṭhānaṁ sammajjitvā rittaghaṭesu pānīyaṁ upaṭṭhapetvā gilāne ca paṭijaggitvā",
  "atk-s0513a30:9_6": "divātaraṁ sāvatthiṁ piṇḍāya pavisanto taṁ sākhaṁ disvā dārake pucchi, dārakā taṁ",
  "atk-s0513a30:9_7": "pavattiṁ ācikkhiṁsu. Thero dārakeheva pātāpetvā maddāpetvā ‘‘yehi ayaṁ sākhā ṭhapitā,",
  "atk-s0513a30:9_8": "te katabhattakiccāva āgantvā jetavanadvārakoṭṭhake maṁ passantū’’ti dārakānaṁ vatvā",
  "atk-s0513a30:9_9": "nagaraṁ pavisitvā katabhattakicco vihāradvārakoṭṭhake aṭṭhāsi. Tāpi paribbājikā bhikkhāya",
  "atk-s0513a30:9_10": "caritvā āgatā sākhaṁ madditaṁ disvā ‘‘kenāyaṁ madditā’’ti vatvā ‘‘sāriputtattherena,",
  "atk-s0513a30:9_11": "sace tumhe vādatthikā, jetavanadvārakoṭṭhakaṁ gacchathā’’ti dārakehi vuttā puna nagaraṁ",
  "atk-s0513a30:9_12": "pavisitvā mahājanaṁ sannipātetvā vihāradvārakoṭṭhakaṁ gantvā theraṁ vādasahassaṁ",
  "atk-s0513a30:9_13": "pucchiṁsu. Thero taṁ vissajjetvā ‘‘aññaṁ kiñci jānāthā’’ti pucchi. ‘‘Na jānāma, sāmī’’ti.",
  "atk-s0513a30:9_14": "‘‘Ahaṁ pana vo kiñci pucchāmī’’ti. ‘‘Puccha, sāmi, jānantiyo kathessāmā’’ti.",
  "atk-s0513a30:10_0": "Thero ‘‘ekaṁ nāma ki’’nti pucchi. Tā na jāniṁsu. Thero vissajjesi. Tā ‘‘amhākaṁ,",
  "atk-s0513a30:10_1": "sāmi, parājayo, tumhākaṁ jayo’’ti āhaṁsu. ‘‘Idāni kiṁ karissathā’’ti? ‘‘Amhākaṁ mātāpitūhi",
  "atk-s0513a30:10_2": "ayaṁ ovādo dinno ‘sace vo gihī vādaṁ bhindissati, tassa pajāpatiyo bhaveyyātha. Sace",
  "atk-s0513a30:10_3": "pabbajito, tassa santike pabbajeyyāthā’ti, pabbajjaṁ no dethā’’ti. Thero ‘‘sādhū’’ti",
  "atk-s0513a30:10_4": "vatvā tā uppalavaṇṇāya theriyā santike pabbājesi. Tā sabbāpi na cirasseva arahattaṁ",
  "atk-s0513a30:10_5": "pāpuṇiṁsu. Athekadivasaṁ bhikkhū dhammasabhāyaṁ kathaṁ samuṭṭhāpesuṁ ‘‘āvuso, sāriputtatthero",
  "atk-s0513a30:10_6": "catunnaṁ paribbājikānaṁ avassayo hutvā sabbā arahattaṁ pāpesī’’ti. Satthā āgantvā",
  "atk-s0513a30:10_7": "‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti",
  "atk-s0513a30:10_8": "vutte ‘‘na, bhikkhave, idāneva, pubbepesa etāsaṁ avassayo ahosi, idāni pana pabbajjābhisekaṁ",
  "atk-s0513a30:10_9": "dāpesi, pubbe rājamahesiṭṭhāne ṭhapesī’’ti vatvā atītaṁ āhari.",
  "atk-s0513a30:11_0": "Atīte kāliṅgaraṭṭhe dantapuranagare kāliṅgarāje rajjaṁ kārente assakaraṭṭhe pāṭalinagare",
  "atk-s0513a30:11_1": "assako nāma rājā rajjaṁ kāresi. Kāliṅgo sampannabalavāhano sayampi nāgabalo paṭiyodhaṁ",
  "atk-s0513a30:11_2": "na passati. So yujjhitukāmo hutvā amaccānaṁ ārocesi ‘‘ahaṁ yuddhatthiko, paṭiyodhaṁ",
  "atk-s0513a30:11_3": "pana na passāmi, kiṁ karomā’’ti. Amaccā ‘‘attheko, mahārāja, upāyo, dhītaro te catasso",
  "atk-s0513a30:11_4": "uttamarūpadharā, tā pasādhetvā paṭicchannayāne nisīdāpetvā balaparivutā gāmanigamarājadhāniyo",
  "atk-s0513a30:11_5": "carāpetha. Yo rājā tā attano gehe kātukāmo bhavissati, tena saddhiṁ yuddhaṁ karissāmā’’ti",
  "atk-s0513a30:11_6": "vadiṁsu. Rājā tathā kāresi. Tāhi gatagataṭṭhāne rājāno bhayena tāsaṁ nagaraṁ pavisituṁ",
  "atk-s0513a30:11_7": "na denti, paṇṇākāraṁ pesetvā bahinagareyeva vasāpenti. Evaṁ sakalajambudīpaṁ vicaritvā",
  "atk-s0513a30:11_8": "assakaraṭṭhe pāṭalinagaraṁ pāpuṇiṁsu. Assakopi nagaradvārāni pidahāpetvā paṇṇākāraṁ",
  "atk-s0513a30:11_9": "pesesi. Tassa nandiseno nāma amacco paṇḍito byatto upāyakusalo. So cintesi ‘‘imā",
  "atk-s0513a30:11_10": "kira rājadhītaro sakalajambudīpaṁ vicaritvā paṭiyodhaṁ na labhiṁsu, evaṁ sante jambudīpo",
  "atk-s0513a30:11_11": "tuccho nāma ahosi, ahaṁ kāliṅgena saddhiṁ yujjhissāmī’’ti. So nagaradvāraṁ gantvā",
  "atk-s0513a30:11_12": "dovārike āmantetvā tāsaṁ dvāraṁ vivarāpetuṁ paṭhamaṁ gāthamāha –",
  "atk-s0513a30:12": "1.",
  "atk-s0513a30:13": " ‘‘Vivarathimāsaṁ dvāraṁ, nagaraṁ pavisantu aruṇarājassa;",
  "atk-s0513a30:14": "Sīhena susiṭṭhena, surakkhitaṁ nandisenenā’’ti.",
  "atk-s0513a30:15_0": "Tattha aruṇarājassāti so hi rajje patiṭṭhitakāle raṭṭhanāmavasena assako nāma jāto,",
  "atk-s0513a30:15_1": "kuladattiyaṁ panassa nāmaṁ aruṇoti . Tenāha ‘‘aruṇarājassā’’ti. Sīhenāti purisasīhena.",
  "atk-s0513a30:15_2": "Susiṭṭhenāti ācariyehi suṭṭhu anusāsitena. Nandisenenāti mayā nandisenena nāma.",
  "atk-s0513a30:16_0": "So evaṁ vatvā dvāraṁ vivarāpetvā tā gahetvā assakarañño datvā ‘‘tumhe mā bhāyittha,",
  "atk-s0513a30:16_1": "yuddhe sati ahaṁ jinissāmi, imā uttamarūpadharā rājadhītaro mahesiyo karothā’’ti",
  "atk-s0513a30:16_2": "tāsaṁ abhisekaṁ dāpetvā tāhi saddhiṁ āgate purise ‘‘gacchatha, tumhe rājadhītūnaṁ",
  "atk-s0513a30:16_3": "assakarājena mahesiṭṭhāne ṭhapitabhāvaṁ tumhākaṁ rañño ācikkhathā’’ti uyyojesi. Te",
  "atk-s0513a30:16_4": "gantvā ārocesuṁ. Kāliṅgo ‘‘na hi nūna so mayhaṁ balaṁ jānātī’’ti vatvā tāvadeva mahatiyā",
  "atk-s0513a30:16_5": "senāya nikkhami. Nandiseno tassa āgamanaṁ ñatvā ‘‘attano kira rajjasīmāyameva hotu,",
  "atk-s0513a30:16_6": "mā amhākaṁ rañño rajjasīmaṁ okkamatu, ubhinnaṁ rajjānaṁ antare yuddhaṁ bhavissatī’’ti",
  "atk-s0513a30:16_7": "sāsanaṁ pesesi. So sāsanaṁ sutvā attano rajjapariyanteyeva aṭṭhāsi. Assakopi attano",
  "atk-s0513a30:16_8": "rajjapariyante aṭṭhāsi. Tadā bodhisatto isipabbajjaṁ pabbajitvā tesaṁ dvinnaṁ rajjānaṁ",
  "atk-s0513a30:16_9": "antare paṇṇasālāyaṁ vasati. Kāliṅgo cintesi ‘‘samaṇā nāma kiñci jānissanti, ko jānāti,",
  "atk-s0513a30:16_10": "kiṁ bhavissati, kassa jayo vā parājayo vā bhavissati, tāpasaṁ pucchissāmī’’ti aññātakavesena",
  "atk-s0513a30:16_11": "bodhisattaṁ upasaṅkamitvā vanditvā ekamantaṁ nisīditvā paṭisanthāraṁ katvā ‘‘bhante,",
  "atk-s0513a30:16_12": "kāliṅgo ca assako ca yujjhitukāmā attano attano rajjasīmāyameva ṭhitā, etesu kassa",
  "atk-s0513a30:16_13": "jayo bhavissati, kassa parājayo’’ti pucchi. Mahāpuñña, ahaṁ ‘‘asukassa jayo, asukassa",
  "atk-s0513a30:16_14": "parājayo’’ti na jānāmi, sakko pana devarājā idhāgacchati, tamahaṁ pucchitvā kathessāmi,",
  "atk-s0513a30:16_15": "sve āgaccheyyāsīti. Sakko bodhisattassa upaṭṭhānaṁ āgantvā nisīdi, atha naṁ bodhisatto",
  "atk-s0513a30:16_16": "tamatthaṁ pucchi. Bhante, kāliṅgo jinissati, assako parājissati, idañcidañca pubbanimittaṁ paññāyissatīti.",
  "atk-s0513a30:17_0": "Kāliṅgo punadivase āgantvā pucchi, bodhisattopissa ācikkhi. So ‘‘kiṁ nāma pubbanimittaṁ",
  "atk-s0513a30:17_1": "bhavissatī’’ti apucchitvāva ‘‘ahaṁ kira jinissāmī’’ti uṭṭhāya tuṭṭhiyā pakkāmi. Sā",
  "atk-s0513a30:17_2": "kathā vitthārikā ahosi. Taṁ sutvā assako nandisenaṁ pakkosāpetvā ‘‘kāliṅgo kira jinissatiṁ",
  "atk-s0513a30:17_3": ", mayaṁ parājissāma, kiṁ nu kho kātabba’’nti āha. So ‘‘ko etaṁ jānāti mahārāja, kassa",
  "atk-s0513a30:17_4": "jayo vā parājayo vā, tumhe mā cintayitthā’’ti rājānaṁ assāsetvā bodhisattaṁ upasaṅkamitvā",
  "atk-s0513a30:17_5": "vanditvā ekamantaṁ nisinno ‘‘bhante, ko jinissati, ko parājissatī’’ti pucchi. ‘‘Kāliṅgo",
  "atk-s0513a30:17_6": "jinissati, assako parājissatī’’ti? ‘‘Bhante, jinantassa pubbanimittaṁ kiṁ bhavissati,",
  "atk-s0513a30:17_7": "kiṁ parājinantassā’’ti? ‘‘Mahāpuñña, jinantassa ārakkhadevatā sabbaseto usabho bhavissati,",
  "atk-s0513a30:17_8": "itarassa sabbakāḷako, ubhinnampi ārakkhadevatā yujjhitvā jayaparājayaṁ karissantī’’ti.",
  "atk-s0513a30:17_9": "Nandiseno taṁ sutvā uṭṭhāya gantvā rañño sahāye sahassamatte mahāyodhe gahetvā avidūre",
  "atk-s0513a30:17_10": "pabbataṁ abhiruyha ‘‘ambho, amhākaṁ rañño jīvitaṁ dātuṁ sakkhissathā’’ti pucchi.",
  "atk-s0513a30:17_11": "‘‘Āma, sakkhissāmā’’ti. ‘‘Tena hi imasmiṁ papāte patathā’’ti. Te patituṁ ārabhiṁsu.",
  "atk-s0513a30:17_12": "Atha ne vāretvā ‘‘alaṁ ettha patanena, amhākaṁ rañño jīvitaṁ dātuṁ suhadayā anivattino",
  "atk-s0513a30:17_13": "hutvā yujjhathā’’ti āha. Te sampaṭicchiṁsuṁ.",
  "atk-s0513a30:18_0": "Atha saṅgāme upaṭṭhite kāliṅgo ‘‘ahaṁ kira jinissāmī’’ti vosānaṁ āpajji, balakāyāpissa",
  "atk-s0513a30:18_1": "‘‘amhākaṁ kira jayo’’ti vosānaṁ āpajjitvā sannāhaṁ akatvā vaggavaggā hutvā yathāruci",
  "atk-s0513a30:18_2": "pakkamiṁsu, vīriyakaraṇakāle vīriyaṁ na kariṁsu. Ubhopi rājāno assaṁ abhiruhitvā",
  "atk-s0513a30:18_3": "‘‘yujjhissāmā’’ti aññamaññaṁ upasaṅkamanti. Ubhinnaṁ ārakkhadevatā purato gantvā",
  "atk-s0513a30:18_4": "kāliṅgarañño ārakkhadevatā sabbaseto usabho ahosi, itarassa sabbakāḷako. Tā devatāpi",
  "atk-s0513a30:18_5": "aññamaññaṁ yujjhanākāraṁ dassentā upasaṅkamiṁsu. Te pana usabhā ubhinnaṁ rājūnaṁyeva",
  "atk-s0513a30:18_6": "paññāyanti, na aññesaṁ. Nandiseno assakaṁ pucchi ‘‘paññāyati te, mahārāja, ārakkhadevatā’’ti.",
  "atk-s0513a30:18_7": "‘‘Āma, paññāyatī’’ti. ‘‘Kenākārenā’’ti. ‘‘Kāliṅgarañño ārakkhadevatā sabbaseto usabho",
  "atk-s0513a30:18_8": "hutvā paññāyati, amhākaṁ ārakkhadevatā sabbakāḷako kilamanto hutvā tiṭṭhatī’’ti.",
  "atk-s0513a30:18_9": "‘‘Mahārāja, tumhe mā bhāyatha, mayaṁ jinissāma, kāliṅgo parājissati, tumhe assapiṭṭhito",
  "atk-s0513a30:18_10": "otaritvā imaṁ sattiṁ gahetvā susikkhitasindhavaṁ udarapasse vāmahatthena uppīḷetvā",
  "atk-s0513a30:18_11": "iminā purisasahassena saddhiṁ vegena gantvā kāliṅgarañño ārakkhadevataṁ sattippahārena",
  "atk-s0513a30:18_12": "pātetha, tato mayaṁ sahassamattā sattisahassena paharissāma , evaṁ kāliṅgassa ārakkhadevatā",
  "atk-s0513a30:18_13": "nassissati, tato kāliṅgo parājissati, mayaṁ jinissāmā’’ti. Rājā ‘‘sādhū’’ti nandisenena",
  "atk-s0513a30:18_14": "dinnasaññāya gantvā sattiyā pahari, sūrayodhasahassāpi amaccā sattisahassena pahariṁsu.",
  "atk-s0513a30:18_15": "Ārakkhadevatā tattheva jīvitakkhayaṁ pāpuṇi, tāvadeva kāliṅgo parājitvā palāyi. Taṁ",
  "atk-s0513a30:18_16": "palāyamānaṁ disvā sahassamattā amaccā ‘‘kāliṅgo palāyatī’’ti unnadiṁsu. Kāliṅgo maraṇabhayabhīto",
  "atk-s0513a30:18_17": "palāyamāno taṁ tāpasaṁ akkosanto dutiyaṁ gāthamāha –",
  "atk-s0513a30:19": "2.",
  "atk-s0513a30:20": " ‘‘Jayo kaliṅgānamasayhasāhinaṁ, parājayo anayo assakānaṁ;",
  "atk-s0513a30:21": "Icceva te bhāsitaṁ brahmacāri, na ujjubhūtā vitathaṁ bhaṇantī’’ti.",
  "atk-s0513a30:22_0": "Tattha asayhasāhinanti asayhaṁ dussahaṁ sahituṁ samatthānaṁ. Icceva te bhāsitanti",
  "atk-s0513a30:22_1": "evaṁ tayā kūṭatāpasa lañjaṁ gahetvā parājinakarājānaṁ jinissati, jinanarājānañca",
  "atk-s0513a30:22_2": "parājissatīti bhāsitaṁ. Na ujjubhūtāti ye kāyena vācāya manasā ca ujubhūtā, na te musā bhaṇantīti.",
  "atk-s0513a30:23_0": "Evaṁ so tāpasaṁ akkosanto palāyanto attano nagarameva gato, nivattitvā oloketumpi",
  "atk-s0513a30:23_1": "nāsakkhi. Tato katipāhaccayena sakko tāpasassa upaṭṭhānaṁ agamāsi. Tāpaso tena saddhiṁ",
  "atk-s0513a30:23_2": "kathento tatiyaṁ gāthamāha –",
  "atk-s0513a30:24": "3.",
  "atk-s0513a30:25": " ‘‘Devā musāvādamupātivattā, saccaṁ dhanaṁ paramaṁ tesu sakka;",
  "atk-s0513a30:26": "Taṁ te musā bhāsitaṁ devarāja, kiṁ vā paṭicca maghavā mahindā’’ti.",
  "atk-s0513a30:27": "Tattha taṁ te musā bhāsitanti yaṁ tayā mayhaṁ bhāsitaṁ, taṁ atthabhañjanakamusāvādaṁ kathentena tayā musā bhāsitaṁ, tayā kiṁ kāraṇaṁ paṭicca evaṁ bhāsitanti?",
  "atk-s0513a30:28": "Taṁ sutvā sakko catutthaṁ gāthamāha –",
  "atk-s0513a30:29": "4.",
  "atk-s0513a30:30": " ‘‘Nanu te sutaṁ brāhmaṇa bhaññamāne, devā na issanti purisaparakkamassa;",
  "atk-s0513a30:31": "Damo samādhi manaso abhejjo, abyaggatā nikkamanañca kāle;",
  "atk-s0513a30:32": "Daḷhañca viriyaṁ purisaparakkamo ca, teneva āsi vijayo assakāna’’nti.",
  "atk-s0513a30:33_0": "Tassattho – kiṁ tayā, brāhmaṇa, tattha tattha vacane bhaññamāne idaṁ na sutapubbaṁ,",
  "atk-s0513a30:33_1": "yaṁ devā purisaparakkamassa na issanti na usūyanti, assakarañño vīriyakaraṇavasena",
  "atk-s0513a30:33_2": "attadamanasaṅkhāto damo, samaggabhāvena manaso abhejjo, abhejjasamādhi, assakarañño",
  "atk-s0513a30:33_3": "sahāyānaṁ vīriyakaraṇakāle abyaggatā yathā kāliṅgassa manussā vaggavaggā hutvā osakkiṁsu,",
  "atk-s0513a30:33_4": "evaṁ anosakkanaṁ samaggabhāvena abhejjacittānaṁ vīriyañca purisaparakkamo ca thiro",
  "atk-s0513a30:33_5": "ahosi, teneva kāraṇena assakānaṁ jayo ahosīti.",
  "atk-s0513a30:34_0": "Palāte ca pana kāliṅge assakarājā vilopaṁ gāhāpetvā attano nagaraṁ gato. Nandiseno",
  "atk-s0513a30:34_1": "kāliṅgassa sāsanaṁ pesesi ‘‘imāsaṁ catunnaṁ rājakaññānaṁ dāyajjakoṭṭhāsaṁ pesetu,",
  "atk-s0513a30:34_2": "sace na peseti, kātabbamettha jānissāmī’’ti. So taṁ sāsanaṁ sutvā bhītatasito tāhi",
  "atk-s0513a30:34_3": "laddhabbadāyajjaṁ pesesi, tato paṭṭhāya samaggavāsaṁ vasiṁsu.",
  "atk-s0513a30:35": "Satthā imaṁ dhammadesanaṁ āharitvā jātakaṁ samodhānesi ‘‘tadā kāliṅgarañño dhītaro imā daharabhikkhuniyo ahesuṁ, nandiseno sāriputto, tāpaso pana ahameva ahosi’’nti.",
  "atk-s0513a30:36": "Cūḷakāliṅgajātakavaṇṇanā paṭhamā.",
  "atk-s0513a30:38": " [302] 2. Mahāassārohajātakavaṇṇanā",
  "atk-s0513a30:39_0": "Adeyyesuṁ dadaṁ dānanti idaṁ satthā jetavane viharanto ānandattheraṁ ārabbha kathesi.",
  "atk-s0513a30:39_1": "Paccuppannavatthu heṭṭhā kathitameva. Satthā ‘‘porāṇakapaṇḍitāpi attano upakāravaseneva",
  "atk-s0513a30:39_2": "kiriṁsū’’ti vatvā idhāpi atītaṁ āhari.",
  "atk-s0513a30:40_0": "Atīte bodhisatto bārāṇasirājā hutvā dhammena samena rajjaṁ kāreti, dānaṁ deti, sīlaṁ",
  "atk-s0513a30:40_1": "rakkhati. So ‘‘paccantaṁ kupitaṁ vūpasamessāmī’’ti balavāhanaparivuto gantvā parājito",
  "atk-s0513a30:40_2": "assaṁ abhiruhitvā palāyamāno ekaṁ paccantagāmaṁ pāpuṇi. Tattha tiṁsa janā rājasevakā",
  "atk-s0513a30:40_3": "vasanti. Te pātova gāmamajjhe sannipatitvā gāmakiccaṁ karonti. Tasmiṁ khaṇe rājā",
  "atk-s0513a30:40_4": "vammitaṁ assaṁ abhiruhitvā alaṅkatapaṭiyatto gāmadvārena antogāmaṁ pāvisi. Te ‘‘kiṁ",
  "atk-s0513a30:40_5": "nu kho ida’’nti bhītā palāyitvā sakasakagehāni pavisiṁsu. Eko panettha attano gehaṁ",
  "atk-s0513a30:40_6": "agantvā rañño paccuggamanaṁ katvā ‘‘rājā kira paccantaṁ gato’’ti suyyati, kosi tvaṁ",
  "atk-s0513a30:40_7": "rājapuriso corapurisoti? ‘‘Rājapuriso, sammā’’ti. ‘‘Tena hi ethā’’ti rājānaṁ gehaṁ",
  "atk-s0513a30:40_8": "netvā attano pīṭhake nisīdāpetvā ‘‘ehi, bhadde, sahāyakassa pāde dhovā’’ti bhariyaṁ",
  "atk-s0513a30:40_9": "tassa pāde dhovāpetvā attano balānurūpena āhāraṁ datvā ‘‘muhuttaṁ vissamathā’’ti",
  "atk-s0513a30:40_10": "sayanaṁ paññāpesi, rājā nipajji. Itaro assassa sannāhaṁ mocetvā caṅkamāpetvā udakaṁ",
  "atk-s0513a30:40_11": "pāyetvā piṭṭhiṁ telena makkhetvā tiṇaṁ adāsi. Evaṁ tayo cattāro divase rājānaṁ paṭijaggitvā",
  "atk-s0513a30:40_12": "‘‘gacchāmahaṁ, sammā’’ti vutte puna rañño ca assassa ca kattabbayuttakaṁ sabbamakāsi.",
  "atk-s0513a30:40_13": "Rājā tussitvā gacchanto ‘‘ahaṁ, samma, mahāassāroho nāma, nagaramajjhe amhākaṁ gehaṁ,",
  "atk-s0513a30:40_14": "sace kenaci kiccena nagaraṁ āgacchasi, dakkhiṇadvāre ṭhatvā dovārikaṁ ‘mahāassāroho",
  "atk-s0513a30:40_15": "kataragehe vasatī’ti pucchitvā dovārikaṁ gahetvā amhākaṁ gehaṁ āgaccheyyāsī’’ti vatvā pakkāmi.",
  "atk-s0513a30:41_0": "Balakāyopi rājānaṁ adisvā bahinagare khandhāvāraṁ bandhitvā ṭhito rājānaṁ disvā paccuggantvā",
  "atk-s0513a30:41_1": "parivāresi. Rājā nagaraṁ pavisanto dvārantare ṭhatvā dovārikaṁ pakkosāpetvā mahājanaṁ",
  "atk-s0513a30:41_2": "paṭikkamāpetvā ‘‘tāta, eko paccantagāmavāsī maṁ daṭṭhukāmo āgantvā ‘mahāassārohassa",
  "atk-s0513a30:41_3": "gehaṁ kaha’nti taṁ pucchissati, taṁ tvaṁ hatthe gahetvā ānetvā maṁ dasseyyāsi, tadā",
  "atk-s0513a30:41_4": "tvaṁ sahassaṁ labhissasī’’ti āha. So nāgacchati, tasmiṁ anāgacchante rājā tassa vasanagāme",
  "atk-s0513a30:41_5": "baliṁ vaḍḍhāpesi, balimhi vaḍḍhite nāgacchati. Evaṁ dutiyampi tatiyampi baliṁ vaḍḍhāpesi,",
  "atk-s0513a30:41_6": "neva āgacchati. Atha naṁ gāmavāsino sannipatitvā āhaṁsu ‘‘ayya, tava sahāyassa mahāassārohassa",
  "atk-s0513a30:41_7": "āgatakālato paṭṭhāya mayaṁ balinā pīḷiyamānā sīsaṁ ukkhipituṁ na sakkoma, gaccha",
  "atk-s0513a30:41_8": "tava sahāyassa mahāassārohassa vatvā amhākaṁ baliṁ vissajjāpehī’’ti. Sādhu gacchissāmi,",
  "atk-s0513a30:41_9": "na pana sakkā tucchahatthena gantuṁ, mayhaṁ sahāyassa dve dārakā atthi, tesañca bhariyāya",
  "atk-s0513a30:41_10": "cassa sahāyakassa ca me nivāsanapārupanapiḷandhanādīni sajjethāti. ‘‘Sādhu sajjissāmā’’ti",
  "atk-s0513a30:41_11": "te sabbaṁ paṇṇākāraṁ sajjayiṁsu.",
  "atk-s0513a30:42_0": "So tañca attano ghare pakkapūvañca ādāya gantvā dakkhiṇadvāraṁ patvā dovārikaṁ pucchi",
  "atk-s0513a30:42_1": "‘‘kahaṁ, samma, mahāassārohassa geha’’nti. So ‘‘ehi dassemi te’’ti taṁ hatthe gahetvā",
  "atk-s0513a30:42_2": "rājadvāraṁ gantvā ‘‘dovāriko ekaṁ paccantagāmavāsiṁ gahetvā āgato’’ti paṭivedesi.",
  "atk-s0513a30:42_3": "Rājā taṁ sutvā āsanā uṭṭhāya ‘‘mayhaṁ sahāyo ca tena saddhiṁ āgatā ca pavisantū’’ti",
  "atk-s0513a30:42_4": "paccuggamanaṁ katvā disvāva naṁ parissajitvā ‘‘mayhaṁ sahāyikā ca dārakā ca arogā’’ti",
  "atk-s0513a30:42_5": "pucchitvā hatthe gahetvā mahātalaṁ abhiruhitvā setacchattassa heṭṭhā rājāsane nisīdāpetvā",
  "atk-s0513a30:42_6": "aggamahesiṁ pakkosāpetvā ‘‘bhadde, sahāyassa me pāde dhovā’’ti āha. Sā tasssa pāde",
  "atk-s0513a30:42_7": "dhovi, rājā suvaṇṇabhiṅkārena udakaṁ āsiñci. Devīpi pāde dhovitvā gandhatelena makkhesi.",
  "atk-s0513a30:42_8": "Rājā ‘‘kiṁ, samma, atthi, kiñci amhākaṁ khādanīya’’nti pucchi. So ‘‘atthī’’ti pasibbakato",
  "atk-s0513a30:42_9": "pūve nīharāpesi. Rājā suvaṇṇataṭṭakena gahetvā tassa saṅgahaṁ karonto ‘‘mama sahāyena",
  "atk-s0513a30:42_10": "ānītaṁ khādathā’’ti deviyā ca amaccānañca khādāpetvā sayampi khādi. Itaro itarampi",
  "atk-s0513a30:42_11": "paṇṇākāraṁ dassesi. Rājā tassa saṅgahatthaṁ kāsikavatthāni apanetvā tena ābhatavatthayugaṁ",
  "atk-s0513a30:42_12": "nivāsesiṁ . Devīpi kāsikavatthañceva ābharaṇāni ca apanetvā tena ābhatavatthaṁ nivāsetvā",
  "atk-s0513a30:42_13": "ābharaṇāni piḷandhi.",
  "atk-s0513a30:43_0": "Atha naṁ rājā rājārahaṁ bhojanaṁ bhojāpetvā ekaṁ amaccaṁ āṇāpesi ‘‘gaccha imassa",
  "atk-s0513a30:43_1": "mama karaṇaniyāmeneva massukammaṁ kāretvā gandhodakena nhāpetvā satasahassagghanikaṁ",
  "atk-s0513a30:43_2": "kāsikavatthaṁ nivāsāpetvā rājālaṅkārena alaṅkārāpetvā ānehī’’ti. So tathā akāsi.",
  "atk-s0513a30:43_3": "Rājā nagare bheriṁ carāpetvā amacce sannipātāpetvā setacchattassa majjhe jātihiṅgulakasuttaṁ",
  "atk-s0513a30:43_4": "pātetvā upaḍḍharajjaṁ adāsi. Te tato paṭṭhāya ekato bhuñjanti pivanti sayanti, vissāso",
  "atk-s0513a30:43_5": "thiro ahosi kenaci abhejjo. Athassa rājā puttadārepi pakkosāpetvā antonagare nivesanaṁ",
  "atk-s0513a30:43_6": "māpetvā adāsi. Te samaggā sammodamānā rajjaṁ kārenti.",
  "atk-s0513a30:44_0": "Atha amaccā kujjhitvā rājaputtaṁ āhaṁsu ‘‘kumāra, rājā ekassa gahapatikassa upaḍḍharajjaṁ",
  "atk-s0513a30:44_1": "datvā tena saddhiṁ ekato bhuñjati pivati sayati, dārake ca vandāpeti, iminā raññā",
  "atk-s0513a30:44_2": "katakammaṁ na jānāma, kiṁ karoti rājā, mayaṁ lajjāma, tvaṁ rañño kathehī’’ti. So",
  "atk-s0513a30:44_3": "‘‘sādhū’’ti sampaṭicchitvā sabbaṁ taṁ kathaṁ rañño ārocetvā ‘‘mā evaṁ karohi, mahārājā’’ti",
  "atk-s0513a30:44_4": "āha. ‘‘Tāta, ahaṁ yuddhaparājito kahaṁ vasiṁ, api nu jānāthā’’ti. ‘‘Na jānāma, devā’’ti.",
  "atk-s0513a30:44_5": "‘‘Ahaṁ etassa ghare vasanto arogo hutvā āgantvā rajjaṁ kāresiṁ, evaṁ mama upakārino",
  "atk-s0513a30:44_6": "kasmā sampattiṁ na dassāmī’’ti evaṁ vatvā ca pana bodhisatto ‘‘tāta, yo hi adātabbayuttakassa",
  "atk-s0513a30:44_7": "deti, dātabbayuttakassa na deti, so āpadaṁ patvā kiñci upakāraṁ na labhatī’’ti dassento imā gāthā āha –",
  "atk-s0513a30:45": "5.",
  "atk-s0513a30:46": " ‘‘Adeyyesu dadaṁ dānaṁ, deyyesu nappavecchati;",
  "atk-s0513a30:47": "Āpāsu byasanaṁ patto, sahāyaṁ nādhigacchati.",
  "atk-s0513a30:48": "6.",
  "atk-s0513a30:49": " ‘‘Nādeyyesu dadaṁ dānaṁ, deyyesu yo pavecchati;",
  "atk-s0513a30:50": "Āpāsu byasanaṁ patto, sahāyamadhigacchati.",
  "atk-s0513a30:51": "7.",
  "atk-s0513a30:52": " ‘‘Saññogasambhogavisesadassanaṁ , anariyadhammesu saṭhesu nassati;",
  "atk-s0513a30:53": "Katañca ariyesu ca ajjavesu, mahapphalaṁ hoti aṇumpi tādisu.",
  "atk-s0513a30:54": "8.",
  "atk-s0513a30:55": " ‘‘Yo pubbe katakalyāṇo, akā loke sudukkaraṁ;",
  "atk-s0513a30:56": "Pacchā kayirā na vā kayirā, accantaṁ pūjanāraho’’ti.",
  "atk-s0513a30:57_0": "Tattha adeyyesūti pubbe akatūpakāresu. Deyyesūti pubbe katūpakāresu. Nappavecchatīti",
  "atk-s0513a30:57_1": "na paveseti na deti. Āpāsūti āpadāsu. Byasananti dukkhaṁ. Saññogasambhogavisesadassananti",
  "atk-s0513a30:57_2": "yo mittena kato saññogo ceva sambhogo ca, tassa visesadassanaṁ guṇadassanaṁ sukataṁ",
  "atk-s0513a30:57_3": "mayhaṁ imināti etaṁ sabbaṁ asuddhadhammattā anariyadhammesu kerāṭikattā saṭhesu nassati.",
  "atk-s0513a30:57_4": "Ariyesūti attano kataguṇajānanena ariyesu parisuddhesu. Ajjavesūti teneva kāraṇena",
  "atk-s0513a30:57_5": "ujukesu akuṭilesu. Aṇumpīti appamattakampi. Tādisūti ye tādisā puggalā honti ariyā",
  "atk-s0513a30:57_6": "ujubhūtā, tesu appampi kataṁ mahapphalaṁ hoti mahājutikaṁ mahāvipphāraṁ, sukhette",
  "atk-s0513a30:57_7": "vuttabījamiva na nassati , itarasmiṁ pana pāpe bahumpi kataṁ aggimhi khittabījamiva",
  "atk-s0513a30:57_8": "nassatīti attho. Vuttampi cetaṁ –",
  "atk-s0513a30:58": "‘‘Yathāpi bījamaggimhi, ḍayhati na virūhati;",
  "atk-s0513a30:59": "Evaṁ kataṁ asappurise, nassati na virūhati.",
  "atk-s0513a30:60": "‘‘Kataññumhi ca posamhi, sīlavante ariyavuttine;",
  "atk-s0513a30:61": "Sukhette viya bījāni, kataṁ tamhi na nassatī’’ti. (jā. 1.10.77-78);",
  "atk-s0513a30:62_0": "Pubbe katakalyāṇoti paṭhamataraṁ upakāraṁ katvā ṭhito. Akāti akari, ayaṁ loke sudukkaraṁ",
  "atk-s0513a30:62_1": "nāma akāsīti attho. Pacchā kayirāti so pacchā aññaṁ kiñci guṇaṁ karotu vā mā vā,",
  "atk-s0513a30:62_2": "teneva paṭhamakatena guṇena accantaṁ pūjanāraho hoti, sabbaṁ sakkārasammānaṁ arahatīti.",
  "atk-s0513a30:63": "Idaṁ pana sutvā neva amaccā, na rājaputto puna kiñci kathesīti.",
  "atk-s0513a30:64": "Satthā imaṁ dhammadesanaṁ āharitvā jātakaṁ samodhānesi – ‘‘tadā paccantagāmavāsī ānando ahosi, bārāṇasirājā pana ahameva ahosi’’nti.",
  "atk-s0513a30:65": "Mahāassārohajātakavaṇṇanā dutiyā.",
  "atk-s0513a30:67": " [303] 3. Ekarājajātakavaṇṇanā",
  "atk-s0513a30:68_0": "Anuttare kāmaguṇe samiddheti idaṁ satthā jetavane viharanto aññataraṁ kosalarājasevakaṁ",
  "atk-s0513a30:68_1": "ārabbha kathesi. Paccuppannavatthu heṭṭhā seyyajātake (jā. 1.3.94 ādayo) kathitameva.",
  "atk-s0513a30:68_2": "Idha pana satthā ‘‘na tvaññeva anatthena atthaṁ āhari, porāṇakapaṇḍitāpi attano anatthena",
  "atk-s0513a30:68_3": "atthaṁ āhariṁsū’’ti vatvā atītaṁ āhari.",
  "atk-s0513a30:69_0": "Atīte bārāṇasirañño upaṭṭhāko amacco rājantepure dubbhi. Rājā paccakkhatova tassa",
  "atk-s0513a30:69_1": "dosaṁ disvā taṁ raṭṭhā pabbājesi. So dubbhisenaṁ nāma kosalarājānaṁ upaṭṭhahantoti",
  "atk-s0513a30:69_2": "sabbaṁ mahāsīlavajātake (jā. 1.1.51) kathitameva. Idha pana dubbhiseno mahātale amaccamajjhe",
  "atk-s0513a30:69_3": "nisinnaṁ bārāṇasirājānaṁ gaṇhāpetvā sikkāya pakkhipāpetvā uttarummāre heṭṭhāsīsakaṁ",
  "atk-s0513a30:69_4": "olambāpesi. Rājā corarājānaṁ ārabbha mettaṁ bhāvetvā kasiṇaparikammaṁ katvā jhānaṁ",
  "atk-s0513a30:69_5": "nibbattesi, bandhanaṁ chijji, tato rājā ākāse pallaṅkena nisīdi. Corarājassa sarīre",
  "atk-s0513a30:69_6": "dāho uppajji, ‘‘ḍayhāmi ḍayhāmī’’ti bhūmiyaṁ aparāparaṁ parivattati. ‘‘Kimeta’’nti",
  "atk-s0513a30:69_7": "vutte ‘‘mahārāja, tumhe evarūpaṁ dhammikarājānaṁ niraparādhaṁ dvārassa uttarummāre",
  "atk-s0513a30:69_8": "heṭṭhāsīsakaṁ olambāpethā’’ti vadiṁsu. Tena hi vegena gantvā mocetha nanti. Purisā",
  "atk-s0513a30:69_9": "gantvā rājānaṁ ākāse pallaṅkena nisinnaṁ disvā āgantvā dubbhisenassa ārocesuṁ. So",
  "atk-s0513a30:69_10": "vegena gantvā taṁ vanditvā khamāpetuṁ paṭhamaṁ gāthamāha –",
  "atk-s0513a30:70": "9.",
  "atk-s0513a30:71": " ‘‘Anuttare kāmaguṇe samiddhe, bhutvāna pubbe vasi ekarāja;",
  "atk-s0513a30:72": "Sodāni dugge narakamhi khitto, nappajjahe vaṇṇabalaṁ purāṇa’’nti.",
  "atk-s0513a30:73_0": "Tattha vasīti vuttho. Ekarājāti bodhisattaṁ nāmenālapati. Sodānīti so tvaṁ idāni.",
  "atk-s0513a30:73_1": "Duggeti visame. Narakamhīti āvāṭe. Olambitaṭṭhānaṁ sandhāyetaṁ vuttaṁ. Nappajjahe",
  "atk-s0513a30:73_2": "vaṇṇabalaṁ purāṇanti evarūpe visamaṭṭhāne khittopi porāṇakavaṇṇañca balañca nappajahasīti pucchati.",
  "atk-s0513a30:74": "Taṁ sutvā bodhisatto sesagāthā avoca –",
  "atk-s0513a30:75": "10.",
  "atk-s0513a30:76": " ‘‘Pubbeva khantī ca tapo ca mayhaṁ, sampatthitā dubbhisena ahosi;",
  "atk-s0513a30:77": "Taṁdāni laddhāna kathaṁ nu rāja, jahe ahaṁ vaṇṇabalaṁ purāṇaṁ.",
  "atk-s0513a30:78": "11.",
  "atk-s0513a30:79": " ‘‘Sabbā kirevaṁ pariniṭṭhitāni, yasassinaṁ paññavantaṁ visayha;",
  "atk-s0513a30:80": "Yaso ca laddhā purimaṁ uḷāraṁ, nappajjahe vaṇṇabalaṁ purāṇaṁ.",
  "atk-s0513a30:81": "12.",
  "atk-s0513a30:82": " ‘‘Panujja dukkhena sukhaṁ janinda, sukhena vā dukkhamasayhasāhi;",
  "atk-s0513a30:83": "Ubhayattha santo abhinibbutattā, sukhe ca dukkhe ca bhavanti tulyā’’ti.",
  "atk-s0513a30:84_0": "Tattha khantīti adhivāsanakhanti. Tapoti tapacaraṇaṁ. Sampatthitāti icchitā abhikaṅkhitā",
  "atk-s0513a30:84_1": ". Dubbhisenāti taṁ nāmenālapati. Taṁdāni laddhānāti taṁ patthanaṁ idānāhaṁ labhitvā.",
  "atk-s0513a30:84_2": "Jaheti kena kāraṇena ahaṁ jaheyyaṁ. Yassa hi dukkhaṁ vā domanassaṁ vā hoti, so taṁ jaheyyāti dīpeti.",
  "atk-s0513a30:85_0": "‘‘Sabbā kirevaṁ pariniṭṭhitānī’’ti anussavavasena attano sampattiṁ dassento āha .",
  "atk-s0513a30:85_1": "Idaṁ vuttaṁ hoti – sabbāneva mama kattabbakiccāni dānasīlabhāvanāuposathakammāni",
  "atk-s0513a30:85_2": "pubbeva niṭṭhitānīti. Yasassinaṁ paññavantaṁ visayhāti parivārasampattiyā yasassi,",
  "atk-s0513a30:85_3": "paññāsampadāya paññavanta, asayhasāhitāya visayha. Evaṁ tīṇipetāni ālapanāneva. Nanti",
  "atk-s0513a30:85_4": "panettha nipāto . Byañjanasiliṭṭhatāvasenantakārassa sānunāsikatā katāti paccetabbā.",
  "atk-s0513a30:85_5": "Yaso cāti yasañca, ayameva vā pāṭho. Laddhā purimanti labhitvā purimaṁ pubbe aladdhapubbaṁ.",
  "atk-s0513a30:85_6": "Uḷāranti mahantaṁ. Kilesavikkhambhanamettābhāvanājhānuppattiyo sandhāyevamāha. Nappajjaheti",
  "atk-s0513a30:85_7": "evarūpaṁ yasaṁ laddhā kiṁkāraṇā purāṇavaṇṇabalaṁ jahissāmīti attho.",
  "atk-s0513a30:86_0": "Dukkhenāti tayā uppāditena narakamhi khipanadukkhena mama rajjasukhaṁ panuditvā.",
  "atk-s0513a30:86_1": "Sukhena vā dukkhanti jhānasukhena vā taṁ dukkhaṁ panuditvā. Ubhayattha santoti ye",
  "atk-s0513a30:86_2": "santo honti mādisā, te dvīsupi etesu koṭṭhāsesu abhinibbutasabhāvā majjhattā sukhe",
  "atk-s0513a30:86_3": "ca dukkhe ca bhavanti tulyā, ekasadisā nibbikārāva hontīti.",
  "atk-s0513a30:87_0": "Idaṁ sutvā dubbhiseno bodhisattaṁ khamāpetvā ‘‘tumhākaṁ rajjaṁ tumheva kāretha, ahaṁ",
  "atk-s0513a30:87_1": "vo core paṭibāhissāmī’’ti vatvā tassa duṭṭhāmaccassa rājāṇaṁ kāretvā pakkāmi. Bodhisattopi",
  "atk-s0513a30:87_2": "rajjaṁ amaccānaṁ niyyādetvā isipabbajjaṁ pabbajitvā brahmalokaparāyaṇo ahosi.",
  "atk-s0513a30:88": "Satthā imaṁ dhammadesanaṁ āharitvā jātakaṁ samodhānesi – ‘‘tadā dubbhiseno ānando ahosi, bārāṇasirājā pana ahameva ahosi’’nti.",
  "atk-s0513a30:89": "Ekarājajātakavaṇṇanā tatiyā.",
  "atk-s0513a30:91": " [304] 4. Daddarajātakavaṇṇanā",
  "atk-s0513a30:92_0": "Imāni manti idaṁ satthā jetavane viharanto ekaṁ kodhanaṁ bhikkhuṁ ārabbha kathesi.",
  "atk-s0513a30:92_1": "Vatthu heṭṭhā kathitameva. Tadā hi dhammasabhāyaṁ tassa kodhanabhāvakathāya samuṭṭhitāya",
  "atk-s0513a30:92_2": "satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a30:92_3": "‘‘imāya nāmā’’ti vutte taṁ pakkosāpetvā ‘‘saccaṁ kira tvaṁ bhikkhu kodhanosī’’ti",
  "atk-s0513a30:92_4": "vatvā ‘‘āma, bhante’’ti vutte ‘‘na, bhikkhave , idāneva, pubbepesa kodhanoyeva, kodhanabhāvenevassa",
  "atk-s0513a30:92_5": "porāṇakapaṇḍitā parisuddhā nāgarājabhāve ṭhitāpi tīṇi vassāni gūthapūritāya ukkārabhūmiyaṁ",
  "atk-s0513a30:92_6": "vasiṁsū’’ti vatvā atītaṁ āhari.",
  "atk-s0513a30:93_0": "Atīte bārāṇasiyaṁ brahmadatte rajjaṁ kārente bodhisatto himavantapadese daddarapabbatapāde",
  "atk-s0513a30:93_1": "daddaranāgabhavanaṁ nāma atthi, tattha rajjaṁ kārentassa daddararañño putto mahādaddaro",
  "atk-s0513a30:93_2": "nāma ahosi, kaniṭṭhabhātā panassa cūḷadaddaro nāma. So kodhano pharuso nāgamāṇavake",
  "atk-s0513a30:93_3": "akkosanto paribhāsanto paharanto vicarati. Nāgarājā tassa pharusabhāvaṁ ñatvā nāgabhavanato",
  "atk-s0513a30:93_4": "taṁ nīharāpetuṁ āṇāpesi. Mahādaddaro pana pitaraṁ khamāpetvā nivāresi. Dutiyampi",
  "atk-s0513a30:93_5": "rājā tassa kujjhi, dutiyampi khamāpesi. Tatiyavāre pana ‘‘tvaṁ maṁ imaṁ anācāraṁ",
  "atk-s0513a30:93_6": "nīharāpentaṁ nivāresi, gacchatha dvepi janā imamhā nāgabhavanā nikkhamitvā bārāṇasiyaṁ",
  "atk-s0513a30:93_7": "ukkārabhūmiyaṁ tīṇi vassāni vasathā’’ti nāgabhavanā nikkaḍḍhāpesi. Te tattha gantvā",
  "atk-s0513a30:93_8": "vasiṁsu. Atha ne ukkārabhūmiyaṁ udakapariyante gocaraṁ pariyesamāne gāmadārakā disvā",
  "atk-s0513a30:93_9": "paharantā leḍḍudaṇḍādayo khipantā ‘‘ke ime puthulasīsā sūcinaṅguṭṭhā udakadeḍḍubhā",
  "atk-s0513a30:93_10": "maṇḍūkabhakkhā’’tiādīni vatvā akkosanti paribhāsanti.",
  "atk-s0513a30:94_0": "Cūḷadaddaro caṇḍapharusatāya tesaṁ taṁ avamānaṁ asahanto ‘‘bhātika, ime dārakā amhe",
  "atk-s0513a30:94_1": "paribhavanti, āsīvisabhāvaṁ no na jānanti, ahaṁ tesaṁ avamānaṁ sahituṁ na sakkomi,",
  "atk-s0513a30:94_2": "nāsāvātena te nāsessāmī’’ti bhātarā saddhiṁ sallapanto paṭhamaṁ gāthamāha –",
  "atk-s0513a30:95": "13.",
  "atk-s0513a30:96": " ‘‘Imāni maṁ daddara tāpayanti, vācāduruttāni manussaloke;",
  "atk-s0513a30:97": "Maṇḍūkabhakkhā udakantasevī, āsīvisaṁ maṁ avisā sapantī’’ti.",
  "atk-s0513a30:98": "Tattha tāpayantīti dukkhāpenti. Maṇḍūkabhakkhā udakantasevīti ‘‘maṇḍūkabhakkhā’’ti ca ‘‘udakantasevī’’ti ca vadantā ete avisā gāmadārakā maṁ āsīvisaṁ samānaṁ sapanti akkosantīti.",
  "atk-s0513a30:99": "Tassa vacanaṁ sutvā mahādaddaro sesagāthā abhāsi –",
  "atk-s0513a30:100": "14.",
  "atk-s0513a30:101": " ‘‘Sakā raṭṭhā pabbājito, aññaṁ janapadaṁ gato;",
  "atk-s0513a30:102": "Mahantaṁ koṭṭhaṁ kayirātha, duruttānaṁ nidhetave.",
  "atk-s0513a30:103": "15.",
  "atk-s0513a30:104": " ‘‘Yattha posaṁ na jānanti, jātiyā vinayena vā;",
  "atk-s0513a30:105": "Na tattha mānaṁ kayirātha, vasamaññātake jane.",
  "atk-s0513a30:106": "16.",
  "atk-s0513a30:107": " ‘‘Videsavāsaṁ vasato, jātavedasamenapi;",
  "atk-s0513a30:108": "Khamitabbaṁ sapaññena, api dāsassa tajjita’’nti.",
  "atk-s0513a30:109_0": "Tattha duruttānaṁ nidhetaveti yathā dhaññanidhānatthāya mahantaṁ koṭṭhaṁ katvā pūretvā",
  "atk-s0513a30:109_1": "kicce uppanne dhaññaṁ vaḷañjenti, evamevaṁ videsaṁ gato antohadaye paṇḍito poso duruttānaṁ",
  "atk-s0513a30:109_2": "nidhānatthāya mahantaṁ koṭṭhaṁ kayirātha. Tattha tāni duruttāni nidahitvā puna attano",
  "atk-s0513a30:109_3": "pahonakakāle kātabbaṁ karissati. Jātiyā vinayena vāti ‘‘ayaṁ khattiyo brāhmaṇo’’ti",
  "atk-s0513a30:109_4": "vā ‘‘sīlavā bahussuto guṇasampanno’’ti vā evaṁ yattha jātiyā vinayena vā na jānantīti",
  "atk-s0513a30:109_5": "attho. Mānanti evarūpaṁ maṁ lāmakavohārena voharanti, na sakkaronti na garuṁ karontīti",
  "atk-s0513a30:109_6": "mānaṁ na kareyya. Vasamaññātake janeti attano jātigottādīni ajānantassa janassa santike",
  "atk-s0513a30:109_7": "vasanto. Vasatoti vasatā, ayameva vā pāṭho.",
  "atk-s0513a30:110": "Evaṁ te tattha tīṇi vassāni vasiṁsu. Atha ne pitā pakkosāpesi. Te tato paṭṭhāya nihatamānā jātā.",
  "atk-s0513a30:111_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a30:111_1": "kodhano bhikkhu anāgāmiphale patiṭṭhahi. ‘‘Tadā cūḷadaddaro kodhano bhikkhu ahosi,",
  "atk-s0513a30:111_2": "mahādaddaro pana ahameva ahosi’’nti.",
  "atk-s0513a30:112": "Daddarajātakavaṇṇanā catutthā.",
  "atk-s0513a30:114": " [305] 5. Sīlavīmaṁsanajātakavaṇṇanā",
  "atk-s0513a30:115_0": "Natthiloke raho nāmāti idaṁ satthā jetavane viharanto kilesaniggahaṁ ārabbha kathesi.",
  "atk-s0513a30:115_1": "Vatthu ekādasakanipāte pānīyajātake (jā. 1.11.59 ādayo) āvi bhavissati. Ayaṁ panettha",
  "atk-s0513a30:115_2": "saṅkhepo – pañcasatā bhikkhū antojetavane vasantā majjhimayāmasamanantare kāmavitakkaṁ",
  "atk-s0513a30:115_3": "vitakkayiṁsu. Satthā chasupi rattidivākoṭṭhāsesu yathā ekacakkhuko cakkhuṁ, ekaputto",
  "atk-s0513a30:115_4": "puttaṁ, cāmarī vālaṁ appamādena rakkhati, evaṁ niccakālaṁ bhikkhū oloketi. So rattibhāge",
  "atk-s0513a30:115_5": "dibbacakkhunā jetavanaṁ olokento cakkavattirañño attano nivesane uppannacore viya",
  "atk-s0513a30:115_6": "te bhikkhū disvā gandhakuṭiṁ vivaritvā ānandattheraṁ āmantetvā ‘‘ānanda, antojetavane",
  "atk-s0513a30:115_7": "koṭisanthāre vasanakabhikkhū sannipātāpetvā gandhakuṭidvāre āsanaṁ paññāpehī’’ti",
  "atk-s0513a30:115_8": "āha. So tathā katvā satthu paṭivedesi. Satthā paññattāsane nisīditvā sabbasaṅgāhikavasena",
  "atk-s0513a30:115_9": "āmantetvā ‘‘bhikkhave, porāṇakapaṇḍitā ‘pāpakaraṇe raho nāma natthī’ti pāpaṁ na kariṁsū’’ti",
  "atk-s0513a30:115_10": "vatvā tehi yācito atītaṁ āhari.",
  "atk-s0513a30:116_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a30:116_1": "vayappatto tattheva bārāṇasiyaṁ disāpāmokkhassa ācariyassa santike pañcannaṁ māṇavakasatānaṁ",
  "atk-s0513a30:116_2": "jeṭṭhako hutvā sippaṁ uggaṇhāti. Ācariyassa pana vayappattā dhītā atthi. So cintesi",
  "atk-s0513a30:116_3": "‘‘imesaṁ māṇavakānaṁ sīlaṁ vīmaṁsitvā sīlasampannasseva dhītaraṁ dassāmī’’ti. So",
  "atk-s0513a30:116_4": "ekadivasaṁ māṇavake āmantetvā ‘‘tātā, mayhaṁ dhītā vayappattā, vivāhamassā kāressāmi,",
  "atk-s0513a30:116_5": "vatthālaṅkāraṁ laddhuṁ vaṭṭati, gacchatha tumhe attano attano ñātakānaṁ apassantānaññeva",
  "atk-s0513a30:116_6": "thenetvā vatthālaṅkāre āharatha, kenaci adiṭṭhameva gaṇhāmi, dassetvā ābhataṁ na",
  "atk-s0513a30:116_7": "gaṇhāmī’’ti āha. Te ‘‘sādhū’’ti sampaṭicchitvā tato paṭṭhāya ñātakānaṁ apassantānaṁ",
  "atk-s0513a30:116_8": "thenetvā vatthapiḷandhanādīni āharanti. Ācariyo ābhatābhataṁ visuṁ visuṁ ṭhapesi.",
  "atk-s0513a30:116_9": "Bodhisatto pana na kiñci āhari. Atha naṁ ācariyo āha ‘‘tvaṁ pana, tāta, na kiñci",
  "atk-s0513a30:116_10": "āharasī’’ti. ‘‘Āma, ācariyā’’ti. ‘‘Kasmā, tātā’’ti. ‘‘Tumhe na kassaci passsantassa",
  "atk-s0513a30:116_11": "ābhataṁ gaṇhatha, ahaṁ pana pāpakaraṇe raho nāma na passāmī’’ti dīpento imā dve gāthā āha –",
  "atk-s0513a30:117": "17.",
  "atk-s0513a30:118": " ‘‘Natthi loke raho nāma, pāpakammaṁ pakubbato;",
  "atk-s0513a30:119": "Passanti vanabhūtāni, taṁ bālo maññatī raho.",
  "atk-s0513a30:120": "18.",
  "atk-s0513a30:121": " ‘‘Ahaṁ raho na passāmi, suññaṁ vāpi na vijjati;",
  "atk-s0513a30:122": "Yattha aññaṁ na passāmi, asuññaṁ hoti taṁ mayā’’ti.",
  "atk-s0513a30:123_0": "Tattha rahoti paṭicchannaṭṭhānaṁ. Vanabhūtānīti vane nibbattabhūtāni. Taṁ bāloti",
  "atk-s0513a30:123_1": "taṁ pāpakammaṁ raho mayā katanti bālo maññati. Suññaṁ vāpīti yaṁ vā ṭhānaṁ sattehi",
  "atk-s0513a30:123_2": "suññaṁ tucchaṁ bhaveyya, tampi natthīti āha.",
  "atk-s0513a30:124_0": "Ācariyo tassa pasīditvā ‘‘tāta, na mayhaṁ gehe dhanaṁ natthi, ahaṁ pana sīlasampannassa",
  "atk-s0513a30:124_1": "dhītaraṁ dātukāmo ime māṇavake vīmaṁsanto evamakāsiṁ, mama dhītā tuyhameva anucchavikā’’ti",
  "atk-s0513a30:124_2": "dhītaraṁ alaṅkaritvā bodhisattassa adāsi. Sesamāṇavake ‘‘tumhehi ābhatābhataṁ tumhākaṁ",
  "atk-s0513a30:124_3": "gehameva nethā’’ti āha.",
  "atk-s0513a30:125_0": "Satthā ‘‘iti kho, bhikkhave, te dussīlamāṇavakā attano dussīlatāya taṁ itthiṁ na",
  "atk-s0513a30:125_1": "labhiṁsu, itaro paṇḍitamāṇavo sīlasampannatāya labhī’’ti vatvā abhisambuddho hutvā",
  "atk-s0513a30:125_2": "itarā dve gāthā abhāsi –",
  "atk-s0513a30:126": "19.",
  "atk-s0513a30:127": " ‘‘Dujjacco ca sujacco ca, nando ca sukhavaḍḍhito;",
  "atk-s0513a30:128": "Vajjo ca addhuvasīlo ca, te dhammaṁ jahumatthikā.",
  "atk-s0513a30:129": "20.",
  "atk-s0513a30:130": " ‘‘Brāhmaṇo ca kathaṁ jahe, sabbadhammāna pāragū;",
  "atk-s0513a30:131": "Yo dhammamanupāleti, dhitimā saccanikkamo’’ti.",
  "atk-s0513a30:132_0": "Tattha dujjaccotiādayo cha jeṭṭhakamāṇavā, tesaṁ nāmaṁ gaṇhi, avasesānaṁ nāmaṁ aggahetvā",
  "atk-s0513a30:132_1": "sabbasaṅgāhikavaseneva ‘‘te dhammaṁ jahumatthikā’’ti āha. Tattha teti sabbepi te",
  "atk-s0513a30:132_2": "māṇavā. Dhammanti itthipaṭilābhasabhāvaṁ . Jahumatthikāti jahuṁ atthikā, ayameva",
  "atk-s0513a30:132_3": "vā pāṭho. Makāro padabyañjanasandhivasena vutto. Idaṁ vuttaṁ hoti – sabbepi te māṇavā",
  "atk-s0513a30:132_4": "tāya itthiyā atthikāva hutvā attano dussīlatāya taṁ itthipaṭilābhasabhāvaṁ jahiṁsu.",
  "atk-s0513a30:133_0": "Brāhmaṇo cāti itaro pana sīlasampanno brāhmaṇo. Kathaṁ jaheti kena kāraṇena taṁ itthipaṭilābhasabhāvaṁ",
  "atk-s0513a30:133_1": "jahissati. Sabbadhammānanti imasmiṁ ṭhāne lokiyāni pañca sīlāni, dasa sīlāni, tīṇi",
  "atk-s0513a30:133_2": "sucaritāni ca, sabbadhammā nāma, tesaṁ so pāraṁ gatoti pāragū. Dhammanti vuttappakārameva",
  "atk-s0513a30:133_3": "dhammaṁ yo anupāleti rakkhati. Dhitimāti sīlarakkhanadhitiyā samannāgato. Saccanikkamoti",
  "atk-s0513a30:133_4": "sacce sabhāvabhūte yathāvutte sīladhamme nikkamena samannāgato.",
  "atk-s0513a30:134": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne tāni pañca bhikkhusatāni arahatte patiṭṭhahiṁsu.",
  "atk-s0513a30:135": "Tadā ācariyo sāriputto ahosi, paṇḍitamāṇavo pana ahameva ahosinti.",
  "atk-s0513a30:136": "Sīlavīmaṁsanajātakavaṇṇanā pañcamā.",
  "atk-s0513a30:138": " [306] 6. Sujātājātakavaṇṇanā",
  "atk-s0513a30:139_0": "Kimaṇḍakāti idaṁ satthā jetavane viharanto mallikaṁ deviṁ ārabbha kathesi. Ekadivasaṁ",
  "atk-s0513a30:139_1": "kira rañño tāya saddhiṁ sirivivādo ahosi, ‘‘sayanakalaho’’tipi vadantiyeva. Rājā",
  "atk-s0513a30:139_2": "kujjhitvā tassā atthibhāvampi na jānāti. Mallikā devīpi ‘‘satthā rañño mayi kuddhabhāvaṁ",
  "atk-s0513a30:139_3": "na jānāti maññe’’ti cintesi. Satthāpi ñatvā ‘‘imesaṁ samaggabhāvaṁ karissāmī’’ti",
  "atk-s0513a30:139_4": "pubbaṇhasamayaṁ nivāsetvā pattacīvaramādāya pañcabhikkhusataparivāro sāvatthiṁ pavisitvā",
  "atk-s0513a30:139_5": "rājadvāraṁ agamāsi. Rājā tathāgatassa pattaṁ gahetvā nivesanaṁ pavesetvā paññattāsane",
  "atk-s0513a30:139_6": "nisīdāpetvā buddhappamukhassa bhikkhusaṅghassa dakkhiṇodakaṁ datvā yāgukhajjakaṁ",
  "atk-s0513a30:139_7": "āhari. Satthā pattaṁ hatthena pidahitvā ‘‘mahārāja, kahaṁ devī’’ti āha. ‘‘Kiṁ, bhante,",
  "atk-s0513a30:139_8": "tāya attano yasena mattāyā’’ti? ‘‘Mahārāja, sayameva yasaṁ datvā mātugāmaṁ ukkhipitvā",
  "atk-s0513a30:139_9": "tāya katassa aparādhassa asahanaṁ nāma na yutta’’nti. Rājā satthu vacanaṁ sutvā taṁ",
  "atk-s0513a30:139_10": "pakkosāpesi, sā satthāraṁ parivisi. Satthā ‘‘aññamaññaṁ samaggehi bhavituṁ vaṭṭatī’’ti",
  "atk-s0513a30:139_11": "sāmaggirasavaṇṇaṁ kathetvā pakkāmi. Tato paṭṭhāya ubho samaggavāsaṁ vasiṁsu. Bhikkhū",
  "atk-s0513a30:139_12": "dhammasabhāyaṁ kathaṁ samuṭṭhāpesuṁ ‘‘āvuso, satthā ekavacaneneva ubho samagge akāsī’’ti.",
  "atk-s0513a30:139_13": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a30:139_14": "‘‘imāya nāmā’’ti vutte ‘‘na, bhikkhave, idāneva, pubbepāhaṁ ete ekavādeneva samagge",
  "atk-s0513a30:139_15": "akāsi’’nti vatvā tehi yācito atītaṁ āhari.",
  "atk-s0513a30:140_0": "Atīte bārāṇasiyaṁ brahmadatte rajjaṁ kārente bodhisatto tassa atthadhammānusāsako",
  "atk-s0513a30:140_1": "amacco ahosi. Athekadivasaṁ rājā vātapānaṁ vivaritvā rājaṅgaṇaṁ olokayamāno aṭṭhāsi.",
  "atk-s0513a30:140_2": "Tasmiṁ khaṇe ekā paṇṇikadhītā abhirūpā paṭhamavaye ṭhitā sujātā nāma badarapacchiṁ",
  "atk-s0513a30:140_3": "sīse katvā ‘‘badarāni gaṇhatha, badarāni gaṇhathā’’ti vadamānā rājaṅgaṇena gacchati.",
  "atk-s0513a30:140_4": "Rājā tassā saddaṁ sutvā tāya paṭibaddhacitto hutvā asāmikabhāvaṁ ñatvā taṁ pakkosāpetvā",
  "atk-s0513a30:140_5": "aggamahesiṭṭhāne ṭhapetvā mahantaṁ yasaṁ adāsi. Sā rañño piyā ahosi manāpā. Athekadivasaṁ",
  "atk-s0513a30:140_6": "rājā suvaṇṇataṭṭake badarāni khādanto nisīdi. Tadā sujātā devī rājānaṁ badarāni khādantaṁ",
  "atk-s0513a30:140_7": "disvā ‘‘mahārāja, kiṁ nāma tumhe khādathā’’ti pucchantī paṭhamaṁ gāthamāha –",
  "atk-s0513a30:141": "21.",
  "atk-s0513a30:142": " ‘‘Kimaṇḍakā ime deva, nikkhittā kaṁsamallake;",
  "atk-s0513a30:143": "Upalohitakā vaggū, taṁ me akkhāhi pucchito’’ti.",
  "atk-s0513a30:144": "Tattha kimaṇḍakāti kiṁphalāni nāmetāni, parimaṇḍalavasena pana aṇḍakāti āha. Kaṁsamallaketi suvaṇṇataṭṭake. Upalohitakāti rattavaṇṇā. Vaggūti cokkhā nimmalā.",
  "atk-s0513a30:145": "Rājā kujjhitvā ‘‘badaravāṇijake paṇṇikagahapatikassa dhīte attano kulasantakāni badarānipi na jānāsī’’ti vatvā dve gāthā abhāsi –",
  "atk-s0513a30:146": "22.",
  "atk-s0513a30:147": " ‘‘Yāni pure tuvaṁ devi, bhaṇḍu nantakavāsinī;",
  "atk-s0513a30:148": "Ucchaṅgahatthā pacināsi, tassā te koliyaṁ phalaṁ.",
  "atk-s0513a30:149": "23.",
  "atk-s0513a30:150": " ‘‘Uḍḍayhate na ramati, bhogā vippajahanti taṁ;",
  "atk-s0513a30:151": "Tatthevimaṁ paṭinetha, yattha kolaṁ pacissatī’’ti.",
  "atk-s0513a30:152_0": "Tattha bhaṇḍūti muṇḍasīsā hutvā. Nantakavāsinīti jiṇṇapilotikanivatthā. Ucchaṅgahatthā",
  "atk-s0513a30:152_1": "pacināsīti aṭaviṁ pavisitvā aṅkusakena sākhaṁ onāmetvā ocitocitaṁ hatthena gahetvā",
  "atk-s0513a30:152_2": "ucchaṅge pakkhipanavasena ucchaṅgahatthā hutvā pacināsi ocināsi. Tassā te koliyaṁ",
  "atk-s0513a30:152_3": "phalanti tassā tava evaṁ pacinantiyā ocinantiyā yamahaṁ idāni khādāmi, idaṁ koliyaṁ",
  "atk-s0513a30:152_4": "kuladattiyaṁ phalanti attho.",
  "atk-s0513a30:153_0": "Uḍḍayhatena ramatīti ayaṁ jammī imasmiṁ rājakule vasamānā lohakumbhiyaṁ pakkhittā",
  "atk-s0513a30:153_1": "viya ḍayhati nābhiramati. Bhogāti rājabhogā imaṁ alakkhikaṁ vippajahanti. Yattha",
  "atk-s0513a30:153_2": "kolaṁ pacissatīti yattha gantvā puna badarameva pacinitvā vikkiṇantī jīvikaṁ kappessati,",
  "atk-s0513a30:153_3": "tattheva naṁ nethāti vadati.",
  "atk-s0513a30:154": "Bodhisatto ‘‘ṭhapetvā maṁ añño ime samagge kātuṁ na sakkhissatī’’ti rājānaṁ saññāpetvā ‘‘imissā anikkaḍḍhanaṁ karisssāmī’’ti cintetvā catutthaṁ gāthamāha –",
  "atk-s0513a30:155": "24.",
  "atk-s0513a30:156": " ‘‘Honti hete mahārāja, iddhippattāya nāriyā;",
  "atk-s0513a30:157": "Khama deva sujātāya, māssā kujjha rathesabhā’’ti.",
  "atk-s0513a30:158_0": "Tassattho – mahārāja, ete evarūpā pamādadosā yasaṁ pattāya nāriyā hontiyeva, etaṁ",
  "atk-s0513a30:158_1": "evarūpe ucce ṭhāne ṭhapetvā idāni ‘‘ettakassa aparādhassa asahanaṁ nāma na yuttaṁ",
  "atk-s0513a30:158_2": "tumhākaṁ, tasmā khama, deva, sujātāya, etissā mā kujjha rathesabha rathajeṭṭhakāti.",
  "atk-s0513a30:159": "Rājā tassa vacanena deviyā taṁ aparādhaṁ sahitvā yathāṭhāneyeva naṁ ṭhapesi. Tato paṭṭhāya ubho samaggavāsaṁ vasiṁsūti.",
  "atk-s0513a30:160": "Satthā imaṁ dhammadesanaṁ āharitvā jātakaṁ samodhānesi – ‘‘tadā bārāṇasirājā kosalarājā ahosi, sujātā mallikā, amacco pana ahameva ahosi’’nti.",
  "atk-s0513a30:161": "Sujātājātakavaṇṇanā chaṭṭhā.",
  "atk-s0513a30:163": " [307] 7. Palāsajātakavaṇṇanā",
  "atk-s0513a30:164_0": "Acetanaṁbrāhmaṇa assuṇantanti idaṁ satthā parinibbānamañce nipanno ānandattheraṁ",
  "atk-s0513a30:164_1": "ārabbha kathesi. Sohāyasmā ‘‘ajja rattiyā paccūsasamaye satthā parinibbāyissatī’’ti",
  "atk-s0513a30:164_2": "ñatvā ‘‘ahañcamhi sekkho sakaraṇīyo, satthu ca me parinibbānaṁ bhavissati, pañcavīsati",
  "atk-s0513a30:164_3": "vassāni satthu kataṁ upaṭṭhānaṁ nipphalaṁ bhavissatī’’ti sokābhibhūto uyyānaovarake",
  "atk-s0513a30:164_4": "kapisīsaṁ ālambitvā parodi. Satthā taṁ apassanto ‘‘kahaṁ, bhikkhave, ānando’’ti pucchitvā",
  "atk-s0513a30:164_5": "tamatthaṁ sutvā taṁ pakkosāpetvā ‘‘katapuññosi tvaṁ, ānanda, padhānamanuyuñja, khippaṁ",
  "atk-s0513a30:164_6": "hohisi anāsavo, mā cintayi, idāni tayā mama kataṁ upaṭṭhānaṁ kiṁkāraṇā nipphalaṁ",
  "atk-s0513a30:164_7": "bhavissati, yassa te pubbe sarāgādikālepi mama kataṁ upaṭṭhānaṁ nipphalaṁ nāhosī’’ti vatvā atītaṁ āhari.",
  "atk-s0513a30:165_0": "Atīte bārāṇasiyaṁ brahmadatte rajjaṁ kārente bodhisatto bārāṇasito avidūre palāsarukkhadevatā",
  "atk-s0513a30:165_1": "hutvā nibbatti. Tadā bārāṇasivāsino manussā devatāmaṅgalikā ahesuṁ niccaṁ balikaraṇādīsu",
  "atk-s0513a30:165_2": "payuttā. Atheko duggatabrāhmaṇo ‘‘ahampi ekaṁ devataṁ paṭijaggissāmī’’ti ekasmiṁ",
  "atk-s0513a30:165_3": "unnatappadese ṭhitassa mahato palāsarukkhassa mūlaṁ samaṁ nittiṇaṁ katvā parikkhipitvā",
  "atk-s0513a30:165_4": "vālukaṁ okiritvāva sammajjitvā rukkhe gandhapañcaṅgulikāni datvā mālāgandhadhūmehi",
  "atk-s0513a30:165_5": "pūjetvā dīpaṁ jāletvā ‘‘sukhaṁ sayā’’ti vatvā rukkhaṁ padakkhiṇaṁ katvā pakkamati.",
  "atk-s0513a30:165_6": "Dutiyadivase pātova gantvā sukhaseyyaṁ pucchati. Athekadivasaṁ rukkhadevatā cintesi",
  "atk-s0513a30:165_7": "‘‘ayaṁ brāhmaṇo ativiya maṁ paṭijaggati, imaṁ brāhmaṇaṁ vīmaṁsitvā yena kāraṇena",
  "atk-s0513a30:165_8": "maṁ paṭijaggati, taṁ dassāmī’’ti. Sā tasmiṁ khaṇe brāhmaṇe āgantvā rukkhamūle sammajjante",
  "atk-s0513a30:165_9": "mahallakabrāhmaṇavesena samīpe ṭhatvā paṭhamaṁ gāthamāha –",
  "atk-s0513a30:166": "25.",
  "atk-s0513a30:167": " ‘‘Acetanaṁ brāhmaṇa assuṇantaṁ, jāno ajānantamimaṁ palāsaṁ;",
  "atk-s0513a30:168": "Āraddhaviriyo dhuvaṁ appamatto, sukhaseyyaṁ pucchasi kissa hetū’’ti.",
  "atk-s0513a30:169": "Tattha assuṇantanti acetanattāva asuṇantaṁ. Jānoti tuvaṁ jānamāno hutvā dhuvaṁ appamattoti niccaṁ appamatto.",
  "atk-s0513a30:170": "Taṁ sutvā brāhmaṇo dutiyaṁ gāthamāha –",
  "atk-s0513a30:171": "26.",
  "atk-s0513a30:172": " ‘‘Dūre suto ceva brahā ca rukkho, dese ṭhito bhūtanivāsarūpo;",
  "atk-s0513a30:173": "Tasmā namassāmi imaṁ palāsaṁ, ye cettha bhūtā te dhanassa hetū’’ti.",
  "atk-s0513a30:174_0": "Tattha dūre sutoti brāhmaṇa ayaṁ rukkho dūre suto vissuto, na āsannaṭṭhāneyeva pākaṭo.",
  "atk-s0513a30:174_1": "Brahā cāti mahanto ca. Dese ṭhitoti unnate same bhūmippadese ṭhito. Bhūtanivāsarūpoti",
  "atk-s0513a30:174_2": "devatānivāsasabhāvo, addhā ettha mahesakkhā devatā nivutthā bhavissati. Te dhanassa",
  "atk-s0513a30:174_3": "hetūti imañca rukkhaṁ ye cettha nivutthā bhūtā, te dhanassa hetu namassāmi, na nikkāraṇāti.",
  "atk-s0513a30:175_0": "Taṁ sutvā rukkhadevatā brāhmaṇassa pasannā ‘‘ahaṁ, brāhmaṇa, imasmiṁ rukkhe nibbattadevatā,",
  "atk-s0513a30:175_1": "mā bhāyi, dhanaṁ te dassāmī’’ti taṁ assāsetvā attano vimānadvāre mahantena devatānubhāvena",
  "atk-s0513a30:175_2": "ākāse ṭhatvā itarā dve gāthā abhāsi –",
  "atk-s0513a30:176": "27.",
  "atk-s0513a30:177": " ‘‘So te karissāmi yathānubhāvaṁ, kataññutaṁ brāhmaṇa pekkhamāno;",
  "atk-s0513a30:178": "Kathañhi āgamma sataṁ sakāse, moghāni te assu pariphanditāni.",
  "atk-s0513a30:179": "28.",
  "atk-s0513a30:180": " ‘‘Yo tindukarukkhassa paro pilakkho, parivārito pubbayañño uḷāro;",
  "atk-s0513a30:181": "Tassesa mūlasmiṁ nidhi nikhāto, adāyādo gaccha taṁ uddharāhī’’ti.",
  "atk-s0513a30:182_0": "Tattha yathānubhāvanti yathāsatti yathābalaṁ. Kataññutanti tayā mayhaṁ kataguṇaṁ",
  "atk-s0513a30:182_1": "jānanto taṁ attani vijjamānaṁ kataññutaṁ pekkhamāno. Āgammāti āgantvā. Sataṁ sakāseti",
  "atk-s0513a30:182_2": "sappurisānaṁ santike. Moghāni te assu pariphanditānīti sukhaseyyapucchanavasena vācāphanditāni",
  "atk-s0513a30:182_3": "sammajjanādikaraṇena kāyaphanditāni ca tava kathaṁ aphalāni bhavissanti.",
  "atk-s0513a30:183_0": "Yo tindukarukkhassa paro pilakkhoti yo esa tindukarukkhassa parato pilakkharukkho",
  "atk-s0513a30:183_1": "ṭhitoti vimānadvāre ṭhitāva hatthaṁ pasāretvā dasseti. Parivāritotiādīsu tassa pilakkharukkhassa",
  "atk-s0513a30:183_2": "mūle esa taṁ rukkhamūlaṁ parikkhipitvā nihitatāya parivārito, pubbe yiṭṭhayaññavasena",
  "atk-s0513a30:183_3": "purimasāmikānaṁ uppannatāya pubbayañño, anekanidhikumbhi bhāvena mahantattā uḷāro,",
  "atk-s0513a30:183_4": "bhūmiṁ khaṇitvā ṭhapitattā nikhāto, idāni dāyādānaṁ abhāvato adāyādo. Idaṁ vuttaṁ",
  "atk-s0513a30:183_5": "hoti – esa taṁ rukkhamūlaṁ parikkhipitvā gīvāya gīvaṁ paharantīnaṁ nidhikumbhīnaṁ",
  "atk-s0513a30:183_6": "vasena mahānidhi nikhāto asāmiko, gaccha taṁ uddharitvā gaṇhāti.",
  "atk-s0513a30:184_0": "Evañca pana vatvā sā devatā ‘‘brāhmaṇa, tvaṁ etaṁ uddharitvā gaṇhanto kilamissasi,",
  "atk-s0513a30:184_1": "gaccha tvaṁ, ahameva taṁ tava gharaṁ netvā asukasmiṁ asukasmiñca ṭhāne nidahissāmi,",
  "atk-s0513a30:184_2": "tvaṁ etaṁ dhanaṁ yāvajīvaṁ paribhuñjanto dānaṁ dehi, sīlaṁ rakkhāhī’’ti brāhmaṇassa",
  "atk-s0513a30:184_3": "ovādaṁ datvā taṁ dhanaṁ attano ānubhāvena tassa ghare patiṭṭhāpesi.",
  "atk-s0513a30:185": "Satthā imaṁ dhammadesanaṁ āharitvā jātakaṁ samodhānesi – ‘‘tadā brāhmaṇo ānando ahosi, rukkhadevatā pana ahameva ahosi’’nti.",
  "atk-s0513a30:186": "Palāsajātakavaṇṇanā sattamā.",
  "atk-s0513a30:188": " [308] 8. Sakuṇajātakavaṇṇanā",
  "atk-s0513a30:189": "Akaramhasa te kiccanti idaṁ satthā jetavane viharanto devadattassa akataññutaṁ ārabbha kathesi. ‘‘Na, bhikkhave, idāneva, pubbepi devadatto akataññūyevā’’ti vatvā atītaṁ āhari.",
  "atk-s0513a30:190_0": "Atīte bārāṇasiyaṁ brahmadatte rajjaṁ kārente bodhisatto himavantapadese rukkhakoṭṭakasakuṇo",
  "atk-s0513a30:190_1": "hutvā nibbatti. Athekassa sīhassa maṁsaṁ khādantassa aṭṭhi gale laggi, galo uddhumāyi,",
  "atk-s0513a30:190_2": "gocaraṁ gaṇhituṁ na sakkoti, kharā vedanā pavattati. Atha naṁ so sakuṇo gocarappasuto",
  "atk-s0513a30:190_3": "disvā sākhāya nilīno ‘‘kiṁ te, samma, dukkha’’nti pucchi. So tamatthaṁ ācikkhi. ‘‘Ahaṁ",
  "atk-s0513a30:190_4": "te, samma, etaṁ aṭṭhiṁ apaneyyaṁ, bhayena pana te mukhaṁ pavisituṁ na visahāmi, khādeyyāsipi",
  "atk-s0513a30:190_5": "ma’’nti. ‘‘Mā bhāyi, samma, nāhaṁ taṁ khādāmi, jīvitaṁ me dehī’’ti. So ‘‘sādhū’’ti",
  "atk-s0513a30:190_6": "taṁ vāmapassena nipajjāpetvā ‘‘ko jānāti, kimpesa karissatī’’ti cintetvā yathā mukhaṁ",
  "atk-s0513a30:190_7": "pidahituṁ na sakkoti, tathā tassa adharoṭṭhe ca uttaroṭṭhe ca daṇḍakaṁ ṭhapetvā mukhaṁ",
  "atk-s0513a30:190_8": "pavisitvā aṭṭhikoṭiṁ tuṇḍena pahari, aṭṭhi patitvā gataṁ. So aṭṭhiṁ pātetvā sīhassa",
  "atk-s0513a30:190_9": "mukhato nikkhamanto daṇḍakaṁ tuṇḍena paharitvā pātentova nikkhamitvā sākhagge nilīyi.",
  "atk-s0513a30:190_10": "Sīho nirogo hutvā ekadivasaṁ ekaṁ vanamahiṁsaṁ vadhitvā khādati. Sakuṇo ‘‘vīmaṁsissāmi",
  "atk-s0513a30:190_11": "na’’nti tassa uparibhāge sākhāya nilīyitvā tena saddhiṁ sallapanto paṭhamaṁ gāthamāha –",
  "atk-s0513a30:191": "29.",
  "atk-s0513a30:192": " ‘‘Akaramhasa te kiccaṁ, yaṁ balaṁ ahuvamhase;",
  "atk-s0513a30:193": "Migarāja namo tyatthu, api kiñci labhāmase’’ti.",
  "atk-s0513a30:194": "Tattha akaramhasa te kiccanti bho, sīha, mayampi tava ekaṁ kiccaṁ akarimha. Yaṁ balaṁ ahuvamhaseti yaṁ amhākaṁ balaṁ ahosi, tena balena tato kiñci ahāpetvā akarimhayeva.",
  "atk-s0513a30:195": "Taṁ sutvā sīho dutiyaṁ gāthamāha –",
  "atk-s0513a30:196": "30.",
  "atk-s0513a30:197": " ‘‘Mama lohitabhakkhassa, niccaṁ luddāni kubbato;",
  "atk-s0513a30:198": "Dantantaragato santo, taṁ bahuṁ yampi jīvasī’’ti.",
  "atk-s0513a30:199": "Taṁ sutvā sakuṇo itarā dve gāthā abhāsi –",
  "atk-s0513a30:200": "31.",
  "atk-s0513a30:201": " ‘‘Akataññumakattāraṁ, katassa appaṭikārakaṁ;",
  "atk-s0513a30:202": "Yasmiṁ kataññutā natthi, niratthā tassa sevanā.",
  "atk-s0513a30:203": "32.",
  "atk-s0513a30:204": " ‘‘Yassa sammukhaciṇṇena, mittadhammo na labbhati;",
  "atk-s0513a30:205": "Anusūyamanakkosaṁ, saṇikaṁ tamhā apakkame’’nti.",
  "atk-s0513a30:206_0": "Tattha akataññunti kataguṇaṁ ajānantaṁ. Akattāranti yaṁkiñci akarontaṁ. Sammukhaciṇṇenāti",
  "atk-s0513a30:206_1": "sammukhe katena guṇena. Anusūyamanakkosanti taṁ puggalaṁ na usūyanto na akkosanto",
  "atk-s0513a30:206_2": "saṇikaṁ tamhā pāpapuggalā apagaccheyyāti. Evaṁ vatvā so sakuṇo pakkāmi.",
  "atk-s0513a30:207": "Satthā imaṁ dhammadesanaṁ āharitvā jātakaṁ samodhānesi – ‘‘tadā sīho devadatto ahosi, sakuṇo pana ahameva ahosi’’nti.",
  "atk-s0513a30:208": "Sakuṇajātakavaṇṇanā aṭṭhamā.",
  "atk-s0513a30:210": " [309] 9. Chavajātakavaṇṇanā",
  "atk-s0513a30:211_0": "Sabbamidaṁcarimaṁ katanti idaṁ satthā jetavane viharanto chabbaggiye bhikkhū ārabbha",
  "atk-s0513a30:211_1": "kathesi. Vatthu vinaye (pāci. 646) vitthārato āgatameva. Ayaṁ panettha saṅkhepo –",
  "atk-s0513a30:211_2": "satthā chabbaggiye pakkosāpetvā ‘‘saccaṁ kira tumhe, bhikkhave, nīce āsane nisīditvā",
  "atk-s0513a30:211_3": "ucce āsane nisinnassa dhammaṁ desethā’’ti pucchitvā ‘‘evaṁ, bhante’’ti vutte te bhikkhū",
  "atk-s0513a30:211_4": "garahitvā ‘‘ayuttaṁ, bhikkhave, tumhākaṁ mama dhamme agāravakaraṇaṁ, porāṇakapaṇḍitā",
  "atk-s0513a30:211_5": "hi nīce āsane nisīditvā bāhirakamantepi vācente garahiṁsū’’ti vatvā atītaṁ āhari.",
  "atk-s0513a30:212_0": "Atīte bārāṇasiyaṁ brahmadatte rajjaṁ kārente bodhisatto caṇḍālakule nibbattitvā vayappatto",
  "atk-s0513a30:212_1": "kuṭumbaṁ saṇṭhapesi. Tassa bhariyā ambadohaḷinī hutvā taṁ āha ‘‘sāmi, icchāmahaṁ",
  "atk-s0513a30:212_2": "ambaṁ khāditu’’nti. ‘‘Bhadde, imasmiṁ kāle ambaṁ natthi, aññaṁ kiñci ambilaphalaṁ",
  "atk-s0513a30:212_3": "āharissāmī’’ti. ‘‘Sāmi, ambaphalaṁ labhamānāva jīvissāmi, alabhamānāya me jīvitaṁ",
  "atk-s0513a30:212_4": "natthī’’ti. So tassā paṭibaddhacitto ‘‘kahaṁ nu kho ambaphalaṁ labhissāmī’’ti cintesi.",
  "atk-s0513a30:212_5": "Tena kho pana samayena bārāṇasirañño uyyāne ambo dhuvaphalo hoti. So ‘‘tato ambapakkaṁ",
  "atk-s0513a30:212_6": "āharitvā imissā dohaḷaṁ paṭippassambhessāmī’’ti rattibhāge uyyānaṁ gantvā ambaṁ abhiruhitvā",
  "atk-s0513a30:212_7": "nilīno sākhāya sākhaṁ ambaṁ olokento vicari. Tassa tathā karontasseva ratti vibhāyi.",
  "atk-s0513a30:212_8": "So cintesi ‘‘sace idāni otaritvā gamissāmi, disvā maṁ ‘coro’ti gaṇhissanti, rattibhāge",
  "atk-s0513a30:212_9": "gamissāmī’’ti. Athekaṁ viṭapaṁ abhiruhitvā nilīno acchi.",
  "atk-s0513a30:213_0": "Tadā bārāṇasirājā ‘‘purohitassa santike mante uggaṇhissāmī’’ti uyyānaṁ pavisitvā",
  "atk-s0513a30:213_1": "ambarukkhamūle ucce āsane nisīditvā ācariyaṁ nīce āsane nisīdāpetvā mante uggaṇhi.",
  "atk-s0513a30:213_2": "Bodhisatto upari nilīno cintesi – ‘‘yāva adhammiko ayaṁ rājā, yo uccāsane nisīditvā",
  "atk-s0513a30:213_3": "mante uggaṇhāti. Ayaṁ brāhmaṇopi adhammiko, yo nīcāsane nisīditvā mante vāceti. Ahampi",
  "atk-s0513a30:213_4": "adhammiko, yo mātugāmassa vasaṁ gantvā mama jīvitaṁ agaṇetvā ambaṁ āharāmī’’ti. So",
  "atk-s0513a30:213_5": "rukkhato otaranto ekaṁ olambanasākhaṁ gahetvā tesaṁ ubhinnampi antare patiṭṭhāya",
  "atk-s0513a30:213_6": "‘‘mahārāja, ahaṁ naṭṭho, tvaṁ mūḷho, purohito mato’’ti āha. So raññā ‘‘kiṁkāraṇā’’ti",
  "atk-s0513a30:213_7": "puṭṭho paṭhamaṁ gāthamāha –",
  "atk-s0513a30:214": "33.",
  "atk-s0513a30:215": " ‘‘Sabbamidaṁ carimaṁ kataṁ, ubho dhammaṁ na passare;",
  "atk-s0513a30:216": "Ubho pakatiyā cutā, yo cāyaṁ mantejjhāpeti;",
  "atk-s0513a30:217": "Yo ca mantaṁ adhīyatī’’ti.",
  "atk-s0513a30:218_0": "Tattha sabbamidaṁ carimaṁ katanti yaṁ amhehi tīhi janehi kataṁ, sabbaṁ idaṁ kiccaṁ",
  "atk-s0513a30:218_1": "lāmakaṁ nimmariyādaṁ adhammikaṁ. Evaṁ attano corabhāvaṁ tesañca mantesu agāravaṁ",
  "atk-s0513a30:218_2": "garahitvā puna itare dveyeva garahanto ‘‘ubhodhammaṁ na passare’’tiādimāha. Tattha",
  "atk-s0513a30:218_3": "ubhoti ime dvepi janā garukārārahaṁ porāṇakadhammaṁ na passanti, tato dhammapakatito",
  "atk-s0513a30:218_4": "cutā. Dhammo hi paṭhamuppattivasena pakati nāma. Vuttampi cetaṁ –",
  "atk-s0513a30:219": "‘‘Dhammo have pāturahosi pubbe;",
  "atk-s0513a30:220": "Pacchā adhammo udapādi loke’’ti. (jā. 1.11.28);",
  "atk-s0513a30:221": "Yo cāyanti yo ca ayaṁ nīcāsane nisīditvā mante ajjhāpeti, yo ca ucce āsane nisīditvā adhīyatīti.",
  "atk-s0513a30:222": "Taṁ sutvā brāhmaṇo dutiyaṁ gāthamāha –",
  "atk-s0513a30:223": "34.",
  "atk-s0513a30:224": " ‘‘Sālīnaṁ odanaṁ bhuñje, suciṁ maṁsūpasecanaṁ;",
  "atk-s0513a30:225": "Tasmā etaṁ na sevāmi, dhammaṁ isīhi sevita’’nti.",
  "atk-s0513a30:226_0": "Tassattho – ahañhi bho imassa rañño santakaṁ sālīnaṁ odanaṁ suciṁ paṇḍaraṁ nānappakārāya",
  "atk-s0513a30:226_1": "maṁsavikatiyā sittaṁ maṁsūpasecanaṁ bhuñjāmi, tasmā udare baddho hutvā etaṁ esitaguṇehi",
  "atk-s0513a30:226_2": "isīhi sevitaṁ dhammaṁ na sevāmīti.",
  "atk-s0513a30:227": "Taṁ sutvā itaro dve gāthā abhāsi –",
  "atk-s0513a30:228": "35.",
  "atk-s0513a30:229": " ‘‘Paribbaja mahā loko, pacantaññepi pāṇino;",
  "atk-s0513a30:230": "Mā taṁ adhammo ācarito, asmā kumbhamivābhidā.",
  "atk-s0513a30:231": "36.",
  "atk-s0513a30:232": " ‘‘Dhiratthu taṁ yasalābhaṁ, dhanalābhañca brāhmaṇa;",
  "atk-s0513a30:233": "Yā vutti vinipātena, adhammacaraṇena vā’’ti.",
  "atk-s0513a30:234_0": "Tattha paribbajāti ito aññattha gaccha. Mahāti ayaṁ loko nāma mahā. Pacantaññepi",
  "atk-s0513a30:234_1": "pāṇinoti imasmiṁ jambudīpe aññepi pāṇino pacanti, nāyameveko rājā. Asmā kumbhamivābhidāti",
  "atk-s0513a30:234_2": "pāsāṇo ghaṭaṁ viya. Idaṁ vuttaṁ hoti – yaṁ tvaṁ aññattha agantvā idha vasanto adhammaṁ",
  "atk-s0513a30:234_3": "ācarasi, so adhammo evaṁ ācarito pāsāṇo ghaṭaṁ viya mā taṁ bhindi.",
  "atk-s0513a30:235_0": "‘‘Dhiratthū’’ti gāthāya ayaṁ saṅkhepattho – brāhmaṇa yo esa evaṁ tava yasalābho ca",
  "atk-s0513a30:235_1": "dhanalābho ca dhiratthu, taṁ garahāma mayaṁ. Kasmā? Yasmā ayaṁ tayā laddhalābho āyatiṁ",
  "atk-s0513a30:235_2": "apāyesu vinipātanahetunā sampati ca adhammacaraṇena jīvitavutti nāma hoti, yā cesā",
  "atk-s0513a30:235_3": "vutti iminā āyatiṁ vinipātena idha adhammacaraṇena vā nippajjati, kiṁ tāya, tena taṁ evaṁ vadāmīti.",
  "atk-s0513a30:236_0": "Athassa dhammakathāya rājā pasīditvā ‘‘bho, purisa, kiṁjātikosī’’ti pucchi. ‘‘Caṇḍālo",
  "atk-s0513a30:236_1": "ahaṁ, devā’’ti. Bho ‘‘sace tvaṁ jātisampanno abhavisssa, rajjaṁ te ahaṁ adassaṁ,",
  "atk-s0513a30:236_2": "ito paṭṭhāya pana ahaṁ divā rājā bhavissāmi, tvaṁ rattiṁ rājā hohī’’ti attano kaṇṭhe",
  "atk-s0513a30:236_3": "piḷandhanaṁ pupphadāmaṁ tassa gīvāyaṁ piḷandhāpetvā taṁ nagaraguttikaṁ akāsi. Ayaṁ",
  "atk-s0513a30:236_4": "nagaraguttikānaṁ kaṇṭhe rattapupphadāmapiḷandhanavaṁso. Tato paṭṭhāya pana rājā tassovāde",
  "atk-s0513a30:236_5": "ṭhatvā ācariye gāravaṁ karitvā nīce āsane nisinno mante uggaṇhīti.",
  "atk-s0513a30:237": "Satthā imaṁ dhammadesanaṁ āharitvā jātakaṁ samodhānesi ‘‘tadā rājā ānando ahosi, caṇḍālaputto pana ahameva ahosi’’nti.",
  "atk-s0513a30:238": "Chavajātakavaṇṇanā navamā.",
  "atk-s0513a30:240": " [310] 10. Seyyajātakavaṇṇanā",
  "atk-s0513a30:241_0": "Sasamuddapariyāyanti idaṁ satthā jetavane viharanto ukkaṇṭhitabhikkhuṁ ārabbha kathesi.",
  "atk-s0513a30:241_1": "So hi sāvatthiyaṁ piṇḍāya caranto ekaṁ abhirūpaṁ alaṅkatapaṭiyattaṁ itthiṁ disvā",
  "atk-s0513a30:241_2": "ukkaṇṭhito sāsane nābhirami. Atha bhikkhū bhagavato ārocesuṁ. So bhagavatā ‘‘saccaṁ",
  "atk-s0513a30:241_3": "kira tvaṁ bhikkhu ukkaṇṭhitosī’’ti puṭṭho ‘‘saccaṁ, bhante’’ti vatvā ‘‘ko taṁ ukkaṇṭhāpesī’’ti",
  "atk-s0513a30:241_4": "vutte tamatthaṁ ārocesi. Satthā ‘‘kasmā tvaṁ evarūpe niyyānikasāsane pabbajitvā ukkaṇṭhitosi,",
  "atk-s0513a30:241_5": "pubbe paṇḍitā purohitaṭṭhānaṁ labhantāpi taṁ paṭikkhipitvā pabbajiṁsū’’ti vatvā atītaṁ āhari.",
  "atk-s0513a30:242_0": "Atīte bārāṇasiyaṁ brahmadatte rajjaṁ kārente bodhisatto purohitassa brāhmaṇiyā kucchimhi",
  "atk-s0513a30:242_1": "paṭisandhiṁ gaṇhitvā rañño puttena saddhiṁ ekadivase vijāyi. Rājā ‘‘atthi nu kho",
  "atk-s0513a30:242_2": "koci me puttena saddhiṁ ekadivase jāto’’ti amacce pucchi. ‘‘Atthi, mahārāja, purohitassa",
  "atk-s0513a30:242_3": "putto’’ti. Rājā taṁ āharāpetvā dhātīnaṁ datvā puttena saddhiṁ ekatova paṭijaggāpesi.",
  "atk-s0513a30:242_4": "Ubhinnaṁ ābharaṇāni ceva pānabhojanādīni ca ekasadisāneva ahesuṁ. Te vayappattā ekatova",
  "atk-s0513a30:242_5": "takkasilaṁ gantvā sabbasippāni uggaṇhitvā āgamaṁsu. Rājā puttassa oparajjaṁ adāsi,",
  "atk-s0513a30:242_6": "mahāyaso ahosi. Tato paṭṭhāya bodhisatto rājaputtena saddhiṁ ekatova khādati pivati",
  "atk-s0513a30:242_7": "sayati, aññamaññaṁ vissāso thiro ahosi.",
  "atk-s0513a30:243_0": "Aparabhāge rājaputto pitu accayena rajje patiṭṭhāya mahāsampattiṁ anubhavi. Bodhisatto",
  "atk-s0513a30:243_1": "cintesi ‘‘mayhaṁ sahāyo rajjamanusāsati, sallakkhitakkhaṇeyeva kho pana mayhaṁ purohitaṭṭhānaṁ",
  "atk-s0513a30:243_2": "dassati, kiṁ me gharāvāsena, pabbajitvā vivekamanubrūhessāmī’’ti? So mātāpitaro vanditvā",
  "atk-s0513a30:243_3": "pabbajjaṁ anujānāpetvā mahāsampattiṁ chaḍḍetvā ekakova nikkhamitvā himavantaṁ pavisitvā",
  "atk-s0513a30:243_4": "manorame bhūmibhāge paṇṇasālaṁ māpetvā isipabbajjaṁ pabbajitvā abhiññā ca samāpattiyo",
  "atk-s0513a30:243_5": "ca nibbattetvā jhānakīḷaṁ kīḷanto vihāsi. Tadā rājā taṁ anussaritvā ‘‘mayhaṁ sahāyo",
  "atk-s0513a30:243_6": "na paññāyati, kahaṁ so’’ti pucchi. Amaccā tassa pabbajitabhāvaṁ ārocetvā ‘‘ramaṇīye",
  "atk-s0513a30:243_7": "kira vanasaṇḍe vasatī’’ti āhaṁsu. Rājā tassa vasanokāsaṁ pucchitvā seyyaṁ nāma amaccaṁ",
  "atk-s0513a30:243_8": "‘‘gaccha sahāyaṁ me gahetvā ehi, purohitaṭṭhānamassa dassāmī’’ti āha. So ‘‘sādhū’’ti",
  "atk-s0513a30:243_9": "paṭissuṇitvā bārāṇasito nikkhamitvā anupubbena paccantagāmaṁ patvā tattha khandhāvāraṁ",
  "atk-s0513a30:243_10": "ṭhapetvā vanacarakehi saddhiṁ bodhisattassa vasanokāsaṁ gantvā bodhisattaṁ paṇṇasāladvāre",
  "atk-s0513a30:243_11": "suvaṇṇapaṭimaṁ viya nisinnaṁ disvā vanditvā ekamantaṁ nisīditvā katapaṭisanthāro",
  "atk-s0513a30:243_12": "‘‘bhante, rājā tuyhaṁ purohitaṭṭhānaṁ dātukāmo, āgamanaṁ te icchatī’’ti āha.",
  "atk-s0513a30:244_0": "Bodhisatto ‘‘tiṭṭhatu purohitaṭṭhānaṁ, ahaṁ sakalaṁ kāsikosalajambudīparajjaṁ cakkavattisirimeva",
  "atk-s0513a30:244_1": "vā labhantopi na gacchissāmi, na hi paṇḍitā sakiṁ jahitakilese puna gaṇhanti, sakiṁ",
  "atk-s0513a30:244_2": "jahitañhi niṭṭhubhakheḷasadisaṁ hotī’’ti vatvā imā gāthā abhāsi –",
  "atk-s0513a30:245": "37.",
  "atk-s0513a30:246": " ‘‘Sasamuddapariyāyaṁ, mahiṁ sāgarakuṇḍalaṁ;",
  "atk-s0513a30:247": "Na icche saha nindāya, evaṁ seyya vijānahi.",
  "atk-s0513a30:248": "38.",
  "atk-s0513a30:249": " ‘‘Dhiratthu taṁ yasalābhaṁ, dhanalābhañca brāhmaṇa;",
  "atk-s0513a30:250": "Yā vutti vinipātena, adhammacaraṇena vā.",
  "atk-s0513a30:251": "39.",
  "atk-s0513a30:252": " ‘‘Api ce pattamādāya, anagāro paribbaje;",
  "atk-s0513a30:253": "Sāyeva jīvikā seyyo, yā cādhammena esanā.",
  "atk-s0513a30:254": "40.",
  "atk-s0513a30:255": " ‘‘Api ce pattamādāya, anagāro paribbaje;",
  "atk-s0513a30:256": "Aññaṁ ahiṁsayaṁ loke, api rajjena taṁ vara’’nti.",
  "atk-s0513a30:257_0": "Tattha sasamuddapariyāyanti pariyāyo vuccati parivāro, samuddaṁ parivāretvā ṭhitena",
  "atk-s0513a30:257_1": "cakkavāḷapabbatena saddhiṁ, samuddasaṅkhātena vā parivārena saddhinti attho. Sāgarakuṇḍalanti",
  "atk-s0513a30:257_2": "sāgaramajjhe dīpavasena ṭhitattā tassa kuṇḍalabhūtanti attho. Nindāyāti jhānasukhasampannaṁ",
  "atk-s0513a30:257_3": "pabbajjaṁ chaḍḍetvā issariyaṁ gaṇhīti imāya nindāya. Seyyāti taṁ nāmenālapati. Vijānahīti",
  "atk-s0513a30:257_4": "dhammaṁ vijānāhi. Yā vutti vinipātenāti yā purohitaṭṭhānavasena laddhā yasalābhadhanalābhavutti",
  "atk-s0513a30:257_5": "jhānasukhato attavinipātanasaṅkhātena vinipātena ito gantvā issariyamadamattassa",
  "atk-s0513a30:257_6": "adhammacaraṇena vā hoti, taṁ vuttiṁ dhiratthu.",
  "atk-s0513a30:258_0": "Pattamādāyāti bhikkhābhājanaṁ gahetvā. Anagāroti api ahaṁ agāravirahito parakulesu",
  "atk-s0513a30:258_1": "careyyaṁ. Sāyeva jīvikāti sā eva me jīvikā seyyo varatarā. Yā cādhammena esanāti",
  "atk-s0513a30:258_2": "yā ca adhammena esanā. Idaṁ vuttaṁ hoti – yā adhammena esanā, tato esāva jīvikā sundaratarāti.",
  "atk-s0513a30:258_3": "Ahiṁsayanti aviheṭhento. Api rajjenāti evaṁ paraṁ aviheṭhento kapālahatthassa mama",
  "atk-s0513a30:258_4": "jīvikakappanaṁ rajjenāpi varaṁ uttamanti.",
  "atk-s0513a30:259": "Iti so punappunaṁ yācantampi taṁ paṭikkhipi. Seyyopi tassa manaṁ alabhitvā taṁ vanditvā gantvā tassa anāgamanabhāvaṁ rañño ārocesi.",
  "atk-s0513a30:260_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a30:260_1": "ukkaṇṭhitabhikkhu sotāpattiphale patiṭṭhahi, aparepi bahū sotāpattiphalādīni sacchikariṁsu.",
  "atk-s0513a30:261": "Tadā rājā ānando ahosi, seyyo sāriputto, purohitaputto pana ahameva ahosinti.",
  "atk-s0513a30:262": "Seyyajātakavaṇṇanā dasamā.",
  "atk-s0513a30:263": "Kāliṅgavaggo paṭhamo.",
  "atk-s0513a30:264": "2. Pucimandavaggo",
  "atk-s0513a30:266": " [311] 1. Pucimandajātakavaṇṇanā",
  "atk-s0513a30:267_0": "Uṭṭhehicorāti idaṁ satthā veḷuvane viharanto āyasmantaṁ mahāmoggallānaṁ ārabbha kathesi.",
  "atk-s0513a30:267_1": "There kira rājagahaṁ upanissāya araññakuṭikāya viharante eko coro nagaradvāragāme",
  "atk-s0513a30:267_2": "ekasmiṁ gehe sandhiṁ chinditvā hatthasāraṁ ādāya palāyitvā therassa kuṭipariveṇaṁ",
  "atk-s0513a30:267_3": "pavisitvā ‘‘idha mayhaṁ ārakkho bhavissatī’’ti therassa paṇṇasālāya pamukhe nipajji.",
  "atk-s0513a30:267_4": "Thero tassa pamukhe sayitabhāvaṁ ñatvā tasmiṁ āsaṅkaṁ katvā ‘‘corasaṁsaggo nāma na",
  "atk-s0513a30:267_5": "vaṭṭatī’’ti nikkhamitvā ‘‘mā idha sayī’’ti nīhari. So coro tato nikkhamitvā padaṁ",
  "atk-s0513a30:267_6": "mohetvā palāyi. Manussā ukkaṁ ādāya corassa padānusārena tattha āgantvā tassa āgataṭṭhānaṭhitaṭṭhānanisinnaṭṭhānasayitaṭṭhānādīni",
  "atk-s0513a30:267_7": "disvā ‘‘coro ito āgato, idha ṭhito, idha nisinno, iminā ṭhānena apagato, na diṭṭho",
  "atk-s0513a30:267_8": "no’’ti ito cito ca pakkhanditvā adisvāva paṭigatā. Punadivase thero pubbaṇhasamayaṁ",
  "atk-s0513a30:267_9": "rājagahe piṇḍāya caritvā piṇḍapātapaṭikkanto veḷuvanaṁ gantvā taṁ pavattiṁ satthu",
  "atk-s0513a30:267_10": "ārocesi. Satthā ‘‘na kho, moggallāna, tvaññeva āsaṅkitabbayuttakaṁ āsaṅki, porāṇakapaṇḍitāpi",
  "atk-s0513a30:267_11": "āsaṅkiṁsū’’ti vatvā therena yācito atītaṁ āhari.",
  "atk-s0513a30:268_0": "Atīte bārāṇasiyaṁ brahmadatte rajjaṁ kārente bodhisatto nagarassa susānavane nimbarukkhadevatā",
  "atk-s0513a30:268_1": "hutvā nibbatti. Athekadivasaṁ nagaradvāragāme katakammacoro taṁ susānavanaṁ pāvisi.",
  "atk-s0513a30:268_2": "Tadā ca pana tattha nimbo ca assattho cāti dve jeṭṭhakarukkhā. Coro nimbarukkhamūle",
  "atk-s0513a30:268_3": "bhaṇḍikaṁ ṭhapetvā nipajji. Tasmiṁ pana kāle core gahetvā nimbasūle uttāsenti. Atha",
  "atk-s0513a30:268_4": "sā devatā cintesi ‘‘sace manussā āgantvā imaṁ coraṁ gaṇhissanti, imasseva nimbarukkhassa",
  "atk-s0513a30:268_5": "sākhaṁ chinditvā sūlaṁ katvā etaṁ uttāsessanti, evaṁ sante rukkho nassissati, handa",
  "atk-s0513a30:268_6": "naṁ ito nīharissāmī’’ti. Sā tena saddhiṁ sallapantī paṭhamaṁ gāthamāha –",
  "atk-s0513a30:269": "41.",
  "atk-s0513a30:270": " ‘‘Uṭṭhehi cora kiṁ sesi, ko attho supanena te;",
  "atk-s0513a30:271": "Mā taṁ gahesuṁ rājāno, gāme kibbisakāraka’’nti.",
  "atk-s0513a30:272": "Tattha rājānoti rājapurise sandhāya vuttaṁ. Kibbisakārakanti dāruṇasāhasikacorakammakārakaṁ.",
  "atk-s0513a30:273": "Iti naṁ vatvā ‘‘yāva taṁ rājapurisā na gaṇhanti, tāva aññattha gacchā’’ti bhāyāpetvā palāpesi. Tasmiṁ palāte assatthadevatā dutiyaṁ gāthamāha –",
  "atk-s0513a30:274": "42.",
  "atk-s0513a30:275": " ‘‘Yaṁ nu coraṁ gahessanti, gāme kibbisakārakaṁ;",
  "atk-s0513a30:276": "Kiṁ tattha pucimandassa, vane jātassa tiṭṭhato’’ti.",
  "atk-s0513a30:277": "Tattha vane jātassa tiṭṭhatoti nimbo vane jāto ceva ṭhito ca. Devatā pana tattha nibbattattā rukkhasamudācāreneva samudācari.",
  "atk-s0513a30:278": "Taṁ sutvā nimbadevatā tatiyaṁ gāthamāha –",
  "atk-s0513a30:279": "43.",
  "atk-s0513a30:280": " ‘‘Na tvaṁ assattha jānāsi, mama corassa cantaraṁ;",
  "atk-s0513a30:281": "Coraṁ gahetvā rājāno, gāme kibbisakārakaṁ;",
  "atk-s0513a30:282": "Appenti nimbasūlasmiṁ, tasmiṁ me saṅkate mano’’ti.",
  "atk-s0513a30:283_0": "Tattha assatthāti purimanayeneva tasmiṁ nibbattadevataṁ samudācarati. Mama corassa",
  "atk-s0513a30:283_1": "cantaranti mama ca corassa ca ekato avasanakāraṇaṁ. Appenti nimbasūlasminti imasmiṁ",
  "atk-s0513a30:283_2": "kāle rājāno coraṁ nimbasūle āvuṇanti. Tasmiṁ me saṅkate manoti tasmiṁ kāraṇe mama",
  "atk-s0513a30:283_3": "cittaṁ saṅkati. Sace hi imaṁ sūle āvuṇissanti, vimānaṁ me nassissati, atha sākhāya",
  "atk-s0513a30:283_4": "olambessanti, vimāne me kuṇapagandho bhavissati, tenāhaṁ etaṁ palāpesinti attho.",
  "atk-s0513a30:284_0": "Evaṁ tāsaṁ devatānaṁ aññamaññaṁ sallapantānaññeva bhaṇḍasāmikā ukkāhatthā padānusārena",
  "atk-s0513a30:284_1": "āgantvā corassa sayitaṭṭhānaṁ disvā ‘‘ambho idāneva coro uṭṭhāya palāto, na laddho",
  "atk-s0513a30:284_2": "no coro, sace labhissāma, imasseva naṁ nimbassa sūle vā āvuṇitvā sākhāya vā olambetvā",
  "atk-s0513a30:284_3": "gamissāmā’’ti vatvā ito cito ca pakkhanditvā coraṁ adisvāva gatā.",
  "atk-s0513a30:285": "Tesaṁ vacanaṁ sutvā assatthadevatā catutthaṁ gāthamāha –",
  "atk-s0513a30:286": "44.",
  "atk-s0513a30:287": " ‘‘Saṅkeyya saṅkitabbāni, rakkheyyānāgataṁ bhayaṁ;",
  "atk-s0513a30:288": "Anāgatabhayā dhīro, ubho loke avekkhatī’’ti.",
  "atk-s0513a30:289_0": "Tattha rakkheyyānāgataṁ bhayanti dve anāgatabhayāni diṭṭhadhammikañceva samparāyikañcāti.",
  "atk-s0513a30:289_1": "Tesu pāpamitte parivajjento diṭṭhadhammikaṁ rakkhati, tīṇi duccaritāni parivajjento",
  "atk-s0513a30:289_2": "samparāyikaṁ rakkhati. Anāgatabhayāti anāgatabhayahetutaṁ bhayaṁ bhāyamāno dhīro",
  "atk-s0513a30:289_3": "paṇḍito puriso pāpamittasaṁsaggaṁ na karoti, tīhipi dvārehi duccaritaṁ na carati.",
  "atk-s0513a30:289_4": "Ubho loketi evaṁ bhāyanto hesa idhalokaparalokasaṅkhāte ubho loke avekkhati oloketi,",
  "atk-s0513a30:289_5": "olokayamāno idhalokabhayena pāpamitte vivajjeti, paralokabhayena pāpaṁ na karotīti.",
  "atk-s0513a30:290": "Satthā imaṁ dhammadesanaṁ āharitvā jātakaṁ samodhānesi – ‘‘tadā assatthadevatā ānando ahosi, nimbadevatā pana ahameva ahosi’’nti.",
  "atk-s0513a30:291": "Pucimandajātakavaṇṇanā paṭhamā.",
  "atk-s0513a30:293": " [312] 2. Kassapamandiyajātakavaṇṇanā",
  "atk-s0513a30:294_0": "Apikassapa mandiyāti idaṁ satthā jetavane viharanto ekaṁ mahallakabhikkhuṁ ārabbha",
  "atk-s0513a30:294_1": "kathesi. Sāvatthiyaṁ kireko kulaputto kāmesu ādīnavaṁ disvā satthu santike pabbajitvā",
  "atk-s0513a30:294_2": "kammaṭṭhāne anuyutto na cirasseva arahattaṁ pāpuṇi. Tassa aparabhāge mātā kālamakāsi.",
  "atk-s0513a30:294_3": "So mātu accayena pitarañca kaniṭṭhabhātarañca pabbājetvā jetavane vasitvā vassūpanāyikasamaye",
  "atk-s0513a30:294_4": "cīvarapaccayassa sulabhataṁ sutvā ekaṁ gāmakāvāsaṁ gantvā tayopi tattheva vassaṁ",
  "atk-s0513a30:294_5": "upagantvā vutthavassā jetavanameva āgamaṁsu. Daharabhikkhu jetavanassa āsannaṭṭhāne",
  "atk-s0513a30:294_6": "‘‘sāmaṇera tvaṁ theraṁ vissāmetvā āneyyāsi, ahaṁ puretaraṁ gantvā pariveṇaṁ paṭijaggissāmī’’ti",
  "atk-s0513a30:294_7": "jetavanaṁ pāvisi. Mahallakatthero saṇikaṁ āgacchati. Sāmaṇero punappunaṁ sīsena uppīḷento",
  "atk-s0513a30:294_8": "viya ‘‘gaccha, bhante, gaccha, bhante’’ti taṁ balakkārena neti. Thero ‘‘tvaṁ maṁ",
  "atk-s0513a30:294_9": "attano vasaṁ ānesī’’ti puna nivattitvā koṭito paṭṭhāya āgacchati. Tesaṁ evaṁ aññamaññaṁ",
  "atk-s0513a30:294_10": "kalahaṁ karontānaññeva sūriyo atthaṅgato, andhakāro jāto.",
  "atk-s0513a30:295_0": "Itaropi pariveṇaṁ sammajjitvā udakaṁ upaṭṭhapetvā tesaṁ āgamanaṁ apassanto ukkaṁ",
  "atk-s0513a30:295_1": "gahetvā paccuggamanaṁ katvā te āgacchante disvā ‘‘kiṁ cirāyitthā’’ti pucchi. Mahallako",
  "atk-s0513a30:295_2": "taṁ kāraṇaṁ kathesi. So te dvepi vissāmetvā saṇikaṁ ānesi. Taṁ divasaṁ buddhupaṭṭhānassa",
  "atk-s0513a30:295_3": "okāsaṁ na labhi. Atha naṁ dutiyadivase buddhupaṭṭhānaṁ āgantvā vanditvā nisinnaṁ",
  "atk-s0513a30:295_4": "satthā ‘‘kadā āgatosī’’ti pucchi. ‘‘Hiyyo, bhante’’ti. ‘‘Hiyyo āgantvā ajja buddhupaṭṭhānaṁ",
  "atk-s0513a30:295_5": "karosī’’ti? So ‘‘āma, bhante’’ti vatvā taṁ kāraṇaṁ ācikkhi. Satthā mahallakaṁ garahitvā",
  "atk-s0513a30:295_6": "‘‘na esa idāneva evarūpaṁ kammaṁ karoti, pubbepi akāsi. Idāni pana tena tvaṁ kilamito,",
  "atk-s0513a30:295_7": "pubbepi paṇḍite kilamesī’’ti vatvā tena yācito atītaṁ āhari.",
  "atk-s0513a30:296_0": "Atīte bārāṇasiyaṁ brahmadatte rajjaṁ kārente bodhisatto kāsinigame brāhmaṇakule nibbatti.",
  "atk-s0513a30:296_1": "Tassa vayappattakāle mātā kālamakāsi. So mātu sarīrakiccaṁ katvā māsaddhamāsaccayena",
  "atk-s0513a30:296_2": "ghare vijjamānaṁ dhanaṁ dānaṁ datvā pitarañca kaniṭṭhabhātarañca gahetvā himavantapadese",
  "atk-s0513a30:296_3": "devadattiyaṁ vakkalaṁ gahetvā isipabbajjaṁ pabbajitvā uñchācariyāya vanamūlaphalāphalehi",
  "atk-s0513a30:296_4": "yāpento ramaṇīye vanasaṇḍe vasi. Himavante pana vassakāle acchinnadhāre deve vassante",
  "atk-s0513a30:296_5": "na sakkā hoti kandamūlaṁ khaṇituṁ, phalāni ca paṇṇāni ca patanti. Tāpasā yebhuyyena",
  "atk-s0513a30:296_6": "himavantato nikkhamitvā manussapathe vasanti. Tadā bodhisatto pitarañca kaniṭṭhabhātarañca",
  "atk-s0513a30:296_7": "gahetvā manussapathe vasitvā puna himavante pupphitaphalite te ubhopi gahetvā himavante",
  "atk-s0513a30:296_8": "attano assamapadaṁ āgacchanto assamassāvidūre sūriye atthaṅgate ‘‘tumhe saṇikaṁ āgaccheyyātha,",
  "atk-s0513a30:296_9": "ahaṁ purato gantvā assamaṁ paṭijaggissāmī’’ti vatvā te ohāya gato. Khuddakatāpaso",
  "atk-s0513a30:296_10": "pitarā saddhiṁ saṇikaṁ gacchanto taṁ kaṭippadese sīsena uppīḷento viya gaccha gacchāti",
  "atk-s0513a30:296_11": "taṁ balakkārena neti. Mahallako ‘‘tvaṁ maṁ attano ruciyā ānesī’’ti paṭinivattitvā",
  "atk-s0513a30:296_12": "koṭito paṭṭhāya āgacchati. Evaṁ tesaṁ kalahaṁ karontānaññeva andhakāro ahosi.",
  "atk-s0513a30:297_0": "Bodhisattopi paṇṇasālaṁ sammajjitvā udakaṁ upaṭṭhapetvā ukkamādāya paṭipathaṁ āgacchanto",
  "atk-s0513a30:297_1": "te disvā ‘‘ettakaṁ kālaṁ kiṁ karitthā’’ti āha. Khuddakatāpaso pitarā katakāraṇaṁ",
  "atk-s0513a30:297_2": "kathesi. Bodhisatto ubhopi te saṇikaṁ netvā parikkhāraṁ paṭisāmetvā pitaraṁ nhāpetvā",
  "atk-s0513a30:297_3": "pādadhovanapiṭṭhisambāhanādīni katvā aṅgārakapallaṁ upaṭṭhapetvā paṭippassaddhakilamathaṁ",
  "atk-s0513a30:297_4": "pitaraṁ upanisīditvā ‘‘tāta, taruṇadārakā nāma mattikābhājanasadisā muhuttaneva bhijjanti",
  "atk-s0513a30:297_5": ", sakiṁ bhinnakālato paṭṭhāya puna na sakkā honti ghaṭetuṁ, te akkosantāpi paribhāsantāpi",
  "atk-s0513a30:297_6": "mahallakehi adhivāsetabbā’’ti vatvā pitaraṁ ovadanto imā gāthā abhāsi –",
  "atk-s0513a30:298": "45.",
  "atk-s0513a30:299": " ‘‘Api kassapa mandiyā, yuvā sapati hanti vā;",
  "atk-s0513a30:300": "Sabbaṁ taṁ khamate dhīro, paṇḍito taṁ titikkhati.",
  "atk-s0513a30:301": "46.",
  "atk-s0513a30:302": " ‘‘Sacepi santo vivadanti, khippaṁ santīyare puna;",
  "atk-s0513a30:303": "Bālā pattāva bhijjanti, na te samathamajjhagū.",
  "atk-s0513a30:304": "47.",
  "atk-s0513a30:305": " ‘‘Ete bhiyyo samāyanti, sandhi tesaṁ na jīrati;",
  "atk-s0513a30:306": "Yo cādhipannaṁ jānāti, yo ca jānāti desanaṁ.",
  "atk-s0513a30:307": "48.",
  "atk-s0513a30:308": " ‘‘Eso hi uttaritaro, bhāravaho dhuraddharo;",
  "atk-s0513a30:309": "Yo paresādhipannānaṁ, sayaṁ sandhātumarahatī’’ti.",
  "atk-s0513a30:310_0": "Tattha kassapāti pitaraṁ nāmenālapati. Mandiyāti mandībhāvena taruṇatāya. Yuvā sapati",
  "atk-s0513a30:310_1": "hanti vāti taruṇadārako akkosatipi paharatipi. Dhīroti dhikkatapāpo, dhī vā vuccati",
  "atk-s0513a30:310_2": "paññā, tāya samannāgatotipi attho. Itaraṁ pana imasseva vevacanaṁ. Ubhayenāpi sabbaṁ",
  "atk-s0513a30:310_3": "taṁ bāladārakehi kataṁ aparādhaṁ mahallako dhīro paṇḍito sahati titikkhatīti dasseti.",
  "atk-s0513a30:311_0": "Sandhīyareti puna mittabhāvena sandhīyanti ghaṭīyanti. Bālā pattāvāti bālakā pana",
  "atk-s0513a30:311_1": "mattikāpattāva bhijjanti. Na te samathamajjhagūti te bālakā appamattakampi vivādaṁ",
  "atk-s0513a30:311_2": "katvā verūpasamanaṁ na vindanti nādhigacchanti. Ete bhiyyoti ete dve janā bhinnāpi",
  "atk-s0513a30:311_3": "puna samāgacchanti. Sandhīti mittasandhi. Tesanti tesaññeva dvinnaṁ sandhi na jīrati.",
  "atk-s0513a30:311_4": "Yo cādhipannanti yo ca attanā adhipannaṁ atikkantaṁ aññasmiṁ katadosaṁ jānāti. Desananti",
  "atk-s0513a30:311_5": "yo ca tena attano dosaṁ jānantena desitaṁ accayadesanaṁ paṭiggaṇhituṁ jānāti.",
  "atk-s0513a30:312_0": "Yo paresādhipannānanti yo paresaṁ adhipannānaṁ dosena abhibhūtānaṁ aparādhakārakānaṁ.",
  "atk-s0513a30:312_1": "Sayaṁ sandhātumarahatīti tesu akhamāpentesupi ‘‘ehi, bhadramukha, uddesaṁ gaṇha,",
  "atk-s0513a30:312_2": "aṭṭhakathaṁ suṇa, bhāvanamanuyuñja, kasmā paribāhiro hosī’’ti evaṁ sayaṁ sandhātuṁ",
  "atk-s0513a30:312_3": "arahati mittabhāvaṁ ghaṭeti, eso evarūpo mettāvihārī uttaritaro mittabhārassa mittadhurassa",
  "atk-s0513a30:312_4": "ca vahanato ‘‘bhāravaho’’ti ‘‘dhuraddharo’’ti ca saṅkhaṁ gacchatīti.",
  "atk-s0513a30:313": "Evaṁ bodhisatto pitu ovādaṁ adāsi, sopi tato pabhuti danto ahosi sudanto.",
  "atk-s0513a30:314": "Satthā imaṁ dhammadesanaṁ āharitvā jātakaṁ samodhānesi – ‘‘tadā pitā tāpaso mahallako ahosi, khuddakatāpaso sāmaṇero, pitu ovādadāyako pana ahameva ahosi’’nti.",
  "atk-s0513a30:315": "Kassapamandiyajātakavaṇṇanā dutiyā.",
  "atk-s0513a30:317": " [313] 3. Khantivādījātakavaṇṇanā",
  "atk-s0513a30:318_0": "Yo te hatthe ca pāde cāti idaṁ satthā jetavane viharanto ekaṁ kodhanabhikkhuṁ ārabbha",
  "atk-s0513a30:318_1": "kathesi. Vatthu heṭṭhā kathitameva. Satthā pana taṁ bhikkhuṁ ‘‘kasmā, tvaṁ bhikkhu,",
  "atk-s0513a30:318_2": "akkodhanassa buddhassa sāsane pabbajitvā kodhaṁ karosi, porāṇakapaṇḍitā sarīre pahārasahasse",
  "atk-s0513a30:318_3": "patante hatthapādakaṇṇanāsāsu chijjamānāsu parassa kodhaṁ na kariṁsū’’ti vatvā atītaṁ āhari.",
  "atk-s0513a30:319_0": "Atīte bārāṇasiyaṁ kalābu nāma rājā rajjaṁ kāresi. Tadā bodhisatto asītikoṭivibhave",
  "atk-s0513a30:319_1": "brāhmaṇakule nibbattitvā kuṇḍalakumāro nāma māṇavo hutvā vayappatto takkasilaṁ gantvā",
  "atk-s0513a30:319_2": "sabbasippāni uggaṇhitvā kuṭumbaṁ saṇṭhapetvā mātāpitūnaṁ accayena dhanarāsiṁ oloketvā",
  "atk-s0513a30:319_3": "‘‘imaṁ dhanaṁ uppādetvā mama ñātakā aggahetvāva gatā, mayā panetaṁ gahetvā gantuṁ",
  "atk-s0513a30:319_4": "vaṭṭatī’’ti sabbaṁ dhanaṁ viceyyadānavasena yo yaṁ āharati, tassa taṁ datvā himavantaṁ",
  "atk-s0513a30:319_5": "pavisitvā pabbajitvā phalāphalena yāpento ciraṁ vasitvā loṇambilasevanatthāya manussapathaṁ",
  "atk-s0513a30:319_6": "āgantvā anupubbena bārāṇasiṁ patvā rājuyyāne vasitvā punadivase nagare bhikkhāya",
  "atk-s0513a30:319_7": "caranto senāpatissa nivāsanadvāraṁ sampāpuṇi. Senāpati tassa iriyāpathesu pasīditvā",
  "atk-s0513a30:319_8": "gharaṁ pavesetvā attano paṭiyāditabhojanaṁ bhojetvā paṭiññaṁ gahetvā tattheva rājuyyāne vasāpesi.",
  "atk-s0513a30:320_0": "Athekadivasaṁ kalāburājā surāmadamatto chekanāṭakaparivuto mahantena yasena uyyānaṁ",
  "atk-s0513a30:320_1": "gantvā maṅgalasilāpaṭṭe sayanaṁ attharāpetvā ekissā piyamanāpāya itthiyā aṅke sayi.",
  "atk-s0513a30:320_2": "Gītavāditanaccesu chekā nāṭakitthiyo gītādīni payojesuṁ, sakkassa devarañño viya",
  "atk-s0513a30:320_3": "mahāsampatti ahosi, rājā niddaṁ okkami. Atha tā itthiyo ‘‘yassatthāya mayaṁ gītādīni",
  "atk-s0513a30:320_4": "payojayāma, so niddaṁ upagato, kiṁ no gītādīhī’’ti vīṇādīni tūriyāni tattha tattheva",
  "atk-s0513a30:320_5": "chaḍḍetvā uyyānaṁ pakkantā pupphaphalapallavādīhi palobhiyamānā uyyāne abhiramiṁsu.",
  "atk-s0513a30:320_6": "Tadā bodhisatto tasmiṁ uyyāne supupphitasālamūle pabbajjāsukhena vītināmento mattavaravāraṇo",
  "atk-s0513a30:320_7": "viya nisinno hoti. Atha tā itthiyo uyyāne caramānā taṁ disvā ‘‘etha, ayyāyo, etasmiṁ",
  "atk-s0513a30:320_8": "rukkhamūle pabbajito nisinno, yāva rājā na pabujjhati, tāvassa santike kiñci suṇamānā",
  "atk-s0513a30:320_9": "nisīdissāmā’’ti gantvā vanditvā parivāretvā nisinnā ‘‘amhākaṁ kathetabbayuttakaṁ",
  "atk-s0513a30:320_10": "kiñci kathethā’’ti vadiṁsu. Bodhisatto tāsaṁ dhammaṁ kathesi. Atha sā itthī aṅkaṁ",
  "atk-s0513a30:320_11": "cāletvā rājānaṁ pabodhesi. Rājā pabuddho tā apassanto ‘‘kahaṁ gatā vasaliyo’’ti āha.",
  "atk-s0513a30:320_12": "Etā, mahārāja, gantvā ekaṁ tāpasaṁ parivāretvā nisīdiṁsūti. Rājā kupito khaggaṁ gahetvā",
  "atk-s0513a30:320_13": "‘‘sikkhāpessāmi naṁ kūṭajaṭila’’nti vegena agamāsi.",
  "atk-s0513a30:321_0": "Atha tā itthiyo rājānaṁ kuddhaṁ āgacchantaṁ disvā tāsu vallabhatarā gantvā rañño",
  "atk-s0513a30:321_1": "hatthā asiṁ gahetvā rājānaṁ vūpasamesuṁ. So āgantvā bodhisattassa santike ṭhatvā",
  "atk-s0513a30:321_2": "‘‘kiṁvādī tvaṁ, samaṇā’’ti pucchi. ‘‘Khantivādī, mahārājā’’ti. ‘‘Kā esā khanti nāmā’’ti?",
  "atk-s0513a30:321_3": "‘‘Akkosantesu paribhāsantesu paharantesu akujjhanabhāvo’’ti. Rājā ‘‘passissāmi dāni",
  "atk-s0513a30:321_4": "te khantiyā atthibhāva’’nti coraghātakaṁ pakkosāpesi. So attano cārittena pharasuñca",
  "atk-s0513a30:321_5": "kaṇṭakakasañca ādāya kāsāyanivasano rattamālādharo āgantvā rājānaṁ vanditvā ‘‘kiṁ",
  "atk-s0513a30:321_6": "karomi, devā’’ti āha. Imaṁ coraṁ duṭṭhatāpasaṁ gahetvā ākaḍḍhitvā bhūmiyaṁ pātetvā",
  "atk-s0513a30:321_7": "kaṇṭakakasaṁ gahetvā purato ca pacchato ca ubhosu passesu cāti catūsupi passesu dvepahārasahassamassa",
  "atk-s0513a30:321_8": "dehīti. So tathā akāsi . Bodhisattassa chavi bhijji. Cammaṁ bhijji, maṁsaṁ chijji, lohitaṁ paggharati.",
  "atk-s0513a30:322_0": "Puna rājā ‘‘kiṁvādī tvaṁ bhikkhū’’ti āha. ‘‘Khantivādī, mahārāja’’. ‘‘Tvaṁ pana mayhaṁ",
  "atk-s0513a30:322_1": "cammantare khantī’’ti maññasi, natthi mayhaṁ cammantare khanti, tayā pana daṭṭhuṁ",
  "atk-s0513a30:322_2": "asakkuṇeyye hadayabbhantare mama khanti patiṭṭhitā. ‘‘Mahārājā’’ti. Puna coraghātako",
  "atk-s0513a30:322_3": "‘‘kiṁ karomī’’ti pucchi. ‘‘Imassa kūṭajaṭilassa ubho hatthe chindā’’ti. So pharasuṁ",
  "atk-s0513a30:322_4": "gahetvā gaṇḍiyaṁ ṭhapetvā hatthe chindi. Atha naṁ ‘‘pāde chindā’’ti āha, pādepi chindi.",
  "atk-s0513a30:322_5": "Hatthapādakoṭīhi ghaṭachiddehi lākhāraso viya lohitaṁ paggharati. Puna rājā ‘‘kiṁvādīsī’’ti",
  "atk-s0513a30:322_6": "pucchi. ‘‘Khantivādī, mahārāja’’. ‘‘Tvaṁ pana mayhaṁ hatthapādakoṭīsu ‘khanti atthī’ti",
  "atk-s0513a30:322_7": "maññasi, natthesā ettha, mayhaṁ khanti gambhīraṭṭhāne patiṭṭhitā’’ti. So ‘‘kaṇṇanāsamassa",
  "atk-s0513a30:322_8": "chindā’’ti āha. Itaro kaṇṇanāsaṁ chindi, sakalasarīre lohitaṁ ahosi. Puna naṁ ‘‘kiṁvādī",
  "atk-s0513a30:322_9": "nāma tva’’nti pucchi. ‘‘Mahārāja, khantivādī nāma’’. ‘‘Mā kho pana tvaṁ ‘kaṇṇanāsikakoṭīsu",
  "atk-s0513a30:322_10": "patiṭṭhitā khantī’ti maññasi, mama khanti gambhīre hadayabbhantare patiṭṭhitā’’ti.",
  "atk-s0513a30:322_11": "Rājā ‘‘kūṭajaṭila tava khantiṁ tvameva ukkhipitvā nisīdā’’ti bodhisattassa hadayaṁ",
  "atk-s0513a30:322_12": "pādena paharitvā pakkāmi.",
  "atk-s0513a30:323_0": "Tasmiṁ gate senāpati bodhisattassa sarīrato lohitaṁ puñchitvā hatthapādakaṇṇanāsakoṭiyo",
  "atk-s0513a30:323_1": "sāṭakakaṇṇe katvā bodhisattaṁ saṇikaṁ nisīdāpetvā vanditvā ekamantaṁ nisīditvā ‘‘sace,",
  "atk-s0513a30:323_2": "bhante, tumhe kujjhitukāmā, tumhesu katāparādhassa raññova kujjheyyātha, mā aññesa’’nti",
  "atk-s0513a30:323_3": "yācanto paṭhamaṁ gāthamāha –",
  "atk-s0513a30:324": "49.",
  "atk-s0513a30:325": " ‘‘Yo te hatthe ca pāde ca, kaṇṇanāsañca chedayi;",
  "atk-s0513a30:326": "Tassa kujjha mahāvīra, mā raṭṭhaṁ vinasā ida’’nti.",
  "atk-s0513a30:327": "Tattha mahāvīrāti mahāvīriya. Mā raṭṭhaṁ vinasā idanti idaṁ niraparādhaṁ kāsiraṭṭhaṁ mā vināsehi.",
  "atk-s0513a30:328": "Taṁ sutvā bodhisatto dutiyaṁ gāthamāha –",
  "atk-s0513a30:329": "50.",
  "atk-s0513a30:330": " ‘‘Yo me hatthe ca pāde ca, kaṇṇanāsañca chedayi;",
  "atk-s0513a30:331": "Ciraṁ jīvatu so rājā, na hi kujjhanti mādisā’’ti.",
  "atk-s0513a30:332": "Tattha mādisāti mama sadisā khantibalena samannāgatā paṇḍitā ‘‘ayaṁ maṁ akkosi paribhāsi pahari, chindi bhindī’’ti taṁ na kujjhanti.",
  "atk-s0513a30:333_0": "Rañño uyyānā nikkhamantassa bodhisattassa cakkhupathaṁ vijahanakāleyeva ayaṁ catunahutādhikā",
  "atk-s0513a30:333_1": "dviyojanasatasahassabahalā mahāpathavī khalibaddhasāṭako viya phalitā, avīcito jālā",
  "atk-s0513a30:333_2": "nikkhamitvā rājānaṁ kuladattiyena rattakambalena pārupantī viya gaṇhi. So uyyānadvāreyeva",
  "atk-s0513a30:333_3": "pathaviṁ pavisitvā avīcimahāniraye patiṭṭhahi. Bodhisattopi taṁ divasameva kālamakāsi.",
  "atk-s0513a30:333_4": "Rājaparisā ca nāgarā ca gandhamālādhūmahatthā āgantvā bodhisattassa sarīrakiccaṁ",
  "atk-s0513a30:333_5": "akaṁsu. Keci panāhu ‘‘bodhisatto puna himavantameva gato’’ti, taṁ abhūtaṁ.",
  "atk-s0513a30:334": "51.",
  "atk-s0513a30:335": " ‘‘Ahū atītamaddhānaṁ, samaṇo khantidīpano;",
  "atk-s0513a30:336": "Taṁ khantiyāyeva ṭhitaṁ, kāsirājā achedayi.",
  "atk-s0513a30:337": "52.",
  "atk-s0513a30:338": " ‘‘Tassa kammapharusassa, vipāko kaṭuko ahu;",
  "atk-s0513a30:339": "Yaṁ kāsirājā vedesi, nirayamhi samappito’’ti. –",
  "atk-s0513a30:340": "Imā dve abhisambuddhagāthā.",
  "atk-s0513a30:341_0": "Tattha atītamaddhānanti atīte addhāne. Khantidīpanoti adhivāsanakhantisaṁvaṇṇano.",
  "atk-s0513a30:341_1": "Achedayīti mārāpesi. Ekacce pana ‘‘bodhisattassa puna hatthapādakaṇṇanāsā ghaṭitā’’ti",
  "atk-s0513a30:341_2": "vadanti, tampi abhūtameva. Samappitoti patiṭṭhito.",
  "atk-s0513a30:342": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne kodhano bhikkhu anāgāmiphale patiṭṭhahi, aññe bahū sotāpattiphalādīni pāpuṇiṁsu.",
  "atk-s0513a30:343": "Tadā kalāburājā devadatto ahosi, senāpati sāriputto, khantivādī tāpaso pana ahameva ahosinti.",
  "atk-s0513a30:344": "Khantivādījātakavaṇṇanā tatiyā.",
  "atk-s0513a30:346": " [314] 4. Lohakumbhijātakavaṇṇanā",
  "atk-s0513a30:347_0": "Dujjīvitamajīvimhāti idaṁ satthā jetavane viharanto kosalarājānaṁ ārabbha kathesi.",
  "atk-s0513a30:347_1": "Tadā kira kosalarājā rattibhāge catunnaṁ nerayikasattānaṁ saddaṁ suṇi. Eko du-kārameva",
  "atk-s0513a30:347_2": "bhaṇi, eko sa-kāraṁ, eko na-kāraṁ, eko so-kāramevāti. Te kira atītabhave sāvatthiyaṁyeva",
  "atk-s0513a30:347_3": "pāradārikā rājaputtā ahesuṁ. Te paresaṁ rakkhitagopitamātugāmesu aparajjhitvā cittakeḷiṁ",
  "atk-s0513a30:347_4": "kīḷantā bahuṁ pāpakammaṁ katvā maraṇacakkena chinnā sāvatthisāmante catūsu lohakumbhīsu",
  "atk-s0513a30:347_5": "nibbattā saṭṭhi vassasahassāni tattha paccitvā uggatā lohakumbhimukhavaṭṭiṁ disvā",
  "atk-s0513a30:347_6": "‘‘kadā nu kho imamhā dukkhā muccissāmā’’ti cattāropi mahantena saddena anupaṭipāṭiyā",
  "atk-s0513a30:347_7": "viraviṁsu. Rājā tesaṁ saddaṁ sutvā maraṇabhayatajjito nisinnakova aruṇaṁ uṭṭhāpesi.",
  "atk-s0513a30:348_0": "Aruṇuggamanavelāya brāhmaṇā āgantvā rājānaṁ sukhasayitaṁ pucchiṁsu. Rājā ‘‘kuto me",
  "atk-s0513a30:348_1": "ācariyā sukhasayitaṁ, ajjāhaṁ evarūpe cattāro bhiṁsanakasadde suṇi’’nti. Brāhmaṇā",
  "atk-s0513a30:348_2": "hatthe vidhuniṁsu. ‘‘Kiṁ ācariyā’’ti? ‘‘Sāhasikasaddā, mahārājā’’ti. ‘‘Sapaṭikammā",
  "atk-s0513a30:348_3": "appaṭikammā’’ti? ‘‘Kāmaṁ appaṭikammā, mayaṁ pana susikkhitā, mahārājā’’ti. ‘‘Kiṁ",
  "atk-s0513a30:348_4": "katvā paṭibāhissathā’’ti? ‘‘Mahārāja, paṭikammaṁ mahantaṁ na sakkā kātuṁ, mayaṁ pana",
  "atk-s0513a30:348_5": "sabbacatukkaṁ yaññaṁ yajitvā hāressāmā’’ti. ‘‘Tena hi khippaṁ cattāro hatthī cattāro",
  "atk-s0513a30:348_6": "asse cattāro usabhe cattāro manusseti laṭukikasakuṇikā ādiṁ katvā cattāro cattāro",
  "atk-s0513a30:348_7": "pāṇe gahetvā sabbacatukkayaññaṁ yajitvā mama sotthibhāvaṁ karothā’’ti. ‘‘Sādhu, mahārājā’’ti",
  "atk-s0513a30:348_8": "sampaṭicchitvā yenattho, taṁ gahetvā yaññāvāṭaṁ paccupaṭṭhapesuṁ, bahupāṇe thūṇūpanīte",
  "atk-s0513a30:348_9": "katvā ṭhapesuṁ. ‘‘Bahuṁ macchamaṁsaṁ khādissāma, bahuṁ dhanaṁ labhissāmā’’ti ussāhappattā",
  "atk-s0513a30:348_10": "hutvā ‘‘idaṁ laddhuṁ vaṭṭati, idaṁ laddhuṁ vaṭṭati, devā’’ti aparāparaṁ caranti.",
  "atk-s0513a30:349_0": "Mallikā devī rājānaṁ upasaṅkamitvā ‘‘kiṁ nu kho, mahārāja, brāhmaṇā ativiya ussāhayantā",
  "atk-s0513a30:349_1": "vicarantī’’ti pucchi. ‘‘Devi kiṁ tuyhiminā, tvaṁ attano yaseneva mattā pamattā, dukkhaṁ",
  "atk-s0513a30:349_2": "pana amhākameva na jānāsī’’ti? ‘‘Kiṁ , mahārājā’’ti. ‘‘Devi, ahaṁ evarūpaṁ nāma asotabbaṁ",
  "atk-s0513a30:349_3": "suṇiṁ, tato imesaṁ saddānaṁ sutattā ‘‘kiṁ bhavissatī’’ti brāhmaṇe pucchiṁ, brāhmaṇā",
  "atk-s0513a30:349_4": "‘‘tumhākaṁ mahārāja rajjassa vā bhogānaṁ vā jīvitassa vā antarāyo paññāyati, sabbacatukkena",
  "atk-s0513a30:349_5": "yaññaṁ yajitvā sotthibhāvaṁ karissāmā’’ti vadiṁsu, te mayhaṁ vacanaṁ gahetvā yaññāvāṭaṁ",
  "atk-s0513a30:349_6": "katvā yena yenattho, tassa tassa kāraṇā āgacchantī’’ti. ‘‘Kiṁ pana deva, imesaṁ saddānaṁ",
  "atk-s0513a30:349_7": "nipphattiṁ sadevake loke aggabrāhmaṇaṁ pucchitthā’’ti? ‘‘Ko esa devi, sadevake loke",
  "atk-s0513a30:349_8": "aggabrāhmaṇo nāmā’’ti? ‘‘Mahāgotamo sammāsambuddho’’ti. ‘‘Devi, sammāsambuddho me",
  "atk-s0513a30:349_9": "na pucchito’’ti? ‘‘Tena hi gantvā pucchathā’’ti.",
  "atk-s0513a30:350_0": "Rājā tassā vacanaṁ gahetvā bhuttapātarāso rathavaramāruyha jetavanaṁ gantvā satthāraṁ",
  "atk-s0513a30:350_1": "vanditvā pucchi ‘‘ahaṁ, bhante, rattibhāge cattāro sadde sutvā brāhmaṇe pucchiṁ,",
  "atk-s0513a30:350_2": "te ‘sabbacatukkayaññaṁ yajitvā sotthiṁ karissāmā’ti vatvā yaññāvāṭe kammaṁ karonti,",
  "atk-s0513a30:350_3": "tesaṁ saddānaṁ sutattā mayhaṁ kiṁ bhavissatī’’ti. ‘‘Na kiñci, mahārāja, nerayikasattā",
  "atk-s0513a30:350_4": "dukkhamanubhavantā evaṁ viraviṁsu, na ime saddā idāni tayā eva sutā, porāṇakarājūhipi",
  "atk-s0513a30:350_5": "sutāyeva, tepi brāhmaṇe pucchitvā pasughātayaññaṁ kattukāmā hutvā paṇḍitānaṁ kathaṁ",
  "atk-s0513a30:350_6": "sutvā na kariṁsu, paṇḍitā tesaṁ saddānaṁ antaraṁ kathetvā mahājanaṁ vissajjāpetvā",
  "atk-s0513a30:350_7": "sotthimakaṁsū’’ti vatvā tena yācito atītaṁ āhari.",
  "atk-s0513a30:351_0": "Atīte bārāṇasiyaṁ brahmadatte rajjaṁ kārente bodhisatto aññatarasmiṁ kāsigāme brāhmaṇakule",
  "atk-s0513a30:351_1": "nibbattitvā vayappatto kāmesu ādīnavaṁ disvā kāme pahāya isipabbajjaṁ pabbajitvā",
  "atk-s0513a30:351_2": "abhiññā ca samāpattiyo ca uppādetvā jhānakīḷaṁ kīḷanto himavante ramaṇīye vanasaṇḍe",
  "atk-s0513a30:351_3": "vasati. Tadā bārāṇasirājā catunnaṁ nerayikānaṁ imeva cattāro sadde sutvā bhītatasito",
  "atk-s0513a30:351_4": "imināva niyāmena brāhmaṇehi ‘‘tiṇṇaṁ antarāyānaṁ aññataro bhavissati, sabbacatukkayaññena",
  "atk-s0513a30:351_5": "taṁ vūpasamessāmā’’ti vutte sampaṭicchi. Purohito brāhmaṇehi saddhiṁ yaññāvāṭaṁ paccupaṭṭhāpesi,",
  "atk-s0513a30:351_6": "mahājano thūṇūpanīto ahosi. Tadā bodhisatto mettābhāvanaṁ purecārikaṁ katvā dibbacakkhunā",
  "atk-s0513a30:351_7": "lokaṁ olokento imaṁ kāraṇaṁ disvā ‘‘ajja, mayā gantuṁ vaṭṭati, mahājanassa sotthi",
  "atk-s0513a30:351_8": "bhavissatī’’ti iddhibalena vehāsaṁ uppatitvā bārāṇasirañño uyyāne otaritvā maṅgalasilāpaṭṭe",
  "atk-s0513a30:351_9": "kañcanarūpakaṁ viya nisīdi. Tadā purohitassa jeṭṭhantevāsiko ācariyaṁ upasaṅkamitvā",
  "atk-s0513a30:351_10": "‘‘nanu, ācariya, amhākaṁ vedesu paraṁ māretvā sotthikaraṇaṁ nāma natthī’’ti āha.",
  "atk-s0513a30:351_11": "Purohito ‘‘tvaṁ rājadhanaṁ rakkhasi, bahuṁ macchamaṁsaṁ khādissāma, dhanaṁ labhissāma,",
  "atk-s0513a30:351_12": "tuṇhī hohī’’ti taṁ paṭibāhi.",
  "atk-s0513a30:352_0": "So ‘‘nāhaṁ ettha sahāyo bhavissāmī’’ti nikkhamitvā rājuyyānaṁ gantvā bodhisattaṁ",
  "atk-s0513a30:352_1": "disvā vanditvā katapaṭisanthāro ekamantaṁ nisīdi. Bodhisatto ‘‘kiṁ, māṇava, rājā",
  "atk-s0513a30:352_2": "dhammena rajjaṁ kāretī’’ti pucchi. ‘‘Bhante, rājā dhammena rajjaṁ kāreti, rattibhāge",
  "atk-s0513a30:352_3": "pana cattāro sadde sutvā brāhmaṇe pucchi. Brāhmaṇā ‘sabbacatukkayaññaṁ yajitvā sotthiṁ",
  "atk-s0513a30:352_4": "karissāmā’’’ti vadiṁsu. Rājā pasughātakammaṁ katvā attano sotthiṁ kātukāmo mahājano",
  "atk-s0513a30:352_5": "thūṇūpanīto, ‘‘kiṁ nu kho, bhante, tumhādisānaṁ sīlavantānaṁ tesaṁ saddānaṁ nipphattiṁ",
  "atk-s0513a30:352_6": "vatvā mahājanaṁ maraṇamukhā mocetuṁ vaṭṭatī’’ti. ‘‘Māṇava, rājā amhe na jānāti, mayampi",
  "atk-s0513a30:352_7": "taṁ na jānāma, imesaṁ pana saddānaṁ nipphattiṁ jānāma, sace rājā amhe upasaṅkamitvā",
  "atk-s0513a30:352_8": "puccheyya, rājānaṁ nikkaṅkhaṁ katvā kathessāmā’’ti. ‘‘Tena hi, bhante, muhuttaṁ idheva",
  "atk-s0513a30:352_9": "hotha, ahaṁ rājānaṁ ānessāmī’’ti. ‘‘Sādhu, māṇavā’’ti. So gantvā rañño tamatthaṁ",
  "atk-s0513a30:352_10": "ārocetvā rājānaṁ ānesi.",
  "atk-s0513a30:353_0": "Atha rājā bodhisattaṁ vanditvā ekamantaṁ nisinno pucchi ‘‘saccaṁ kira tumhe mayā",
  "atk-s0513a30:353_1": "sutasaddānaṁ nipphattiṁ jānāthā’’ti? ‘‘Āma, mahārājā’’ti. ‘‘Kathetha, bhante’’ti.",
  "atk-s0513a30:353_2": "‘‘Mahārāja, ete purimabhave paresaṁ rakkhitagopitesu dāresu cārittaṁ āpajjitvā bārāṇasisāmante",
  "atk-s0513a30:353_3": "catūsu lohakumbhīsu nibbattā pakkuthite khāralohodake pheṇuddehakaṁ paccamānā tiṁsa",
  "atk-s0513a30:353_4": "vassasahassāni adho gantvā kumbhitalaṁ āhacca uddhaṁ ārohantā tiṁsavassasahasseneva",
  "atk-s0513a30:353_5": "kālena kumbhimukhaṁ disvā bahi oloketvā cattāro janā catasso gāthā paripuṇṇaṁ katvā",
  "atk-s0513a30:353_6": "vattukāmāpi tathā kātuṁ asakkontā ekekameva akkharaṁ vatvā puna lohakumbhīsuyeva",
  "atk-s0513a30:353_7": "nimuggā. Tesu du-kāraṁ vatvā nimuggasatto evaṁ vattukāmo ahosi –",
  "atk-s0513a30:354": "53.",
  "atk-s0513a30:355": " ‘Dujjīvitamajīvimha , ye sante na dadamhase;",
  "atk-s0513a30:356": "Vijjamānesu bhogesu, dīpaṁ nākamha attano’ti. –",
  "atk-s0513a30:357": "Taṁ gāthaṁ paripuṇṇaṁ kātuṁ nāsakkhī’’ti vatvā bodhisatto attano ñāṇena taṁ gāthaṁ paripuṇṇaṁ katvā kathesi. Sesāsupi eseva nayo.",
  "atk-s0513a30:358": "Tesu sa-kāraṁ vatvā vattukāmassa ayaṁ gāthā –",
  "atk-s0513a30:359": "54.",
  "atk-s0513a30:360": " ‘‘Saṭṭhi vassasahassāni, paripuṇṇāni sabbaso;",
  "atk-s0513a30:361": "Niraye paccamānānaṁ, kadā anto bhavissatī’’ti.",
  "atk-s0513a30:362": "Na-kāraṁ vatvā vattukāmassa ayaṁ gāthā –",
  "atk-s0513a30:363": "55.",
  "atk-s0513a30:364": " ‘‘Natthi anto kuto anto, na anto paṭidissati;",
  "atk-s0513a30:365": "Tadā hi pakataṁ pāpaṁ, mama tuyhañca mārisā’’ti.",
  "atk-s0513a30:366": "So-kāraṁ vatvā vattukāmassa ayaṁ gāthā –",
  "atk-s0513a30:367": "56.",
  "atk-s0513a30:368": " ‘‘Sohaṁ nūna ito gantvā, yoniṁ laddhāna mānusiṁ;",
  "atk-s0513a30:369": "Vadaññū sīlasampanno, kāhāmi kusalaṁ bahu’’nti.",
  "atk-s0513a30:370_0": "Tattha dujjīvitanti tīṇi duccaritāni caranto dujjīvitaṁ lāmakajīvitaṁ jīvati nāma,",
  "atk-s0513a30:370_1": "sopi tadeva sandhāyāha ‘‘dujjīvitamajīvimhā’’ti. Ye sante na dadamhaseti ye mayaṁ",
  "atk-s0513a30:370_2": "deyyadhamme ca paṭiggāhake ca saṁvijjamāneyeva na dānaṁ dadimha. Dīpaṁ nākamha attanoti",
  "atk-s0513a30:370_3": "attano patiṭṭhaṁ na karimha. Paripuṇṇānīti anūnāni anadhikāni. Sabbasoti sabbākārena.",
  "atk-s0513a30:370_4": "Paccamānānanti amhākaṁ imasmiṁ niraye paccamānānaṁ.",
  "atk-s0513a30:371_0": "Natthiantoti ‘‘amhākaṁ asukakāle nāma mokkho bhavissatī’’ti evaṁ kālaparicchedo natthi.",
  "atk-s0513a30:371_1": "Kuto antoti kena kāraṇena anto paññāyissati. Na antoti antaṁ daṭṭhukāmānampi no dukkhassa",
  "atk-s0513a30:371_2": "anto na paṭidissati. Tadā hi pakatanti tasmiṁ kāle mārisā mama ca tuyhañca pakataṁ",
  "atk-s0513a30:371_3": "pāpaṁ pakaṭṭhaṁ kataṁ atibahumeva kataṁ. ‘‘Tathā hi pakata’’ntipi pāṭho, tena kāraṇena",
  "atk-s0513a30:371_4": "kataṁ, yenassa anto daṭṭhuṁ na sakkāti attho. Mārisāti mayā sadisā, piyālapanametaṁ",
  "atk-s0513a30:371_5": "etesaṁ. Nūnāti ekaṁsatthe nipāto, so ahaṁ ito gantvā yoniṁ mānusiṁ laddhāna vadaññū",
  "atk-s0513a30:371_6": "sīlasampanno hutvā ekaṁseneva bahuṁ kusalaṁ karissāmīti ayamettha attho.",
  "atk-s0513a30:372_0": "Iti bodhisatto ekamekaṁ gāthaṁ vatvā ‘‘mahārāja, so nerayikasatto imaṁ gāthaṁ paripuṇṇaṁ",
  "atk-s0513a30:372_1": "katvā vattukāmo attano pāpassa mahantatāya tathā kathetuṁ nāsakkhi, iti so attano",
  "atk-s0513a30:372_2": "kammavipākaṁ anubhavanto viravi. Tumhākaṁ etassa saddassa savanapaccayā antarāyo",
  "atk-s0513a30:372_3": "nāma natthi, tumhe mā bhāyitthā’’ti rājānaṁ saññāpesi. Rājā mahājanaṁ vissajjāpetvā",
  "atk-s0513a30:372_4": "suvaṇṇabheriṁ carāpetvā yaññāvāṭaṁ viddhaṁsāpesi. Bodhisatto mahājanassa sotthiṁ",
  "atk-s0513a30:372_5": "katvā katipāhaṁ vasitvā tattheva gantvā aparihīnajjhāno brahmaloke uppajji.",
  "atk-s0513a30:373": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi – ‘‘tadā purohitassa jeṭṭhantevāsikamāṇavo sāriputto ahosi, tāpaso pana ahameva ahosi’’nti.",
  "atk-s0513a30:374": "Lohakumbhijātakavaṇṇanā catutthā.",
  "atk-s0513a30:376": " [315] 5. Sabbamaṁsalābhajātakavaṇṇanā",
  "atk-s0513a30:377_0": "Pharusā vata te vācāti idaṁ satthā jetavane viharanto sāriputtattherena pītavirecanānaṁ",
  "atk-s0513a30:377_1": "dinnarasapiṇḍapātaṁ ārabbha kathesi. Tadā kira jetavane ekacce bhikkhū snehavirecanaṁ",
  "atk-s0513a30:377_2": "piviṁsu. Tesaṁ rasapiṇḍapātena attho hoti, gilānupaṭṭhākā ‘‘rasabhattaṁ āharissāmā’’ti",
  "atk-s0513a30:377_3": "sāvatthiṁ pavisitvā odanikagharavīthiyaṁ piṇḍāya caritvāpi rasabhattaṁ alabhitvā",
  "atk-s0513a30:377_4": "nivattiṁsu. Thero divātaraṁ piṇḍāya pavisamāno te bhikkhū disvā ‘‘kiṁ, āvuso, atipageva",
  "atk-s0513a30:377_5": "nivattathā’’ti pucchi. Te tamatthaṁ ārocesuṁ. Thero ‘‘tena hi ethā’’ti te gahetvā",
  "atk-s0513a30:377_6": "tameva vīthiṁ agamāsi, manussā pūretvā rasabhattaṁ adaṁsu. Gilānupaṭṭhākā rasabhattaṁ",
  "atk-s0513a30:377_7": "āharitvā gilānānaṁ adaṁsu, te paribhuñjiṁsu . Athekadivasaṁ dhammasabhāyaṁ bhikkhū",
  "atk-s0513a30:377_8": "kathaṁ samuṭṭhāpesuṁ ‘‘āvuso, thero kira pītavirecanānaṁ upaṭṭhāke rasabhattaṁ alabhitvā",
  "atk-s0513a30:377_9": "nikkhamante gahetvā odanikagharavīthiyaṁ caritvā bahuṁ rasapiṇḍapātaṁ pesesī’’ti.",
  "atk-s0513a30:377_10": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a30:377_11": "‘‘imāya nāmā’’ti vutte ‘‘na, bhikkhave, idāni sāriputtova maṁsaṁ labhi, pubbepi muduvācā",
  "atk-s0513a30:377_12": "piyavacanā vattuṁ chekā paṇḍitā labhiṁsū’’ti vatvā atītaṁ āhari.",
  "atk-s0513a30:378_0": "Atīte bārāṇasiyaṁ brahmadatte rajjaṁ kārente bodhisatto seṭṭhiputto ahosi. Athekadivasaṁ",
  "atk-s0513a30:378_1": "eko migaluddako bahuṁ maṁsaṁ labhitvā yānakaṁ pūretvā ‘‘vikkiṇissāmī’’ti nagaraṁ",
  "atk-s0513a30:378_2": "āgacchati. Tadā bārāṇasivāsikā cattāro seṭṭhiputtā nagarā nikkhamitvā ekasmiṁ maggasabhāgaṭṭhāne",
  "atk-s0513a30:378_3": "kiñci diṭṭhaṁ sutaṁ sallapantā nisīdiṁsu. Etesu eko seṭṭhiputto taṁ maṁsayānakaṁ",
  "atk-s0513a30:378_4": "disvā ‘‘etaṁ luddakaṁ maṁsakhaṇḍaṁ āharāpemī’’ti āha. ‘‘Gaccha āharāpehī’’ti. So",
  "atk-s0513a30:378_5": "taṁ upasaṅkamitvā ‘‘are, luddaka, dehi me maṁsakhaṇḍa’’nti āha. Luddako ‘‘mārisa,",
  "atk-s0513a30:378_6": "paraṁ kiñci yācantena nāma piyavacanena bhavitabbaṁ, tayā kathitavācāya anucchavikaṁ",
  "atk-s0513a30:378_7": "maṁsakhaṇḍaṁ labhissasī’’ti vatvā paṭhamaṁ gāthamāha –",
  "atk-s0513a30:379": "57.",
  "atk-s0513a30:380": " ‘‘Pharusā vata te vācā, maṁsaṁ yācanako asi;",
  "atk-s0513a30:381": "Kilomasadisī vācā, kilomaṁ samma dammi te’’ti.",
  "atk-s0513a30:382_0": "Tattha kilomasadisīti pharusatāya kilomasadisī. Kilomaṁ samma dammi teti handa gaṇha,",
  "atk-s0513a30:382_1": "idaṁ te vācāya sadisaṁ kilomaṁ dammīti nirasaṁ nimaṁsalohitaṁ kilomakakhaṇḍaṁ ukkhipitvā adāsi.",
  "atk-s0513a30:383_0": "Atha naṁ aparo seṭṭhiputto ‘‘kinti vatvā yācasī’’ti pucchi. ‘‘Are’’ti vatvāti. So",
  "atk-s0513a30:383_1": "‘‘ahampi naṁ yācissāmī’’ti vatvā gantvā ‘‘jeṭṭhabhātika, maṁsakhaṇḍaṁ me dehī’’ti",
  "atk-s0513a30:383_2": "āha. Itaro ‘‘tava vacanasssa anucchavikaṁ maṁsakhaṇḍaṁ labhissasī’’ti vatvā dutiyaṁ gāthamāha –",
  "atk-s0513a30:384": "58.",
  "atk-s0513a30:385": " ‘‘Aṅgametaṁ manussānaṁ, bhātā loke pavuccati;",
  "atk-s0513a30:386": "Aṅgassa sadisī vācā, aṅgaṁ samma dadāmi te’’ti.",
  "atk-s0513a30:387_0": "Tassattho – imasmiṁ loke manussānaṁ aṅgasadisattā aṅgametaṁ yadidaṁ bhātā bhaginīti,",
  "atk-s0513a30:387_1": "tasmā tavesā aṅgasadisī vācāti etissā anucchavikaṁ aṅgameva dadāmi teti. Evañca pana",
  "atk-s0513a30:387_2": "vatvā aṅgamaṁsaṁ ukkhipitvā adāsi.",
  "atk-s0513a30:388_0": "Tampi aparo seṭṭhiputto ‘‘kinti vatvā yācasī’’ti pucchi. ‘‘Bhātikā’’ti vatvāti. So",
  "atk-s0513a30:388_1": "‘‘ahampi naṁ yācissāmī’’ti vatvā gantvā ‘‘tāta, maṁsakhaṇḍaṁ me dehī’’ti āha. Luddako",
  "atk-s0513a30:388_2": "tava vacanānūrūpaṁ lacchasī’’ti vatvā tatiyaṁ gāthamāha –",
  "atk-s0513a30:389": "59.",
  "atk-s0513a30:390": " ‘‘Tātāti putto vadamāno, kampeti hadayaṁ pitu;",
  "atk-s0513a30:391": "Hadayassa sadisī vācā, hadayaṁ samma dammi te’’ti.",
  "atk-s0513a30:392": "Evañca pana vatvā hadayamaṁsena saddhiṁ madhuramaṁsaṁ ukkhipitvā adāsi.",
  "atk-s0513a30:393_0": "Taṁ catuttho seṭṭhiputto ‘‘kinti vatvā yācasī’’ti pucchi. So ‘‘tātā’’ti vatvāti.",
  "atk-s0513a30:393_1": "So ‘‘ahampi yācissāmī’’ti vatvā gantvā ‘‘sahāya maṁsakhaṇḍaṁ me dehī’’ti āha. Luddako",
  "atk-s0513a30:393_2": "‘‘tava vacanānurūpaṁ lacchasī’’ti vatvā catutthaṁ gāthamāha –",
  "atk-s0513a30:394": "60.",
  "atk-s0513a30:395": " ‘‘Yassa gāme sakhā natthi, yathāraññaṁ tatheva taṁ;",
  "atk-s0513a30:396": "Sabbassa sadisī vācā, sabbaṁ samma dadāmi te’’ti.",
  "atk-s0513a30:397_0": "Tassattho – yassa purisassa gāme sukhadukkhesu saha ayanato sahāyasaṅkhāto sakhā",
  "atk-s0513a30:397_1": "natthi, tassa taṁ ṭhānaṁ yathā amanussaṁ araññaṁ tatheva hoti, iti ayaṁ tava vācā",
  "atk-s0513a30:397_2": "sabbassa sadisī, sabbena attano santakena vibhavena sadisī, tasmā sabbameva imaṁ",
  "atk-s0513a30:397_3": "mama santakaṁ maṁsayānakaṁ dadāmi teti.",
  "atk-s0513a30:398_0": "Evañca pana vatvā ‘‘ehi, samma, sabbameva idaṁ maṁsayānakaṁ tava gehaṁ āharissāmī’’ti",
  "atk-s0513a30:398_1": "āha. Seṭṭhiputto tena yānakaṁ pājāpento attano gharaṁ gantvā maṁsaṁ otārāpetvā luddakassa",
  "atk-s0513a30:398_2": "sakkārasammānaṁ katvā puttadārampissa pakkosāpetvā luddakammato apanetvā attano kuṭumbamajjhe",
  "atk-s0513a30:398_3": "vasāpento tena saddhiṁ abhejjasahāyo hutvā yāvajīvaṁ samaggavāsaṁ vasi.",
  "atk-s0513a30:399": "Satthā imaṁ dhammadesanaṁ āharitvā jātakaṁ samodhānesi – ‘‘tadā luddako sāriputto ahosi, sabbamaṁsalābhī seṭṭhiputto pana ahameva ahosi’’nti.",
  "atk-s0513a30:400": "Sabbamaṁsalābhajātakavaṇṇanā pañcamā.",
  "atk-s0513a30:402": " [316] 6. Sasapaṇḍitajātakavaṇṇanā",
  "atk-s0513a30:403_0": "Sattame rohitā macchāti idaṁ satthā jetavane viharanto sabbaparikkhāradānaṁ ārabbha",
  "atk-s0513a30:403_1": "kathesi. Sāvatthiyaṁ kira eko kuṭumbiko buddhappamukhassa bhikkhusaṅghassa sabbaparikkhāradānaṁ",
  "atk-s0513a30:403_2": "sajjetvā gharadvāre maṇḍapaṁ kāretvā buddhappamukhaṁ bhikkhusaṅghaṁ nimantetvā susajjitamaṇḍape",
  "atk-s0513a30:403_3": "paññattavarāsane nisīdāpetvā nānaggarasaṁ paṇītadānaṁ datvā puna svātanāyāti sattāhaṁ",
  "atk-s0513a30:403_4": "nimantetvā sattame divase buddhappamukhānaṁ pañcannaṁ bhikkhusatānaṁ sabbaparikkhāre",
  "atk-s0513a30:403_5": "adāsi. Satthā bhattakiccāvasāne anumodanaṁ karonto ‘‘upāsaka, tayā pītisomanassaṁ",
  "atk-s0513a30:403_6": "kātuṁ vaṭṭati, idañhi dānaṁ nāma porāṇakapaṇḍitānaṁ vaṁso, porāṇakapaṇḍitā hi sampattayācakānaṁ",
  "atk-s0513a30:403_7": "jīvitaṁ pariccajitvā attano maṁsampi adaṁsū’’ti vatvā tena yācito atītaṁ āhari.",
  "atk-s0513a30:404_0": "Atīte bārāṇasiyaṁ brahmadatte rajjaṁ kārente bodhisatto sasayoniyaṁ nibbattitvā araññe",
  "atk-s0513a30:404_1": "vasi. Tassa pana araññassa ekato pabbatapādo ekato nadī ekato paccantagāmako ahosi.",
  "atk-s0513a30:404_2": "Aparepissa tayo sahāyā ahesuṁ makkaṭo ca siṅgālo ca uddo cāti. Te cattāropi paṇḍitā",
  "atk-s0513a30:404_3": "ekatova vasantā attano attano gocaraṭṭhāne gocaraṁ gahetvā sāyanhasamaye ekato sannipatanti.",
  "atk-s0513a30:404_4": "Sasapaṇḍito ‘‘dānaṁ dātabbaṁ, sīlaṁ rakkhitabbaṁ, uposathakammaṁ kātabba’’nti tiṇṇaṁ",
  "atk-s0513a30:404_5": "janānaṁ ovādavasena dhammaṁ deseti. Te tassa ovādaṁ sampaṭicchitvā attano attano",
  "atk-s0513a30:404_6": "nivāsagumbaṁ pavisitvā vasanti. Evaṁ kāle gacchante ekadivasaṁ bodhisatto ākāsaṁ",
  "atk-s0513a30:404_7": "oloketvā candaṁ disvā ‘‘sve uposathadivaso’’ti ñatvā itare tayo āha ‘‘sve uposatho,",
  "atk-s0513a30:404_8": "tumhepi tayo janā sīlaṁ samādiyitvā uposathikā hotha, sīle patiṭṭhāya dinnadānaṁ",
  "atk-s0513a30:404_9": "mahapphalaṁ hoti, tasmā yācake sampatte tumhehi khāditabbāhārato dānaṁ datvā khādeyyāthā’’ti.",
  "atk-s0513a30:404_10": "Te ‘‘sādhū’’ti sampaṭicchitvā attano attano vasanaṭṭhānesu vasiṁsu.",
  "atk-s0513a30:405_0": "Punadivase tesu uddo pātova ‘‘gocaraṁ pariyesissāmī’’ti nikkhamitvā gaṅgātīraṁ gato.",
  "atk-s0513a30:405_1": "Atheko bālisiko satta rohitamacche uddharitvā valliyā āvuṇitvā netvā gaṅgātīre vālukaṁ",
  "atk-s0513a30:405_2": "viyūhitvā vālikāya paṭicchādetvā puna macche gaṇhanto adhogaṅgaṁ gacchi. Uddo macchagandhaṁ",
  "atk-s0513a30:405_3": "ghāyitvā vālukaṁ viyūhitvā macche disvā nīharitvā ‘‘atthi nu kho etesaṁ sāmiko’’ti",
  "atk-s0513a30:405_4": "tikkhattuṁ ghosetvā sāmikaṁ apassanto vallikoṭiṁ ḍaṁsitvā netvā attano vasanagumbe",
  "atk-s0513a30:405_5": "ṭhapetvā ‘‘velāyameva khādissāmī’’ti attano sīlaṁ āvajjento nipajji. Siṅgālopi vasanaṭṭhānato",
  "atk-s0513a30:405_6": "nikkhamitvā gocaraṁ pariyesanto ekassa khettagopakassa kuṭiyaṁ dve maṁsasūlāni ekaṁ",
  "atk-s0513a30:405_7": "godhaṁ ekañca dadhivārakaṁ disvā ‘‘atthi nu kho etesaṁ sāmiko’’ti tikkhattuṁ ghosetvā",
  "atk-s0513a30:405_8": "sāmikaṁ adisvā dadhivārakassa uggahaṇarajjukaṁ gīvāya pavesetvā dve maṁsasūle ca",
  "atk-s0513a30:405_9": "godhañca mukhena ḍaṁsitvā netvā attano vasanagumbe ṭhapetvā ‘‘velāyameva khādissāmī’’ti",
  "atk-s0513a30:405_10": "attano sīlaṁ āvajjento nipajji. Makkaṭopi vasanaṭṭhānato nikkhamitvā vanasaṇḍaṁ pavisitvā",
  "atk-s0513a30:405_11": "ambapiṇḍaṁ āharitvā attano vasanagumbe ṭhapetvā ‘‘velāyameva khādissāmī’’ti attano",
  "atk-s0513a30:405_12": "sīlaṁ āvajjento nipajji.",
  "atk-s0513a30:406_0": "Bodhisatto pana ‘‘velāyameva vasanaṭṭhānato nikkhamitvā dabbatiṇāni khādissāmī’’ti",
  "atk-s0513a30:406_1": "attano vasanagumbeyeva nipanno cintesi ‘‘mama santikaṁ āgatānaṁ yācakānaṁ tiṇāni",
  "atk-s0513a30:406_2": "dātuṁ na sakkā, tilataṇḍulādayopi mayhaṁ natthi, sace me santikaṁ yācako āgacchissati,",
  "atk-s0513a30:406_3": "attano sarīramaṁsaṁ dassāmī’’ti. Tassa sīlatejena sakkassa paṇḍukambalasilāsanaṁ",
  "atk-s0513a30:406_4": "uṇhākāraṁ dassesi. So āvajjamāno idaṁ kāraṇaṁ disvā ‘‘sasarājānaṁ vīmaṁsissāmī’’ti",
  "atk-s0513a30:406_5": "paṭhamaṁ uddassa vasanaṭṭhānaṁ gantvā brāhmaṇavesena aṭṭhāsi. ‘‘Brāhmaṇa, kimatthaṁ",
  "atk-s0513a30:406_6": "ṭhitosī’’ti vutte paṇḍita sace kiñci āhāraṁ labheyyaṁ, uposathiko hutvā vaseyyanti.",
  "atk-s0513a30:406_7": "So ‘‘sādhu dassāmi te āhāra’’nti tena saddhiṁ sallapanto paṭhamaṁ gāthamāha –",
  "atk-s0513a30:407": "61.",
  "atk-s0513a30:408": " ‘‘Satta me rohitā macchā, udakā thalamubbhatā;",
  "atk-s0513a30:409": "Idaṁ brāhmaṇa me atthi, etaṁ bhutvā vane vasā’’ti.",
  "atk-s0513a30:410_0": "Tattha thalamubbhatāti udakato thale ṭhapitā, kevaṭṭena vā uddhaṭā. Etaṁ bhutvāti",
  "atk-s0513a30:410_1": "etaṁ mama santakaṁ macchāhāraṁ pacitvā bhuñjitvā samaṇadhammaṁ karonto ramaṇīye rukkhamūle",
  "atk-s0513a30:410_2": "nisinno imasmiṁ vane vasāti.",
  "atk-s0513a30:411_0": "Brāhmaṇo ‘‘pageva tāva hotu, pacchā jānissāmī’’ti siṅgālassa santikaṁ gato. Tenāpi",
  "atk-s0513a30:411_1": "‘‘kimatthaṁ ṭhitosī’’ti vutto tathevāha. Siṅgālo ‘‘sādhu dassāmī’’ti tena saddhiṁ",
  "atk-s0513a30:411_2": "sallapanto dutiyaṁ gāthamāha –",
  "atk-s0513a30:412": "62.",
  "atk-s0513a30:413": " ‘‘Dussa me khettapālassa, rattibhattaṁ apābhataṁ;",
  "atk-s0513a30:414": "Maṁsasūlā ca dve godhā, ekañca dadhivārakaṁ;",
  "atk-s0513a30:415": "Idaṁ brāhmaṇa me atthi, etaṁ bhutvā vane vasā’’ti.",
  "atk-s0513a30:416_0": "Tattha dussa meti yo esa mama avidūre khettapālo vasati, dussa amussāti attho. Apābhatanti",
  "atk-s0513a30:416_1": "ābhataṁ ānītaṁ. Maṁsasūlā ca dve godhāti aṅgārapakkāni dve maṁsasūlāni ca ekā ca",
  "atk-s0513a30:416_2": "godhā. Dadhivārakanti dadhivārako. Idanti idaṁ ettakaṁ mama atthi, etaṁ sabbampi",
  "atk-s0513a30:416_3": "yathābhirucitena pākena pacitvā paribhuñjitvā uposathiko hutvā ramaṇīye rukkhamūle",
  "atk-s0513a30:416_4": "nisīditvā samaṇadhammaṁ karonto imasmiṁ vanasaṇḍe vasāti attho.",
  "atk-s0513a30:417_0": "Brāhmaṇo ‘‘pageva tāva hotu, pacchā jānissāmī’’ti makkaṭassa santikaṁ gato. Tenāpi",
  "atk-s0513a30:417_1": "‘‘kimatthaṁ ṭhitosī’’ti vutto tathevāha. Makkaṭo ‘‘sādhu dassāmī’’ti tena saddhiṁ",
  "atk-s0513a30:417_2": "sallapanto tatiyaṁ gāthamāha –",
  "atk-s0513a30:418": "63.",
  "atk-s0513a30:419": " ‘‘Ambapakkaṁ dakaṁ sītaṁ, sītacchāyā manoramā;",
  "atk-s0513a30:420": "Idaṁ brāhmaṇa me atthi, etaṁ bhutvā vane vasā’’ti.",
  "atk-s0513a30:421_0": "Tattha ambapakkanti madhuraambaphalaṁ. Dakaṁ sītanti gaṅgāya udakaṁ sītalaṁ. Etaṁ",
  "atk-s0513a30:421_1": "bhutvā vane vasāti brāhmaṇa etaṁ ambapakkaṁ paribhuñjitvā sītalaṁ udakaṁ pivitvā",
  "atk-s0513a30:421_2": "yathābhirucite ramaṇīye rukkhamūle nisinno samaṇadhammaṁ karonto imasmiṁ vanasaṇḍe vasāti.",
  "atk-s0513a30:422_0": "Brāhmaṇo ‘‘pageva tāva hotu, pacchā jānissāmī’’ti sasapaṇḍitassa santikaṁ gato. Tenāpi",
  "atk-s0513a30:422_1": "‘‘kimatthaṁ ṭhitosī’’ti vutto tathevāha. Taṁ sutvā bodhisatto somanassappatto ‘‘brāhmaṇa,",
  "atk-s0513a30:422_2": "suṭṭhu te kataṁ āhāratthāya mama santikaṁ āgacchantena, ajjāhaṁ adinnapubbaṁ dānaṁ",
  "atk-s0513a30:422_3": "dassāmi . Tvaṁ pana sīlavā pāṇātipātaṁ na karissasi, gaccha, brāhmaṇa, nānādārūni",
  "atk-s0513a30:422_4": "saṅkaḍḍhitvā aṅgāre katvā mayhaṁ ārocehi, ahaṁ attānaṁ pariccajitvā aṅgāramajjhe",
  "atk-s0513a30:422_5": "patissāmi . Mama sarīre pakke tvaṁ maṁsaṁ khāditvā samaṇadhammaṁ kareyyāsī’’ti tena",
  "atk-s0513a30:422_6": "saddhiṁ sallapanto catutthaṁ gāthamāha –",
  "atk-s0513a30:423": "64.",
  "atk-s0513a30:424": " ‘‘Na sasassa tilā atthi, na muggā napi taṇḍulā;",
  "atk-s0513a30:425": "Iminā agginā pakkaṁ, mamaṁ bhutvā vane vasā’’ti.",
  "atk-s0513a30:426": "Tattha mamaṁ bhutvāti yaṁ taṁ ahaṁ aggiṁ karohīti vadāmi, iminā agginā pakkaṁ maṁ bhuñjitvā imasmiṁ vane vasa, ekassa sasassa sarīraṁ nāma ekassa purisassa yāpanamattaṁ hotīti.",
  "atk-s0513a30:427_0": "Sakko tassa vacanaṁ sutvā attano ānubhāvena ekaṁ aṅgārarāsiṁ māpetvā bodhisattassa",
  "atk-s0513a30:427_1": "ārocesi. So dabbatiṇasayanato uṭṭhāya tattha gantvā ‘‘sace me lomantaresu pāṇakā",
  "atk-s0513a30:427_2": "atthi, te mā mariṁsū’’ti tikkhattuṁ sarīraṁ vidhunitvā sakalasarīraṁ dānamukhe ṭhapetvā",
  "atk-s0513a30:427_3": "laṅghitvā padumasare rājahaṁso viya pamuditacitto aṅgārarāsimhi pati. So pana aggi",
  "atk-s0513a30:427_4": "bodhisattassa sarīre lomakūpamattampi uṇhaṁ kātuṁ nāsakkhi, himagabbhaṁ paviṭṭho",
  "atk-s0513a30:427_5": "viya ahosi. Atha sakkaṁ āmantetvā ‘‘brāhmaṇa, tayā kato aggi atisītalo, mama sarīre",
  "atk-s0513a30:427_6": "lomakūpamattampi uṇhaṁ kātuṁ na sakkoti, kiṁ nāmeta’’nti āha. ‘‘Sasapaṇḍita, nāhaṁ",
  "atk-s0513a30:427_7": "brāhmaṇo, sakkohamasmi, tava vīmaṁsanatthāya āgatomhī’’ti. ‘‘Sakka, tvaṁ tāva tiṭṭha,",
  "atk-s0513a30:427_8": "sakalopi ce lokasannivāso maṁ dānena vīmaṁseyya, neva me adātukāmataṁ passeyyā’’ti",
  "atk-s0513a30:427_9": "bodhisatto sīhanādaṁ nadi. Atha naṁ sakko ‘‘sasapaṇḍita, tava guṇo sakalakappaṁ pākaṭo",
  "atk-s0513a30:427_10": "hotū’’ti pabbataṁ pīḷetvā pabbatarasaṁ ādāya candamaṇḍale sasalakkhaṇaṁ likhitvā",
  "atk-s0513a30:427_11": "bodhisattaṁ ānetvā tasmiṁ vanasaṇḍe tasmiṁyeva vanagumbe taruṇadabbatiṇapiṭṭhe nipajjāpetvā",
  "atk-s0513a30:427_12": "attano vasanaṭṭhānameva gato. Tepi cattāro paṇḍitā samaggā sammodamānā sīlaṁ pūretvā",
  "atk-s0513a30:427_13": "dānaṁ datvā uposathakammaṁ katvā yathākammaṁ gatā.",
  "atk-s0513a30:428": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne sabbaparikkhāradānadāyako gahapati sotāpattiphale patiṭṭhahi.",
  "atk-s0513a30:429": "Tadā uddo ānando ahosi, siṅgālo moggallāno, makkaṭo sāriputto, sakko anuruddho, sasapaṇḍito pana ahameva ahosinti.",
  "atk-s0513a30:430": "Sasapaṇḍitajātakavaṇṇanā chaṭṭhā.",
  "atk-s0513a30:432": " [317] 7. Matarodanajātakavaṇṇanā",
  "atk-s0513a30:433_0": "Mataṁmataṁ eva rodathāti idaṁ satthā jetavane viharanto aññataraṁ sāvatthivāsiṁ kuṭumbikaṁ",
  "atk-s0513a30:433_1": "ārabbha kathesi. Tassa kira bhātā kālamakāsi. So tassa kālakiriyāya sokābhibhūto",
  "atk-s0513a30:433_2": "na nhāyati na bhuñjati na vilimpati, pātova susānaṁ gantvā sokasamappito rodati.",
  "atk-s0513a30:433_3": "Satthā paccūsasamaye lokaṁ olokento tassa sotāpattiphalūpanissayaṁ disvā ‘‘imassa",
  "atk-s0513a30:433_4": "atītakāraṇaṁ āharitvā sokaṁ vūpasametvā sotāpattiphalaṁ dātuṁ ṭhapetvā maṁ añño koci",
  "atk-s0513a30:433_5": "samattho natthi, imassa mayā avassayena bhavituṁ vaṭṭatī’’ti punadivase pacchābhattaṁ",
  "atk-s0513a30:433_6": "piṇḍapātapaṭikkanto pacchāsamaṇaṁ ādāya tassa gharadvāraṁ gantvā ‘‘satthā āgato’’ti",
  "atk-s0513a30:433_7": "sutvā āsanaṁ paññapetvā ‘‘pavesethā’’ti kuṭumbikena vutto pavisitvā paññatte āsane",
  "atk-s0513a30:433_8": "nisīdi. Kuṭumbikopi āgantvā satthāraṁ vanditvā ekamantaṁ nisīdi. Atha naṁ satthā",
  "atk-s0513a30:433_9": "‘‘kiṁ kuṭumbika cintesī’’ti āha. ‘‘Āma, bhante, mama bhātu matakālato paṭṭhāya cintemī’’ti.",
  "atk-s0513a30:433_10": "‘‘Āvuso, sabbe saṅkhārā aniccā, bhijjitabbayuttakaṁ bhijjati, na tattha cintetabbaṁ,",
  "atk-s0513a30:433_11": "porāṇakapaṇḍitāpi bhātari matepi ‘bhijjitabbayuttakaṁ bhijjatī’ti na cintayiṁsū’’ti",
  "atk-s0513a30:433_12": "vatvā tena yācito atītaṁ āhari.",
  "atk-s0513a30:434_0": "Atīte bārāṇasiyaṁ brahmadatte rajjaṁ kārente bodhisatto asītikoṭivibhave seṭṭhikule",
  "atk-s0513a30:434_1": "nibbatti, tassa vayappattassa mātāpitaro kālamakaṁsu. Tesu kālakatesu bodhisattassa",
  "atk-s0513a30:434_2": "bhātā kuṭumbaṁ vicāreti, bodhisatto taṁ nissāya jīvati. So aparabhāge tathārūpena",
  "atk-s0513a30:434_3": "byādhinā kālamakāsi. Ñātimittā suhajjā sannipatitvā bāhā paggayha kandanti rodanti,",
  "atk-s0513a30:434_4": "ekopi sakabhāvena saṇṭhātuṁ nāsakkhi, bodhisatto pana neva kandati na rodati. Manussā",
  "atk-s0513a30:434_5": "‘‘passatha bho, imassa bhātari mate mukhasaṅkocanamattampi natthi, ativiya thaddhahadayo,",
  "atk-s0513a30:434_6": "‘dvepi koṭṭhāse ahameva paribhuñjissāmī’ti bhātu maraṇaṁ icchati maññe’’ti bodhisattaṁ",
  "atk-s0513a30:434_7": "garahiṁsu. Ñātakāpi naṁ ‘‘tvaṁ bhātari mate na rodasī’’ti garahiṁsuyeva. So tesaṁ",
  "atk-s0513a30:434_8": "kathaṁ sutvā ‘‘tumhe attano andhabālabhāvena aṭṭha lokadhamme ajānantā ‘mama bhātā",
  "atk-s0513a30:434_9": "mato’ti rodatha, ahampi marissāmi, tumhepi marissatha, attānampi ‘mayampi marissāmā’ti",
  "atk-s0513a30:434_10": "kasmā na rodatha. Sabbe saṅkhārā aniccā hutvā nirujjhanti, teneva sabhāvena saṇṭhātuṁ",
  "atk-s0513a30:434_11": "samattho ekasaṅkhāropi natthi. Tumhe andhabālā aññāṇatāya aṭṭha lokadhamme ajānitvā",
  "atk-s0513a30:434_12": "rodatha, ahaṁ kimatthaṁ rodissāmī’’ti vatvā imā gāthā abhāsi –",
  "atk-s0513a30:435": "65.",
  "atk-s0513a30:436": " ‘‘Mataṁ mataṁ eva rodatha, na hi taṁ rodatha yo marissati;",
  "atk-s0513a30:437": "Sabbepi sarīradhārino, anupubbena jahanti jīvitaṁ.",
  "atk-s0513a30:438": "66.",
  "atk-s0513a30:439": " ‘‘Devamanussā catuppadā, pakkhigaṇā uragā ca bhogino;",
  "atk-s0513a30:440": "Samhi sarīre anissarā, ramamānāva jahanti jīvitaṁ.",
  "atk-s0513a30:441": "67.",
  "atk-s0513a30:442": " ‘‘Evaṁ calitaṁ asaṇṭhitaṁ, sukhadukkhaṁ manujesvapekkhiya;",
  "atk-s0513a30:443": "Kanditaruditaṁ niratthakaṁ, kiṁ vo sokagaṇābhikīrare.",
  "atk-s0513a30:444": "68.",
  "atk-s0513a30:445": " ‘‘Dhuttā ca soṇḍā akatā, bālā sūrā ayogino;",
  "atk-s0513a30:446": "Dhīraṁ maññanti bāloti, ye dhammassa akovidā’’ti.",
  "atk-s0513a30:447_0": "Tattha mataṁ mataṁ evāti mataṁ mataṁyeva. Anupubbenāti attano attano maraṇavāre sampatte",
  "atk-s0513a30:447_1": "paṭipāṭiyā jahanti jīvitaṁ, na ekatova sabbe maranti, yadi evaṁ mareyyuṁ, lokappavatti",
  "atk-s0513a30:447_2": "ucchijjeyya. Bhoginoti mahantena sarīrabhogena samannāgatā. Ramamānāvāti tattha tattha",
  "atk-s0513a30:447_3": "nibbattā sabbepi ete devādayo sattā attano attano nibbattaṭṭhāne abhiramamānāva anukkaṇṭhitāva",
  "atk-s0513a30:447_4": "jīvitaṁ jahanti. Evaṁ calitanti evaṁ tīsu bhavesu niccalabhāvassa ca saṇṭhitabhāvassa",
  "atk-s0513a30:447_5": "ca abhāvā calitaṁ asaṇṭhitaṁ. Kiṁ vo sokagaṇābhikīrareti kiṁkāraṇā tumhe sokarāsī",
  "atk-s0513a30:447_6": "abhikiranti ajjhottharanti.",
  "atk-s0513a30:448_0": "Dhuttāca soṇḍā akatāti itthidhuttā surādhuttā akkhadhuttā ca surāsoṇḍādayo soṇḍā",
  "atk-s0513a30:448_1": "ca akatabuddhino asikkhitakā ca. Bālāti bālyena samannāgatā aviddasuno. Sūrā ayoginoti",
  "atk-s0513a30:448_2": "ayonisomanasikārena sūrā, yogesu ayuttatāya ayogino. ‘‘Ayodhino’’tipi pāṭho, kilesamārena",
  "atk-s0513a30:448_3": "saddhiṁ yujjhituṁ asamatthāti attho. Dhīraṁ maññanti bāloti, ye dhammassa akovidāti",
  "atk-s0513a30:448_4": "ye evarūpā dhuttādayo aṭṭhavidhassa lokadhammassa akovidā, te appamattakepi dukkhadhamme",
  "atk-s0513a30:448_5": "uppanne attanā kandamānā rodamānā aṭṭha lokadhamme kathato jānitvā ñātimaraṇādīsu",
  "atk-s0513a30:448_6": "akandantaṁ arodantaṁ mādisaṁ dhīraṁ paṇḍitaṁ ‘‘bālo ayaṁ na rodatī’’ti maññantīti.",
  "atk-s0513a30:449": "Evaṁ bodhisatto tesaṁ dhammaṁ desetvā sabbepi te nissoke akāsi.",
  "atk-s0513a30:450_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a30:450_1": "kuṭumbiko sotāpattiphale patiṭṭhahi. Tadā mahājanasssa dhammaṁ desetvā nissokabhāvakarapaṇḍito",
  "atk-s0513a30:450_2": "pana ahameva ahosinti.",
  "atk-s0513a30:451": "Matarodanajātakavaṇṇanā sattamā.",
  "atk-s0513a30:453": " [318] 8. Kaṇaverajātakavaṇṇanā",
  "atk-s0513a30:454_0": "Yaṁ taṁ vasanta samayeti idaṁ satthā jetavane viharanto purāṇadutiyikāpalobhanaṁ",
  "atk-s0513a30:454_1": "ārabbha kathesi. Vatthu indriyajātake (jā. 1.8.60 ādayo) āvi bhavissati. Satthā pana",
  "atk-s0513a30:454_2": "taṁ bhikkhuṁ ‘‘pubbe tvaṁ bhikkhu etaṁ nissāya asinā sīsacchedaṁ paṭilabhī’’ti vatvā",
  "atk-s0513a30:454_3": "tena yācito atītaṁ āhari.",
  "atk-s0513a30:455_0": "Atīte bārāṇasiyaṁ brahmadatte rajjaṁ kārente bodhisatto kāsigāmake ekassa gahapatikassa",
  "atk-s0513a30:455_1": "ghare coranakkhattena jāto vayappatto corakammaṁ katvā jīvikaṁ kappento loke pākaṭo",
  "atk-s0513a30:455_2": "ahosi sūro nāgabalo, koci naṁ gaṇhituṁ nāsakkhi. So ekadivasaṁ ekasmiṁ seṭṭhighare",
  "atk-s0513a30:455_3": "sandhiṁ chinditvā bahuṁ dhanaṁ avahari. Nāgarā rājānaṁ upasaṅkamitvā ‘‘deva, eko",
  "atk-s0513a30:455_4": "mahācoro nagaraṁ vilumpati, taṁ gaṇhāpethā’’ti vadiṁsu. Rājā tassa gahaṇatthāya nagaraguttikaṁ",
  "atk-s0513a30:455_5": "āṇāpesi. So rattibhāge tattha tattha vaggabandhanena manusse ṭhapetvā taṁ sahoḍḍhaṁ",
  "atk-s0513a30:455_6": "gāhāpetvā rañño ārocesi. Rājā ‘‘sīsamassa chindā’’ti nagaraguttikaññeva āṇāpesi.",
  "atk-s0513a30:455_7": "Nagaraguttiko taṁ pacchābāhaṁ gāḷhabandhanaṁ bandhāpetvā gīvāyassa rattakaṇavīramālaṁ",
  "atk-s0513a30:455_8": "laggetvā sīse iṭṭhakacuṇṇaṁ okiritvā catukke catukke kasāhi tāḷāpento kharassarena",
  "atk-s0513a30:455_9": "paṇavena āghātanaṁ neti. ‘‘Imasmiṁ kira nagare vilopakārako coro gahito’’ti sakalanagaraṁ saṅkhubhi.",
  "atk-s0513a30:456_0": "Tadā ca bārāṇasiyaṁ sahassaṁ gaṇhantī sāmā nāma gaṇikā hoti rājavallabhā pañcasatavaṇṇadāsīparivārā.",
  "atk-s0513a30:456_1": "Sā pāsādatale vātapānaṁ vivaritvā ṭhitā taṁ nīyamānaṁ passi. So pana abhirūpo pāsādiko",
  "atk-s0513a30:456_2": "ativiya sobhaggappatto devavaṇṇo sabbesaṁ matthakamatthakena paññāyati. Sāmā taṁ",
  "atk-s0513a30:456_3": "disvā paṭibaddhacittā hutvā ‘‘kena nu kho upāyenāhaṁ imaṁ purisaṁ attano sāmikaṁ",
  "atk-s0513a30:456_4": "kareyya’’nti cintayantī ‘‘attheko upāyo’’ti attano atthacarikāya ekissā hatthe nagaraguttikassa",
  "atk-s0513a30:456_5": "sahassaṁ pesesi ‘‘ayaṁ coro sāmāya bhātā, aññatra sāmāya añño etassa avassayo natthi,",
  "atk-s0513a30:456_6": "tumhe kira idaṁ sahassaṁ gahetvā etaṁ vissajjethā’’ti . Sā gantvā tathā akāsi. Nagaraguttiko",
  "atk-s0513a30:456_7": "‘‘ayaṁ coro pākaṭo, na sakkā etaṁ vissajjetuṁ, aññaṁ pana manussaṁ labhitvā imaṁ",
  "atk-s0513a30:456_8": "paṭicchannayānake nisīdāpetvā pesetuṁ sakkā’’ti āha. Sā gantvā tassā ārocesi.",
  "atk-s0513a30:457_0": "Tadā paneko seṭṭhiputto sāmāya paṭibaddhacitto devasikaṁ sahassaṁ deti. So taṁ divasampi",
  "atk-s0513a30:457_1": "sūriyatthaṅgamanavelāya sahassaṁ gaṇhitvā taṁ gharaṁ agamāsi. Sāmāpi sahassabhaṇḍikaṁ",
  "atk-s0513a30:457_2": "gahetvā ūrūsu ṭhapetvā parodantī nisinnā hoti. ‘‘Kiṁ eta’’nti ca vuttā ‘‘sāmi, ayaṁ",
  "atk-s0513a30:457_3": "coro mama bhātā, ‘ahaṁ nīcakammaṁ karomī’ti mayhaṁ santikaṁ na eti, nagaraguttikassa",
  "atk-s0513a30:457_4": "pahitaṁ ‘sahassaṁ labhamāno vissajjessāmi na’nti sāsanaṁ pesesi. Idāni imaṁ sahassaṁ",
  "atk-s0513a30:457_5": "ādāya nagaraguttikassa santikaṁ gacchantaṁ na labhāmī’’ti āha. So tassā paṭibaddhacittatāya",
  "atk-s0513a30:457_6": "‘‘ahaṁ gamissāmī’’ti āha. ‘‘Tena hi tayā ābhatameva gahetvā gacchāhī’’ti. So taṁ",
  "atk-s0513a30:457_7": "gahetvā nagaraguttikassa gehaṁ gañchi. So taṁ seṭṭhiputtaṁ paṭicchannaṭṭhāne ṭhapetvā",
  "atk-s0513a30:457_8": "coraṁ paṭicchannayānake nisīdāpetvā sāmāya pahiṇitvā ‘‘ayaṁ coro raṭṭhe pākaṭo, tamandhakāraṁ",
  "atk-s0513a30:457_9": "tāva hotu, atha naṁ manusssānaṁ paṭisallīnavelāya ghātāpessāmī’’ti apadesaṁ katvā",
  "atk-s0513a30:457_10": "muhuttaṁ vītināmetvā manussesu paṭisallīnesu seṭṭhiputtaṁ mahantenārakkhena āghātanaṁ",
  "atk-s0513a30:457_11": "netvā asinā sīsaṁ chinditvā sarīraṁ sūle āropetvā nagaraṁ pāvisi.",
  "atk-s0513a30:458_0": "Tato paṭṭhāya sāmā aññesaṁ hatthato kiñci na gaṇhāti, teneva saddhiṁ abhiramamānā",
  "atk-s0513a30:458_1": "vicarati. So cintesi ‘‘sace ayaṁ aññasmiṁ paṭibaddhacittā bhavissati, mampi mārāpetvā",
  "atk-s0513a30:458_2": "tena saddhiṁ abhiramissati, accantaṁ mittadubbhinī esā, mayā idha avasitvā khippaṁ",
  "atk-s0513a30:458_3": "palāyituṁ vaṭṭati, gacchanto ca pana tucchahattho agantvā etissā ābharaṇabhaṇḍaṁ",
  "atk-s0513a30:458_4": "gahetvā gacchissāmī’’ti cintetvā ekasmiṁ divase taṁ āha – ‘‘bhadde, mayaṁ pañjare",
  "atk-s0513a30:458_5": "pakkhittakukkuṭā viya niccaṁ ghareyeva homa, ekadivasaṁ uyyānakīḷaṁ karissāmā’’ti.",
  "atk-s0513a30:458_6": "Sā ‘‘sādhū’’ti sampaṭicchitvā khādanīyabhojanīyādiṁ sabbaṁ paṭiyādetvā sabbābharaṇapaṭimaṇḍitā",
  "atk-s0513a30:458_7": "tena saddhiṁ paṭicchannayāne nisīditvā uyyānaṁ agamāsi. So tattha tāya saddhiṁ kīḷanto",
  "atk-s0513a30:458_8": "‘‘idāni mayhaṁ palāyituṁ vaṭṭatī’’ti tāya saddhiṁ kilesaratiyā ramitukāmo viya ekaṁ",
  "atk-s0513a30:458_9": "kaṇavīragacchantaraṁ pavisitvā taṁ āliṅganto viya nippīḷetvā visaññaṁ katvā pātetvā",
  "atk-s0513a30:458_10": "sabbābharaṇāni omuñcitvā tassāyeva uttarāsaṅgena bandhitvā bhaṇḍikaṁ khandhe ṭhapetvā",
  "atk-s0513a30:458_11": "uyyānavatiṁ laṅghitvā pakkāmi.",
  "atk-s0513a30:459_0": "Sāpi paṭiladdhasaññā uṭṭhāya paricārikānaṁ santikaṁ āgantvā ‘‘ayyaputto kaha’’nti",
  "atk-s0513a30:459_1": "pucchi. ‘‘Na jānāma, ayye’’ti. ‘‘Maṁ matāti saññāya bhāyitvā palāto bhavissatī’’ti",
  "atk-s0513a30:459_2": "anattamanā hutvā tatoyeva gehaṁ gantvā ‘‘mama piyasāmikassa adiṭṭhakālato paṭṭhāyeva",
  "atk-s0513a30:459_3": "alaṅkatasayane na sayissāmī’’ti bhūmiyaṁ nipajji. Tato paṭṭhāya manāpaṁ sāṭakaṁ na",
  "atk-s0513a30:459_4": "nivāseti, dve bhattāni na bhuñjati, gandhamālādīni na paṭisevati, ‘‘yena kenaci upāyena",
  "atk-s0513a30:459_5": "ayyaputtaṁ pariyesitvā pakkosāpessāmī’’ti naṭe pakkosāpetvā sahassaṁ adāsi. ‘‘Kiṁ",
  "atk-s0513a30:459_6": "karoma, ayye’’ti vutte ‘‘tumhākaṁ agamanaṭṭhānaṁ nāma natthi, tumhe gāmanigamarājadhāniyo",
  "atk-s0513a30:459_7": "carantā samajjaṁ katvā samajjamaṇḍale paṭhamameva imaṁ gītaṁ gāyeyyāthā’’ti naṭe",
  "atk-s0513a30:459_8": "sikkhāpentī paṭhamaṁ gāthaṁ vatvā ‘‘tumhehi imasmiṁ gītake gīte sace ayyaputto tasmiṁ",
  "atk-s0513a30:459_9": "parisantare bhavissati, tumhehi saddhiṁ kathessati, athassa mama arogabhāvaṁ kathetvā",
  "atk-s0513a30:459_10": "taṁ ādāya āgaccheyyātha, no ce āgacchati, sāsanaṁ peseyyāthā’’ti paribbayaṁ datvā",
  "atk-s0513a30:459_11": "naṭe uyyojesi. Te bārāṇasito nikkhamitvā tattha tattha samajjaṁ karontā ekaṁ paccantagāmakaṁ",
  "atk-s0513a30:459_12": "agamiṁsu. Sopi coro palāyitvā tattha vasati. Te tattha samajjaṁ karontā paṭhamameva",
  "atk-s0513a30:459_13": "imaṁ gītakaṁ gāyiṁsu –",
  "atk-s0513a30:460": "69.",
  "atk-s0513a30:461": " ‘‘Yaṁ taṁ vasantasamaye, kaṇaveresu bhāṇusu;",
  "atk-s0513a30:462": "Sāmaṁ bāhāya pīḷesi, sā taṁ ārogyamabravī’’ti.",
  "atk-s0513a30:463_0": "Tattha kaṇaveresūti karavīresu. Bhāṇusūti rattavaṇṇānaṁ pupphānaṁ pabhāya sampannesu.",
  "atk-s0513a30:463_1": "Sāmanti evaṁnāmikaṁ. Pīḷesīti kilesaratiyā ramitukāmo viya āliṅganto pīḷesi. Sā tanti",
  "atk-s0513a30:463_2": "sā sāmā arogā, tvaṁ pana ‘‘sā matā’’ti saññāya bhīto palāyasi, sā attano ārogyaṁ",
  "atk-s0513a30:463_3": "abravi kathesi, ārocesīti attho.",
  "atk-s0513a30:464": "Coro taṁ sutvā naṭaṁ upasaṅkamitvā ‘‘tvaṁ ‘sāmā jīvatī’ti vadasi, ahaṁ pana na saddahāmī’’ti tena saddhiṁ sallapanto dutiyaṁ gāthamāha –",
  "atk-s0513a30:465": "70.",
  "atk-s0513a30:466": " ‘‘Ambho na kira saddheyyaṁ, yaṁ vāto pabbataṁ vahe;",
  "atk-s0513a30:467": "Pabbatañce vahe vāto, sabbampi pathaviṁ vahe;",
  "atk-s0513a30:468": "Yattha sāmā kālakatā, sā maṁ ārogyamabravī’’ti.",
  "atk-s0513a30:469_0": "Tassattho – ambho naṭa, idaṁ kira na saddaheyyaṁ na saddahitabbaṁ. Yaṁ vāto tiṇapaṇṇāni",
  "atk-s0513a30:469_1": "viya pabbataṁ vaheyya, sacepi so pabbataṁ vaheyya, sabbampi pathaviṁ vaheyya, yathā",
  "atk-s0513a30:469_2": "cetaṁ asaddaheyyaṁ, tathā idanti. Yattha sāmā kālakatāti yā nāma sāmā kālakatā, sā",
  "atk-s0513a30:469_3": "maṁ ārogyaṁ abravīti kiṁkāraṇā saddaheyyaṁ. Matā nāma na kassaci sāsanaṁ pesentīti.",
  "atk-s0513a30:470": "Tassa vacanaṁ sutvā naṭo tatiyaṁ gāthamāha –",
  "atk-s0513a30:471": "71.",
  "atk-s0513a30:472": " ‘‘Na ceva sā kālakatā, na ca sā aññamicchati;",
  "atk-s0513a30:473": "Ekabhattikinī sāmā, tameva abhikaṅkhatī’’ti.",
  "atk-s0513a30:474": "Tattha tameva abhikaṅkhatīti aññaṁ purisaṁ na icchati, taññeva kaṅkhati icchati patthetīti.",
  "atk-s0513a30:475": "Taṁ sutvā coro ‘‘sā jīvatu vā mā vā, na tāya mayhaṁ attho’’ti vatvā catutthaṁ gāthamāha –",
  "atk-s0513a30:476": "72.",
  "atk-s0513a30:477": " ‘‘Asanthutaṁ maṁ cirasanthutena, nimīni sāmā adhuvaṁ dhuvena;",
  "atk-s0513a30:478": "Mayāpi sāmā nimineyya aññaṁ, ito ahaṁ dūrataraṁ gamissa’’nti.",
  "atk-s0513a30:479_0": "Tattha asanthutanti akatasaṁsaggaṁ. Cirasanthutenāti cirakatasaṁsaggena. Nimīnīti",
  "atk-s0513a30:479_1": "parivattesi. Adhuvaṁ dhuvenāti maṁ adhuvaṁ tena dhuvasāmikena parivattetuṁ nagaraguttikassa",
  "atk-s0513a30:479_2": "sahassaṁ datvā maṁ gaṇhīti attho. Mayāpi sāmā nimineyya aññanti sāmā mayāpi aññaṁ",
  "atk-s0513a30:479_3": "sāmikaṁ parivattetvā gaṇheyya. Ito ahaṁ dūrataraṁ gamissanti yattha na sakkā tassā",
  "atk-s0513a30:479_4": "sāsanaṁ vā pavattiṁ vā sotuṁ, tādisaṁ dūrataraṁ ṭhānaṁ gamissaṁ, tasmā mama ito aññattha",
  "atk-s0513a30:479_5": "gatabhāvaṁ tassā ārocethāti vatvā tesaṁ passantānaññeva gāḷhataraṁ nivāsetvā vegena palāyi.",
  "atk-s0513a30:480": "Naṭā gantvā tena katakiriyaṁ tassā kathayiṁsu. Sā vippaṭisārinī hutvā attano pakatiyā eva vītināmesi.",
  "atk-s0513a30:481": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a30:482": "Tadā seṭṭhiputto ayaṁ bhikkhu ahosi, sāmā purāṇadutiyikā, coro pana ahameva ahosinti.",
  "atk-s0513a30:483": "Kaṇaverajātakavaṇṇanā aṭṭhamā.",
  "atk-s0513a30:485": " [319] 9. Tittirajātakavaṇṇanā",
  "atk-s0513a30:486_0": "Susukhaṁvata jīvāmīti idaṁ satthā kosambiyaṁ nissāya badarikārāme viharanto rāhulattheraṁ",
  "atk-s0513a30:486_1": "ārabbha kathesi. Vatthu heṭṭhā tipallatthajātake (jā. 1.1.16) vitthāritameva. Bhikkhū",
  "atk-s0513a30:486_2": "dhammasabhāyaṁ kathaṁ samuṭṭhāpesuṁ ‘‘āvuso, rāhulo sikkhākāmo kukkuccako ovādakkhamo’’ti.",
  "atk-s0513a30:486_3": "Tassāyasmato guṇakathāya samuṭṭhāpitāya satthā āgantvā ‘‘kāya nuttha, bhikkhave,",
  "atk-s0513a30:486_4": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a30:486_5": "idāneva, pubbepi rāhulo sikkhākāmo kukkuccako ovādakkhamoyevā’’ti vatvā atītaṁ āhari.",
  "atk-s0513a30:487_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a30:487_1": "vayappatto takkasilaṁ gantvā sabbasippāni uggaṇhitvā nikkhamma himavantapadese isipabbajjaṁ",
  "atk-s0513a30:487_2": "pabbajitvā abhiññā ca samāpattiyo ca nibbattetvā jhānakīḷaṁ kīḷanto ramaṇīye vanasaṇḍe",
  "atk-s0513a30:487_3": "vasitvā loṇambilasevanatthāya aññataraṁ paccantagāmakaṁ agamāsi. Tattha naṁ manussā",
  "atk-s0513a30:487_4": "disvā pasannacittā aññatarasmiṁ araññe paṇṇasālaṁ kāretvā paccayehi upaṭṭhahantā",
  "atk-s0513a30:487_5": "vāsāpesuṁ. Tadā tasmiṁ gāmake eko sākuṇiko ekaṁ dīpakatittiraṁ gahetvā suṭṭhu sikkhāpetvā",
  "atk-s0513a30:487_6": "pañjare pakkhipitvā paṭijaggati. So taṁ araññaṁ netvā tassa saddena āgatāgate tittire",
  "atk-s0513a30:487_7": "gahetvā vikkiṇitvā jīvikaṁ kappesi. Tittiro ‘‘maṁ ekaṁ nissāya bahū mama ñātakā nassanti,",
  "atk-s0513a30:487_8": "mayhametaṁ pāpa’’nti nissaddo ahosi. So tassa nissaddabhāvaṁ ñatvā veḷupesikāya naṁ",
  "atk-s0513a30:487_9": "sīse paharati. Tittiro dukkhāturatāya saddaṁ karoti. Evaṁ so sākuṇiko taṁ nissāya",
  "atk-s0513a30:487_10": "tittire gahetvā jīvikaṁ kappesi.",
  "atk-s0513a30:488_0": "Atha so tittiro cintesi ‘‘ime marantūti mayhaṁ cetanā natthi, paṭiccakammaṁ pana",
  "atk-s0513a30:488_1": "maṁ phusati, mayi saddaṁ akaronte ete nāgacchanti, karonteyeva āgacchanti, āgatāgate",
  "atk-s0513a30:488_2": "ayaṁ gahetvā jīvitakkhayaṁ pāpeti, atthi nu kho ettha mayhaṁ pāpaṁ, natthī’’ti. So",
  "atk-s0513a30:488_3": "tato paṭṭhāya ‘‘ko nu kho me imaṁ kaṅkhaṁ chindeyyā’’ti tathārūpaṁ paṇḍitaṁ upadhārento",
  "atk-s0513a30:488_4": "carati. Athekadivasaṁ so sākuṇiko bahū tittire gahetvā pacchiṁ pūretvā ‘‘pānīyaṁ",
  "atk-s0513a30:488_5": "pivissāmī’’ti bodhisattassa assamaṁ gantvā taṁ pañjaraṁ bodhisattassa santike ṭhapetvā",
  "atk-s0513a30:488_6": "pānīyaṁ pivitvā vālukātale nipanno niddaṁ okkami. Tittiro tassa niddokkantabhāvaṁ",
  "atk-s0513a30:488_7": "ñatvā ‘‘mama kaṅkhaṁ imaṁ tāpasaṁ pucchissāmi, jānanto me kathessatī’’ti pañjare",
  "atk-s0513a30:488_8": "nisinnoyeva taṁ pucchanto paṭhamaṁ gāthamāha –",
  "atk-s0513a30:489": "73.",
  "atk-s0513a30:490": " ‘‘Susukhaṁ vata jīvāmi, labhāmi ceva bhuñjituṁ;",
  "atk-s0513a30:491": "Paripanthe ca tiṭṭhāmi, kā nu bhante gatī mamā’’ti.",
  "atk-s0513a30:492_0": "Tattha susukhaṁ vata jīvāmīti ahaṁ, bhante, imaṁ sākuṇikaṁ nissāya suṭṭhu sukhaṁ",
  "atk-s0513a30:492_1": "jīvāmi. Labhāmīti yathārucitaṁ khādanīyaṁ bhojanīyaṁ bhuñjitumpi labhāmi. Paripanthe",
  "atk-s0513a30:492_2": "ca tiṭṭhāmīti apica kho yattha mama ñātakā mama saddena āgatāgatā vinassanti, tasmiṁ",
  "atk-s0513a30:492_3": "paripanthe tiṭṭhāmi. Kā nu, bhante, gatī mamāti kā nu kho, bhante, mama gati, kā",
  "atk-s0513a30:492_4": "nipphatti bhavissatīti pucchi.",
  "atk-s0513a30:493": "Tassa pañhaṁ vissajjento bodhisatto dutiyaṁ gāthamāha –",
  "atk-s0513a30:494": "74.",
  "atk-s0513a30:495": " ‘‘Mano ce te nappaṇamati, pakkhi pāpassa kammuno;",
  "atk-s0513a30:496": "Abyāvaṭassa bhadrassa, na pāpamupalimpatī’’ti.",
  "atk-s0513a30:497_0": "Tattha pāpassa kammunoti yadi tava mano pāpakammassatthāya na paṇamati, pāpakaraṇe",
  "atk-s0513a30:497_1": "tanninno tappoṇo tappabbhāro na hoti. Abyāvaṭassāti evaṁ sante pāpakammakaraṇatthāya",
  "atk-s0513a30:497_2": "abyāvaṭassa ussukkaṁ anāpannassa tava bhadrassa suddhasseva sato pāpaṁ na upalimpati na allīyatīti.",
  "atk-s0513a30:498": "Taṁ sutvā tittiro tatiyaṁ gāthamāha –",
  "atk-s0513a30:499": "75.",
  "atk-s0513a30:500": " ‘‘Ñātako no nisinnoti, bahu āgacchate jano;",
  "atk-s0513a30:501": "Paṭiccakammaṁ phusati, tasmiṁ me saṅkate mano’’ti.",
  "atk-s0513a30:502_0": "Tassattho – bhante, sacāhaṁ saddaṁ na kareyyaṁ, ayaṁ tittirajano na āgaccheyya, mayi",
  "atk-s0513a30:502_1": "pana saddaṁ karonte ‘‘ñātako no nisinno’’ti ayaṁ bahu jano āgacchati , taṁ āgatāgataṁ",
  "atk-s0513a30:502_2": "luddo gahetvā jīvitakkhayaṁ pāpento maṁ paṭicca nissāya etaṁ pāṇātipātakammaṁ phusati",
  "atk-s0513a30:502_3": "paṭilabhati vindati , tasmiṁ maṁ paṭicca kate pāpe mama nu kho etaṁ pāpanti evaṁ",
  "atk-s0513a30:502_4": "me mano saṅkate parisaṅkati kukkuccaṁ āpajjatīti.",
  "atk-s0513a30:503": "Taṁ sutvā bodhisatto catutthaṁ gāthamāha –",
  "atk-s0513a30:504": "76.",
  "atk-s0513a30:505": " ‘‘Na paṭiccakammaṁ phusati, mano ce nappadussati;",
  "atk-s0513a30:506": "Appossukkassa bhadrassa, na pāpamupalimpatī’’ti.",
  "atk-s0513a30:507_0": "Tassattho – yadi tava pāpakiriyāya mano na padussati, tanninno tappono tappabbhāro",
  "atk-s0513a30:507_1": "na hoti, evaṁ sante luddena āyasmantaṁ paṭicca katampi pāpakammaṁ taṁ na phusati",
  "atk-s0513a30:507_2": "na allīyati, pāpakiriyāya hi appossukkassa nirālayassa bhadrassa parisuddhasseva",
  "atk-s0513a30:507_3": "sato tava pāṇātipātacetanāya abhāvā taṁ pāpaṁ na upalimpati, tava cittaṁ na allīyatīti.",
  "atk-s0513a30:508": "Evaṁ mahāsatto tittiraṁ saññāpesi, sopi taṁ nissāya nikkukkucco ahosi. Luddo pabuddho bodhisattaṁ vanditvā pañjaraṁ ādāya pakkāmi.",
  "atk-s0513a30:509": "Satthā imaṁ dhammadesanaṁ āharitvā jātakaṁ samodhānesi – ‘‘tadā tittiro rāhulo ahosi, tāpaso pana ahameva ahosi’’nti.",
  "atk-s0513a30:510": "Tittirajātakavaṇṇanā navamā.",
  "atk-s0513a30:512": " [320] 10. Succajajātakavaṇṇanā",
  "atk-s0513a30:513_0": "Succajaṁ vata naccajīti idaṁ satthā jetavane viharanto ekaṁ kuṭumbikaṁ ārabbha kathesi.",
  "atk-s0513a30:513_1": "So kira ‘‘gāmake uddhāraṁ sādhessāmī’’ti bhariyāya saddhiṁ tattha gantvā sādhetvā",
  "atk-s0513a30:513_2": "dhanaṁ āharitvā ‘‘pacchā nessāmī’’ti ekasmiṁ kule ṭhapetvā puna sāvatthiṁ gacchanto",
  "atk-s0513a30:513_3": "antarāmagge ekaṁ pabbataṁ addasa. Atha naṁ bhariyā āha ‘‘sace, sāmi, ayaṁ pabbato",
  "atk-s0513a30:513_4": "suvaṇṇamayo bhaveyya, dadeyyāsi pana me kiñcī’’ti. ‘‘Kāsi tvaṁ, na kiñci dassāmī’’ti.",
  "atk-s0513a30:513_5": "Sā ‘‘yāva thaddhahadayo vatāyaṁ, pabbate suvaṇṇamaye jātepi mayhaṁ kiñci na dassatī’’ti",
  "atk-s0513a30:513_6": "anattamanā ahosi. Te jetavanasamīpaṁ āgantvā ‘‘pānīyaṁ pivissāmā’’ti vihāraṁ pavisitvā",
  "atk-s0513a30:513_7": "pānīyaṁ piviṁsu. Satthāpi paccūsakāleyeva tesaṁ sotāpattiphalassa upanissayaṁ disvā",
  "atk-s0513a30:513_8": "āgamanaṁ olokayamāno gandhakuṭipariveṇe nisīdi chabbaṇṇarasmiyo vissajjento. Tepi",
  "atk-s0513a30:513_9": "pānīyaṁ pivitvā āgantvā satthāraṁ vanditvā nisīdiṁsu. Satthā tehi saddhiṁ paṭisanthāraṁ",
  "atk-s0513a30:513_10": "katvā ‘‘kahaṁ gatātthā’’ti pucchi. ‘‘Amhākaṁ gāmake uddhāraṁ sādhanatthāya, bhante’’ti.",
  "atk-s0513a30:513_11": "‘‘Kiṁ, upāsike tava sāmiko tuyhaṁ hitaṁ paṭikaṅkhati, upakāraṁ te karotī’’ti. Bhante,",
  "atk-s0513a30:513_12": "ahaṁ imasmiṁ sasinehā, ayaṁ pana mayi nissineho, ajja mayā pabbataṁ disvā ‘‘sacāyaṁ",
  "atk-s0513a30:513_13": "pabbato suvaṇṇamayo assa, kiñci me dadeyyāsī’’ti vutto ‘‘kāsi tvaṁ, na kiñci dassāmī’’ti",
  "atk-s0513a30:513_14": "āha, evaṁ thaddhahadayo ayanti. ‘‘Upāsike, evaṁ nāmesa vadati, yadā pana tava guṇaṁ",
  "atk-s0513a30:513_15": "sarati, tadā sabbissariyaṁ te detī’’ti vatvā ‘‘kathetha, bhante’’ti tehi yācito atītaṁ āhari.",
  "atk-s0513a30:514_0": "Atīte bārāṇasiyaṁ brahmadatte rajjaṁ kārente bodhisatto tassa sabbakiccakārako amacco",
  "atk-s0513a30:514_1": "ahosi. Athekadivasaṁ rājā puttaṁ uparājānaṁ upaṭṭhānaṁ āgacchantaṁ disvā ‘‘ayaṁ mama",
  "atk-s0513a30:514_2": "antepure dubbheyyā’’ti taṁ pakkosāpetvā ‘‘tāta, yāvāhaṁ jīvāmi, tāva nagare vasituṁ",
  "atk-s0513a30:514_3": "na lacchasi, aññattha vasitvā mamaccayena rajjaṁ kārehī’’ti āha. So ‘‘sādhū’’ti pitaraṁ",
  "atk-s0513a30:514_4": "vanditvā jeṭṭhabhariyāya saddhiṁ nagarā nikkhamitvā paccantaṁ gantvā araññaṁ pavisitvā",
  "atk-s0513a30:514_5": "paṇṇasālaṁ māpetvā vanamūlaphalāphalehi yāpento vasi. Aparabhāge rājā kālamakāsi.",
  "atk-s0513a30:514_6": "Uparājā nakkhattaṁ olokento tassa kālakatabhāvaṁ ñatvā bārāṇasiṁ āgacchanto antarāmagge",
  "atk-s0513a30:514_7": "ekaṁ pabbataṁ addasa. Atha naṁ bhariyā āha ‘‘sace, deva, ayaṁ pabbato suvaṇṇamayo",
  "atk-s0513a30:514_8": "assa, dadeyyāsi me kiñcī’’ti. ‘‘Kāsi tvaṁ, na kiñci dassāmī’’ti. Sā ‘‘ahaṁ imasmiṁ",
  "atk-s0513a30:514_9": "sinehaṁ chindituṁ asakkontī araññaṁ pāvisiṁ, ayañca evaṁ vadati, ativiya thaddhahadayo",
  "atk-s0513a30:514_10": ", rājā hutvāpi esa mayhaṁ kiṁ kalyāṇaṁ karissatī’’ti anattamanā ahosi. So āgantvā",
  "atk-s0513a30:514_11": "rajje patiṭṭhito taṁ aggamahesiṭṭhāne ṭhapesi , idaṁ yasamattakameva adāsi. Uttari",
  "atk-s0513a30:514_12": "pana sakkārasammāno natthi, tassā atthibhāvampi na jānāti.",
  "atk-s0513a30:515_0": "Bodhisatto ‘‘ayaṁ devī imassa rañño upakārikā dukkhaṁ agaṇetvā araññavāsaṁ vasi.",
  "atk-s0513a30:515_1": "Ayaṁ panetaṁ agaṇetvā aññāhi saddhiṁ abhiramanto vicarati, yathā esā sabbissariyaṁ",
  "atk-s0513a30:515_2": "labhati, tathā karissāmī’’ti cintetvā ekadivasaṁ taṁ upasaṅkamitvā ‘‘mahādevi mayaṁ",
  "atk-s0513a30:515_3": "tumhākaṁ santikā piṇḍapātamattampi na labhāma, kasmā amhesu pamajjittha, ativiya",
  "atk-s0513a30:515_4": "thaddhahadayā atthā’’ti āha. ‘‘Tāta, sacāhaṁ attanā labheyyaṁ, tuyhampi dadeyyaṁ,",
  "atk-s0513a30:515_5": "alabhamānā pana kiṁ dassāmi, rājāpi mayhaṁ idāni kiṁ nāma dassati, so antarāmagge",
  "atk-s0513a30:515_6": "‘imasmiṁ pabbate suvaṇṇamaye jāte mayhaṁ kiñci dassasī’ti vutto ‘kāsi tvaṁ, na kiñci",
  "atk-s0513a30:515_7": "dassāmī’ti āha, supariccajampi na pariccajī’’ti. ‘‘Kiṁ pana rañño santike imaṁ kathaṁ",
  "atk-s0513a30:515_8": "kathetuṁ sakkhissathā’’ti? ‘‘Sakkhissāmi, tātā’’ti. ‘‘Tena hi ahaṁ rañño santike",
  "atk-s0513a30:515_9": "ṭhito pucchissāmi, tumhe katheyyāthā’’ti. ‘‘Sādhu, tātā’’ti. Bodhisatto deviyā rañño",
  "atk-s0513a30:515_10": "upaṭṭhānaṁ āgantvā ṭhitakāle āha ‘‘nanu, ayye, mayaṁ tumhākaṁ santikā kiñci na labhāmā’’ti?",
  "atk-s0513a30:515_11": "‘‘Tāta, ahaṁ labhamānā tuyhaṁ dadeyyaṁ, ahameva kiñci na labhāmi, alabhamānā tuyhaṁ",
  "atk-s0513a30:515_12": "kiṁ dassāmi, rājāpi idāni mayhaṁ kiṁ nāma dassati, so araññato āgamanakāle ekaṁ pabbataṁ",
  "atk-s0513a30:515_13": "disvā ‘sacāyaṁ pabbato suvaṇṇamayo assa, kiñci me dadeyyāsī’ti vutto ‘kāsi tvaṁ,",
  "atk-s0513a30:515_14": "na kiñci dassāmī’ti vadati, supariccajampi na pariccajī’’ti etamatthaṁ dīpentī paṭhamaṁ gāthamāha –",
  "atk-s0513a30:516": "77.",
  "atk-s0513a30:517": " ‘‘Succajaṁ vata naccaji, vācāya adadaṁ giriṁ;",
  "atk-s0513a30:518": "Kiñhi tassacajantassa, vācāya adada pabbata’’nti.",
  "atk-s0513a30:519_0": "Tattha succajaṁ vatāti sukhena cajituṁ sakkuṇeyyampi na caji. Adadanti vacanamattenāpi",
  "atk-s0513a30:519_1": "pabbataṁ adadamāno. Kiñhi tassacajantassāti tassa nāmetassa mayā yācitassa na cajantassa",
  "atk-s0513a30:519_2": "kiñhi cajeyya. Vācāya adada pabbatanti sacāyaṁ mayā yācito mama vacanena suvaṇṇamayampi",
  "atk-s0513a30:519_3": "hontaṁ taṁ pabbataṁ vācāya adada, vacanamattena adassāti attho.",
  "atk-s0513a30:520": "Taṁ sutvā rājā dutiyaṁ gāthamāha –",
  "atk-s0513a30:521": "78.",
  "atk-s0513a30:522": " ‘‘Yañhi kayirā tañhi vade, yaṁ na kayirā na taṁ vade;",
  "atk-s0513a30:523": "Akarontaṁ bhāsamānaṁ, parijānanti paṇḍitā’’ti.",
  "atk-s0513a30:524_0": "Tassattho – yadeva hi paṇḍito puriso kāyena kareyya, taṁ vācāya vadeyya. Yaṁ na kayirā,",
  "atk-s0513a30:524_1": "na taṁ vadeyya, dātukāmova dammīti vadeyya, na adātukāmoti adhippāyo. Kiṁkāraṇā?",
  "atk-s0513a30:524_2": "Yo hi ‘‘dassāmī’’ti vatvāpi pacchā na dadāti, taṁ akarontaṁ kevalaṁ musā bhāsamānaṁ",
  "atk-s0513a30:524_3": "parijānanti paṇḍitā. Ayaṁ ‘‘dassāmī’’ti vacanamattameva bhāsati, na pana deti, yañhi",
  "atk-s0513a30:524_4": "kho pana adinnampi vacanamatteneva dinnaṁ hoti, taṁ puretarameva laddhaṁ nāma bhavissatīti",
  "atk-s0513a30:524_5": "evaṁ tassa musāvādibhāvaṁ parijānanti paṇḍitā, bālā pana vacanamatteneva tussantīti.",
  "atk-s0513a30:525": "Taṁ sutvā devī rañño añjaliṁ paggahetvā tatiyaṁ gāthamāha –",
  "atk-s0513a30:526": "79.",
  "atk-s0513a30:527": " ‘‘Rājaputta namo tyatthu, sacce dhamme ṭhito casi;",
  "atk-s0513a30:528": "Yassa te byasanaṁ patto, saccasmiṁ ramate mano’’ti.",
  "atk-s0513a30:529": "Tattha sacce dhammeti vacīsacce ca sabhāvadhamme ca. Byasanaṁ pattoti yassa tava raṭṭhā pabbājanīyasaṅkhātaṁ byasanaṁ pattopi mano saccasmiṁyeva ramati.",
  "atk-s0513a30:530": "Evaṁ rañño guṇakathaṁ kathayamānāya deviyā taṁ sutvā bodhisatto tassā guṇakathaṁ kathento catutthaṁ gāthamāha –",
  "atk-s0513a30:531": "80.",
  "atk-s0513a30:532": " ‘‘Yā daliddī daliddassa, aḍḍhā aḍḍhassa kittima;",
  "atk-s0513a30:533": "Sā hissa paramā bhariyā, sahiraññassa itthiyo’’ti.",
  "atk-s0513a30:534_0": "Tattha kittimāti kittisampannāti attho. Sā hissa paramāti yā daliddassa sāmikassa",
  "atk-s0513a30:534_1": "daliddakāle sayampi daliddī hutvā taṁ na pariccajati. Aḍḍhassāti aḍḍhakāle aḍḍhā",
  "atk-s0513a30:534_2": "hutvā sāmikameva anuvattati, samānasukhadukkhāva hoti, sā hi tassa paramā uttamā",
  "atk-s0513a30:534_3": "bhariyā nāma. Sahiraññassa pana issariye ṭhitassa itthiyo nāma hontiyeva, anacchariyameva etanti.",
  "atk-s0513a30:535_0": "Evañca pana vatvā bodhisatto ‘‘ayaṁ, mahārāja, tumhākaṁ dukkhitakāle araññe samānadukkhā",
  "atk-s0513a30:535_1": "hutvā vasi, imissā sammānaṁ kātuṁ vaṭṭatī’’ti deviyā guṇaṁ kathesi. Rājā tassa vacanena",
  "atk-s0513a30:535_2": "deviyā guṇaṁ saritvā ‘‘paṇḍita, tava kathāyāhaṁ deviyā guṇaṁ anussari’’nti vatvā",
  "atk-s0513a30:535_3": "tassā sabbissariyamadāsi. ‘‘Tayāhaṁ deviyā guṇaṁ sarāpito’’ti bodhisattassapi mahantaṁ sakkāraṁ akāsi.",
  "atk-s0513a30:536": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne ubho jayampatikā sotāpattiphale patiṭṭhahiṁsu.",
  "atk-s0513a30:537": "Tadā bārāṇasirājā ayaṁ kuṭumbiko ahosi, devī ayaṁ upāsikā, paṇḍitāmacco pana ahameva ahosinti.",
  "atk-s0513a30:538": "Succajajātakavaṇṇanā dasamā.",
  "atk-s0513a30:539": "Pucimandavaggo dutiyo.",
  "atk-s0513a30:540": "3. Kuṭidūsakavaggo",
  "atk-s0513a30:542": " [321] 1. Kuṭidūsakajātakavaṇṇanā",
  "atk-s0513a30:543_0": "Manussassevate sīsanti idaṁ satthā jetavane viharanto mahākassapattherassa paṇṇasālajhāpakaṁ",
  "atk-s0513a30:543_1": "daharabhikkhuṁ ārabbha kathesi. Vatthu pana rājagahe samuṭṭhitaṁ. Tadā kira thero",
  "atk-s0513a30:543_2": "rājagahaṁ nissāya araññakuṭiyaṁ viharati, tassa dve daharā upaṭṭhānaṁ karonti. Tesu",
  "atk-s0513a30:543_3": "eko therassa upakārako, eko dubbaco itarena kataṁ attanā katasadisaṁ karoti. Tena",
  "atk-s0513a30:543_4": "mukhodakādīsu upaṭṭhāpitesu therassa santikaṁ gantvā vanditvā ‘‘bhante, udakaṁ ṭhapitaṁ,",
  "atk-s0513a30:543_5": "mukhaṁ dhovathā’’tiādīni vadati. Tena kālasseva vuṭṭhāya therassa pariveṇe sammaṭṭhe",
  "atk-s0513a30:543_6": "therassa nikkhamanavelāya ito cito ca paharanto sakalapariveṇaṁ attanā sammaṭṭhaṁ",
  "atk-s0513a30:543_7": "viya karoti. Vattasampanno cintesi ‘‘ayaṁ dubbaco mayā kataṁ attanā katasadisaṁ karoti,",
  "atk-s0513a30:543_8": "etassa saṭhakammaṁ pākaṭaṁ karissāmī’’ti.",
  "atk-s0513a30:544_0": "Tasmiṁ antogāme bhutvā āgantvā niddāyanteva nhānodakaṁ tāpetvā piṭṭhikoṭṭhake ṭhapetvā",
  "atk-s0513a30:544_1": "aññaṁ aḍḍhanāḷimattaṁ udakaṁ uddhane ṭhapesi. Itaro pabujjhitvāva gantvā usumaṁ uṭṭhahantaṁ",
  "atk-s0513a30:544_2": "disvā ‘‘udakaṁ tāpetvā koṭṭhake ṭhapitaṁ bhavissatī’’ti therasssa santikaṁ gantvā",
  "atk-s0513a30:544_3": "‘‘bhante, nhānakoṭṭhake udakaṁ ṭhapitaṁ, nhāyathā’’ti āha. Thero ‘nhāyissāmī’’ti",
  "atk-s0513a30:544_4": "tena saddhiṁyeva āgantvā koṭṭhake udakaṁ aditvā ‘‘kahaṁ udaka’’nti pucchi. So vegena",
  "atk-s0513a30:544_5": "aggisālaṁ gantvā tucchabhājane uḷuṅkaṁ otāresi, uḷuṅko tucchabhājanassa tale paṭihato",
  "atk-s0513a30:544_6": "‘‘tatā’’ti saddamakāsi. Tato paṭṭhāya tassa ‘‘uḷuṅkasaddako’’tveva nāmaṁ jātaṁ.",
  "atk-s0513a30:545_0": "Tasmiṁ khaṇe itaro piṭṭhikoṭṭhakato udakaṁ āharitvā ‘‘nhāyatha, bhante’’ti āha. Thero",
  "atk-s0513a30:545_1": "nhatvā āvajjento uḷuṅkasaddakassa dubbacabhāvaṁ ñatvā taṁ sāyaṁ therupaṭṭhānaṁ āgataṁ",
  "atk-s0513a30:545_2": "ovadi ‘‘āvuso, samaṇena nāma attanā katameva ‘kataṁ me’ti vattuṁ vaṭṭati, aññathā",
  "atk-s0513a30:545_3": "sampajānamusāvādo hoti, ito paṭṭhāya evarūpaṁ mā akāsī’’ti. So therassa kujjhitvā",
  "atk-s0513a30:545_4": "punadivase therena saddhiṁ piṇḍāya gāmaṁ na pāvisi. Thero itareneva saddhiṁ pāvisi.",
  "atk-s0513a30:545_5": "Uḷuṅkasaddakopi therassa upaṭṭhākakulaṁ gantvā ‘‘bhante, thero kaha’’nti vutte ‘‘aphāsukena",
  "atk-s0513a30:545_6": "vihāreyeva nisinno’’ti vatvā ‘‘kiṁ, bhante, laddhuṁ vaṭṭatī’’ti vutte ‘‘idañcidañca",
  "atk-s0513a30:545_7": "dethā’’ti gahetvā attano rucitaṭṭhānaṁ gantvā bhuñjitvā vihāraṁ agamāsi.",
  "atk-s0513a30:546_0": "Punadivase thero taṁ kulaṁ gantvā nisīdi. Manussehi ‘‘kiṁ, bhante, ayyassa aphāsukaṁ,",
  "atk-s0513a30:546_1": "hiyyo kirattha vihāreyeva nisinnā, asukadaharassa hatthe āhāraṁ pesayimha, paribhutto",
  "atk-s0513a30:546_2": "ayyenā’’ti vutte thero tuṇhībhūtova bhattakiccaṁ katvā vihāraṁ gantvā sāyaṁ therupaṭṭhānakāle",
  "atk-s0513a30:546_3": "āgataṁ āmantetvā ‘‘āvuso, asukagāme nāma asukakule ‘therassa idañcidañca laddhuṁ",
  "atk-s0513a30:546_4": "vaṭṭatī’ti viññāpetvā kira te bhutta’’nti vatvā ‘‘viññatti nāma na vaṭṭati, mā puna",
  "atk-s0513a30:546_5": "evarūpaṁ anācāraṁ carā’’ti āha. So ettakena there āghātaṁ bandhitvā ‘‘ayaṁ hiyyopi",
  "atk-s0513a30:546_6": "udakamattaṁ nissāya mayā saddhiṁ kalahaṁ kari, idāni panassa upaṭṭhākānaṁ gehe mayā",
  "atk-s0513a30:546_7": "bhattamuṭṭhi bhuttāti asahanto puna kalahaṁ karoti, jānissāmissa kattabbayuttaka’’nti",
  "atk-s0513a30:546_8": "punadivase there piṇḍāya paviṭṭhe muggaraṁ gahetvā paribhogabhājanāni bhinditvā paṇṇasālaṁ",
  "atk-s0513a30:546_9": "jhāpetvā palāyi. So jīvamānova manussapeto hutvā sussitvā kālaṁ katvā avīcimahāniraye",
  "atk-s0513a30:546_10": "nibbatti. So tena kato anācāro mahājanassa majjhe pākaṭo jāto.",
  "atk-s0513a30:547_0": "Athekacce bhikkhū rājagahā sāvatthiṁ gantvā sabhāgaṭṭhāne pattacīvaraṁ paṭisāmetvā",
  "atk-s0513a30:547_1": "satthu santikaṁ gantvā vanditvā nisīdiṁsu. Satthā tehi saddhiṁ paṭisanthāraṁ katvā",
  "atk-s0513a30:547_2": "‘‘kuto āgatatthā’’ti pucchi. ‘‘Rājagahā, bhante’’ti. ‘‘Ko tattha ovādadāyako ācariyo’’ti.",
  "atk-s0513a30:547_3": "‘‘Mahākassapatthero, bhante’’ti. ‘‘Sukhaṁ, bhikkhave, kassapassā’’ti. ‘‘Āma, bhante,",
  "atk-s0513a30:547_4": "therassa sukhaṁ, saddhivihāriko panassa ovāde dinne kujjhitvā therassa paṇṇasālaṁ",
  "atk-s0513a30:547_5": "jhāpetvā palāyīti. Taṁ sutvā satthā ‘‘bhikkhave, kassapassa evarūpena bālena saddhiṁ",
  "atk-s0513a30:547_6": "caraṇato ekacariyāva seyyo’’ti vatvā imaṁ dhammapade gāthamāha –",
  "atk-s0513a30:548": "‘‘Carañce nādhigaccheyya, seyyaṁ sadisamattano;",
  "atk-s0513a30:549": "Ekacariyaṁ daḷhaṁ kayirā, natthi bāle sahāyatā’’ti. (dha. pa. 61);",
  "atk-s0513a30:550_0": "Idañca pana vatvā puna te bhikkhū āmantetvā ‘‘na, bhikkhave, idāneva so kuṭidūsako,",
  "atk-s0513a30:550_1": "pubbepi kuṭidūsakoyeva, na ca idāneva ovādadāyakassa kujjhati, pubbepi kujjhiyevā’’ti",
  "atk-s0513a30:550_2": "vatvā tehi yācito atītaṁ āhari.",
  "atk-s0513a30:551_0": "Atīte bārāṇasiyaṁ brahmadatte rajjaṁ kārente bodhisatto siṅgilasakuṇayoniyaṁ nibbattitvā",
  "atk-s0513a30:551_1": "vayappatto attano manāpaṁ anovassakaṁ kulāvakaṁ katvā himavantapadese vasati. Atheko",
  "atk-s0513a30:551_2": "makkaṭo vassakāle acchinnadhāre deve vassante sītapīḷito dante khādanto bodhisattassa",
  "atk-s0513a30:551_3": "avidūre nisīdi. Bodhisatto taṁ tathā kilamantaṁ disvā tena saddhiṁ sallapanto paṭhamaṁ gāthamāha –",
  "atk-s0513a30:552": "81.",
  "atk-s0513a30:553": " ‘‘Manussasseva te sīsaṁ, hatthapādā ca vānara;",
  "atk-s0513a30:554": "Atha kena nu vaṇṇena, agāraṁ te na vijjatī’’ti.",
  "atk-s0513a30:555": "Tattha vaṇṇenāti kāraṇena. Agāranti tava nivāsagehaṁ kena kāraṇena natthīti pucchi.",
  "atk-s0513a30:556": "Taṁ sutvā vānaro dutiyaṁ gāthamāha –",
  "atk-s0513a30:557": "82.",
  "atk-s0513a30:558": " ‘‘Manussasseva me sīsaṁ, hatthapādā ca siṅgila;",
  "atk-s0513a30:559": "Yāhu seṭṭhā manussesu, sā me paññā na vijjatī’’ti.",
  "atk-s0513a30:560_0": "Tattha siṅgilāti taṁ sakuṇaṁ nāmenālapati. Yāhu seṭṭhā manussesūti yā manussesu seṭṭhāti",
  "atk-s0513a30:560_1": "kathenti, sā mama vicāraṇapaññā natthi. Sīsahatthapādakāyabalāni hi loke appamāṇaṁ,",
  "atk-s0513a30:560_2": "vicāraṇapaññāva seṭṭhā, sā mama natthi, tasmā me agāraṁ na vijjatīti.",
  "atk-s0513a30:561": "Taṁ sutvā bodhisatto itaraṁ gāthādvayamāha –",
  "atk-s0513a30:562": "83.",
  "atk-s0513a30:563": " ‘‘Anavaṭṭhitacittassa, lahucittassa dubbhino;",
  "atk-s0513a30:564": "Niccaṁ addhuvasīlassa, sukhabhāvo na vijjati.",
  "atk-s0513a30:565": "84.",
  "atk-s0513a30:566": " ‘‘So karassu ānubhāvaṁ, vītivattassu sīliyaṁ;",
  "atk-s0513a30:567": "Sītavātaparittāṇaṁ, karassu kuṭavaṁ kapī’’ti.",
  "atk-s0513a30:568_0": "Tattha anavaṭṭhitacittassāti appatiṭṭhitacittassa. Dubbhinoti mittadubbhissa. Addhuvasīlassāti",
  "atk-s0513a30:568_1": "na sabbakālaṁ sīlarakkhakassa. So karassu ānubhāvanti so tvaṁ samma makkaṭa paññāya",
  "atk-s0513a30:568_2": "uppādanatthaṁ ānubhāvaṁ balaṁ upāyaṁ karohi. Vītivattassu sīliyanti attano dussīlabhāvasaṅkhātaṁ",
  "atk-s0513a30:568_3": "sīliyaṁ atikkamitvā sīlavā hoti. Kuṭavaṁ kapīti sītavātassa parittāṇasamatthaṁ attano",
  "atk-s0513a30:568_4": "kuṭavaṁ kulāvakaṁ ekaṁ vasanāgārakaṁ karohīti.",
  "atk-s0513a30:569_0": "Makkaṭo cintesi ‘‘ayaṁ tāva attano anovassakaṭṭhāne nisinnabhāvena maṁ paribhāsati,",
  "atk-s0513a30:569_1": "na nisīdāpessāmi naṁ imasmiṁ kulāvake’’ti. Tato bodhisattaṁ gaṇhitukāmo pakkhandi,",
  "atk-s0513a30:569_2": "bodhisatto uppatitvā aññattha gato. Makkaṭo kulāvakaṁ viddhaṁsetvā cuṇṇavicuṇṇaṁ katvā pakkāmi.",
  "atk-s0513a30:570": "Satthā imaṁ dhammadesanaṁ āharitvā jātakaṁ samodhānesi – ‘‘tadā makkaṭo kuṭijhāpako ahosi, siṅgilasakuṇo pana ahameva ahosi’’nti.",
  "atk-s0513a30:571": "Kuṭidūsakajātakavaṇṇanā paṭhamā.",
  "atk-s0513a30:573": " [322] 2. Duddubhajātakavaṇṇanā",
  "atk-s0513a30:574_0": "Duddubhāyati bhaddanteti idaṁ satthā jetavane viharanto aññatitthiye ārabbha kathesi.",
  "atk-s0513a30:574_1": "Titthiyā kira jetavanassa samīpe tasmiṁ tasmiṁ ṭhāne kaṇṭakāpassaye seyyaṁ kappenti,",
  "atk-s0513a30:574_2": "pañcātapaṁ tapenti, nānappakāraṁ micchātapaṁ caranti. Atha sambahulā bhikkhū sāvatthiyaṁ",
  "atk-s0513a30:574_3": "piṇḍāya caritvā jetavanaṁ āgacchantā antarāmagge te disvā gantvā satthāraṁ upasaṅkamitvā",
  "atk-s0513a30:574_4": "‘‘atthi nu kho, bhante, aññatitthiyānaṁ vatasamādāne sāro’’ti pucchiṁsu. Satthā ‘‘na,",
  "atk-s0513a30:574_5": "bhikkhave, tesaṁ vatasamādāne sāro vā viseso vā atthi, tañhi nighaṁsiyamānaṁ upaparikkhiyamānaṁ",
  "atk-s0513a30:574_6": "ukkārabhūmimaggasadisaṁ sasakassa duddubhasadisaṁ hotī’’ti vatvā ‘‘duddubhasadisabhāvamassa",
  "atk-s0513a30:574_7": "mayaṁ na jānāma, kathetha no, bhante’’ti tehi yācito atītaṁ āhari.",
  "atk-s0513a30:575_0": "Atīte bārāṇasiyaṁ brahmadatte rajjaṁ kārente bodhisatto sīhayoniyaṁ nibbattitvā vayappatto",
  "atk-s0513a30:575_1": "araññe paṭivasati. Tadā pana pacchimasamuddasamīpe beluvamissakatālavanaṁ hoti. Tatreko",
  "atk-s0513a30:575_2": "sasako beluvarukkhamūle ekassa tālagacchassa heṭṭhā vasati. So ekadivasaṁ gocaraṁ",
  "atk-s0513a30:575_3": "ādāya āgantvā tālapaṇṇassa heṭṭhā nipanno cintesi ‘‘sace ayaṁ pathavī saṁvaṭṭeyya,",
  "atk-s0513a30:575_4": "kahaṁ nu kho gamissāmī’’ti. Tasmiṁ khaṇe ekaṁ beluvapakkaṁ tālapaṇṇassa upari pati.",
  "atk-s0513a30:575_5": "So tassa saddena ‘‘addhā pathavī saṁvaṭṭatī’’ti uppatitvā pacchato anolokentova palāyi.",
  "atk-s0513a30:575_6": "Taṁ maraṇabhayabhītaṁ vegena palāyantaṁ añño sasako disvā pucchi ‘‘kiṁ bho, ativiya",
  "atk-s0513a30:575_7": "bhīto palāyasī’’ti. ‘‘Mā pucchi, bho’’ti. So ‘‘kiṁ bho, kiṁ bho’’ti pacchato dhāvateva.",
  "atk-s0513a30:575_8": "Itaro nivattitvā anolokentova ‘‘ettha pathavī saṁvaṭṭatī’’ti āha. Sopi tassa pacchato",
  "atk-s0513a30:575_9": "palāyi. Evaṁ tamañño addasa, tamaññoti evaṁ sasakasahassaṁ ekato hutvā palāyi. Te",
  "atk-s0513a30:575_10": "ekopi migo disvā ekato hutvā palāyi. Eko sūkaro, eko gokaṇṇo, eko mahiṁso, eko gavayo,",
  "atk-s0513a30:575_11": "eko khaggo, eko byaggho, eko sīho, eko hatthī disvā ‘‘kimeta’’nti pucchitvā ‘‘ettha",
  "atk-s0513a30:575_12": "pathavī saṁvaṭṭatī’’ti vutte palāyi. Evaṁ anukkamena yojanamattaṁ tiracchānabalaṁ ahosi.",
  "atk-s0513a30:576_0": "Tadā bodhisatto taṁ balaṁ palāyantaṁ disvā ‘‘kimeta’’nti pucchitvā ‘‘ettha pathavī",
  "atk-s0513a30:576_1": "saṁvaṭṭatī’’ti sutvā cintesi ‘‘pathavīsaṁvaṭṭanaṁ nāma na kadāci atthi, addhā etesaṁ",
  "atk-s0513a30:576_2": "kiñci dussutaṁ bhavissati, mayi kho pana ussukkaṁ anāpajjante sabbe nassissanti,",
  "atk-s0513a30:576_3": "jīvitaṁ nesaṁ dassāmī’’ti sīhavegena purato pabbatapādaṁ gantvā tikkhattuṁ sīhanādaṁ",
  "atk-s0513a30:576_4": "nadi. Te sīhabhayatajjitā nivattitvā piṇḍitā aṭṭhaṁsu. Sīho tesaṁ antaraṁ pavisitvā",
  "atk-s0513a30:576_5": "‘‘kimatthaṁ palāyathā’’ti pucchi. ‘‘Pathavī saṁvaṭṭatī’’ti. ‘‘Kena saṁvaṭṭamānā diṭṭhā’’ti?",
  "atk-s0513a30:576_6": "‘‘Hatthī jānantī’’ti. Hatthī pucchi. Te ‘‘mayaṁ na jānāma, sīhā jānantī’’ti vadiṁsu,",
  "atk-s0513a30:576_7": "sīhāpi ‘‘mayaṁ na jānāma, byagghā jānantī’’ti, byagghāpi ‘‘mayaṁ na jānāma, khaggā",
  "atk-s0513a30:576_8": "jānantī’’ti, khaggāpi ‘‘gavayā jānantī’’ti, gavayāpi ‘‘mahiṁsā jānantī’’ti, mahiṁsāpi",
  "atk-s0513a30:576_9": "‘‘gokaṇṇā jānantī’’ti, gokaṇṇāpi ‘‘sūkarā jānantī’’ti, sūkarāpi ‘‘migā jānantī’’ti,",
  "atk-s0513a30:576_10": "migāpi ‘‘mayaṁ na jānāma, sasakā jānantī’’ti, sasakesu pucchiyamānesu ‘‘ayaṁ kathetī’’ti",
  "atk-s0513a30:576_11": "taṁ sasakaṁ dassesuṁ. Atha naṁ ‘‘evaṁ kira, samma, passasi pathavī saṁvaṭṭatī’’ti",
  "atk-s0513a30:576_12": "pucchi. ‘‘Āma, sāmi mayā diṭṭhā’’ti. ‘‘Kattha vasanto passasī’’ti? ‘‘Pacchimasamuddasamīpe",
  "atk-s0513a30:576_13": "beluvamissakatālavane vasāmi. Ahañhi tattha beluvarukkhamūle tālagacche tālapaṇṇassa",
  "atk-s0513a30:576_14": "heṭṭhā nipanno cintesiṁ ‘‘sace pathavī saṁvaṭṭati, kahaṁ gamissāmī’’ti, atha taṅkhaṇaññeva",
  "atk-s0513a30:576_15": "pathaviyā saṁvaṭṭanasaddaṁ sutvā palātomhī’’ti.",
  "atk-s0513a30:577_0": "Sīho cintesi ‘‘addhā tassa tālapaṇṇassa upari beluvapakkaṁ patitvā duddubhāyanasaddamakāsi,",
  "atk-s0513a30:577_1": "svāyaṁ taṁ saddaṁ sutvā ‘pathavī saṁvaṭṭatī’ti saññaṁ uppādetvā palāyi, tathato jānissāmī’’ti.",
  "atk-s0513a30:577_2": "So taṁ sasakaṁ gahetvā mahājanaṁ assāsetvā ‘‘ahaṁ iminā diṭṭhaṭṭhāne pathaviyā saṁvaṭṭanabhāvaṁ",
  "atk-s0513a30:577_3": "vā asaṁvaṭṭanabhāvaṁ vā tathato jānitvā āgamissāmi, yāva mamāgamanā tumhe ettheva",
  "atk-s0513a30:577_4": "hothā’’ti sasakaṁ piṭṭhiyaṁ āropetvā sīhavegena pakkhanditvā tālavane sasakaṁ otāretvā",
  "atk-s0513a30:577_5": "‘‘ehi tayā diṭṭhaṭṭhānaṁ dassehī’’ti āha. ‘‘Na visahāmi sāmī’’ti. ‘‘Ehi mā bhāyī’’ti.",
  "atk-s0513a30:577_6": "So beluvarukkhaṁ upasaṅkamituṁ asakkonto avidūre ṭhatvā ‘‘idaṁ sāmi duddubhāyanaṭṭhāna’’nti",
  "atk-s0513a30:577_7": "vatvā paṭhamaṁ gāthamāha –",
  "atk-s0513a30:578": "85.",
  "atk-s0513a30:579": " ‘‘Duddubhāyati bhaddante, yasmiṁ dese vasāmahaṁ;",
  "atk-s0513a30:580": "Ahampetaṁ na jānāmi, kimetaṁ duddubhāyatī’’ti.",
  "atk-s0513a30:581_0": "Tattha duddubhāyatīti duddubhasaddaṁ karoti. Bhaddanteti bhaddaṁ tava atthu. Kimetanti",
  "atk-s0513a30:581_1": "yasmiṁ padese ahaṁ vasāmi, tattha duddubhāyati, ahampi na jānāmi ‘‘kiṁ vā etaṁ duddubhāyati,",
  "atk-s0513a30:581_2": "kena vā kāraṇena duddubhāyati, kevalaṁ duddubhāyanasaddaṁ assosi’’nti.",
  "atk-s0513a30:582_0": "Evaṁ vutte sīho beluvarukkhamūlaṁ gantvā tālapaṇṇassa heṭṭhā sasakena nipannaṭṭhānañceva",
  "atk-s0513a30:582_1": "tālapaṇṇamatthake patitaṁ beluvapakkañca disvā pathaviyā asaṁvaṭṭanabhāvaṁ tathato",
  "atk-s0513a30:582_2": "jānitvā sasakaṁ piṭṭhiyaṁ āropetvā sīhavegena khippaṁ migasaṅghānaṁ santikaṁ gantvā",
  "atk-s0513a30:582_3": "sabbaṁ pavattiṁ ārocetvā ‘‘tumhe mā bhāyathā’’ti migagaṇaṁ assāsetvā vissajjesi.",
  "atk-s0513a30:582_4": "Sace hi tadā bodhisatto na bhaveyya, sabbe samuddaṁ pavisitvā nasseyyuṁ. Bodhisattaṁ",
  "atk-s0513a30:582_5": "pana nissāya sabbe jīvitaṁ labhiṁsūti.",
  "atk-s0513a30:583": "86.",
  "atk-s0513a30:584": " ‘‘Beluvaṁ patitaṁ sutvā, duddubhanti saso javi;",
  "atk-s0513a30:585": "Sasassa vacanaṁ sutvā, santattā migavāhinī.",
  "atk-s0513a30:586": "87.",
  "atk-s0513a30:587": " ‘‘Appatvā padaviññāṇaṁ, paraghosānusārino;",
  "atk-s0513a30:588": "Panādaparamā bālā, te honti parapattiyā.",
  "atk-s0513a30:589": "88.",
  "atk-s0513a30:590": " ‘‘Ye ca sīlena sampannā, paññāyūpasame ratā;",
  "atk-s0513a30:591": "Ārakā viratā dhīrā, na honti parapattiyā’’ti. –",
  "atk-s0513a30:592": "Imā tisso abhisambuddhagāthā.",
  "atk-s0513a30:593_0": "Tattha beluvanti beluvapakkaṁ. Duddubhantīti evaṁ saddaṁ kurumānaṁ. Santattāti utrastā.",
  "atk-s0513a30:593_1": "Migavāhinīti anekasahassasaṅkhā migasenā. Padaviññāṇanti viññāṇapadaṁ , sotaviññāṇakoṭṭhāsaṁ",
  "atk-s0513a30:593_2": "apāpuṇitvāti attho. Te honti parapattiyāti te paraghosānusārino tameva paraghosasaṅkhātaṁ",
  "atk-s0513a30:593_3": "panādaṁ ‘‘parama’’nti maññamānā bālā andhaputhujjanā viññāṇapadassa appattatāya parapattiyāva",
  "atk-s0513a30:593_4": "honti, paresaṁ vacanaṁ saddahitvā yaṁ vā taṁ vā karonti.",
  "atk-s0513a30:594_0": "Sīlenāti ariyamaggena āgatasīlena samannāgatā. Paññāyūpasame ratāti maggeneva āgatapaññāya",
  "atk-s0513a30:594_1": "kilesūpasame ratā, yathā vā sīlena, evaṁ paññāyapi sampannā, kilesūpasame ratātipi",
  "atk-s0513a30:594_2": "attho. Ārakā viratā dhīrāti pāpakiriyato ārakā viratā paṇḍitā. Na hontīti te evarūpā",
  "atk-s0513a30:594_3": "sotāpannā pāpato oratabhāvena kilesūpasame abhiratabhāvena ca ekavāraṁ maggañāṇena",
  "atk-s0513a30:594_4": "paṭividdhadhammā aññesaṁ kathentānampi na saddahanti na gaṇhanti. Kasmā? Attano paccakkhattāti. Tena vuttaṁ –",
  "atk-s0513a30:595": "‘‘Assaddho akataññū ca, sandhicchedo ca yo naro;",
  "atk-s0513a30:596": "Hatāvakāso vantāso, sa ve uttamaporiso’’ti. (dha. pa. 97);",
  "atk-s0513a30:597": "Satthā imaṁ dhammadesanaṁ āharitvā jātakaṁ samodhānesi – ‘‘tadā sīho ahameva ahosi’’nti.",
  "atk-s0513a30:598": "Duddubhajātakavaṇṇanā dutiyā.",
  "atk-s0513a30:600": " [323] 3. Brahmadattajātakavaṇṇanā",
  "atk-s0513a30:601_0": "Dvayaṁ yācanakoti idaṁ satthā āḷaviṁ nissāya aggāḷave cetiye viharanto kuṭikārasikkhāpadaṁ",
  "atk-s0513a30:601_1": "ārabbha kathesi. Vatthu pana heṭṭhā maṇikaṇṭhajātake (jā. 1.3.7 ādayo) āgatameva.",
  "atk-s0513a30:601_2": "Idha pana satthā ‘‘saccaṁ kira tumhe, bhikkhave, yācanabahulā viññattibahulā viharathā’’ti",
  "atk-s0513a30:601_3": "vatvā ‘‘āma, bhante’’ti vutte te bhikkhū garahitvā ‘‘bhikkhave, porāṇakapaṇḍitā pathavissarena",
  "atk-s0513a30:601_4": "raññā pavāritāpi paṇṇacchattañca ekapaṭalikaṁ upāhanayugañca yācitukāmā hirottappabhedanabhayena",
  "atk-s0513a30:601_5": "mahājanamajjhe akathetvā raho kathayiṁsū’’ti vatvā atītaṁ āhari.",
  "atk-s0513a30:602_0": "Atīte kapilaraṭṭhe uttarapañcālanagare uttarapañcālarāje rajjaṁ kārente bodhisatto",
  "atk-s0513a30:602_1": "ekasmiṁ nigamagāme brāhmaṇakule nibbattitvā vayappatto takkasilāyaṁ sabbasippāni",
  "atk-s0513a30:602_2": "uggaṇhitvā aparabhāge tāpasapabbajjaṁ pabbajitvā himavante uñchācariyāya vanamūlaphalāphalena",
  "atk-s0513a30:602_3": "yāpento ciraṁ vasitvā loṇambilasevanatthāya manussapathaṁ vicaranto uttarapañcālanagaraṁ",
  "atk-s0513a30:602_4": "patvā rājuyyāne vasitvā punadivase bhikkhaṁ pariyesamāno nagaraṁ pavisitvā rājadvāraṁ",
  "atk-s0513a30:602_5": "sampāpuṇi. Rājā tassācāre ca vihāre ca pasīditvā mahātale nisīdāpetvā rājārahaṁ paṇītabhojanaṁ",
  "atk-s0513a30:602_6": "bhojetvā paṭiññaṁ gahetvā uyyāneyeva vasāpesi. So nibaddhaṁ rājaghareyeva bhuñjanto",
  "atk-s0513a30:602_7": "vassānassa accayena himavantameva gantukāmo hutvā cintesi ‘‘mayhaṁ maggaṁ gacchantassa",
  "atk-s0513a30:602_8": "ekapaṭalikā upāhanā ceva paṇṇacchattañca laddhuṁ vaṭṭati, rājānaṁ yācissāmī’’ti.",
  "atk-s0513a30:602_9": "So ekadivasaṁ rājānaṁ uyyānaṁ āgantvā vanditvā nisinnaṁ disvā ‘‘upāhanañca chattañca",
  "atk-s0513a30:602_10": "yācissāmī’’ti cintetvā puna cintesi ‘‘paraṁ ‘imaṁ nāma dehī’ti yācanto rodati nāma,",
  "atk-s0513a30:602_11": "paropi ‘natthī’ti vadanto paṭirodati nāma, ‘mā kho pana maṁ rodantaṁ mahājano addasa,",
  "atk-s0513a30:602_12": "mā rājāna’’nti raho paṭicchannaṭṭhāne ubhopi roditvā tuṇhī bhavissāmā’’ti. Atha naṁ",
  "atk-s0513a30:602_13": "‘‘mahārāja, raho paccāsīsāmī’’ti āha. Rājā taṁ sutvā rājapurise apasakki. Bodhisatto",
  "atk-s0513a30:602_14": "‘‘sace mayi yācante rājā na dassati, metti no bhijjissati, tasmā na yācissāmī’’ti",
  "atk-s0513a30:602_15": "taṁ divasaṁ nāmaṁ gahetuṁ asakkonto ‘‘gaccha, tāva, mahārāja, punekadivasaṁ jānissāmī’’ti āha.",
  "atk-s0513a30:603_0": "Punekadivasaṁ rañño uyyānaṁ āgatakāle tatheva puna tathevāti evaṁ yācituṁ asakkontasseva",
  "atk-s0513a30:603_1": "dvādasa saṁvaccharāni atikkantāni. Tato rājā cintesi ‘‘mayhaṁ ayyo ‘mahārāja, raho",
  "atk-s0513a30:603_2": "paccāsīsāmī’ti vatvā parisāya apagatāya kiñci vattuṁ na visahati, vattukāmassevassa",
  "atk-s0513a30:603_3": "dvādasa vassāni atikkantāni, ciraṁ kho panassa brahmacariyaṁ carantassa ukkaṇṭhitvā",
  "atk-s0513a30:603_4": "bhoge bhuñjitukāmo rajjaṁ paccāsīsati maññe, rajjassa pana nāmaṁ gahetuṁ asakkonto",
  "atk-s0513a30:603_5": "tuṇhī hoti, ajja dānissāhaṁ rajjaṁ ādiṁ katvā yaṁ icchati, taṁ dassāmī’’ti. So uyyānaṁ",
  "atk-s0513a30:603_6": "gantvā vanditvā nisinno bodhisattena ‘‘raho paccāsīsāmī’’ti vutte parisāya apagatāya",
  "atk-s0513a30:603_7": "taṁ kiñci vattuṁ asakkontaṁ āha ‘‘tumhe dvādasa vassāni ‘raho paccāsīsāmī’ti vatvā",
  "atk-s0513a30:603_8": "raho laddhāpi kiñci vattuṁ na sakkotha, ahaṁ vo rajjaṁ ādiṁ katvā sabbaṁ pavāremi,",
  "atk-s0513a30:603_9": "nibbhayā hutvā yaṁ vo ruccati, taṁ yācathā’’ti. ‘‘Mahārāja, yamahaṁ yācāmi, taṁ dassasī’’ti?",
  "atk-s0513a30:603_10": "‘‘Dassāmi, bhante’’ti. ‘‘Mahārāja, mayhaṁ maggaṁ gacchantassa ekapaṭalikā upāhanā",
  "atk-s0513a30:603_11": "ca paṇṇacchattañca laddhuṁ vaṭṭatī’’ti. ‘‘Ettakaṁ, bhante, tumhe dvādasa saṁvaccharāni",
  "atk-s0513a30:603_12": "yācituṁ na sakkothā’’ti. ‘‘Āma, mahārājā’’ti. ‘‘Kiṁkāraṇā, bhante, evamakatthā’’ti.",
  "atk-s0513a30:603_13": "‘‘Mahārāja, ‘imaṁ nāma me dehī’ti yācanto rodati nāma, ‘natthī’ti vadanto paṭirodati",
  "atk-s0513a30:603_14": "nāma. ‘Sace tvaṁ mayā yācito na dadeyyāsi, taṁ no roditapaṭiroditaṁ nāma mahājano",
  "atk-s0513a30:603_15": "mā passatū’ti etadatthaṁ raho paccāsīsāmī’’ti vatvā ādito tisso gāthā abhāsi –",
  "atk-s0513a30:604": "89.",
  "atk-s0513a30:605": " ‘‘Dvayaṁ yācanako rāja, brahmadatta nigacchati;",
  "atk-s0513a30:606": "Alābhaṁ dhanalābhaṁ vā, evaṁdhammā hi yācanā.",
  "atk-s0513a30:607": "90.",
  "atk-s0513a30:608": " ‘‘Yācanaṁ rodanaṁ āhu, pañcālānaṁ rathesabha;",
  "atk-s0513a30:609": "Yo yācanaṁ paccakkhāti, tamāhu paṭirodanaṁ.",
  "atk-s0513a30:610": "91.",
  "atk-s0513a30:611": " ‘‘Mā maddasaṁsu rodantaṁ, pañcālā susamāgatā;",
  "atk-s0513a30:612": "Tuvaṁ vā paṭirodantaṁ, tasmā icchāmahaṁ raho’’ti.",
  "atk-s0513a30:613_0": "Tattha rāja brahmadattāti dvīhipi rājānaṁ ālapati. Nigacchatīti labhati vindati.",
  "atk-s0513a30:613_1": "Evaṁdhammāti evaṁsabhāvā. Āhūti paṇḍitā kathenti. Pañcālānaṁ rathesabhāti pañcālaraṭṭhassa",
  "atk-s0513a30:613_2": "issara rathapavara. Yo yācanaṁ paccakkhātīti yo pana yaṁ yācanakaṁ ‘‘natthī’’ti paṭikkhipati.",
  "atk-s0513a30:613_3": "Tamāhūti taṁ paṭikkhipanaṁ ‘‘paṭirodana’’nti vadanti. Mā maddasaṁsūti tava raṭṭhavāsino",
  "atk-s0513a30:613_4": "pañcālā susamāgatā maṁ rodantaṁ mā addasaṁsūti.",
  "atk-s0513a30:614": "Rājā bodhisattassa gāravalakkhaṇe pasīditvā varaṁ dadamāno catutthaṁ gāthamāha –",
  "atk-s0513a30:615": "92.",
  "atk-s0513a30:616": " ‘‘Dadāmi te brāhmaṇa rohiṇīnaṁ, gavaṁ sahassaṁ saha puṅgavena;",
  "atk-s0513a30:617": "Ariyo hi ariyassa kathaṁ na dajjā, sutvāna gāthā tava dhammayuttā’’ti.",
  "atk-s0513a30:618": "Tattha rohiṇīnanti rattavaṇṇānaṁ. Ariyoti ācārasampanno. Ariyassāti ācārasampannassa. Kathaṁ na dajjāti kena kāraṇena na dadeyya. Dhammayuttāti kāraṇayuttā.",
  "atk-s0513a30:619_0": "Bodhisatto pana ‘‘nāhaṁ, mahārāja, vatthukāmehi atthiko, yaṁ ahaṁ yācāmi, tadeva",
  "atk-s0513a30:619_1": "me dehī’’ti ekapaṭalikā upāhanā ca paṇṇacchattañca gahetvā ‘‘mahārāja, appamatto",
  "atk-s0513a30:619_2": "hohi, dānaṁ dehi, sīlaṁ rakkhāhi, uposathakammaṁ karohī’’ti rājānaṁ ovaditvā tassa",
  "atk-s0513a30:619_3": "yācantasseva himavantameva gato. Tattha abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a30:620": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājā ānando ahosi, tāpaso pana ahameva ahosi’’nti.",
  "atk-s0513a30:621": "Brahmadattajātakavaṇṇanā tatiyā.",
  "atk-s0513a30:623": " [324] 4. Cammasāṭakajātakavaṇṇanā",
  "atk-s0513a30:624_0": "Kalyāṇarūpovatayanti idaṁ satthā jetavane viharanto cammasāṭakaṁ nāma paribbājakaṁ",
  "atk-s0513a30:624_1": "ārabbha kathesi. Tassa kira cammameva nivāsanañca pārupanañca hoti. So ekadivasaṁ",
  "atk-s0513a30:624_2": "paribbājakārāmā nikkhamitvā sāvatthiyaṁ bhikkhāya caranto eḷakānaṁ yujjhanaṭṭhānaṁ",
  "atk-s0513a30:624_3": "sampāpuṇi. Eḷako taṁ disvā paharitukāmo osakki. Paribbājako ‘‘esa mayhaṁ apacitiṁ",
  "atk-s0513a30:624_4": "dassetī’’ti na paṭikkami. Eḷako vegenāgantvā taṁ ūrumhi paharitvā pātesi. Tassa taṁ",
  "atk-s0513a30:624_5": "asantapaggahaṇakāraṇaṁ bhikkhusaṅghe pākaṭaṁ ahosi. Bhikkhū dhammasabhāyaṁ kathaṁ",
  "atk-s0513a30:624_6": "samuṭṭhāpesuṁ ‘‘āvuso, cammasāṭakaparibbājako asantapaggahaṁ katvā vināsaṁ patto’’ti",
  "atk-s0513a30:624_7": "satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a30:624_8": "‘‘imāya nāmā’’ti vutte ‘‘na, bhikkhave, idāneva, pubbepesa asantapaggahaṁ katvā vināsaṁ",
  "atk-s0513a30:624_9": "pattoyevā’’ti vatvā atītaṁ āhari.",
  "atk-s0513a30:625_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ vāṇijakule nibbattitvā",
  "atk-s0513a30:625_1": "vayappatto vaṇijjaṁ karoti. Tadā eko cammasāṭakaparibbājako bārāṇasiyaṁ bhikkhāya",
  "atk-s0513a30:625_2": "caranto eḷakānaṁ yujjhanaṭṭhānaṁ patvā eḷakaṁ osakkantaṁ disvā ‘‘apacitiṁ me karotī’’ti",
  "atk-s0513a30:625_3": "saññāya apaṭikkamitvā ‘‘imesaṁ ettakānaṁ manussānaṁ antare ayaṁ eko eḷako amhākaṁ",
  "atk-s0513a30:625_4": "guṇaṁ jānātī’’ti tassa añjaliṁ paggahetvā ṭhitova paṭhamaṁ gāthamāha –",
  "atk-s0513a30:626": "93.",
  "atk-s0513a30:627": " ‘‘Kalyāṇarūpo vatayaṁ catuppado, subhaddako ceva supesalo ca;",
  "atk-s0513a30:628": "Yo brāhmaṇaṁ jātimantūpapannaṁ, apacāyati meṇḍavaro yasassī’’ti.",
  "atk-s0513a30:629": "Tattha kalyāṇarūpoti kalyāṇajātiko. Supesaloti suṭṭhu piyasīlo. Jātimantūpapannanti jātiyā ca mantehi ca sampannaṁ. Yasassīti vaṇṇabhaṇanametaṁ.",
  "atk-s0513a30:630": "Tasmiṁ khaṇe āpaṇe nisinno paṇḍitavāṇijo taṁ paribbājakaṁ nisedhento dutiyaṁ gāthamāha –",
  "atk-s0513a30:631": "94.",
  "atk-s0513a30:632": " ‘‘Mā brāhmaṇa ittaradassanena, vissāsamāpajji catuppadassa;",
  "atk-s0513a30:633": "Daḷhappahāraṁ abhikaṅkhamāno, avasakkatī dassati suppahāra’’nti.",
  "atk-s0513a30:634": "Tattha ittaradassanenāti khaṇikadassanena.",
  "atk-s0513a30:635_0": "Tassa paṇḍitavāṇijassa kathentasseva so meṇḍako vegenāgantvā ūrumhi paharitvā taṁ",
  "atk-s0513a30:635_1": "tattheva vedanāppattaṁ katvā pātesi. So paridevamāno nipajji. Satthā taṁ kāraṇaṁ",
  "atk-s0513a30:635_2": "pakāsento tatiyaṁ gāthamāha –",
  "atk-s0513a30:636": "95.",
  "atk-s0513a30:637": " ‘‘Ūruṭṭhi bhaggaṁ vaṭṭito khāribhāro, sabbañca bhaṇḍaṁ brāhmaṇassa bhinnaṁ;",
  "atk-s0513a30:638": "Ubhopi bāhā paggayha kandati, atidhāvatha haññate brahmacārī’’ti.",
  "atk-s0513a30:639_0": "Tassattho – bhikkhave, tassa paribbājakassa ūruṭṭhikaṁ bhaggaṁ, khāribhāro vaṭṭito",
  "atk-s0513a30:639_1": "pavaṭṭito, tasmiṁ pavaṭṭamāne yaṁ tattha tassa brāhmaṇassa upakaraṇabhaṇḍaṁ, tampi",
  "atk-s0513a30:639_2": "sabbaṁ bhinnaṁ, sopi ubho bāhā ukkhipitvā parivāretvā ṭhitaparisaṁ sandhāya ‘‘abhidhāvatha,",
  "atk-s0513a30:639_3": "haññate brahmacārī’’ti vadanto kandati rodati paridevatīti.",
  "atk-s0513a30:640": "Paribbājako catutthaṁ gāthaṁ āha –",
  "atk-s0513a30:641": "96.",
  "atk-s0513a30:642": " ‘‘Evaṁ so nihato seti, yo apūjaṁ pasaṁsati;",
  "atk-s0513a30:643": "Yathāhamajja pahato, hato meṇḍena dummatī’’ti.",
  "atk-s0513a30:644_0": "Tattha apūjanti apūjanīyaṁ. Yathāhamajjāti yathā ahaṁ ajja asantapaggahaṁ katvā ṭhito",
  "atk-s0513a30:644_1": "meṇḍena daḷhappahārena pahato ettheva mārito . Dummatīti duppañño. Evaṁ yo aññopi",
  "atk-s0513a30:644_2": "asantapaggahaṁ karissati, sopi ahaṁ viya dukkhaṁ anubhavissatīti so paridevanto tattheva",
  "atk-s0513a30:644_3": "jīvitakkhayaṁ pattoti.",
  "atk-s0513a30:645": "Satthā imaṁ dhammadesanaṁ āharitvā jātakaṁ samodhānesi – ‘‘tadā cammasāṭako etarahi cammasāṭako ahosi, paṇḍitavāṇijo pana ahameva ahosi’’nti.",
  "atk-s0513a30:646": "Cammasāṭakajātakavaṇṇanā catutthā.",
  "atk-s0513a30:648": " [325] 5. Godharājajātakavaṇṇanā",
  "atk-s0513a30:649_0": "Samaṇaṁ taṁ maññamānoti idaṁ satthā jetavane viharanto ekaṁ kuhakaṁ bhikkhuṁ ārabbha",
  "atk-s0513a30:649_1": "kathesi. Vatthu heṭṭhā vitthāritameva. Idhāpi bhikkhū taṁ bhikkhuṁ ānetvā ‘‘ayaṁ,",
  "atk-s0513a30:649_2": "bhante, bhikkhu kuhako’’ti satthu dassesuṁ. Satthā ‘‘na, bhikkhave, idāneva, pubbepesa",
  "atk-s0513a30:649_3": "kuhakoyevā’’ti vatvā atītaṁ āhari.",
  "atk-s0513a30:650_0": "Atīte bārāṇasiyaṁ brahmadatte rajjaṁ kārente bodhisatto godhayoniyaṁ nibbattitvā",
  "atk-s0513a30:650_1": "vayappatto kāyabalena sampanno araññe vasati . Eko dusīlatāpasopi tassa avidūre paṇṇasālaṁ",
  "atk-s0513a30:650_2": "māpetvā vāsaṁ kappesi. Bodhisatto gocarāya caranto taṁ disvā ‘‘sīlavantatāpasassa",
  "atk-s0513a30:650_3": "paṇṇasālā bhavissatī’’ti tattha gantvā taṁ vanditvā attano vasanaṭṭhānameva gacchati.",
  "atk-s0513a30:650_4": "Athekadivasaṁ so kūṭatāpaso upaṭṭhākakule sampāditaṁ madhuramaṁsaṁ labhitvā ‘‘kiṁ",
  "atk-s0513a30:650_5": "maṁsaṁ nāmeta’’nti pucchitvā ‘‘godhamaṁsa’’nti sutvā rasataṇhāya abhibhūto ‘‘mayhaṁ",
  "atk-s0513a30:650_6": "assamapadaṁ nibaddhaṁ āgacchamānaṁ godhaṁ māretvā yathāruci pacitvā khādissāmī’’ti",
  "atk-s0513a30:650_7": "sappidadhikaṭukabhaṇḍādīni gahetvā tattha gantvā muggaraṁ gahetvā kāsāvena paṭicchādetvā",
  "atk-s0513a30:650_8": "bodhisattassa āgamanaṁ olokento paṇṇasāladvāre upasantūpasanto viya nisīdi.",
  "atk-s0513a30:651_0": "So āgantvā taṁ paduṭṭhindriyaṁ disvā ‘‘iminā amhākaṁ sajātikamaṁsaṁ khāditaṁ bhavissati,",
  "atk-s0513a30:651_1": "pariggaṇhissāmi na’’nti adhovāte ṭhatvā sarīragandhaṁ ghāyitvā sajātimaṁsassa khāditabhāvaṁ",
  "atk-s0513a30:651_2": "ñatvā tāpasaṁ anupagamma paṭikkamitvā cari. Tāpasopi tassa anāgamanabhāvaṁ ñatvā",
  "atk-s0513a30:651_3": "muggaraṁ khipi, muggaro sarīre apatitvā naṅguṭṭhakoṭiṁ pāpuṇi. Tāpaso ‘‘gaccha viraddhosmī’’ti",
  "atk-s0513a30:651_4": "āha. Bodhisatto ‘‘maṁ tāva viraddhosi, cattāro pana apāye na viraddhosī’’ti vatvā",
  "atk-s0513a30:651_5": "palāyitvā caṅkamanakoṭiyaṁ ṭhitaṁ vammikaṁ pavisitvā aññena chiddena sīsaṁ nīharitvā",
  "atk-s0513a30:651_6": "tena saddhiṁ sallapanto dve gāthā abhāsi –",
  "atk-s0513a30:652": "97.",
  "atk-s0513a30:653": " ‘‘Samaṇaṁ taṁ maññamāno, upagacchimasaññataṁ;",
  "atk-s0513a30:654": "So maṁ daṇḍena pāhāsi, yathā assamaṇo tathā.",
  "atk-s0513a30:655": "98.",
  "atk-s0513a30:656": " ‘‘Kiṁ te jaṭāhi dummedha, kiṁ te ajinasāṭiyā;",
  "atk-s0513a30:657": "Abbhantaraṁ te gahanaṁ, bāhiraṁ parimajjasī’’ti.",
  "atk-s0513a30:658_0": "Tattha asaññatanti ahaṁ kāyādīhi asaññataṁ assamaṇameva samānaṁ taṁ ‘‘samaṇo eso’’ti",
  "atk-s0513a30:658_1": "samitapāpatāya samaṇaṁ maññamāno upagacchiṁ. Pāhāsīti pahari. Ajinasāṭiyāti ekaṁsaṁ",
  "atk-s0513a30:658_2": "katvā pārutena ajinacammena tuyhaṁ ko attho. Abbhantaraṁ te gahananti tava sarīrabbhantaraṁ",
  "atk-s0513a30:658_3": "visapūrā viya alābu, gūthapūro viya āvāṭo, āsīvisapūro viya vammiko kilesagahanaṁ.",
  "atk-s0513a30:658_4": "Bāhiranti kevalaṁ bahisarīraṁ parimajjasi, taṁ antopharusatāya bahimaṭṭhatāya hatthilaṇḍaṁ",
  "atk-s0513a30:658_5": "viya assalaṇḍaṁ viya ca hotīti.",
  "atk-s0513a30:659": "Taṁ sutvā tāpaso tatiyaṁ gāthamāha –",
  "atk-s0513a30:660": "99.",
  "atk-s0513a30:661": " ‘‘Ehi godha nivattassu, bhuñja sālīnamodanaṁ;",
  "atk-s0513a30:662": "Telaṁ loṇañca me atthi, pahūtaṁ mayha pipphalī’’ti.",
  "atk-s0513a30:663_0": "Tattha pahūtaṁ mayha pipphalīti na kevalaṁ sālīnamodanaṁ telaloṇameva, hiṅgujīrakasiṅgiveralasuṇamaricapipphalippabhedaṁ",
  "atk-s0513a30:663_1": "kaṭukabhaṇḍampi mayhaṁ bahu atthi, tenābhisaṅkhataṁ sālīnamodanaṁ bhuñjāhīti.",
  "atk-s0513a30:664": "Taṁ sutvā bodhisatto catutthaṁ gāthamāha –",
  "atk-s0513a30:665": "100.",
  "atk-s0513a30:666": " ‘‘Esa bhiyyo pavekkhāmi, vammikaṁ sataporisaṁ;",
  "atk-s0513a30:667": "Telaṁ loṇañca kittesi, ahitaṁ mayha pipphalī’’ti.",
  "atk-s0513a30:668": "Tattha pavekkhāmīti pavisissāmi. Ahitanti yaṁ etaṁ tava kaṭukabhaṇḍasaṅkhātaṁ pipphali, etaṁ mayhaṁ ahitaṁ asappāyanti.",
  "atk-s0513a30:669_0": "Evañca pana vatvā ‘‘are, kūṭajaṭila, sace idha vasissasi, gocaragāme manusseheva",
  "atk-s0513a30:669_1": "taṁ ‘ayaṁ coro’ti gāhāpetvā vippakāraṁ pāpessāmi, sīghaṁ palāyassū’’ti santajjesi.",
  "atk-s0513a30:669_2": "Kūṭajaṭilo tato palāyi.",
  "atk-s0513a30:670": "Satthā imaṁ dhammadesanaṁ āharitvā jātakaṁ samodhānesi – ‘‘tadā kūṭajaṭilo ayaṁ kuhakabhikkhu ahosi, godharājā pana ahameva ahosi’’nti.",
  "atk-s0513a30:671": "Godharājajātakavaṇṇanā pañcamā.",
  "atk-s0513a30:673": " [326] 6. Kakkārujātakavaṇṇanā",
  "atk-s0513a30:674_0": "Kāyena yo nāvahareti idaṁ satthā veḷuvane viharanto devadattaṁ ārabbha kathesi. Tassa",
  "atk-s0513a30:674_1": "hi saṅghaṁ bhinditvā gatassa aggasāvakehi saddhiṁ parisāya pakkantāya uṇhaṁ lohitaṁ",
  "atk-s0513a30:674_2": "mukhato uggañchi. Atha bhikkhū dhammasabhāyaṁ kathaṁ samuṭṭhāpesuṁ ‘‘āvuso, devadatto",
  "atk-s0513a30:674_3": "musāvādaṁ katvā saṅghaṁ bhinditvā idāni gilāno hutvā mahādukkhaṁ anubhotī’’ti. Satthā",
  "atk-s0513a30:674_4": "āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya",
  "atk-s0513a30:674_5": "nāmā’’ti vutte ‘‘na, bhikkhave, idāneva, pubbepesa musāvādīyeva, na cesa idāneva",
  "atk-s0513a30:674_6": "musāvādaṁ katvā mahādukkhaṁ anubhoti, pubbepi anubhosiyevā’’ti vatvā atītaṁ āhari.",
  "atk-s0513a30:675_0": "Atīte bārāṇasiyaṁ brahmadatte rajjaṁ kārente bodhisatto tāvatiṁsabhavane aññataro",
  "atk-s0513a30:675_1": "devaputto ahosi. Tena kho pana samayena bārāṇasiyaṁ mahāussavo ahosi. Bahū nāgā ca",
  "atk-s0513a30:675_2": "supaṇṇā ca bhūmaṭṭhakā ca devā āgantvā ussavaṁ olokayiṁsu. Tāvatiṁsabhavanatopi cattāro",
  "atk-s0513a30:675_3": "devaputtā kakkārūni nāma dibbapupphāni tehi katacumbaṭakaṁ piḷandhitvā ussavadassanaṁ",
  "atk-s0513a30:675_4": "āgamiṁsu. Dvādasayojanikaṁ bārāṇasinagaraṁ tesaṁ pupphānaṁ gandhena ekagandhaṁ ahosi.",
  "atk-s0513a30:675_5": "Manussā ‘‘imāni pupphāni kena piḷandhitānī’’ti upadhārentā vicaranti. Te devaputtā",
  "atk-s0513a30:675_6": "‘‘amhe ete upadhārentī’’ti ñatvā rājaṅgaṇe uppatitvā mahantena devānubhāvena ākāse",
  "atk-s0513a30:675_7": "aṭṭhaṁsu. Mahājano sannipati, rājāpi saddhiṁ uparājādīhi agamāsi. Atha ne ‘‘kataradevalokato,",
  "atk-s0513a30:675_8": "sāmi, āgacchathā’’ti pucchiṁsu. ‘‘Tāvatiṁsadevalokato āgacchāmā’’ti. ‘‘Kena kammena",
  "atk-s0513a30:675_9": "āgatatthā’’ti. ‘‘Ussavadassanatthāyā’’ti. ‘‘Kiṁpupphāni nāmetānī’’ti? ‘‘Dibbakakkārupupphāni",
  "atk-s0513a30:675_10": "nāmā’’ti. ‘‘Sāmi, tumhe devaloke aññāni piḷandheyyātha, imāni amhākaṁ dethā’’ti.",
  "atk-s0513a30:675_11": "Devaputtā ‘‘dibbakakkārupupphāni mahānubhāvāni devānaññeva anucchavikāni, manussaloke",
  "atk-s0513a30:675_12": "lāmakānaṁ duppaññānaṁ hīnādhimuttikānaṁ dussīlānaṁ nānucchavikāni. Ye pana manussā",
  "atk-s0513a30:675_13": "imehi ca imehi ca guṇehi samannāgatā, tesaṁ etāni anucchavikānī’’ti āhaṁsu.",
  "atk-s0513a30:676": "Evañca pana vatvā tesu jeṭṭhakadevaputto paṭhamaṁ gāthamāha –",
  "atk-s0513a30:677": "101.",
  "atk-s0513a30:678": " ‘‘Kāyena yo nāvahare, vācāya na musā bhaṇe;",
  "atk-s0513a30:679": "Yaso laddhā na majjeyya, sa ve kakkārumarahatī’’ti.",
  "atk-s0513a30:680_0": "Tassattho – yo kāyena parassa santakaṁ tiṇasalākampi nāvaharati, vācāya jīvitaṁ pariccajamānopi",
  "atk-s0513a30:680_1": "musāvādaṁ na bhaṇati. Desanāsīsamevetaṁ , kāyadvāravacīdvāramanodvārehi pana yo dasapi",
  "atk-s0513a30:680_2": "akusalakammapathe na karotīti ayamettha adhippāyo. Yaso laddhāti issariyañca labhitvā",
  "atk-s0513a30:680_3": "yo issariyamadamatto satiṁ vissajjetvā pāpakammaṁ na karoti, sa ve evarūpo imehi",
  "atk-s0513a30:680_4": "guṇehi yutto puggalo imaṁ dibbapupphaṁ arahati. Tasmā yo imehi guṇehi samannāgato,",
  "atk-s0513a30:680_5": "so imāni pupphāni yācituṁ arahati, tassa dassāmīti.",
  "atk-s0513a30:681_0": "Taṁ sutvā purohito cintesi ‘‘mayhaṁ imesu guṇesu ekopi natthi, musāvādaṁ pana vatvā",
  "atk-s0513a30:681_1": "etāni pupphāni gahetvā piḷandhissāmi, evaṁ maṁ mahājano ‘guṇasampanno aya’nti jānissatī’’ti.",
  "atk-s0513a30:681_2": "So ‘‘ahaṁ etehi guṇehi samannāgato’’ti vatvā tāni pupphāni āharāpetvā piḷandhitvā",
  "atk-s0513a30:681_3": "dutiyaṁ devaputtaṁ yāci. So dutiyaṁ gāthamāha –",
  "atk-s0513a30:682": "102.",
  "atk-s0513a30:683": " ‘‘Dhammena vittameseyya, na nikatyā dhanaṁ hare;",
  "atk-s0513a30:684": "Bhoge laddhā na majjeyya, sa ve kakkārumarahatī’’ti.",
  "atk-s0513a30:685_0": "Tassattho – dhammena parisuddhājīvena suvaṇṇarajatādivittaṁ pariyeseyya. Na nikatyāti",
  "atk-s0513a30:685_1": "na vañcanāya dhanaṁ hareyya, vatthābharaṇādike bhoge labhitvā pamādaṁ nāpajjeyya,",
  "atk-s0513a30:685_2": "evarūpo imāni pupphāni arahatīti.",
  "atk-s0513a30:686": "Purohito ‘‘ahaṁ etehi guṇehi samannāgato’’ti vatvā tāni āharāpetvā piḷandhitvā tatiyaṁ devaputtaṁ yāci. So tatiyaṁ gāthamāha –",
  "atk-s0513a30:687": "103.",
  "atk-s0513a30:688": " ‘‘Yassa cittaṁ ahāliddaṁ, saddhā ca avirāginī;",
  "atk-s0513a30:689": "Eko sāduṁ na bhuñjeyya, sa ve kakkārumarahatī’’ti.",
  "atk-s0513a30:690_0": "Tassattho – yassa puggalassa cittaṁ ahāliddaṁ haliddirāgo viya khippaṁ na virajjati,",
  "atk-s0513a30:690_1": "thirameva hoti. Saddhā ca avirāginīti kammaṁ vā vipākaṁ vā okappanīyassa vā puggalassa",
  "atk-s0513a30:690_2": "vacanaṁ saddahitvā appamattakeneva na virajjati na bhijjati. Yo yācake vā aññe vā",
  "atk-s0513a30:690_3": "saṁvibhāgārahe puggale bahi katvā ekakova sādurasabhojanaṁ na bhuñjati, nesaṁ saṁvibhajitvā",
  "atk-s0513a30:690_4": "bhuñjati, so imāni pupphāni arahatīti.",
  "atk-s0513a30:691": "Purohito ‘‘ahaṁ etehi guṇehi samannāgato’’ti vatvā tāni pupphāni āharāpetvā piḷandhitvā catutthaṁ devaputtaṁ yāci. So catutthaṁ gāthamāha –",
  "atk-s0513a30:692": "104.",
  "atk-s0513a30:693": " ‘‘Sammukhā vā tirokkhā vā, yo sante na paribhāsati;",
  "atk-s0513a30:694": "Yathāvādī tathākārī, sa ve kakkārumarahatī’’ti.",
  "atk-s0513a30:695_0": "Tassattho – yo puggalo sammukhā vā parammukhā vā sīlādiguṇayutte sante uttamapaṇḍitapurise",
  "atk-s0513a30:695_1": "na akkosati na paribhāsati, yaṁ vācāya vadati, tadeva kāyena karoti, so imāni pupphāni arahatīti.",
  "atk-s0513a30:696_0": "Purohito ‘‘ahaṁ etehi guṇehi samannāgato’’ti vatvā tānipi āharāpetvā piḷandhi. Cattāro",
  "atk-s0513a30:696_1": "devaputtā cattāri pupphacumbaṭakāni purohitassa datvā devalokameva gatā. Tesaṁ gatakāle",
  "atk-s0513a30:696_2": "purohitassa sīse mahatī vedanā uppajji, tikhiṇasikharena nimmathitaṁ viya ca ayapaṭṭena",
  "atk-s0513a30:696_3": "pīḷitaṁ viya ca sīsaṁ ahosi. So vedanāppatto aparāparaṁ parivattamāno mahāsaddena",
  "atk-s0513a30:696_4": "viravi, ‘‘kimeta’’nti ca vutte ‘‘ahaṁ mamabbhantare avijjamāneyeva guṇe ‘atthī’ti",
  "atk-s0513a30:696_5": "musāvādaṁ katvā te devaputte imāni pupphāni yāciṁ, harathetāni mama sīsato’’ti āha.",
  "atk-s0513a30:696_6": "Tāni harantāpi harituṁ nāsakkhiṁsu, ayapaṭṭena baddhāni viya ahesuṁ. Atha naṁ ukkhipitvā",
  "atk-s0513a30:696_7": "gehaṁ nayiṁsu. Tattha tassa viravantassa satta divasā vītivattā.",
  "atk-s0513a30:697_0": "Rājā amacce āmantetvā ‘‘dussīlabrāhmaṇo marissati, kiṁ karomā’’ti āha. ‘‘Deva, puna",
  "atk-s0513a30:697_1": "ussavaṁ kārema, devaputtā puna āgacchissantī’’ti. Rājā puna ussavaṁ kāresi. Devaputtā",
  "atk-s0513a30:697_2": "puna āgantvā sakalanagaraṁ pupphagandhena ekagandhaṁ katvā tatheva rājaṅgaṇe aṭṭhaṁsu,",
  "atk-s0513a30:697_3": "mahājano sannipatitvā dussīlabrāhmaṇaṁ ānetvā tesaṁ purato uttānaṁ nipajjāpesi. So",
  "atk-s0513a30:697_4": "‘‘jīvitaṁ me detha, sāmī’’ti devaputte yāci. Devaputtā ‘‘tuyhaṁ dussīlassa pāpadhammassa",
  "atk-s0513a30:697_5": "ananucchavikānevetāni pupphāni, tvaṁ pana ‘amhe vañcessāmī’ti saññī ahosi, attano",
  "atk-s0513a30:697_6": "musāvādaphalaṁ laddha’’nti mahājanamajjhe dussīlabrāhmaṇaṁ garahitvā sīsato pupphacumbaṭakaṁ",
  "atk-s0513a30:697_7": "apanetvā mahājanassa ovādaṁ datvā sakaṭṭhānameva agamaṁsu.",
  "atk-s0513a30:698_0": "Satthā imaṁ dhammadesanaṁ āharitvā jātakaṁ samodhānesi – ‘‘tadā brāhmaṇo devadatto",
  "atk-s0513a30:698_1": "ahosi, tesu devaputtesu eko kassapo, eko moggallāno, eko sāriputto, jeṭṭhakadevaputto",
  "atk-s0513a30:698_2": "pana ahameva ahosi’’nti.",
  "atk-s0513a30:699": "Kakkārujātakavaṇṇanā chaṭṭhā.",
  "atk-s0513a30:701": " [327] 7. Kākavatījātakavaṇṇanā",
  "atk-s0513a30:702_0": "Vāti cāyaṁ tato gandhoti idaṁ satthā jetavane viharanto ekaṁ ukkaṇṭhitabhikkhuṁ ārabbha",
  "atk-s0513a30:702_1": "kathesi. Tadā hi satthā taṁ bhikkhuṁ ‘‘saccaṁ kira tvaṁ bhikkhu ukkaṇṭhitosī’’ti",
  "atk-s0513a30:702_2": "pucchi. ‘‘Saccaṁ, bhante’’ti. ‘‘Kasmā ukkaṇṭhitosī’’ti? ‘‘Kilesavasena, bhante’’ti.",
  "atk-s0513a30:702_3": "‘‘Bhikkhu mātugāmo nāma arakkhiyo, na sakkā rakkhituṁ, porāṇakapaṇḍitā pana mātugāmaṁ",
  "atk-s0513a30:702_4": "mahāsamuddamajjhe simbalirukkhavimāne vasāpentāpi rakkhituṁ nāsakkhiṁsū’’ti vatvā atītaṁ āhari.",
  "atk-s0513a30:703_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchismiṁ",
  "atk-s0513a30:703_1": "nibbattitvā vayappatto pitu accayena rajjaṁ kāresi. Kākavatī nāmassa aggamahesī ahosi",
  "atk-s0513a30:703_2": "abhirūpā devaccharā viya. Ayamettha saṅkhepo , vitthārato pana atītavatthu kuṇālajātake",
  "atk-s0513a30:703_3": "(jā. 2.21.kuṇālajātaka) āvi bhavissati. Tadā paneko supaṇṇarājā manussavesena āgantvā",
  "atk-s0513a30:703_4": "raññā saha jūtaṁ kīḷanto kākavatiyā aggamahesiyā paṭibaddhacitto taṁ ādāya supaṇṇabhavanaṁ",
  "atk-s0513a30:703_5": "netvā tāya saddhiṁ abhirami. Rājā deviṁ apassanto naṭakuveraṁ nāma gandhabbaṁ ‘‘tvaṁ",
  "atk-s0513a30:703_6": "vicināhi na’’nti āha. So taṁ supaṇṇarājānaṁ pariggahetvā ekasmiṁ sare erakavane nipajjitvā",
  "atk-s0513a30:703_7": "tato supaṇṇassa gamanakāle pattantare nisīditvā supaṇṇabhavanaṁ patvā pattantarato",
  "atk-s0513a30:703_8": "nikkhamitvā tāya saddhiṁ kilesasaṁsaggaṁ katvā puna tasseva pattantare nisinno āgantvā",
  "atk-s0513a30:703_9": "supaṇṇassa raññā saddhiṁ jūtakīḷanakāle attano vīṇaṁ gahetvā jūtamaṇḍalaṁ gantvā",
  "atk-s0513a30:703_10": "rañño santike ṭhito gītavasena paṭhamaṁ gāthamāha –",
  "atk-s0513a30:704": "105.",
  "atk-s0513a30:705": " ‘‘Vāti cāyaṁ tato gandho, yattha me vasatī piyā;",
  "atk-s0513a30:706": "Dūre ito hi kākavatī, yattha me nirato mano’’ti.",
  "atk-s0513a30:707_0": "Tattha gandhoti tassā dibbagandhavilittāya sarīragandho. Yattha meti yattha supaṇṇabhavane",
  "atk-s0513a30:707_1": "mama piyā vasati, tato iminā saddhiṁ katakāyasaṁsaggāya tassā imassa kāyena saddhiṁ",
  "atk-s0513a30:707_2": "āgato gandho vāyatīti adhippāyo. Dūre itoti imamhā ṭhānā dūre. Hi-kāro nipātamatto.",
  "atk-s0513a30:707_3": "Kākavatīti kākavatī devī. Yattha meti yassā upari mama mano nirato.",
  "atk-s0513a30:708": "Taṁ sutvā supaṇṇo dutiyaṁ gāthamāha –",
  "atk-s0513a30:709": "106.",
  "atk-s0513a30:710": " ‘‘Kathaṁ samuddamatarī, kathaṁ atari kepukaṁ;",
  "atk-s0513a30:711": "Kathaṁ satta samuddāni, kathaṁ simbalimāruhī’’ti.",
  "atk-s0513a30:712_0": "Tassattho – tvaṁ imaṁ jambudīpasamuddaṁ tassa parato kepukaṁ nāma nadiṁ pabbatantaresu",
  "atk-s0513a30:712_1": "ṭhitāni satta samuddāni ca kathaṁ atari, kenupāyena tiṇṇo satta samuddāni atikkamitvā",
  "atk-s0513a30:712_2": "ṭhitaṁ amhākaṁ bhavanaṁ simbalirukkhañca kathaṁ āruhīti.",
  "atk-s0513a30:713": "Taṁ sutvā naṭakuvero tatiyaṁ gāthamāha –",
  "atk-s0513a30:714": "107.",
  "atk-s0513a30:715": " ‘‘Tayā samuddamatariṁ, tayā atari kepukaṁ;",
  "atk-s0513a30:716": "Tayā satta samuddāni, tayā simbalimāruhi’’nti.",
  "atk-s0513a30:717": "Tattha tayāti tayā karaṇabhūtena tava pattantare nisinno ahaṁ sabbametaṁ akāsinti attho.",
  "atk-s0513a30:718": "Tato supaṇṇarājā catutthaṁ gāthamāha –",
  "atk-s0513a30:719": "108.",
  "atk-s0513a30:720": " ‘‘Dhiratthu maṁ mahākāyaṁ, dhiratthu maṁ acetanaṁ;",
  "atk-s0513a30:721": "Yattha jāyāyahaṁ jāraṁ, āvahāmi vahāmi cā’’ti.",
  "atk-s0513a30:722_0": "Tattha dhiratthu manti attānaṁ garahanto āha. Acetananti mahāsarīratāya lahubhāvagarubhāvassa",
  "atk-s0513a30:722_1": "ajānanatāya acetanaṁ. Yatthāti yasmā. Idaṁ vuttaṁ hoti – yasmā ahaṁ attano jāyāya",
  "atk-s0513a30:722_2": "jāraṁ imaṁ gandhabbaṁ pattantare nisinnaṁ ānento āvahāmi nento ca vahāmi, tasmā dhiratthu",
  "atk-s0513a30:722_3": "manti. So taṁ ānetvā bārāṇasirañño datvā puna nagaraṁ nāgamāsi.",
  "atk-s0513a30:723_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a30:723_1": "ukkaṇṭhitabhikkhu sotāpattiphale patiṭṭhahi. Tadā naṭakuvero ukkaṇṭhitabhikkhu ahosi,",
  "atk-s0513a30:723_2": "rājā pana ahameva ahosinti.",
  "atk-s0513a30:724": "Kākavatījātakavaṇṇanā sattamā.",
  "atk-s0513a30:726": " [328] 8. Ananusociyajātakavaṇṇanā",
  "atk-s0513a30:727_0": "Bahūnaṁ vijjatī bhotīti idaṁ satthā jetavane viharanto ekaṁ matabhariyaṁ kuṭumbikaṁ",
  "atk-s0513a30:727_1": "ārabbha kathesi. So kira bhariyāya matāya na nhāyi na pivi na limpi na bhuñji, na",
  "atk-s0513a30:727_2": "kammante payojesi, aññadatthu sokābhibhūto āḷāhanaṁ gantvā paridevamāno vicari. Abbhantare",
  "atk-s0513a30:727_3": "panassa kuṭe padīpo viya sotāpattimaggassa upanissayo jalati. Satthā paccūsasamaye",
  "atk-s0513a30:727_4": "lokaṁ olokento taṁ disvā ‘‘imassa maṁ ṭhapetvā añño koci sokaṁ nīharitvā sotāpattimaggassa",
  "atk-s0513a30:727_5": "dāyako natthi, bhavissāmissa avassayo’’ti pacchābhattaṁ piṇḍapātapaṭikkanto pacchāsamaṇaṁ",
  "atk-s0513a30:727_6": "ādāya tassa gehadvāraṁ gantvā kuṭumbikena sutāgamano katapaccuggamanādisakkāro paññattāsane",
  "atk-s0513a30:727_7": "nisinno kuṭumbikaṁ āgantvā vanditvā ekamantaṁ nisinnaṁ ‘‘kiṁ, upāsaka, cintesī’’ti",
  "atk-s0513a30:727_8": "pucchitvā ‘‘āma, bhante, bhariyā me kālakatā, tamahaṁ anusocanto cintemī’’ti vutte",
  "atk-s0513a30:727_9": "‘‘upāsaka, bhijjanadhammaṁ nāma bhijjati, tasmiṁ bhinne na yuttaṁ cintetuṁ, porāṇakapaṇḍitāpi",
  "atk-s0513a30:727_10": "bhariyāya matāya ‘bhijjanadhammaṁ bhijjatī’ti na cintayiṁsū’’ti vatvā tena yācito",
  "atk-s0513a30:727_11": "atītaṁ āhari. Atītavatthu dasakanipāte cūḷabodhijātake (jā. 1.10.49 ādayo) āvi bhavissati,",
  "atk-s0513a30:727_12": "ayaṁ panettha saṅkhepo.",
  "atk-s0513a30:728_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a30:728_1": "vayappatto takkasilāyaṁ sabbasippāni uggaṇhitvā mātāpitūnaṁ santikaṁ agamāsi. Imasmiṁ",
  "atk-s0513a30:728_2": "jātake bodhisatto komārabrahmacārī ahosi. Athassa mātāpitaro ‘‘tava dārikapariyesanaṁ",
  "atk-s0513a30:728_3": "karomā’’ti ārocayiṁsu. Bodhisatto ‘‘na mayhaṁ gharāvāsenattho, ahaṁ tumhākaṁ accayena",
  "atk-s0513a30:728_4": "pabbajissāmī’’ti vatvā tehi punappunaṁ yācito ekaṁ kañcanarūpakaṁ kāretvā ‘‘evarūpaṁ",
  "atk-s0513a30:728_5": "kumārikaṁ labhamāno gaṇhissāmī’’ti āha. Tassa mātāpitaro taṁ kañcanarūpakaṁ paṭicchannayāne",
  "atk-s0513a30:728_6": "āropetvā ‘‘gacchatha jambudīpatalaṁ vicarantā yattha evarūpaṁ brāhmaṇakumārikaṁ passatha,",
  "atk-s0513a30:728_7": "tattha imaṁ kañcanarūpakaṁ datvā taṁ ānethā’’ti mahantena parivārena manusse pesesuṁ.",
  "atk-s0513a30:729_0": "Tasmiṁ pana kāle eko puññavā satto brahmalokato cavitvā kāsiraṭṭheyeva nigamagāme",
  "atk-s0513a30:729_1": "asītikoṭivibhavassa brāhmaṇassa gehe kumārikā hutvā nibbatti, ‘‘sammillahāsinī’’tissā",
  "atk-s0513a30:729_2": "nāmaṁ akaṁsu. Sā soḷasavassakāle abhirūpā ahosi pāsādikā devaccharappaṭibhāgā sabbaṅgasampannā.",
  "atk-s0513a30:729_3": "Tassāpi kilesavasena cittaṁ nāma na uppannapubbaṁ, accantabrahmacārinī ahosi. Kañcanarūpakaṁ",
  "atk-s0513a30:729_4": "ādāya vicarantā manussā taṁ gāmaṁ pāpuṇiṁsu. Tattha manussā taṁ disvā ‘‘asukabrāhmaṇassa",
  "atk-s0513a30:729_5": "dhītā sammillahāsinī kiṁkāraṇā idha ṭhitā’’ti āhaṁsu. Manussā taṁ sutvā brāhmaṇakulaṁ",
  "atk-s0513a30:729_6": "gantvā sammillahāsiniṁ vāresuṁ. Sā ‘‘ahaṁ tumhākaṁ accayena pabbajissāmi, na me gharāvāsenattho’’ti",
  "atk-s0513a30:729_7": "mātāpitūnaṁ sāsanaṁ pesesi. Te ‘‘kiṁ karosi kumārike’’ti vatvā kañcanarūpakaṁ gahetvā",
  "atk-s0513a30:729_8": "taṁ mahantena parivārena pesayiṁsu. Bodhisattassa ca sammillahāsiniyā ca ubhinnampi",
  "atk-s0513a30:729_9": "anicchantānaññeva maṅgalaṁ kariṁsu. Te ekagabbhe vasamānā ekasmiṁ sayane sayantāpi",
  "atk-s0513a30:729_10": "na aññamaññaṁ kilesavasena olokayiṁsu, dve bhikkhū dve brāhmāno viya ca ekasmiṁ ṭhāne vasiṁsu.",
  "atk-s0513a30:730_0": "Aparabhāge bodhisattassa mātāpitaro kālamakaṁsu. So tesaṁ sarīrakiccaṁ katvā sammillahāsiniṁ",
  "atk-s0513a30:730_1": "pakkosāpetvā ‘‘bhadde, mama kulasantakā asītikoṭiyo, tava kulasantakā asītikoṭiyoti",
  "atk-s0513a30:730_2": "imaṁ ettakaṁ dhanaṁ gahetvā imaṁ kuṭumbaṁ paṭipajjāhi, ahaṁ pabbajissāmī’’ti āha.",
  "atk-s0513a30:730_3": "‘‘Ayyaputta, tayi pabbajante ahampi pabbajissāmi, na sakkomi taṁ jahitu’’nti . ‘‘Tena",
  "atk-s0513a30:730_4": "hi ehī’’ti sabbaṁ dhanaṁ dānamukhe vissajjetvā kheḷapiṇḍaṁ viya sampattiṁ pahāya",
  "atk-s0513a30:730_5": "himavantaṁ pavisitvā ubhopi tāpasapabbajjaṁ pabbajitvā vanamūlaphalāhārā tattha ciraṁ",
  "atk-s0513a30:730_6": "vasitvā loṇambilasevanatthāya himavantā otaritvā anupubbena bārāṇasiṁ patvā rājuyyāne vasiṁsu.",
  "atk-s0513a30:731_0": "Tesaṁ tattha vasantānaṁ sukhumālāya paribbājikāya nirojaṁ missakabhattaṁ paribhuñjantiyā",
  "atk-s0513a30:731_1": "lohitapakkhandikābādho uppajji. Sā sappāyabhesajjaṁ alabhamānā dubbalā ahosi. Bodhisatto",
  "atk-s0513a30:731_2": "bhikkhācāravelāya taṁ pariggahetvā nagaradvāraṁ netvā ekissā sālāya phalake nipajjāpetvā",
  "atk-s0513a30:731_3": "sayaṁ bhikkhāya pāvisi. Sā tasmiṁ anikkhanteyeva kālamakāsi. Mahājano paribbājikāya",
  "atk-s0513a30:731_4": "rūpasampattiṁ disvā parivāretvā rodati paridevati. Bodhisatto bhikkhaṁ caritvā āgato",
  "atk-s0513a30:731_5": "tassā matabhāvaṁ ñatvā ‘‘bhijjanadhammaṁ bhijjati, sabbe saṅkhārā aniccā evaṁgatikāyevā’’ti",
  "atk-s0513a30:731_6": "vatvā tāya nipannaphalakeyeva nisīditvā missakabhojanaṁ bhuñjitvā mukhaṁ vikkhālesi.",
  "atk-s0513a30:731_7": "Parivāretvā ṭhitamahājano ‘‘ayaṁ te, bhante, paribbājikā kiṁ hotī’’ti pucchi. ‘‘Gihikāle",
  "atk-s0513a30:731_8": "me pādaparicārikā ahosī’’ti. ‘‘Bhante, mayaṁ tāva na saṇṭhāma rodāma paridevāma,",
  "atk-s0513a30:731_9": "tumhe kasmā na rodathā’’ti? Bodhisatto ‘‘jīvamānā tāva esā mama kiñci hoti, idāni",
  "atk-s0513a30:731_10": "paralokasamaṅgitāya na kiñci hoti, maraṇavasaṁ gatā, ahaṁ kissa rodāmī’’ti mahājanassa",
  "atk-s0513a30:731_11": "dhammaṁ desento imā gāthā abhāsi –",
  "atk-s0513a30:732": "109.",
  "atk-s0513a30:733": " ‘‘Bahūnaṁ vijjatī bhotī, tehi me kiṁ bhavissati;",
  "atk-s0513a30:734": "Tasmā etaṁ na socāmi, piyaṁ sammillahāsiniṁ.",
  "atk-s0513a30:735": "110.",
  "atk-s0513a30:736": " ‘‘Taṁ taṁ ce anusoceyya, yaṁ yaṁ tassa na vijjati;",
  "atk-s0513a30:737": "Attānamanusoceyya, sadā maccuvasaṁ pataṁ.",
  "atk-s0513a30:738": "111.",
  "atk-s0513a30:739": " ‘‘Na heva ṭhitaṁ nāsīnaṁ, na sayānaṁ na paddhaguṁ;",
  "atk-s0513a30:740": "Yāva byāti nimisati, tatrāpi rasatī vayo.",
  "atk-s0513a30:741": "112.",
  "atk-s0513a30:742": " ‘‘Tatthattani vatappaddhe, vinābhāve asaṁsaye;",
  "atk-s0513a30:743": "Bhūtaṁ sesaṁ dayitabbaṁ, vītaṁ ananusociya’’nti.",
  "atk-s0513a30:744_0": "Tattha bahūnaṁ vijjatī bhotīti ayaṁ bhotī amhe chaḍḍetvā idāni aññesaṁ bahūnaṁ matakasattānaṁ",
  "atk-s0513a30:744_1": "antare vijjati atthi upalabbhati. Tehi me kiṁ bhavissatīti tehi matakasattehi saddhiṁ",
  "atk-s0513a30:744_2": "vattamānā idānevesā mayhaṁ kiṁ bhavissati , tehi vā matakasattehi atirekasambandhavasenesā",
  "atk-s0513a30:744_3": "mayhaṁ kiṁ bhavissati, kā nāma bhavissati, kiṁ bhariyā, udāhu bhaginīti? ‘‘Tehi meka’’ntipi",
  "atk-s0513a30:744_4": "pāṭho, tehi matakehi saddhiṁ idampi me kaḷevaraṁ ekaṁ bhavissatīti attho. Tasmāti",
  "atk-s0513a30:744_5": "yasmā esā matakesu saṅkhaṁ gatā, mayhaṁ sā na kiñci hoti, tasmā etaṁ na socāmi.",
  "atk-s0513a30:745_0": "Yaṁ yaṁ tassāti yaṁ yaṁ tassa anusocanakassa sattassa na vijjati natthi, mataṁ niruddhaṁ,",
  "atk-s0513a30:745_1": "taṁ taṁ sace anusoceyyāti attho. ‘‘Yassā’’tipi pāṭho, yaṁ yaṁ yassa na vijjati, taṁ",
  "atk-s0513a30:745_2": "taṁ so anusoceyyāti attho. Maccuvasaṁ patanti evaṁ sante niccaṁ maccuvasaṁ patantaṁ",
  "atk-s0513a30:745_3": "gacchantaṁ attānameva anusoceyya, tenassa asocanakāloyeva na bhaveyyāti attho.",
  "atk-s0513a30:746_0": "Tatiyagāthāya na heva ṭhitaṁ nāsīnaṁ, na sayānaṁ na paddhagunti kañci sattaṁ āyusaṅkhāro",
  "atk-s0513a30:746_1": "anugacchatīti pāṭhaseso. Tattha paddhagunti parivattetvā caramānaṁ. Idaṁ vuttaṁ hoti",
  "atk-s0513a30:746_2": "– ime sattā catūsupi iriyāpathesu pamattā viharanti, āyusaṅkhārā pana rattiñca divā",
  "atk-s0513a30:746_3": "ca sabbiriyāpathesu appamattā attano khayagamanakammameva karontīti. Yāva byātīti",
  "atk-s0513a30:746_4": "yāva ummisati. Ayañhi tasmiṁ kāle vohāro. Idaṁ vuttaṁ hoti – yāva ummisati ca nimisati",
  "atk-s0513a30:746_5": "ca, tatrāpi evaṁ appamattake kāle imesaṁ sattānaṁ rasatī vayo, tīsu vayesu so so",
  "atk-s0513a30:746_6": "vayo hāyateva na vaḍḍhatīti.",
  "atk-s0513a30:747_0": "Tatthattani vatappaddheti tattha vata attani paddhe. Idaṁ vuttaṁ hoti tasmiṁ vata",
  "atk-s0513a30:747_1": "evaṁ rasamāne vaye ayaṁ ‘‘attā’’ti saṅkhyaṁ gato attabhāvo paddho hoti, vayena aḍḍho",
  "atk-s0513a30:747_2": "upaḍḍho aparipuṇṇova hoti . Evaṁ tattha imasmiṁ attani paddhe yo cesa tattha tattha",
  "atk-s0513a30:747_3": "nibbattānaṁ sattānaṁ vinābhāvo asaṁsayo, tasmiṁ vinābhāvepi asaṁsaye nissaṁsaye yaṁ",
  "atk-s0513a30:747_4": "bhūtaṁ sesaṁ amataṁ jīvamānaṁ, taṁ jīvamānameva dayitabbaṁ piyāyitabbaṁ mettāyitabbaṁ,",
  "atk-s0513a30:747_5": "‘‘ayaṁ satto arogo hotu abyāpajjo’’ti evaṁ tasmiṁ mettābhāvanā kātabbā. Yaṁ panetaṁ",
  "atk-s0513a30:747_6": "vītaṁ vigataṁ mataṁ, taṁ ananusociyaṁ na anusocitabbanti.",
  "atk-s0513a30:748_0": "Evaṁ mahāsatto catūhi gāthāhi aniccākāraṁ dīpento dhammaṁ desesi. Mahājano paribbājikāya",
  "atk-s0513a30:748_1": "sarīrakiccaṁ akāsi. Bodhisatto himavantameva pavisitvā jhānābhiññāsamāpattiyo nibbattetvā",
  "atk-s0513a30:748_2": "brahmalokaparāyaṇo ahosi.",
  "atk-s0513a30:749_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a30:749_1": "kuṭumbiko sotāpattiphale patiṭṭhahi. Tadā sammillahāsinī rāhulamātā ahosi, tāpaso",
  "atk-s0513a30:749_2": "pana ahameva ahosinti.",
  "atk-s0513a30:750": "Ananusociyajātakavaṇṇanā aṭṭhamā.",
  "atk-s0513a30:752": " [329] 9. Kāḷabāhujātakavaṇṇanā",
  "atk-s0513a30:753_0": "Yaṁ annapānassāti idaṁ satthā veḷuvane viharanto hatalābhasakkāraṁ devadattaṁ ārabbha",
  "atk-s0513a30:753_1": "kathesi. Devadattena hi tathāgate aṭṭhānakopaṁ bandhitvā dhanuggahesu payojitesu",
  "atk-s0513a30:753_2": "nāḷāgirivissajjanena tassa doso pākaṭo jāto. Athassa paṭṭhapitāni dhuvabhattādīni",
  "atk-s0513a30:753_3": "manusssā na kariṁsu, rājāpi naṁ na olokesi. So hatalābhasakkāro kulesu viññāpetvā",
  "atk-s0513a30:753_4": "bhuñjanto vicari. Bhikkhū dhammasabhāyaṁ kathaṁ samuṭṭhāpesuṁ ‘‘āvuso, devadatto",
  "atk-s0513a30:753_5": "‘lābhasakkāraṁ uppādessāmī’ti uppannampi thiraṁ kātuṁ nāsakkhī’’ti. Satthā āgantvā",
  "atk-s0513a30:753_6": "‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti",
  "atk-s0513a30:753_7": "vutte ‘‘na, bhikkhave, idāneva, pubbepesa hatalābhasakkāro ahosī’’ti vatvā atītaṁ āhari.",
  "atk-s0513a30:754_0": "Atīte bārāṇasiyaṁ dhanañjaye rajjaṁ kārente bodhisatto rādho nāma suko ahosi mahāsarīro",
  "atk-s0513a30:754_1": "paripuṇṇagatto, kaniṭṭho panassa poṭṭhapādo nāma. Eko luddako te dvepi jane bandhitvā",
  "atk-s0513a30:754_2": "netvā bārāṇasirañño adāsi. Rājā ubhopi te suvaṇṇapañjare pakkhipitvā suvaṇṇataṭṭakena",
  "atk-s0513a30:754_3": "madhulāje khādāpento sakkharodakaṁ pāyento paṭijaggi. Sakkāro ca mahā ahosi, lābhaggayasaggappattā",
  "atk-s0513a30:754_4": "ahesuṁ. Atheko vanacarako kāḷabāhuṁ nāmekaṁ mahākāḷamakkaṭaṁ ānetvā bārāṇasirañño",
  "atk-s0513a30:754_5": "adāsi. Tassa pacchā āgatattā mahantataro lābhasakkāro ahosi, sukānaṁ parihāyi. Bodhisatto",
  "atk-s0513a30:754_6": "tādilakkhaṇayogato na kiñci āha, kaniṭṭho panasssa tādilakkhaṇābhāvā taṁ makkaṭassa",
  "atk-s0513a30:754_7": "sakkāraṁ asahanto ‘‘bhātika, pubbe imasmiṁ rājakule sādhurasakhādanīyādīni amhākameva",
  "atk-s0513a30:754_8": "denti, idāni pana mayaṁ na labhāma, kāḷabāhumakkaṭasseva denti. Mayaṁ dhanañjayarañño",
  "atk-s0513a30:754_9": "santikā lābhasakkāraṁ alabhantā imasmiṁ ṭhāne kiṁ karissāma, ehi araññameva gantvā",
  "atk-s0513a30:754_10": "vasissāmā’’ti tena saddhiṁ sallapanto paṭhamaṁ gāthamāha –",
  "atk-s0513a30:755": "113.",
  "atk-s0513a30:756": " ‘‘Yaṁ annapānassa pure labhāma, taṁ dāni sākhamigameva gacchati;",
  "atk-s0513a30:757": "Gacchāma dāni vanameva rādha, asakkatā casma dhanañjayāyā’’ti.",
  "atk-s0513a30:758_0": "Tattha yaṁ annapānassāti yaṁ annapānaṁ assa rañño santikā. Upayogatthe vā sāmivacanaṁ.",
  "atk-s0513a30:758_1": "Dhanañjayāyāti karaṇatthe sampadānavacanaṁ, dhanañjayena. Asakkatā casmāti annapānaṁ",
  "atk-s0513a30:758_2": "na labhāma, iminā ca na sakkatamhāti attho.",
  "atk-s0513a30:759": "Taṁ sutvā rādho dutiyaṁ gāthamāha –",
  "atk-s0513a30:760": "114.",
  "atk-s0513a30:761": " ‘‘Lābho alābho yaso ayaso ca, nindā pasaṁsā ca sukhañca dukkhaṁ;",
  "atk-s0513a30:762": "Ete aniccā manujesu dhammā, mā soci kiṁ socasi poṭṭhapādā’’ti.",
  "atk-s0513a30:763_0": "Tattha yasoti issariyaparivāro. Ayasoti tassābhāvo. Eteti ete aṭṭha lokadhammā manujesu",
  "atk-s0513a30:763_1": "aniccā, lābhaggayasaggappattā hutvāpi aparena samayena appalābhā appasakkārā honti,",
  "atk-s0513a30:763_2": "niccalābhino nāma na honti. Yasādīsupi eseva nayo.",
  "atk-s0513a30:764": "Taṁ sutvā poṭṭhapādo makkaṭe usūyaṁ apanetuṁ asakkonto tatiyaṁ gāthamāha –",
  "atk-s0513a30:765": "115.",
  "atk-s0513a30:766": " ‘‘Addhā tuvaṁ paṇḍitakosi rādha, jānāsi atthāni anāgatāni;",
  "atk-s0513a30:767": "Kathaṁ nu sākhāmigaṁ dakkhisāma, niddhāvitaṁ rājakulatova jamma’’nti.",
  "atk-s0513a30:768": "Tattha kathaṁ nūti kena nu kho upāyena. Dakkhisāmāti dakkhissāma. Niddhāvitanti nivuṭṭhāpitaṁ nikkaḍḍhāpitaṁ. Jammanti lāmakaṁ.",
  "atk-s0513a30:769": "Taṁ sutvā rādho catutthaṁ gāthamāha –",
  "atk-s0513a30:770": "116.",
  "atk-s0513a30:771": " ‘‘Cāleti kaṇṇaṁ bhakuṭiṁ karoti, muhuṁ muhuṁ bhāyayate kumāre;",
  "atk-s0513a30:772": "Sayameva taṁ kāhati kāḷabāhu, yenārakā ṭhassati annapānā’’ti.",
  "atk-s0513a30:773_0": "Tattha bhāyayate kumāreti rājakumāre utrāseti. Yenārakā ṭhassati annapānāti yena",
  "atk-s0513a30:773_1": "kāraṇena imamhā annapānā dūre ṭhassati, sayameva taṁ kāraṇaṁ karissati, mā tvaṁ etassa cintayīti attho.",
  "atk-s0513a30:774_0": "Kāḷabāhupi katipāheneva rājakumārānaṁ purato ṭhatvā kaṇṇacalanādīni karonto kumāre",
  "atk-s0513a30:774_1": "bhāyāpesi. Te bhītatasitā vissaramakaṁsu. Rājā ‘‘kiṁ eta’’nti pucchitvā tamatthaṁ",
  "atk-s0513a30:774_2": "sutvā ‘‘nikkaḍḍhatha na’’nti makkaṭaṁ nikkaḍḍhāpesi. Sukānaṁ lābhasakkāro puna pākatiko ahosi.",
  "atk-s0513a30:775": "Satthā imaṁ dhammadesanaṁ āharitvā jātakaṁ samodhānesi – ‘‘tadā kāḷabāhu devadatto ahosi, poṭṭhapādo ānando, rādho pana ahameva ahosi’’nti.",
  "atk-s0513a30:776": "Kāḷabāhujātakavaṇṇanā navamā.",
  "atk-s0513a30:778": " [330] 10. Sīlavīmaṁsajātakavaṇṇanā",
  "atk-s0513a30:779_0": "Sīlaṁkireva kalyāṇanti idaṁ satthā jetavane viharanto sīlavīmaṁsakabrāhmaṇaṁ ārabbha",
  "atk-s0513a30:779_1": "kathesi. Dvepi vatthūni heṭṭhā kathitāneva. Idha pana bodhisatto bārāṇasirañño purohito",
  "atk-s0513a30:779_2": "ahosi. So attano sīlaṁ vīmaṁsanto tīṇi divasāni heraññikaphalakato kahāpaṇaṁ gaṇhi.",
  "atk-s0513a30:779_3": "Taṁ ‘‘coro’’ti gahetvā rañño dassesuṁ. So rañño santike ṭhito –",
  "atk-s0513a30:780": "117.",
  "atk-s0513a30:781": " ‘‘Sīlaṁ kireva kalyāṇaṁ, sīlaṁ loke anuttaraṁ;",
  "atk-s0513a30:782": "Passa ghoraviso nāgo, sīlavāti na haññatī’’ti. –",
  "atk-s0513a30:783": "Imāya paṭhamagāthāya sīlaṁ vaṇṇetvā rājānaṁ pabbajjaṁ anujānāpetvā pabbajituṁ gacchati.",
  "atk-s0513a30:784_0": "Athekasmiṁ divase sūnāpaṇato seno maṁsapesiṁ gahetvā ākāsaṁ pakkhandi. Tamaññe sakuṇā",
  "atk-s0513a30:784_1": "parivāretvā pādanakhatuṇḍakādīhi paharanti. So taṁ dukkhaṁ sahituṁ asakkonto maṁsapesiṁ",
  "atk-s0513a30:784_2": "chaḍḍesi, aparo gaṇhi. Sopi tatheva viheṭhiyamāno chaḍḍesi, athañño gaṇhi. Evaṁ yo",
  "atk-s0513a30:784_3": "yo gaṇhi, taṁ taṁ sakuṇā anubandhiṁsu. Yo yo chaḍḍesi, so so sukhito ahosi. Bodhisatto",
  "atk-s0513a30:784_4": "taṁ disvā ‘‘ime kāmā nāma maṁsapesūpamā, ete gaṇhantānaṁyeva dukkhaṁ, vissajjentānaṁ",
  "atk-s0513a30:784_5": "sukha’’nti cintetvā dutiyaṁ gāthamāha –",
  "atk-s0513a30:785": "118.",
  "atk-s0513a30:786": " ‘‘Yāvadevassahū kiñci, tāvadeva akhādisuṁ;",
  "atk-s0513a30:787": "Saṅgamma kulalā loke, na hiṁsanti akiñcana’’nti.",
  "atk-s0513a30:788_0": "Tassattho – yāvadeva assa senassa ahu kiñci mukhena gahitaṁ maṁsakhaṇḍaṁ, tāvadeva",
  "atk-s0513a30:788_1": "naṁ imasmiṁ loke kulalā samāgantvā akhādiṁsu. Tasmiṁ pana vissaṭṭhe tamenaṁ akiñcanaṁ",
  "atk-s0513a30:788_2": "nippalibodhaṁ pakkhiṁ sesapakkhino na hiṁsantīti.",
  "atk-s0513a30:789_0": "So nagarā nikkhamitvā antarāmagge ekasmiṁ gāme sāyaṁ ekassa gehe nipajji. Tattha",
  "atk-s0513a30:789_1": "pana piṅgalā nāma dāsī ‘‘asukavelāya āgaccheyyāsī’’ti ekena purisena saddhiṁ saṅketamakāsi.",
  "atk-s0513a30:789_2": "Sā sāmikānaṁ pāde dhovitvā tesu nipannesu tassāgamanaṁ olokentī ummāre nisīditvā",
  "atk-s0513a30:789_3": "‘‘idāni āgamissati, idāni āgamissatī’’ti paṭhamayāmampi majjhimayāmampi vītināmesi.",
  "atk-s0513a30:789_4": "Paccūsasamaye pana ‘‘na so idāni āgamissatī’’ti chinnāsā hutvā nipajjitvā niddaṁ",
  "atk-s0513a30:789_5": "okkami. Bodhisatto idaṁ kāraṇaṁ disvā ‘‘ayaṁ dāsī ‘so puriso āgamissatī’ti āsāya",
  "atk-s0513a30:789_6": "ettakaṁ kālaṁ nisinnā, idānissa anāgamanabhāvaṁ ñatvā chinnāsā hutvā sukhaṁ supati.",
  "atk-s0513a30:789_7": "Kilesesu hi āsā nāma dukkhaṁ, nirāsabhāvova sukha’’nti cintetvā tatiyaṁ gāthamāha –",
  "atk-s0513a30:790": "119.",
  "atk-s0513a30:791": " ‘‘Sukhaṁ nirāsā supati, āsā phalavatī sukhā;",
  "atk-s0513a30:792": "Āsaṁ nirāsaṁ katvāna, sukhaṁ supati piṅgalā’’ti.",
  "atk-s0513a30:793_0": "Tattha phalavatīti yassā āsāya phalaṁ laddhaṁ hoti, sā tassa phalassa sukhatāya sukhā",
  "atk-s0513a30:793_1": "nāma. Nirāsaṁ katvānāti anāsaṁ katvā chinditvā pajahitvāti attho. Piṅgalāti esā piṅgaladāsī",
  "atk-s0513a30:793_2": "idāni sukhaṁ supatīti.",
  "atk-s0513a30:794_0": "So punadivase tato gāmā araññaṁ pavisanto araññe ekaṁ tāpasaṁ jhānaṁ appetvā nisinnaṁ",
  "atk-s0513a30:794_1": "disvā ‘‘idhaloke ca paraloke ca jhānasukhato uttaritaraṁ sukhaṁ nāma natthī’’ti cintetvā",
  "atk-s0513a30:794_2": "catutthaṁ gāthamāha –",
  "atk-s0513a30:795": "120.",
  "atk-s0513a30:796": " ‘‘Na samādhiparo atthi, asmiṁ loke paramhi ca;",
  "atk-s0513a30:797": "Na paraṁ nāpi attānaṁ, vihiṁsati samāhito’’ti.",
  "atk-s0513a30:798": "Tattha na samādhiparoti samādhito paro añño sukhadhammo nāma natthīti.",
  "atk-s0513a30:799": "So araññaṁ pavisitvā isipabbajjaṁ pabbajitvā jhānābhiññā uppādetvā brahmalokaparāyaṇo ahosi.",
  "atk-s0513a30:800": "Satthā imaṁ dhammadesanaṁ āharitvā jātakaṁ samodhānesi – ‘‘tadā purohito ahameva ahosi’’nti.",
  "atk-s0513a30:801": "Sīlavīmaṁsajātakavaṇṇanā dasamā.",
  "atk-s0513a30:802": "Kuṭidūsakavaggo tatiyo.",
  "atk-s0513a30:803": "4. Kokilavaggo",
  "atk-s0513a30:805": " [331] 1. Kokilajātakavaṇṇanā",
  "atk-s0513a30:806": "Yove kāle asampatteti idaṁ satthā jetavane viharanto kokālikaṁ ārabbha kathesi. Vatthu takkāriyajātake vitthāritameva.",
  "atk-s0513a30:807_0": "Atīte bārāṇasiyaṁ brahmadatte rajjaṁ kārente bodhisatto tassa amacco ovādako ahosi,",
  "atk-s0513a30:807_1": "rājā bahubhāṇī ahosi. Bodhisatto ‘‘tassa bahubhāṇitaṁ nisedhessāmī’’ti ekaṁ upamaṁ",
  "atk-s0513a30:807_2": "upadhārento vicarati. Athekadivasaṁ rājā uyyānaṁ gato maṅgalasilāpaṭṭe nisīdi, tassupari",
  "atk-s0513a30:807_3": "ambarukkho atthi. Tatrekasmiṁ kākakulāvake kāḷakokilā attano aṇḍakaṁ nikkhipitvā",
  "atk-s0513a30:807_4": "agamāsi. Kākī taṁ kokilaaṇḍakaṁ paṭijaggi, aparabhāge tato kokilapotako nikkhami.",
  "atk-s0513a30:807_5": "Kākī ‘‘putto me’’ti saññāya mukhatuṇḍakena gocaraṁ āharitvā taṁ paṭijaggi. So avirūḷhapakkho",
  "atk-s0513a30:807_6": "akāleyeva kokilaravaṁ ravi. Kākī ‘‘ayaṁ idāneva tāva aññaṁ ravaṁ ravati , vaḍḍhanto",
  "atk-s0513a30:807_7": "kiṁ karissatī’’ti tuṇḍakena koṭṭetvā māretvā kulāvakā pātesi. So rañño pādamūle pati.",
  "atk-s0513a30:808_0": "Rājā bodhisattaṁ pucchi ‘‘kimetaṁ sahāyā’’ti? Bodhisatto ‘‘ahaṁ rājānaṁ nivāretuṁ",
  "atk-s0513a30:808_1": "ekaṁ upamaṁ pariyesāmi, laddhā dāni me sā’’ti cintetvā ‘‘mahārāja, atimukharā akāle",
  "atk-s0513a30:808_2": "bahubhāṇino evarūpaṁ labhanti. Ayaṁ mahārāja, kokilapotako kākiyā puṭṭho avirūḷhapakkho",
  "atk-s0513a30:808_3": "akāleyeva kokilaravaṁ ravi. Atha naṁ kākī ‘nāyaṁ mama puttako’ti ñatvā mukhatuṇḍakena",
  "atk-s0513a30:808_4": "koṭṭetvā māretvā kulāvakā pātesi. Manussā vā hontu tiracchānā vā, akāle bahubhāṇino",
  "atk-s0513a30:808_5": "evarūpaṁ dukkhaṁ labhantī’’ti vatvā imā gāthā abhāsi –",
  "atk-s0513a30:809": "121.",
  "atk-s0513a30:810": " ‘‘Yo ve kāle asampatte, ativelaṁ pabhāsati;",
  "atk-s0513a30:811": "Evaṁ so nihato seti, kokilāyiva atrajo.",
  "atk-s0513a30:812": "122.",
  "atk-s0513a30:813": " ‘‘Na hi satthaṁ sunisitaṁ, visaṁ halāhalāmiva;",
  "atk-s0513a30:814": "Evaṁ nikaṭṭhe pāteti, vācā dubbhāsitā yathā.",
  "atk-s0513a30:815": "123.",
  "atk-s0513a30:816": " ‘‘Tasmā kāle akāle vā, vācaṁ rakkheyya paṇḍito;",
  "atk-s0513a30:817": "Nātivelaṁ pabhāseyya, api attasamamhi vā.",
  "atk-s0513a30:818": "124.",
  "atk-s0513a30:819": " ‘‘Yo ca kāle mitaṁ bhāse, matipubbo vicakkhaṇo;",
  "atk-s0513a30:820": "Sabbe amitte ādeti, supaṇṇo uragāmivā’’ti.",
  "atk-s0513a30:821_0": "Tattha kāle asampatteti attano vacanakāle asampatte. Ativelanti velātikkantaṁ katvā",
  "atk-s0513a30:821_1": "atirekappamāṇaṁ bhāsati. Halāhalāmivāti halāhalaṁ iva. Nikaṭṭheti tasmiṁyeva khaṇe",
  "atk-s0513a30:821_2": "appamattake kāle. Tasmāti yasmā sunisitasatthahalāhalavisatopi khippataraṁ dubbhāsitavacanameva",
  "atk-s0513a30:821_3": "pātesi, tasmā. Kāle akāle vāti vattuṁ yuttakāle ca akāle ca vācaṁ rakkheyya, ativelaṁ",
  "atk-s0513a30:821_4": "na bhāseyya api attanā same ninnānākaraṇepi puggaleti attho.",
  "atk-s0513a30:822_0": "Matipubboti matiṁ purecārikaṁ katvā kathanena matipubbo. Vicakkhaṇoti ñāṇena vicāretvā",
  "atk-s0513a30:822_1": "atthavindanapuggalo vicakkhaṇo nāma. Uragāmivāti uragaṁ iva. Idaṁ vuttaṁ hoti – yathā",
  "atk-s0513a30:822_2": "supaṇṇo samuddaṁ khobhetvā mahābhogaṁ uragaṁ ādeti gaṇhāti, ādiyitvā ca taṅkhaṇaññeva",
  "atk-s0513a30:822_3": "naṁ simbaliṁ āropetvā maṁsaṁ khādati, evameva yo matipubbaṅgamo vicakkhaṇo vattuṁ",
  "atk-s0513a30:822_4": "yuttakāle mitaṁ bhāsati, so sabbe amitte ādeti gaṇhāti, attano vase vattetīti.",
  "atk-s0513a30:823": "Rājā bodhisattassa dhammadesanaṁ sutvā tato paṭṭhāya mitabhāṇī ahosi, yasañcassa vaḍḍhetvā mahantataraṁ adāsi.",
  "atk-s0513a30:824": "Satthā imaṁ dhammadesanaṁ āharitvā jātakaṁ samodhānesi – ‘‘tadā kokilapotako kokāliko ahosi, paṇḍitāmacco pana ahameva ahosi’’nti.",
  "atk-s0513a30:825": "Kokilajātakavaṇṇanā paṭhamā.",
  "atk-s0513a30:827": " [332] 2. Rathalaṭṭhijātakavaṇṇanā",
  "atk-s0513a30:828_0": "Apihantvā hato brūtīti idaṁ satthā jetavane viharanto kosalarañño purohitaṁ ārabbha",
  "atk-s0513a30:828_1": "kathesi. So kira rathena attano bhogagāmaṁ gacchanto sambādhe magge rathaṁ pājento",
  "atk-s0513a30:828_2": "ekaṁ sakaṭasatthaṁ disvā ‘‘tumhākaṁ sakaṭaṁ apanethā’’ti gacchanto sakaṭe anapanīyamāne",
  "atk-s0513a30:828_3": "kujjhitvā patodalaṭṭhiyā purimasakaṭe sākaṭikassa rathadhure pahari. Sā rathadhure",
  "atk-s0513a30:828_4": "paṭihatā nivattitvā tasseva nalāṭaṁ pahari. Tāvadevassa nalāṭe gaṇḍo uṭṭhahi. So",
  "atk-s0513a30:828_5": "nivattitvā ‘‘sākaṭikehi pahaṭomhī’’ti rañño ārocesi. Sākaṭike pakkosāpetvā vinicchinantā",
  "atk-s0513a30:828_6": "tasseva dosaṁ addasaṁsu. Athekadivasaṁ bhikkhū dhammasabhāyaṁ kathaṁ samuṭṭhāpesuṁ",
  "atk-s0513a30:828_7": "‘‘āvuso, rañño kira purohito ‘sākaṭikehi pahaṭomhī’ti aḍḍaṁ karonto sayameva parajjī’’ti.",
  "atk-s0513a30:828_8": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a30:828_9": "‘‘imāya nāmā’’ti vutte ‘‘na, bhikkhave, idāneva, pubbepesa evarūpaṁ akāsiyevā’’ti vatvā atītaṁ āhari.",
  "atk-s0513a30:829_0": "Atīte bārāṇasiyaṁ brahmadatte rajjaṁ kārente bodhisatto tasseva vinicchayāmacco ahosi.",
  "atk-s0513a30:829_1": "Atha rañño purohito rathena attano bhogagāmaṁ gacchantoti sabbaṁ purimasadisameva.",
  "atk-s0513a30:829_2": "Idha pana tena rañño ārocite rājā sayaṁ vinicchaye nisīditvā sākaṭike pakkosāpetvā",
  "atk-s0513a30:829_3": "kammaṁ asodhetvāva ‘‘tumhehi mama purohitaṁ koṭṭetvā nalāṭe gaṇḍo uṭṭhāpito’’ti vatvā",
  "atk-s0513a30:829_4": "‘‘sabbassaharaṇaṁ tesaṁ karothā’’ti āha. Atha naṁ bodhisatto ‘‘tumhe, mahārāja, kammaṁ",
  "atk-s0513a30:829_5": "asodhetvāva etesaṁ sabbassaṁ harāpetha, ekacce pana attanāva attānaṁ paharitvāpi",
  "atk-s0513a30:829_6": "‘parena pahaṭamhā’ti vadanti, tasmā avicinitvā kātuṁ na yuttaṁ, rajjaṁ kārentena",
  "atk-s0513a30:829_7": "nāma nisāmetvā kammaṁ kātuṁ vaṭṭatī’’ti vatvā imā gāthā abhāsi.",
  "atk-s0513a30:830": "125.",
  "atk-s0513a30:831": " ‘‘Api hantvā hato brūti, jetvā jitoti bhāsati;",
  "atk-s0513a30:832": "Pubbamakkhāyino rāja, aññadatthu na saddahe.",
  "atk-s0513a30:833": "126.",
  "atk-s0513a30:834": " ‘‘Tasmā paṇḍitajātiyo, suṇeyya itarassapi;",
  "atk-s0513a30:835": "Ubhinnaṁ vacanaṁ sutvā, yathā dhammo tathā kare.",
  "atk-s0513a30:836": "127.",
  "atk-s0513a30:837": " ‘‘Alaso gihī kāmabhogī na sādhu, asaññato pabbajito na sādhu;",
  "atk-s0513a30:838": "Rājā na sādhu anisammakārī, yo paṇḍito kodhano taṁ na sādhu.",
  "atk-s0513a30:839": "128.",
  "atk-s0513a30:840": " ‘‘Nisamma khattiyo kayirā, nānisamma disampati;",
  "atk-s0513a30:841": "Nisammakārino rāja, yaso kitti ca vaḍḍhatī’’ti.",
  "atk-s0513a30:842_0": "Tattha api hantvāti api eko attanāva attānaṁ hantvā ‘‘parena pahaṭomhī’’ti brūti",
  "atk-s0513a30:842_1": "katheti. Jetvā jitoti sayaṁ vā pana paraṁ jitvā ‘‘ahaṁ jitomhī’’ti bhāsati. Aññadatthūti",
  "atk-s0513a30:842_2": "mahārāja, pubbameva rājakulaṁ gantvā akkhāyantassa pubbamakkhāyino aññadatthu na",
  "atk-s0513a30:842_3": "saddahe, ekaṁsena vacanaṁ na saddaheyya. Tasmāti yasmā paṭhamataraṁ āgantvā kathentassa",
  "atk-s0513a30:842_4": "ekaṁsena vacanaṁ na saddahātabbaṁ, tasmā. Yathā dhammoti yathā vinicchayasabhāvo",
  "atk-s0513a30:842_5": "ṭhito, tathā kareyya.",
  "atk-s0513a30:843_0": "Asaññatoti kāyādīhi asaññato dussīlo. Taṁ na sādhūti yaṁ tassa paṇḍitassa ñāṇavato",
  "atk-s0513a30:843_1": "puggalassa ādhānaggāhivasena daḷhakopasaṅkhātaṁ kodhanaṁ, taṁ na sādhu. Nānisammāti",
  "atk-s0513a30:843_2": "na anisāmetvā. Disampatīti disānaṁ pati, mahārāja. Yaso kitti cāti issariyaparivāro",
  "atk-s0513a30:843_3": "ceva kittisaddo ca vaḍḍhatīti.",
  "atk-s0513a30:844": "Rājā bodhisattassa vacanaṁ sutvā dhammena vinicchini, dhammena vinicchiyamāne brāhmaṇasseva doso jātoti.",
  "atk-s0513a30:845": "Satthā imaṁ dhammadesanaṁ āharitvā jātakaṁ samodhānesi – ‘‘tadā brāhmaṇo etarahi brāhmaṇova ahosi, paṇḍitāmacco pana ahameva ahosi’’nti.",
  "atk-s0513a30:846": "Rathalaṭṭhijātakavaṇṇanā dutiyā.",
  "atk-s0513a30:848": " [333] 3. Pakkagodhajātakavaṇṇanā",
  "atk-s0513a30:849_0": "Tadevame tvanti idaṁ satthā jetavane viharanto ekaṁ kuṭumbikaṁ ārabbha kathesi. Vatthu",
  "atk-s0513a30:849_1": "heṭṭhā vitthāritameva. Idha pana tesaṁ uddhāraṁ sādhetvā āgacchantānaṁ antarāmagge",
  "atk-s0513a30:849_2": "luddako ‘‘ubhopi khādathā’’ti ekaṁ pakkagodhaṁ adāsi. So puriso bhariyaṁ pānīyatthāya",
  "atk-s0513a30:849_3": "pesetvā sabbaṁ godhaṁ khāditvā tassā āgatakāle ‘‘bhadde, godhā palātā’’ti āha. ‘‘Sādhu,",
  "atk-s0513a30:849_4": "sāmi, pakkagodhāya palāyantiyā kiṁ sakkā kātu’’nti? Sā jetavane pānīyaṁ pivitvā satthu",
  "atk-s0513a30:849_5": "santike nisinnā satthārā ‘‘kiṁ upāsike, ayaṁ te hitakāmo sasineho upakārako’’ti pucchitā",
  "atk-s0513a30:849_6": "‘‘bhante, ahaṁ etassa hitakāmā sasinehā, ayaṁ pana mayi nissineho’’ti āha. Satthā",
  "atk-s0513a30:849_7": "‘‘hotu mā cintayi, evaṁ nāmesa karoti. Yadā pana te guṇaṁ sarati, tadā tuyhameva",
  "atk-s0513a30:849_8": "sabbissariyaṁ detī’’ti vatvā tehi yācito atītaṁ āhari.",
  "atk-s0513a30:850_0": "Atītampi heṭṭhā vuttasadisameva. Idha pana tesaṁ nivattantānaṁ antarāmagge luddako",
  "atk-s0513a30:850_1": "kilantabhāvaṁ disvā ‘‘dvepi janā khādathā’’ti ekaṁ pakkagodhaṁ adāsi. Rājadhītā taṁ",
  "atk-s0513a30:850_2": "valliyā bandhitvā ādāya maggaṁ paṭipajji. Te ekaṁ saraṁ disvā maggā okkamma assatthamūle",
  "atk-s0513a30:850_3": "nisīdiṁsu. Rājaputto ‘‘gaccha bhadde, sarato paduminipattena udakaṁ āhara, maṁsaṁ",
  "atk-s0513a30:850_4": "khādissāmā’’ti āha. Sā godhaṁ sākhāya laggetvā pānīyatthāya gatā. Itaro sabbaṁ godhaṁ",
  "atk-s0513a30:850_5": "khāditvā agganaṅguṭṭhaṁ gahetvā parammukho nisīdi. So tāya pānīyaṁ gahetvā āgatāya",
  "atk-s0513a30:850_6": "‘‘bhadde, godhā sākhāya otaritvā vammikaṁ pāvisi, ahaṁ dhāvitvā agganaṅguṭṭhaṁ aggahesiṁ,",
  "atk-s0513a30:850_7": "gahitaṭṭhānaṁ hattheyeva katvā chijjitvā bilaṁ paviṭṭhā’’ti āha. ‘‘Hotu, deva, pakkagodhāya",
  "atk-s0513a30:850_8": "palāyantiyā kiṁ karissāma, ehi gacchāmā’’ti. Te pānīyaṁ pivitvā bārāṇasiṁ agamaṁsu.",
  "atk-s0513a30:851_0": "Rājaputto rajjaṁ patvā taṁ aggamahesiṭṭhānamatte ṭhapesi, sakkārasammāno panassā",
  "atk-s0513a30:851_1": "natthi. Bodhisatto tassā sakkāraṁ kāretukāmo rañño santike ṭhatvā ‘‘nanu mayaṁ ayye",
  "atk-s0513a30:851_2": "tumhākaṁ santikā kiñci na labhāma, kiṁ no na olokethā’’ti āha. ‘‘Tāta, ahameva rañño",
  "atk-s0513a30:851_3": "santikā kiñci na labhāmi, tuyhaṁ kiṁ dassāmi, rājāpi mayhaṁ idāni kiṁ dassati, so",
  "atk-s0513a30:851_4": "araññato āgamanakāle pakkagodhaṁ ekakova khādī’’ti . ‘‘Ayye, na devo evarūpaṁ karissati,",
  "atk-s0513a30:851_5": "mā evaṁ avacutthā’’ti. Atha naṁ devī ‘‘tuyhaṁ taṁ, tāta, na pākaṭaṁ, raññoyeva mayhañca",
  "atk-s0513a30:851_6": "pākaṭa’’nti vatvā paṭhamaṁ gāthamāha –",
  "atk-s0513a30:852": "129.",
  "atk-s0513a30:853": " ‘‘Tadeva me tvaṁ vidito, vanamajjhe rathesabha;",
  "atk-s0513a30:854": "Yassa te khaggabaddhassa, sannaddhassa tirīṭino;",
  "atk-s0513a30:855": "Assatthadumasākhāya, pakkagodhā palāyathā’’ti.",
  "atk-s0513a30:856_0": "Tattha tadevāti tasmiṁyeva kāle ‘‘ayaṁ mayhaṁ adāyako’’ti evaṁ tvaṁ vidito. Aññe",
  "atk-s0513a30:856_1": "pana tava sabhāvaṁ na jānantīti attho. Khaggabaddhassāti baddhakhaggassa. Tirīṭinoti",
  "atk-s0513a30:856_2": "tirīṭavatthanivatthassa maggāgamanakāle. Pakkagodhāti aṅgārapakkā godhā palāyathāti.",
  "atk-s0513a30:857_0": "Evaṁ raññā katadosaṁ parisamajjhe pākaṭaṁ katvā kathesi. Taṁ sutvā bodhisatto ‘‘ayye,",
  "atk-s0513a30:857_1": "devassa appiyakālato pabhuti ubhinnampi aphāsukaṁ katvā kasmā idha vasathā’’ti vatvā dve gāthā abhāsi –",
  "atk-s0513a30:858": "130.",
  "atk-s0513a30:859": " ‘‘Name namantassa bhaje bhajantaṁ, kiccānukubbassa kareyya kiccaṁ;",
  "atk-s0513a30:860": "Nānatthakāmassa kareyya atthaṁ, asambhajantampi na sambhajeyya.",
  "atk-s0513a30:861": "131.",
  "atk-s0513a30:862": " ‘‘Caje cajantaṁ vanathaṁ na kayirā, apetacittena na sambhajeyya;",
  "atk-s0513a30:863": "Dijo dumaṁ khīṇaphalanti ñatvā, aññaṁ samekkheyya mahā hi loko’’ti.",
  "atk-s0513a30:864_0": "Tattha name namantassāti yo attani muducittena namati, tasseva paṭinameyya. Kiccānukubbassāti",
  "atk-s0513a30:864_1": "attano uppannaṁ kiccaṁ anukubbantasseva. Anatthakāmassāti avaḍḍhikāmassa. Vanathaṁ",
  "atk-s0513a30:864_2": "na kayirāti tasmiṁ cajante taṇhāsnehaṁ na kareyya. Apetacittenāti apagatacittena",
  "atk-s0513a30:864_3": "virattacittena. Na sambhajeyyāti na samāgaccheyya. Aññaṁ samekkheyyāti aññaṁ olokeyya,",
  "atk-s0513a30:864_4": "yathā dijo khīṇaphalaṁ dumaṁ rukkhaṁ ñatvā aññaṁ phalabharitaṁ rukkhaṁ gacchati,",
  "atk-s0513a30:864_5": "tathā khīṇarāgaṁ purisaṁ ñatvā aññaṁ sasinehaṁ upagaccheyyāti adhippāyo.",
  "atk-s0513a30:865_0": "Rājā bodhisatte kathente eva tassā guṇaṁ saritvā ‘‘bhadde, ettakaṁ kālaṁ tava guṇaṁ",
  "atk-s0513a30:865_1": "na sallakkhesiṁ, paṇḍitassayeva kathāya sallakkhesiṁ, mama aparādhaṁ sahantiyā idaṁ",
  "atk-s0513a30:865_2": "sakalarajjaṁ tuyhameva dammī’’ti vatvā catutthaṁ gāthamāha –",
  "atk-s0513a30:866": "132.",
  "atk-s0513a30:867": " ‘‘So te karissāmi yathānubhāvaṁ, kataññutaṁ khattiye pekkhamāno;",
  "atk-s0513a30:868": "Sabbañca te issariyaṁ dadāmi, yassicchasī tassa tuvaṁ dadāmī’’ti.",
  "atk-s0513a30:869": "Tattha soti so ahaṁ. Yathānubhāvanti yathāsatti yathābalaṁ. Yassicchasīti yassa icchasi, tassa idaṁ rajjaṁ ādiṁ katvā yaṁ tvaṁ icchasi, taṁ dadāmīti.",
  "atk-s0513a30:870": "Evañca pana vatvā rājā deviyā sabbissariyaṁ adāsi, ‘‘imināhaṁ etissā guṇaṁ sarāpito’’ti paṇḍitassapi mahantaṁ issariyaṁ adāsi.",
  "atk-s0513a30:871": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne ubho jayampatikā sotāpattiphale patiṭṭhahiṁsu.",
  "atk-s0513a30:872": "Tadā jayampatikā etarahi jayampatikāva ahesuṁ, paṇḍitāmacco pana ahameva ahosinti.",
  "atk-s0513a30:873": "Pakkagodhajātakavaṇṇanā tatiyā.",
  "atk-s0513a30:875": " [334] 4. Rājovādajātakavaṇṇanā",
  "atk-s0513a30:876_0": "Gavaṁce taramānānanti idaṁ satthā jetavane viharanto rājovādaṁ ārabbha kathesi. Vatthu",
  "atk-s0513a30:876_1": "tesakuṇajātake (jā. 2.17.1 ādayo) āvi bhavissati. Idha pana satthā ‘‘mahārāja, porāṇakarājānopi",
  "atk-s0513a30:876_2": "paṇḍitānaṁ kathaṁ sutvā dhammena samena rajjaṁ kārentā saggapuraṁ pūrayamānā gamiṁsū’’ti",
  "atk-s0513a30:876_3": "vatvā raññā yācito atītaṁ āhari.",
  "atk-s0513a30:877_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a30:877_1": "vayappatto sikkhitasabbasippo isipabbajjaṁ pabbajitvā abhiññā ca samāpattiyo ca nibbattetvā",
  "atk-s0513a30:877_2": "ramaṇīye himavantapadese vanamūlaphalāhāro vihāsi. Atha rājā aguṇapariyesako hutvā",
  "atk-s0513a30:877_3": "‘‘atthi nu kho me koci aguṇaṁ kathento’’ti pariyesanto antojane ca bahijane ca antonagare",
  "atk-s0513a30:877_4": "ca bahinagare ca kañci attano avaṇṇavādiṁ adisvā ‘‘janapade nu kho katha’’nti aññātakavesena",
  "atk-s0513a30:877_5": "janapadaṁ cari. Tatrāpi avaṇṇavādiṁ apassanto attano guṇakathameva sutvā ‘‘himavantapadese",
  "atk-s0513a30:877_6": "nu kho katha’’nti araññaṁ pavisitvā vicaranto bodhisattassa assamaṁ patvā taṁ abhivādetvā",
  "atk-s0513a30:877_7": "katapaṭisanthāro ekamantaṁ nisīdi.",
  "atk-s0513a30:878_0": "Tadā bodhisatto araññato paripakkāni nigrodhaphalāni āharitvā paribhuñji, tāni honti",
  "atk-s0513a30:878_1": "madhurāni ojavantāni sakkharacuṇṇasamarasāni. So rājānampi āmantetvā ‘‘imaṁ mahāpuñña,",
  "atk-s0513a30:878_2": "nigrodhapakkaphalaṁ khāditvā pānīyaṁ pivā’’ti āha. Rājā tathā katvā bodhisattaṁ pucchi",
  "atk-s0513a30:878_3": "‘‘kiṁ nu kho, bhante, imaṁ nigrodhapakkaṁ ati viya madhura’’nti? ‘‘Mahāpuñña, nūna",
  "atk-s0513a30:878_4": "rājā dhammena samena rajjaṁ kāreti, tenetaṁ madhuranti. Rañño adhammikakāle amadhuraṁ",
  "atk-s0513a30:878_5": "nu kho, bhante, hotī’’ti. ‘‘Āma, mahāpuñña, rājūsu adhammikesu telamadhuphāṇitādīnipi",
  "atk-s0513a30:878_6": "vanamūlaphalānipi amadhurāni honti nirojāni, na kevalaṁ etāni, sakalampi raṭṭhaṁ",
  "atk-s0513a30:878_7": "nirojaṁ kasaṭaṁ hoti. Tesu pana dhammikesu sabbāni tāni madhurāni honti ojavantāni,",
  "atk-s0513a30:878_8": "sakalampi raṭṭhaṁ ojavantameva hotī’’ti. Rājā ‘‘evaṁ bhavissati, bhante’’ti attano",
  "atk-s0513a30:878_9": "rājabhāvaṁ ajānāpetvāva bodhisattaṁ vanditvā bārāṇasiṁ gantvā ‘‘tāpasassa vacanaṁ",
  "atk-s0513a30:878_10": "vīmaṁsissāmī’’ti adhammena rajjaṁ kāretvā ‘‘idāni jānissāmī’’ti kiñci kālaṁ vītināmetvā",
  "atk-s0513a30:878_11": "puna tattha gantvā taṁ vanditvā ekamantaṁ nisīdi.",
  "atk-s0513a30:879_0": "Bodhisattopissa tatheva vatvā nigrodhapakkaṁ adāsi, taṁ tassa tittakarasaṁ ahosi.",
  "atk-s0513a30:879_1": "Rājā ‘‘amadhuraṁ nirasa’’nti saha kheḷena chaḍḍetvā ‘‘tittakaṁ, bhante’’ti āha. Bodhisatto",
  "atk-s0513a30:879_2": "‘‘mahāpuñña, nūna rājā adhammiko bhavissati. Rājūnañhi adhammikakāle araññe phalāphalaṁ",
  "atk-s0513a30:879_3": "ādiṁ katvā sabbaṁ amadhuraṁ nirojaṁ jāta’’nti vatvā imā gāthā abhāsi –",
  "atk-s0513a30:880": "133.",
  "atk-s0513a30:881": " ‘‘Gave ce taramānānaṁ, jimhaṁ gacchati puṅgavo;",
  "atk-s0513a30:882": "Sabbā tā jimhaṁ gacchanti, nette jimhaṁ gate sati.",
  "atk-s0513a30:883": "134.",
  "atk-s0513a30:884": " ‘‘Evameva manussesu, yo hoti seṭṭhasammato;",
  "atk-s0513a30:885": "So ce adhammaṁ carati, pageva itarā pajā;",
  "atk-s0513a30:886": "Sabbaṁ raṭṭhaṁ dukhaṁ seti, rājā ce hoti adhammiko.",
  "atk-s0513a30:887": "135.",
  "atk-s0513a30:888": " ‘‘Gavaṁ ce taramānānaṁ, ujuṁ gacchati puṅgavo;",
  "atk-s0513a30:889": "Sabbā gāvī ujuṁ yanti, nette ujuṁ gate sati.",
  "atk-s0513a30:890": "136.",
  "atk-s0513a30:891": " ‘‘Evameva manussesu, yo hoti seṭṭhasammato;",
  "atk-s0513a30:892": "So sace dhammaṁ carati, pageva itarā pajā;",
  "atk-s0513a30:893": "Sabbaṁ raṭṭhaṁ sukhaṁ seti, rājā ce hoti dhammiko’’ti.",
  "atk-s0513a30:894_0": "Tattha gavanti gunnaṁ. Taramānānanti nadiṁ otarantānaṁ. Jimhanti kuṭilaṁ vaṅkaṁ.",
  "atk-s0513a30:894_1": "Netteti nāyake gahetvā gacchante gavajeṭṭhake usabhe puṅgave. Pageva itarā pajāti",
  "atk-s0513a30:894_2": "itare sattā puretarameva adhammaṁ carantīti attho. Dukhaṁ setīti na kevalaṁ seti,",
  "atk-s0513a30:894_3": "catūsupi iriyāpathesu dukkhameva vindati. Adhammikoti yadi rājā chandādiagatigamanavasena",
  "atk-s0513a30:894_4": "adhammiko hoti. Sukhaṁ setīti sace rājā agatigamanaṁ pahāya dhammiko hoti, sabbaṁ",
  "atk-s0513a30:894_5": "raṭṭhaṁ catūsu iriyāpathesu sukhappattameva hotīti.",
  "atk-s0513a30:895_0": "Rājā bodhisattassa dhammaṁ sutvā attano rājabhāvaṁ jānāpetvā ‘‘bhante, pubbe nigrodhapakkaṁ",
  "atk-s0513a30:895_1": "ahameva madhuraṁ katvā tittakaṁ akāsiṁ, idāni puna madhuraṁ karissāmī’’ti bodhisattaṁ",
  "atk-s0513a30:895_2": "vanditvā nagaraṁ gantvā dhammena rajjaṁ kārento sabbaṁ paṭipākatikaṁ akāsi.",
  "atk-s0513a30:896": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājā ānando ahosi, tāpaso pana ahameva ahosi’’nti.",
  "atk-s0513a30:897": "Rājovādajātakavaṇṇanā catutthā.",
  "atk-s0513a30:899": " [335] 5. Jambukajātakavaṇṇanā",
  "atk-s0513a30:900_0": "Brahā pavaḍḍhakāyo soti idaṁ satthā veḷuvane viharanto devadattassa sugatālayakaraṇaṁ",
  "atk-s0513a30:900_1": "ārabbha kathesi. Vatthu heṭṭhā vitthāritameva, ayaṁ panettha saṅkhepo. Satthārā ‘‘sāriputta,",
  "atk-s0513a30:900_2": "devadatto tumhe disvā kiṁ akāsī’’ti vutto thero āha ‘‘bhante, so tumhākaṁ anukaronto",
  "atk-s0513a30:900_3": "mama hatthe bījaniṁ datvā nipajji. Atha naṁ kokāliko ure jaṇṇunā pahari, iti so tumhākaṁ",
  "atk-s0513a30:900_4": "anukaronto dukkhaṁ anubhavī’’ti. Taṁ sutvā satthā ‘‘na kho, sāriputta, devadatto",
  "atk-s0513a30:900_5": "idāneva mama anukaronto dukkhaṁ anubhoti, pubbepesa anubhosiyevā’’ti vatvā tena yācito atītaṁ āhari.",
  "atk-s0513a30:901_0": "Atīte bārāṇasiyaṁ brahmadatte rajjaṁ kārente bodhisatto sīhayoniyaṁ nibbattitvā himavante",
  "atk-s0513a30:901_1": "guhāyaṁ vasanto ekadivasaṁ mahiṁsaṁ vadhitvā maṁsaṁ khāditvā pānīyaṁ pivitvā guhaṁ",
  "atk-s0513a30:901_2": "āgacchati. Eko siṅgālo taṁ disvā palāyituṁ asakkonto urena nipajji, ‘‘kiṁ jambukā’’ti",
  "atk-s0513a30:901_3": "ca vutte ‘‘upaṭṭhahissāmi taṁ, bhaddante’’ti āha. Sīho ‘‘tena hi ehī’’ti taṁ attano",
  "atk-s0513a30:901_4": "vasanaṭṭhānaṁ netvā divase divase maṁsaṁ āharitvā posesi. Tassa sīhavighāsena thūlasarīrataṁ",
  "atk-s0513a30:901_5": "pattassa ekadivasaṁ māno uppajji. So sīhaṁ upasaṅkamitvā āha ‘‘ahaṁ, sāmi, niccakālaṁ",
  "atk-s0513a30:901_6": "tumhākaṁ palibodho, tumhe niccaṁ maṁsaṁ āharitvā maṁ posetha, ajja tumhe idheva hotha,",
  "atk-s0513a30:901_7": "ahaṁ ekaṁ vāraṇaṁ vadhitvā maṁsaṁ khāditvā tumhākampi āharissāmī’’ti. Sīho ‘‘mā te",
  "atk-s0513a30:901_8": ", jambuka, etaṁ rucci, na tvaṁ vāraṇaṁ vadhitvā maṁsakhādakayoniyaṁ nibbatto, ahaṁ",
  "atk-s0513a30:901_9": "te vāraṇaṁ vadhitvā dassāmi, vāraṇo nāma mahākāyo pavaḍḍhakāyo, mā vāraṇaṁ gaṇhi,",
  "atk-s0513a30:901_10": "mama vacanaṁ karohī’’ti vatvā paṭhamaṁ gāthamāha.",
  "atk-s0513a30:902": "137.",
  "atk-s0513a30:903": " ‘‘Brahā pavaḍḍhakāyo so, dīghadāṭho ca jambuka;",
  "atk-s0513a30:904": "Na tvaṁ tattha kule jāto, yattha gaṇhanti kuñjara’’nti.",
  "atk-s0513a30:905_0": "Tattha brahāti mahanto. Pavaḍḍhakāyoti uddhaṁ uggatakāyo. Dīghadāṭhoti dīghadanto",
  "atk-s0513a30:905_1": "tehi dantehi tumhādise paharitvā jīvitakkhaye pāpeti. Yatthāti yasmiṁ sīhakule jātā",
  "atk-s0513a30:905_2": "mattavāraṇaṁ gaṇhanti, tvaṁ na tattha jāto, siṅgālakule pana jātosīti attho.",
  "atk-s0513a30:906_0": "Siṅgālo sīhena vāritoyeva guhā nikkhamitvā tikkhattuṁ ‘‘bukka bukkā’’ti siṅgālikaṁ",
  "atk-s0513a30:906_1": "nadaṁ naditvā pabbatakūṭe ṭhito pabbatapādaṁ olokento ekaṁ kāḷavāraṇaṁ pabbatapādena",
  "atk-s0513a30:906_2": "āgacchantaṁ disvā ullaṅghitvā ‘‘tassa kumbhe patissāmī’’ti parivattitvā pādamūle",
  "atk-s0513a30:906_3": "pati. Vāraṇo purimapādaṁ ukkhipitvā tassa matthake patiṭṭhāpesi, sīsaṁ bhijjitvā",
  "atk-s0513a30:906_4": "cuṇṇavicuṇṇaṁ jātaṁ . So tattheva anutthunanto sayi, vāraṇo koñcanādaṁ karonto pakkāmi.",
  "atk-s0513a30:906_5": "Bodhisatto gantvā pabbatamatthake ṭhito taṁ vināsappattaṁ disvā ‘‘attano mānaṁ nissāya",
  "atk-s0513a30:906_6": "naṭṭho siṅgālo’’ti tisso gāthā abhāsi –",
  "atk-s0513a30:907": "138.",
  "atk-s0513a30:908": " ‘‘Asīho sīhamānena, yo attānaṁ vikubbati;",
  "atk-s0513a30:909": "Kotthūva gajamāsajja, seti bhūmyā anutthunaṁ.",
  "atk-s0513a30:910": "139.",
  "atk-s0513a30:911": " ‘‘Yasassino uttamapuggalassa, sañjātakhandhassa mahabbalassa;",
  "atk-s0513a30:912": "Asamekkhiya thāmabalūpapattiṁ, sa seti nāgena hatoyaṁ jambuko.",
  "atk-s0513a30:913": "140.",
  "atk-s0513a30:914": " ‘‘Yo cīdha kammaṁ kurute pamāya, thāmabbalaṁ attani saṁviditvā;",
  "atk-s0513a30:915": "Jappena mantena subhāsitena, parikkhavā so vipulaṁ jinātī’’ti.",
  "atk-s0513a30:916_0": "Tattha vikubbatīti parivatteti. Kotthūvāti siṅgālo viya. Anutthunanti anutthunanto.",
  "atk-s0513a30:916_1": "Idaṁ vuttaṁ hoti – yathā ayaṁ kotthu mahantaṁ gajaṁ patvā anutthunanto bhūmiyaṁ seti,",
  "atk-s0513a30:916_2": "evaṁ yo añño dubbalo balavatā viggahaṁ karoti, sopi evarūpova hotīti.",
  "atk-s0513a30:917_0": "Yasassinoti issariyavato. Uttamapuggalassāti kāyabalena ca ñāṇabalena ca uttamapuggalassa.",
  "atk-s0513a30:917_1": "Sañjātakhandhassāti susaṇṭhitamahākhandhassa. Mahabbalassātie mahāthāmassa. Thāmabalūpapattinti",
  "atk-s0513a30:917_2": "evarūpassa sīhassa thāmasaṅkhātaṁ balañceva sīhajātisaṅkhātaṁ upapattiñca ajānitvā,",
  "atk-s0513a30:917_3": "kāyathāmañca ñāṇabalañca sīhaupapattiñca ajānitvāti attho. Sa setīti attānampi sīhena",
  "atk-s0513a30:917_4": "sadisaṁ maññamāno, so ayaṁ jambuko nāgena hato matasayanaṁ seti.",
  "atk-s0513a30:918_0": "Pamāyāti paminitvā upaparikkhitvā. ‘‘Pamāṇā’’tipi pāṭho, attano pamāṇaṁ gahetvā yo",
  "atk-s0513a30:918_1": "attano pamāṇena kammaṁ kuruteti attho. Thāmabbalanti thāmasaṅkhātaṁ balaṁ, kāyathāmañca",
  "atk-s0513a30:918_2": "ñāṇabalañcātipi attho. Jappenāti japena, ajjhenenāti attho. Mantenāti aññehi paṇḍitehi",
  "atk-s0513a30:918_3": "saddhiṁ mantetvā karaṇena. Subhāsitenāti saccādiguṇayuttena anavajjavacanena. Parikkhavāti",
  "atk-s0513a30:918_4": "parikkhāsampanno. So vipulaṁ jinātīti yo evarūpo hoti, yaṁ kiñci kammaṁ kurumāno",
  "atk-s0513a30:918_5": "attano thāmañca balañca ñatvā jappamantavasena paricchinditvā subhāsitaṁ bhāsanto",
  "atk-s0513a30:918_6": "karoti, so vipulaṁ mahantaṁ atthaṁ jināti na parihāyatīti.",
  "atk-s0513a30:919": "Evaṁ bodhisatto imāhi tīhi gāthāhi imasmiṁ loke kattabbayuttakaṁ kammaṁ kathesi.",
  "atk-s0513a30:920": "Satthā imaṁ dhammadesanaṁ āharitvā jātakaṁ samodhānesi – ‘‘tadā siṅgālo devadatto ahosi, sīho pana ahameva ahosi’’nti.",
  "atk-s0513a30:921": "Jambukajātakavaṇṇanā pañcamā.",
  "atk-s0513a30:923": " [336] 6. Brahāchattajātakavaṇṇanā",
  "atk-s0513a30:924": "Tiṇaṁ tiṇanti lapasīti idaṁ satthā jetavane viharanto kuhakabhikkhuṁ ārabbha kathesi. Paccuppannavatthu kathitameva.",
  "atk-s0513a30:925_0": "Atīte pana bārāṇasiyaṁ brahmadatte rajjaṁ kārente bodhisatto tassa atthadhammānusāsako",
  "atk-s0513a30:925_1": "amacco ahosi. Bārāṇasirājā mahatiyā senāya kosalarājānaṁ abbhuggantvā sāvatthiṁ patvā",
  "atk-s0513a30:925_2": "yuddhena nagaraṁ pavisitvā rājānaṁ gaṇhi. Kosalarañño pana putto chatto nāma kumāro",
  "atk-s0513a30:925_3": "atthi. So aññātakavesena nikkhamitvā takkasilaṁ gantvā tayo vede ca aṭṭhārasa sippāni",
  "atk-s0513a30:925_4": "ca uggaṇhitvā takkasilato nikkhamma sabbasamayasippāni sikkhanto ekaṁ paccantagāmaṁ",
  "atk-s0513a30:925_5": "pāpuṇi. Taṁ nissāya pañcasatatāpasā araññe paṇṇasālāsu vasanti. Kumāro te upasaṅkamitvā",
  "atk-s0513a30:925_6": "‘‘imesampi santike kiñci sikkhissāmī’’ti pabbajitvā yaṁ te jānanti, taṁ sabbaṁ uggaṇhi.",
  "atk-s0513a30:925_7": "So aparabhāge gaṇasatthā jāto.",
  "atk-s0513a30:926_0": "Athekadivasaṁ isigaṇaṁ āmantetvā ‘‘mārisā, kasmā majjhimadesaṁ na gacchathā’’ti pucchi.",
  "atk-s0513a30:926_1": "‘‘Mārisa, majjhimadese manussā nāma paṇḍitā, te pañhaṁ pucchanti, anumodanaṁ kārāpenti,",
  "atk-s0513a30:926_2": "maṅgalaṁ bhaṇāpenti, asakkonte garahanti, mayaṁ tena bhayena na gacchāmā’’ti. ‘‘Mā",
  "atk-s0513a30:926_3": "tumhe bhāyatha, ahametaṁ sabbaṁ karissāmī’’ti. ‘‘Tena hi gacchāmā’’ti sabbe attano",
  "atk-s0513a30:926_4": "attano khārivividhamādāya anupubbena bārāṇasiṁ pattā. Bārāṇasirājāpi kosalarajjaṁ",
  "atk-s0513a30:926_5": "attano hatthagataṁ katvā tattha rājayutte ṭhapetvā sayaṁ tattha vijjamānaṁ dhanaṁ",
  "atk-s0513a30:926_6": "gahetvā bārāṇasiṁ gantvā uyyāne lohacāṭiyo pūrāpetvā nidahitvā tasmiṁ samaye bārāṇasiyameva",
  "atk-s0513a30:926_7": "vasati. Atha te isayo rājuyyāne rattiṁ vasitvā punadivase nagaraṁ bhikkhāya pavisitvā",
  "atk-s0513a30:926_8": "rājadvāraṁ agamaṁsu. Rājā tesaṁ iriyāpathessu pasīditvā pakkosāpetvā mahātale nisīdāpetvā",
  "atk-s0513a30:926_9": "yāgukhajjakaṁ datvā yāva bhattakālā taṁ taṁ pañhaṁ pucchi. Chatto rañño cittaṁ ārādhento",
  "atk-s0513a30:926_10": "sabbapañhe vissajjetvā bhattakiccāvasāne vicitraṁ anumodanaṁ akāsi. Rājā suṭṭhutaraṁ",
  "atk-s0513a30:926_11": "pasanno paṭiññaṁ gahetvā sabbepi te uyyāne vāsāpesi.",
  "atk-s0513a30:927_0": "Chatto nidhiuddharaṇamantaṁ jānāti. So tattha vasanto ‘‘kahaṁ nu kho iminā mama pitu",
  "atk-s0513a30:927_1": "santakaṁ dhanaṁ nidahita’’nti mantaṁ parivattetvā olokento uyyāne nidahitabhāvaṁ",
  "atk-s0513a30:927_2": "ñatvā ‘‘idaṁ dhanaṁ gahetvā mama rajjaṁ gaṇhissāmī’’ti cintetvā tāpase āmantetvā",
  "atk-s0513a30:927_3": "‘‘mārisā, ahaṁ kosalarañño putto, bārāṇasiraññā amhākaṁ rajje gahite aññātakavesena",
  "atk-s0513a30:927_4": "nikkhamitvā ettakaṁ kālaṁ attano jīvitaṁ anurakkhiṁ, idāni kulasantakaṁ dhanaṁ laddhaṁ,",
  "atk-s0513a30:927_5": "ahaṁ etaṁ ādāya gantvā attano rajjaṁ gaṇhissāmi, tumhe kiṁ karissathā’’ti āha. ‘‘Mayampi",
  "atk-s0513a30:927_6": "tayāva saddhiṁ gamissāmā’’ti . So ‘‘sādhū’’ti mahante mahante cammapasibbake kāretvā",
  "atk-s0513a30:927_7": "rattibhāge bhūmiṁ khaṇitvā dhanacāṭiyo uddharitvā pasibbakesu dhanaṁ pakkhipitvā",
  "atk-s0513a30:927_8": "cāṭiyo tiṇassa pūrāpetvā pañca ca isisatāni aññe ca manusse dhanaṁ gāhāpetvā palāyitvā",
  "atk-s0513a30:927_9": "sāvatthiṁ gantvā sabbe rājayutte gāhāpetvā rajjaṁ gahetvā pākāraaṭṭālakādipaṭisaṅkharaṇaṁ",
  "atk-s0513a30:927_10": "kārāpetvā puna sapattaraññā yuddhena aggahetabbaṁ katvā nagaraṁ ajjhāvasati. Bārāṇasiraññopi",
  "atk-s0513a30:927_11": "‘‘tāpasā uyyānato dhanaṁ gahetvā palātā’’ti ārocayiṁsu. So uyyānaṁ gantvā cāṭiyo",
  "atk-s0513a30:927_12": "vivarāpetvā tiṇameva passi, tassa dhanaṁ nissāya mahanto soko uppajji. So nagaraṁ",
  "atk-s0513a30:927_13": "gantvā ‘‘tiṇaṁ tiṇa’’nti vippalapanto carati, nāssa koci sokaṁ nibbāpetuṁ sakkoti.",
  "atk-s0513a30:928_0": "Bodhisatto cintesi ‘‘rañño mahanto soko, vippalapanto carati, ṭhapetvā kho pana maṁ",
  "atk-s0513a30:928_1": "nāssa añño koci sokaṁ vinodetuṁ samattho, nissokaṁ naṁ karissāmī’’ti. So ekadivasaṁ",
  "atk-s0513a30:928_2": "tena saddhiṁ sukhanisinno tassa vippalapanakāle paṭhamaṁ gāthamāha –",
  "atk-s0513a30:929": "141.",
  "atk-s0513a30:930": " ‘‘Tiṇaṁ tiṇanti lapasi, ko nu te tiṇamāhari;",
  "atk-s0513a30:931": "Kiṁ nu te tiṇakiccatthi, tiṇameva pabhāsasī’’ti.",
  "atk-s0513a30:932_0": "Tattha kiṁ nu te tiṇakiccatthīti kiṁ nu tava tiṇena kiccaṁ kātabbaṁ atthi. Tiṇameva",
  "atk-s0513a30:932_1": "pabhāsasīti tvañhi kevalaṁ ‘‘tiṇaṁ tiṇa’’nti tiṇameva pabhāsasi, ‘‘asukatiṇaṁ nāmā’’ti",
  "atk-s0513a30:932_2": "na kathesi, tiṇanāmaṁ tāvassa kathehi ‘‘asukatiṇaṁ nāmā’’ti, mayaṁ te āharissāma,",
  "atk-s0513a30:932_3": "atha pana te tiṇenattho natthi, nikkāraṇā mā vippalapīti.",
  "atk-s0513a30:933": "Taṁ sutvā rājā dutiyaṁ gāthamāha –",
  "atk-s0513a30:934": "142.",
  "atk-s0513a30:935": " ‘‘Idhāgamā brahmacārī, brahā chatto bahussuto;",
  "atk-s0513a30:936": "So me sabbaṁ samādāya, tiṇaṁ nikkhippa gacchatī’’ti.",
  "atk-s0513a30:937": "Tattha brahāti dīgho. Chattoti tassa nāmaṁ. Sabbaṁ samādāyāti sabbaṁ dhanaṁ gahetvā. Tiṇaṁ nikkhippa gacchatīti cāṭīsu tiṇaṁ nikkhipitvā gatoti dassento evamāha.",
  "atk-s0513a30:938": "Taṁ sutvā bodhisatto tatiyaṁ gāthamāha –",
  "atk-s0513a30:939": "143.",
  "atk-s0513a30:940": " ‘‘Evetaṁ hoti kattabbaṁ, appena bahumicchatā;",
  "atk-s0513a30:941": "Sabbaṁ sakassa ādānaṁ, anādānaṁ tiṇassa cā’’ti.",
  "atk-s0513a30:942_0": "Tassattho – appena tiṇena bahudhanaṁ icchatā evaṁ etaṁ kattabbaṁ hoti, yadidaṁ pitu",
  "atk-s0513a30:942_1": "santakattā sakassa dhanassa sabbaṁ ādānaṁ agayhūpagassa tiṇassa ca anādānaṁ. Iti,",
  "atk-s0513a30:942_2": "mahārāja, so brahā chatto gahetabbayuttakaṁ attano pitu santakaṁ dhanaṁ gahetvā aggahetabbayuttakaṁ",
  "atk-s0513a30:942_3": "tiṇaṁ cāṭīsu pakkhipitvā gato, tattha kā paridevanāti.",
  "atk-s0513a30:943": "Taṁ sutvā rājā catutthaṁ gāthamāha –",
  "atk-s0513a30:944": "144.",
  "atk-s0513a30:945": " ‘‘Sīlavanto na kubbanti, bālo sīlāni kubbati;",
  "atk-s0513a30:946": "Aniccasīlaṁ dussīlyaṁ, kiṁ paṇḍiccaṁ karissatī’’ti.",
  "atk-s0513a30:947_0": "Tattha sīlavantoti ye sīlasampannā brahmacārayo, te evarūpaṁ na kubbanti. Bālo sīlāni",
  "atk-s0513a30:947_1": "kubbatīti bālo pana durācāro evarūpāni attano anācārasaṅkhātāni sīlāni karoti. Aniccasīlanti",
  "atk-s0513a30:947_2": "addhuvena dīgharattaṁ appavattena sīlena samannāgataṁ. Dussīlyanti dussīlaṁ. Kiṁ",
  "atk-s0513a30:947_3": "paṇḍiccaṁ karissatīti evarūpaṁ puggalaṁ bāhusaccaparibhāvitaṁ paṇḍiccaṁ kiṁ karissati",
  "atk-s0513a30:947_4": "kiṁ sampādessati, vipattimevassa karissatīti. Taṁ garahanto vatvā so tāya bodhisattassa",
  "atk-s0513a30:947_5": "kathāya nissoko hutvā dhammena rajjaṁ kāresi.",
  "atk-s0513a30:948": "Satthā imaṁ dhammadesanaṁ āharitvā jātakaṁ samodhānesi – ‘‘tadā brahāchatto kuhakabhikkhu ahosi, paṇḍitāmacco pana ahameva ahosi’’nti.",
  "atk-s0513a30:949": "Brahāchattajātakavaṇṇanā chaṭṭhā.",
  "atk-s0513a30:951": " [337] 7. Pīṭhajātakavaṇṇanā",
  "atk-s0513a30:952_0": "Na te pīṭhamadāyimhāti idaṁ satthā jetavane viharanto aññataraṁ bhikkhuṁ ārabbha",
  "atk-s0513a30:952_1": "kathesi. So kira janapadato jetavanaṁ gantvā pattacīvaraṁ paṭisāmetvā satthāraṁ vanditvā",
  "atk-s0513a30:952_2": "sāmaṇeradahare pucchi ‘‘āvuso, sāvatthiyaṁ āgantukabhikkhūnaṁ ke upakārakā’’ti .",
  "atk-s0513a30:952_3": "‘‘Āvuso, anāthapiṇḍiko nāma mahāseṭṭhi, visākhā nāma mahāupāsikā ete bhikkhusaṅghassa",
  "atk-s0513a30:952_4": "upakārakā mātāpituṭṭhāniyā’’ti. So ‘‘sādhū’’ti punadivase pātova ekabhikkhussapi",
  "atk-s0513a30:952_5": "apaviṭṭhakāle anāthapiṇḍikassa gharadvāraṁ agamāsi. Taṁ avelāya gatattā koci na olokesi",
  "atk-s0513a30:952_6": ". So tato kiñci alabhitvā visākhāya gharadvāraṁ gato. Tatrāpi atipātova gatattā kiñci",
  "atk-s0513a30:952_7": "na labhi. So tattha tattha vicaritvā punāgacchanto yāguyā niṭṭhitāya gato, punapi",
  "atk-s0513a30:952_8": "tattha tattha vicaritvā bhatte niṭṭhite gato. So vihāraṁ gantvā ‘‘dvepi kulāni assaddhāni",
  "atk-s0513a30:952_9": "appasannāni eva, ime bhikkhū pana ‘saddhāni pasannānī’ti kathentī’’ti tāni kulāni",
  "atk-s0513a30:952_10": "paribhavanto carati.",
  "atk-s0513a30:953_0": "Athekadivasaṁ dhammasabhāyaṁ bhikkhū kathaṁ samuṭṭhāpesuṁ – ‘‘āvuso, asuko kira jānapado",
  "atk-s0513a30:953_1": "bhikkhu atikālasseva kuladvāraṁ gato bhikkhaṁ alabhitvā kulāni paribhavanto caratī’’ti.",
  "atk-s0513a30:953_2": "Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā",
  "atk-s0513a30:953_3": "‘‘imāya nāmā’’ti vutte taṁ bhikkhuṁ pakkosāpetvā ‘‘saccaṁ kira bhikkhū’’ti pucchitvā",
  "atk-s0513a30:953_4": "‘‘saccaṁ, bhante’’ti vutte ‘‘kasmā tvaṁ bhikkhu kujjhasi, pubbe anuppanne buddhe",
  "atk-s0513a30:953_5": "tāpasāpi tāva kuladvāraṁ gantvā bhikkhaṁ alabhitvā na kujjhiṁsū’’ti vatvā atītaṁ āhari.",
  "atk-s0513a30:954_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a30:954_1": "vayappatto takkasilāyaṁ sabbasippāni uggaṇhitvā aparabhāge tāpasapabbajjaṁ pabbajitvā",
  "atk-s0513a30:954_2": "himavante ciraṁ vasitvā loṇambilasevanatthāya bārāṇasiṁ patvā uyyāne vasitvā punadivase",
  "atk-s0513a30:954_3": "nagaraṁ bhikkhāya pāvisi. Tadā bārāṇasiseṭṭhi saddho hoti pasanno. Bodhisatto ‘‘kataraṁ",
  "atk-s0513a30:954_4": "kulagharaṁ saddha’’nti pucchitvā ‘‘seṭṭhighara’’nti sutvā seṭṭhino gharadvāraṁ agamāsi.",
  "atk-s0513a30:954_5": "Tasmiṁ khaṇe seṭṭhi rājupaṭṭhānaṁ gato, manussāpi naṁ na passiṁsu, so nivattitvā",
  "atk-s0513a30:954_6": "gacchati. Atha naṁ seṭṭhi rājakulato nivattanto disvā vanditvā bhikkhābhājanaṁ gahetvā",
  "atk-s0513a30:954_7": "gharaṁ netvā nisīdāpetvā pādadhovanatelamakkhanayāgukhajjakādīhi santappetvā antarābhatte",
  "atk-s0513a30:954_8": "kiñci kāraṇaṁ apucchitvā katabhattakiccaṁ vanditvā ekamantaṁ nisinno ‘‘bhante, amhākaṁ",
  "atk-s0513a30:954_9": "gharadvāraṁ āgatā nāma yācakā vā dhammikasamaṇabrāhmaṇā vā sakkārasammānaṁ alabhitvā",
  "atk-s0513a30:954_10": "gatapubbā nāma natthi, tumhe pana ajja amhākaṁ dārakehi adiṭṭhattā āsanaṁ vā pānīyaṁ",
  "atk-s0513a30:954_11": "vā pādadhovanaṁ vā yāgubhattaṁ vā alabhitvāva gatā, ayaṁ amhākaṁ doso, taṁ no khamituṁ",
  "atk-s0513a30:954_12": "vaṭṭatī’’ti vatvā paṭhamaṁ gāthamāha –",
  "atk-s0513a30:955": "145.",
  "atk-s0513a30:956": " ‘‘Na te pīṭhamadāyimhā, na pānaṁ napi bhojanaṁ;",
  "atk-s0513a30:957": "Brahmacāri khamassu me, etaṁ passāmi accaya’’nti.",
  "atk-s0513a30:958": "Tattha na te pīṭhamadāyimhāti pīṭhampi te na dāpayimha.",
  "atk-s0513a30:959": "Taṁ sutvā bodhisatto dutiyaṁ gāthamāha –",
  "atk-s0513a30:960": "146.",
  "atk-s0513a30:961": " ‘‘Nevābhisajjāmi na cāpi kuppe, na cāpi me appiyamāsi kiñci;",
  "atk-s0513a30:962": "Athopi me āsi manovitakko, etādiso nūna kulassa dhammo’’ti.",
  "atk-s0513a30:963": "Tattha nevābhisajjāmīti neva laggāmi. Etādisoti ‘‘imassa kulassa etādiso nūna sabhāvo, adāyakavaṁso esa bhavissatī’’ti evaṁ me manovitakko uppanno.",
  "atk-s0513a30:964": "Taṁ sutvā seṭṭhi itarā dve gāthā abhāsi –",
  "atk-s0513a30:965": "147.",
  "atk-s0513a30:966": " ‘‘Esasmākaṁ kule dhammo, pitupitāmaho sadā;",
  "atk-s0513a30:967": "Āsanaṁ udakaṁ pajjaṁ, sabbetaṁ nipadāmase.",
  "atk-s0513a30:968": "148.",
  "atk-s0513a30:969": " ‘‘Esasmākaṁ kule dhammo, pitupitāmaho sadā;",
  "atk-s0513a30:970": "Sakkaccaṁ upatiṭṭhāma, uttamaṁ viya ñātaka’’nti.",
  "atk-s0513a30:971_0": "Tattha dhammoti sabhāvo. Pitupitāmahoti pitūnañca pitāmahānañca santako. Udakanti",
  "atk-s0513a30:971_1": "pādadhovanaudakaṁ. Pajjanti pādamakkhanatelaṁ. Sabbetanti sabbaṁ etaṁ. Nipadāmaseti",
  "atk-s0513a30:971_2": "nikārapakārā upasaggā, dāmaseti attho, dadāmāti vuttaṁ hoti. Iminā yāva sattamā kulaparivaṭṭā",
  "atk-s0513a30:971_3": "dāyakavaṁso amhākaṁ vaṁsoti dasseti. Uttamaṁ viya ñātakanti mātaraṁ viya pitaraṁ",
  "atk-s0513a30:971_4": "viya ca mayaṁ dhammikaṁ samaṇaṁ vā brāhmaṇaṁ vā disvā sakkaccaṁ sahatthena upaṭṭhahāmāti attho.",
  "atk-s0513a30:972": "Bodhisatto pana katipāhaṁ bārāṇasiseṭṭhino dhammaṁ desento tattha vasitvā puna himavantameva gantvā abhiññā ca samāpattiyo ca nibbattetvā brahmalokaparāyaṇo ahosi.",
  "atk-s0513a30:973_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a30:973_1": "so bhikkhu sotāpattiphale patiṭṭhahi. Tadā bārāṇasiseṭṭhi ānando ahosi, tāpaso pana ahameva ahosinti.",
  "atk-s0513a30:974": "Pīṭhajātakavaṇṇanā sattamā.",
  "atk-s0513a30:976": " [338] 8. Thusajātakavaṇṇanā",
  "atk-s0513a30:977_0": "Viditaṁthusanti idaṁ satthā veḷuvane viharanto ajātasattuṁ ārabbha kathesi. Tasmiṁ",
  "atk-s0513a30:977_1": "kira mātukucchigate tassa mātu kosalarājadhītāya bimbisārarañño dakkhiṇajāṇulohitapivanadohaḷo",
  "atk-s0513a30:977_2": "uppajjitvā paṇḍu ahosi. Sā paricārikāhi pucchitā tāsaṁ tamatthaṁ ārocesi. Rājāpi",
  "atk-s0513a30:977_3": "sutvā nemittake pakkosāpetvā ‘‘deviyā kira evarūpo dohaḷo uppanno, tassa kā nipphattī’’ti",
  "atk-s0513a30:977_4": "pucchi. Nemittakā ‘‘deviyā kucchimhi nibbattakasatto tumhe māretvā rajjaṁ gaṇhissatī’’ti",
  "atk-s0513a30:977_5": "āhaṁsu. Rājā ‘‘sace mama putto maṁ māretvā rajjaṁ gaṇhissati, ko ettha doso’’ti dakkhiṇajāṇuṁ",
  "atk-s0513a30:977_6": "satthena phālāpetvā lohitaṁ suvaṇṇataṭṭakena gāhāpetvā deviyā pāyesi. Sā cintesi",
  "atk-s0513a30:977_7": "‘‘sace mama kucchiyaṁ nibbatto putto pitaraṁ māressati, kiṁ me tenā’’ti. Sā gabbhapātanatthaṁ kucchiṁ maddāpesi .",
  "atk-s0513a30:978_0": "Rājā ñatvā taṁ pakkosāpetvā ‘‘bhadde mayhaṁ kira putto maṁ māretvā rajjaṁ gaṇhissati,",
  "atk-s0513a30:978_1": "na kho panāhaṁ ajaro amaro, puttamukhaṁ passituṁ me dehi, mā ito pabhuti evarūpaṁ",
  "atk-s0513a30:978_2": "kammaṁ akāsī’’ti āha. Sā tato paṭṭhāya uyyānaṁ gantvā kucchiṁ maddāpesi. Rājā ñatvā",
  "atk-s0513a30:978_3": "tato paṭṭhāya uyyānagamanaṁ nivāresi. Sā paripuṇṇagabbhā puttaṁ vijāyi. Nāmaggahaṇadivase",
  "atk-s0513a30:978_4": "cassa ajātasseva pitu sattubhāvato ‘‘ajātasattu’’tveva nāmamakaṁsu. Tasmiṁ kumāraparihārena",
  "atk-s0513a30:978_5": "vaḍḍhante satthā ekadivasaṁ pañcasatabhikkhuparivuto rañño nivesanaṁ gantvā nisīdi.",
  "atk-s0513a30:978_6": "Rājā buddhappamukhaṁ bhikkhusaṅghaṁ paṇītena khādanīyabhojanīyena parivisitvā satthāraṁ",
  "atk-s0513a30:978_7": "vanditvā dhammaṁ suṇanto nisīdi. Tasmiṁ khaṇe kumāraṁ maṇḍetvā rañño adaṁsu. Rājā",
  "atk-s0513a30:978_8": "balavasinehena puttaṁ gahetvā ūrumhi nisīdāpetvā puttagatena pemena puttameva mamāyanto",
  "atk-s0513a30:978_9": "na dhammaṁ suṇāti. Satthā tassa pamādabhāvaṁ ñatvā ‘‘mahārāja, pubbe rājāno putte",
  "atk-s0513a30:978_10": "āsaṅkamānā paṭicchanne kāretvā ‘amhākaṁ accayena nīharitvā rajje patiṭṭhāpeyyāthā’ti",
  "atk-s0513a30:978_11": "āṇāpesu’’nti vatvā tena yācito atītaṁ āhari.",
  "atk-s0513a30:979_0": "Atīte bārāṇasiyaṁ brahmadatte rajjaṁ kārente bodhisatto takkasilāyaṁ disāpāmokkhaācariyo",
  "atk-s0513a30:979_1": "hutvā bahū rājakumāre ca brāhmaṇakumāre ca sippaṁ vācesi. Bārāṇasiraññopi putto soḷasavassakāle",
  "atk-s0513a30:979_2": "tassa santikaṁ gantvā tayo vede ca sabbasippāni ca uggaṇhitvā paripuṇṇasippo ācariyaṁ",
  "atk-s0513a30:979_3": "āpucchi. Ācariyo aṅgavijjāvasena taṁ olokento ‘‘imassa puttaṁ nissāya antarāyo paññāyati,",
  "atk-s0513a30:979_4": "tamahaṁ attano ānubhāvena harissāmī’’ti cintetvā catasso gāthā bandhitvā rājakumārassa",
  "atk-s0513a30:979_5": "adāsi, evañca pana taṁ vadesi ‘‘tāta, paṭhamaṁ gāthaṁ rajje patiṭṭhāya tava puttassa",
  "atk-s0513a30:979_6": "soḷasavassakāle bhattaṁ bhuñjanto vadeyyāsi, dutiyaṁ mahāupaṭṭhānakāle, tatiyaṁ pāsādaṁ",
  "atk-s0513a30:979_7": "abhiruhamāno sopānasīse ṭhatvā, catutthaṁ sayanasirigabbhaṁ pavisanto ummāre ṭhatvā’’ti.",
  "atk-s0513a30:979_8": "So ‘‘sādhū’’ti sampaṭicchitvā ācariyaṁ vanditvā gato oparajje patiṭṭhāya pitu accayena",
  "atk-s0513a30:979_9": "rajje patiṭṭhāsi. Tassa putto soḷasavassakāle rañño uyyānakīḷādīnaṁ atthāya nikkhamantassa",
  "atk-s0513a30:979_10": "sirivibhavaṁ disvā pitaraṁ māretvā rajjaṁ gahetukāmo hutvā attano upaṭṭhākānaṁ kathesi.",
  "atk-s0513a30:979_11": "Te ‘‘sādhu deva, mahallakakāle laddhena issariyena ko attho, yena kenaci upāyena",
  "atk-s0513a30:979_12": "rājānaṁ māretvā rajjaṁ gaṇhituṁ vaṭṭatī’’ti vadiṁsu. Kumāro ‘‘visaṁ khādāpetvā māressāmī’’ti",
  "atk-s0513a30:979_13": "pitarā saddhiṁ sāyamāsaṁ bhuñjanto visaṁ gahetvā nisīdi. Rājā bhattapātiyaṁ bhatte",
  "atk-s0513a30:979_14": "acchupanteyeva paṭhamaṁ gāthamāha –",
  "atk-s0513a30:980": "149.",
  "atk-s0513a30:981": " ‘‘Viditaṁ thusaṁ undurānaṁ, viditaṁ pana taṇḍulaṁ;",
  "atk-s0513a30:982": "Thusaṁ thusaṁ vivajjetvā, taṇḍulaṁ pana khādare’’ti.",
  "atk-s0513a30:983_0": "Tattha viditanti kāḷavaddalepi andhakāre undurānaṁ thuso thusabhāvena taṇḍulo ca",
  "atk-s0513a30:983_1": "taṇḍulabhāvena vidito pākaṭoyeva. Idha pana liṅgavipallāsavasena ‘‘thusaṁ taṇḍula’’nti",
  "atk-s0513a30:983_2": "vuttaṁ. Khādareti thusaṁ thusaṁ vajjetvā taṇḍulameva khādanti. Idaṁ vuttaṁ hoti –",
  "atk-s0513a30:983_3": "tāta kumāra, yathā undurānaṁ andhakārepi thuso thusabhāvena taṇḍulo ca taṇḍulabhāvena",
  "atk-s0513a30:983_4": "pākaṭo, te thusaṁ vajjetvā taṇḍulameva khādanti, evameva mamapi tava visaṁ gahetvā",
  "atk-s0513a30:983_5": "nisinnabhāvo pākaṭoti.",
  "atk-s0513a30:984_0": "Kumāro ‘‘ñātomhī’’ti bhīto bhattapātiyaṁ visaṁ pātetuṁ avisahitvā uṭṭhāya rājānaṁ",
  "atk-s0513a30:984_1": "vanditvā gato. So tamatthaṁ attano upaṭṭhākānaṁ ārocetvā ‘‘ajja tāvamhi ñāto, idāni",
  "atk-s0513a30:984_2": "kathaṁ māressāmī’’ti pucchi. Te tato paṭṭhāya uyyāne paṭicchannā hutvā nikaṇṇikavasena",
  "atk-s0513a30:984_3": "mantayamānā ‘‘attheko upāyo, khaggaṁ sannayhitvā mahāupaṭṭhānaṁ gatakāle amaccānaṁ",
  "atk-s0513a30:984_4": "antare ṭhatvā rañño pamattabhāvaṁ ñatvā khaggena paharitvā māretuṁ vaṭṭatī’’ti vavatthapesuṁ.",
  "atk-s0513a30:984_5": "Kumāro ‘‘sādhū’’ti sampaṭicchitvā mahāupaṭṭhānakāle sannaddhakhaggo hutvā gantvā",
  "atk-s0513a30:984_6": "ito cito ca rañño paharaṇokāsaṁ upadhāreti. Tasmiṁ khaṇe rājā dutiyaṁ gāthamāha –",
  "atk-s0513a30:985": "150.",
  "atk-s0513a30:986": " ‘‘Yā mantanā araññasmiṁ, yā ca gāme nikaṇṇikā;",
  "atk-s0513a30:987": "Yañcetaṁ iti cīti ca, etampi viditaṁ mayā’’ti.",
  "atk-s0513a30:988_0": "Tattha araññasminti uyyāne. Nikaṇṇikāti kaṇṇamūle mantanā. Yañcetaṁ iti cīti cāti",
  "atk-s0513a30:988_1": "yañca etaṁ idāni mama paharaṇokāsapariyesanaṁ. Idaṁ vuttaṁ hoti – tāta kumāra, yā",
  "atk-s0513a30:988_2": "esā tava attano upaṭṭhākehi saddhiṁ uyyāne ca gāme ca nikaṇṇikā mantanā, yañcetaṁ",
  "atk-s0513a30:988_3": "idāni mama māraṇatthāya iti cīti ca karaṇaṁ, etampi sabbaṁ mayā ñātanti.",
  "atk-s0513a30:989_0": "Kumāro ‘‘jānāti me veribhāvaṁ pitā’’ti tato palāyitvā upaṭṭhākānaṁ ārocesi. Te sattaṭṭha",
  "atk-s0513a30:989_1": "divase atikkamitvā ‘‘kumāra, na te pitā, veribhāvaṁ jānāti, takkamattena tvaṁ evaṁsaññī",
  "atk-s0513a30:989_2": "ahosi, mārehi na’’nti vadiṁsu. So ekadivasaṁ khaggaṁ gahetvā sopānamatthake gabbhadvāre",
  "atk-s0513a30:989_3": "aṭṭhāsi. Rājā sopānamatthake ṭhito tatiyaṁ gāthamāha –",
  "atk-s0513a30:990": "151.",
  "atk-s0513a30:991": " ‘‘Dhammena kira jātassa, pitā puttasssa makkaṭo;",
  "atk-s0513a30:992": "Daharasseva santassa, dantehi phalamacchidā’’ti.",
  "atk-s0513a30:993_0": "Tattha dhammenāti sabhāvena. Pitā puttassa makkaṭoti pitā makkaṭo puttassa makkaṭapotakassa.",
  "atk-s0513a30:993_1": "Idaṁ vuttaṁ hoti – yathā araññe jāto makkaṭo attano yūthapariharaṇaṁ āsaṅkanto taruṇassa",
  "atk-s0513a30:993_2": "makkaṭapotakassa dantehi phalaṁ chinditvā purisabhāvaṁ nāseti, tathā tava atirajjakāmassa",
  "atk-s0513a30:993_3": "phalāni uppāṭāpetvā purisabhāvaṁ nāsessāmīti.",
  "atk-s0513a30:994_0": "Kumāro ‘‘gaṇhāpetukāmo maṁ pitā’’ti bhīto palāyitvā ‘‘pitarāmhi santajjito’’ti upaṭṭhākānaṁ",
  "atk-s0513a30:994_1": "ārocesi. Te aḍḍhamāsamatte vītivatte ‘‘kumāra, sace rājā jāneyya, ettakaṁ kālaṁ nādhivāseyya,",
  "atk-s0513a30:994_2": "takkamattena tayā kathitaṁ, mārehi na’’nti vadiṁsu. So ekadivasaṁ khaggaṁ gahetvā",
  "atk-s0513a30:994_3": "uparipāsāde sirisayanaṁ pavisitvā ‘‘āgacchantameva naṁ māressāmī’’ti heṭṭhāpallaṅke",
  "atk-s0513a30:994_4": "nisīdi. Rājā bhuttasāyamāso parijanaṁ uyyojetvā ‘‘nipajjissāmī’’ti sirigabbhaṁ pavisanto",
  "atk-s0513a30:994_5": "ummāre ṭhatvā catutthaṁ gāthamāha –",
  "atk-s0513a30:995": "152.",
  "atk-s0513a30:996": " ‘‘Yametaṁ parisappasi, ajakāṇova sāsape;",
  "atk-s0513a30:997": "Yopāyaṁ heṭṭhato seti, etampi viditaṁ mayā’’ti.",
  "atk-s0513a30:998_0": "Tattha parisappasīti bhayena ito cito ca sappasi. Sāsapeti sāsapakhette. Yopāyanti",
  "atk-s0513a30:998_1": "yopi ayaṁ. Idaṁ vuttaṁ hoti – yampi etaṁ tvaṁ sāsapavanaṁ paviṭṭhakāṇaeḷako viya",
  "atk-s0513a30:998_2": "bhayena ito cito ca saṁsappasi, paṭhamaṁ visaṁ gahetvā āgatosi, dutiyaṁ khaggena",
  "atk-s0513a30:998_3": "paharitukāmo hutvā āgatosi, tatiyaṁ khaggaṁ ādāya sopānamatthake aṭṭhāsi, idāni maṁ",
  "atk-s0513a30:998_4": "‘‘māressāmī’’ti heṭṭhāsayane nipannosi, sabbametaṁ jānāmi, na taṁ idāni vissajjemi,",
  "atk-s0513a30:998_5": "gahetvā rājāṇaṁ kārāpessāmīti. Evaṁ tassa ajānantasseva sā sā gāthā taṁ taṁ atthaṁ dīpeti.",
  "atk-s0513a30:999_0": "Kumāro ‘‘ñātomhi pitarā, idāni maṁ nāssessatī’’ti bhayappatto heṭṭhāsayanā nikkhamitvā",
  "atk-s0513a30:999_1": "khaggaṁ rañño pādamūle chaḍḍetvā ‘‘khamāhi me, devā’’ti pādamūle urena nipajji. Rājā",
  "atk-s0513a30:999_2": "‘‘na mayhaṁ koci kammaṁ jānātīti tvaṁ cintesī’’ti taṁ tajjetvā saṅkhalikabandhanena",
  "atk-s0513a30:999_3": "bandhāpetvā bandhanāgāraṁ pavesāpetvā ārakkhaṁ ṭhapesi. Tadā rājā bodhisattassa guṇaṁ",
  "atk-s0513a30:999_4": "sallakkhesi. So aparabhāge kālamakāsi, tassa sarīrakiccaṁ katvā kumāraṁ bandhanāgārā",
  "atk-s0513a30:999_5": "nīharitvā rajje patiṭṭhāpesuṁ.",
  "atk-s0513a30:1000": "Satthā imaṁ dhammadesanaṁ āharitvā jātakaṁ samodhānesi – ‘‘tadā takkasilāyaṁ disāpāmokkho ācariyo ahameva ahosi’’nti.",
  "atk-s0513a30:1001": "Thusajātakavaṇṇanā aṭṭhamā.",
  "atk-s0513a30:1003": " [339] 9. Bāverujātakavaṇṇanā",
  "atk-s0513a30:1004_0": "Adassanena morassāti idaṁ satthā jetavane viharanto hatalābhasakkāre titthiye ārabbha",
  "atk-s0513a30:1004_1": "kathesi. Titthiyā hi anuppanne buddhe lābhino ahesuṁ, uppanne pana buddhe hatalābhasakkārā",
  "atk-s0513a30:1004_2": "sūriyuggamane khajjopanakā viya jātā. Tesaṁ taṁ pavattiṁ ārabbha bhikkhū dhammasabhāyaṁ",
  "atk-s0513a30:1004_3": "kathaṁ samuṭṭhāpesuṁ. Satthā āgantvā ‘‘kāya nuttha, bhikkhave, etarahi kathāya sannisinnā’’ti",
  "atk-s0513a30:1004_4": "pucchitvā ‘‘imāya nāmā’’ti vutte ‘‘na, bhikkhave, idāneva, pubbepi yāva guṇavantā",
  "atk-s0513a30:1004_5": "na uppajjanti, tāva nigguṇā lābhaggayasaggappattā ahesuṁ, guṇavantesu pana uppannesu",
  "atk-s0513a30:1004_6": "nigguṇā hatalābhasakkārā jātā’’ti vatvā atītaṁ āhari.",
  "atk-s0513a30:1005_0": "Atīte bārāṇasiyaṁ brahmadatte rajjaṁ kārente bodhisatto morayoniyaṁ nibbattitvā vuḍḍhimanvāya",
  "atk-s0513a30:1005_1": "sobhaggappatto araññe vicari. Tadā ekacce vāṇijā disākākaṁ gahetvā nāvāya bāveruraṭṭhaṁ",
  "atk-s0513a30:1005_2": "agamaṁsu. Tasmiṁ kira kāle bāveruraṭṭhe sakuṇā nāma natthi. Āgatāgatā raṭṭhavāsino",
  "atk-s0513a30:1005_3": "taṁ pañjare nisinnaṁ disvā ‘‘passathimassa chavivaṇṇaṁ galapariyosānaṁ mukhatuṇḍakaṁ",
  "atk-s0513a30:1005_4": "maṇiguḷasadisāni akkhīnī’’ti kākameva pasaṁsitvā te vāṇijake āhaṁsu ‘‘imaṁ, ayyā,",
  "atk-s0513a30:1005_5": "sakuṇaṁ amhākaṁ detha, amhākaṁ iminā attho, tumhe attano raṭṭhe aññaṁ labhissathā’’ti.",
  "atk-s0513a30:1005_6": "‘‘Tena hi mūlena gaṇhathā’’ti. ‘‘Kahāpaṇena no dethā’’ti. ‘‘Na demā’’ti . Anupubbena",
  "atk-s0513a30:1005_7": "vaḍḍhitvā ‘‘satena dethā’’ti vutte ‘‘amhākaṁ esa bahūpakāro, tumhehi saddhiṁ metti",
  "atk-s0513a30:1005_8": "hotū’’ti kahāpaṇasataṁ gahetvā adaṁsu. Te taṁ netvā suvaṇṇapañjare pakkhipitvā nānappakārena",
  "atk-s0513a30:1005_9": "macchamaṁsena ceva phalāphalena ca paṭijaggiṁsu. Aññesaṁ sakuṇānaṁ avijjamānaṭṭhāne",
  "atk-s0513a30:1005_10": "dasahi asaddhammehi samannāgato kāko lābhaggayasaggappatto ahosi.",
  "atk-s0513a30:1006_0": "Punavāre te vāṇijā ekaṁ morarājānaṁ gahetvā yathā accharasaddena vassati, pāṇippaharaṇasaddena",
  "atk-s0513a30:1006_1": "naccati, evaṁ sikkhāpetvā bāveruraṭṭhaṁ agamaṁsu. So mahājane sannipatite nāvāya",
  "atk-s0513a30:1006_2": "dhure ṭhatvā pakkhe vidhunitvā madhurassaraṁ nicchāretvā nacci. Manussā taṁ disvā",
  "atk-s0513a30:1006_3": "somanassajātā ‘‘etaṁ, ayyā, sobhaggappattaṁ susikkhitaṁ sakuṇarājānaṁ amhākaṁ dethā’’ti",
  "atk-s0513a30:1006_4": "āhaṁsu. Amhehi paṭhamaṁ kāko ānīto, taṁ gaṇhittha, idāni ekaṁ morarājānaṁ ānayimhā,",
  "atk-s0513a30:1006_5": "etampi yācatha, tumhākaṁ raṭṭhe sakuṇaṁ nāma gahetvā āgantuṁ na sakkāti. ‘‘Hotu,",
  "atk-s0513a30:1006_6": "ayyā, attano raṭṭhe aññaṁ labhissatha, imaṁ no dethā’’ti mūlaṁ vaḍḍhetvā sahassena",
  "atk-s0513a30:1006_7": "gaṇhiṁsu. Atha naṁ sattaratanavicitte pañjare ṭhapetvā macchamaṁsaphalāphalehi ceva",
  "atk-s0513a30:1006_8": "madhulājasakkarapānakādīhi ca paṭijaggiṁsu, mayūrarājā lābhaggayasaggappatto jāto,",
  "atk-s0513a30:1006_9": "tassāgatakālato paṭṭhāya kākassa lābhasakkāro parihāyi, koci naṁ oloketumpi na icchi.",
  "atk-s0513a30:1006_10": "Kāko khādanīyabhojanīyaṁ alabhamāno ‘‘kākā’’ti vassanto gantvā ukkārabhūmiyaṁ otaritvā gocaraṁ gaṇhi.",
  "atk-s0513a30:1007": "Satthā dve vatthūni ghaṭetvā sambuddho hutvā imā gāthā abhāsi –",
  "atk-s0513a30:1008": "153.",
  "atk-s0513a30:1009": " ‘‘Adassanena morassa, sikhino mañjubhāṇino;",
  "atk-s0513a30:1010": "Kākaṁ tattha apūjesuṁ, maṁsena ca phalena ca.",
  "atk-s0513a30:1011": "154.",
  "atk-s0513a30:1012": " ‘‘Yadā ca sarasampanno, moro bāverumāgamā;",
  "atk-s0513a30:1013": "Atha lābho ca sakkāro, vāyasassa ahāyatha.",
  "atk-s0513a30:1014": "155.",
  "atk-s0513a30:1015": " ‘‘Yāva nuppajjatī buddho, dhammarājā pabhaṅkaro;",
  "atk-s0513a30:1016": "Tāva aññe apūjesuṁ, puthū samaṇabrāhmaṇe.",
  "atk-s0513a30:1017": "156.",
  "atk-s0513a30:1018": " ‘‘Yadā ca sarasampanno, buddho dhammaṁ adesayi;",
  "atk-s0513a30:1019": "Atha lābho ca sakkāro, titthiyānaṁ ahāyathā’’ti.",
  "atk-s0513a30:1020_0": "Tattha sikhinoti sikhāya samannāgatassa. Mañjubhāṇinoti madhurassarassa. Apūjesunti",
  "atk-s0513a30:1020_1": "apūjayiṁsu. Maṁsena ca phalena cāti nānappakārena maṁsena phalāphalena ca. Bāverumāgamāti",
  "atk-s0513a30:1020_2": "bāveruraṭṭhaṁ āgato. ‘‘Bhāverū’’tipi pāṭho. Ahāyathāti parihīno. Dhammarājāti navahi",
  "atk-s0513a30:1020_3": "lokuttaradhammehi parisaṁ rañjetīti dhammarājā. Pabhaṅkaroti sattalokaokāsalokasaṅkhāralokesu",
  "atk-s0513a30:1020_4": "ālokassa katattā pabhaṅkaro. Sarasampannoti brahmassarena samannāgato. Dhammaṁ adesayīti",
  "atk-s0513a30:1020_5": "catusaccadhammaṁ pakāsesīti.",
  "atk-s0513a30:1021": "Iti imā catasso gāthā bhāsitvā jātakaṁ samodhānesi – ‘‘tadā kāko nigaṇṭho nāṭaputto ahosi, morarājā pana ahameva ahosi’’nti.",
  "atk-s0513a30:1022": "Bāverujātakavaṇṇanā navamā.",
  "atk-s0513a30:1024": " [340] 10. Visayhajātakavaṇṇanā",
  "atk-s0513a30:1025_0": "Adāsidānānīti idaṁ satthā jetavane viharanto anāthapiṇḍikaṁ ārabbha kathesi. Vatthu",
  "atk-s0513a30:1025_1": "heṭṭhā khadiraṅgārajātake (jā. 1.1.40) vitthāritameva. Idha pana satthā anāthapiṇḍikaṁ.",
  "atk-s0513a30:1025_2": "Āmantetvā ‘‘porāṇakapaṇḍitāpi gahapati ‘dānaṁ mā dadāsī’ti ākāse ṭhatvā vārentaṁ",
  "atk-s0513a30:1025_3": "sakkaṁ devānamindaṁ paṭibāhitvā dānaṁ adaṁsuyevā’’ti vatvā tena yācito atītaṁ āhari.",
  "atk-s0513a30:1026_0": "Atīte bārāṇasiyaṁ brahmadatte rajjaṁ kārente bodhisatto asītikoṭivibhavo visayho",
  "atk-s0513a30:1026_1": "nāma seṭṭhi hutvā pañcahi sīlehi samannāgato dānajjhāsayo dānābhirato ahosi. So catūsu",
  "atk-s0513a30:1026_2": "nagaradvāresu, nagaramajjhe, attano gharadvāreti chasu ṭhānesu dānasālāyo kāretvā",
  "atk-s0513a30:1026_3": "dānaṁ pavattesi, divase divase cha satasahassāni vissajjeti. Bodhisattassa ca vanibbakayācakānañca",
  "atk-s0513a30:1026_4": "ekasadisameva bhattaṁ hoti. Tassa jambudīpaṁ unnaṅgalaṁ katvā dānaṁ dadato dānānubhāvena",
  "atk-s0513a30:1026_5": "sakkassa bhavanaṁ kampi, sakkassa devarañño paṇḍukambalasilāsanaṁ uṇhākāraṁ dassesi.",
  "atk-s0513a30:1026_6": "Sakko ‘‘ko nu kho maṁ ṭhānā cāvetukāmo’’ti upadhārento mahāseṭṭhiṁ disvā ‘‘ayaṁ visayho",
  "atk-s0513a30:1026_7": "ativiya pattharitvā sakalajambudīpaṁ unnaṅgalaṁ karonto dānaṁ deti, iminā dānena",
  "atk-s0513a30:1026_8": "maṁ cāvetvā sayaṁ sakko bhavissati maññe, dhanamassa nāsetvā etaṁ daliddaṁ katvā",
  "atk-s0513a30:1026_9": "yathā dānaṁ na deti, tathā karissāmī’’ti cintetvā sabbaṁ dhanadhaññaṁ telamadhuphāṇitasakkarādīni",
  "atk-s0513a30:1026_10": "antamaso dāsakammakaraporisampi antaradhāpesi.",
  "atk-s0513a30:1027_0": "Tadā dānabyāvaṭā āgantvā ‘‘sāmi dānaggaṁ pacchinnaṁ, ṭhapitaṭhapitaṭṭhāne na kiñci",
  "atk-s0513a30:1027_1": "passāmā’’ti ārocayiṁsu. ‘‘Ito paribbayaṁ haratha, mā dānaṁ pacchindathā’’ti bhariyaṁ",
  "atk-s0513a30:1027_2": "pakkosāpetvā ‘‘bhadde, dānaṁ pavattāpehī’’ti āha. Sā sakalagehaṁ vicinitvā aḍḍhamāsakamattampi",
  "atk-s0513a30:1027_3": "adisvā ‘‘ayya, amhākaṁ nivatthavatthaṁ ṭhapetvā aññaṁ kiñci na passāmi, sakalagehaṁ",
  "atk-s0513a30:1027_4": "tuccha’’nti āha. Sattaratanagabbhesu dvāraṁ vivarāpetvā na kiñci addasa, seṭṭhiñca",
  "atk-s0513a30:1027_5": "bhariyañca ṭhapetvā aññe dāsakammakarāpi na paññāyiṁsu. Puna mahāsatto. Bhariyaṁ",
  "atk-s0513a30:1027_6": "āmantetvā ‘‘bhadde, na sakkā dānaṁ pacchindituṁ, sakalanivesanaṁ vicinitvā kiñci",
  "atk-s0513a30:1027_7": "upadhārehī’’ti āha. Tasmiṁ khaṇe eko tiṇahārako asitañca kājañca tiṇabandhanarajjuñca",
  "atk-s0513a30:1027_8": "dvārantare chaḍḍetvā palāyi. Seṭṭhibhariyā taṁ disvā ‘‘sāmi, idaṁ ṭhapetvā aññaṁ",
  "atk-s0513a30:1027_9": "na passāmī’’ti āharitvā adāsi. Mahāsatto ‘‘bhadde, mayā ettakaṁ kālaṁ tiṇaṁ nāma",
  "atk-s0513a30:1027_10": "na lāyitapubbaṁ, ajja pana tiṇaṁ lāyitvā āharitvā vikkiṇitvā yathānucchavikaṁ dānaṁ",
  "atk-s0513a30:1027_11": "dassāmī’’ti dānupacchedabhayena asitañceva kājañca rajjuñca gahetvā nagarā nikkhamitvā",
  "atk-s0513a30:1027_12": "tiṇavatthuṁ gantvā tiṇaṁ lāyitvā ‘‘eko amhākaṁ bhavissati, ekena dānaṁ dassāmī’’ti",
  "atk-s0513a30:1027_13": "dve tiṇakalāpe bandhitvā kāje laggetvā ādāya gantvā nagaradvāre vikkiṇitvā māsake",
  "atk-s0513a30:1027_14": "gahetvā ekaṁ koṭṭhāsaṁ yācakānaṁ adāsi. Yācakā bahū, tesaṁ ‘‘mayhampi dehi, mayhampi",
  "atk-s0513a30:1027_15": "dehī’’ti vadantānaṁ itarampi koṭṭhāsaṁ datvā taṁ divasaṁ saddhiṁ bhariyāya anāhāro",
  "atk-s0513a30:1027_16": "vītināmesi. Iminā niyāmena cha divasā vītivattā.",
  "atk-s0513a30:1028_0": "Athassa sattame divase tiṇaṁ āharamānassa sattāhaṁ nirāhārassa atisukhumālassa nalāṭe",
  "atk-s0513a30:1028_1": "sūriyātapena pahaṭamatte akkhīni bhamiṁsu. So satiṁ paccupaṭṭhāpetuṁ asakkonto tiṇaṁ",
  "atk-s0513a30:1028_2": "avattharitvā pati. Sakko tassa kiriyaṁ upadhārayamāno vicarati. So taṅkhaṇaññeva",
  "atk-s0513a30:1028_3": "āgantvā ākāse ṭhatvā paṭhamaṁ gāthamāha –",
  "atk-s0513a30:1029": "157.",
  "atk-s0513a30:1030": " ‘‘Adāsi dānāni pure visayha, dadato ca te khayadhammo ahosi;",
  "atk-s0513a30:1031": "Ito paraṁ ce na dadeyya dānaṁ, tiṭṭheyyuṁ te saṁyamantassa bhogā’’ti.",
  "atk-s0513a30:1032_0": "Tassattho – ambho visayha tvaṁ ito pubbe tava gehe dhane vijjamāne sakalajambudīpaṁ",
  "atk-s0513a30:1032_1": "unnaṅgalaṁ karitvā dānāni adāsi. Tassa ca te evaṁ dadato bhogānaṁ khayadhammo khayasabhāvo",
  "atk-s0513a30:1032_2": "ahosi, sabbaṁ sāpateyyaṁ khīṇaṁ, ito paraṁ cepi tvaṁ dānaṁ na dadeyya, kassaci kiñci",
  "atk-s0513a30:1032_3": "na dadeyyāsi, tava saṁyamantassa adadantassa bhogā tatheva tiṭṭheyyuṁ, ‘‘ito paṭṭhāya",
  "atk-s0513a30:1032_4": "na dassāmī’’ti tvaṁ mayhaṁ paṭiññaṁ dehi, ahaṁ te bhoge dassessāmīti.",
  "atk-s0513a30:1033_0": "Mahāsatto tassa vacanaṁ sutvā ‘‘kosi tva’’nti āha. ‘‘Sakkohamasmī’’ti. Bodhisatto",
  "atk-s0513a30:1033_1": "‘‘sakko nāma sayaṁ dānaṁ datvā sīlaṁ samādiyitvā uposathakammaṁ katvā satta vattapadāni",
  "atk-s0513a30:1033_2": "pūretvā sakkattaṁ patto, tvaṁ pana attano issariyakāraṇaṁ dānaṁ vāresi, anariyaṁ",
  "atk-s0513a30:1033_3": "vata karosī’’ti vatvā tisso gāthā abhāsi –",
  "atk-s0513a30:1034": "158.",
  "atk-s0513a30:1035": " ‘‘Anariyamariyena sahassanetta, suduggatenāpi akiccamāhu;",
  "atk-s0513a30:1036": "Mā vo dhanaṁ taṁ ahu devarāja, yaṁ bhogahetu vijahemu saddhaṁ.",
  "atk-s0513a30:1037": "159.",
  "atk-s0513a30:1038": " ‘‘Yena eko ratho yāti, yāti tenaparo ratho;",
  "atk-s0513a30:1039": "Porāṇaṁ nihitaṁ vattaṁ, vattataññeva vāsava.",
  "atk-s0513a30:1040": "160.",
  "atk-s0513a30:1041": " ‘‘Yadi hessati dassāma, asante kiṁ dadāmase;",
  "atk-s0513a30:1042": "Evaṁbhūtāpi dassāma, mā dānaṁ pamadamhase’’ti.",
  "atk-s0513a30:1043_0": "Tattha anariyanti lāmakaṁ pāpakammaṁ. Ariyenāti parisuddhācārena ariyena. Suduggatenāpīti",
  "atk-s0513a30:1043_1": "sudaliddenāpi. Akiccamāhūti akattabbanti buddhādayo ariyā vadanti, tvaṁ pana maṁ",
  "atk-s0513a30:1043_2": "anariyaṁ maggaṁ ārocesīti adhippāyo. Voti nipātamattaṁ. Yaṁ bhogahetūti yassa dhanassa",
  "atk-s0513a30:1043_3": "paribhuñjanahetu mayaṁ dānasaddhaṁ vijahemu pariccajeyyāma, taṁ dhanameva mā ahu,",
  "atk-s0513a30:1043_4": "na no tena dhanena atthoti dīpeti.",
  "atk-s0513a30:1044_0": "Rathoti yaṁkiñci yānaṁ. Idaṁ vuttaṁ hoti – yena maggena eko ratho yāti, aññopi ratho",
  "atk-s0513a30:1044_1": "‘‘rathassa gatamaggo eso’’ti teneva maggena yāti. Porāṇaṁ nihitaṁ vattanti yaṁ mayā",
  "atk-s0513a30:1044_2": "pubbe nihitaṁ vattaṁ, taṁ mayi dharante vattatuyeva, mā tiṭṭhatūti attho. Evaṁbhūtāti",
  "atk-s0513a30:1044_3": "evaṁ tiṇahārakabhūtāpi mayaṁ yāva jīvāma, tāva dassāmayeva. Kiṁkāraṇā? Mā dānaṁ pamadamhaseti.",
  "atk-s0513a30:1044_4": "Adadanto hi dānaṁ pamajjati nāma na sarati na sallakkheti, ahaṁ pana jīvamāno dānaṁ",
  "atk-s0513a30:1044_5": "pamussituṁ na icchāmi, tasmā dānaṁ dassāmiyevāti dīpeti.",
  "atk-s0513a30:1045_0": "Sakko taṁ paṭibāhituṁ asakkonto ‘‘kimatthāya dānaṁ dadāsī’’ti pucchi. Bodhisatto",
  "atk-s0513a30:1045_1": "‘‘neva sakkattaṁ, na brahmattaṁ patthayamāno, sabbaññutaṁ patthento panāhaṁ dadāmī’’ti",
  "atk-s0513a30:1045_2": "āha. Sakko tassa vacanaṁ sutvā tuṭṭho hatthena piṭṭhiṁ parimajji. Bodhisattassa taṅkhaṇaññeva",
  "atk-s0513a30:1045_3": "parimajjitamattasseva sakalasarīraṁ paripūri. Sakkānubhāvena cassa sabbo vibhavaparicchedo",
  "atk-s0513a30:1045_4": "paṭipākatikova ahosi. Sakko ‘‘mahāseṭṭhi, tvaṁ ito paṭṭhāya divase divase dvādasa",
  "atk-s0513a30:1045_5": "satasahassāni vissajjento dānaṁ dadāhī’’ti tassa gehe aparimāṇaṁ dhanaṁ katvā taṁ",
  "atk-s0513a30:1045_6": "uyyojetvā sakaṭṭhānameva gato.",
  "atk-s0513a30:1046": "Satthā imaṁ dhammadesanaṁ āharitvā jātakaṁ samodhānesi – ‘‘tadā seṭṭhibhariyā rāhulamātā ahosi, visayho pana seṭṭhi ahameva ahosi’’nti.",
  "atk-s0513a30:1047": "Visayhajātakavaṇṇanā dasamā.",
  "atk-s0513a30:1048": "Kokilavaggo catuttho.",
  "atk-s0513a30:1049": "5. Cūḷakuṇālavaggo",
  "atk-s0513a30:1051": " [341] 1. Kaṇḍarījātakavaṇṇanā",
  "atk-s0513a30:1052": "Narānamārāmakarāsūti imassa jātakassa vitthārakathā kuṇālajātake (jā. 2.21.kuṇālajātaka) āvi bhavissati.",
  "atk-s0513a30:1053": "Kaṇḍarījātakavaṇṇanā paṭhamā.",
  "atk-s0513a30:1055": " [342] 2. Vānarajātakavaṇṇanā",
  "atk-s0513a30:1056": "Asakkhiṁvata attānanti idaṁ satthā veḷuvane viharanto devadattassa vadhāya parisakkanaṁ ārabbha kathesi. Vatthu (jā. aṭṭha. 2.2.susumārajātakavaṇṇanā) heṭṭhā vitthāritameva.",
  "atk-s0513a30:1057_0": "Atīte pana bārāṇasiyaṁ brahmadatte rajjaṁ kārente bodhisatto himavantapadese kapiyoniyaṁ",
  "atk-s0513a30:1057_1": "nibbattitvā vayappatto gaṅgātīre vasi. Athekā antogaṅgāyaṁ saṁsumārī bodhisattassa",
  "atk-s0513a30:1057_2": "hadayamaṁse dohaḷaṁ uppādetvā saṁsumārassa kathesi. So ‘‘taṁ kapiṁ udake nimujjāpetvā",
  "atk-s0513a30:1057_3": "māretvā hadayamaṁsaṁ gahetvā saṁsumāriyā dassāmī’’ti cintetvā mahāsattaṁ āha – ‘‘ehi,",
  "atk-s0513a30:1057_4": "samma, antaradīpake phalāphale khādituṁ gacchāmā’’ti. ‘‘Kathaṁ, samma, ahaṁ gamissāmī’’ti.",
  "atk-s0513a30:1057_5": "‘‘Ahaṁ taṁ mama piṭṭhiyaṁ nisīdāpetvā nessāmī’’ti. So tassa cittaṁ ajānanto laṅghitvā",
  "atk-s0513a30:1057_6": "piṭṭhiyaṁ nisīdi. Saṁsumāro thokaṁ gantvā nimujjituṁ ārabhi. Atha naṁ vānaro ‘‘kiṁkāraṇā,",
  "atk-s0513a30:1057_7": "bho, maṁ udake nimujjāpesī’’ti āha. ‘‘Ahaṁ taṁ māretvā tava hadayamaṁsaṁ mama bhariyāya",
  "atk-s0513a30:1057_8": "dassāmī’’ti. ‘‘Dandha tvaṁ mama hadayamaṁsaṁ ure atthīti maññasī’’ti? ‘‘Atha kahaṁ",
  "atk-s0513a30:1057_9": "te ṭhapita’’nti? ‘‘Etaṁ udumbare olambantaṁ na passasī’’ti? ‘‘Passāmi, dassasi pana",
  "atk-s0513a30:1057_10": "me’’ti. ‘‘Āma, dassāmī’’ti. Saṁsumāro dandhatāya taṁ gahetvā nadītīre udumbaramūlaṁ",
  "atk-s0513a30:1057_11": "gato. Bodhisatto tassa piṭṭhito laṅghitvā udumbararukkhe nisinno imā gāthā abhāsi –",
  "atk-s0513a30:1058": "161.",
  "atk-s0513a30:1059": " ‘‘Asakkhiṁ vata attānaṁ, uddhātuṁ udakā thalaṁ;",
  "atk-s0513a30:1060": "Na dānāhaṁ puna tuyhaṁ, vasaṁ gacchāmi vārija.",
  "atk-s0513a30:1061": "162.",
  "atk-s0513a30:1062": " ‘‘Alametehi ambehi, jambūhi panasehi ca;",
  "atk-s0513a30:1063": "Yāni pāraṁ samuddassa, varaṁ mayhaṁ udumbaro.",
  "atk-s0513a30:1064": "163.",
  "atk-s0513a30:1065": " ‘‘Yo ca uppatitaṁ atthaṁ, na khippamanubujjhati;",
  "atk-s0513a30:1066": "Amittavasamanveti, pacchā ca anutappati.",
  "atk-s0513a30:1067": "164.",
  "atk-s0513a30:1068": " ‘‘Yo ca uppatitaṁ atthaṁ, khippameva nibodhati;",
  "atk-s0513a30:1069": "Muccate sattusambādhā, na ca pacchānutappatī’’ti.",
  "atk-s0513a30:1070_0": "Tattha asakkhiṁ vatāti samattho vata ahosiṁ. Uddhātunti uddharituṁ. Vārijāti saṁsumāraṁ",
  "atk-s0513a30:1070_1": "ālapati. Yāni pāraṁ samuddassāti gaṅgaṁ samuddanāmenālapanto ‘‘yāni samuddassa pāraṁ",
  "atk-s0513a30:1070_2": "gantvā khāditabbāni, alaṁ tehī’’ti vadati. Pacchā ca anutappatīti uppannaṁ atthaṁ",
  "atk-s0513a30:1070_3": "khippaṁ ajānanto amittavasaṁ gacchati, pacchā ca anutappati.",
  "atk-s0513a30:1071": "Iti so catūhi gāthāhi lokiyakiccānaṁ nipphattikāraṇaṁ kathetvā vanasaṇḍameva pāvisi.",
  "atk-s0513a30:1072": "Satthā imaṁ dhammadesanaṁ āharitvā jātakaṁ samodhānesi – ‘‘tadā saṁsumāro devadatto ahosi, vānaro pana ahameva ahosi’’nti.",
  "atk-s0513a30:1073": "Vānarajātakavaṇṇanā dutiyā.",
  "atk-s0513a30:1075": " [343] 3. Kuntinījātakavaṇṇanā",
  "atk-s0513a30:1076_0": "Avasimha tavāgāreti idaṁ satthā jetavane viharanto kosalarañño gehe nivutthaṁ kuntinīsakuṇikaṁ",
  "atk-s0513a30:1076_1": "ārabbha kathesi. Sā kira rañño dūteyyahārikā ahosi. Dve potakāpissā atthi, rājā taṁ",
  "atk-s0513a30:1076_2": "sakuṇikaṁ ekassa rañño paṇṇaṁ gāhāpetvā pesesi. Tassā gatakāle rājakule dārakā te",
  "atk-s0513a30:1076_3": "sakuṇapotake hatthehi parimaddantā māresuṁ. Sā āgantvā te potake mate passantī ‘‘kena",
  "atk-s0513a30:1076_4": "me puttakā māritā’’ti pucchi. ‘‘Asukena ca asukena cā’’ti. Tasmiñca kāle rājakule",
  "atk-s0513a30:1076_5": "posāvanikabyaggho atthi kakkhaḷo pharuso, bandhanabalena tiṭṭhati. Atha te dārakā",
  "atk-s0513a30:1076_6": "taṁ byagghaṁ dassanāya agamaṁsu. Sāpi sakuṇikā tehi saddhiṁ gantvā ‘‘yathā imehi",
  "atk-s0513a30:1076_7": "mama puttakā māritā, tatheva ne karissāmī’’ti te dārake gahetvā byagghassa pādamūle",
  "atk-s0513a30:1076_8": "khipi, byaggho murāmurāpetvā khādi. Sā ‘‘idāni me manoratho paripuṇṇo’’ti uppatitvā",
  "atk-s0513a30:1076_9": "himavantameva gatā. Taṁ kāraṇaṁ sutvā bhikkhū dhammasabhāyaṁ kathaṁ samuṭṭhāpesuṁ",
  "atk-s0513a30:1076_10": "‘‘āvuso, rājakule kira asukā nāma kuntinī sakuṇikā ye hissā potakā māritā, te dārake",
  "atk-s0513a30:1076_11": "byagghassa pādamūle khipitvā himavantameva gatā’’ti. Satthā āgantvā ‘‘kāya nuttha,",
  "atk-s0513a30:1076_12": "bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na,",
  "atk-s0513a30:1076_13": "bhikkhave, idāneva, pubbepesā attano potakaghātake dārake gahetvā byagghassa pādamūle",
  "atk-s0513a30:1076_14": "khipitvā himavantameva gatā’’ti vatvā atītaṁ āhari.",
  "atk-s0513a30:1077_0": "Atīte bārāṇasiyaṁ bodhisatto dhammena samena rajjaṁ kāresi. Tassa nivesane ekā kuntinī",
  "atk-s0513a30:1077_1": "sakuṇikā dūteyyahārikāti sabbaṁ purimasadisameva. Ayaṁ pana viseso. Ayaṁ kuntinī",
  "atk-s0513a30:1077_2": "byagghena dārake mārāpetvā cintesi ‘‘idāni na sakkā mayā idha vasituṁ, gamissāmi,",
  "atk-s0513a30:1077_3": "gacchantī ca pana rañño anārocetvā na gamissāmi, ārocetvāva gamissāmī’’ti. Sā rājānaṁ",
  "atk-s0513a30:1077_4": "upasaṅkamitvā vanditvā ekamantaṁ ṭhitā ‘‘sāmi, tumhākaṁ pamādena mama puttake dārakā",
  "atk-s0513a30:1077_5": "māresuṁ, ahaṁ kodhavasikā hutvā te dārake paṭimāresiṁ, idāni mayā idha vasituṁ na",
  "atk-s0513a30:1077_6": "sakkā’’ti vatvā paṭhamaṁ gāthamāha –",
  "atk-s0513a30:1078": "165.",
  "atk-s0513a30:1079": " ‘‘Avasimha tavāgāre, niccaṁ sakkatapūjitā,",
  "atk-s0513a30:1080": "Tvameva dānimakari, handa rāja vajāmaha’’nti.",
  "atk-s0513a30:1081_0": "Tattha tvameva dānimakarīti maṁ paṇṇaṁ gāhāpetvā pesetvā attano pamādena mama piyaputtake",
  "atk-s0513a30:1081_1": "arakkhanto tvaññeva idāni etaṁ mama domanassakāraṇaṁ akari. Handāti vavassaggatthe",
  "atk-s0513a30:1081_2": "nipāto. Rājāti bodhisattaṁ ālapati. Vajāmahanti ahaṁ himavantaṁ gacchāmīti.",
  "atk-s0513a30:1082": "Taṁ sutvā rājā dutiyaṁ gāthamāha –",
  "atk-s0513a30:1083": "166.",
  "atk-s0513a30:1084": " ‘‘Yo ve kate paṭikate, kibbise paṭikibbise;",
  "atk-s0513a30:1085": "Evaṁ taṁ sammatī veraṁ, vasa kuntini māgamā’’ti.",
  "atk-s0513a30:1086_0": "Tassattho – yo puggalo parena kate kibbise attano puttamāraṇādike dāruṇe kamme kate",
  "atk-s0513a30:1086_1": "puna attano tassa puggalassa paṭikate paṭikibbise ‘‘paṭikataṁ mayā tassā’’ti jānāti.",
  "atk-s0513a30:1086_2": "Evaṁ taṁ sammatī veranti ettakena taṁ veraṁ sammati vūpasantaṁ hoti, tasmā vasa kuntini māgamāti.",
  "atk-s0513a30:1087": "Taṁ sutvā kuntinī tatiyaṁ gāthamāha –",
  "atk-s0513a30:1088": "167.",
  "atk-s0513a30:1089": " ‘‘Na katassa ca kattā ca, metti sandhīyate puna;",
  "atk-s0513a30:1090": "Hadayaṁ nānujānāti, gacchaññeva rathesabhā’’ti.",
  "atk-s0513a30:1091_0": "Tattha na katassa ca kattā cāti katassa ca abhibhūtassa upapīḷitassa puggalassa,",
  "atk-s0513a30:1091_1": "idāni vibhattivipariṇāmaṁ katvā yo kattā tassa cāti imesaṁ dvinnaṁ puggalānaṁ puna",
  "atk-s0513a30:1091_2": "mittabhāvo nāma na sandhīyati na ghaṭīyatīti attho. Hadayaṁ nānujānātīti tena kāraṇena",
  "atk-s0513a30:1091_3": "mama hadayaṁ idha vāsaṁ nānujānāti. Gacchaññeva rathesabhāti tasmā ahaṁ mahārāja gamissāmiyevāti.",
  "atk-s0513a30:1092": "Taṁ sutvā rājā catutthaṁ gāthamāha –",
  "atk-s0513a30:1093": "168.",
  "atk-s0513a30:1094": " ‘‘Katassa ceva kattā ca, metti sandhīyate puna;",
  "atk-s0513a30:1095": "Dhīrānaṁ no ca bālānaṁ, vasa kuntini māgamā’’ti.",
  "atk-s0513a30:1096_0": "Tassattho – katassa ceva puggalassa, yo ca kattā tassa metti sandhīyate puna, sā",
  "atk-s0513a30:1096_1": "pana dhīrānaṁ, no ca bālānaṁ. Dhīrānañhi metti bhinnāpi puna ghaṭīyati, bālānaṁ pana",
  "atk-s0513a30:1096_2": "sakiṁ bhinnā bhinnāva hoti, tasmā vasa kuntini māgamāti.",
  "atk-s0513a30:1097": "Sakuṇikā ‘‘evaṁ santepi na sakkā mayā idha vasituṁ sāmī’’ti rājānaṁ vanditvā uppatitvā himavantameva gatā.",
  "atk-s0513a30:1098": "Satthā imaṁ dhammadesanaṁ āharitvā jātakaṁ samodhānesi – ‘‘tadā kuntinīyeva etarahi kuntinī ahosi, bārāṇasirājā pana ahameva ahosi’’nti.",
  "atk-s0513a30:1099": "Kuntinījātakavaṇṇanā tatiyā.",
  "atk-s0513a30:1101": " [344] 4. Ambajātakavaṇṇanā",
  "atk-s0513a30:1102_0": "Yonīliyaṁ maṇḍayatīti idaṁ satthā jetavane viharanto ekaṁ ambagopakattheraṁ ārabbha",
  "atk-s0513a30:1102_1": "kathesi. So kira mahallakakāle pabbajitvā jetavanapaccante ambavane paṇṇasālaṁ kāretvā",
  "atk-s0513a30:1102_2": "ambe rakkhanto patitāni ambapakkāni khādanto vicarati, attano sambandhamanussānampi",
  "atk-s0513a30:1102_3": "deti. Tasmiṁ bhikkhācāraṁ paviṭṭhe ambacorakā ambāni pātetvā khāditvā ca gahetvā",
  "atk-s0513a30:1102_4": "ca gacchanti. Tasmiṁ khaṇe catasso seṭṭhidhītaro aciravatiyaṁ nhāyitvā vicarantiyo",
  "atk-s0513a30:1102_5": "taṁ ambavanaṁ pavisiṁsu. Mahallako āgantvā tā disvā ‘‘tumhehi me ambāni khāditānī’’ti",
  "atk-s0513a30:1102_6": "āha. ‘‘Bhante, mayaṁ idāneva āgatā, na tumhākaṁ ambāni khādāmā’’ti. ‘‘Tena hi sapathaṁ",
  "atk-s0513a30:1102_7": "karothā’’ti? ‘‘Karoma, bhante’’ti sapathaṁ kariṁsu. Mahallako tā sapathaṁ kāretvā",
  "atk-s0513a30:1102_8": "lajjāpetvā vissajjesi. Tassa taṁ kiriyaṁ sutvā bhikkhū dhammasabhāyaṁ kathaṁ samuṭṭhāpesuṁ",
  "atk-s0513a30:1102_9": "‘‘āvuso, asuko kira mahallako attano vasanakaṁ ambavanaṁ paviṭṭhā seṭṭhidhītaro sapathaṁ",
  "atk-s0513a30:1102_10": "kāretvā lajjāpetvā vissajjesī’’ti. Satthā āgantvā ‘‘kāya nuttha, bhikkhave, etarahi",
  "atk-s0513a30:1102_11": "kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva,",
  "atk-s0513a30:1102_12": "pubbepesa ambagopako hutvā catasso seṭṭhidhītaro sapathaṁ kāretvā lajjāpetvā vissajjesī’’ti vatvā atītaṁ āhari.",
  "atk-s0513a30:1103_0": "Atīte bārāṇasiyaṁ brahmadatte rajjaṁ kārente bodhisatto sakkattaṁ kāresi. Tadā eko",
  "atk-s0513a30:1103_1": "kūṭajaṭilo bārāṇasiṁ upanissāya nadītīre ambavane paṇṇasālaṁ māpetvā ambe rakkhanto",
  "atk-s0513a30:1103_2": "patitāni ambapakkāni khādanto sambandhamanussānampi dento nānappakārena micchājīvena",
  "atk-s0513a30:1103_3": "jīvikaṁ kappento vicarati. Tadā sakko devarājā ‘‘ke nu kho loke mātāpitaro upaṭṭhahanti,",
  "atk-s0513a30:1103_4": "kule jeṭṭhāpacayanakammaṁ karonti, dānaṁ denti, sīlaṁ rakkhanti, uposathakammaṁ karonti,",
  "atk-s0513a30:1103_5": "ke pabbajitā samaṇadhamme yuttapayuttā viharanti, ke anācāraṁ carantī’’ti lokaṁ volokento",
  "atk-s0513a30:1103_6": "imaṁ ambagopakaṁ anācāraṁ kūṭajaṭilaṁ disvā ‘‘ayaṁ kūṭajaṭilo kasiṇaparikammādiṁ",
  "atk-s0513a30:1103_7": "attano samaṇadhammaṁ pahāya ambavanaṁ rakkhanto vicarati, saṁvejessāmi na’’nti tassa",
  "atk-s0513a30:1103_8": "gāmaṁ bhikkhāya paviṭṭhakāle attano ānubhāvena ambe pātetvā corehi vilumbite viya akāsi.",
  "atk-s0513a30:1104_0": "Tadā bārāṇasito catasso seṭṭhidhītaro taṁ ambavanaṁ pavisiṁsu. Kūṭajaṭilo tā disvā",
  "atk-s0513a30:1104_1": "‘‘tumhehi me ambāni khāditānī’’ti palibuddhi. ‘‘Bhante, mayaṁ idāneva āgatā, na te",
  "atk-s0513a30:1104_2": "ambāni khādāmā’’ti. ‘‘Tena hi sapathaṁ karothā’’ti? ‘‘Katvā ca pana gantuṁ labhissāmā’’ti?",
  "atk-s0513a30:1104_3": "‘‘Āma, labhissathā’’ti. ‘‘Sādhu, bhante’’ti tāsu jeṭṭhikā sapathaṁ karontī paṭhamaṁ gāthamāha –",
  "atk-s0513a30:1105": "169.",
  "atk-s0513a30:1106": " ‘‘Yo nīliyaṁ maṇḍayati, saṇḍāsena vihaññati;",
  "atk-s0513a30:1107": "Tassa sā vasamanvetu, yā te ambe avāharī’’ti.",
  "atk-s0513a30:1108_0": "Tassattho – yo puriso palitānaṁ kāḷavaṇṇakaraṇatthāya nīlaphalādīni yojetvā kataṁ",
  "atk-s0513a30:1108_1": "nīliyaṁ maṇḍayati, nīlakesantare ca uṭṭhitaṁ palitaṁ uddharanto saṇḍāsena vihaññati",
  "atk-s0513a30:1108_2": "kilamati, tassa evarūpassa mahallakassa sā vasaṁ anvetu, tathārūpaṁ patiṁ labhatu,",
  "atk-s0513a30:1108_3": "yā te ambe avāharīti.",
  "atk-s0513a30:1109": "Tāpaso ‘‘tvaṁ ekamantaṁ tiṭṭhāhī’’ti vatvā dutiyaṁ seṭṭhidhītaraṁ sapathaṁ kāresi. Sā sapathaṁ karontī dutiyaṁ gāthamāha –",
  "atk-s0513a30:1110": "170.",
  "atk-s0513a30:1111": " ‘‘Vīsaṁ vā pañcavīsaṁ vā, ūnatiṁsaṁva jātiyā;",
  "atk-s0513a30:1112": "Tādisā pati mā laddhā, yā te ambe avāharī’’ti.",
  "atk-s0513a30:1113_0": "Tassattho – nāriyo nāma pannarasasoḷasavassikakāle purisānaṁ piyā honti. Yā pana",
  "atk-s0513a30:1113_1": "tava ambāni avāhari, sā evarūpe yobbane patiṁ alabhitvā jātiyā vīsaṁ vā pañcavīsaṁ",
  "atk-s0513a30:1113_2": "vā ekena dvīhi ūnatāya ūnatiṁsaṁ vā vassāni patvā tādisā paripakkavayā hutvāpi patiṁ mā laddhāti.",
  "atk-s0513a30:1114": "Tāyapi sapathaṁ katvā ekamantaṁ ṭhitāya tatiyā tatiyaṁ gāthamāha –",
  "atk-s0513a30:1115": "171.",
  "atk-s0513a30:1116": " ‘‘Dīghaṁ gacchatu addhānaṁ, ekikā abhisārikā;",
  "atk-s0513a30:1117": "Saṅkete pati mā adda, yā te ambe avāharī’’ti.",
  "atk-s0513a30:1118_0": "Tassattho – yā te ambe avāhari, sā patiṁ patthayamānā tassa santikaṁ abhisaraṇatāya",
  "atk-s0513a30:1118_1": "abhisārikā nāma hutvā ekikā adutiyā gāvutadvigāvutamattaṁ dīghaṁ addhānaṁ gacchatu,",
  "atk-s0513a30:1118_2": "gantvāpi ca tasmiṁ asukaṭṭhānaṁ nāma āgaccheyyāsīti kate saṅkete taṁ patiṁ mā addasāti.",
  "atk-s0513a30:1119": "Tāyapi sapathaṁ katvā ekamantaṁ ṭhitāya catutthā catutthaṁ gāthamāha –",
  "atk-s0513a30:1120": "172.",
  "atk-s0513a30:1121": " ‘‘Alaṅkatā suvasanā, mālinī candanussadā;",
  "atk-s0513a30:1122": "Ekikā sayane setu, yā te ambe avāharī’’ti. – sā uttānatthāyeva;",
  "atk-s0513a30:1123": "Tāpaso ‘‘tumhehi atibhāriyā sapathā katā, aññehi ambāni khāditāni bhavissanti, gacchatha dāni tumhe’’ti tā uyyojesi. Sakko bheravarūpārammaṇaṁ dassetvā kūṭatāpasaṁ tato palāpesi.",
  "atk-s0513a30:1124": "Satthā imaṁ dhammadesanaṁ āharitvā jātakaṁ samodhānesi – ‘‘tadā kūṭajaṭilo ayaṁ ambagopako mahallako ahosi, catasso seṭṭhidhītaro etāyeva, sakko pana ahameva ahosi’’nti.",
  "atk-s0513a30:1125": "Ambajātakavaṇṇanā catutthā.",
  "atk-s0513a30:1127": " [345] 5. Rājakumbhajātakavaṇṇanā",
  "atk-s0513a30:1128_0": "Vanaṁ yadaggi dahatīti idaṁ satthā jetavane viharanto ekaṁ alasabhikkhuṁ ārabbha",
  "atk-s0513a30:1128_1": "kathesi. So kira sāvatthivāsī kulaputto sāsane uraṁ datvā pabbajitvāpi alaso ahosi",
  "atk-s0513a30:1128_2": "uddesaparipucchāyonisomanasikāravattapaṭivattādīhi paribāhiro nīvaraṇābhibhūto. Nisinnaṭṭhānādīsu",
  "atk-s0513a30:1128_3": "iriyāpathesu tathā eva hoti. Tassa taṁ ālasiyabhāvaṁ ārabbha bhikkhū dhammasabhāyaṁ",
  "atk-s0513a30:1128_4": "kathaṁ samuṭṭhāpesuṁ ‘‘āvuso, asuko nāma bhikkhu evarūpe niyyānikasāsane pabbajitvā",
  "atk-s0513a30:1128_5": "ālasiyo kusīto nīvaraṇābhibhūto viharatī’’ti . Satthā āgantvā ‘‘kāya nuttha, bhikkhave,",
  "atk-s0513a30:1128_6": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave,",
  "atk-s0513a30:1128_7": "idāneva, pubbepesa ālasiyoyevā’’ti vatvā atītaṁ āhari.",
  "atk-s0513a30:1129_0": "Atīte bārāṇasiyaṁ brahmadatte rajjaṁ kārente bodhisatto tassa amaccaratanaṁ ahosi,",
  "atk-s0513a30:1129_1": "bārāṇasirājā ālasiyajātiko ahosi. Bodhisatto ‘‘rājānaṁ pabodhessāmī’’ti ekaṁ upamaṁ",
  "atk-s0513a30:1129_2": "upadhārento vicarati. Athekadivasaṁ rājā uyyānaṁ gantvā amaccagaṇaparivuto tattha",
  "atk-s0513a30:1129_3": "vicaranto ekaṁ rājakumbhaṁ nāma ālasiyaṁ passi. Tathārūpā kira ālasiyā sakaladivasaṁ",
  "atk-s0513a30:1129_4": "gacchantāpi ekadvaṅgulamattameva gacchanti. Rājā taṁ disvā ‘‘vayassa ko nāma so’’ti",
  "atk-s0513a30:1129_5": "bodhisattaṁ pucchi. Mahāsatto ‘‘rājakumbho nāmesa, mahārāja, ālasiyo. Evarūpo hi",
  "atk-s0513a30:1129_6": "sakaladivasaṁ gacchantopi ekaṅguladvaṅgulamattameva gacchatī’’ti vatvā tena saddhiṁ",
  "atk-s0513a30:1129_7": "sallapanto ‘‘ambho, rājakumbha, tumhākaṁ dandhagamanaṁ imasmiṁ araññe dāvaggimhi",
  "atk-s0513a30:1129_8": "uṭṭhite kiṁ karothā’’ti vatvā paṭhamaṁ gāthamāha –",
  "atk-s0513a30:1130": "173.",
  "atk-s0513a30:1131": " ‘‘Vanaṁ yadaggi dahati, pāvako kaṇhavattanī;",
  "atk-s0513a30:1132": "Kathaṁ karosi pacalaka, evaṁ dandhaparakkamo’’ti.",
  "atk-s0513a30:1133_0": "Tattha yadaggīti yadā aggi. Pāvako kaṇhavattanīti aggino vevacanaṁ. Pacalakāti taṁ",
  "atk-s0513a30:1133_1": "ālapati. So hi calanto calanto gacchati, niccaṁ vā pacalāyati, tasmā ‘‘pacalako’’ti",
  "atk-s0513a30:1133_2": "vuccati. Dandhaparakkamoti garuvīriyo.",
  "atk-s0513a30:1134": "Taṁ sutvā rājakumbho dutiyaṁ gāthamāha –",
  "atk-s0513a30:1135": "174.",
  "atk-s0513a30:1136": " ‘‘Bahūni rukkhachiddāni, pathabyā vivarāni ca;",
  "atk-s0513a30:1137": "Tāni ce nābhisambhoma, hoti no kālapariyāyo’’ti.",
  "atk-s0513a30:1138_0": "Tassattho – paṇḍita, amhākaṁ ito uttarigamanaṁ nāma natthi. Imasmiṁ pana araññe rukkhachiddāni",
  "atk-s0513a30:1138_1": "pathaviyaṁ vivarāni ca bahūni. Yadi tāni na pāpuṇāma, hoti no kālapariyāyoti maraṇameva no hotīti.",
  "atk-s0513a30:1139": "Taṁ sutvā bodhisatto itarā dve gāthā abhāsi –",
  "atk-s0513a30:1140": "175.",
  "atk-s0513a30:1141": " ‘‘Yo dandhakāle tarati, taraṇīye ca dandhati;",
  "atk-s0513a30:1142": "Sukkhapaṇṇaṁva akkamma, atthaṁ bhañjati attano.",
  "atk-s0513a30:1143": "176.",
  "atk-s0513a30:1144": " ‘‘Yo dandhakāle dandheti, taraṇīye ca tārayi;",
  "atk-s0513a30:1145": "Sasīva rattiṁ vibhajaṁ, tassattho paripūratī’’ti.",
  "atk-s0513a30:1146_0": "Tattha dandhakāleti tesaṁ tesaṁ kammānaṁ saṇikaṁ kattabbakāle. Taratīti turitaturito",
  "atk-s0513a30:1146_1": "vegena tāni kammāni karoti. Sukkhapaṇṇaṁvāti yathā vātātapasukkhaṁ tālapaṇṇaṁ balavā",
  "atk-s0513a30:1146_2": "puriso akkamitvā bhañjeyya, tattheva cuṇṇavicuṇṇaṁ kareyya, evaṁ so attano atthaṁ",
  "atk-s0513a30:1146_3": "vuddhiṁ bhañjati. Dandhetīti dandhayati dandhakātabbāni kammāni dandhameva karoti.",
  "atk-s0513a30:1146_4": "Tārayīti turitakātabbāni kammāni turitova karoti. Sasīva rattiṁ vibhajanti yathā",
  "atk-s0513a30:1146_5": "cando juṇhapakkhaṁ rattiṁ jotayamāno kāḷapakkharattito rattiṁ vibhajanto divase divase",
  "atk-s0513a30:1146_6": "paripūrati, evaṁ tassa purisassa attho paripūratīti vuttaṁ hoti.",
  "atk-s0513a30:1147": "Rājā bodhisattassa vacanaṁ sutvā tato paṭṭhāya analaso jāto.",
  "atk-s0513a30:1148": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājakumbho ālasiyabhikkhu ahosi, paṇḍitāmacco pana ahameva ahosi’’nti.",
  "atk-s0513a30:1149": "Rājakumbhajātakavaṇṇanā pañcamā.",
  "atk-s0513a30:1151": " [346] 6. Kesavajātakavaṇṇanā",
  "atk-s0513a30:1152_0": "Manussindaṁ jahitvānāti idaṁ satthā jetavane viharanto vissāsabhojanaṁ ārabbha kathesi.",
  "atk-s0513a30:1152_1": "Anāthapiṇḍikassa kira gehe pañcannaṁ bhikkhusatānaṁ nibaddhabhattaṁ hoti, gehaṁ niccakālaṁ",
  "atk-s0513a30:1152_2": "bhikkhusaṅghassa opānabhūtaṁ kāsāvapajjotaṁ isivātapaṭivātaṁ. Athekadivasaṁ rājā",
  "atk-s0513a30:1152_3": "nagaraṁ padakkhiṇaṁ karonto seṭṭhino nivesane bhikkhusaṅghaṁ disvā ‘‘ahampi ariyasaṅghassa",
  "atk-s0513a30:1152_4": "nibaddhaṁ bhikkhaṁ dassāmī’’ti vihāraṁ gantvā satthāraṁ vanditvā pañcannaṁ bhikkhusatānaṁ",
  "atk-s0513a30:1152_5": "nibaddhaṁ bhikkhaṁ paṭṭhapesi. Tato paṭṭhāya rājanivesane nibaddhaṁ bhikkhā diyyati,",
  "atk-s0513a30:1152_6": "tivassikagandhasālibhojanaṁ paṇītaṁ. Vissāsenapi sinehenapi sahatthā dāyakā natthi,",
  "atk-s0513a30:1152_7": "rājayutte dāpesi. Bhikkhū nisīditvā bhuñjituṁ na icchanti, nānaggarasabhattaṁ gahetvā",
  "atk-s0513a30:1152_8": "attano attano upaṭṭhākakulaṁ gantvā taṁ bhattaṁ tesaṁ datvā tehi dinnaṁ lūkhaṁ vā",
  "atk-s0513a30:1152_9": "paṇītaṁ vā bhuñjanti.",
  "atk-s0513a30:1153_0": "Athekadivasaṁ rañño bahuṁ phalāphalaṁ āhariṁsu. Rājā ‘‘saṅghassa dethā’’ti āha. Manussā",
  "atk-s0513a30:1153_1": "bhattaggaṁ gantvā ekabhikkhumpi adisvā ‘‘eko bhikkhupi natthī’’ti rañño ārocesuṁ.",
  "atk-s0513a30:1153_2": "‘‘Nanu velāyeva tāvā’’ti? ‘‘Āma, velā, bhikkhū pana tumhākaṁ gehe bhattaṁ gahetvā",
  "atk-s0513a30:1153_3": "attano attano vissāsikānaṁ upaṭṭhākānaṁ gehaṁ gantvā tesaṁ datvā tehi dinnaṁ lūkhaṁ",
  "atk-s0513a30:1153_4": "vā paṇītaṁ vā bhuñjantī’’ti. Rājā ‘‘amhākaṁ bhattaṁ paṇītaṁ, kena nu kho kāraṇena",
  "atk-s0513a30:1153_5": "abhutvā aññaṁ bhuñjanti, satthāraṁ pucchissāmī’’ti cintetvā vihāraṁ gantvā satthāraṁ",
  "atk-s0513a30:1153_6": "vanditvā pucchi. Satthā ‘‘mahārāja, bhojanaṁ nāma vissāsaparamaṁ, tumhākaṁ gehe vissāsaṁ",
  "atk-s0513a30:1153_7": "paccupaṭṭhāpetvā sinehena dāyakānaṁ abhāvā bhikkhū bhattaṁ gahetvā attano attano",
  "atk-s0513a30:1153_8": "vissāsikaṭṭhāne paribhuñjanti. Mahārāja, vissāsasadiso añño raso nāma natthi, avissāsikena",
  "atk-s0513a30:1153_9": "dinnaṁ catumadhurampi hi vissāsikena dinnaṁ sāmākabhattaṁ na agghati. Porāṇakapaṇḍitāpi",
  "atk-s0513a30:1153_10": "roge uppanne raññā pañca vejjakulāni gahetvā bhesajje kāritepi roge avūpasante vissāsikānaṁ",
  "atk-s0513a30:1153_11": "santikaṁ gantvā aloṇakaṁ sāmākanīvārayāguñceva udakamattasittaṁ aloṇakapaṇṇañca paribhuñjitvā",
  "atk-s0513a30:1153_12": "nirogā jātā’’ti vatvā tena yācito atītaṁ āhari.",
  "atk-s0513a30:1154_0": "Atīte bārāṇasiyaṁ brahmadatte rajjaṁ kārente bodhisatto kāsiraṭṭhe brāmhaṇakule nibbatti,",
  "atk-s0513a30:1154_1": "‘‘kappakumāro’’tissa nāmaṁ akaṁsu. So vayappatto takkasilāyaṁ sabbasippāni uggaṇhitvā",
  "atk-s0513a30:1154_2": "aparabhāge isipabbajjaṁ pabbaji. Tadā kesavo nāma tāpaso pañcahi tāpasasatehi parivuto",
  "atk-s0513a30:1154_3": "gaṇasatthā hutvā himavante vasati. Bodhisatto tassa santikaṁ gantvā pañcannaṁ antevāsikasatānaṁ",
  "atk-s0513a30:1154_4": "jeṭṭhantevāsiko hutvā vihāsi, kesavatāpasassa hitajjhāsayo sasineho ahosi. Te aññamaññaṁ",
  "atk-s0513a30:1154_5": "ativiya vissāsikā ahesuṁ. Aparabhāge kesavo te tāpase ādāya loṇambilasevanatthāya",
  "atk-s0513a30:1154_6": "manussapathaṁ gantvā bārāṇasiṁ patvā rājuyyāne vasitvā punadivase nagaraṁ bhikkhāya",
  "atk-s0513a30:1154_7": "pavisitvā rājadvāraṁ agamāsi. Rājā isigaṇaṁ disvā pakkosāpetvā antonivesane bhojetvā",
  "atk-s0513a30:1154_8": "paṭiññaṁ gahetvā uyyāne vasāpesi. Atha vassāratte atikkante kesavo rājānaṁ āpucchi.",
  "atk-s0513a30:1154_9": "Rājā ‘‘bhante, tumhe mahallakā, amhe tāva upanissāya vasatha, daharatāpase himavantaṁ",
  "atk-s0513a30:1154_10": "pesethā’’ti āha. So ‘‘sādhū’’ti jeṭṭhantevāsikena saddhiṁ te himavantaṁ pesetvā sayaṁ",
  "atk-s0513a30:1154_11": "ekakova ohiyi. Kappo himavantaṁ gantvā tāpasehi saddhiṁ vasi.",
  "atk-s0513a30:1155_0": "Kesavo kappena vinā vasanto ukkaṇṭhitvā taṁ daṭṭhukāmo hutvā niddaṁ na labhati, tassa",
  "atk-s0513a30:1155_1": "niddaṁ alabhantassa sammā āhāro na pariṇāmaṁ gacchati, lohitapakkhandikā ahosi, bāḷhā",
  "atk-s0513a30:1155_2": "vedanā vattanti. Rājā pañca vejjakulāni gahetvā tāpasaṁ paṭijaggi, rogo na vūpasammati.",
  "atk-s0513a30:1155_3": "Kesavo rājānaṁ āha ‘‘mahārāja, kiṁ mayhaṁ maraṇaṁ icchatha, udāhu arogabhāva’’nti",
  "atk-s0513a30:1155_4": "? ‘‘Arogabhāvaṁ, bhante’’ti. ‘‘Tena hi maṁ himavantaṁ pesethā’’ti. ‘‘Sādhu, bhante’’ti",
  "atk-s0513a30:1155_5": "rājā nāradaṁ nāma amaccaṁ pakkāsāpetvā ‘‘nārada, amhākaṁ bhadantaṁ gahetvā vanacarakehi",
  "atk-s0513a30:1155_6": "saddhiṁ himavantaṁ yāhī’’ti pesesi. Nārado taṁ tattha netvā paccāgamāsi. Kesavassapi",
  "atk-s0513a30:1155_7": "kappe diṭṭhamatteyeva cetasikarogo vūpasanto, ukkaṇṭhā paṭippassambhi. Athassa kappo",
  "atk-s0513a30:1155_8": "aloṇakena adhūpanena udakamattasittapaṇṇena saddhiṁ sāmākanīvārayāguṁ adāsi, tassa",
  "atk-s0513a30:1155_9": "taṅkhaṇaññeva lohitapakkhandikā paṭippassambhi.",
  "atk-s0513a30:1156_0": "Puna rājā nāradaṁ pesesi ‘‘gaccha kesavassa tāpasassa pavattiṁ jānāhī’’ti. So gantvā",
  "atk-s0513a30:1156_1": "taṁ arogaṁ disvā ‘‘bhante, bārāṇasirājā pañca vejjakulāni gahetvā paṭijagganto tumhe",
  "atk-s0513a30:1156_2": "aroge kātuṁ nāsakkhi, kathaṁ te kappo paṭijaggī’’ti vatvā paṭhamaṁ gāthamāha –",
  "atk-s0513a30:1157": "177.",
  "atk-s0513a30:1158": " ‘‘Manussindaṁ jahitvāna, sabbakāmasamiddhinaṁ;",
  "atk-s0513a30:1159": "Kathaṁ nu bhagavā kesī, kappassa ramati assame’’ti.",
  "atk-s0513a30:1160": "Tattha manussindanti manussānaṁ indaṁ bārāṇasirājānaṁ. Kathaṁ nu bhagavā kesīti kena nu kho upāyena ayaṁ amhākaṁ bhagavā kesavatāpaso kappassa assame ramatīti.",
  "atk-s0513a30:1161": "Evaṁ aññehi saddhiṁ sallapanto viya kesavassa abhiratikāraṇaṁ pucchi. Taṁ sutvā kesavo dutiyaṁ gāthamāha –",
  "atk-s0513a30:1162": "178.",
  "atk-s0513a30:1163": " ‘‘Sādūni ramaṇīyāni, santi vakkhā manoramā;",
  "atk-s0513a30:1164": "Subhāsitāni kappassa, nārada ramayanti ma’’nti.",
  "atk-s0513a30:1165": "Tattha vakkhāti rukkhā. Pāḷiyaṁ pana ‘‘rukkhā’’tveva likhitaṁ. Subhāsitānīti kappena kathitāni subhāsitāni maṁ ramayantīti attho.",
  "atk-s0513a30:1166_0": "Evañca pana vatvā ‘‘evaṁ maṁ abhiramāpento kappo aloṇakaṁ adhūpanaṁ udakasittapaṇṇamissaṁ",
  "atk-s0513a30:1166_1": "sāmākanīvārayāguṁ pāyesi, tāya me sarīre byādhi vūpasamito, arogo jātomhī’’ti āha.",
  "atk-s0513a30:1166_2": "Taṁ sutvā nārado tatiyaṁ gāthamāha –",
  "atk-s0513a30:1167": "179.",
  "atk-s0513a30:1168": " ‘‘Sālīnaṁ odanaṁ bhuñje, suciṁ maṁsūpasecanaṁ;",
  "atk-s0513a30:1169": "Kathaṁ sāmākanīvāraṁ, aloṇaṁ chādayanti ta’’nti.",
  "atk-s0513a30:1170_0": "Tattha bhuñjeti bhuñjasi, ayameva vā pāṭho. Chādayantīti chādayati pīṇeti toseti.",
  "atk-s0513a30:1170_1": "Gāthābandhasukhatthaṁ pana anunāsiko kato. Idaṁ vuttaṁ hoti – yo tvaṁ suciṁ maṁsūpasecanaṁ",
  "atk-s0513a30:1170_2": "rājakule rājārahaṁ sālibhattaṁ bhuñjasi, taṁ kathamidaṁ sāmākanīvāraṁ aloṇaṁ pīṇeti",
  "atk-s0513a30:1170_3": "toseti, kathaṁ te etaṁ ruccatīti.",
  "atk-s0513a30:1171": "Taṁ sutvā kesavo catutthaṁ gāthamāha –",
  "atk-s0513a30:1172": "180.",
  "atk-s0513a30:1173": " ‘‘Sāduṁ vā yadi vāsāduṁ, appaṁ vā yadi vā bahuṁ;",
  "atk-s0513a30:1174": "Vissattho yattha bhuñjeyya, vissāsaparamā rasā’’ti.",
  "atk-s0513a30:1175_0": "Tattha yadi vāsādunti yadi vā asāduṁ. Vissatthoti nirāsaṅko vissāsapatto hutvā. Yattha",
  "atk-s0513a30:1175_1": "bhuñjeyyāti yasmiṁ nivesane evaṁ bhuñjeyya, tattha evaṁ bhuttaṁ yaṁkiñci bhojanaṁ",
  "atk-s0513a30:1175_2": "sādumeva. Kasmā? Yasmā vissāsaparamā rasā, vissāso paramo uttamo etesanti vissāsaparamā",
  "atk-s0513a30:1175_3": "rasā. Vissāsasadiso hi añño raso nāma natthi. Avissāsikena hi dinnaṁ catumadhurampi",
  "atk-s0513a30:1175_4": "vissāsikena dinnaṁ ambilakañjiyaṁ na agghatīti.",
  "atk-s0513a30:1176": "Nārado tassa vacanaṁ sutvā rañño santikaṁ gantvā ‘‘kesavo idaṁ nāma kathesī’’ti ācikkhi.",
  "atk-s0513a30:1177": "Satthā imaṁ dhammadesanaṁ āharitvā jātakaṁ samodhānesi – ‘‘tadā rājā ānando ahosi, nārado sāriputto, kesavo bakabrahmā, kappo pana ahameva ahosi’’nti.",
  "atk-s0513a30:1178": "Kesavajātakavaṇṇanā chaṭṭhā.",
  "atk-s0513a30:1180": " [347] 7. Ayakūṭajātakavaṇṇanā",
  "atk-s0513a30:1181": "Sabbāyasanti idaṁ satthā jetavane viharanto lokatthacariyaṁ ārabbha kathesi. Vatthu mahākaṇhajātake (jā. 1.12.61 ādayo) āvi bhavissati.",
  "atk-s0513a30:1182_0": "Atīte bārāṇasiyaṁ brahmadatte rajjaṁ kārente bodhisatto tassa aggamahesiyā kucchimhi",
  "atk-s0513a30:1182_1": "nibbattitvā vayappatto uggahitasabbasippo pitu accayena rajje patiṭṭhāya dhammena",
  "atk-s0513a30:1182_2": "rajjaṁ kāresi. Tadā manussā devamaṅgalikā hutvā bahū ajeḷakādayo māretvā devatānaṁ",
  "atk-s0513a30:1182_3": "balikammaṁ karonti. Bodhisatto ‘‘pāṇo na hantabbo’’ti bheriṁ carāpesi. Yakkhā balikammaṁ",
  "atk-s0513a30:1182_4": "alabhamānā bodhisattassa kujjhitvā himavante yakkhasamāgamaṁ gantvā bodhisattassa",
  "atk-s0513a30:1182_5": "māraṇatthāya ekaṁ kakkhaḷaṁ yakkhaṁ pesesuṁ. So kaṇṇikamattaṁ mahantaṁ ādittaṁ ayakūṭaṁ",
  "atk-s0513a30:1182_6": "gahetvā ‘‘iminā naṁ paharitvā māressāmī’’ti āgantvā majjhimayāmasamanantare bodhisattassa",
  "atk-s0513a30:1182_7": "sayanamatthake aṭṭhāsi. Tasmiṁ khaṇe sakkassa āsanaṁ uṇhākāraṁ dassesi. So āvajjamāno",
  "atk-s0513a30:1182_8": "taṁ kāraṇaṁ ñatvā indavajiraṁ ādāya gantvā yakkhassa upari aṭṭhāsi. Bodhisatto yakkhaṁ",
  "atk-s0513a30:1182_9": "disvā ‘‘kiṁ nu kho esa maṁ rakkhamāno ṭhito, udāhu māretukāmo’’ti tena saddhiṁ sallapanto",
  "atk-s0513a30:1182_10": "paṭhamaṁ gāthamāha –",
  "atk-s0513a30:1183": "181.",
  "atk-s0513a30:1184": " ‘‘Sabbāyasaṁ kūṭamatippamāṇaṁ, paggayha yo tiṭṭhasi antalikkhe;",
  "atk-s0513a30:1185": "Rakkhāya me tvaṁ vihito nusajja, udāhu me cetayase vadhāyā’’ti.",
  "atk-s0513a30:1186": "Tattha vihito nusajjāti vihito nu asi ajja.",
  "atk-s0513a30:1187_0": "Bodhisatto pana yakkhameva passati, na sakkaṁ. Yakkho sakkassa bhayena bodhisattaṁ",
  "atk-s0513a30:1187_1": "paharituṁ na sakkoti. So bodhisattassa kathaṁ sutvā ‘‘mahārāja, nāhaṁ tava rakkhaṇatthāya",
  "atk-s0513a30:1187_2": "ṭhito, iminā pana jalitena ayakūṭena paharitvā taṁ māressāmīti āgatomhi, sakkassa",
  "atk-s0513a30:1187_3": "bhayena taṁ paharituṁ na sakkomī’’ti etamatthaṁ dīpento dutiyaṁ gāthamāha –",
  "atk-s0513a30:1188": "182.",
  "atk-s0513a30:1189": " ‘‘Dūto ahaṁ rājidha rakkhasānaṁ, vadhāya tuyhaṁ pahitohamasmi;",
  "atk-s0513a30:1190": "Indo ca taṁ rakkhati devarājā, tenuttamaṅgaṁ na te phālayāmī’’ti.",
  "atk-s0513a30:1191": "Taṁ sutvā bodhisatto itarā dve gāthā abhāsi –",
  "atk-s0513a30:1192": "183.",
  "atk-s0513a30:1193": " ‘‘Sace ca maṁ rakkhati devarājā, devānamindo maghavā sujampati;",
  "atk-s0513a30:1194": "Kāmaṁ pisācā vinadantu sabbe, na santase rakkhasiyā pajāya.",
  "atk-s0513a30:1195": "184.",
  "atk-s0513a30:1196": " ‘‘Kāmaṁ kandantu kumbhaṇḍā, sabbe paṁsupisācakā;",
  "atk-s0513a30:1197": "Nālaṁ pisācā yuddhāya, mahatī sā vibhiṁsikā’’ti.",
  "atk-s0513a30:1198_0": "Tattha rakkhasiyā pajāyāti rakkhasisaṅkhātāya pajāya, rakkhasasattānanti attho. Kumbhaṇḍāti",
  "atk-s0513a30:1198_1": "kumbhamattarahassaṅgā mahodarā yakkhā. Paṁsupisācakāti saṅkāraṭṭhāne pisācā. Nālanti",
  "atk-s0513a30:1198_2": "pisācā nāma mayā saddhiṁ yuddhāya na samatthā. Mahatī sā vibhiṁsikāti yaṁ panete",
  "atk-s0513a30:1198_3": "yakkhā sannipatitvā vibhiṁsikaṁ dassenti, sā mahatī vibhiṁsikā bhayakāraṇadassanamattameva",
  "atk-s0513a30:1198_4": "mayhaṁ, na panāhaṁ bhāyāmīti attho.",
  "atk-s0513a30:1199": "Sakko yakkhaṁ palāpetvā mahāsattaṁ ovaditvā ‘‘mā bhāyi, mahārāja, ito paṭṭhāya tava rakkhā mamāyattā’’ti vatvā sakaṭṭhānameva gato.",
  "atk-s0513a30:1200": "Satthā imaṁ dhammadesanaṁ āharitvā jātakaṁ samodhānesi – ‘‘tadā sakko anuruddho ahosi, bārāṇasirājā ahameva ahosi’’nti.",
  "atk-s0513a30:1201": "Ayakūṭajātakavaṇṇanā sattamā.",
  "atk-s0513a30:1203": " [348] 8. Araññajātakavaṇṇanā",
  "atk-s0513a30:1204": "Araññāgāmamāgammāti idaṁ satthā jetavane viharanto thullakumārikāpalobhanaṁ ārabbha kathesi. Vatthu cūḷanāradakassapajātake (jā. 1.13.40 ādayo) āvi bhavissati.",
  "atk-s0513a30:1205_0": "Atīte bārāṇasiyaṁ brahmadatte rajjaṁ kārente bodhisatto brāhmaṇakule nibbattitvā",
  "atk-s0513a30:1205_1": "vayappatto takkasilāyaṁ uggahitasippo bhariyāya kālakatāya puttaṁ gahetvā isipabbajjaṁ",
  "atk-s0513a30:1205_2": "pabbajitvā himavante vasanto puttaṁ assamapade ṭhapetvā phalāphalatthāya gacchati.",
  "atk-s0513a30:1205_3": "Tadā coresu paccantagāmaṁ paharitvā karamare gahetvā gacchantesu ekā kumārikā palāyitvā",
  "atk-s0513a30:1205_4": "taṁ assamapadaṁ patvā tāpasakumāraṁ palobhetvā sīlavināsaṁ pāpetvā ‘‘ehi gacchāmā’’ti",
  "atk-s0513a30:1205_5": "āha. ‘‘Pitā tāva me āgacchatu, taṁ passitvā gamissāmī’’ti. ‘‘Tena hi disvā āgacchā’’ti",
  "atk-s0513a30:1205_6": "nikkhamitvā antarāmagge nisīdi. Tāpasakumāro pitari āgate paṭhamaṁ gāthamāha –",
  "atk-s0513a30:1206": "185.",
  "atk-s0513a30:1207": " ‘‘Araññā gāmamāgamma, kiṁsīlaṁ kiṁvataṁ ahaṁ;",
  "atk-s0513a30:1208": "Purisaṁ tāta seveyyaṁ, taṁ me akkhāhi pucchito’’ti.",
  "atk-s0513a30:1209": "Tattha araññā gāmamāgammāti tāta ahaṁ ito araññato manussapathaṁ vasanatthāya gato vasanagāmaṁ patvā kiṁ karomīti.",
  "atk-s0513a30:1210": "Athassa pitā ovādaṁ dadanto tisso gāthā abhāsi –",
  "atk-s0513a30:1211": "186.",
  "atk-s0513a30:1212": " ‘‘Yo taṁ vissāsaye tāta, vissāsañca khameyya te;",
  "atk-s0513a30:1213": "Sussūsī ca titikkhī ca, taṁ bhajehi ito gato.",
  "atk-s0513a30:1214": "187.",
  "atk-s0513a30:1215": " ‘‘Yassa kāyena vācāya, manasā natthi dukkaṭaṁ;",
  "atk-s0513a30:1216": "Urasīva patiṭṭhāya, taṁ bhajehi ito gato.",
  "atk-s0513a30:1217": "188.",
  "atk-s0513a30:1218": " ‘‘Haliddirāgaṁ kapicittaṁ, purisaṁ rāgavirāginaṁ;",
  "atk-s0513a30:1219": "Tādisaṁ tāta mā sevi, nimmanussampi ce siyā’’ti.",
  "atk-s0513a30:1220_0": "Tattha yo taṁ vissāsayeti yo puriso taṁ vissāseyya na parisaṅkeyya. Vissāsañca khameyya",
  "atk-s0513a30:1220_1": "teti yo ca attani kayiramānaṁ tava vissāsaṁ patto nirāsaṅko taṁ khameyya. Sussūsīti",
  "atk-s0513a30:1220_2": "yo ca tava vissāsavacanaṁ sotumicchati. Titikkhīti yo ca tayā kataṁ aparādhaṁ khamati.",
  "atk-s0513a30:1220_3": "Taṁ bhajehīti taṁ purisaṁ bhajeyyāsi payirupāseyyāsi. Urasīva patiṭṭhāyāti yathā",
  "atk-s0513a30:1220_4": "tassa urasi patiṭṭhāya vaḍḍhito orasaputto tvampi tādiso urasi patiṭṭhitaputto viya",
  "atk-s0513a30:1220_5": "hutvā evarūpaṁ purisaṁ bhajeyyāsīti attho.",
  "atk-s0513a30:1221_0": "Haliddirāganti haliddirāgasadisaṁ athiracittaṁ. Kapicittanti lahuparivattitāya makkaṭacittaṁ.",
  "atk-s0513a30:1221_1": "Rāgavirāginanti muhutteneva rajjanavirajjanasabhāvaṁ. Nimmanussampi ce siyāti sacepi",
  "atk-s0513a30:1221_2": "sakalaṁ jambudīpatalaṁ kāyaduccaritādivirahitassa manussassa abhāvena nimmanussaṁ",
  "atk-s0513a30:1221_3": "siyā , tathāpi, tāta, tādisaṁ lahucittaṁ mā sevi, sabbampi manussapathaṁ vicinitvā",
  "atk-s0513a30:1221_4": "heṭṭhā vuttaguṇasampannameva bhajeyyāsīti attho.",
  "atk-s0513a30:1222_0": "Taṁ sutvā tāpasakumāro ‘‘ahaṁ, tāta, imehi guṇehi samannāgataṁ purisaṁ kattha labhissāmi,",
  "atk-s0513a30:1222_1": "na gacchāmi, tumhākaññeva santike vasissāmī’’ti vatvā nivatti. Athassa pitā kasiṇaparikammaṁ",
  "atk-s0513a30:1222_2": "ācikkhi. Ubhopi aparihīnajjhānā brahmalokaparāyaṇā ahesuṁ.",
  "atk-s0513a30:1223": "Satthā imaṁ dhammadesanaṁ āharitvā jātakaṁ samodhānesi – ‘‘tadā putto ca kumārikā ca eteyeva ahesuṁ, pitā tāpaso pana ahameva ahosi’’nti.",
  "atk-s0513a30:1224": "Araññajātakavaṇṇanā aṭṭhamā.",
  "atk-s0513a30:1226": " [349] 9. Sandhibhedajātakavaṇṇanā",
  "atk-s0513a30:1227_0": "Neva itthīsu sāmaññanti idaṁ satthā jetavane viharanto pesuññasikkhāpadaṁ ārabbha",
  "atk-s0513a30:1227_1": "kathesi. Ekasmiṁ kira samaye satthā ‘‘chabbaggiyā bhikkhū pesuññaṁ upasaṁharantī’’ti",
  "atk-s0513a30:1227_2": "sutvā te pakkosāpetvā ‘‘saccaṁ kira tumhe, bhikkhave, bhikkhūnaṁ bhaṇḍanajātānaṁ",
  "atk-s0513a30:1227_3": "kalahajātānaṁ vivādāpannānaṁ pesuññaṁ upasaṁharatha, tena anuppannāni ceva bhaṇḍanāni",
  "atk-s0513a30:1227_4": "uppajjanti, uppannāni ca bhiyyobhāvāya saṁvattantī’’ti pucchitvā ‘‘sacca’’nti vutte",
  "atk-s0513a30:1227_5": "te bhikkhū garahitvā ‘‘bhikkhave, pisuṇā vācā nāma tikhiṇasattipahārasadisā, daḷho",
  "atk-s0513a30:1227_6": "vissāsopi tāya khippaṁ bhijjati, tañca pana gahetvā attano mettibhindanakajano sīhausabhasadiso",
  "atk-s0513a30:1227_7": "hotī’’ti vatvā atītaṁ āhari.",
  "atk-s0513a30:1228_0": "Atīte bārāṇasiyaṁ brahmadatte rajjaṁ kārente bodhisatto tassa putto hutvā vayappatto",
  "atk-s0513a30:1228_1": "takkasilāyaṁ uggahitasippo pitu accayena dhammena rajjaṁ kāresi. Tadā eko gopālako",
  "atk-s0513a30:1228_2": "araññe gokulesu gāvo paṭijaggitvā āgacchanto ekaṁ gabbhiniṁ asallakkhetvā pahāya",
  "atk-s0513a30:1228_3": "āgato. Tassā ekāya sīhiyā saddhiṁ vissāso uppajji. Tā ubhopi daḷhamittā hutvā ekato",
  "atk-s0513a30:1228_4": "vicaranti. Aparabhāge gāvī vacchakaṁ, sīhī sīhapotakaṁ vijāyi. Te ubhopi janā kulena",
  "atk-s0513a30:1228_5": "āgatamettiyā daḷhamittā hutvā ekato vicaranti . Atheko vanacarako araññaṁ pavisitvā",
  "atk-s0513a30:1228_6": "tesaṁ vissāsaṁ disvā araññe uppajjanakabhaṇḍaṁ ādāya bārāṇasiṁ gantvā rañño datvā",
  "atk-s0513a30:1228_7": "‘‘api te, samma, kiñci araññe acchariyaṁ diṭṭhapubba’’nti raññā puṭṭho ‘‘deva, aññaṁ",
  "atk-s0513a30:1228_8": "kiñci na passāmi, ekaṁ pana sīhañca usabhañca aññamaññaṁ vissāsike ekato vicarante",
  "atk-s0513a30:1228_9": "addasa’’nti āha. ‘‘Etesaṁ tatiye uppanne bhayaṁ bhavissati, yadā tesaṁ tatiyaṁ passati,",
  "atk-s0513a30:1228_10": "atha me ācikkheyyāsī’’ti. ‘‘Sādhu, devā’’ti.",
  "atk-s0513a30:1229_0": "Vanacarake pana bārāṇasiṁ gate eko siṅgālo sīhañca usabhañca upaṭṭhahi. Vanacarako",
  "atk-s0513a30:1229_1": "araññaṁ gantvā taṁ disvā ‘‘tatiyassa uppannabhāvaṁ rañño kathessāmī’’ti nagaraṁ gato.",
  "atk-s0513a30:1229_2": "Siṅgālo cintesi ‘‘mayā ṭhapetvā sīhamaṁsañca usabhamaṁsañca aññaṁ akhāditapubbaṁ",
  "atk-s0513a30:1229_3": "nāma natthi, ime bhinditvā imesaṁ maṁsaṁ khādissāmī’’ti. So ‘‘ayaṁ taṁ evaṁ vadati,",
  "atk-s0513a30:1229_4": "ayaṁ taṁ evaṁ vadatī’’ti ubhopi te aññamaññaṁ bhinditvā na cirasseva kalahaṁ kāretvā",
  "atk-s0513a30:1229_5": "maraṇākārappatte akāsi. Vanacarakopi gantvā rañño ‘‘tesaṁ, deva, tatiyo uppanno’’ti",
  "atk-s0513a30:1229_6": "āha. ‘‘Ko so’’ti? ‘‘Siṅgālo, devā’’ti. Rājā ‘‘so ubho mitte bhinditvā mārāpessati,",
  "atk-s0513a30:1229_7": "mayaṁ tesaṁ matakāle sampāpuṇissāmā’’ti vatvā rathaṁ abhiruyha vanacarakena maggadesakena",
  "atk-s0513a30:1229_8": "gacchanto tesu aññamaññaṁ kalahaṁ katvā jīvitakkhayaṁ pattesu sampāpuṇi. Siṅgālo",
  "atk-s0513a30:1229_9": "pana haṭṭhatuṭṭho ekavāraṁ sīhassa maṁsaṁ khādati, ekavāraṁ usabhassa maṁsaṁ khādati.",
  "atk-s0513a30:1229_10": "Rājā te ubhopi jīvitakkhayappatte disvā rathe ṭhitova sārathinā saddhiṁ sallapanto imā gāthā abhāsi –",
  "atk-s0513a30:1230": "189.",
  "atk-s0513a30:1231": " ‘‘Neva itthīsu sāmaññaṁ, nāpi bhakkhesu sārathi;",
  "atk-s0513a30:1232": "Athassa sandhibhedassa, passa yāva sucintitaṁ.",
  "atk-s0513a30:1233": "190.",
  "atk-s0513a30:1234": " ‘‘Asi tikkhova maṁsamhi, pesuññaṁ parivattati;",
  "atk-s0513a30:1235": "Yatthūsabhañca sīhañca, bhakkhayanti migādhamā.",
  "atk-s0513a30:1236": "191.",
  "atk-s0513a30:1237": " ‘‘Imaṁ so sayanaṁ seti, yamimaṁ passasi sārathi;",
  "atk-s0513a30:1238": "Yo vācaṁ sandhibhedassa, pisuṇassa nibodhati.",
  "atk-s0513a30:1239": "192.",
  "atk-s0513a30:1240": " ‘‘Te janā sukhamedhanti, narā saggagatāriva;",
  "atk-s0513a30:1241": "Ye vācaṁ sandhibhedassa, nāvabodhanti sārathī’’ti.",
  "atk-s0513a30:1242_0": "Tattha neva itthīsūti samma sārathi, imesaṁ dvinnaṁ janānaṁ neva itthīsu sāmaññaṁ",
  "atk-s0513a30:1242_1": "atthi na , bhakkhesupi. Aññameva hi itthiṁ sīho sevati, aññaṁ usabho, aññaṁ bhakkhaṁ",
  "atk-s0513a30:1242_2": "sīho khādati, aññaṁ usabhoti attho. Athassāti evaṁ kalahakāraṇe avijjamānepi atha",
  "atk-s0513a30:1242_3": "imassa mittasandhibhedakassa duṭṭhasiṅgālassa ‘‘ubhinnaṁ maṁsaṁ khādissāmī’’ti cintetvā",
  "atk-s0513a30:1242_4": "ime mārentassa passa yāva sucintitaṁ, sucintitaṁ jātanti adhippāyo. Yatthāti yasmiṁ",
  "atk-s0513a30:1242_5": "pesuññe parivattamāne. Usabhañca sīhañca migādhamā siṅgālā khādanti, taṁ pesuññaṁ",
  "atk-s0513a30:1242_6": "maṁsamhi tikhiṇo asi viya mittabhāvaṁ chindantameva parivattatīti dīpeti.",
  "atk-s0513a30:1243_0": "Yamimaṁ passasīti samma sārathi, yaṁ imaṁ passasi imesaṁ dvinnaṁ matasayanaṁ, aññopi",
  "atk-s0513a30:1243_1": "yo puggalo sandhibhedassa pisuṇassa pisuṇavācaṁ nibodhati gaṇhāti, so imaṁ sayanaṁ",
  "atk-s0513a30:1243_2": "seti, evamevaṁ maratīti dasseti. Sukhamedhantīti sukhaṁ vindanti labhanti. Narā saggagatārivāti",
  "atk-s0513a30:1243_3": "saggagatā dibbabhogasamaṅgino narā viya te sukhaṁ vindanti. Nāvabodhantīti na sārato",
  "atk-s0513a30:1243_4": "paccenti, tādisaṁ pana vacanaṁ sutvā codetvā sāretvā mettiṁ abhinditvā pākatikāva hontīti.",
  "atk-s0513a30:1244": "Rājā imā gāthā bhāsitvā sīhassa kesaracammanakhadāṭhā gāhāpetvā nagarameva gato.",
  "atk-s0513a30:1245": "Satthā imaṁ dhammadesanaṁ āharitvā jātakaṁ samodhānesi – ‘‘tadā bārāṇasirājā ahameva ahosi’’nti.",
  "atk-s0513a30:1246": "Sandhibhedajātakavaṇṇanā navamā.",
  "atk-s0513a30:1248": " [350] 10. Devatāpañhajātakavaṇṇanā",
  "atk-s0513a30:1249": "Hanti hatthehi pādehīti ayaṁ devatāpucchā umaṅgajātake (jā. 2.22.590 ādayo) āvi bhavissati.",
  "atk-s0513a30:1250": "Devatāpañhajātakavaṇṇanā dasamā.",
  "atk-s0513a30:1251": "Cūḷakuṇālavaggo pañcamo.",
  "atk-s0513a30:1252": "Jātakuddānaṁ –",
  "atk-s0513a30:1253": "Kāliṅgo assāroho ca, ekarājā ca daddaro;",
  "atk-s0513a30:1254": "Sīlavīmaṁsasujātā, palāso sakuṇo chavo;",
  "atk-s0513a30:1255": "Seyyoti dasa jātakā.",
  "atk-s0513a30:1256": "Pucimando kassapo ca, khantivādī lohakumbhī;",
  "atk-s0513a30:1257": "Sabbamaṁsalābhī saso, matārodakaṇaverā;",
  "atk-s0513a30:1258": "Tittiro succajo dasa.",
  "atk-s0513a30:1259": "Kuṭidūso duddabhāyo, brahmadattacammasāṭako;",
  "atk-s0513a30:1260": "Godharājā ca kakkāru, kākavatī nanu sociyo;",
  "atk-s0513a30:1261": "Kāḷabāhu sīlavīmaṁso dasa.",
  "atk-s0513a30:1262": "Kokāliko rathalaṭṭhi, pakkagodharājovādā;",
  "atk-s0513a30:1263": "Jambukabrahāchatto ca, pīṭhathusā ca bāveru;",
  "atk-s0513a30:1264": "Visayhaseṭṭhi dasadhā.",
  "atk-s0513a30:1265": "Kinnarīvānarakuntinī, ambahārī gajakumbho;",
  "atk-s0513a30:1266": "Kesavāyakūṭāraññaṁ, sandhibhedo devatāpañhā.",
  "atk-s0513a30:1267": "Vagguddānaṁ –",
  "atk-s0513a30:1268": "Kāliṅgo pucimando ca, kuṭidūsakakokilā;",
  "atk-s0513a30:1269": "Cūḷakuṇālavaggoti, pañcavaggā catukkamhi;",
  "atk-s0513a30:1270": "Honti paññāsa jātakā.",
  "atk-s0513a30:1271": "Catukkanipātavaṇṇanā niṭṭhitā."
}