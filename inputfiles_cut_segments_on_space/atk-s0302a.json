{
  "atk-s0302a:0": "Namo tassa bhagavato arahato sammāsambuddhassa",
  "atk-s0302a:1": "Saṃyuttanikāye",
  "atk-s0302a:2": "Nidānavagga-aṭṭhakathā",
  "atk-s0302a:3": "1. Nidānasaṃyuttaṃ",
  "atk-s0302a:4": "1. Buddhavaggo",
  "atk-s0302a:5": "1. Paṭiccasamuppādasuttavaṇṇanā",
  "atk-s0302a:6_0": "1. Evaṃ me sutanti – nidānavagge paṭhamaṃ paṭiccasamuppādasuttaṃ. Tatrāyaṃ anupubbapadavaṇṇanā",
  "atk-s0302a:6_1": "– tatra kho bhagavā bhikkhū āmantesīti, ettha tatrāti desakālaparidīpanaṃ. Tañhi",
  "atk-s0302a:6_2": "“yaṃ samayaṃ viharati, tatra samaye, yasmiñca jetavane viharati, tatra jetavane”ti",
  "atk-s0302a:6_3": "dīpeti. Bhāsitabbayutte vā desakāle dīpeti. Na hi bhagavā ayutte dese kāle ca dhammaṃ",
  "atk-s0302a:6_4": "bhāsati. “Akālo kho tāva bāhiyā”tiādi cettha sādhakaṃ. Khoti padapūraṇamatte, avadhāraṇe",
  "atk-s0302a:6_5": "ādikālatthe vā nipāto. Bhagavāti lokagarudīpanaṃ. Bhikkhūti kathāsavanayuttapuggalavacanaṃ.",
  "atk-s0302a:6_6": "Apicettha “bhikkhakoti bhikkhu, bhikkhācariyaṃ ajjhūpagatoti bhikkhū”tiādinā nayena",
  "atk-s0302a:6_7": "vacanattho veditabbo. Āmantesīti ālapi, abhāsi, sambodhesi, ayamettha attho. Aññatra",
  "atk-s0302a:6_8": "pana ñāpanepi hoti. Yathāha – “āmantayāmi vo, bhikkhave, paṭivedayāmi vo, bhikkhave”ti.",
  "atk-s0302a:6_9": "Pakkosanepi. Yathāha – “ehi tvaṃ, bhikkhu, mama vacanena sāriputtaṃ āmantehī”ti.",
  "atk-s0302a:6_10": "Bhikkhavoti āmantanākāradīpanaṃ. Tañca bhikkhanasīlatādiguṇayogasiddhattā vuttaṃ.",
  "atk-s0302a:6_11": "Bhikkhanasīlatāguṇayuttopi hi bhikkhu, bhikkhanadhammatāguṇayuttopi bhikkhane sādhukāritāguṇayuttopīti",
  "atk-s0302a:6_12": "saddavidū maññanti. Tena ca tesaṃ bhikkhanasīlatādiguṇayogasiddhena vacanena hīnādhikajanasevitavuttiṃ",
  "atk-s0302a:6_13": "pakāsento uddhatadīnabhāvaniggahaṃ karoti. “Bhikkhavo”ti iminā ca karuṇāvipphārasommahadayanayananipātapubbaṅgamena",
  "atk-s0302a:6_14": "vacanena te attano abhimukhe karonto teneva kathetukamyatādīpakena nesaṃ vacanena",
  "atk-s0302a:6_15": "sotukamyataṃ janeti, teneva ca sambodhanatthena sādhukaṃ manasikārepi niyojeti. Sādhukaṃ",
  "atk-s0302a:6_16": "manasikārāyattā hi sāsanasampatti.",
  "atk-s0302a:7_0": "Aparesupi devamanussesu vijjamānesu kasmā bhikkhūyeva āmantesīti ce? Jeṭṭhaseṭṭhāsannasadāsannihitabhāvato.",
  "atk-s0302a:7_1": "Sabbaparisasādhāraṇā hi bhagavato dhammadesanā, parisāya jeṭṭhā bhikkhū paṭhamaṃ",
  "atk-s0302a:7_2": "uppannattā, seṭṭhā anagāriyabhāvaṃ ādiṃ katvā satthucariyānuvidhāyakattā sakalasāsanapaṭiggāhakattā",
  "atk-s0302a:7_3": "ca, āsannā tattha nisinnesu satthusantikattā, sadāsannihitā satthusantikāvacarattāti.",
  "atk-s0302a:7_4": "Apica te dhammadesanāya bhājanaṃ yathānusiṭṭhaṃ paṭipattisabbhāvato. Visesato ca",
  "atk-s0302a:7_5": "ekacce bhikkhūyeva sandhāya ayaṃ desanāpīti evaṃ āmantesi.",
  "atk-s0302a:8_0": "Kimatthaṃ pana bhagavā dhammaṃ desento paṭhamaṃ bhikkhū āmantesi, na dhammameva desesīti?",
  "atk-s0302a:8_1": "Satijananatthaṃ. Bhikkhū aññaṃ cintentāpi vikkhittacittāpi dhammaṃ paccavekkhantāpi",
  "atk-s0302a:8_2": "kammaṭṭhānaṃ manasikarontāpi nisinnā honti. Te anāmantetvā dhamme desiyamāne “ayaṃ",
  "atk-s0302a:8_3": "desanā kiṃnidānā kiṃpaccayā katamāya aṭṭhuppattiyā desitā”ti sallakkhetuṃ asakkontā",
  "atk-s0302a:8_4": "duggahitaṃ vā gaṇheyyuṃ, na vā gaṇheyyuṃ, tena nesaṃ satijananatthaṃ bhagavā paṭhamaṃ",
  "atk-s0302a:8_5": "āmantetvā pacchā dhammaṃ deseti.",
  "atk-s0302a:9_0": "Bhadanteti gāravavacanametaṃ, satthuno paṭivacanadānaṃ vā. Apicettha “bhikkhavo”ti",
  "atk-s0302a:9_1": "vadamāno bhagavā bhikkhū ālapati. “Bhadante”ti vadamānā te bhagavantaṃ paccālapanti.",
  "atk-s0302a:9_2": "Tathā hi “bhikkhavo”ti bhagavā ābhāsati, “bhadante”ti paccābhāsanti. “Bhikkhavo”ti",
  "atk-s0302a:9_3": "paṭivacanaṃ dāpeti, “bhadante”ti paṭivacanaṃ denti. Te bhikkhūti ye bhagavā āmantesi,",
  "atk-s0302a:9_4": "te. Bhagavato paccassosunti bhagavato āmantanaṃ patiassosuṃ, abhimukhā hutvā suṇiṃsu",
  "atk-s0302a:9_5": "sampaṭicchiṃsu paṭiggahesunti attho. Bhagavā etadavocāti, bhagavā etaṃ idāni vattabbaṃ",
  "atk-s0302a:9_6": "sakalasuttaṃ avoca. Ettāvatā yaṃ āyasmatā ānandena atthabyañjanasampannassa buddhānaṃ",
  "atk-s0302a:9_7": "desanāñāṇagambhīrabhāvasaṃsūcakassa imassa suttassa sukhāvagāhaṇatthaṃ kāladesadesakaparisāpadesappaṭimaṇḍitaṃ",
  "atk-s0302a:9_8": "nidānaṃ bhāsitaṃ, tassa atthavaṇṇanā samattā.",
  "atk-s0302a:10_0": "Idāni paṭiccasamuppādaṃ votiādinā nayena bhagavatā nikkhittassa suttassa saṃvaṇṇanāya",
  "atk-s0302a:10_1": "okāso anuppatto. Sā panesā suttavaṇṇanā yasmā suttanikkhepaṃ vicāretvā vuccamānā",
  "atk-s0302a:10_2": "pākaṭā hoti, tasmā suttanikkhepaṃ tāva vicāressāma. Cattāro hi suttanikkhepā – attajjhāsayo,",
  "atk-s0302a:10_3": "parajjhāsayo, pucchāvasiko, aṭṭhuppattikoti. Tattha yāni suttāni bhagavā parehi anajjhiṭṭho",
  "atk-s0302a:10_4": "kevalaṃ attano ajjhāsayeneva katheti, seyyathidaṃ – dasabalasuttantahārako candopama-vīṇopama-sammappadhāna-iddhipāda-indriyabala-bojjhaṅgamaggaṅga-suttantahārakoti",
  "atk-s0302a:10_5": "evamādīni, tesaṃ attajjhāsayo nikkhepo.",
  "atk-s0302a:11_0": "Yāni pana “paripakkā kho rāhulassa vimuttiparipācanīyā dhammā. Yaṃnūnāhaṃ rāhulaṃ",
  "atk-s0302a:11_1": "uttariṃ āsavānaṃ khaye vineyya”nti evaṃ paresaṃ ajjhāsayaṃ khantiṃ nijjhānakkhamaṃ",
  "atk-s0302a:11_2": "manaṃ abhinīhāraṃ bujjhanabhāvañca apekkhitvā parajjhāsayavasena kathitāni, seyyathidaṃ",
  "atk-s0302a:11_3": "– cūḷarāhulovādasuttaṃ, mahārāhulovādasuttaṃ, dhammacakkappavattanaṃ, anattalakkhaṇasuttaṃ,",
  "atk-s0302a:11_4": "āsīvisopamasuttaṃ, dhātuvibhaṅgasuttanti, evamādīni, tesaṃ parajjhāsayo nikkhepo.",
  "atk-s0302a:12_0": "Bhagavantaṃ pana upasaṅkamitvā catasso parisā cattāro vaṇṇā nāgā supaṇṇā gandhabbā",
  "atk-s0302a:12_1": "asurā yakkhā mahārājāno tāvatiṃsādayo devā mahābrahmāti evamādayo “bojjhaṅgā bojjhaṅgāti,",
  "atk-s0302a:12_2": "bhante, vuccanti – nīvaraṇā nīvaraṇāti, bhante, vuccanti – ime nu kho, bhante, pañcupādānakkhandhā,",
  "atk-s0302a:12_3": "kiṃsūdha vittaṃ purisassa seṭṭha”ntiādinā nayena pañhaṃ pucchanti. Evaṃ puṭṭhena",
  "atk-s0302a:12_4": "bhagavatā yāni kathitāni bojjhaṅgasaṃyuttādīni, yāni vā panaññānipi devatāsaṃyutta,",
  "atk-s0302a:12_5": "mārasaṃyutta, brahmasaṃyutta, sakkapañha, cūḷavedalla, mahāvedalla, sāmaññaphalaāḷavaka,",
  "atk-s0302a:12_6": "sūciloma, kharalomasuttādīni, tesaṃ pucchāvasiko nikkhepo.",
  "atk-s0302a:13_0": "Yāni pana tāni uppannaṃ kāraṇaṃ paṭicca kathitāni, seyyathidaṃ – dhammadāyādaṃ. Cūḷasīhanādasuttaṃ",
  "atk-s0302a:13_1": "puttamaṃsūpamaṃ dārukkhandhūpamaṃ aggikkhandhūpamaṃ pheṇapiṇḍūpamaṃ pāricchattakūpamanti",
  "atk-s0302a:13_2": "evamādīni, tesaṃ aṭṭhuppattiko nikkhepo.",
  "atk-s0302a:14_0": "Evametesu catūsu nikkhepesu imassa paṭiccasamuppādasuttassa parajjhāsayo nikkhepo.",
  "atk-s0302a:14_1": "Parapuggalajjhāsayavasena hidaṃ bhagavatā nikkhittaṃ. Katamesaṃ puggalānaṃ ajjhāsayavasenāti?",
  "atk-s0302a:14_2": "Ugghaṭitaññūnaṃ. Cattāro hi puggalā ugghaṭitaññū vipañcitaññū neyyo padaparamoti.",
  "atk-s0302a:14_3": "Tattha yassa puggalassa saha udāhaṭavelāya dhammābhisamayo hoti, ayaṃ vuccati puggalo",
  "atk-s0302a:14_4": "ugghaṭitaññū. Yassa puggalassa saṃkhittena bhāsitassa vitthārena atthe vibhajiyamāne",
  "atk-s0302a:14_5": "dhammābhisamayo hoti, ayaṃ vuccati puggalo vipañcitaññū. Yassa puggalassa uddesato",
  "atk-s0302a:14_6": "paripucchato yoniso manasikaroto, kalyāṇamitte sevato, bhajato, payirupāsato, anupubbena",
  "atk-s0302a:14_7": "dhammābhisamayo hoti, ayaṃ vuccati puggalo neyyo. Yassa puggalassa bahumpi suṇato,",
  "atk-s0302a:14_8": "bahumpi dhārayato, bahumpi vācayato na tāya jātiyā dhammābhisamayo hoti, ayaṃ vuccati",
  "atk-s0302a:14_9": "puggalo padaparamo. Iti imesu catūsu puggalesu ugghaṭitaññūpuggalānaṃ ajjhāsayavasena",
  "atk-s0302a:14_10": "idaṃ suttaṃ nikkhittaṃ.",
  "atk-s0302a:15_0": "Tadā kira pañcasatā janapadavāsikā bhikkhū sabbeva ekacarā dvicarā ticarā catucarā",
  "atk-s0302a:15_1": "pañcacarā sabhāgavuttino dhutaṅgadharā āraddhavīriyā yuttayogā vipassakā saṇhaṃ sukhumaṃ",
  "atk-s0302a:15_2": "suññataṃ paccayākāradesanaṃ patthayamānā sāyanhasamaye bhagavantaṃ upasaṅkamitvā,",
  "atk-s0302a:15_3": "vanditvā, rattakambalasāṇiyā parikkhipamānā viya desanaṃ paccāsīsamānā parivāretvā",
  "atk-s0302a:15_4": "nisīdiṃsu. Tesaṃ ajjhāsayavasena bhagavā idaṃ suttaṃ ārabhi. Yathā hi cheko cittakāro",
  "atk-s0302a:15_5": "aparikammakatabhittiṃ labhitvā, na āditova rūpaṃ samuṭṭhāpesi, mahāmattikalepādīhi",
  "atk-s0302a:15_6": "pana bhittiparikammaṃ tāva katvā, kataparikammāya bhittiyā rūpaṃ samuṭṭhāpeti, kataparikammaṃ",
  "atk-s0302a:15_7": "pana bhittiṃ labhitvā, bhittiparikammabyāpāraṃ akatvā, raṅgajātāni yojetvā, vaṭṭikaṃ",
  "atk-s0302a:15_8": "vā tūlikaṃ vā ādāya rūpameva samuṭṭhāpeti, evameva bhagavā akatābhinivesaṃ ādikammikakulaputtaṃ",
  "atk-s0302a:15_9": "labhitvā nāssa āditova arahattapadaṭṭhānaṃ saṇhaṃ sukhumaṃ suññataṃ vipassanālakkhaṇaṃ",
  "atk-s0302a:15_10": "ācikkhati, sīlasamādhikammassakatādiṭṭhisampadāya pana yojento pubbabhāgapaṭipadaṃ",
  "atk-s0302a:15_11": "tāva ācikkhati. Yaṃ sandhāya vuttaṃ –",
  "atk-s0302a:16_0": "“Tasmātiha tvaṃ, bhikkhu, ādimeva visodhehi kusalesu dhammesu. Ko cādi kusalānaṃ",
  "atk-s0302a:16_1": "dhammānaṃ? Sīlañca suvisuddhaṃ diṭṭhi ca ujukā. Yato kho te, bhikkhu, sīlañca suvisuddhaṃ",
  "atk-s0302a:16_2": "bhavissati diṭṭhi ca ujukā. Tato tvaṃ, bhikkhu, sīlaṃ nissāya sīle patiṭṭhāya cattāro",
  "atk-s0302a:16_3": "satipaṭṭhāne tividhena bhāveyyāsi. Katame cattāro? Idha tvaṃ, bhikkhu, ajjhattaṃ",
  "atk-s0302a:16_4": "vā kāye kāyānupassī viharāhi ātāpī sampajāno satimā vineyya loke abhijjhādomanassaṃ.",
  "atk-s0302a:16_5": "Bahiddhā vā kāye…pe… ajjhattabahiddhā vā kāye…pe… dhammesu dhammānupassī viharāhi",
  "atk-s0302a:16_6": "ātāpī sampajāno satimā vineyya loke abhijjhādomanassaṃ. Yato kho tvaṃ, bhikkhu, sīlaṃ",
  "atk-s0302a:16_7": "nissāya sīle patiṭṭhāya ime cattāro satipaṭṭhāne evaṃ tividhena bhāvessasi, tato",
  "atk-s0302a:16_8": "tuyhaṃ, bhikkhu, yā ratti vā divaso vā āgamissati, vuddhiyeva pāṭikaṅkhā kusalesu",
  "atk-s0302a:16_9": "dhammesu, no parihānī”ti.",
  "atk-s0302a:17": "Evaṃ ādikammikakulaputtassa sīlakathāya parikammaṃ kathetvā, arahattapadaṭṭhānaṃ saṇhaṃ sukhumaṃ suññataṃ vipassanālakkhaṇaṃ ācikkhati.",
  "atk-s0302a:18_0": "Parisuddhasīlaṃ pana āraddhavīriyaṃ yuttayogaṃ vipassakaṃ labhitvā, nāssa pubbabhāgapaṭipadaṃ",
  "atk-s0302a:18_1": "ācikkhati, ujukameva pana arahattapadaṭṭhānaṃ saṇhaṃ sukhumaṃ suññataṃ vipassanālakkhaṇaṃ",
  "atk-s0302a:18_2": "ācikkhati. Ime pañcasatā bhikkhū pubbabhāgapaṭipadaṃ parisodhetvā ṭhitā sudhantasuvaṇṇasadisā",
  "atk-s0302a:18_3": "suparimajjitamaṇikkhandhasannibhā, eko lokuttaramaggova nesaṃ anāgato. Iti tassāgamanatthāya",
  "atk-s0302a:18_4": "satthā tesaṃ ajjhāsayaṃ apekkhamāno idaṃ suttaṃ ārabhi.",
  "atk-s0302a:19_0": "Tattha paṭiccasamuppādanti paccayākāraṃ. Paccayākāro hi aññamaññaṃ paṭicca sahite",
  "atk-s0302a:19_1": "dhamme uppādeti. Tasmā paṭiccasamuppādoti vuccati. Ayamettha saṅkhepo, vitthāro pana",
  "atk-s0302a:19_2": "visuddhimaggato gahetabbo.",
  "atk-s0302a:20_0": "Voti ayaṃ vo-saddo paccatta-upayogakaraṇa-sampadāna-sāmivacana-padapūraṇesu dissati.",
  "atk-s0302a:20_1": "“Kacci pana vo anuruddhā samaggā sammodamānā”tiādīsu hi paccatte dissati. “Gacchatha,",
  "atk-s0302a:20_2": "bhikkhave, paṇāmemi vo”tiādīsu upayoge. “Na vo mama santike vatthabba”ntiādīsu karaṇe.",
  "atk-s0302a:20_3": "“Vanapatthapariyāyaṃ vo, bhikkhave, desessāmī”tiādīsu sampadāne. “Sabbesaṃ vo, sāriputta,",
  "atk-s0302a:20_4": "subhāsita”ntiādīsu sāmivacane. “Ye hi vo ariyā parisuddhakāyakammantā”tiādīsu padapūraṇamatte.",
  "atk-s0302a:20_5": "Idha panāyaṃ sampadāne daṭṭhabbo. Bhikkhaveti patissavena abhimukhībhūtānaṃ puna",
  "atk-s0302a:20_6": "ālapanaṃ. Desessāmīti desanāpaṭijānanaṃ. Taṃ suṇāthāti taṃ paṭiccasamuppādaṃ taṃ",
  "atk-s0302a:20_7": "desanaṃ mayā vuccamānaṃ suṇātha.",
  "atk-s0302a:21_0": "Sādhukaṃ manasi karothāti ettha pana sādhukaṃ sādhūti ekatthametaṃ. Ayañca sādhusaddo",
  "atk-s0302a:21_1": "āyācana-sampaṭicchana-sampahaṃsana-sundara-daḷhīkammādīsu dissati. “Sādhu me, bhante,",
  "atk-s0302a:21_2": "bhagavā saṃkhittena dhammaṃ desetū”tiādīsu hi āyācane dissati. “Sādhu, bhanteti kho",
  "atk-s0302a:21_3": "so bhikkhu bhagavato bhāsitaṃ abhinanditvā anumoditvā”tiādīsu sampaṭicchane. “Sādhu",
  "atk-s0302a:21_4": "sādhu, sāriputtā”tiādīsu sampahaṃsane.",
  "atk-s0302a:22": "“Sādhu dhammarucī rājā, sādhu paññāṇavā naro;",
  "atk-s0302a:23": "Sādhu mittānamaddubbho, pāpassa akaraṇaṃ sukha”nti. –",
  "atk-s0302a:24_0": "Ādīsu sundare. “Tena hi, brāhmaṇa, sādhukaṃ suṇāhī”tiādīsu sādhukasaddoyeva daḷhīkamme",
  "atk-s0302a:24_1": "āṇattiyantipi vuccati. Idha panāyaṃ ettheva daḷhīkamme āṇattiyā ca attho veditabbo,",
  "atk-s0302a:24_2": "sundaratthepi vaṭṭati. Daḷhīkaraṇatthena hi “daḷhaṃ imaṃ dhammaṃ suṇātha, suggahitaṃ",
  "atk-s0302a:24_3": "gaṇhantā”, āṇattiatthena “mama āṇattiyā suṇātha” sundaratthena “sundaramimaṃ bhaddakaṃ",
  "atk-s0302a:24_4": "dhammaṃ suṇāthā”ti etaṃ dīpitaṃ hoti. Manasi karothāti āvajjetha. Samannāharathāti",
  "atk-s0302a:24_5": "attho. Avikkhittacittā hutvā nisāmetha, citte karothāti adhippāyo.",
  "atk-s0302a:25_0": "Idānettha taṃ suṇāthāti sotindriyavikkhepanivāraṇametaṃ. Sādhukaṃ manasi karothāti",
  "atk-s0302a:25_1": "manasikāre daḷhīkammaniyojanena manindriyavikkhepanivāraṇaṃ. Purimañcettha byañjanavipallāsagāhanivāraṇaṃ,",
  "atk-s0302a:25_2": "pacchimaṃ atthavipallāsagāhanivāraṇaṃ. Purimena ca dhammassavane niyojeti, pacchimena",
  "atk-s0302a:25_3": "sutānaṃ dhammānaṃ dhāraṇūpaparikkhāsu. Purimena ca “sabyañjano ayaṃ dhammo, tasmā",
  "atk-s0302a:25_4": "savanīyo”ti dīpeti, pacchimena “sāttho, tasmā manasi kātabbo”ti. Sādhukapadaṃ vā",
  "atk-s0302a:25_5": "ubhayapadehi yojetvā, “yasmā ayaṃ dhammo dhammagambhīro ca desanāgambhīro ca, tasmā",
  "atk-s0302a:25_6": "suṇātha sādhukaṃ. Yasmā atthagambhīro ca paṭivedhagambhīro ca, tasmā sādhukaṃ manasi",
  "atk-s0302a:25_7": "karothā”ti evaṃ yojanā veditabbā. Bhāsissāmīti desessāmi. “Taṃ suṇāthā”ti ettha paṭiññātaṃ",
  "atk-s0302a:25_8": "desanaṃ saṃkhittatova na desessāmi, apica kho vitthāratopi naṃ bhāsissāmīti vuttaṃ",
  "atk-s0302a:25_9": "hoti. Saṅkhepavitthāravācakāni hi etāni padāni. Yathāha vaṅgīsatthero –",
  "atk-s0302a:26": "“Saṃkhittenapi deseti, vitthārenapi bhāsati;",
  "atk-s0302a:27": "Sāḷikāyiva nigghoso, paṭibhānaṃ udīrayī”ti. ;",
  "atk-s0302a:28": "Evaṃ vutte ussāhajātā hutvā evaṃ, bhanteti kho te bhikkhū bhagavato paccassosuṃ satthu vacanaṃ sampaṭicchiṃsu, paṭiggahesunti vuttaṃ hoti.",
  "atk-s0302a:29_0": "Atha nesaṃ bhagavā etadavoca – etaṃ idāni vattabbaṃ “katamo ca, bhikkhave, paṭiccasamuppādo”tiādiṃ",
  "atk-s0302a:29_1": "sakalaṃ suttaṃ avoca. Tattha katamo ca, bhikkhave, paṭiccasamuppādoti kathetukamyatāpucchā.",
  "atk-s0302a:29_2": "Pañcavidhā hi pucchā adiṭṭhajotanāpucchā diṭṭhasaṃsandanāpucchā vimaticchedanāpucchā",
  "atk-s0302a:29_3": "anumatipucchā kathetukamyatāpucchāti, tāsaṃ idaṃ nānattaṃ –",
  "atk-s0302a:30_0": "Katamā adiṭṭhajotanā pucchā ? Pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ",
  "atk-s0302a:30_1": "avibhūtaṃ avibhāvitaṃ. Tassa ñāṇāya dassanāya tulanāya tīraṇāya vibhūtāya vibhāvanatthāya",
  "atk-s0302a:30_2": "pañhaṃ pucchati. Ayaṃ adiṭṭhajotanāpucchā.",
  "atk-s0302a:31_0": "Katamā diṭṭhasaṃsandanāpucchā? Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ",
  "atk-s0302a:31_1": "vibhūtaṃ vibhāvitaṃ. So aññehi paṇḍitehi saddhiṃ saṃsandanatthāya pañhaṃ pucchati.",
  "atk-s0302a:31_2": "Ayaṃ diṭṭhasaṃsandanāpucchā.",
  "atk-s0302a:32_0": "Katamā vimaticchedanāpucchā? Pakatiyā saṃsayapakkhando hoti vimatipakkhando dveḷhakajāto",
  "atk-s0302a:32_1": "– “evaṃ nu kho, na nu kho, kathaṃ nu kho”ti, so vimaticchedanatthāya pañhaṃ pucchati,",
  "atk-s0302a:32_2": "ayaṃ vimaticchedanāpucchā.",
  "atk-s0302a:33_0": "Katamā anumatipucchā? Bhagavā bhikkhūnaṃ anumatiyā pañhaṃ pucchati – “taṃ kiṃ maññatha,",
  "atk-s0302a:33_1": "bhikkhave, rūpaṃ niccaṃ vā aniccaṃ vā”ti, aniccaṃ, bhante. Yaṃ panāniccaṃ dukkhaṃ",
  "atk-s0302a:33_2": "vā taṃ sukhaṃ vāti, dukkhaṃ, bhante. Yaṃ panāniccaṃ dukkhaṃ vipariṇāmadhammaṃ, kallaṃ",
  "atk-s0302a:33_3": "nu taṃ samanupassituṃ – “etaṃ mama esohamasmi eso me attā”ti, no hetaṃ bhanteti. Ayaṃ anumatipucchā.",
  "atk-s0302a:34": "Katamā kathetukamyatāpucchā? Bhagavā bhikkhūnaṃ kathetukamyatāya pañhaṃ pucchati – “cattārome, bhikkhave, satipaṭṭhānā. Katame cattāro”ti? Ayaṃ kathetukamyatāpucchāti.",
  "atk-s0302a:35_0": "Tattha buddhānaṃ purimā tisso pucchā natthi. Kasmā? Buddhānañhi tīsu addhāsu kiñci",
  "atk-s0302a:35_1": "saṅkhataṃ addhāvimuttaṃ vā asaṅkhataṃ adiṭṭhaṃ ajotitaṃ atulitaṃ atīritaṃ avibhūtaṃ",
  "atk-s0302a:35_2": "avibhāvitaṃ nāma natthi. Tena nesaṃ adiṭṭhajotanāpucchā natthi. Yaṃ pana bhagavatā",
  "atk-s0302a:35_3": "attano ñāṇena paṭividdhaṃ, tassa aññena samaṇena vā brāhmaṇena vā devena vā mārena",
  "atk-s0302a:35_4": "vā brahmunā vā saddhiṃ saṃsandanakiccaṃ natthi. Tenassa diṭṭhasaṃsandanāpucchā natthi.",
  "atk-s0302a:35_5": "Yasmā panesa akathaṃkathī tiṇṇavicikiccho sabbadhammesu vihatasaṃsayo. Tenassa vimaticchedanāpucchā",
  "atk-s0302a:35_6": "natthi. Itarā pana dve pucchā bhagavato atthi. Tāsu ayaṃ kathetukamyatā pucchāti veditabbā.",
  "atk-s0302a:36_0": "Idāni tāva pucchāya puṭṭhaṃ paccayākāraṃ vibhajanto avijjāpaccayā, bhikkhave, saṅkhārātiādimāha.",
  "atk-s0302a:36_1": "Ettha ca yathā nāma “pitaraṃ kathessāmī”ti āraddho “tissassa pitā soṇassa pitā”ti",
  "atk-s0302a:36_2": "paṭhamataraṃ puttampi katheti, evameva bhagavā paccayaṃ kathetuṃ āraddho “avijjāpaccayā",
  "atk-s0302a:36_3": "saṅkhārā”tiādinā nayena saṅkhārādīnaṃ paccaye avijjādidhamme kathento paccayuppannampi",
  "atk-s0302a:36_4": "kathesi. Āhāravaggassa pana pariyosāne “paṭiccasamuppādañca vo, bhikkhave, desessāmi",
  "atk-s0302a:36_5": "paṭiccasamuppanne ca dhamme”ti ubhayaṃ ārabhitvā ubhayampi kathesi. Idāni avijjāpaccayā",
  "atk-s0302a:36_6": "saṅkhārātiādīsu pana avijjā ca sā paccayo cāti avijjāpaccayo. Tasmā avijjāpaccayā",
  "atk-s0302a:36_7": "saṅkhārā sambhavantīti iminā nayena attho veditabbo. Ayamettha saṅkhepo, vitthārena",
  "atk-s0302a:36_8": "pana sabbākārasampannā anulomapaṭiccasamuppādakathā visuddhimagge kathitā, tasmā",
  "atk-s0302a:36_9": "sā tattha kathitavaseneva gahetabbā.",
  "atk-s0302a:37_0": "Paṭilomakathāyaṃ pana avijjāya tvevāti avijjāya tu eva. Asesavirāganirodhāti virāgasaṅkhātena",
  "atk-s0302a:37_1": "maggena asesanirodhā. Saṅkhāranirodhoti saṅkhārānaṃ anuppādanirodho hoti. Evaṃnirodhānaṃ",
  "atk-s0302a:37_2": "pana saṅkhārānaṃ nirodhā viññāṇādīnañca nirodhā nāmarūpādīni niruddhāniyeva hontīti",
  "atk-s0302a:37_3": "dassetuṃ saṅkhāranirodhā viññāṇanirodhotiādīni vatvā, evametassa kevalassa dukkhakkhandhassa",
  "atk-s0302a:37_4": "nirodho hotīti āha. Tattha kevalassāti sakalassa, suddhassa vā, sattavirahitassāti",
  "atk-s0302a:37_5": "attho. Dukkhakkhandhassāti dukkharāsissa. Nirodho hotīti anuppādo hoti. Iti bhagavā",
  "atk-s0302a:37_6": "anulomato dvādasahi padehi vaṭṭakathaṃ kathetvā tameva vaṭṭaṃ vinivaṭṭetvā paṭilomato",
  "atk-s0302a:37_7": "dvādasahi padehi vivaṭṭaṃ kathento arahattena desanāya kūṭaṃ gaṇhi. Desanāpariyosāne",
  "atk-s0302a:37_8": "te pañcasatā āraddhavipassakā ugghaṭitaññūpuggalā sūriyarasmisamphuṭṭhāni paripākagatāni",
  "atk-s0302a:37_9": "padumāni viya saccāni bujjhitvā arahattaphale patiṭṭhahiṃsu.",
  "atk-s0302a:38_0": "Idamavoca bhagavāti idaṃ vaṭṭavivaṭṭavasena sakalasuttaṃ bhagavā avoca. Attamanā",
  "atk-s0302a:38_1": "te bhikkhūti tuṭṭhacittā te pañcasatā khīṇāsavā bhikkhū. Bhagavato bhāsitaṃ abhinandunti",
  "atk-s0302a:38_2": "karavīkarutamañjunā kaṇṇasukhena paṇḍitajanahadayānaṃ amatābhisekasadisena brahmassarena",
  "atk-s0302a:38_3": "bhāsato bhagavato vacanaṃ abhinandiṃsu, anumodiṃsu ceva sampaṭicchiṃsu cāti attho. Tenetaṃ vuccati –",
  "atk-s0302a:39": "“Subhāsitaṃ sulapitaṃ, sādhu sādhūti tādino;",
  "atk-s0302a:40": "Anumodamānā sirasā, sampaṭicchiṃsu bhikkhavo”ti.",
  "atk-s0302a:41": "Paṭhamapaṭiccasamuppādasuttavaṇṇanā niṭṭhitā.",
  "atk-s0302a:42": "2. Vibhaṅgasuttavaṇṇanā",
  "atk-s0302a:43_0": "2. Dutiyepi vuttanayeneva suttanikkhepo veditabbo. Ayaṃ pana viseso – paṭhamaṃ ugghaṭitaññūpuggalānaṃ",
  "atk-s0302a:43_1": "vasena saṅkhepato dassitaṃ, idaṃ vipañcitaññūnaṃ vasena vitthāratoti. Imasmiñca pana",
  "atk-s0302a:43_2": "sutte catasso vallihārakapurisūpamā vattabbā, tā visuddhimagge vuttā eva. Yathā hi",
  "atk-s0302a:43_3": "vallihārako puriso valliyā aggaṃ disvā tadanusārena mūlaṃ pariyesanto taṃ disvā valliṃ",
  "atk-s0302a:43_4": "mūle chetvā ādāya kamme upaneyya, evaṃ bhagavā vitthāradesanaṃ desento paṭiccasamuppādassa",
  "atk-s0302a:43_5": "aggabhūtā jarāmaraṇā paṭṭhāya yāva mūlabhūtaṃ avijjāpadaṃ, tāva desanaṃ āharitvā",
  "atk-s0302a:43_6": "puna vaṭṭavivaṭṭaṃ desento niṭṭhapesi.",
  "atk-s0302a:44_0": "Tatrāyaṃ jarāmaraṇādīnaṃ vitthāradesanāya atthanicchayo – jarāmaraṇaniddese tāva",
  "atk-s0302a:44_1": "tesaṃ tesanti ayaṃ saṅkhepato anekesaṃ sattānaṃ sādhāraṇaniddesoti viññātabbo. Yā",
  "atk-s0302a:44_2": "devadattassa jarā, yā somadattassāti evañhi divasampi kathentassa neva sattā pariyādānaṃ",
  "atk-s0302a:44_3": "gacchanti. Imehi pana dvīhi padehi na koci satto apariyādinno hoti. Tasmā vuttaṃ,",
  "atk-s0302a:44_4": "“ayaṃ saṅkhepato anekesaṃ sattānaṃ sādhāraṇaniddeso”ti. Tamhi tamhīti ayaṃ gatijātivasena",
  "atk-s0302a:44_5": "anekesaṃ sattanikāyānaṃ sādhāraṇaniddeso. Sattanikāyeti sādhāraṇaniddesena niddiṭṭhassa",
  "atk-s0302a:44_6": "sarūpanidassanaṃ. Jarā jīraṇatātiādīsu pana jarāti sabhāvaniddeso. Jīraṇatāti ākāraniddeso.",
  "atk-s0302a:44_7": "Khaṇḍiccantiādayo tayo kālātikkame kiccaniddesā, pacchimā dve pakatiniddesā. Ayañhi",
  "atk-s0302a:44_8": "jarāti iminā padena sabhāvato dīpitā, tenassāyaṃ sabhāvaniddeso. Jīraṇatāti iminā",
  "atk-s0302a:44_9": "ākārato, tenassāyaṃ ākāraniddeso. Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.",
  "atk-s0302a:44_10": "Pāliccanti iminā kesalomānaṃ palitabhāvakaraṇakiccato. Valittacatāti iminā maṃsaṃ",
  "atk-s0302a:44_11": "milāpetvā tacavalibhāvakaraṇakiccato dīpitā. Tenassā ime khaṇḍiccantiādayo tayo kālātikkame",
  "atk-s0302a:44_12": "kiccaniddesā. Tehi imesaṃ vikārānaṃ dassanavasena pākaṭībhūtā pākaṭajarā dassitā.",
  "atk-s0302a:44_13": "Yatheva hi udakassa vā vātassa vā aggino vā tiṇarukkhādīnaṃ saṃbhaggapalibhaggatāya",
  "atk-s0302a:44_14": "vā jhāmatāya vā gatamaggo pākaṭo hoti, na ca so gatamaggo tāneva udakādīni, evameva",
  "atk-s0302a:44_15": "jarāya dantādīsu khaṇḍiccādivasena gatamaggo pākaṭo, cakkhuṃ ummīletvāpi gayhati",
  "atk-s0302a:44_16": "na ca khaṇḍiccādīneva jarā. Na hi jarā cakkhuviññeyyā hoti.",
  "atk-s0302a:45_0": "Āyuno saṃhāni indriyānaṃ paripākoti imehi pana padehi kālātikkameyeva abhibyattāya",
  "atk-s0302a:45_1": "āyukkhaya-cakkhādiindriya-paripākasaññitāya pakatiyā dīpitā. Tenassime pacchimā dve",
  "atk-s0302a:45_2": "pakatiniddesāti veditabbā. Tattha yasmā jaraṃ pattassa āyu hāyati, tasmā jarā “āyuno",
  "atk-s0302a:45_3": "saṃhānī”ti phalūpacārena vuttā. Yasmā ca daharakāle suppasannāni sukhumampi attano",
  "atk-s0302a:45_4": "visayaṃ sukheneva gaṇhanasamatthāni cakkhādīni indriyāni jaraṃ pattassa paripakkāni",
  "atk-s0302a:45_5": "āluḷitāni avisadāni, oḷārikampi attano visayaṃ gahetuṃ asamatthāni honti, tasmā “indriyānaṃ",
  "atk-s0302a:45_6": "paripāko”ti phalūpacāreneva vuttā.",
  "atk-s0302a:46_0": "Sā panāyaṃ evaṃ niddiṭṭhā sabbāpi jarā pākaṭā paṭicchannāti duvidhā hoti. Tattha",
  "atk-s0302a:46_1": "dantādīsu khaṇḍādibhāvadassanato rūpadhammesu jarā pākaṭajarā nāma, arūpadhammesu",
  "atk-s0302a:46_2": "pana jarā tādisassa vikārassa adassanato paṭicchannajarā nāma. Tattha yvāyaṃ khaṇḍādibhāvo",
  "atk-s0302a:46_3": "dissati, so tādisānaṃ dantādīnaṃ suviññeyyattā vaṇṇoyeva, taṃ cakkhunā disvā manodvārena",
  "atk-s0302a:46_4": "cintetvā “ime dantā jarāya pahaṭā”ti jaraṃ jānāti udakaṭṭhāne baddhāni gosīsādīni",
  "atk-s0302a:46_5": "oloketvā heṭṭhā udakassa atthibhāvaṃ jānanaṃ viya. Puna avīci savīcīti evampi duvidhā",
  "atk-s0302a:46_6": "hoti. Tattha maṇi-kanaka-rajata-pavāḷacandasūriyādīnaṃ viya mandadasakādīsu pāṇīnaṃ",
  "atk-s0302a:46_7": "viya ca pupphaphalapallavādīsu ca apāṇīnaṃ viya antarantarā vaṇṇavisesādīnaṃ duviññeyyattā",
  "atk-s0302a:46_8": "jarā avīcijarā nāma, nirantarajarāti attho. Tato aññesu pana yathāvuttesu antarantarā",
  "atk-s0302a:46_9": "vaṇṇavisesādīnaṃ suviññeyyattā jarā savīcijarā nāmāti veditabbā.",
  "atk-s0302a:47_0": "Ito paraṃ tesaṃ tesantiādi vuttanayeneva veditabbaṃ. Cuti cavanatātiādīsu pana cutīti",
  "atk-s0302a:47_1": "cavanakavasena vuccati, ekacatupañcakkhandhasāmaññavacanametaṃ. Cavanatāti bhāvavacanena",
  "atk-s0302a:47_2": "lakkhaṇanidassanaṃ. Bhedoti cutikkhandhānaṃ bhaṅguppattiparidīpanaṃ. Antaradhānanti",
  "atk-s0302a:47_3": "ghaṭasseva bhinnassa bhinnānaṃ cutikkhandhānaṃ yena kenaci pariyāyena ṭhānābhāvaparidīpanaṃ.",
  "atk-s0302a:47_4": "Maccu maraṇanti maccusaṅkhātaṃ maraṇaṃ, tena samucchedamaraṇādīni nisedheti. Kālo",
  "atk-s0302a:47_5": "nāma antako, tassa kiriyā kālakiriyā. Evaṃ tena lokasammutiyā maraṇaṃ dīpeti.",
  "atk-s0302a:48_0": "Idāni paramatthena dīpetuṃ khandhānaṃ bhedotiādimāha. Paramatthena hi khandhāyeva",
  "atk-s0302a:48_1": "bhijjanti, na satto nāma koci marati. Khandhesu pana bhijjamānesu satto marati, bhinnesu",
  "atk-s0302a:48_2": "matoti vohāro hoti. Ettha ca catupañcavokāravasena khandhānaṃ bhedo, ekavokāravasena",
  "atk-s0302a:48_3": "kaḷevarassa nikkhepo. Catuvokāravasena ca khandhānaṃ bhedo, sesadvayavasena kaḷevarassa",
  "atk-s0302a:48_4": "nikkhepo veditabbo. Kasmā? Bhavadvayepi rūpakāyasaṅkhātassa kaḷevarassa sabbhāvato.",
  "atk-s0302a:48_5": "Atha vā yasmā cātumahārājikādīsu khandhā bhijjanteva, na kiñci nikkhipati, tasmā",
  "atk-s0302a:48_6": "tesaṃ vasena khandhānaṃ bhedo, manussādīsu kaḷevarassa nikkhepo. Ettha ca kaḷevarassa",
  "atk-s0302a:48_7": "nikkhepakāraṇato maraṇaṃ “kaḷevarassa nikkhepo”ti vuttanti evamattho daṭṭhabbo. Iti",
  "atk-s0302a:48_8": "ayañca jarā idañca maraṇaṃ, idaṃ vuccati, bhikkhaveti idaṃ ubhayampi ekato katvā",
  "atk-s0302a:48_9": "jarāmaraṇanti kathīyati.",
  "atk-s0302a:49_0": "Jātiniddese jāti sañjātītiādīsu jāyanaṭṭhena jāti, sā aparipuṇṇāyatanavasena yuttā.",
  "atk-s0302a:49_1": "Sañjāyanaṭṭhena sañjāti, sā paripuṇṇāyatanavasena yuttā. Okkamanaṭṭhena okkanti,",
  "atk-s0302a:49_2": "sā aṇḍajajalābujavasena yuttā. Te hi aṇḍakosañca vatthikosañca okkamantā pavisantā",
  "atk-s0302a:49_3": "viya paṭisandhiṃ gaṇhanti. Abhinibbattanaṭṭhena abhinibbatti, sā saṃsedajaopapātikavasena",
  "atk-s0302a:49_4": "yuttā. Te hi pākaṭāyeva hutvā nibbattanti. Ayaṃ tāva vohāradesanā.",
  "atk-s0302a:50_0": "Idāni paramatthadesanā hoti. Khandhāyeva hi paramatthato pātubhavanti, na satto.",
  "atk-s0302a:50_1": "Tattha ca khandhānanti ekavokārabhave ekassa, catuvokārabhave catunnaṃ, pañcavokārabhave",
  "atk-s0302a:50_2": "pañcannampi gahaṇaṃ veditabbaṃ. Pātubhāvoti uppatti. Āyatanānanti ettha tatra tatra",
  "atk-s0302a:50_3": "uppajjamānāyatanavasena saṅgaho veditabbo. Paṭilābhoti santatiyaṃ pātubhāvoyeva.",
  "atk-s0302a:50_4": "Pātubhavantāneva hi tāni paṭiladdhāni nāma honti. Ayaṃ vuccati, bhikkhave, jātīti",
  "atk-s0302a:50_5": "iminā padena vohārato paramatthato ca desitāya jātiyā nigamanaṃ karotīti.",
  "atk-s0302a:51_0": "Bhavaniddese kāmabhavoti kammabhavo ca upapattibhavo ca. Tattha kammabhavo nāma kāmabhavūpagakammameva.",
  "atk-s0302a:51_1": "Tañhi tattha upapattibhavassa kāraṇattā “sukho buddhānaṃ uppādo dukkho pāpassa uccayo”tiādīni",
  "atk-s0302a:51_2": "viya phalavohārena bhavoti vuttaṃ. Upapattibhavo nāma tena kammena nibbattaṃ upādiṇṇakkhandhapañcakaṃ.",
  "atk-s0302a:51_3": "Tañhi tattha bhavatīti katvā bhavoti vuttaṃ. Sabbathāpi idaṃ kammañca upapattiñca",
  "atk-s0302a:51_4": "ubhayampetamidha “kāmabhavo”ti vuttaṃ. Esa nayo rūpārūpabhavesūti.",
  "atk-s0302a:52_0": "Upādānaniddese kāmupādānantiādīsu vatthukāmaṃ upādiyanti etena, sayaṃ vā taṃ upādiyatīti",
  "atk-s0302a:52_1": "kāmupādānaṃ, kāmo ca so upādānañcāti kāmupādānaṃ. Upādānanti daḷhaggahaṇaṃ vuccati.",
  "atk-s0302a:52_2": "Daḷhattho hi ettha upasaddo upāyāsaupakaṭṭhādīsu viya. Pañcakāmaguṇikarāgassetaṃ",
  "atk-s0302a:52_3": "adhivacanaṃ. Ayamettha saṅkhepo. Vitthārato panetaṃ, “tattha katamaṃ kāmupādānaṃ?",
  "atk-s0302a:52_4": "Yo kāmesu kāmacchando”ti vuttanayeneva veditabbaṃ.",
  "atk-s0302a:53_0": "Tathā diṭṭhi ca sā upādānañcāti diṭṭhupādānaṃ. Atha vā diṭṭhiṃ upādiyati, upādiyanti",
  "atk-s0302a:53_1": "vā etena diṭṭhinti diṭṭhupādānaṃ. Upādiyati hi purimadiṭṭhiṃ uttaradiṭṭhi, upādiyanti",
  "atk-s0302a:53_2": "ca tāya diṭṭhiṃ. Yathāha – “sassato attā ca loko ca idameva saccaṃ moghamañña”ntiādi.",
  "atk-s0302a:53_3": "Sīlabbatupādānaattavādupādānavajjassa sabbadiṭṭhigatassetaṃ adhivacanaṃ. Ayamettha",
  "atk-s0302a:53_4": "saṅkhepo, vitthārato panetaṃ, “tattha katamaṃ diṭṭhupādānaṃ? Natthi dinna”nti vuttanayeneva veditabbaṃ.",
  "atk-s0302a:54_0": "Tathā sīlabbatamupādiyanti etena, sayaṃ vā taṃ upādiyati, sīlabbatañca taṃ upādānañcāti",
  "atk-s0302a:54_1": "vā sīlabbatupādānaṃ. Gosīlagovatādīni hi “evaṃ suddhī”ti abhinivesato sayameva upādānānīti.",
  "atk-s0302a:54_2": "Ayamettha saṅkhepo, vitthārato panetaṃ, “tattha katamaṃ sīlabbatupādānaṃ? Ito bahiddhā",
  "atk-s0302a:54_3": "samaṇabrāhmaṇānaṃ sīlena suddhī”ti vuttanayeneva veditabbaṃ.",
  "atk-s0302a:55_0": "Idāni vadanti etenāti vādo, upādiyanti etenāti upādānaṃ, kiṃ vadanti upādiyanti vā?",
  "atk-s0302a:55_1": "Attānaṃ. Attano vādupādānaṃ attavādupādānaṃ. Attavādamattameva vā attāti upādiyanti",
  "atk-s0302a:55_2": "etenāti attavādupādānaṃ. Vīsativatthukāya sakkāyadiṭṭhiyā etaṃ adhivacanaṃ. Ayamettha",
  "atk-s0302a:55_3": "saṅkhepo, vitthārato panetaṃ, “tattha katamaṃ attavādupādānaṃ? Idha assutavā puthujjano",
  "atk-s0302a:55_4": "ariyānaṃ adassāvī”ti vuttanayeneva veditabbaṃ.",
  "atk-s0302a:56_0": "Taṇhāniddese rūpataṇhā…pe… dhammataṇhāti etaṃ cakkhudvārādīsu javanavīthiyā pavattāya",
  "atk-s0302a:56_1": "taṇhāya “seṭṭhiputto brāhmaṇaputto”ti evamādīsu pitito nāmaṃ viya pitisadisārammaṇato",
  "atk-s0302a:56_2": "nāmaṃ. Ettha ca rūpārammaṇā taṇhā, rūpe taṇhāti rūpataṇhā. Sā kāmarāgabhāvena rūpaṃ",
  "atk-s0302a:56_3": "assādentī pavattamānā kāmataṇhā, sassatadiṭṭhisahagatarāgabhāvena “rūpaṃ niccaṃ dhuvaṃ",
  "atk-s0302a:56_4": "sassata”nti evaṃ assādentī pavattamānā bhavataṇhā, ucchedadiṭṭhisahagatarāgabhāvena",
  "atk-s0302a:56_5": "“rūpaṃ ucchijjati vinassati pecca na bhavatī”ti evaṃ assādentī pavattamānā vibhavataṇhāti",
  "atk-s0302a:56_6": "rūpataṇhā evaṃ tividhā hoti. Yathā ca rūpataṇhā, tathā saddataṇhādayopīti evaṃ tāni",
  "atk-s0302a:56_7": "aṭṭhārasa taṇhāvicaritāni honti. Tāni ajjhattarūpādīsu aṭṭhārasa, bahiddhārūpādīsu",
  "atk-s0302a:56_8": "aṭṭhārasāti chattiṃsa. Iti atītāni chattiṃsa, anāgatāni chattiṃsa, paccuppannāni",
  "atk-s0302a:56_9": "chattiṃsāti evaṃ aṭṭhasataṃ taṇhāvicaritāni honti. “Ajjhattikassa upādāya asmīti",
  "atk-s0302a:56_10": "hoti, itthasmīti hotī”ti vā evamādīni ajjhattikarūpādinissitāni aṭṭhārasa, “bāhirassa",
  "atk-s0302a:56_11": "upādāya iminā asmīti hoti, iminā itthasmīti hotī”ti vā evamādīni bāhirarūpādinissitāni",
  "atk-s0302a:56_12": "aṭṭhārasāti chattiṃsa, iti atītāni chattiṃsa, anāgatāni chattiṃsa, paccuppannāni",
  "atk-s0302a:56_13": "chattiṃsāti evampi aṭṭhasataṃ taṇhāvicaritāni honti. Puna saṅgahe kariyamāne rūpādīsu",
  "atk-s0302a:56_14": "ārammaṇesu chaḷeva taṇhākāyā tissoyeva kāmataṇhādayo hontīti. Evaṃ –",
  "atk-s0302a:57": "“Niddesatthena niddesa, vitthārā vitthārassa ca;",
  "atk-s0302a:58": "Puna saṅgahato taṇhā, viññātabbā vibhāvinā”ti.",
  "atk-s0302a:59_0": "Vedanāniddese vedanākāyāti vedanāsamūhā. Cakkhusamphassajā vedanā…pe… manosamphassajāvedanāti",
  "atk-s0302a:59_1": "etaṃ “cakkhusamphassajāvedanā atthi kusalā, atthi akusalā, atthi abyākatā”ti evaṃ",
  "atk-s0302a:59_2": "vibhaṅge āgatattā cakkhudvārādīsu pavattānaṃ kusalākusalābyākatavedanānaṃ “sāriputto",
  "atk-s0302a:59_3": "mantāṇiputto”ti evamādīsu mātito nāmaṃ viya mātisadisato vatthuto nāmaṃ. Vacanattho",
  "atk-s0302a:59_4": "panettha – cakkhusamphassahetu jātā vedanā cakkhusamphassajā vedanāti. Eseva nayo",
  "atk-s0302a:59_5": "sabbattha. Ayaṃ tāvettha sabbasaṅgāhikā kathā. Vipākavasena pana cakkhudvāre dve",
  "atk-s0302a:59_6": "cakkhuviññāṇāni, dve manodhātuyo, tisso manoviññāṇadhātuyoti etāhi sampayuttavasena",
  "atk-s0302a:59_7": "vedanā veditabbā. Eseva nayo sotadvārādīsu. Manodvāre manoviññāṇadhātusampayuttāva.",
  "atk-s0302a:60_0": "Phassaniddese cakkhusamphassoti cakkhumhi samphasso. Esa nayo sabbattha. Cakkhusamphasso…pe…",
  "atk-s0302a:60_1": "kāyasamphassoti ettāvatā ca kusalākusalavipākā pañcavatthukā dasa phassā vuttā honti.",
  "atk-s0302a:60_2": "Manosamphassoti iminā sesabāvīsatilokiyavipākamanasampayuttā phassā.",
  "atk-s0302a:61": "Saḷāyatananiddese cakkhāyatanantiādīsu yaṃ vattabbaṃ, taṃ visuddhimagge khandhaniddese ceva āyatananiddese ca vuttameva.",
  "atk-s0302a:62_0": "Nāmarūpaniddese namanalakkhaṇaṃ nāmaṃ. Ruppanalakkhaṇaṃ rūpaṃ. Vibhajane panassa",
  "atk-s0302a:62_1": "vedanāti vedanākkhandho, saññāti saññākkhandho, cetanā phasso manasikāroti saṅkhārakkhandho",
  "atk-s0302a:62_2": "veditabbo. Kāmañca aññepi saṅkhārakkhandhasaṅgahitā dhammā santi, ime pana tayo sabbadubbalesupi",
  "atk-s0302a:62_3": "cittesu santi, tasmā etesaṃyeva vasenettha saṅkhārakkhandho dassito. Cattāro ca mahābhūtāti",
  "atk-s0302a:62_4": "ettha cattāroti gaṇanaparicchedo. Mahābhūtāti pathavīāpatejavāyānametaṃ adhivacanaṃ.",
  "atk-s0302a:62_5": "Yena pana kāraṇena tāni mahābhūtānīti vuccanti, yo cettha añño vinicchayanayo, so",
  "atk-s0302a:62_6": "sabbo visuddhimagge rūpakkhandhaniddese vutto. Catunnañca mahābhūtānaṃ upādāyāti",
  "atk-s0302a:62_7": "ettha pana catunnanti upayogatthe sāmivacanaṃ, cattāri mahābhūtānīti vuttaṃ hoti.",
  "atk-s0302a:62_8": "Upādāyāti upādiyitvā, gahetvāti attho. Nissāyātipi eke. “Vattamāna”nti ayañcettha",
  "atk-s0302a:62_9": "pāṭhaseso. Samūhatthe vā etaṃ sāmivacanaṃ, catunnaṃ mahābhūtānaṃ samūhaṃ upādāya",
  "atk-s0302a:62_10": "vattamānaṃ rūpanti ettha attho veditabbo. Evaṃ sabbathāpi yāni ca cattāri pathavīādīni",
  "atk-s0302a:62_11": "mahābhūtāni, yañca catunnaṃ mahābhūtānaṃ upādāya vattamānaṃ cakkhāyatanādibhedena",
  "atk-s0302a:62_12": "abhidhammapāḷiyameva vuttaṃ tevīsatividhaṃ rūpaṃ, taṃ sabbampi rūpanti veditabbaṃ.",
  "atk-s0302a:63_0": "Viññāṇaniddese cakkhuviññāṇanti cakkhumhi viññāṇaṃ, cakkhuto vā jātaṃ viññāṇanti",
  "atk-s0302a:63_1": "cakkhuviññāṇaṃ. Evaṃ sotaghānajivhākāyaviññāṇāni. Itaraṃ pana manoyeva viññāṇanti",
  "atk-s0302a:63_2": "manoviññāṇaṃ. Dvipañcaviññāṇavajjitatebhūmakavipākacittassetaṃ adhivacanaṃ.",
  "atk-s0302a:64_0": "Saṅkhāraniddese abhisaṅkharaṇalakkhaṇo saṅkhāro. Vibhajane panassa kāyasaṅkhāroti",
  "atk-s0302a:64_1": "kāyato pavattasaṅkhāro. Kāyadvāre copanavasena pavattānaṃ kāmāvacarakusalato aṭṭhannaṃ,",
  "atk-s0302a:64_2": "akusalato dvādasannanti vīsatiyā kāyasañcetanānametaṃ adhivacanaṃ. Vacīsaṅkhāroti",
  "atk-s0302a:64_3": "vacanato pavattasaṅkhāro, vacīdvāre vacanabhedavasena pavattānaṃ vīsatiyā eva vacīsañcetanānametaṃ",
  "atk-s0302a:64_4": "adhivacanaṃ. Cittasaṅkhāroti cittato pavattasaṅkhāro, kāyavacīdvāre copanaṃ akatvā",
  "atk-s0302a:64_5": "raho nisīditvā cintentassa pavattānaṃ lokiyakusalākusalavasena ekūnatiṃsamanosañcetanānametaṃ adhivacanaṃ.",
  "atk-s0302a:65_0": "Avijjāniddese dukkhe aññāṇanti dukkhasacce aññāṇaṃ, mohassetaṃ adhivacanaṃ. Esa nayo",
  "atk-s0302a:65_1": "dukkhasamudaye aññāṇantiādīsu. Tattha catūhi kāraṇehi dukkhe aññāṇaṃ veditabbaṃ antogadhato",
  "atk-s0302a:65_2": "vatthuto ārammaṇato paṭicchādanato ca. Tathā hi taṃ dukkhasaccapariyāpannattā dukkhe",
  "atk-s0302a:65_3": "antogadhaṃ, dukkhasaccañcassa nissayapaccayabhāvena vatthu, ārammaṇapaccayabhāvena",
  "atk-s0302a:65_4": "ārammaṇaṃ, dukkhasaccaṃ etaṃ paṭicchādeti tassa yāthāvalakkhaṇapaṭivedhanivāraṇena",
  "atk-s0302a:65_5": "ñāṇappavattiyā cettha appadānena.",
  "atk-s0302a:66_0": "Dukkhasamudaye aññāṇaṃ tīhi kāraṇehi veditabbaṃ vatthuto ārammaṇato paṭicchādanato",
  "atk-s0302a:66_1": "ca. Nirodhe paṭipadāya ca aññāṇaṃ ekeneva kāraṇena veditabbaṃ paṭicchādanato. Nirodhapaṭipadānañhi",
  "atk-s0302a:66_2": "paṭicchādakameva aññāṇaṃ tesaṃ yāthāvalakkhaṇapaṭivedhanivāraṇena tesu ca ñāṇappavattiyā",
  "atk-s0302a:66_3": "appadānena. Na pana taṃ tattha antogadhaṃ tasmiṃ saccadvaye apariyāpannattā, na tassa",
  "atk-s0302a:66_4": "taṃ saccadvayaṃ vatthu asahajātattā, nārammaṇaṃ, tadārabbha appavattanato. Pacchimañhi",
  "atk-s0302a:66_5": "saccadvayaṃ gambhīrattā duddasaṃ, na tattha andhabhūtaṃ aññāṇaṃ pavattati. Purimaṃ",
  "atk-s0302a:66_6": "pana vacanīyattena sabhāvalakkhaṇassa duddasattā gambhīraṃ, tattha vipallāsagāhavasena pavattati.",
  "atk-s0302a:67_0": "Apica “dukkhe”ti ettāvatā saṅgahato vatthuto ārammaṇato kiccato ca avijjā dīpitā.",
  "atk-s0302a:67_1": "“Dukkhasamudaye”ti ettāvatā vatthuto ārammaṇato kiccato ca. “Dukkhanirodhe dukkhanirodhagāminiyā",
  "atk-s0302a:67_2": "paṭipadāyā”ti ettāvatā kiccato. Avisesato pana “aññāṇa”nti etena sabhāvato niddiṭṭhāti ñātabbā.",
  "atk-s0302a:68_0": "Iti kho, bhikkhaveti evaṃ kho, bhikkhave. Nirodho hotīti anuppādo hoti. Apicettha",
  "atk-s0302a:68_1": "sabbeheva tehi nirodhapadehi nibbānaṃ desitaṃ. Nibbānañhi āgamma te te dhammā nirujjhanti,",
  "atk-s0302a:68_2": "tasmā taṃ tesaṃ tesaṃ nirodhoti vuccati. Iti bhagavā imasmiṃ sutte dvādasahi padehi",
  "atk-s0302a:68_3": "vaṭṭavivaṭṭaṃ desento arahattanikūṭeneva desanaṃ niṭṭhapesi. Desanāpariyosāne vuttanayeneva",
  "atk-s0302a:68_4": "pañcasatā bhikkhū arahatte patiṭṭhahiṃsūti.",
  "atk-s0302a:69": "Vibhaṅgasuttaṃ dutiyaṃ.",
  "atk-s0302a:70": "3. Paṭipadāsuttavaṇṇanā",
  "atk-s0302a:71_0": "3. Tatiye micchāpaṭipadanti ayaṃ tāva aniyyānikapaṭipadā. Nanu ca avijjāpaccayā puññābhisaṅkhāropi",
  "atk-s0302a:71_1": "atthi āneñjābhisaṅkhāropi, so kathaṃ micchāpaṭipadā hotīti. Vaṭṭasīsattā. Yañhi kiñci",
  "atk-s0302a:71_2": "bhavattayasaṅkhātaṃ vaṭṭaṃ patthetvā pavattitaṃ, antamaso pañcābhiññā aṭṭha vā pana",
  "atk-s0302a:71_3": "samāpattiyo, sabbaṃ taṃ vaṭṭapakkhiyaṃ vaṭṭasīsanti vaṭṭasīsattā micchāpaṭipadāva",
  "atk-s0302a:71_4": "hoti. Yaṃ pana kiñci vivaṭṭaṃ nibbānaṃ patthetvā pavattitaṃ, antamaso uḷuṅkayāgumattadānampi",
  "atk-s0302a:71_5": "paṇṇamuṭṭhidānamattampi, sabbaṃ taṃ vivaṭṭapakkhiyaṃ vivaṭṭanissitaṃ, vivaṭṭapakkhikattā",
  "atk-s0302a:71_6": "sammāpaṭipadāva hoti. Appamattakampi hi paṇṇamuṭṭhimattadānakusalaṃ vā hotu mahantaṃ",
  "atk-s0302a:71_7": "velāmadānādikusalaṃ vā, sace vaṭṭasampattiṃ patthetvā vaṭṭanissitavasena micchā ṭhapitaṃ",
  "atk-s0302a:71_8": "hoti, vaṭṭameva āharituṃ sakkoti, no vivaṭṭaṃ. “Idaṃ me dānaṃ āsavakkhayāvahaṃ hotū”ti",
  "atk-s0302a:71_9": "evaṃ pana vivaṭṭaṃ patthentena vivaṭṭavasena sammā ṭhapitaṃ arahattampi paccekabodhiñāṇampi",
  "atk-s0302a:71_10": "sabbaññutaññāṇampi dātuṃ sakkotiyeva, na arahattaṃ appatvā pariyosānaṃ gacchati.",
  "atk-s0302a:71_11": "Iti anulomavasena micchāpaṭipadā, paṭilomavasena sammāpaṭipadā desitāti veditabbā.",
  "atk-s0302a:71_12": "Nanu cettha paṭipadā pucchitā, nibbānaṃ bhājitaṃ, niyyātanepi paṭipadāva niyyātitā.",
  "atk-s0302a:71_13": "Na ca nibbānassa paṭipadāti nāmaṃ, savipassanānaṃ pana catunnaṃ maggānametaṃ nāmaṃ,",
  "atk-s0302a:71_14": "tasmā pucchāniyyātanehi padabhājanaṃ na sametīti. No na sameti, kasmā? Phalena paṭipadāya",
  "atk-s0302a:71_15": "dassitattā. Phalena hettha paṭipadā dassitā. “Avijjāya tveva asesavirāganirodhā saṅkhāranirodho”ti",
  "atk-s0302a:71_16": "etaṃ nirodhasaṅkhātaṃ nibbānaṃ yassā paṭipadāya phalaṃ, ayaṃ vuccati, bhikkhave,",
  "atk-s0302a:71_17": "sammāpaṭipadāti ayamettha attho. Imasmiñca atthe asesavirāganirodhāti ettha virāgo",
  "atk-s0302a:71_18": "nirodhasseva vevacanaṃ, asesavirāgā asesanirodhāti ayañhettha adhippāyo. Yena vā",
  "atk-s0302a:71_19": "virāgasaṅkhātena maggena asesanirodho hoti, taṃ dassetuṃ etaṃ padabhājanaṃ vuttaṃ.",
  "atk-s0302a:71_20": "Evañhi sati sānubhāvā paṭipadā vibhattā hoti. Iti imasmimpi sutte vaṭṭavivaṭṭameva",
  "atk-s0302a:71_21": "kathitanti. Tatiyaṃ.",
  "atk-s0302a:72": "4. Vipassīsuttavaṇṇanā",
  "atk-s0302a:73_0": "4. Catutthe vipassissāti tassa kira bodhisattassa yathā lokiyamanussānaṃ kiñcideva",
  "atk-s0302a:73_1": "passantānaṃ parittakammābhinibbattassa kammajapasādassa dubbalattā akkhīni vipphandanti,",
  "atk-s0302a:73_2": "na evaṃ vipphandiṃsu. Balavakammanibbattassa pana kammajapasādassa balavattā avipphandantehi",
  "atk-s0302a:73_3": "animisehi eva akkhīhi passi seyyathāpi devā tāvatiṃsā. Tena vuttaṃ – “animisanto",
  "atk-s0302a:73_4": "kumāro pekkhatīti kho, bhikkhave, vipassissa kumārassa ‘vipassī vipassī’tveva samaññā",
  "atk-s0302a:73_5": "udapādī”ti. Ayañhettha adhippāyo – antarantarā nimisajanitandhakāravirahena visuddhaṃ",
  "atk-s0302a:73_6": "passati, vivaṭehi vā akkhīhi passatīti vipassī. Ettha ca kiñcāpi pacchimabhavikānaṃ",
  "atk-s0302a:73_7": "sabbabodhisattānaṃ balavakammanibbattassa kammajapasādassa balavattā akkhīni na vipphandanti,",
  "atk-s0302a:73_8": "so pana bodhisatto eteneva nāmaṃ labhi.",
  "atk-s0302a:74_0": "Apica viceyya viceyya passatīti vipassī, vicinitvā vicinitvā passatīti attho. Ekadivasaṃ",
  "atk-s0302a:74_1": "kira vinicchayaṭṭhāne nisīditvā atthe anusāsantassa rañño alaṅkatapaṭiyattaṃ mahāpurisaṃ",
  "atk-s0302a:74_2": "āharitvā aṅke ṭhapayiṃsu. Tassa taṃ aṅke katvā palāḷayamānasseva amaccā sāmikaṃ assāmikaṃ",
  "atk-s0302a:74_3": "akaṃsu. Bodhisatto anattamanasaddaṃ nicchāresi. Rājā “kimetaṃ upadhārethā”ti āha.",
  "atk-s0302a:74_4": "Upadhārayamānā aññaṃ adisvā “aṭṭassa dubbinicchitattā evaṃ kataṃ bhavissatī”ti puna",
  "atk-s0302a:74_5": "sāmikameva sāmikaṃ katvā “ñatvā nu kho kumāro evaṃ karotī”ti? Vīmaṃsantā puna sāmikaṃ",
  "atk-s0302a:74_6": "assāmikamakaṃsu. Puna bodhisatto tatheva saddaṃ nicchāresi. Atha rājā “jānāti mahāpuriso”ti",
  "atk-s0302a:74_7": "tato paṭṭhāya appamatto ahosi. Tena vuttaṃ “viceyya viceyya kumāro atthe panāyati",
  "atk-s0302a:74_8": "ñāyenāti kho, bhikkhave, vipassissa kumārassa bhiyyosomattāya ‘vipassī vipassī’tveva samaññā udapādī”ti.",
  "atk-s0302a:75_0": "Bhagavatoti bhāgyasampannassa. Arahatoti rāgādiarīnaṃ hatattā, saṃsāracakkassa vā",
  "atk-s0302a:75_1": "arānaṃ hatattā, paccayānaṃ vā arahattā arahāti evaṃ guṇato uppannanāmadheyyassa.",
  "atk-s0302a:75_2": "Sammāsambuddhassāti sammā nayena hetunā sāmaṃ paccattapurisakārena cattāri saccāni",
  "atk-s0302a:75_3": "buddhassa. Pubbeva sambodhāti sambodho vuccati catūsu maggesu ñāṇaṃ, tato pubbeva.",
  "atk-s0302a:75_4": "Bodhisattasseva satoti ettha bodhīti ñāṇaṃ, bodhimā satto bodhisatto, ñāṇavā paññavā",
  "atk-s0302a:75_5": "paṇḍitoti attho. Purimabuddhānañhi pādamūle abhinīhārato paṭṭhāya paṇḍitova so satto,",
  "atk-s0302a:75_6": "na andhabāloti bodhisatto. Yathā vā udakato uggantvā ṭhitaṃ paripākagataṃ padumaṃ",
  "atk-s0302a:75_7": "sūriyarasmisamphassena avassaṃ bujjhissatīti bujjhanakapadumanti vuccati, evaṃ buddhānaṃ",
  "atk-s0302a:75_8": "santike byākaraṇassa laddhattā avassaṃ anantarāyena pāramiyo pūretvā bujjhissatīti",
  "atk-s0302a:75_9": "bujjhanakasattotipi bodhisatto. Yā ca esā catumaggañāṇasaṅkhātā bodhi, taṃ patthayamāno",
  "atk-s0302a:75_10": "pavattatīti bodhiyaṃ satto āsattotipi bodhisatto. Evaṃ guṇato uppannanāmavasena bodhisattasseva",
  "atk-s0302a:75_11": "sato. Kicchanti dukkhaṃ. Āpannoti anuppatto. Idaṃ vuttaṃ hoti – aho ayaṃ sattaloko",
  "atk-s0302a:75_12": "dukkhaṃ anuppattoti. Cavati ca upapajjati cāti idaṃ aparāparaṃ cutipaṭisandhivasena",
  "atk-s0302a:75_13": "vuttaṃ. Nissaraṇanti nibbānaṃ. Tañhi jarāmaraṇadukkhato nissaṭattā tassa nissaraṇanti",
  "atk-s0302a:75_14": "vuccati. Kudāssu nāmāti katarasmiṃ nu kho kāle.",
  "atk-s0302a:76_0": "Yoniso manasikārāti upāyamanasikārena pathamanasikārena. Ahu paññāya abhisamayoti",
  "atk-s0302a:76_1": "paññāya saddhiṃ jarāmaraṇakāraṇassa abhisamayo samavāyo samāyogo ahosi, “jātipaccayā",
  "atk-s0302a:76_2": "jarāmaraṇa”nti idaṃ tena diṭṭhanti attho. Atha vā yoniso manasikārā ahu paññāyāti",
  "atk-s0302a:76_3": "yoniso manasikārena ca paññāya ca abhisamayo ahu. “Jātiyā kho sati jarāmaraṇa”nti,",
  "atk-s0302a:76_4": "evaṃ jarāmaraṇakāraṇassa paṭivedho ahosīti attho. Esa nayo sabbattha.",
  "atk-s0302a:77_0": "Iti hidanti evamidaṃ. Samudayo samudayoti ekādasasu ṭhānesu saṅkhārādīnaṃ samudayaṃ",
  "atk-s0302a:77_1": "sampiṇḍetvā niddisati. Pubbe ananussutesūti “avijjāpaccayā saṅkhārānaṃ samudayo hotī”ti.",
  "atk-s0302a:77_2": "Evaṃ ito pubbe ananussutesu dhammesu, catūsu vā ariyasaccadhammesu. Cakkhuntiādīni",
  "atk-s0302a:77_3": "ñāṇavevacanāneva. Ñāṇameva hettha dassanaṭṭhena cakkhu, ñātaṭṭhena ñāṇaṃ, pajānanaṭṭhena",
  "atk-s0302a:77_4": "paññā, paṭivedhanaṭṭhena vijjā, obhāsanaṭṭhena ālokoti vuttaṃ. Taṃ panetaṃ catūsu",
  "atk-s0302a:77_5": "saccesu lokiyalokuttaramissakaṃ niddiṭṭhanti veditabbaṃ. Nirodhavārepi imināva nayena",
  "atk-s0302a:77_6": "attho veditabbo. Catutthaṃ.",
  "atk-s0302a:78": "5-10. Sikhīsuttādivaṇṇanā",
  "atk-s0302a:79_0": "5-10. Pañcamādīsu sikhissa, bhikkhavetiādīnaṃ padānaṃ “sikhissapi, bhikkhave”ti na",
  "atk-s0302a:79_1": "evaṃ yojetvā attho veditabbo. Kasmā? Ekāsane adesitattā. Nānāṭhānesu hi etāni desitāni,",
  "atk-s0302a:79_2": "attho pana sabbattha sadisoyeva. Sabbabodhisattānañhi bodhipallaṅke nisinnānaṃ na",
  "atk-s0302a:79_3": "añño samaṇo vā brāhmaṇo vā devo vā māro vā brahmā vā ācikkhati – “atīte bodhisattā",
  "atk-s0302a:79_4": "paccayākāraṃ sammasitvā buddhā jātā”ti. Yathā pana paṭhamakappikakāle deve vuṭṭhe",
  "atk-s0302a:79_5": "udakassa gatamaggeneva aparāparaṃ vuṭṭhiudakaṃ gacchati, evaṃ tehi tehi purimabuddhehi",
  "atk-s0302a:79_6": "gatamaggeneva pacchimā pacchimā gacchanti. Sabbabodhisattā hi ānāpānacatutthajjhānato",
  "atk-s0302a:79_7": "vuṭṭhāya paccayākāre ñāṇaṃ otāretvā taṃ anulomapaṭilomaṃ sammasitvā buddhā hontīti",
  "atk-s0302a:79_8": "paṭipāṭiyā sattasu suttesu buddhavipassanā nāma kathitāti.",
  "atk-s0302a:80": "Buddhavaggo paṭhamo.",
  "atk-s0302a:81": "2. Āhāravaggo",
  "atk-s0302a:82": "1. Āhārasuttavaṇṇanā",
  "atk-s0302a:83_0": "11. Āhāravaggassa paṭhame āhārāti paccayā. Paccayā hi āharanti attano phalaṃ, tasmā",
  "atk-s0302a:83_1": "āhārāti vuccanti. Bhūtānaṃ vā sattānantiādīsu bhūtāti jātā nibbattā. Sambhavesinoti",
  "atk-s0302a:83_2": "ye sambhavaṃ jātiṃ nibbattiṃ esanti gavesanti. Tattha catūsu yonīsu aṇḍajajalābujā",
  "atk-s0302a:83_3": "sattā yāva aṇḍakosaṃ vatthikosañca na bhindanti, tāva sambhavesino nāma, aṇḍakosaṃ",
  "atk-s0302a:83_4": "vatthikosañca bhinditvā bahi nikkhantā bhūtā nāma. Saṃsedajā opapātikā ca paṭhamacittakkhaṇe",
  "atk-s0302a:83_5": "sambhavesino nāma, dutiyacittakkhaṇato pabhuti bhūtā nāma. Yena vā iriyāpathena jāyanti,",
  "atk-s0302a:83_6": "yāva tato aññaṃ na pāpuṇanti, tāva sambhavesino nāma, tato paraṃ bhūtā nāma. Atha",
  "atk-s0302a:83_7": "vā bhūtāti jātā abhinibbattā, ye bhūtā abhinibbattāyeva, na puna bhavissantīti saṅkhaṃ",
  "atk-s0302a:83_8": "gacchanti, tesaṃ khīṇāsavānaṃ etaṃ adhivacanaṃ. Sambhavamesantīti sambhavesino. Appahīnabhavasaṃyojanattā",
  "atk-s0302a:83_9": "āyatimpi sambhavaṃ esantānaṃ sekkhaputhujjanānametaṃ adhivacanaṃ. Evaṃ sabbathāpi",
  "atk-s0302a:83_10": "imehi dvīhi padehi sabbasatte pariyādiyati. Vāsaddo cettha sampiṇḍanattho, tasmā",
  "atk-s0302a:83_11": "bhūtānañca sambhavesīnañcāti ayamattho veditabbo.",
  "atk-s0302a:84_0": "Ṭhitiyāti ṭhitatthaṃ. Anuggahāyāti anuggahatthaṃ. Vacanabhedoyeva cesa, attho pana",
  "atk-s0302a:84_1": "dvinnampi padānaṃ ekoyeva. Atha vā ṭhitiyāti tassa tassa sattassa uppannadhammānaṃ",
  "atk-s0302a:84_2": "anuppabandhavasena avicchedāya. Anuggahāyāti anuppannānaṃ uppādāya. Ubhopi cetāni",
  "atk-s0302a:84_3": "“bhūtānaṃ vā ṭhitiyā ceva anuggahāya ca, sambhavesīnaṃ vā ṭhitiyā ceva anuggahāya",
  "atk-s0302a:84_4": "cā”ti evaṃ ubhayattha daṭṭhabbānīti.",
  "atk-s0302a:85_0": "Kabaḷīkāro āhāroti kabaḷaṃ katvā ajjhoharitabbako āhāro, odanakummāsādivatthukāya",
  "atk-s0302a:85_1": "ojāyetaṃ adhivacanaṃ. Oḷāriko vā sukhumo vāti vatthuoḷārikatāya oḷāriko, sukhumatāya",
  "atk-s0302a:85_2": "sukhumo. Sabhāvena pana sukhumarūpapariyāpannattā kabaḷīkāro āhāro sukhumova hoti.",
  "atk-s0302a:85_3": "Sāpi cassa vatthuto oḷārikatā sukhumatā ca upādāyupādāya veditabbā. Kumbhīlānañhi",
  "atk-s0302a:85_4": "āhāraṃ upādāya morānaṃ āhāro sukhumo. Kumbhīlā kira pāsāṇe gilanti, te ca nesaṃ kucchippattā",
  "atk-s0302a:85_5": "vilīyanti. Morā sappavicchikādipāṇe khādanti. Morānaṃ pana āhāraṃ upādāya taracchānaṃ",
  "atk-s0302a:85_6": "āhāro sukhumo. Te kira tivassachaḍḍitāni visāṇāni ceva aṭṭhīni ca khādanti, tāni",
  "atk-s0302a:85_7": "ca nesaṃ kheḷena temitamattāneva kandamūlaṃ viya mudukāni honti. Taracchānaṃ āhāraṃ",
  "atk-s0302a:85_8": "upādāya hatthīnaṃ āhāro sukhumo. Te hi nānārukkhasākhādayo khādanti. Hatthīnaṃ āhārato",
  "atk-s0302a:85_9": "gavayagokaṇṇamigādīnaṃ āhāro sukhumo. Te kira nissārāni nānārukkhapaṇṇādīni khādanti.",
  "atk-s0302a:85_10": "Tesampi āhārato gunnaṃ āhāro sukhumo. Te allasukkhatiṇāni khādanti. Tesaṃ āhārato",
  "atk-s0302a:85_11": "sasānaṃ āhāro sukhumo. Sasānaṃ āhārato sakuṇānaṃ āhāro sukhumo. Sakuṇānaṃ āhārato",
  "atk-s0302a:85_12": "paccantavāsīnaṃ āhāro sukhumo. Paccantavāsīnaṃ āhārato gāmabhojakānaṃ āhāro sukhumo.",
  "atk-s0302a:85_13": "Gāmabhojakānaṃ āhārato rājarājamahāmattānaṃ āhāro sukhumo. Tesampi āhārato cakkavattino",
  "atk-s0302a:85_14": "āhāro sukhumo. Cakkavattino āhārato bhummānaṃ devānaṃ āhāro sukhumo. Bhummānaṃ devānaṃ",
  "atk-s0302a:85_15": "āhārato cātumahārājikānaṃ. Evaṃ yāva paranimmitavasavattīnaṃ āhārā vitthāretabbā.",
  "atk-s0302a:85_16": "Tesaṃ panāhāro sukhumotveva niṭṭhaṃ patto.",
  "atk-s0302a:86_0": "Ettha ca oḷārike vatthusmiṃ ojā parittā hoti dubbalā, sukhume balavatī. Tathā hi",
  "atk-s0302a:86_1": "ekapattapūrampi yāguṃ pīto muhutteneva jighacchito hoti yaṃkiñcideva khāditukāmo,",
  "atk-s0302a:86_2": "sappiṃ pana pasatamattaṃ pivitvā divasaṃ abhottukāmo hoti. Tattha vatthu kammajatejasaṅkhātaṃ",
  "atk-s0302a:86_3": "parissayaṃ vinodeti, na pana sakkoti pāletuṃ. Ojā pana pāleti, na sakkoti parissayaṃ",
  "atk-s0302a:86_4": "vinodetuṃ. Dve pana ekato hutvā parissayañceva vinodenti pālenti cāti.",
  "atk-s0302a:87_0": "Phasso dutiyoti cakkhusamphassādi chabbidhopi phasso etesu catūsu āhāresu dutiyo",
  "atk-s0302a:87_1": "āhāroti veditabbo. Desanānayo eva cesa, tasmā iminā nāma kāraṇena dutiyo tatiyo cāti",
  "atk-s0302a:87_2": "idamettha na gavesitabbaṃ. Manosañcetanāti cetanāva vuccati. Viññāṇanti cittaṃ. Iti",
  "atk-s0302a:87_3": "bhagavā imasmiṃ ṭhāne upādiṇṇakaanupādiṇṇakavasena ekarāsiṃ katvā cattāro āhāre dassesi.",
  "atk-s0302a:87_4": "Kabaḷīkārāhāro hi upādiṇṇakopi atthi anupādiṇṇakopi, tathā phassādayo. Tattha sappādīhi",
  "atk-s0302a:87_5": "gilitānaṃ maṇḍūkādīnaṃ vasena upādiṇṇakakabaḷīkārāhāro daṭṭhabbo. Maṇḍūkādayo hi",
  "atk-s0302a:87_6": "sappādīhi gilitā antokucchigatāpi kiñci kālaṃ jīvantiyeva. Te yāva upādiṇṇakapakkhe",
  "atk-s0302a:87_7": "tiṭṭhanti, tāva āhāratthaṃ na sādhenti. Bhijjitvā pana anupādiṇṇakapakkhe ṭhitā sādhenti.",
  "atk-s0302a:87_8": "Tadāpi upādiṇṇakāhāroti vuccantīti. Idaṃ pana ācariyānaṃ na ruccatīti aṭṭhakathāyameva",
  "atk-s0302a:87_9": "paṭikkhipitvā idaṃ vuttaṃ – imesaṃ sattānaṃ khādantānampi akhādantānampi bhuñjantānampi",
  "atk-s0302a:87_10": "abhuñjantānampi paṭisandhicitteneva sahajātā kammajā ojā nāma atthi, sā yāvapi sattamā",
  "atk-s0302a:87_11": "divasā pāleti, ayameva upādiṇṇakakabaḷīkārāhāroti veditabbo. Tebhūmakavipākavasena",
  "atk-s0302a:87_12": "pana upādiṇṇakaphassādayo veditabbā, tebhūmakakusalākusalakiriyavasena anupādiṇṇakā.",
  "atk-s0302a:87_13": "Lokuttarā pana ruḷhīvasena kathitāti.",
  "atk-s0302a:88_0": "Etthāha – “yadi paccayaṭṭho āhāraṭṭho, atha kasmā aññesupi sattānaṃ paccayesu vijjamānesu",
  "atk-s0302a:88_1": "imeyeva cattāro vuttā”ti? Vuccate – ajjhattikasantatiyā visesapaccayattā. Visesapaccayo",
  "atk-s0302a:88_2": "hi kabaḷīkārāhārabhakkhānaṃ sattānaṃ rūpakāyassa kabaḷīkāro āhāro, nāmakāye vedanāya",
  "atk-s0302a:88_3": "phasso, viññāṇassa manosañcetanā, nāmarūpassa viññāṇaṃ. Yathāha – “seyyathāpi, bhikkhave,",
  "atk-s0302a:88_4": "ayaṃ kāyo āhāraṭṭhitiko āhāraṃ paṭicca tiṭṭhati, anāhāro no tiṭṭhati, tathā phassapaccayā",
  "atk-s0302a:88_5": "vedanā, saṅkhārapaccayā viññāṇaṃ, viññāṇapaccayā nāmarūpa”nti.",
  "atk-s0302a:89": "Ko panettha āhāro kiṃ āharatīti? Kabaḷīkārāhāro ojaṭṭhamakarūpāni āharati phassāhāro tisso vedanā, manosañcetanāhāro tayo bhave, viññāṇāhāro paṭisandhināmarūpanti.",
  "atk-s0302a:90_0": "Kathaṃ? Kabaḷīkārāhāro tāva mukhe ṭhapitamatteyeva aṭṭha rūpāni samuṭṭhāpeti, dantavicuṇṇitaṃ",
  "atk-s0302a:90_1": "pana ajjhohariyamānaṃ ekekaṃ sitthaṃ aṭṭhaṭṭharūpāni samuṭṭhāpetiyeva. Evaṃ kabaḷīkārāhāro",
  "atk-s0302a:90_2": "ojaṭṭhamakarūpāni āharati. Phassāhāro pana sukhavedanīyo phasso uppajjamānoyeva sukhaṃ",
  "atk-s0302a:90_3": "vedanaṃ āharati, dukkhavedanīyo dukkhaṃ, adukkhamasukhavedanīyo adukkhamasukhanti",
  "atk-s0302a:90_4": "evaṃ sabbathāpi phassāhāro tisso vedanā āharati.",
  "atk-s0302a:91_0": "Manosañcetanāhāro kāmabhavūpagaṃ kammaṃ kāmabhavaṃ āharati, rūpārūpabhavūpagāni taṃ",
  "atk-s0302a:91_1": "taṃ bhavaṃ. Evaṃ sabbathāpi manosañcetanāhāro tayo bhave āharati. Viññāṇāhāro pana",
  "atk-s0302a:91_2": "ye ca paṭisandhikkhaṇe taṃsampayuttakā tayo khandhā, yāni ca tisantativasena tiṃsa",
  "atk-s0302a:91_3": "rūpāni uppajjanti, sahajātādipaccayanayena tāni āharatīti vuccati. Evaṃ viññāṇāhāro",
  "atk-s0302a:91_4": "paṭisandhināmarūpaṃ āharatīti. Ettha ca “manosañcetanā tayo bhave āharatī”ti sāsavakusalākusalacetanāva",
  "atk-s0302a:91_5": "vuttā. “Viññāṇaṃ paṭisandhināmarūpaṃ āharatī”ti paṭisandhiviññāṇameva vuttaṃ. Avisesena",
  "atk-s0302a:91_6": "pana taṃsampayuttataṃsamuṭṭhānadhammānaṃ āharaṇatopete “āhārā”ti veditabbā.",
  "atk-s0302a:92_0": "Etesu catūsu āhāresu kabaḷīkārāhāro upatthambhento āhārakiccaṃ sādheti, phasso phusantoyeva",
  "atk-s0302a:92_1": "manosañcetanā āyūhamānāva, viññāṇaṃ vijānantameva. Kathaṃ? Kabaḷīkārāhāro hi upatthambhentoyeva",
  "atk-s0302a:92_2": "kāyaṭṭhapanena sattānaṃ ṭhitiyā hoti. Kammajanitopi hi ayaṃ kāyo kabaḷīkārāhārena",
  "atk-s0302a:92_3": "upatthaddho dasapi vassāni vassasatampi yāva āyuparimāṇā tiṭṭhati. Yathā kiṃ? Yathā",
  "atk-s0302a:92_4": "mātuyā janitopi dārako dhātiyā thaññādīni pāyetvā posiyamāno ciraṃ tiṭṭhati, yathā",
  "atk-s0302a:92_5": "ca upatthambhena upatthambhitaṃ gehaṃ. Vuttampi cetaṃ –",
  "atk-s0302a:93": "“Yathā, mahārāja, gehe papatante aññena dārunā upatthambhitaṃ santaṃ eva taṃ gehaṃ na patati. Evameva kho, mahārāja, ayaṃ kāyo āhāraṭṭhitiko āhāraṃ paṭicca tiṭṭhatī”ti.",
  "atk-s0302a:94": "Evaṃ kabaḷīkāro āhāro upatthambhento āhārakiccaṃ sādheti.",
  "atk-s0302a:95_0": "Evaṃ sādhentopi ca kabaḷīkāro āhāro dvinnaṃ rūpasantatīnaṃ paccayo hoti āhārasamuṭṭhānassa",
  "atk-s0302a:95_1": "ca upādiṇṇakassa ca. Kammajānaṃ anupālako hutvā paccayo hoti, āhārasamuṭṭhānānaṃ",
  "atk-s0302a:95_2": "janako hutvāti. Phasso pana sukhādivatthubhūtaṃ ārammaṇaṃ phusantoyeva sukhādivedanāpavattanena",
  "atk-s0302a:95_3": "sattānaṃ ṭhitiyā hoti. Manosañcetanā kusalākusalakammavasena āyūhamānāyeva bhavamūlanipphādanato",
  "atk-s0302a:95_4": "sattānaṃ ṭhitiyā hoti. Viññāṇaṃ vijānantameva nāmarūpappavattanena sattānaṃ ṭhitiyā hotīti.",
  "atk-s0302a:96_0": "Evaṃ upatthambhanādivasena āhārakiccaṃ sādhayamānesu panetesu cattāri bhayāni daṭṭhabbāni.",
  "atk-s0302a:96_1": "Seyyathidaṃ – kabaḷīkārāhāre nikantiyeva bhayaṃ, phasse upagamanameva, manosañcetanāya",
  "atk-s0302a:96_2": "āyūhanameva, viññāṇe abhinipātoyeva bhayanti. Kiṃ kāraṇā? Kabaḷīkārāhāre hi nikantiṃ",
  "atk-s0302a:96_3": "katvā sītādīnaṃ purakkhatā sattā āhāratthāya muddāgaṇanādikammāni karontā anappakaṃ",
  "atk-s0302a:96_4": "dukkhaṃ nigacchanti. Ekacce ca imasmiṃ sāsane pabbajitvāpi vejjakammādikāya anesanāya",
  "atk-s0302a:96_5": "āhāraṃ pariyesantā diṭṭheva dhamme gārayhā honti, samparāyepi, “tassa saṅghāṭipi",
  "atk-s0302a:96_6": "ādittā sampajjalitā”tiādinā lakkhaṇasaṃyutte vuttanayena samaṇapetā honti. Iminā",
  "atk-s0302a:96_7": "tāva kāraṇena kabaḷīkāre āhāre nikanti eva bhayanti veditabbā.",
  "atk-s0302a:97_0": "Phassaṃ upagacchantāpi phassassādino paresaṃ rakkhitagopitesu dārādīsu bhaṇḍesu aparajjhanti,",
  "atk-s0302a:97_1": "te saha bhaṇḍena bhaṇḍasāmikā gahetvā khaṇḍākhaṇḍikaṃ vā chinditvā saṅkārakūṭe chaḍḍenti,",
  "atk-s0302a:97_2": "rañño vā niyyādenti. Tato te rājā vividhā kammakāraṇā kārāpeti. Kāyassa ca bhedā",
  "atk-s0302a:97_3": "duggati tesaṃ pāṭikaṅkhā hoti. Iti phassassādamūlakaṃ diṭṭhadhammikampi samparāyikampi",
  "atk-s0302a:97_4": "bhayaṃ sabbamāgatameva hoti. Iminā kāraṇena phassāhāre upagamanameva bhayanti veditabbaṃ.",
  "atk-s0302a:98": "Kusalākusalakammāyūhane pana tammūlakaṃ tīsu bhavesu bhayaṃ sabbaṃ āgatameva hoti. Iminā kāraṇena manosañcetanāhāre āyūhanameva bhayanti veditabbaṃ.",
  "atk-s0302a:99_0": "Paṭisandhiviññāṇañca yasmiṃ yasmiṃ ṭhāne abhinipatati, tasmiṃ tasmiṃ ṭhāne paṭisandhināmarūpaṃ",
  "atk-s0302a:99_1": "gahetvāva nibbattati. Tasmiñca nibbatte sabbabhayāni nibbattāniyeva honti tammūlakattāti",
  "atk-s0302a:99_2": "iminā kāraṇena viññāṇāhāre abhinipātoyeva bhayanti veditabboti.",
  "atk-s0302a:100_0": "Kiṃnidānātiādīsu nidānādīni sabbāneva kāraṇavevacanāni. Kāraṇañhi yasmā phalaṃ nideti,",
  "atk-s0302a:100_1": "“handa naṃ gaṇhathā”ti appeti viya, tasmā nidānanti vuccati. Yasmā taṃ tato samudeti",
  "atk-s0302a:100_2": "jāyati pabhavati, tasmā samudayo jāti pabhavoti vuccati. Ayaṃ panettha padattho –",
  "atk-s0302a:100_3": "kiṃnidānaṃ etesanti kiṃnidānā. Ko samudayo etesanti kiṃsamudayā. Kā jāti etesanti",
  "atk-s0302a:100_4": "kiṃjātikā. Ko pabhavo etesanti kiṃpabhavā. Yasmā pana tesaṃ taṇhā yathāvuttena atthena",
  "atk-s0302a:100_5": "nidānañceva samudayo ca jāti ca pabhavo ca, tasmā “taṇhānidānā”tiādimāha. Evaṃ sabbapadesu attho veditabbo.",
  "atk-s0302a:101_0": "Ettha ca ime cattāro āhārā taṇhānidānāti paṭisandhiṃ ādiṃ katvā attabhāvasaṅkhātānaṃ",
  "atk-s0302a:101_1": "āhārānaṃ purimataṇhānaṃ vasena nidānaṃ veditabbaṃ. Kathaṃ? Paṭisandhikkhaṇe tāva",
  "atk-s0302a:101_2": "paripuṇṇāyatanānaṃ sattānaṃ sattasantativasena, sesānaṃ tato ūnaūnasantativasena",
  "atk-s0302a:101_3": "uppannarūpabbhantaraṃ jātā ojā atthi, ayaṃ taṇhānidāno upādiṇṇakakabaḷīkārāhāro.",
  "atk-s0302a:101_4": "Paṭisandhicittasampayuttā pana phassacetanā sayañca cittaṃ viññāṇanti ime taṇhānidānā",
  "atk-s0302a:101_5": "upādiṇṇaka-phassamanosañcetanā-viññāṇāhārāti evaṃ tāva purimataṇhānidānā paṭisandhikā",
  "atk-s0302a:101_6": "āhārā. Yathā ca paṭisandhikā, evaṃ tato paraṃ paṭhamabhavaṅgacittakkhaṇādinibbattāpi veditabbā.",
  "atk-s0302a:102_0": "Yasmā pana bhagavā na kevalaṃ āhārānameva nidānaṃ jānāti, āhāranidānabhūtāya taṇhāyapi,",
  "atk-s0302a:102_1": "taṇhāya nidānānaṃ vedanādīnampi nidānaṃ jānātiyeva, tasmā taṇhā cāyaṃ, bhikkhave,",
  "atk-s0302a:102_2": "kiṃnidānātiādinā nayena vaṭṭaṃ dassetvā vivaṭṭaṃ dassesi. Imasmiñca pana ṭhāne bhagavā",
  "atk-s0302a:102_3": "atītābhimukhaṃ desanaṃ katvā atītena vaṭṭaṃ dasseti. Kathaṃ? Āhāravasena hi ayaṃ attabhāvo gahito.",
  "atk-s0302a:103_0": "Taṇhāti imassattabhāvassa janakaṃ kammaṃ, vedanāphassasaḷāyatananāmarūpaviññāṇāni",
  "atk-s0302a:103_1": "yasmiṃ attabhāve ṭhatvā kammaṃ āyūhitaṃ, taṃ dassetuṃ vuttāni, avijjāsaṅkhārā tassattabhāvassa",
  "atk-s0302a:103_2": "janakaṃ kammaṃ. Iti dvīsu ṭhānesu attabhāvo, dvīsu tassa janakaṃ kammanti saṅkhepena",
  "atk-s0302a:103_3": "kammañceva kammavipākañcāti, dvepi dhamme dassentena atītābhimukhaṃ desanaṃ katvā",
  "atk-s0302a:103_4": "atītena vaṭṭaṃ dassitaṃ.",
  "atk-s0302a:104_0": "Tatrāyaṃ desanā anāgatassa adassitattā aparipuṇṇāti na daṭṭhabbā. Nayato pana paripuṇṇātveva",
  "atk-s0302a:104_1": "daṭṭhabbā. Yathā hi cakkhumā puriso udakapiṭṭhe nipannaṃ suṃsumāraṃ disvā tassa parabhāgaṃ",
  "atk-s0302a:104_2": "olokento gīvaṃ passeyya, orato piṭṭhiṃ, pariyosāne naṅguṭṭhamūlaṃ, heṭṭhā kucchiṃ",
  "atk-s0302a:104_3": "olokento pana udakagataṃ agganaṅguṭṭhañceva cattāro ca hatthapāde na passeyya, so",
  "atk-s0302a:104_4": "na ettāvatā “aparipuṇṇo suṃsumāro”ti gaṇhāti, nayato pana paripuṇṇotveva gaṇhāti,",
  "atk-s0302a:104_5": "evaṃsampadamidaṃ veditabbaṃ.",
  "atk-s0302a:105_0": "Udakapiṭṭhe nipannasuṃsumāro viya hi tebhūmakavaṭṭaṃ. Tīre ṭhito cakkhumā puriso",
  "atk-s0302a:105_1": "viya yogāvacaro. Tena purisena udakapiṭṭhe suṃsumārassa diṭṭhakālo viya yoginā āhāravasena",
  "atk-s0302a:105_2": "imassattabhāvassa diṭṭhakālo. Parato gīvāya diṭṭhakālo viya imassattabhāvassa janikāya",
  "atk-s0302a:105_3": "taṇhāya diṭṭhakālo. Piṭṭhiyā diṭṭhakālo viya yasmiṃ attabhāve taṇhāsaṅkhātaṃ kammaṃ",
  "atk-s0302a:105_4": "kataṃ, vedanādivasena tassa diṭṭhakālo. Naṅguṭṭhamūlassa diṭṭhakālo viya tassattabhāvassa",
  "atk-s0302a:105_5": "janakānaṃ avijjāsaṅkhārānaṃ diṭṭhakālo. Heṭṭhā kucchiṃ olokentassa pana agganaṅguṭṭhañceva",
  "atk-s0302a:105_6": "cattāro ca hatthapāde adisvāpi “aparipuṇṇo suṃsumāro”ti agahetvā nayato paripuṇṇotveva",
  "atk-s0302a:105_7": "gahaṇaṃ viya yattha yattha paccayavaṭṭaṃ pāḷiyaṃ na āgataṃ, tattha tattha “desanā",
  "atk-s0302a:105_8": "aparipuṇṇā”ti agahetvā nayato paripuṇṇātveva gahaṇaṃ veditabbaṃ. Tattha ca āhārataṇhānaṃ",
  "atk-s0302a:105_9": "antare eko sandhi, taṇhāvedanānaṃ antare eko, viññāṇasaṅkhārānaṃ antare ekoti evaṃ",
  "atk-s0302a:105_10": "tisandhicatusaṅkhepameva vaṭṭaṃ dassitanti. Paṭhamaṃ.",
  "atk-s0302a:106": "2. Moḷiyaphaggunasuttavaṇṇanā",
  "atk-s0302a:107_0": "12. Dutiye sambhavesīnaṃ vā anuggahāyāti imasmiṃyeva ṭhāne bhagavā desanaṃ niṭṭhāpesi.",
  "atk-s0302a:107_1": "Kasmā? Diṭṭhigatikassa nisinnattā. Tassañhi parisati moḷiyaphagguno nāma bhikkhu",
  "atk-s0302a:107_2": "diṭṭhigatiko nisinno. Atha satthā cintesi – “ayaṃ uṭṭhahitvā maṃ pañhaṃ pucchissati,",
  "atk-s0302a:107_3": "athassāhaṃ vissajjessāmī”ti pucchāya okāsadānatthaṃ desanaṃ niṭṭhāpesi. Moḷiyaphaggunoti",
  "atk-s0302a:107_4": "moḷīti cūḷā vuccati. Yathāha –",
  "atk-s0302a:108": "“Chetvāna moḷiṃ varagandhavāsitaṃ",
  "atk-s0302a:109": "Vehāyasaṃ ukkhipi sakyapuṅgavo;",
  "atk-s0302a:110": "Ratanacaṅkoṭavarena vāsavo,",
  "atk-s0302a:111": "Sahassanetto sirasā paṭiggahī”ti.",
  "atk-s0302a:112_0": "Sā tassa gihikāle mahantā ahosi. Tenassa “moḷiyaphagguno”ti saṅkhā udapādi. Pabbajitampi",
  "atk-s0302a:112_1": "naṃ teneva nāmena sañjānanti. Etadavocāti desanānusandhiṃ ghaṭento etaṃ “ko nu kho,",
  "atk-s0302a:112_2": "bhante, viññāṇāhāraṃ āhāretī”ti vacanaṃ avoca. Tassattho – bhante, ko nāma so, yo",
  "atk-s0302a:112_3": "etaṃ viññāṇāhāraṃ khādati vā bhuñjati vāti?",
  "atk-s0302a:113_0": "Kasmā panāyaṃ itare tayo āhāre apucchitvā imameva pucchatīti? Jānāmīti laddhiyā.",
  "atk-s0302a:113_1": "So hi mahante piṇḍe katvāva kabaḷīkārāhāraṃ bhuñjante passati, tenassa taṃ jānāmīti",
  "atk-s0302a:113_2": "laddhi. Tittiravaṭṭakamorakukkuṭādayo pana mātusamphassena yāpente disvā “ete phassāhārena",
  "atk-s0302a:113_3": "yāpentī”ti tassa laddhi. Kacchapā pana attano utusamaye mahāsamuddato nikkhamitvā",
  "atk-s0302a:113_4": "samuddatīre vālikantare aṇḍāni ṭhapetvā vālikāya paṭicchādetvā mahāsamuddameva otaranti.",
  "atk-s0302a:113_5": "Tāni mātuanussaraṇavasena na pūtīni honti. Tāni manosañcetanāhārena yāpentīti tassa",
  "atk-s0302a:113_6": "laddhi. Kiñcāpi therassa ayaṃ laddhi, na pana etāya laddhiyā imaṃ pañhaṃ pucchati.",
  "atk-s0302a:113_7": "Diṭṭhigatiko hi ummattakasadiso. Yathā ummattako pacchiṃ gahetvā antaravīthiṃ otiṇṇo",
  "atk-s0302a:113_8": "gomayampi pāsāṇampi gūthampi khajjakhaṇḍampi taṃ taṃ manāpampi amanāpampi gahetvā",
  "atk-s0302a:113_9": "pacchiyaṃ pakkhipati. Evameva diṭṭhigatiko yuttampi ayuttampi pucchati. So “kasmā",
  "atk-s0302a:113_10": "imaṃ pucchasī”ti na niggahetabbo, pucchitapucchitaṭṭhāne pana gahaṇameva nisedhetabbaṃ.",
  "atk-s0302a:113_11": "Teneva naṃ bhagavā “kasmā evaṃ pucchasī”ti avatvā gahitagāhameva tassa mocetuṃ no",
  "atk-s0302a:113_12": "kallo pañhotiādimāha.",
  "atk-s0302a:114_0": "Tattha no kalloti ayutto. Āhāretīti ahaṃ na vadāmīti ahaṃ koci satto vā puggalo vā",
  "atk-s0302a:114_1": "āhāretīti na vadāmi. Āhāretīti cāhaṃ vadeyyanti yadi ahaṃ āhāretīti vadeyyaṃ. Tatrassa",
  "atk-s0302a:114_2": "kallo pañhoti tasmiṃ mayā evaṃ vutte ayaṃ pañho yutto bhaveyya. Kissa nu kho, bhante,",
  "atk-s0302a:114_3": "viññāṇāhāroti, bhante, ayaṃ viññāṇāhāro katamassa dhammassa paccayoti attho. Tatra",
  "atk-s0302a:114_4": "kallaṃ veyyākaraṇanti tasmiṃ evaṃ pucchite pañhe imaṃ veyyākaraṇaṃ yuttaṃ “viññāṇāhāro",
  "atk-s0302a:114_5": "āyatiṃ punabbhavābhinibbattiyā paccayo”ti. Ettha ca viññāṇāhāroti paṭisandhicittaṃ.",
  "atk-s0302a:114_6": "Āyatiṃ punabbhavābhinibbattīti teneva viññāṇena sahuppannanāmarūpaṃ. Tasmiṃ bhūte",
  "atk-s0302a:114_7": "sati saḷāyatananti tasmiṃ punabbhavābhinibbattisaṅkhāte nāmarūpe jāte sati saḷāyatanaṃ hotīti attho.",
  "atk-s0302a:115_0": "Saḷāyatanapaccayā phassoti idhāpi bhagavā uttari pañhassa okāsaṃ dento desanaṃ niṭṭhāpesi.",
  "atk-s0302a:115_1": "Diṭṭhigatiko hi navapucchaṃ uppādetuṃ na sakkoti, niddiṭṭhaṃ niddiṭṭhaṃyeva pana",
  "atk-s0302a:115_2": "gaṇhitvā pucchati, tenassa bhagavā okāsaṃ adāsi. Attho panassa sabbapadesu vuttanayeneva",
  "atk-s0302a:115_3": "gahetabbo. “Ko nu kho, bhante, bhavatī”ti kasmā na pucchati? Diṭṭhigatikassa hi satto",
  "atk-s0302a:115_4": "nāma bhūto nibbattoyevāti laddhi, tasmā attano laddhiviruddhaṃ idanti na pucchati.",
  "atk-s0302a:115_5": "Apica idappaccayā idaṃ idappaccayā idanti bahūsu ṭhānesu kathitattā saññattiṃ upagato,",
  "atk-s0302a:115_6": "tenāpi na pucchati. Satthāpi “imassa bahuṃ pucchantassāpi titti natthi, tucchapucchameva",
  "atk-s0302a:115_7": "pucchatī”ti ito paṭṭhāya desanaṃ ekābaddhaṃ katvā desesi. Channaṃ tvevāti yato paṭṭhāya",
  "atk-s0302a:115_8": "desanāruḷhaṃ, tameva gahetvā desanaṃ vivaṭṭento evamāha. Imasmiṃ pana sutte viññāṇanāmarūpānaṃ",
  "atk-s0302a:115_9": "antare eko sandhi, vedanātaṇhānaṃ antare eko, bhavajātīnaṃ antare ekoti. Dutiyaṃ.",
  "atk-s0302a:116": "3. Samaṇabrāhmaṇasuttavaṇṇanā",
  "atk-s0302a:117_0": "13. Tatiye samaṇā vā brāhmaṇā vāti saccāni paṭivijjhituṃ asamatthā bāhirakasamaṇabrāhmaṇā.",
  "atk-s0302a:117_1": "Jarāmaraṇaṃ nappajānantītiādīsu jarāmaraṇaṃ na jānanti dukkhasaccavasena, jarāmaraṇasamudayaṃ",
  "atk-s0302a:117_2": "na jānanti saha taṇhāya jāti jarāmaraṇassa samudayoti samudayasaccavasena, jarāmaraṇanirodhaṃ",
  "atk-s0302a:117_3": "na jānanti nirodhasaccavasena, paṭipadaṃ na jānanti maggasaccavasena. Jātiṃ na jānanti",
  "atk-s0302a:117_4": "dukkhasaccavasena, jātisamudayaṃ na jānanti saha taṇhāya bhavo jātisamudayoti samudayasaccavasena.",
  "atk-s0302a:117_5": "Evaṃ saha taṇhāya samudayaṃ yojetvā sabbapadesu catusaccavasena attho veditabbo.",
  "atk-s0302a:117_6": "Sāmaññatthaṃ vā brahmaññatthaṃ vāti ettha ariyamaggo sāmaññañceva brahmaññañca. Ubhayatthāpi",
  "atk-s0302a:117_7": "pana attho nāma ariyaphalaṃ veditabbaṃ. Iti bhagavā imasmiṃ sutte ekādasasu ṭhānesu",
  "atk-s0302a:117_8": "cattāri saccāni kathesīti. Tatiyaṃ.",
  "atk-s0302a:118": "4. Dutiyasamaṇabrāhmaṇasuttavaṇṇanā",
  "atk-s0302a:119_0": "14. Catutthe ime dhamme katame dhammeti ettakaṃ papañcaṃ katvā kathitaṃ, desanaṃ",
  "atk-s0302a:119_1": "paṭivijjhituṃ samatthānaṃ puggalānaṃ ajjhāsayena ime dhamme nappajānantītiādi vuttaṃ.",
  "atk-s0302a:119_2": "Sesaṃ purimasadisameva. Catutthaṃ.",
  "atk-s0302a:120": "5. Kaccānagottasuttavaṇṇanā",
  "atk-s0302a:121_0": "15. Pañcame sammādiṭṭhi sammādiṭṭhīti yaṃ paṇḍitā devamanussā tesu tesu ṭhānesu sammādassanaṃ",
  "atk-s0302a:121_1": "vadanti, sabbampi taṃ dvīhi padehi saṅkhipitvā pucchati. Dvayanissitoti dve koṭṭhāse",
  "atk-s0302a:121_2": "nissito. Yebhuyyenāti iminā ṭhapetvā ariyapuggale sesamahājanaṃ dasseti. Atthitanti",
  "atk-s0302a:121_3": "sassataṃ. Natthitanti ucchedaṃ. Lokasamudayanti loko nāma saṅkhāraloko, tassa nibbatti.",
  "atk-s0302a:121_4": "Sammappaññāya passatoti sammāpaññā nāma savipassanā maggapaññā, tāya passantassāti",
  "atk-s0302a:121_5": "attho. Yā loke natthitāti saṅkhāraloke nibbattesu dhammesu paññāyantesveva yā natthīti",
  "atk-s0302a:121_6": "ucchedadiṭṭhi uppajjeyya, sā na hotīti attho. Lokanirodhanti saṅkhārānaṃ bhaṅgaṃ.",
  "atk-s0302a:121_7": "Yā loke atthitāti saṅkhāraloke bhijjamānesu dhammesu paññāyantesveva yā atthīti sassatadiṭṭhi",
  "atk-s0302a:121_8": "uppajjeyya, sā na hotīti attho.",
  "atk-s0302a:122_0": "Apica lokasamudayanti anulomapaccayākāraṃ. Lokanirodhanti paṭilomapaccayākāraṃ. Lokanissaye",
  "atk-s0302a:122_1": "passantassāpi hi paccayānaṃ anucchedena paccayuppannassa anucchedaṃ passato yā natthīti",
  "atk-s0302a:122_2": "ucchedadiṭṭhi uppajjeyya, sā na hoti. Paccayanirodhaṃ passantassāpi paccayanirodhena",
  "atk-s0302a:122_3": "paccayuppannanirodhaṃ passato yā atthīti sassatadiṭṭhi uppajjeyya, sā na hotīti ayampettha attho.",
  "atk-s0302a:123_0": "Upayupādānābhinivesavinibandhoti upayehi ca upādānehi ca abhinivesehi ca vinibandho.",
  "atk-s0302a:123_1": "Tattha upayāti dve upayā taṇhupayo ca diṭṭhupayo ca. Upādānādīsupi eseva nayo. Taṇhādiṭṭhiyo",
  "atk-s0302a:123_2": "hi yasmā ahaṃ mamantiādīhi ākārehi tebhūmakadhamme upenti upagacchanti, tasmā upayāti",
  "atk-s0302a:123_3": "vuccanti. Yasmā pana te dhamme upādiyanti ceva abhinivisanti ca, tasmā upādānāti",
  "atk-s0302a:123_4": "ca abhinivesāti ca vuccanti. Tāhi cāyaṃ loko vinibandho. Tenāha “upayupādānābhinivesavinibandho”ti.",
  "atk-s0302a:124_0": "Tañcāyanti tañca upayupādānaṃ ayaṃ ariyasāvako. Cetaso adhiṭṭhānanti cittassa patiṭṭhānabhūtaṃ.",
  "atk-s0302a:124_1": "Abhinivesānusayanti abhinivesabhūtañca anusayabhūtañca. Taṇhādiṭṭhīsu hi akusalacittaṃ",
  "atk-s0302a:124_2": "patiṭṭhāti, tā ca tasmiṃ abhinivisanti ceva anusenti ca, tasmā tadubhayaṃ cetaso",
  "atk-s0302a:124_3": "adhiṭṭhānaṃ abhinivesānusayanti ca āha. Na upetīti na upagacchati. Na upādiyatīti",
  "atk-s0302a:124_4": "na gaṇhāti. Nādhiṭṭhātīti na adhiṭṭhāti, kinti? Attā meti. Dukkhamevāti pañcupādānakkhandhamattameva.",
  "atk-s0302a:124_5": "Na kaṅkhatīti “dukkhameva uppajjati, dukkhaṃ nirujjhati, na añño ettha satto nāma",
  "atk-s0302a:124_6": "atthī”ti kaṅkhaṃ na karoti. Na vicikicchatīti na vicikicchaṃ uppādeti.",
  "atk-s0302a:125_0": "Aparappaccayāti na parappaccayena, aññassa apattiyāyetvā attapaccakkhañāṇamevassa",
  "atk-s0302a:125_1": "ettha hotīti. Ettāvatā kho, kaccāna, sammādiṭṭhi hotīti evaṃ sattasaññāya pahīnattā",
  "atk-s0302a:125_2": "ettakena sammādassanaṃ nāma hotīti missakasammādiṭṭhiṃ āha. Ayameko antoti esa eko",
  "atk-s0302a:125_3": "nikūṭanto lāmakanto paṭhamakaṃ sassataṃ. Ayaṃ dutiyoti esa dutiyo sabbaṃ natthīti",
  "atk-s0302a:125_4": "uppajjanakadiṭṭhisaṅkhāto nikūṭanto lāmakanto dutiyako ucchedoti attho. Sesamettha",
  "atk-s0302a:125_5": "uttānamevāti. Pañcamaṃ.",
  "atk-s0302a:126": "6. Dhammakathikasuttavaṇṇanā",
  "atk-s0302a:127_0": "16. Chaṭṭhe nibbidāyāti nibbindanatthāya. Virāgāyāti virajjanatthāya. Nirodhāyāti",
  "atk-s0302a:127_1": "nirujjhanatthāya. Paṭipanno hotīti ettha sīlato paṭṭhāya yāva arahattamaggā paṭipannoti",
  "atk-s0302a:127_2": "veditabbo. Dhammānudhammappaṭipannoti lokuttarassa nibbānadhammassa anudhammabhūtaṃ",
  "atk-s0302a:127_3": "paṭipadaṃ paṭipanno. Anudhammabhūtanti anurūpasabhāvabhūtaṃ. Nibbidā virāgā nirodhāti",
  "atk-s0302a:127_4": "nibbidāya ceva virāgena ca nirodhena ca. Anupādā vimuttoti catūhi upādānehi kiñci",
  "atk-s0302a:127_5": "dhammaṃ anupādiyitvā vimutto. Diṭṭhadhammanibbānappattoti diṭṭheva dhamme nibbānappatto.",
  "atk-s0302a:127_6": "Alaṃ vacanāyāti, evaṃ vattabbataṃ arahati, yutto anucchavikoti attho. Evamettha ekena",
  "atk-s0302a:127_7": "nayena dhammakathikassa pucchā kathitā, dvīhi taṃ visesetvā sekkhāsekkhabhūmiyo niddiṭṭhāti. Chaṭṭhaṃ.",
  "atk-s0302a:128": "7. Acelakassapasuttavaṇṇanā",
  "atk-s0302a:129_0": "17. Sattame acelo kassapoti liṅgena acelo niccelo, nāmena kassapo. Dūratovāti mahatā",
  "atk-s0302a:129_1": "bhikkhusaṅghena parivutaṃ āgacchantaṃ dūrato eva addasa. Kiñcideva desanti kiñcideva",
  "atk-s0302a:129_2": "kāraṇaṃ. Okāsanti pañhabyākaraṇassa khaṇaṃ kālaṃ. Antaragharanti “na pallatthikāya",
  "atk-s0302a:129_3": "antaraghare nisīdissāmī”ti ettha antonivesanaṃ antaragharaṃ. “Okkhittacakkhu antaraghare",
  "atk-s0302a:129_4": "gamissāmī”ti ettha indakhīlato paṭṭhāya antogāmo. Idhāpi ayameva adhippeto. Yadākaṅkhasīti yaṃ icchasi.",
  "atk-s0302a:130_0": "Kasmā pana bhagavā kathetukāmo yāvatatiyaṃ paṭikkhipīti? Gāravajananatthaṃ. Diṭṭhigatikā",
  "atk-s0302a:130_1": "hi khippaṃ kathiyamāne gāravaṃ na karonti, “samaṇaṃ gotamaṃ upasaṅkamitumpi pucchitumpi",
  "atk-s0302a:130_2": "sukaraṃ, pucchitamatteyeva kathetī”ti vacanampi na saddahanti. Dve tayo vāre paṭikkhitte",
  "atk-s0302a:130_3": "pana gāravaṃ karonti, “samaṇaṃ gotamaṃ upasaṅkamitumpi pañhaṃ pucchitumpi dukkara”nti",
  "atk-s0302a:130_4": "yāvatatiyaṃ yācite kathiyamānaṃ sussūsanti saddahanti. Iti bhagavā “ayaṃ sussūsissati",
  "atk-s0302a:130_5": "saddahissatī”ti yāvatatiyaṃ yācāpetvā kathesi. Apica yathā bhisakko telaṃ vā phāṇitaṃ",
  "atk-s0302a:130_6": "vā pacanto mudupākakharapākānaṃ pākakālaṃ āgamayamāno pākakālaṃ anatikkamitvāva otāreti.",
  "atk-s0302a:130_7": "Evaṃ bhagavā sattānaṃ ñāṇaparipākaṃ āgamayamāno “ettakena kālena imassa ñāṇaṃ paripākaṃ",
  "atk-s0302a:130_8": "gamissatī”ti ñatvāva yāvatatiyaṃ yācāpesi.",
  "atk-s0302a:131_0": "Mā hevaṃ, kassapāti, kassapa, mā evaṃ bhaṇi. Sayaṃkataṃ dukkhanti hi vattuṃ na vaṭṭati,",
  "atk-s0302a:131_1": "attā nāma koci dukkhassa kārako natthīti dīpeti. Paratopi eseva nayo. Adhiccasamuppannanti",
  "atk-s0302a:131_2": "akāraṇena yadicchāya uppannaṃ. Iti puṭṭho samānoti kasmā evamāha? Evaṃ kirassa ahosi",
  "atk-s0302a:131_3": "– “ayaṃ ‘sayaṃkataṃ dukkha’ntiādinā puṭṭho ‘mā heva’nti vadati, ‘natthī’ti puṭṭho",
  "atk-s0302a:131_4": "‘atthī’ti vadati. ‘Bhavaṃ gotamo dukkhaṃ na jānāti na passatī’ti puṭṭho ‘jānāmi khvāha’nti",
  "atk-s0302a:131_5": "vadati. Kiñci nu kho mayā virajjhitvā pucchito”ti mūlato paṭṭhāya attano pucchameva",
  "atk-s0302a:131_6": "sodhento evamāha. Ācikkhatu ca me, bhante, bhagavāti idha satthari sañjātagāravo",
  "atk-s0302a:131_7": "“bhava”nti avatvā “bhagavā”ti vadati.",
  "atk-s0302a:132_0": "So karotītiādi, “sayaṃkataṃ dukkha”nti laddhiyā paṭisedhanatthaṃ vuttaṃ. Ettha ca",
  "atk-s0302a:132_1": "satoti idaṃ bhummatthe sāmivacanaṃ, tasmā evamattho daṭṭhabbo – so karoti so paṭisaṃvedayatīti",
  "atk-s0302a:132_2": "kho, kassapa, ādimhiyeva evaṃ sati pacchā sayaṃkataṃ dukkhanti ayaṃ laddhi hoti.",
  "atk-s0302a:132_3": "Ettha ca dukkhanti vaṭṭadukkhaṃ adhippetaṃ. Iti vadanti etassa purimena ādisaddena",
  "atk-s0302a:132_4": "anantarena ca sassatasaddena sambandho hoti. “Dīpeti gaṇhātī”ti ayaṃ panettha pāṭhaseso.",
  "atk-s0302a:132_5": "Idañhi vuttaṃ hoti – iti evaṃ vadanto āditova sassataṃ dīpeti, sassataṃ gaṇhāti.",
  "atk-s0302a:132_6": "Kasmā? Tassa hi taṃ dassanaṃ etaṃ pareti, kārakañca vedakañca ekameva gaṇhantaṃ etaṃ",
  "atk-s0302a:132_7": "sassataṃ upagacchatīti attho.",
  "atk-s0302a:133_0": "Añño karotītiādi pana “paraṃkataṃ dukkha”nti laddhiyā paṭisedhanatthaṃ vuttaṃ. “Ādito",
  "atk-s0302a:133_1": "sato”ti idaṃ pana idhāpi āharitabbaṃ. Ayañhettha attho – añño karoti añño paṭisaṃvediyatīti",
  "atk-s0302a:133_2": "kho pana, kassapa, ādimhiyeva evaṃ sati, pacchā “kārako idheva ucchijjati, tena kataṃ",
  "atk-s0302a:133_3": "añño paṭisaṃvediyatī”ti evaṃ uppannāya ucchedadiṭṭhiyā saddhiṃ sampayuttāya vedanāya",
  "atk-s0302a:133_4": "abhitunnassa viddhassa sato “paraṃkataṃ dukkha”nti ayaṃ laddhi hotīti. Iti vadantiādi",
  "atk-s0302a:133_5": "vuttanayeneva yojetabbaṃ. Tatrāyaṃ yojanā – evañca vadanto āditova ucchedaṃ dīpeti,",
  "atk-s0302a:133_6": "ucchedaṃ gaṇhāti. Kasmā? Tassa hi taṃ dassanaṃ etaṃ pareti, etaṃ ucchedaṃ upagacchatīti attho.",
  "atk-s0302a:134_0": "Ete teti ye sassatucchedasaṅkhāte ubho ante (anupagamma tathāgato dhammaṃ deseti,",
  "atk-s0302a:134_1": "ete te, kassapa, ubho ante) anupagamma pahāya anallīyitvā majjhena tathāgato dhammaṃ",
  "atk-s0302a:134_2": "deseti, majjhimāya paṭipadāya ṭhito desetīti attho. Kataraṃ dhammanti ce? Yadidaṃ",
  "atk-s0302a:134_3": "avijjāpaccayā saṅkhārāti. Ettha hi kāraṇato phalaṃ, kāraṇanirodhena cassa nirodho",
  "atk-s0302a:134_4": "dīpito, na koci kārako vā vedako vā niddiṭṭho. Ettāvatā sesapañhā paṭisedhitā honti.",
  "atk-s0302a:134_5": "Ubho ante anupagammāti iminā hi tatiyapañho paṭikkhitto. Avijjāpaccayā saṅkhārāti",
  "atk-s0302a:134_6": "iminā adhiccasamuppannatā ceva ajānanañca paṭikkhittanti veditabbaṃ.",
  "atk-s0302a:135_0": "Labheyyanti idaṃ so bhagavato santike bhikkhubhāvaṃ patthayamāno āha. Atha bhagavā",
  "atk-s0302a:135_1": "yonena khandhake titthiyaparivāso paññatto, yaṃ aññatitthiyapubbo sāmaṇerabhūmiyaṃ",
  "atk-s0302a:135_2": "ṭhito “ahaṃ, bhante, itthannāmo aññatitthiyapubbo imasmiṃ dhammavinaye ākaṅkhāmi",
  "atk-s0302a:135_3": "upasampadaṃ. Svāhaṃ, bhante, saṅghaṃ cattāro māse parivāsaṃ yācāmī”tiādinā nayena",
  "atk-s0302a:135_4": "samādiyitvā parivasati, taṃ sandhāya yo kho, kassapa, aññatitthiyapubbotiādimāha.",
  "atk-s0302a:135_5": "Tattha pabbajjanti vacanasiliṭṭhatāvasena vuttaṃ. Aparivasitvāyeva hi pabbajjaṃ labhati.",
  "atk-s0302a:135_6": "Upasampadatthikena pana nātikālena gāmappavesanādīni aṭṭha vattāni pūrentena parivasitabbaṃ.",
  "atk-s0302a:135_7": "Āraddhacittāti aṭṭhavattapūraṇena tuṭṭhacittā. Ayamettha saṅkhepo, vitthārato panesa",
  "atk-s0302a:135_8": "titthiyaparivāso samantapāsādikāya vinayaṭṭhakathāya pabbajjakkhandhakavaṇṇanāyaṃ",
  "atk-s0302a:135_9": "vuttanayeneva veditabbo.",
  "atk-s0302a:136_0": "Apica mayāti ayamettha pāṭho, aññattha pana “apica metthā”ti. Puggalavemattatā viditāti",
  "atk-s0302a:136_1": "puggalanānattaṃ viditaṃ. “Ayaṃ puggalo parivāsāraho, ayaṃ na parivāsāraho”ti idaṃ",
  "atk-s0302a:136_2": "mayhaṃ pākaṭanti dasseti. Tato kassapo cintesi – “aho acchariyaṃ buddhasāsanaṃ, yattha",
  "atk-s0302a:136_3": "evaṃ ghaṃsitvā koṭṭetvā yuttameva gaṇhanti, ayuttaṃ chaḍḍentī”ti. Tato suṭṭhutaraṃ",
  "atk-s0302a:136_4": "pabbajjāya sañjātussāho sace, bhantetiādimāha. Atha bhagavā tassa tibbacchandataṃ",
  "atk-s0302a:136_5": "viditvā “na kassapo parivāsaṃ arahatī”ti aññataraṃ bhikkhuṃ āmantesi – “gaccha, bhikkhu,",
  "atk-s0302a:136_6": "kassapaṃ nahāpetvā pabbājetvā ānehī”ti. So tathā katvā taṃ pabbājetvā bhagavato santikaṃ",
  "atk-s0302a:136_7": "agamāsi. Bhagavā gaṇe nisīditvā upasampādesi. Tena vuttaṃ alattha kho acelo kassapo",
  "atk-s0302a:136_8": "bhagavato santike pabbajjaṃ, alattha upasampadanti. Acirūpasampannotiādi sesaṃ brāhmaṇasaṃyutte",
  "atk-s0302a:136_9": "vuttamevāti. Sattamaṃ.",
  "atk-s0302a:137": "8. Timbarukasuttavaṇṇanā",
  "atk-s0302a:138_0": "18. Aṭṭhame sā vedanātiādi “sayaṃkataṃ sukhadukkha”nti laddhiyā nisedhanatthaṃ vuttaṃ.",
  "atk-s0302a:138_1": "Etthāpi satoti bhummattheyeva sāmivacanaṃ. Tatrāyaṃ atthadīpanā – “sā vedanā, so",
  "atk-s0302a:138_2": "vediyatī”ti kho, timbaruka, ādimhiyeva evaṃ sati “sayaṃkataṃ sukhadukkha”nti ayaṃ",
  "atk-s0302a:138_3": "laddhi hoti. Evañhi sati vedanāya eva vedanā katā hoti. Evañca vadanto imissā vedanāya",
  "atk-s0302a:138_4": "pubbepi atthitaṃ anujānāti, sassataṃ dīpeti sassataṃ gaṇhāti. Kasmā? Tassa hi taṃ",
  "atk-s0302a:138_5": "dassanaṃ etaṃ pareti, etaṃ sassataṃ upagacchatīti attho. Purimañhi atthaṃ sandhāyevetaṃ",
  "atk-s0302a:138_6": "bhagavatā vuttaṃ bhavissati, tasmā aṭṭhakathāyaṃ taṃ yojetvāvassa attho dīpito. Evampāhaṃ",
  "atk-s0302a:138_7": "na vadāmīti ahaṃ “sā vedanā, so vediyatī”ti evampi na vadāmi. “Sayaṃkataṃ sukhadukkha”nti",
  "atk-s0302a:138_8": "evampi na vadāmīti attho.",
  "atk-s0302a:139_0": "Aññā vedanātiādi “paraṃkataṃ sukhadukkha”nti laddhiyā paṭisedhanatthaṃ vuttaṃ. Idhāpi",
  "atk-s0302a:139_1": "ayaṃ atthayojanā –“aññā vedanā añño vediyatī”ti kho, timbaruka, ādimhiyeva evaṃ sati",
  "atk-s0302a:139_2": "pacchā yā purimapakkhe kārakavedanā, sā ucchinnā. Tāya pana kataṃ añño vediyatīti",
  "atk-s0302a:139_3": "evaṃ uppannāya ucchedadiṭṭhiyā saddhiṃ sampayuttāya vedanāya abhitunnassa sato “paraṃkataṃ",
  "atk-s0302a:139_4": "sukhadukkha”nti ayaṃ laddhi hoti. Evañca vadanto kārako ucchinno, aññena paṭisandhi",
  "atk-s0302a:139_5": "gahitāti ucchedaṃ dīpeti, ucchedaṃ gaṇhāti. Kasmā? Tassa hi taṃ dassanaṃ etaṃ pareti,",
  "atk-s0302a:139_6": "etaṃ ucchedaṃ upagacchatīti attho. Idhāpi hi imāni padāni aṭṭhakathāyaṃ āharitvā",
  "atk-s0302a:139_7": "yojitāneva. Imasmiṃ sutte vedanāsukhadukkhaṃ kathitaṃ. Tañca kho vipākasukhadukkhameva",
  "atk-s0302a:139_8": "vaṭṭatīti vuttaṃ. Aṭṭhamaṃ.",
  "atk-s0302a:140": "9. Bālapaṇḍitasuttavaṇṇanā",
  "atk-s0302a:141_0": "19. Navame avijjānīvaraṇassāti avijjāya nivāritassa. Evamayaṃ kāyo samudāgatoti evaṃ",
  "atk-s0302a:141_1": "avijjāya nivāritattā taṇhāya ca sampayuttattāyeva ayaṃ kāyo nibbatto. Ayañceva kāyoti",
  "atk-s0302a:141_2": "ayañcassa attano saviññāṇako kāyo. Bahiddhā ca nāmarūpanti bahiddhā ca paresaṃ saviññāṇako",
  "atk-s0302a:141_3": "kāyo. Attano ca parassa ca pañcahi khandhehi chahi āyatanehi cāpi ayaṃ attho dīpetabbova.",
  "atk-s0302a:141_4": "Itthetaṃ dvayanti evametaṃ dvayaṃ. Dvayaṃ paṭicca phassoti aññattha cakkhurūpādīni",
  "atk-s0302a:141_5": "dvayāni paṭicca cakkhusamphassādayo vuttā, idha pana ajjhattikabāhirāni āyatanāni.",
  "atk-s0302a:141_6": "Mahādvayaṃ nāma kiretaṃ. Saḷevāyatanānīti saḷeva phassāyatanāni phassakāraṇāni. Yehi",
  "atk-s0302a:141_7": "phuṭṭhoti yehi kāraṇabhūtehi āyatanehi uppannena phassena phuṭṭho. Aññatarenāti ettha",
  "atk-s0302a:141_8": "paripuṇṇavasena aññataratā veditabbā. Tatrāti tasmiṃ bālapaṇḍitānaṃ kāyanibbattanādimhi.",
  "atk-s0302a:141_9": "Ko adhippayāsoti ko adhikapayogo.",
  "atk-s0302a:142_0": "Bhagavaṃmūlakāti bhagavā mūlaṃ etesanti bhagavaṃmūlakā. Idaṃ vuttaṃ hoti – ime, bhante,",
  "atk-s0302a:142_1": "amhākaṃ dhammā pubbe kassapasammāsambuddhena uppāditā, tasmiṃ parinibbute ekaṃ buddhantaraṃ",
  "atk-s0302a:142_2": "añño samaṇo vā brāhmaṇo vā ime dhamme uppādetuṃ samattho nāma nāhosi, bhagavatā pana",
  "atk-s0302a:142_3": "no ime dhammā uppāditā. Bhagavantañhi nissāya mayaṃ ime dhamme ājānāma paṭivijjhāmāti",
  "atk-s0302a:142_4": "evaṃ bhagavaṃmūlakā no, bhante, dhammāti. Bhagavaṃnettikāti bhagavā hi dhammānaṃ",
  "atk-s0302a:142_5": "netā vinetā anunetā, yathāsabhāvato pāṭiyekkaṃ pāṭiyekkaṃ nāmaṃ gahetvā dassetāti",
  "atk-s0302a:142_6": "dhammā bhagavaṃnettikā nāma honti. Bhagavaṃpaṭisaraṇāti catubhūmakadhammā sabbaññutaññāṇassa",
  "atk-s0302a:142_7": "āpāthaṃ āgacchamānā bhagavati paṭisaranti nāmāti bhagavaṃpaṭisaraṇā. Paṭisarantīti",
  "atk-s0302a:142_8": "samosaranti. Apica mahābodhimaṇḍe nisinnassa bhagavato paṭivedhavasena phasso āgacchati",
  "atk-s0302a:142_9": "“ahaṃ bhagavā kinnāmo”ti? Tvaṃ phusanaṭṭhena phasso nāma. Vedanā, saññā, saṅkhārā,",
  "atk-s0302a:142_10": "viññāṇaṃ āgacchati “ahaṃ bhagavā kinnāma”nti, tvaṃ vijānanaṭṭhena viññāṇaṃ nāmāti",
  "atk-s0302a:142_11": "evaṃ catubhūmakadhammānaṃ yathāsabhāvato pāṭiyekkaṃ pāṭiyekkaṃ nāmaṃ gaṇhanto bhagavā",
  "atk-s0302a:142_12": "dhamme paṭisaratīti bhagavaṃpaṭisaraṇā. Bhagavantaṃyeva paṭibhātūti bhagavatova etassa",
  "atk-s0302a:142_13": "bhāsitassa attho upaṭṭhātu, tumheyeva no kathetvā dethāti attho.",
  "atk-s0302a:143_0": "Sā ceva avijjāti ettha kiñcāpi sā avijjā ca taṇhā ca kammaṃ javāpetvā paṭisandhiṃ",
  "atk-s0302a:143_1": "ākaḍḍhitvā niruddhā, yathā pana ajjāpi yaṃ hiyyo bhesajjaṃ pītaṃ, tadeva bhojanaṃ",
  "atk-s0302a:143_2": "bhuñjāti sarikkhakattena tadevāti vuccati, evamidhāpi sā ceva avijjā sā ca taṇhāti",
  "atk-s0302a:143_3": "idampi sarikkhakattena vuttaṃ. Brahmacariyanti maggabrahmacariyaṃ. Dukkhakkhayāyāti",
  "atk-s0302a:143_4": "vaṭṭadukkhassa khayatthāya. Kāyūpago hotīti aññaṃ paṭisandhikāyaṃ upagantā hoti.",
  "atk-s0302a:143_5": "Yadidaṃ brahmacariyavāsoti yo ayaṃ maggabrahmacariyavāso, ayaṃ bālato paṇḍitassa",
  "atk-s0302a:143_6": "visesoti dasseti. Iti imasmiṃ sutte sabbopi sapaṭisandhiko puthujjano “bālo”ti, appaṭisandhiko",
  "atk-s0302a:143_7": "khīṇāsavo “paṇḍito”ti vutto. Sotāpannasakadāgāmianāgāmino pana “paṇḍitā”ti vā “bālā”ti",
  "atk-s0302a:143_8": "vā na vattabbā, bhajamānā pana paṇḍitapakkhaṃ bhajanti. Navamaṃ.",
  "atk-s0302a:144": "10. Paccayasuttavaṇṇanā",
  "atk-s0302a:145_0": "20. Dasame paṭiccasamuppādañca vo bhikkhave, desessāmi paṭiccasamuppanne ca dhammeti",
  "atk-s0302a:145_1": "satthā imasmiṃ sutte paccaye ca paccayanibbatte ca sabhāvadhamme desessāmīti ubhayaṃ",
  "atk-s0302a:145_2": "ārabhi. Uppādā vā tathāgatānanti tathāgatānaṃ uppādepi, buddhesu uppannesu anuppannesupi",
  "atk-s0302a:145_3": "jātipaccayā jarāmaraṇaṃ, jātiyeva jarāmaraṇassa paccayo. Ṭhitāva sā dhātūti ṭhitova",
  "atk-s0302a:145_4": "so paccayasabhāvo, na kadāci jāti jarāmaraṇassa paccayo na hoti. Dhammaṭṭhitatā dhammaniyāmatāti",
  "atk-s0302a:145_5": "imehipi dvīhi paccayameva katheti. Paccayena hi paccayuppannā dhammā tiṭṭhanti, tasmā",
  "atk-s0302a:145_6": "paccayova “dhammaṭṭhitatā”ti vuccati. Paccayo dhamme niyameti, tasmā “dhammaniyāmatā”ti",
  "atk-s0302a:145_7": "vuccati. Idappaccayatāti imesaṃ jarāmaraṇādīnaṃ paccayā idappaccayā, idappaccayāva",
  "atk-s0302a:145_8": "idappaccayatā. Tanti taṃ paccayaṃ. Abhisambujjhatīti ñāṇena abhisambujjhati. Abhisametīti",
  "atk-s0302a:145_9": "ñāṇena abhisamāgacchati. Ācikkhatīti katheti. Desetīti dasseti. Paññāpetīti jānāpeti.",
  "atk-s0302a:145_10": "Paṭṭhapetīti ñāṇamukhe ṭhapeti. Vivaratīti vivaritvā dasseti. Vibhajatīti vibhāgato",
  "atk-s0302a:145_11": "dasseti. Uttānīkarotīti pākaṭaṃ karoti. Passathāti cāhāti passatha iti ca vadati.",
  "atk-s0302a:145_12": "Kinti? Jātipaccayā, bhikkhave, jarāmaraṇantiādi.",
  "atk-s0302a:146_0": "Iti kho, bhikkhaveti evaṃ kho, bhikkhave. Yā tatrāti yā tesu “jātipaccayā jarāmaraṇa”ntiādīsu.",
  "atk-s0302a:146_1": "Tathatātiādīni paccayākārasseva vevacanāni. So tehi tehi paccayehi anūnādhikeheva",
  "atk-s0302a:146_2": "tassa tassa dhammassa sambhavato tathatāti, sāmaggiṃ upagatesu paccayesu muhuttampi",
  "atk-s0302a:146_3": "tato nibbattānaṃ dhammānaṃ asambhavābhāvato avitathatāti, aññadhammapaccayehi aññadhammānuppattito",
  "atk-s0302a:146_4": "anaññathatāti, jarāmaraṇādīnaṃ paccayato vā paccayasamūhato vā idappaccayatāti vutto.",
  "atk-s0302a:146_5": "Tatrāyaṃ vacanattho – imesaṃ paccayā idappaccayā, idappaccayā eva idappaccayatā,",
  "atk-s0302a:146_6": "idappaccayānaṃ vā samūho idappaccayatā. Lakkhaṇaṃ panettha saddasatthato veditabbaṃ.",
  "atk-s0302a:147_0": "Aniccanti hutvā abhāvaṭṭhena aniccaṃ. Ettha ca aniccanti na jarāmaraṇaṃ aniccaṃ,",
  "atk-s0302a:147_1": "aniccasabhāvānaṃ pana khandhānaṃ jarāmaraṇattā aniccaṃ nāma jātaṃ. Saṅkhatādīsupi",
  "atk-s0302a:147_2": "eseva nayo. Ettha ca saṅkhatanti paccayehi samāgantvā kataṃ. Paṭiccasamuppannanti",
  "atk-s0302a:147_3": "paccaye nissāya uppannaṃ. Khayadhammanti khayasabhāvaṃ. Vayadhammanti vigacchanakasabhāvaṃ.",
  "atk-s0302a:147_4": "Virāgadhammanti virajjanakasabhāvaṃ. Nirodhadhammanti nirujjhanakasabhāvaṃ. Jātiyāpi",
  "atk-s0302a:147_5": "vuttanayeneva aniccatā veditabbā. Janakapaccayānaṃ vā kiccānubhāvakkhaṇe diṭṭhattā",
  "atk-s0302a:147_6": "ekena pariyāyenettha aniccātiādīni yujjantiyeva. Bhavādayo aniccādisabhāvāyeva.",
  "atk-s0302a:148_0": "Sammappaññāyāti savipassanāya maggapaññāya. Pubbantanti purimaṃ atītanti attho. Ahosiṃ",
  "atk-s0302a:148_1": "nu khotiādīsu “ahosiṃ nu kho nanu kho”ti sassatākārañca adhiccasamuppattiākārañca",
  "atk-s0302a:148_2": "nissāya atīte attano vijjamānatañca avijjamānatañca kaṅkhati. Kiṃ kāraṇanti na vattabbaṃ,",
  "atk-s0302a:148_3": "ummattako viya bālaputhujjano yathā vā tathā vā pavattati. Kiṃ nu kho ahosinti jātiliṅgupapattiyo",
  "atk-s0302a:148_4": "nissāya “khattiyo nu kho ahosiṃ, brāhmaṇavessasuddagahaṭṭhapabbajitadevamanussānaṃ",
  "atk-s0302a:148_5": "aññataro”ti kaṅkhati. Kathaṃ nu khoti saṇṭhānākāraṃ nissāya “dīgho nu kho ahosiṃ",
  "atk-s0302a:148_6": "rassaodātakaṇhapamāṇikaappamāṇikādīnaṃ aññataro”ti kaṅkhati. Keci pana “issaranimmānādīni",
  "atk-s0302a:148_7": "nissāya ‘kena nu kho kāraṇena ahosi’nti hetuto kaṅkhatī”ti vadanti. Kiṃ hutvā kiṃ",
  "atk-s0302a:148_8": "ahosinti jātiādīni nissāya “khattiyo hutvā nu kho brāhmaṇo ahosiṃ…pe… devo hutvā",
  "atk-s0302a:148_9": "manusso”ti attano paramparaṃ kaṅkhati. Sabbattheva pana addhānanti kālādhivacanametaṃ.",
  "atk-s0302a:148_10": "Aparantanti anāgataṃ antaṃ. Bhavissāmi nu kho nanu khoti sassatākārañca ucchedākārañca",
  "atk-s0302a:148_11": "nissāya anāgate attano vijjamānatañca avijjamānatañca kaṅkhati. Sesamettha vuttanayameva.",
  "atk-s0302a:149_0": "Etarahi vā paccuppannaṃ addhānanti idāni vā paṭisandhimādiṃ katvā cutipariyantaṃ",
  "atk-s0302a:149_1": "sabbampi vattamānakālaṃ gahetvā. Ajjhattaṃ kathaṃkathī bhavissatīti attano khandhesu",
  "atk-s0302a:149_2": "vicikicchī bhavissati. Ahaṃ nu khosmīti attano atthibhāvaṃ kaṅkhati. Yuttaṃ panetanti?",
  "atk-s0302a:149_3": "Yuttaṃ ayuttanti kā ettha cintā. Apicettha idaṃ vatthumpi udāharanti – cūḷamātāya",
  "atk-s0302a:149_4": "kira putto muṇḍo, mahāmātāya putto amuṇḍo, taṃ puttaṃ muṇḍesuṃ, so uṭṭhāya “ahaṃ",
  "atk-s0302a:149_5": "nu kho cūḷamātāya putto”ti cintesi. Evaṃ ahaṃ nu khosmīti kaṅkhā hoti. No nu khosmīti",
  "atk-s0302a:149_6": "attano natthibhāvaṃ kaṅkhati. Tatrāpi idaṃ vatthu – eko kira macche gaṇhanto udake",
  "atk-s0302a:149_7": "ciraṭṭhānena sītibhūtaṃ attano ūruṃ macchoti cintetvā pahari. Aparo susānapasse khettaṃ",
  "atk-s0302a:149_8": "rakkhanto bhīto saṅkuṭito sayi, so paṭibujjhitvā attano jaṇṇukāni dve yakkhāti cintetvā",
  "atk-s0302a:149_9": "pahari. Evaṃ no nu khosmīti kaṅkhati.",
  "atk-s0302a:150_0": "Kiṃ nu khosmīti khattiyova samāno attano khattiyabhāvaṃ kaṅkhati. Eseva nayo sesesupi.",
  "atk-s0302a:150_1": "Devo pana samāno devabhāvaṃ ajānanto nāma natthi, sopi pana “ahaṃ rūpī nu kho arūpī",
  "atk-s0302a:150_2": "nu kho”tiādinā nayena kaṅkhati. Khattiyādayo kasmā na jānantīti ce? Apaccakkhā tesaṃ",
  "atk-s0302a:150_3": "tattha tattha kule uppatti. Gahaṭṭhāpi ca potthalikādayo pabbajitasaññino, pabbajitāpi",
  "atk-s0302a:150_4": "“kuppaṃ nu kho me kamma”ntiādinā nayena gahaṭṭhasaññino. Manussāpi ca rājāno viya",
  "atk-s0302a:150_5": "attani devasaññino honti. Kathaṃ nu khosmīti vuttanayameva. Kevalañhettha abbhantare",
  "atk-s0302a:150_6": "jīvo nāma atthīti gahetvā tassa saṇṭhānākāraṃ nissāya “dīgho nu khosmi rassacaturassachaḷaṃsaaṭṭhaṃsasoḷasaṃsādīnaṃ",
  "atk-s0302a:150_7": "aññatarappakāro”ti kaṅkhanto kathaṃ nu khosmīti? Kaṅkhatīti veditabbo. Sarīrasaṇṭhānaṃ",
  "atk-s0302a:150_8": "pana paccuppannaṃ ajānanto nāma natthi. Kuto āgato so kuhiṃ gāmī bhavissatīti attabhāvassa",
  "atk-s0302a:150_9": "āgatigatiṭṭhānaṃ kaṅkhanto evaṃ kaṅkhati. Ariyasāvakassāti idha sotāpanno adhippeto,",
  "atk-s0302a:150_10": "itarepi pana tayo avāritāyevāti. Dasamaṃ.",
  "atk-s0302a:151": "Āhāravaggo dutiyo.",
  "atk-s0302a:152": "3. Dasabalavaggo",
  "atk-s0302a:153": "1. Dasabalasuttavaṇṇanā",
  "atk-s0302a:154": "21. Dasabalavaggassa paṭhamaṃ dutiyasseva saṅkhepo.",
  "atk-s0302a:155": "2. Dutiyadasabalasuttavaṇṇanā",
  "atk-s0302a:156_0": "22. Dutiyaṃ bhagavatā attano ajjhāsayassa vasena vuttaṃ. Tattha dasabalasamannāgatoti",
  "atk-s0302a:156_1": "dasahi balehi samannāgato. Balañca nāmetaṃ duvidhaṃ kāyabalañca ñāṇabalañca. Tesu",
  "atk-s0302a:156_2": "tathāgatassa kāyabalaṃ hatthikulānusārena veditabbaṃ. Vuttañhetaṃ porāṇehi –",
  "atk-s0302a:157": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0302a:158": "Gandhamaṅgalahemañca, uposathachaddantime dasā”ti.; –",
  "atk-s0302a:159_0": "Imāni dasa hatthikulāni. Tattha kāḷāvakanti pakatihatthikulaṃ daṭṭhabbaṃ. Yaṃ dasannaṃ",
  "atk-s0302a:159_1": "purisānaṃ kāyabalaṃ, taṃ ekassa kāḷāvakassa hatthino. Yaṃ dasannaṃ kāḷāvakānaṃ balaṃ,",
  "atk-s0302a:159_2": "taṃ ekassa gaṅgeyyassa. Yaṃ dasannaṃ gaṅgeyyānaṃ, taṃ ekassa paṇḍarassa. Yaṃ dasannaṃ",
  "atk-s0302a:159_3": "paṇḍarānaṃ, taṃ ekassa tambassa. Yaṃ dasannaṃ tambānaṃ, taṃ ekassa piṅgalassa. Yaṃ",
  "atk-s0302a:159_4": "dasannaṃ piṅgalānaṃ, taṃ ekassa gandhahatthino. Yaṃ dasannaṃ gandhahatthīnaṃ, taṃ",
  "atk-s0302a:159_5": "ekassa maṅgalassa. Yaṃ dasannaṃ maṅgalānaṃ, taṃ ekassa hemavatassa. Yaṃ dasannaṃ",
  "atk-s0302a:159_6": "hemavatānaṃ, taṃ ekassa uposathassa. Yaṃ dasannaṃ uposathānaṃ, taṃ ekassa chaddantassa.",
  "atk-s0302a:159_7": "Yaṃ dasannaṃ chaddantānaṃ, taṃ ekassa tathāgatassa. Nārāyanasaṅghātabalantipi idameva",
  "atk-s0302a:159_8": "vuccati. Tadetaṃ pakatihatthigaṇanāya hatthīnaṃ koṭisahassānaṃ, purisagaṇanāya dasannaṃ",
  "atk-s0302a:159_9": "purisakoṭisahassānaṃ balaṃ hoti. Idaṃ tāva tathāgatassa kāyabalaṃ. “Dasabalasamannāgato”ti",
  "atk-s0302a:159_10": "ettha pana etaṃ saṅgahaṃ na gacchati. Etañhi bāhirakaṃ lāmakaṃ tiracchānagatānaṃ",
  "atk-s0302a:159_11": "sīhādīnampi hoti. Etañhi nissāya dukkhapariññā vā samudayappahānaṃ vā maggabhāvanā",
  "atk-s0302a:159_12": "vā phalasacchikiriyā vā natthi. Aññaṃ pana dasasu ṭhānesu akampanatthena upatthambhanatthena",
  "atk-s0302a:159_13": "ca dasavidhaṃ ñāṇabalaṃ nāma atthi. Taṃ sandhāya vuttaṃ “dasabalasamannāgato”ti.",
  "atk-s0302a:160_0": "Katamaṃ pana tanti? Ṭhānāṭṭhānādīnaṃ yathābhūtaṃ jānanaṃ. Seyyathidaṃ – ṭhānañca",
  "atk-s0302a:160_1": "ṭhānato aṭṭhānañca aṭṭhānato jānanaṃ ekaṃ, atītānāgatapaccuppannānaṃ kammasamādānānaṃ",
  "atk-s0302a:160_2": "ṭhānaso hetuso yathābhūtaṃ vipākajānanaṃ ekaṃ, sabbatthagāminipaṭipadājānanaṃ ekaṃ,",
  "atk-s0302a:160_3": "anekadhātunānādhātulokajānanaṃ ekaṃ, parasattānaṃ parapuggalānaṃ nānādhimuttikatājānanaṃ",
  "atk-s0302a:160_4": "ekaṃ, tesaṃyeva indriyaparopariyattajānanaṃ ekaṃ, jhānavimokkhasamādhisamāpattīnaṃ",
  "atk-s0302a:160_5": "saṃkilesavodānavuṭṭhānajānanaṃ ekaṃ, pubbenivāsajānanaṃ ekaṃ, sattānaṃ cutūpapātajānanaṃ",
  "atk-s0302a:160_6": "ekaṃ, āsavakkhayajānanaṃ ekanti. Abhidhamme pana –",
  "atk-s0302a:161_0": "“Idha tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti. Yampi",
  "atk-s0302a:161_1": "tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti. Idampi tathāgatassa",
  "atk-s0302a:161_2": "tathāgatabalaṃ hoti, yaṃ balaṃ āgamma tathāgato āsabhaṃ ṭhānaṃ paṭijānāti, parisāsu",
  "atk-s0302a:161_3": "sīhanādaṃ nadati, brahmacakkaṃ pavattetī”ti.",
  "atk-s0302a:162": "Ādinā nayena vitthārato āgatāneva. Atthavaṇṇanāpi nesaṃ vibhaṅgaṭṭhakathāyañceva papañcasūdaniyā ca majjhimaṭṭhakathāya sabbākārato vuttā. Sā tattha vuttanayeneva gahetabbā.",
  "atk-s0302a:163_0": "Catūhi ca vesārajjehīti ettha sārajjapaṭipakkhaṃ vesārajjaṃ, catūsu ṭhānesu vesārajjabhāvaṃ",
  "atk-s0302a:163_1": "paccavekkhantassa uppannasomanassamayañāṇassetaṃ nāmaṃ. Katamesu catūsu? “Sammāsambuddhassa",
  "atk-s0302a:163_2": "te paṭijānato ime dhammā anabhisambuddhā”tiādīsu codanāvatthūsu. Tatrāyaṃ pāḷi –",
  "atk-s0302a:164_0": "“Cattārimāni, bhikkhave, tathāgatassa vesārajjāni…pe…. Katamāni cattāri? ‘Sammāsambuddhassa",
  "atk-s0302a:164_1": "te paṭijānato ime dhammā anabhisambuddhā’ti tatra vata maṃ samaṇo vā brāhmaṇo vā",
  "atk-s0302a:164_2": "devo vā māro vā brahmā vā koci vā lokasmiṃ saha dhammena paṭicodessatīti nimittametaṃ,",
  "atk-s0302a:164_3": "bhikkhave, na samanupassāmi. Etamahaṃ, bhikkhave, nimittaṃ asamanupassanto khemappatto",
  "atk-s0302a:164_4": "abhayappatto vesārajjappatto viharāmi. ‘Khīṇāsavassa te paṭijānato ime āsavā aparikkhīṇā’ti",
  "atk-s0302a:164_5": "tatra vata maṃ…pe… ‘ye kho pana te antarāyikā dhammā vuttā, te paṭisevato nālaṃ antarāyāyā’ti",
  "atk-s0302a:164_6": "tatra vata maṃ…pe… ‘yassa kho pana te atthāya dhammo desito, so na niyyāti takkarassa",
  "atk-s0302a:164_7": "sammā dukkhakkhayāyā’ti tatra vata maṃ samaṇo vā brāhmaṇo vā…pe… vesārajjappatto viharāmī”ti.",
  "atk-s0302a:165_0": "Āsabhaṃ ṭhānanti seṭṭhaṭṭhānaṃ uttamaṭṭhānaṃ. Āsabhā vā pubbabuddhā, tesaṃ ṭhānanti",
  "atk-s0302a:165_1": "attho. Apica gavasatajeṭṭhako usabho, gavasahassajeṭṭhako vasabho, vajasatajeṭṭhako",
  "atk-s0302a:165_2": "vā usabho, vajasahassajeṭṭhako vasabho, sabbagavaseṭṭho sabbaparissayasaho seto pāsādiko",
  "atk-s0302a:165_3": "mahābhāravaho asanisatasaddehipi asampakampiyo nisabho, so idha usabhoti adhippeto.",
  "atk-s0302a:165_4": "Idampi hi tassa pariyāyavacanaṃ. Usabhassa idanti āsabhaṃ. Ṭhānanti catūhi pādehi",
  "atk-s0302a:165_5": "pathaviṃ uppīḷetvā avaṭṭhānaṃ. Idaṃ pana āsabhaṃ viyāti āsabhaṃ. Yatheva hi nisabhasaṅkhāto",
  "atk-s0302a:165_6": "usabho usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,",
  "atk-s0302a:165_7": "evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṃ",
  "atk-s0302a:165_8": "uppīḷetvā sadevake loke kenaci paccatthikena paccāmittena akampiyo acalaṭṭhānena",
  "atk-s0302a:165_9": "tiṭṭhati. Evaṃ tiṭṭhamāno ca taṃ āsabhaṃ ṭhānaṃ paṭijānāti upagacchati na paccakkhāti,",
  "atk-s0302a:165_10": "attani āropeti. Tena vuttaṃ “āsabhaṃ ṭhānaṃ paṭijānātī”ti.",
  "atk-s0302a:166_0": "Parisāsūti “aṭṭha kho imā, sāriputta, parisā. Katamā aṭṭha? Khattiyaparisā brāhmaṇaparisā",
  "atk-s0302a:166_1": "gahapatiparisā samaṇaparisā cātumahārājikaparisā tāvatiṃsaparisā māraparisā brahmaparisā”ti,",
  "atk-s0302a:166_2": "imāsu aṭṭhasu parisāsu. Sīhanādaṃ nadatīti seṭṭhanādaṃ abhītanādaṃ nadati, sīhanādasadisaṃ",
  "atk-s0302a:166_3": "vā nādaṃ nadati. Ayamattho sīhanādasuttena dīpetabbo. Yathā vā sīho sahanato ceva",
  "atk-s0302a:166_4": "hananato ca sīhoti vuccati, evaṃ tathāgato lokadhammānaṃ sahanato parappavādānañca",
  "atk-s0302a:166_5": "hananato sīhoti vuccati. Evaṃ vuttassa sīhassa nādaṃ sīhanādaṃ. Tattha yathā sīho",
  "atk-s0302a:166_6": "sīhabalena samannāgato sabbattha visārado vigatalomahaṃso sīhanādaṃ nadati, evaṃ",
  "atk-s0302a:166_7": "tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso,",
  "atk-s0302a:166_8": "“iti rūpa”ntiādinā nayena nānāvidhadesanāvilāsasampannaṃ sīhanādaṃ nadati. Tena vuttaṃ",
  "atk-s0302a:166_9": "“parisāsu sīhanādaṃ nadatī”ti.",
  "atk-s0302a:167_0": "Brahmacakkaṃ pavattetīti ettha brahmanti seṭṭhaṃ uttamaṃ, visuddhassa dhammacakkassetaṃ",
  "atk-s0302a:167_1": "adhivacanaṃ. Taṃ pana dhammacakkaṃ duvidhaṃ hoti paṭivedhañāṇañca desanāñāṇañca.",
  "atk-s0302a:167_2": "Tattha paññāpabhāvitaṃ attano ariyaphalāvahaṃ paṭivedhañāṇaṃ, karuṇāpabhāvitaṃ sāvakānaṃ",
  "atk-s0302a:167_3": "ariyaphalāvahaṃ desanāñāṇaṃ. Tattha paṭivedhañāṇaṃ uppajjamānaṃ uppannanti duvidhaṃ.",
  "atk-s0302a:167_4": "Tañhi abhinikkhamanato paṭṭhāya yāva arahattamaggā uppajjamānaṃ, phalakkhaṇe uppannaṃ",
  "atk-s0302a:167_5": "nāma. Tusitabhavanato vā yāva mahābodhipallaṅke arahattamaggā uppajjamānaṃ, phalakkhaṇe",
  "atk-s0302a:167_6": "uppannaṃ nāma. Dīpaṅkarato vā paṭṭhāya yāva arahattamaggā uppajjamānaṃ, phalakkhaṇe",
  "atk-s0302a:167_7": "uppannaṃ nāma. Desanāñāṇampi pavattamānaṃ pavattanti duvidhaṃ. Tañhi yāva aññāsikoṇḍaññassa",
  "atk-s0302a:167_8": "sotāpattimaggā pavattamānaṃ, phalakkhaṇe pavattaṃ nāma. Tesu paṭivedhañāṇaṃ lokuttaraṃ,",
  "atk-s0302a:167_9": "desanāñāṇaṃ lokiyaṃ. Ubhayampi panetaṃ aññehi asādhāraṇaṃ buddhānaṃyeva orasañāṇaṃ.",
  "atk-s0302a:168_0": "Idāni yaṃ iminā ñāṇena samannāgato sīhanādaṃ nadati, taṃ dassetuṃ iti rūpantiādimāha.",
  "atk-s0302a:168_1": "Tattha iti rūpanti idaṃ rūpaṃ ettakaṃ rūpaṃ, ito uddhaṃ rūpaṃ natthīti ruppanasabhāvañceva",
  "atk-s0302a:168_2": "bhūtupādāyabhedañca ādiṃ katvā lakkhaṇarasapaccupaṭṭhānapadaṭṭhānavasena anavasesarūpapariggaho",
  "atk-s0302a:168_3": "vutto. Iti rūpassa samudayoti iminā evaṃ pariggahitassa rūpassa samudayo vutto. Tattha",
  "atk-s0302a:168_4": "itīti evaṃ samudayo hotīti attho. Tassa vitthāro “avijjāsamudayā rūpasamudayo taṇhāsamudayā,",
  "atk-s0302a:168_5": "kammasamudayā āhārasamudayā rūpasamudayoti nibbattilakkhaṇaṃ passantopi rūpakkhandhassa",
  "atk-s0302a:168_6": "udayaṃ passatī”ti evaṃ veditabbo. Atthaṅgamepi “avijjānirodhā rūpanirodho…pe… vipariṇāmalakkhaṇaṃ",
  "atk-s0302a:168_7": "passantopi rūpakkhandhassa nirodhaṃ passatī”ti ayaṃ vitthāro.",
  "atk-s0302a:169_0": "Iti vedanātiādīsupi ayaṃ vedanā ettakā vedanā, ito uddhaṃ vedanā natthi, ayaṃ saññā,",
  "atk-s0302a:169_1": "ime saṅkhārā, idaṃ viññāṇaṃ ettakaṃ viññāṇaṃ, ito uddhaṃ viññāṇaṃ natthīti vedayitasañjānanaabhisaṅkharaṇavijānanasabhāvañceva",
  "atk-s0302a:169_2": "sukhādirūpasaññādiphassādicakkhuviññāṇādibhedañca ādiṃ katvā lakkhaṇarasapaccupaṭṭhānapadaṭṭhānavasena",
  "atk-s0302a:169_3": "anavasesavedanāsaññāsaṅkhāraviññāṇapariggaho vutto. Iti vedanāya samudayotiādīhi",
  "atk-s0302a:169_4": "pana evaṃ pariggahitānaṃ vedanāsaññāsaṅkhāraviññāṇānaṃ samudayo vutto. Tatrāpi itīti",
  "atk-s0302a:169_5": "evaṃ samudayo hotīti attho. Tesampi vitthāro “avijjāsamudayā vedanāsamudayo”ti rūpe",
  "atk-s0302a:169_6": "vuttanayeneva veditabbo. Ayaṃ pana viseso – tīsu khandhesu “āhārasamudayā”ti avatvā",
  "atk-s0302a:169_7": "“phassasamudayā”ti vattabbaṃ, viññāṇakkhandhe “nāmarūpasamudayā”ti. Atthaṅgamapadampi",
  "atk-s0302a:169_8": "tesaṃyeva vasena yojetabbaṃ. Ayamettha saṅkhepo. Vitthārato pana udayabbayavinicchayo",
  "atk-s0302a:169_9": "sabbākāraparipūro visuddhimagge vutto.",
  "atk-s0302a:170_0": "Imasmiṃ sati idaṃ hotīti ayampi aparo sīhanādo. Tassattho – imasmiṃ avijjādike paccaye",
  "atk-s0302a:170_1": "sati idaṃ saṅkhārādikaṃ phalaṃ hoti. Imassuppādā idaṃ uppajjatīti imassa avijjādikassa",
  "atk-s0302a:170_2": "paccayassa uppādā idaṃ saṅkhārādikaṃ phalaṃ uppajjati. Imasmiṃ asati idaṃ na hotīti",
  "atk-s0302a:170_3": "imasmiṃ avijjādike paccaye asati idaṃ saṅkhārādikaṃ phalaṃ na hoti. Imassa nirodhā",
  "atk-s0302a:170_4": "idaṃ nirujjhatīti imassa avijjādikassa paccayassa nirodhā idaṃ saṅkhārādikaṃ phalaṃ",
  "atk-s0302a:170_5": "nirujjhati. Idāni yathā taṃ hoti ceva nirujjhati ca, taṃ vitthārato dassetuṃ yadidaṃ",
  "atk-s0302a:170_6": "avijjāpaccayā saṅkhārātiādimāha.",
  "atk-s0302a:171_0": "Evaṃ svākkhātoti evaṃ pañcakkhandhavibhajanādivasena suṭṭhu akkhāto kathito. Dhammoti",
  "atk-s0302a:171_1": "pañcakkhandhapaccayākāradhammo. Uttānoti anikujjito. Vivaṭoti vivaritvā ṭhapito.",
  "atk-s0302a:171_2": "Pakāsitoti dīpito jotito. Chinnapilotikoti pilotikā vuccati chinnaṃ bhinnaṃ tattha",
  "atk-s0302a:171_3": "tattha sibbitagaṇṭhitaṃ jiṇṇavatthaṃ, taṃ yassa natthīti aṭṭhahatthaṃ navahatthaṃ",
  "atk-s0302a:171_4": "vā ahatasāṭakaṃ nivattho, so chinnapilotiko nāma. Ayampi dhammo tādiso. Na hettha",
  "atk-s0302a:171_5": "kohaññādivasena chinnabhinnasibbitagaṇṭhitabhāvo atthi. Apica khuddakasāṭakopi pilotikāti",
  "atk-s0302a:171_6": "vuccati, sā yassa natthi, aṭṭhanavahattho mahāpaṭo atthi, sopi chinnapilotiko, apagatapilotikoti",
  "atk-s0302a:171_7": "attho. Tādiso ayaṃ dhammo. Yathā hi catuhatthaṃ sāṭakaṃ gahetvā pariggahaṇaṃ karonto",
  "atk-s0302a:171_8": "puriso ito cito ca añchanto kilamati, evaṃ bāhirakasamaye pabbajitā attano parittakaṃ",
  "atk-s0302a:171_9": "dhammaṃ “evaṃ sati evaṃ bhavissatī”ti kappetvā kappetvā vaḍḍhentā kilamanti. Yathā",
  "atk-s0302a:171_10": "pana aṭṭhahatthanavahatthena pariggahaṇaṃ karonto yathāruci pārupati na kilamati,",
  "atk-s0302a:171_11": "natthi tattha añchitvā vaḍḍhanakiccaṃ; evaṃ imasmimpi dhamme kappetvā kappetvā vibhajanakiccaṃ",
  "atk-s0302a:171_12": "natthi, tehi tehi kāraṇehi mayāva ayaṃ dhammo suvibhatto suvitthāritoti idampi sandhāya",
  "atk-s0302a:171_13": "“chinnapilotiko”ti āha. Apica kacavaropi pilotikāti vuccati, imasmiñca sāsane samaṇakacavaraṃ",
  "atk-s0302a:171_14": "nāma patiṭṭhātuṃ na labhati. Tenevāha –",
  "atk-s0302a:172": "“Kāraṇḍavaṃ niddhamatha, kasambuṃ apakassatha;",
  "atk-s0302a:173": "Tato palāpe vāhetha, assamaṇe samaṇamānine.",
  "atk-s0302a:174": "“Niddhamitvāna pāpicche, pāpaācāragocare;",
  "atk-s0302a:175": "Suddhā suddhehi saṃvāsaṃ, kappayavho patissatā;",
  "atk-s0302a:176": "Tato samaggā nipakā, dukkhassantaṃ karissathā”ti. ;",
  "atk-s0302a:177": "Iti samaṇakacavarassa chinnattāpi ayaṃ dhammo chinnapilotiko nāma hoti.",
  "atk-s0302a:178_0": "Alamevāti yuttameva. Saddhāpabbajitenāti saddhāya pabbajitena. Kulaputtenāti dve",
  "atk-s0302a:178_1": "kulaputtā ācārakulaputto jātikulaputto ca. Tattha yo yato kutoci kulā pabbajitvā",
  "atk-s0302a:178_2": "sīlādayo pañca dhammakkhandhe pūreti, ayaṃ ācārakulaputto nāma. Yo pana yasakulaputtādayo",
  "atk-s0302a:178_3": "viya jātisampannakulā pabbajito, ayaṃ jātikulaputto nāma. Tesu idha ācārakulaputto",
  "atk-s0302a:178_4": "adhippeto. Sace pana jātikulaputto ācāravā hoti, ayaṃ uttamoyeva. Evarūpena kulaputtena.",
  "atk-s0302a:178_5": "Vīriyaṃ ārabhitunti caturaṅgasamannāgataṃ vīriyaṃ kātuṃ. Idānissa caturaṅgaṃ dassento",
  "atk-s0302a:178_6": "kāmaṃ taco cātiādimāha. Ettha hi taco ekaṃ aṅgaṃ, nhāru ekaṃ, aṭṭhi ekaṃ, maṃsalohitaṃ",
  "atk-s0302a:178_7": "ekanti. Idañca pana caturaṅgasamannāgataṃ vīriyaṃ adhiṭṭhahantena navasu ṭhānesu",
  "atk-s0302a:178_8": "samādhātabbaṃ purebhatte pacchābhatte purimayāme majjhimayāme pacchimayāme gamane",
  "atk-s0302a:178_9": "ṭhāne nisajjāya sayaneti.",
  "atk-s0302a:179_0": "Dukkhaṃ, bhikkhave, kusīto viharatīti imasmiṃ sāsane yo kusīto puggalo, so dukkhaṃ",
  "atk-s0302a:179_1": "viharati. Bāhirasamaye pana yo kusīto, so sukhaṃ viharati. Vokiṇṇoti missībhūto.",
  "atk-s0302a:179_2": "Sadatthanti sobhanaṃ vā atthaṃ sakaṃ vā atthaṃ, ubhayenāpi arahattameva adhippetaṃ.",
  "atk-s0302a:179_3": "Parihāpetīti hāpeti na pāpuṇāti. Kusītapuggalassa hi cha dvārāni aguttāni honti,",
  "atk-s0302a:179_4": "tīṇi kammāni aparisuddhāni, ājīvaṭṭhamakaṃ sīlaṃ apariyodātaṃ, bhinnājīvo kulūpako",
  "atk-s0302a:179_5": "hoti. So sabrahmacārīnaṃ akkhimhi patitarajaṃ viya upaghātakaro hutvā dukkhaṃ viharati,",
  "atk-s0302a:179_6": "pīṭhamaddano ceva hoti laṇḍapūrako ca, satthu ajjhāsayaṃ gahetuṃ na sakkoti, dullabhaṃ",
  "atk-s0302a:179_7": "khaṇaṃ virādheti, tena bhutto raṭṭhapiṇḍopi na mahapphalo hoti.",
  "atk-s0302a:180_0": "Āraddhavīriyo ca kho, bhikkhaveti āraddhavīriyo puggalo imasmiṃyeva sāsane sukhaṃ",
  "atk-s0302a:180_1": "viharati. Bāhirasamaye pana yo āraddhavīriyo, so dukkhaṃ viharati. Pavivittoti vivitto",
  "atk-s0302a:180_2": "viyutto hutvā. Sadatthaṃ paripūretīti arahattaṃ pāpuṇāti. Āraddhavīriyassa hi cha",
  "atk-s0302a:180_3": "dvārāni suguttāni honti, tīṇi kammāni parisuddhāni, ājīvaṭṭhamakaṃ sīlaṃ pariyodātaṃ",
  "atk-s0302a:180_4": "sabrahmacārīnaṃ akkhimhi susītalañjanaṃ viya dhātugatacandanaṃ viya ca manāpo hutvā",
  "atk-s0302a:180_5": "sukhaṃ viharati, satthu ajjhāsayaṃ gahetuṃ sakkoti. Satthā hi –",
  "atk-s0302a:181": "“Ciraṃ jīva mahāvīra, kappaṃ tiṭṭha mahāmunī”ti –",
  "atk-s0302a:182": "Evaṃ gotamiyā vandito, “na kho, gotami, tathāgatā evaṃ vanditabbā”ti paṭikkhipitvā tāya yācito vanditabbākāraṃ ācikkhanto evamāha –",
  "atk-s0302a:183": "“Āraddhavīriye pahitatte, niccaṃ daḷhaparakkame;",
  "atk-s0302a:184": "Samagge sāvake passa, esā buddhāna vandanā”ti. ;",
  "atk-s0302a:185_0": "Evaṃ āraddhavīriyo satthu ajjhāsayaṃ gahetuṃ sakkoti, dullabhaṃ khaṇaṃ na virādheti.",
  "atk-s0302a:185_1": "Tassa hi buddhuppādo dhammadesanā saṅghasuppaṭipatti saphalā hoti saudrayā, raṭṭhapiṇḍopi",
  "atk-s0302a:185_2": "tena bhutto mahapphalo hoti.",
  "atk-s0302a:186_0": "Hīnena aggassāti hīnāya saddhāya hīnena vīriyena hīnāya satiyā hīnena samādhinā hīnāya",
  "atk-s0302a:186_1": "paññāya aggasaṅkhātassa arahattassa patti nāma na hoti. Aggena ca khoti aggehi saddhādīhi",
  "atk-s0302a:186_2": "aggassa arahattassa patti hoti. Maṇḍapeyyanti pasannaṭṭhena maṇḍaṃ, pātabbaṭṭhena",
  "atk-s0302a:186_3": "peyyaṃ. Yañhi pivitvā antaravīthiyaṃ patito visaññī attano sāṭakādīnampi assāmiko",
  "atk-s0302a:186_4": "hoti, taṃ pasannampi na pātabbaṃ, mayhaṃ pana sāsanaṃ evaṃ pasannañca pātabbañcāti",
  "atk-s0302a:186_5": "dassento “maṇḍapeyya”nti āha.",
  "atk-s0302a:187_0": "Tattha tividho maṇḍo – desanāmaṇḍo, paṭiggahamaṇḍo, brahmacariyamaṇḍoti. Katamo desanāmaṇḍo?",
  "atk-s0302a:187_1": "Catunnaṃ ariyasaccānaṃ ācikkhanā desanā paññāpanā paṭṭhapanā vivaraṇā vibhajanā uttānīkammaṃ,",
  "atk-s0302a:187_2": "catunnaṃ satipaṭṭhānānaṃ…pe… ariyassa aṭṭhaṅgikassa maggassa ācikkhanā…pe… uttānīkammaṃ,",
  "atk-s0302a:187_3": "ayaṃ desanāmaṇḍo. Katamo paṭiggahamaṇḍo? Bhikkhū bhikkhuniyo upāsakā upāsikāyo devā",
  "atk-s0302a:187_4": "manussā ye vā panaññepi keci viññātāro, ayaṃ paṭiggahamaṇḍo. Katamo brahmacariyamaṇḍo?",
  "atk-s0302a:187_5": "Ayameva ariyo aṭṭhaṅgiko maggo, seyyathidaṃ – sammādiṭṭhi…pe… sammāsamādhi, ayaṃ",
  "atk-s0302a:187_6": "brahmacariyamaṇḍo. Apica adhimokkhamaṇḍo saddhindriyaṃ, assaddhiyaṃ kasaṭo, assaddhiyaṃ",
  "atk-s0302a:187_7": "kasaṭaṃ chaḍḍetvā saddhindriyassa adhimokkhamaṇḍaṃ pivatīti maṇḍapeyyantiādināpi",
  "atk-s0302a:187_8": "nayenettha attho veditabbo. Satthā sammukhībhūtoti idamettha kāraṇavacanaṃ. Yasmā",
  "atk-s0302a:187_9": "satthā sammukhībhūto, tasmā vīriyasampayogaṃ katvā pivatha etaṃ maṇḍaṃ. Bāhirakañhi",
  "atk-s0302a:187_10": "bhesajjamaṇḍampi vejjassa asammukhā pivantānaṃ pamāṇaṃ vā uggamanaṃ vā niggamanaṃ",
  "atk-s0302a:187_11": "vā na jānāmāti āsaṅkā hoti. Vejjasammukhā pana “vejjo jānissatī”ti nirāsaṅkā pivanti.",
  "atk-s0302a:187_12": "Evameva amhākaṃ dhammassāmi satthā sammukhībhūtoti vīriyaṃ katvā pivathāti maṇḍapāne",
  "atk-s0302a:187_13": "nesaṃ niyojento tasmātiha, bhikkhavetiādimāha. Tattha saphalāti sānisaṃsā. Saudrayāti",
  "atk-s0302a:187_14": "savaḍḍhi. Idāni niyojanānurūpaṃ sikkhitabbataṃ niddisanto attatthaṃ vā hi, bhikkhavetiādimāha.",
  "atk-s0302a:187_15": "Tattha attatthanti attano atthabhūtaṃ arahattaṃ. Appamādena sampādetunti appamādena",
  "atk-s0302a:187_16": "sabbakiccāni kātuṃ. Paratthanti paccayadāyakānaṃ mahapphalānisaṃsaṃ. Sesaṃ sabbattha",
  "atk-s0302a:187_17": "uttānamevāti. Dutiyaṃ.",
  "atk-s0302a:188": "3. Upanisasuttavaṇṇanā",
  "atk-s0302a:189_0": "23. Tatiye “jānato aha”ntiādīsu jānatoti jānantassa. Passatoti passantassa. Dvepi",
  "atk-s0302a:189_1": "padāni ekatthāni, byañjanameva nānaṃ. Evaṃ santepi “jānato”ti ñāṇalakkhaṇaṃ upādāya",
  "atk-s0302a:189_2": "puggalaṃ niddisati. Jānanalakkhaṇañhi ñāṇaṃ. “Passato”ti ñāṇappabhāvaṃ upādāya. Passanappabhāvañhi",
  "atk-s0302a:189_3": "ñāṇaṃ, ñāṇasamaṅgīpuggalo cakkhumā viya cakkhunā rūpāni, ñāṇena vivaṭe dhamme passati.",
  "atk-s0302a:189_4": "Āsavānaṃ khayanti ettha āsavānaṃ pahānaṃ asamuppādo khīṇākāro natthibhāvoti ayampi",
  "atk-s0302a:189_5": "āsavakkhayoti vuccati, bhaṅgopi maggaphalanibbānānipi. “Āsavānaṃ khayā anāsavaṃ cetovimutti”ntiādīsu",
  "atk-s0302a:189_6": "hi khīṇākāro āsavakkhayoti vuccati. “Yo āsavānaṃ khayo vayo bhedo paribhedo aniccatā",
  "atk-s0302a:189_7": "antaradhāna”nti ettha bhaṅgo.",
  "atk-s0302a:190": "“Sekkhassa sikkhamānassa, ujumaggānusārino;",
  "atk-s0302a:191": "Khayasmiṃ paṭhamaṃ ñāṇaṃ, tato aññā anantarā”ti. ; –",
  "atk-s0302a:192_0": "Ettha maggo. So hi āsave khepento vūpasamento uppajjati, tasmā āsavānaṃ khayoti vutto.",
  "atk-s0302a:192_1": "“Āsavānaṃ khayā samaṇo hotī”ti ettha phalaṃ. Tañhi āsavānaṃ khīṇante uppajjati, tasmā",
  "atk-s0302a:192_2": "āsavānaṃ khayoti vuttaṃ.",
  "atk-s0302a:193": "“Āsavā tassa vaḍḍhanti, ārā so āsavakkhayā”ti; –",
  "atk-s0302a:194_0": "Ettha nibbānaṃ. Tañhi āgamma āsavā khīyanti, tasmā āsavānaṃ khayoti vuttaṃ. Idha",
  "atk-s0302a:194_1": "pana maggaphalāni adhippetāni. No ajānato no apassatoti yo pana na jānāti na passati,",
  "atk-s0302a:194_2": "tassa no vadāmīti attho. Etena ye ajānato apassatopi saṃsārādīhiyeva suddhiṃ vadanti,",
  "atk-s0302a:194_3": "te paṭikkhittā honti. Purimena padadvayena upāyo vutto, iminā anupāyaṃ paṭisedheti.",
  "atk-s0302a:195_0": "Idāni yaṃ jānato āsavānaṃ khayo hoti, taṃ dassetukāmo kiñca, bhikkhave, jānatoti",
  "atk-s0302a:195_1": "pucchaṃ ārabhi. Tattha jānanā bahuvidhā. Dabbajātiko eva hi koci bhikkhu chattaṃ",
  "atk-s0302a:195_2": "kātuṃ jānāti, koci cīvarādīnaṃ aññataraṃ, tassa īdisāni kammāni vattasīse ṭhatvā",
  "atk-s0302a:195_3": "karontassa sā jānanā saggamaggaphalānaṃ padaṭṭhānaṃ na hotīti na vattabbaṃ. Yo pana",
  "atk-s0302a:195_4": "sāsane pabbajitvā vejjakammādīni kātuṃ jānāti, tassevaṃ jānato āsavā vaḍḍhantiyeva.",
  "atk-s0302a:195_5": "Tasmā yaṃ jānato passato ca āsavānaṃ khayo hoti, tadeva dassento iti rūpantiādimāha.",
  "atk-s0302a:195_6": "Evaṃ kho, bhikkhave, jānatoti evaṃ pañcannaṃ khandhānaṃ udayabbayaṃ jānantassa. Āsavānaṃ",
  "atk-s0302a:195_7": "khayo hotīti āsavānaṃ khayante jātattā “āsavānaṃ khayo”ti laddhanāmaṃ arahattaṃ hoti.",
  "atk-s0302a:196_0": "Evaṃ arahattanikūṭena desanaṃ niṭṭhapetvā idāni khīṇāsavassa āgamanīyaṃ pubbabhāgapaṭipadaṃ",
  "atk-s0302a:196_1": "dassetuṃ yampissa taṃ, bhikkhavetiādimāha. Tattha khayasmiṃ khayeñāṇanti āsavakkhayasaṅkhāte",
  "atk-s0302a:196_2": "arahattaphale paṭiladdhe sati paccavekkhaṇañāṇaṃ. Tañhi arahattaphalasaṅkhāte khayasmiṃ",
  "atk-s0302a:196_3": "paṭhamavāraṃ uppanne pacchā uppannattā khayeñāṇanti vuccati. Saupanisanti sakāraṇaṃ",
  "atk-s0302a:196_4": "sappaccayaṃ. Vimuttīti arahattaphalavimutti. Sā hissa upanissayapaccayena paccayo",
  "atk-s0302a:196_5": "hoti. Evaṃ ito paresupi labbhamānavasena paccayabhāvo veditabbo.",
  "atk-s0302a:197_0": "Virāgoti maggo. So hi kilese virājento khepento uppanno, tasmā virāgoti vuccati.",
  "atk-s0302a:197_1": "Nibbidāti nibbidāñāṇaṃ. Etena balavavipassanaṃ dasseti. Balavavipassanāti bhayatūpaṭṭhāne",
  "atk-s0302a:197_2": "ñāṇaṃ ādīnavānupassane ñāṇaṃ muñcitukamyatāñāṇaṃ saṅkhārupekkhāñāṇanti catunnaṃ ñāṇānaṃ",
  "atk-s0302a:197_3": "adhivacanaṃ. Yathābhūtañāṇadassananti yathāsabhāvajānanasaṅkhātaṃ dassanaṃ. Etena",
  "atk-s0302a:197_4": "taruṇavipassanaṃ dasseti. Taruṇavipassanā hi balavavipassanāya paccayo hoti. Taruṇavipassanāti",
  "atk-s0302a:197_5": "saṅkhāraparicchede ñāṇaṃ kaṅkhāvitaraṇe ñāṇaṃ sammasane ñāṇaṃ maggāmagge ñāṇanti",
  "atk-s0302a:197_6": "catunnaṃ ñāṇānaṃ adhivacanaṃ. Samādhīti pādakajjhānasamādhi. So hi taruṇavipassanāya",
  "atk-s0302a:197_7": "paccayo hoti. Sukhanti appanāya pubbabhāgasukhaṃ. Tañhi pādakajjhānassa paccayo hoti.",
  "atk-s0302a:197_8": "Passaddhīti darathapaṭippassaddhi. Sā hi appanāpubbabhāgassa sukhassa paccayo hoti.",
  "atk-s0302a:197_9": "Pītīti balavapīti. Sā hi darathapaṭippassaddhiyā paccayo hoti. Pāmojjanti dubbalapīti.",
  "atk-s0302a:197_10": "Sā hi balavapītiyā paccayo hoti. Saddhāti aparāparaṃ uppajjanasaddhā. Sā hi dubbalapītiyā",
  "atk-s0302a:197_11": "paccayo hoti. Dukkhanti vaṭṭadukkhaṃ. Tañhi aparāparasaddhāya paccayo hoti. Jātīti",
  "atk-s0302a:197_12": "savikārā khandhajāti. Sā hi vaṭṭadukkhassa paccayo hoti. Bhavoti kammabhavo. (So",
  "atk-s0302a:197_13": "hi savikārāya jātiyā paccayo hoti.) Etenupāyena sesapadānipi veditabbāni.",
  "atk-s0302a:198_0": "Thullaphusitaketi mahāphusitake. Pabbatakandarapadarasākhāti ettha kandaraṃ nāma",
  "atk-s0302a:198_1": "‘ka’ntiladdhanāmena udakena dārito udakabhinno pabbatapadeso, yo “nitambo”tipi “nadīkuñcho”tipi",
  "atk-s0302a:198_2": "vuccati. Padaraṃ nāma aṭṭhamāse deve avassante phalito bhūmippadeso. Sākhāti kusumbhagāminiyo",
  "atk-s0302a:198_3": "khuddakamātikāyo. Kusobbhāti khuddakaāvāṭā. Mahāsobbhāti mahāāvāṭā. Kunnadiyoti khuddakanadiyo.",
  "atk-s0302a:198_4": "Mahānadiyoti gaṅgāyamunādikā mahāsaritā. Evameva kho, bhikkhave, avijjūpanisā saṅkhārātiādīsu",
  "atk-s0302a:198_5": "avijjā pabbatoti daṭṭhabbā. Abhisaṅkhārā meghoti, viññāṇādivaṭṭaṃ kandarādayoti, vimutti sāgaroti.",
  "atk-s0302a:199_0": "Yathā pabbatamatthake devo vassitvā pabbatakandarādīni pūrento anupubbena mahāsamuddaṃ",
  "atk-s0302a:199_1": "sāgaraṃ pūreti, evaṃ avijjāpabbatamatthake tāva abhisaṅkhārameghassa vassanaṃ veditabbaṃ.",
  "atk-s0302a:199_2": "Assutavā hi bālaputhujjano avijjāya aññāṇī hutvā taṇhāya abhilāsaṃ katvā kusalākusalakammaṃ",
  "atk-s0302a:199_3": "āyūhati, taṃ kusalākusalakammaṃ paṭisandhiviññāṇassa paccayo hoti, paṭisandhiviññāṇādīni",
  "atk-s0302a:199_4": "nāmarūpādīnaṃ. Iti pabbatamatthake vuṭṭhadevassa kandarādayo pūretvā mahāsamuddaṃ",
  "atk-s0302a:199_5": "āhacca ṭhitakālo viya avijjāpabbatamatthake vuṭṭhassa abhisaṅkhārameghassa paramparapaccayatāya",
  "atk-s0302a:199_6": "anupubbena viññāṇādivaṭṭaṃ pūretvā ṭhitakālo. Buddhavacanaṃ pana pāḷiyaṃ agahitampi",
  "atk-s0302a:199_7": "“idha tathāgato loke uppajjati, agārasmā anagāriyaṃ pabbajatī”ti imāya pāḷiyā vasena",
  "atk-s0302a:199_8": "gahitamevāti veditabbaṃ. Yā hi tassa kulagehe nibbatti, sā kammabhavapaccayā savikārā",
  "atk-s0302a:199_9": "jāti nāma. So buddhānaṃ vā buddhasāvakānaṃ vā sammukhībhāvaṃ āgamma vaṭṭadosadīpakaṃ",
  "atk-s0302a:199_10": "lakkhaṇāhaṭaṃ dhammakathaṃ sutvā vaṭṭavasena pīḷito hoti, evamassa savikārā khandhajāti",
  "atk-s0302a:199_11": "vaṭṭadukkhassa paccayo hoti. So vaṭṭadukkhena pīḷito aparāparaṃ saddhaṃ janetvā agārasmā",
  "atk-s0302a:199_12": "anagāriyaṃ pabbajati, evamassa vaṭṭadukkhaṃ aparāparasaddhāya paccayo hoti. So pabbajjāmatteneva",
  "atk-s0302a:199_13": "asantuṭṭho ūnapañcavassakāle nissayaṃ gahetvā vattapaṭipattiṃ pūrento dvemātikā paguṇaṃ",
  "atk-s0302a:199_14": "katvā kammākammaṃ uggahetvā yāva arahattā nijjaṭaṃ katvā kammaṭṭhānaṃ gahetvā araññe",
  "atk-s0302a:199_15": "vasanto pathavīkasiṇādīsu kammaṃ ārabhati, tassa kammaṭṭhānaṃ nissāya dubbalapīti",
  "atk-s0302a:199_16": "uppajjati. Tadassa saddhūpanisaṃ pāmojjaṃ, taṃ balavapītiyā paccayo hoti. Balavapīti",
  "atk-s0302a:199_17": "darathapaṭippassaddhiyā, sā appanāpubbabhāgasukhassa, taṃ sukhaṃ pādakajjhānasamādhissa.",
  "atk-s0302a:199_18": "So samādhinā cittakallataṃ janetvā taruṇavipassanāya kammaṃ karoti. Iccassa pādakajjhānasamādhi",
  "atk-s0302a:199_19": "taruṇavipassanāya paccayo hoti, taruṇavipassanā balavavipassanāya, balavavipassanā",
  "atk-s0302a:199_20": "maggassa, maggo phalavimuttiyā, phalavimutti paccavekkhaṇañāṇassāti. Evaṃ devassa",
  "atk-s0302a:199_21": "anupubbena sāgaraṃ pūretvā ṭhitakālo viya khīṇāsavassa vimuttisāgaraṃ pūretvā ṭhitakālo",
  "atk-s0302a:199_22": "veditabboti. Tatiyaṃ.",
  "atk-s0302a:200": "4. Aññatitthiyasuttavaṇṇanā",
  "atk-s0302a:201_0": "24. Catutthe pāvisīti paviṭṭho. So ca na tāva paviṭṭho, “pavisissāmī”ti nikkhantattā",
  "atk-s0302a:201_1": "pana evaṃ vutto. Yathā kiṃ? Yathā “gāmaṃ gamissāmī”ti nikkhantapuriso taṃ gāmaṃ appattopi",
  "atk-s0302a:201_2": "“kahaṃ itthannāmo”ti vutte “gāmaṃ gato”ti vuccati, evaṃ. Atippagoti tadā kira therassa",
  "atk-s0302a:201_3": "atippagoyeva nikkhantadivaso ahosi, atippagoyeva nikkhantabhikkhū bodhiyaṅgaṇe cetiyaṅgaṇe",
  "atk-s0302a:201_4": "nivāsanapārupanaṭṭhāneti imesu ṭhānesu yāva bhikkhācāravelā hoti, tāva papañcaṃ karonti.",
  "atk-s0302a:201_5": "Therassa pana “yāva bhikkhācāravelā hoti, tāva paribbājakehi saddhiṃ ekadvekathāvāre",
  "atk-s0302a:201_6": "karissāmī”ti cintayato yaṃnūnāhanti etadahosi. Paribbājakānaṃ ārāmoti so kira ārāmo",
  "atk-s0302a:201_7": "dakkhiṇadvārassa ca veḷuvanassa ca antarā ahosi. Idhāti imesu catūsu vādesu. Kiṃvādī",
  "atk-s0302a:201_8": "kimakkhāyīti kiṃ vadati kiṃ ācikkhati, kiṃ ettha samaṇassa gotamassa dassananti pucchanti.",
  "atk-s0302a:201_9": "Dhammassa cānudhammaṃ byākareyyāmāti, bhotā gotamena yaṃ vuttaṃ kāraṇaṃ, tassa anukāraṇaṃ",
  "atk-s0302a:201_10": "katheyyāma. Sahadhammiko vādānupātoti parehi vuttakāraṇena sakāraṇo hutvā samaṇassa",
  "atk-s0302a:201_11": "gotamassa vādānupāto vādappavatti viññūhi garahitabbaṃ kāraṇaṃ koci appamattakopi",
  "atk-s0302a:201_12": "kathaṃ nāgaccheyya? Idaṃ vuttaṃ hoti – kathaṃ sabbākārenapi samaṇassa gotamassa vāde",
  "atk-s0302a:201_13": "gārayhaṃ kāraṇaṃ na bhaveyyāti?",
  "atk-s0302a:202_0": "Iti vadanti phassapaccayā dukkhanti evaṃ vadantoti attho. Tatrāti tesu catūsu vādesu.",
  "atk-s0302a:202_1": "Te vata aññatra phassāti idaṃ “tadapi phassapaccayā”ti paṭiññāya sādhakavacanaṃ.",
  "atk-s0302a:202_2": "Yasmā hi na vinā phassena dukkhapaṭisaṃvedanā atthi, tasmā jānitabbametaṃ yathā “tadapi",
  "atk-s0302a:202_3": "phassapaccayā”ti ayamettha adhippāyo.",
  "atk-s0302a:203_0": "Sādhu, sādhu, ānandāti ayaṃ sādhukāro sāriputtattherassa dinno, ānandattherena pana",
  "atk-s0302a:203_1": "saddhiṃ bhagavā āmantesi. Ekamidāhanti ettha idhāti nipātamattaṃ, ekaṃ samayanti",
  "atk-s0302a:203_2": "attho. Idaṃ vacanaṃ “na kevalaṃ sāriputtova rājagahaṃ paviṭṭho, ahampi pāvisiṃ. Na",
  "atk-s0302a:203_3": "kevalañca tassevāyaṃ vitakko uppanno, mayhampi uppajji. Na kevalañca tasseva sā titthiyehi",
  "atk-s0302a:203_4": "saddhiṃ kathā jātā, mayhampi jātapubbā”ti dassanatthaṃ vuttaṃ.",
  "atk-s0302a:204_0": "Acchariyaṃ abbhutanti ubhayampetaṃ vimhayadīpanameva. Vacanattho panettha accharaṃ",
  "atk-s0302a:204_1": "paharituṃ yuttanti acchariyaṃ. Abhūtapubbaṃ bhūtanti abbhutaṃ. Ekena padenāti “phassapaccayā",
  "atk-s0302a:204_2": "dukkha”nti iminā ekena padena. Etena hi sabbavādānaṃ paṭikkhepattho vutto. Esevatthoti",
  "atk-s0302a:204_3": "esoyeva phassapaccayā dukkhanti paṭiccasamuppādattho. Taññevettha paṭibhātūti taññevettha",
  "atk-s0302a:204_4": "upaṭṭhātu. Idāni thero jarāmaraṇādikāya paṭiccasamuppādakathāya taṃ atthagambhīrañceva",
  "atk-s0302a:204_5": "gambhīrāvabhāsañca karonto sace maṃ, bhantetiādiṃ vatvā yaṃmūlakā kathā uppannā,",
  "atk-s0302a:204_6": "tadeva padaṃ gahetvā vivaṭṭaṃ dassento channaṃtvevātiādimāha. Sesaṃ uttānamevāti. Catutthaṃ.",
  "atk-s0302a:205": "5. Bhūmijasuttavaṇṇanā",
  "atk-s0302a:206_0": "25-26. Pañcame bhūmijoti tassa therassa nāmaṃ. Sesamidhāpi purimasutte vuttanayeneva",
  "atk-s0302a:206_1": "veditabbaṃ. Ayaṃ pana viseso – yasmā idaṃ sukhadukkhaṃ na kevalaṃ phassapaccayā uppajjati,",
  "atk-s0302a:206_2": "kāyenapi kariyamānaṃ karīyati, vācāyapi manasāpi, attanāpi kariyamānaṃ karīyati,",
  "atk-s0302a:206_3": "parenapi kariyamānaṃ karīyati, sampajānenapi kariyamānaṃ karīyati, asampajānenapi,",
  "atk-s0302a:206_4": "tasmā tassa aparampi paccayavisesaṃ dassetuṃ kāye vā hānanda, satītiādimāha. Kāyasañcetanāhetūti",
  "atk-s0302a:206_5": "kāyadvāre uppannacetanāhetu. Vacīsañcetanāmanosañcetanāsupi eseva nayo. Ettha ca",
  "atk-s0302a:206_6": "kāyadvāre kāmāvacarakusalākusalavasena vīsati cetanā labbhanti, tathā vacīdvāre.",
  "atk-s0302a:206_7": "Manodvāre navahi rūpārūpacetanāhi saddhiṃ ekūnatiṃsāti tīsu dvāresu ekūnasattati",
  "atk-s0302a:206_8": "cetanā honti, tappaccayaṃ vipākasukhadukkhaṃ dassitaṃ. Avijjāpaccayā cāti idaṃ tāpi",
  "atk-s0302a:206_9": "cetanā avijjāpaccayā hontīti dassanatthaṃ vuttaṃ. Yasmā pana taṃ yathāvuttacetanābhedaṃ",
  "atk-s0302a:206_10": "kāyasaṅkhārañceva vacīsaṅkhārañca manosaṅkhārañca parehi anussāhito sāmaṃ asaṅkhārikacittena",
  "atk-s0302a:206_11": "karoti, parehi kāriyamāno sasaṅkhārikacittenāpi karoti, “idaṃ nāma kammaṃ karoti,",
  "atk-s0302a:206_12": "tassa evarūpo nāma vipāko bhavissatī”ti, evaṃ kammañca vipākañca jānantopi karoti,",
  "atk-s0302a:206_13": "mātāpitūsu cetiyavandanādīni karontesu anukarontā dārakā viya kevalaṃ kammameva jānanto",
  "atk-s0302a:206_14": "“imassa pana kammassa ayaṃ vipāko”ti vipākaṃ ajānantopi karoti, tasmā taṃ dassetuṃ",
  "atk-s0302a:206_15": "sāmaṃ vā taṃ, ānanda, kāyasaṅkhāraṃ abhisaṅkharotītiādi vuttaṃ.",
  "atk-s0302a:207_0": "Imesu, ānanda, dhammesūti ye ime “sāmaṃ vā taṃ, ānanda, kāyasaṅkhāra”ntiādīsu catūsu",
  "atk-s0302a:207_1": "ṭhānesu vuttā chasattati dvesatā cetanādhammā, imesu dhammesu avijjā upanissayakoṭiyā",
  "atk-s0302a:207_2": "anupatitā. Sabbepi hi te “avijjāpaccayā saṅkhārā”ti ettheva saṅgahaṃ gacchanti. Idāni",
  "atk-s0302a:207_3": "vivaṭṭaṃ dassento avijjāya tvevātiādimāha. So kāyo na hotīti yasmiṃ kāye sati kāyasañcetanāpaccayaṃ",
  "atk-s0302a:207_4": "ajjhattaṃ sukhadukkhaṃ uppajjati, so kāyo na hoti. Vācāmanesupi eseva nayo. Apica",
  "atk-s0302a:207_5": "kāyoti cetanākāyo, vācāpi cetanāvācā, manopi kammamanoyeva. Dvārakāyo vā kāyo. Vācāmanesupi",
  "atk-s0302a:207_6": "eseva nayo. Khīṇāsavo cetiyaṃ vandati, dhammaṃ bhaṇati, kammaṭṭhānaṃ manasi karoti,",
  "atk-s0302a:207_7": "kathamassa kāyādayo na hontīti? Avipākattā. Khīṇāsavena hi kataṃ kammaṃ neva kusalaṃ",
  "atk-s0302a:207_8": "hoti nākusalaṃ. Avipākaṃ hutvā kiriyāmatte tiṭṭhati, tenassa te kāyādayo na hontīti vuttaṃ.",
  "atk-s0302a:208_0": "Khettaṃ taṃ na hotītiādīsupi viruhanaṭṭhena taṃ khettaṃ na hoti, patiṭṭhānaṭṭhena",
  "atk-s0302a:208_1": "vatthu na hoti, paccayaṭṭhena āyatanaṃ na hoti, kāraṇaṭṭhena adhikaraṇaṃ na hoti.",
  "atk-s0302a:208_2": "Sañcetanāmūlakañhi ajjhattaṃ sukhadukkhaṃ uppajjeyya, sā sañcetanā etesaṃ viruhanādīnaṃ",
  "atk-s0302a:208_3": "atthānaṃ abhāvena tassa sukhadukkhassa neva khettaṃ, na vatthu na āyatanaṃ, na adhikaraṇaṃ",
  "atk-s0302a:208_4": "hotīti. Imasmiṃ sutte vedanādīsu sukhadukkhameva kathitaṃ, tañca kho vipākamevāti. Pañcamaṃ.",
  "atk-s0302a:209": "Chaṭṭhaṃ upavāṇasuttaṃ uttānameva. Ettha pana vaṭṭadukkhameva kathitanti. Chaṭṭhaṃ.",
  "atk-s0302a:210": "7. Paccayasuttavaṇṇanā",
  "atk-s0302a:211_0": "27-28. Sattame paṭipāṭiyā vuttesu pariyosānapadaṃ gahetvā katamañca, bhikkhave, jarāmaraṇantiādi",
  "atk-s0302a:211_1": "vuttaṃ. Evaṃ paccayaṃ pajānātīti evaṃ dukkhasaccavasena paccayaṃ jānāti. Paccayasamudayādayopi",
  "atk-s0302a:211_2": "samudayasaccādīnaṃyeva vasena veditabbā. Diṭṭhisampannoti maggadiṭṭhiyā sampanno.",
  "atk-s0302a:211_3": "Dassanasampannoti tasseva vevacanaṃ. Āgato imaṃ saddhammanti maggasaddhammaṃ āgato.",
  "atk-s0302a:211_4": "Passatīti maggasaddhammameva passati. Sekkhena ñāṇenāti maggañāṇeneva. Sekkhāya vijjāyāti",
  "atk-s0302a:211_5": "maggavijjāya eva. Dhammasotaṃ samāpannoti maggasaṅkhātameva dhammasotaṃ samāpanno.",
  "atk-s0302a:211_6": "Ariyoti puthujjanabhūmiṃ atikkanto. Nibbedhikapaññoti nibbedhikapaññāya samannāgato.",
  "atk-s0302a:211_7": "Amatadvāraṃ āhacca tiṭṭhatīti amataṃ nāma nibbānaṃ, tassa dvāraṃ ariyamaggaṃ āhacca",
  "atk-s0302a:211_8": "tiṭṭhatīti. Aṭṭhamaṃ uttānameva. Sattamaaṭṭhamāni.",
  "atk-s0302a:212": "9. Samaṇabrāhmaṇasuttavaṇṇanā",
  "atk-s0302a:213": "29-30. Navamaṃ akkharabhāṇakānaṃ bhikkhūnaṃ ajjhāsayena vuttaṃ. Te hi parīti upasaggaṃ pakkhipitvā vuccamāne paṭivijjhituṃ sakkonti. Navamaṃ.",
  "atk-s0302a:214": "Dasame sabbaṃ uttānameva. Imesu dvīsu suttesu catusaccapaṭivedhova kathito. Dasamaṃ.",
  "atk-s0302a:215": "Dasabalavaggo tatiyo.",
  "atk-s0302a:216": "4. Kaḷārakhattiyavaggo",
  "atk-s0302a:217": "1. Bhūtasuttavaṇṇanā",
  "atk-s0302a:218_0": "31. Kaḷārakhattiyavaggassa paṭhame ajitapañheti ajitamāṇavena pucchitapañhe. Saṅkhātadhammāseti",
  "atk-s0302a:218_1": "saṅkhātadhammā vuccanti ñātadhammā tulitadhammā tīritadhammā. Sekkhāti satta sekkhā.",
  "atk-s0302a:218_2": "Puthūti teyeva satta jane sandhāya puthūti vuttaṃ. Idhāti imasmiṃ sāsane. Nipakoti",
  "atk-s0302a:218_3": "nepakkaṃ vuccati paññā, tāya samannāgatattā nipako, tvaṃ paṇḍito pabrūhīti yācati.",
  "atk-s0302a:218_4": "Iriyanti vuttiṃ ācāraṃ gocaraṃ vihāraṃ paṭipattiṃ. Mārisāti bhagavantaṃ ālapati.",
  "atk-s0302a:218_5": "Sekkhānañca saṅkhātadhammānañca khīṇāsavānañca paṭipattiṃ mayā pucchito paṇḍita,",
  "atk-s0302a:218_6": "mārisa, mayhaṃ kathehīti ayamettha saṅkhepattho.",
  "atk-s0302a:219_0": "Tuṇhī ahosīti kasmā yāva tatiyaṃ puṭṭho tuṇhī ahosi? Kiṃ pañhe kaṅkhati, udāhu ajjhāsayeti?",
  "atk-s0302a:219_1": "Ajjhāsaye kaṅkhati, no pañhe. Evaṃ kirassa ahosi – “satthā maṃ sekkhāsekkhānaṃ āgamanīyapaṭipadaṃ",
  "atk-s0302a:219_2": "kathāpetukāmo; sā ca khandhavasena dhātuvasena āyatanavasena paccayākāravasenāti",
  "atk-s0302a:219_3": "bahūhi kāraṇehi sakkā kathetuṃ. Kathaṃ kathento nu kho satthu ajjhāsayaṃ gahetvā",
  "atk-s0302a:219_4": "kathetuṃ sakkhissāmī”ti? Atha satthā cintesi – “ṭhapetvā maṃ añño pattaṃ ādāya caranto",
  "atk-s0302a:219_5": "sāvako nāma paññāya sāriputtasamo natthi. Ayampi mayā pañhaṃ puṭṭho yāva tatiyaṃ",
  "atk-s0302a:219_6": "tuṇhī eva. Pañhe nu kho kaṅkhati, udāhu ajjhāsaye”ti. Atha “ajjhāsaye”ti ñatvā pañhakathanatthāya",
  "atk-s0302a:219_7": "nayaṃ dadamāno bhūtamidanti, sāriputta, passasīti āha.",
  "atk-s0302a:220_0": "Tattha bhūtanti jātaṃ nibbattaṃ, khandhapañcakassetaṃ nāmaṃ. Iti satthā “pañcakkhandhavasena,",
  "atk-s0302a:220_1": "sāriputta, imaṃ pañhaṃ kathehī”ti therassa nayaṃ deti. Sahanayadānena pana therassa",
  "atk-s0302a:220_2": "tīre ṭhitapurisassa vivaṭo ekaṅgaṇo mahāsamuddo viya nayasatena nayasahassena pañhabyākaraṇaṃ",
  "atk-s0302a:220_3": "upaṭṭhāsi. Atha naṃ byākaronto bhūtamidanti, bhantetiādimāha. Tattha bhūtamidanti",
  "atk-s0302a:220_4": "idaṃ nibbattaṃ khandhapañcakaṃ. Sammappaññāya passatīti saha vipassanāya maggapaññāya",
  "atk-s0302a:220_5": "sammā passati. Paṭipanno hotīti sīlato paṭṭhāya yāva arahattamaggā nibbidādīnaṃ atthāya",
  "atk-s0302a:220_6": "paṭipanno hoti. Tadāhārasambhavanti idaṃ kasmā ārabhi? Etaṃ khandhapañcakaṃ āhāraṃ",
  "atk-s0302a:220_7": "paṭicca ṭhitaṃ, tasmā taṃ āhārasambhavaṃ nāma katvā dassetuṃ idaṃ ārabhi. Iti imināpi",
  "atk-s0302a:220_8": "pariyāyena sekkhapaṭipadā kathitā hoti. Tadāhāranirodhāti tesaṃ āhārānaṃ nirodhena.",
  "atk-s0302a:220_9": "Idaṃ kasmā ārabhi? Tañhi khandhapañcakaṃ āhāranirodhā nirujjhati, tasmā taṃ āhāranirodhasambhavaṃ",
  "atk-s0302a:220_10": "nāma katvā dassetuṃ idaṃ ārabhi. Iti imināpi pariyāyena sekkhasseva paṭipadā kathitā.",
  "atk-s0302a:220_11": "Nibbidāti ādīni sabbāni kāraṇavacanānīti veditabbāni. Anupādā vimuttoti catūhi upādānehi",
  "atk-s0302a:220_12": "kañci dhammaṃ agahetvā vimutto. Sādhu sādhūti iminā therassa byākaraṇaṃ sampahaṃsetvā",
  "atk-s0302a:220_13": "sayampi tatheva byākaronto puna “bhūtamida”ntiādimāhāti. Paṭhamaṃ.",
  "atk-s0302a:221": "2. Kaḷārasuttavaṇṇanā",
  "atk-s0302a:222_0": "32. Dutiye kaḷārakhattiyoti tassa therassa nāmaṃ. Dantā panassa kaḷārā visamasaṇṭhānā,",
  "atk-s0302a:222_1": "tasmā “kaḷāro”ti vuccati. Hīnāyāvattoti hīnassa gihibhāvassa atthāya nivatto. Assāsamalatthāti",
  "atk-s0302a:222_2": "assāsaṃ avassayaṃ patiṭṭhaṃ na hi nūna alattha, tayo magge tīṇi ca phalāni nūna nālatthāti",
  "atk-s0302a:222_3": "dīpeti. Yadi hi tāni labheyya, na sikkhaṃ paccakkhāya hīnāyāvatteyyāti ayaṃ therassa",
  "atk-s0302a:222_4": "adhippāyo. Na khvāhaṃ, āvusoti ahaṃ kho, āvuso, “assāsaṃ patto, na patto”ti na kaṅkhāmi.",
  "atk-s0302a:222_5": "Therassa hi sāvakapāramīñāṇaṃ avassayo, tasmā so na kaṅkhati. Āyatiṃ panāvusoti iminā",
  "atk-s0302a:222_6": "“āyatiṃ paṭisandhi tumhākaṃ ugghāṭitā, na ugghāṭitā”ti arahattappattiṃ pucchati.",
  "atk-s0302a:222_7": "Na khvāhaṃ, āvuso, vicikicchāmīti iminā thero tattha vicikicchābhāvaṃ dīpeti.",
  "atk-s0302a:223_0": "Yena bhagavā tenupasaṅkamīti “imaṃ sutakāraṇaṃ bhagavato ārocessāmī”ti upasaṅkami.",
  "atk-s0302a:223_1": "Aññā byākatāti arahattaṃ byākataṃ. Khīṇā jātīti na therena evaṃ byākatā, ayaṃ pana",
  "atk-s0302a:223_2": "thero tuṭṭho pasanno evaṃ padabyañjanāni āropetvā āha. Aññataraṃ bhikkhuṃ āmantesīti",
  "atk-s0302a:223_3": "taṃ sutvā satthā cintesi – “sāriputto dhīro gambhīro. Na so kenaci kāraṇena evaṃ",
  "atk-s0302a:223_4": "byākarissati. Saṃkhittena pana pañho byākato bhavissati. Pakkosāpetvā naṃ pañhaṃ",
  "atk-s0302a:223_5": "byākarāpessāmī”ti aññataraṃ bhikkhuṃ āmantesi.",
  "atk-s0302a:224_0": "Sace taṃ sāriputtāti idaṃ bhagavā “na esa attano dhammatāya aññaṃ byākarissati, pañhametaṃ",
  "atk-s0302a:224_1": "pucchissāmi, taṃ kathentova aññaṃ byākarissatī”ti aññaṃ byākarāpetuṃ evaṃ pucchi.",
  "atk-s0302a:224_2": "Yaṃnidānāvuso, jātīti, āvuso, ayaṃ jāti nāma yaṃpaccayā, tassa paccayassa khayā khīṇasmiṃ",
  "atk-s0302a:224_3": "jātiyā paccaye jātisaṅkhātaṃ phalaṃ khīṇanti viditaṃ. Idhāpi ca thero pañhe akaṅkhitvā",
  "atk-s0302a:224_4": "ajjhāsaye kaṅkhati. Evaṃ kirassa ahosi – “aññā nāma taṇhā khīṇā, upādānaṃ khīṇaṃ,",
  "atk-s0302a:224_5": "bhavo khīṇo, paccayo khīṇo, kilesā khīṇātiādīhi bahūhi kāraṇehi sakkā byākātuṃ, kathaṃ",
  "atk-s0302a:224_6": "kathento pana satthu ajjhāsayaṃ gahetuṃ sakkhissāmī”ti.",
  "atk-s0302a:225_0": "Kiñcāpi evaṃ ajjhāsaye kaṅkhati, pañhaṃ pana aṭṭhapetvāva paccayākāravasena byākāsi.",
  "atk-s0302a:225_1": "Satthāpi paccayākāravaseneva byākarāpetukāmo, tasmā esa byākarontova ajjhāsayaṃ gaṇhi.",
  "atk-s0302a:225_2": "Tāvadeva “gahito me satthu ajjhāsayo”ti aññāsi. Athassa nayasatena nayasahassena",
  "atk-s0302a:225_3": "pañhabyākaraṇaṃ upaṭṭhāsi. Yasmā pana bhagavā uttari pañhaṃ pucchati, tasmā tena",
  "atk-s0302a:225_4": "taṃ byākaraṇaṃ anumoditanti veditabbaṃ.",
  "atk-s0302a:226_0": "Kathaṃ jānato pana teti idaṃ kasmā ārabhi? Savisaye sīhanādaṃ nadāpetuṃ. Thero kira",
  "atk-s0302a:226_1": "sūkaranikhātaleṇadvāre dīghanakhaparibbājakassa vedanāpariggahasutte kathiyamāne",
  "atk-s0302a:226_2": "tālavaṇṭaṃ gahetvā satthāraṃ bījayamāno ṭhito tisso vedanā pariggahetvā sāvakapāramīñāṇaṃ",
  "atk-s0302a:226_3": "adhigato, ayamassa savisayo. Imasmiṃ savisaye ṭhito sīhanādaṃ nadissatīti naṃ sandhāya",
  "atk-s0302a:226_4": "satthā idaṃ pañhaṃ pucchi. Aniccāti hutvā abhāvaṭṭhena aniccā. Yadaniccaṃ taṃ dukkhanti",
  "atk-s0302a:226_5": "ettha kiñcāpi sukhā vedanā ṭhitisukhā vipariṇāmadukkhā, dukkhā vedanā ṭhitidukkhā",
  "atk-s0302a:226_6": "vipariṇāmasukhā, adukkhamasukhā ñāṇasukhā aññāṇadukkhā, vipariṇāmakoṭiyā pana sabbāva",
  "atk-s0302a:226_7": "dukkhā nāma jātā. Viditanti yasmā evaṃ vedanāttayaṃ dukkhanti viditaṃ, tasmā yā tattha",
  "atk-s0302a:226_8": "taṇhā, sā na upaṭṭhāsīti dasseti.",
  "atk-s0302a:227_0": "Sādhu sādhūti therassa vedanāparicchedajānane sampahaṃsanaṃ. Thero hi vedanā ekāti",
  "atk-s0302a:227_1": "vā dve tisso catassoti vā avuttepi vuttanayena tāsaṃ tissoti paricchedaṃ aññāsi,",
  "atk-s0302a:227_2": "tena taṃ bhagavā sampahaṃsanto evamāha. Dukkhasminti idaṃ bhagavā iminā adhippāyena",
  "atk-s0302a:227_3": "āha – “sāriputta, yaṃ tayā ‘iminā kāraṇena vedanāsu taṇhā na upaṭṭhāsī’ti byākataṃ,",
  "atk-s0302a:227_4": "taṃ subyākataṃ. ‘Tisso vedanā’ti vibhajantena pana te atippapañco kato, taṃ ‘dukkhasmi’nti",
  "atk-s0302a:227_5": "byākarontenapi hi te subyākatameva bhaveyya. Yaṃkiñci vedayitaṃ, taṃ dukkhanti ñātamattepi",
  "atk-s0302a:227_6": "hi vedanāsu taṇhā na tiṭṭhati”.",
  "atk-s0302a:228_0": "Kathaṃ vimokkhāti katarā vimokkhā, katarena vimokkhena tayā aññā byākatāti attho?",
  "atk-s0302a:228_1": "Ajjhattaṃ vimokkhāti ajjhattavimokkhena, ajjhattasaṅkhāre pariggahetvā pattaarahattenāti",
  "atk-s0302a:228_2": "attho. Tattha catukkaṃ veditabbaṃ – ajjhattaṃ abhiniveso ajjhattaṃ vuṭṭhānaṃ, ajjhattaṃ",
  "atk-s0302a:228_3": "abhiniveso bahiddhā vuṭṭhānaṃ, bahiddhā abhiniveso bahiddhā vuṭṭhānaṃ, bahiddhā abhiniveso",
  "atk-s0302a:228_4": "ajjhattaṃ vuṭṭhānanti. Ajjhattañhi abhinivesitvā bahiddhādhammāpi daṭṭhabbāyeva,",
  "atk-s0302a:228_5": "bahiddhā abhinivesitvā ajjhattadhammāpi. Tasmā koci bhikkhu ajjhattaṃ saṅkhāresu",
  "atk-s0302a:228_6": "ñāṇaṃ otāretvā te vavatthapetvā bahiddhā otāreti, bahiddhāpi pariggahetvā puna ajjhattaṃ",
  "atk-s0302a:228_7": "otāreti, tassa ajjhatta saṅkhāre sammasanakāle maggavuṭṭhānaṃ hoti. Iti ajjhattaṃ",
  "atk-s0302a:228_8": "abhiniveso ajjhattaṃ vuṭṭhānaṃ nāma. Koci ajjhattaṃ saṅkhāresu ñāṇaṃ otāretvā te",
  "atk-s0302a:228_9": "vavatthapetvā bahiddhā otāreti, tassa bahiddhā saṅkhāre sammasanakāle maggavuṭṭhānaṃ",
  "atk-s0302a:228_10": "hoti. Iti ajjhattaṃ abhiniveso bahiddhā vuṭṭhānaṃ nāma. Koci bahiddhā saṅkhāresu",
  "atk-s0302a:228_11": "ñāṇaṃ otāretvā, te vavatthapetvā ajjhattaṃ otāreti, ajjhattampi pariggahetvā puna",
  "atk-s0302a:228_12": "bahiddhā otāreti, tassa bahiddhā saṅkhāre sammasanakāle maggavuṭṭhānaṃ hoti. Iti",
  "atk-s0302a:228_13": "bahiddhā abhiniveso bahiddhā vuṭṭhānaṃ nāma. Koci bahiddhā saṅkhāresu ñāṇaṃ otāretvā",
  "atk-s0302a:228_14": "te vavatthapetvā ajjhattaṃ otāreti, tassa ajjhattasaṅkhāre sammasanakāle maggavuṭṭhānaṃ",
  "atk-s0302a:228_15": "hoti. Iti bahiddhā abhiniveso ajjhattaṃ vuṭṭhānaṃ nāma. Tatra thero “ajjhattasaṅkhāre",
  "atk-s0302a:228_16": "pariggahetvā tesaṃ vavatthānakāle maggavuṭṭhānena arahattaṃ pattosmī”ti dassento",
  "atk-s0302a:228_17": "ajjhattaṃ vimokkhā khvāhaṃ, āvusoti āha.",
  "atk-s0302a:229_0": "Sabbupādānakkhayāti sabbesaṃ catunnampi upādānānaṃ khayena. Tathā sato viharāmīti",
  "atk-s0302a:229_1": "tenākārena satiyā samannāgato viharāmi. Yathā sataṃ viharantanti yenākārena maṃ satiyā",
  "atk-s0302a:229_2": "samannāgataṃ viharantaṃ. Āsavā nānussavantīti cakkhuto rūpe savanti āsavanti sandanti",
  "atk-s0302a:229_3": "pavattantīti evaṃ chahi dvārehi chasu ārammaṇesu savanadhammā kāmāsavādayo āsavā",
  "atk-s0302a:229_4": "nānussavanti nānuppavaḍḍhanti, yathā me na uppajjantīti attho. Attānañca nāvajānāmīti",
  "atk-s0302a:229_5": "attānañca na avajānāmi. Iminā omānapahānaṃ kathitaṃ. Evañhi sati pajānanā pasannā hoti.",
  "atk-s0302a:230_0": "Samaṇenāti buddhasamaṇena. Tesvāhaṃ na kaṅkhāmīti tesu ahaṃ “kataro kāmāsavo, kataro",
  "atk-s0302a:230_1": "bhavāsavo, kataro diṭṭhāsavo, kataro avijjāsavo”ti evaṃ sarūpabhedatopi, “cattāro",
  "atk-s0302a:230_2": "āsavā”ti evaṃ gaṇanaparicchedatopi na kaṅkhāmi. Te me pahīnāti na vicikicchāmīti",
  "atk-s0302a:230_3": "te mayhaṃ pahīnāti vicikicchaṃ na uppādemi. Idaṃ bhagavā “evaṃ byākarontenapi tayā",
  "atk-s0302a:230_4": "subyākataṃ bhaveyya ‘ajjhattaṃ vimokkhā khvāhaṃ, āvuso’tiādīni pana te vadantena",
  "atk-s0302a:230_5": "atippapañco kato”ti dassento āha.",
  "atk-s0302a:231_0": "Uṭṭhāyāsanā vihāraṃ pāvisīti paññattavarabuddhāsanato uṭṭhahitvā vihāraṃ antomahāgandhakuṭiṃ",
  "atk-s0302a:231_1": "pāvisi asambhinnāya eva parisāya. Kasmā? Buddhā hi aniṭṭhitāya desanāya asambhinnāya",
  "atk-s0302a:231_2": "parisāya uṭṭhāyāsanā gandhakuṭiṃ pavisantā puggalathomanatthaṃ vā pavisanti dhammathomanatthaṃ",
  "atk-s0302a:231_3": "vā. Tattha puggalathomanatthaṃ pavisanto satthā evaṃ cintesi – “imaṃ mayā saṃkhittena",
  "atk-s0302a:231_4": "uddesaṃ uddiṭṭhaṃ vitthārena ca avibhattaṃ dhammapaṭiggāhakā bhikkhū uggahetvā ānandaṃ",
  "atk-s0302a:231_5": "vā kaccāyanaṃ vā upasaṅkamitvā pucchissanti, te mayhaṃ ñāṇena saṃsandetvā kathessanti,",
  "atk-s0302a:231_6": "tatopi dhammapaṭiggāhakā puna maṃ pucchissanti. Tesamahaṃ ‘sukathitaṃ, bhikkhave,",
  "atk-s0302a:231_7": "ānandena, sukathitaṃ kaccāyanena, maṃ cepi tumhe etamatthaṃ puccheyyātha, ahampi",
  "atk-s0302a:231_8": "naṃ evameva byākareyya’nti evaṃ te puggale thomessāmi. Tato tesu gāravaṃ janetvā",
  "atk-s0302a:231_9": "bhikkhū upasaṅkamissanti, tepi bhikkhū atthe ca dhamme ca niyojessanti, te tehi niyojitā",
  "atk-s0302a:231_10": "tisso sikkhā paripūretvā dukkhassantaṃ karissantī”ti.",
  "atk-s0302a:232_0": "Atha vā panassa evaṃ hoti – “esa mayi pakkante attano ānubhāvaṃ karissati, atha naṃ",
  "atk-s0302a:232_1": "ahampi tatheva thomessāmi, taṃ mama thomanaṃ sutvā gāravajātā bhikkhū imaṃ upasaṅkamitabbaṃ,",
  "atk-s0302a:232_2": "vacanañcassa sotabbaṃ saddhātabbaṃ maññissanti, taṃ tesaṃ bhavissati dīgharattaṃ",
  "atk-s0302a:232_3": "hitāya sukhāyā”ti dhammathomanatthaṃ pavisanto evaṃ cintesi yathā dhammadāyādasutte",
  "atk-s0302a:232_4": "cintesi. Tatra hissa evaṃ ahosi – “mayi vihāraṃ paviṭṭhe āmisadāyādaṃ garahanto dhammadāyādañca",
  "atk-s0302a:232_5": "thomento imissaṃyeva parisati nisinno sāriputto dhammaṃ desessati, evaṃ dvinnampi",
  "atk-s0302a:232_6": "amhākaṃ ekajjhāsayāya matiyā desitā ayaṃ desanā aggā ca garukā ca bhavissati pāsāṇacchattasadisā”ti.",
  "atk-s0302a:233_0": "Idha pana āyasmantaṃ sāriputtaṃ ukkaṃsetvā pakāsetvā ṭhapetukāmo puggalathomanatthaṃ",
  "atk-s0302a:233_1": "uṭṭhāyāsanā vihāraṃ pāvisi. Īdisesu ṭhānesu bhagavā nisinnāsaneyeva antarahito cittagatiyā",
  "atk-s0302a:233_2": "vihāraṃ pavisatīti veditabbo. Yadi hi kāyagatiyā gaccheyya, sabbā parisā bhagavantaṃ",
  "atk-s0302a:233_3": "parivāretvā gaccheyya, sā ekavāraṃ bhinnā puna dussannipātā bhaveyyāti bhagavā adissamānena",
  "atk-s0302a:233_4": "kāyena cittagatiyā eva pāvisi.",
  "atk-s0302a:234_0": "Evaṃ paviṭṭhe pana bhagavati bhagavato adhippāyānurūpameva sīhanādaṃ naditukāmo tatra",
  "atk-s0302a:234_1": "kho āyasmā sāriputto acirapakkantassa bhagavato bhikkhū āmantesi. Pubbe appaṭisaṃviditanti",
  "atk-s0302a:234_2": "idaṃ nāma pucchissatīti pubbe mayā aviditaṃ aññātaṃ. Paṭhamaṃ pañhanti, “sace taṃ,",
  "atk-s0302a:234_3": "sāriputta, evaṃ puccheyyuṃ kathaṃ jānatā pana tayā, āvuso sāriputta, kathaṃ passatā",
  "atk-s0302a:234_4": "aññā byākatā khīṇā jātī”ti imaṃ paṭhamaṃ pañhaṃ. Dandhāyitattanti satthu āsayajānanatthaṃ",
  "atk-s0302a:234_5": "dandhabhāvo asīghatā. Paṭhamaṃ pañhaṃ anumodīti, “jāti panāvuso sāriputta, kiṃnidānā”ti",
  "atk-s0302a:234_6": "imaṃ dutiyaṃ pañhaṃ pucchanto, “yaṃnidānāvuso, jātī”ti evaṃ vissajjitaṃ paṭhamaṃ pañhaṃ anumodi.",
  "atk-s0302a:235_0": "Etadahosīti bhagavatā anumodite nayasatena nayasahassena pañhassa ekaṅgaṇikabhāvena",
  "atk-s0302a:235_1": "pākaṭībhūtattā etaṃ ahosi. Divasampāhaṃ bhagavato etamatthaṃ byākareyyanti sakaladivasampi",
  "atk-s0302a:235_2": "ahaṃ bhagavato etaṃ paṭiccasamuppādatthaṃ puṭṭho sakaladivasampi aññamaññehi padabyañjanehi",
  "atk-s0302a:235_3": "byākareyyaṃ. Yena bhagavā tenupasaṅkamīti evaṃ kirassa ahosi – “thero uḷārasīhanādaṃ",
  "atk-s0302a:235_4": "nadati, sukāraṇaṃ etaṃ, dasabalassa naṃ ārocessāmī”ti. Tasmā yena bhagavā tenupasaṅkami.",
  "atk-s0302a:236_0": "Sā hi bhikkhu sāriputtassa dhammadhātūti ettha dhammadhātūti paccayākārassa vivaṭabhāvadassanasamatthaṃ",
  "atk-s0302a:236_1": "sāvakapāramīñāṇaṃ. Sāvakānañhi sāvakapāramīñāṇaṃ sabbaññutaññāṇagatikameva hoti.",
  "atk-s0302a:236_2": "Yathā buddhānaṃ atītānāgatapaccuppannā dhammā sabbaññutaññāṇassa pākaṭā honti, evaṃ",
  "atk-s0302a:236_3": "therassa sāvakapāramīñāṇaṃ sabbepi sāvakañāṇassa gocaradhamme jānātīti. Dutiyaṃ.",
  "atk-s0302a:237": "3. Ñāṇavatthusuttavaṇṇanā",
  "atk-s0302a:238_0": "33. Tatiye taṃ suṇāthāti taṃ ñāṇavatthudesanaṃ suṇātha. Ñāṇavatthūnīti cettha ñāṇameva",
  "atk-s0302a:238_1": "ñāṇavatthūti veditabbaṃ. Jarāmaraṇe ñāṇantiādīsu catūsu paṭhamaṃ savanamayañāṇaṃ",
  "atk-s0302a:238_2": "sammasanañāṇaṃ paṭivedhañāṇaṃ paccavekkhaṇañāṇanti catubbidhaṃ vaṭṭati, tathā dutiyaṃ.",
  "atk-s0302a:238_3": "Tatiyaṃ pana ṭhapetvā sammasanañāṇaṃ tividhameva hoti, tathā catutthaṃ. Lokuttaradhammesu",
  "atk-s0302a:238_4": "hi sammasanaṃ nāma natthi. Jātiyā ñāṇantiādīsupi eseva nayo. Iminā dhammenāti iminā",
  "atk-s0302a:238_5": "catusaccadhammena vā maggañāṇadhammena vā.",
  "atk-s0302a:239_0": "Diṭṭhenātiādīsu diṭṭhenāti ñāṇacakkhunā diṭṭhena. Viditenāti paññāya viditena. Akālikenāti",
  "atk-s0302a:239_1": "kiñci kālaṃ anatikkamitvā paṭivedhānantaraṃyeva phaladāyakena. Pattenāti adhigatena.",
  "atk-s0302a:239_2": "Pariyogāḷhenāti pariyogāhitena paññāya anupaviṭṭhena. Atītānāgate nayaṃ netīti “ye",
  "atk-s0302a:239_3": "kho kecī”tiādinā nayena atīte ca anāgate ca nayaṃ neti. Ettha ca na catusaccadhammena",
  "atk-s0302a:239_4": "vā maggañāṇadhammena vā sakkā atītānāgate nayaṃ netuṃ, catusacce pana maggañāṇena",
  "atk-s0302a:239_5": "paṭividdhe parato paccavekkhaṇañāṇaṃ nāma hoti. Tena nayaṃ netīti veditabbā. Abbhaññaṃsūti",
  "atk-s0302a:239_6": "abhiaññaṃsu jāniṃsu. Seyyathāpāhaṃ, etarahīti yathā ahaṃ etarahi catusaccavasena",
  "atk-s0302a:239_7": "jānāmi. Anvaye ñāṇanti anuaye ñāṇaṃ, dhammañāṇassa anugamane ñāṇaṃ, paccavekkhaṇañāṇassetaṃ",
  "atk-s0302a:239_8": "nāmaṃ. Dhamme ñāṇanti maggañāṇaṃ. Imasmiṃ sutte khīṇāsavassa sekkhabhūmi kathitā hoti. Tatiyaṃ.",
  "atk-s0302a:240": "4. Dutiyañāṇavatthusuttavaṇṇanā",
  "atk-s0302a:241_0": "34. Catutthe sattasattarīti satta ca sattari ca. Byañjanabhāṇakā kira te bhikkhū,",
  "atk-s0302a:241_1": "bahubyañjanaṃ katvā vuccamāne paṭivijjhituṃ sakkonti, tasmā tesaṃ ajjhāsayena idaṃ",
  "atk-s0302a:241_2": "suttaṃ vuttaṃ. Dhammaṭṭhitiñāṇanti paccayākāre ñāṇaṃ. Paccayākāro hi dhammānaṃ pavattiṭṭhitikāraṇattā",
  "atk-s0302a:241_3": "dhammaṭṭhitīti vuccati, ettha ñāṇaṃ dhammaṭṭhitiñāṇaṃ, etasseva chabbidhassa ñāṇassetaṃ",
  "atk-s0302a:241_4": "adhivacanaṃ. Khayadhammanti khayagamanasabhāvaṃ. Vayadhammanti vayagamanasabhāvaṃ.",
  "atk-s0302a:241_5": "Virāgadhammanti virajjanasabhāvaṃ. Nirodhadhammanti nirujjhanasabhāvaṃ. Sattasattarīti",
  "atk-s0302a:241_6": "ekekasmiṃ satta satta katvā ekādasasu padesu sattasattari. Imasmiṃ sutte vipassanāpaṭivipassanā kathitā. Catutthaṃ.",
  "atk-s0302a:242": "5. Avijjāpaccayasuttavaṇṇanā",
  "atk-s0302a:243_0": "35. Pañcame samudayo hotīti satthā idheva desanaṃ osāpesi. Kiṃkāraṇāti? Diṭṭhigatikassa",
  "atk-s0302a:243_1": "okāsadānatthaṃ. Tassañhi parisati upārambhacitto diṭṭhigatiko atthi, so pañhaṃ pucchissati,",
  "atk-s0302a:243_2": "athassāhaṃ vissajjessāmīti tassa okāsadānatthaṃ desanaṃ osāpesi. No kallo pañhoti",
  "atk-s0302a:243_3": "ayutto pañho. Duppañho esoti attho. Nanu ca “katamaṃ nu kho, bhante, jarāmaraṇa”nti?",
  "atk-s0302a:243_4": "Idaṃ supucchitanti. Kiñcāpi supucchitaṃ, yathā pana satasahassagghanike suvaṇṇathāle",
  "atk-s0302a:243_5": "vaḍḍhitassa subhojanassa matthake āmalakamattepi gūthapiṇḍe ṭhapite sabbaṃ bhojanaṃ",
  "atk-s0302a:243_6": "dubbhojanaṃ hoti chaḍḍetabbaṃ, evameva “kassa ca panidaṃ jarāmaraṇa”nti? Iminā sattūpaladdhivādapadena",
  "atk-s0302a:243_7": "gūthapiṇḍena taṃ bhojanaṃ dubbhojanaṃ viya ayampi sabbo duppañhova jātoti.",
  "atk-s0302a:244_0": "Brahmacariyavāsoti ariyamaggavāso. Taṃ jīvaṃ taṃ sarīranti yassa hi ayaṃ diṭṭhi,",
  "atk-s0302a:244_1": "so “jīve ucchijjamāne sarīraṃ ucchijjati, sarīre ucchijjante jīvitaṃ ucchijjatī”ti",
  "atk-s0302a:244_2": "gaṇhāti. Evaṃ gaṇhato sā diṭṭhi “satto ucchijjatī”ti gahitattā ucchedadiṭṭhi nāma",
  "atk-s0302a:244_3": "hoti. Sace pana saṅkhārāva uppajjanti ceva nirujjhanti cāti gaṇheyya, sāsanāvacarā",
  "atk-s0302a:244_4": "sammādiṭṭhi nāma bhaveyya. Ariyamaggo ca nāmeso vaṭṭaṃ nirodhento vaṭṭaṃ samucchindanto",
  "atk-s0302a:244_5": "uppajjati, tadeva taṃ vaṭṭaṃ ucchedadiṭṭhiyā gahitākārassa sambhave sati vināva maggabhāvanāya",
  "atk-s0302a:244_6": "nirujjhatīti maggabhāvanā niratthakā hoti. Tena vuttaṃ “brahmacariyavāso na hotī”ti.",
  "atk-s0302a:245_0": "Dutiyanaye aññaṃ jīvaṃ aññaṃ sarīranti yassa ayaṃ diṭṭhi, so “sarīraṃ idheva ucchijjati,",
  "atk-s0302a:245_1": "na jīvitaṃ, jīvitaṃ pana pañjarato sakuṇo viya yathāsukhaṃ gacchatī”ti gaṇhāti. Evaṃ",
  "atk-s0302a:245_2": "gaṇhato sā diṭṭhi “imasmā lokā jīvitaṃ paralokaṃ gata”nti gahitattā sassatadiṭṭhi",
  "atk-s0302a:245_3": "nāma hoti. Ayañca ariyamaggo tebhūmakavaṭṭaṃ vivaṭṭento uppajjati, so ekasaṅkhārepi",
  "atk-s0302a:245_4": "nicce dhuve sassate sati uppannopi vaṭṭaṃ vivaṭṭetuṃ na sakkotīti maggabhāvanā niratthakā",
  "atk-s0302a:245_5": "hoti. Tena vuttaṃ “aññaṃ jīvaṃ aññaṃ sarīranti vā bhikkhu diṭṭhiyā sati brahmacariyavāso na hotī”ti.",
  "atk-s0302a:246_0": "Visūkāyikānītiādi sabbaṃ micchādiṭṭhivevacanameva. Sā hi sammādiṭṭhiyā vinivijjhanaṭṭhena",
  "atk-s0302a:246_1": "visūkamiva attānaṃ āvaraṇato visūkāyikaṃ, sammādiṭṭhiṃ ananuvattitvā tassā virodhena",
  "atk-s0302a:246_2": "pavattanato visevitaṃ, kadāci ucchedassa kadāci sassatassa gahaṇato virūpaṃ phanditaṃ",
  "atk-s0302a:246_3": "vipphanditanti vuccati. Tālāvatthukatānīti tālavatthu viya katāni, puna aviruhaṇaṭṭhena",
  "atk-s0302a:246_4": "matthakacchinnatālo viya samūlaṃ tālaṃ uddharitvā tassa patiṭṭhitaṭṭhānaṃ viya ca",
  "atk-s0302a:246_5": "katānīti attho. Anabhāvaṃkatānīti anuabhāvaṃ katānīti. Pañcamaṃ.",
  "atk-s0302a:247": "6. Dutiyaavijjāpaccayasuttavaṇṇanā",
  "atk-s0302a:248_0": "36. Chaṭṭhe iti vā, bhikkhave, yo vadeyyāti tassaṃ parisati diṭṭhigatiko pañhaṃ pucchitukāmo",
  "atk-s0302a:248_1": "atthi, so pana avisāradadhātuko uṭṭhāya dasabalaṃ pucchituṃ na sakkoti, tasmā tassa",
  "atk-s0302a:248_2": "ajjhāsayena sayameva pucchitvā vissajjento satthā evamāha. Chaṭṭhaṃ.",
  "atk-s0302a:249": "7. Natumhasuttavaṇṇanā",
  "atk-s0302a:250_0": "37. Sattame na tumhākanti attani hi sati attaniyaṃ nāma hoti. Attāyeva ca natthi,",
  "atk-s0302a:250_1": "tasmā “na tumhāka”nti āha. Napi aññesanti añño nāma paresaṃ attā, tasmiṃ sati aññesaṃ",
  "atk-s0302a:250_2": "nāma siyā, sopi natthi, tasmā “napi aññesa”nti āha. Purāṇamidaṃ, bhikkhave, kammanti",
  "atk-s0302a:250_3": "nayidaṃ purāṇakammameva, purāṇakammanibbatto panesa kāyo, tasmā paccayavohārena evaṃ",
  "atk-s0302a:250_4": "vutto. Abhisaṅkhatantiādi kammavohārasseva vasena purimaliṅgasabhāgatāya vuttaṃ,",
  "atk-s0302a:250_5": "ayaṃ panettha attho – abhisaṅkhatanti paccayehi katoti daṭṭhabbo. Abhisañcetayitanti",
  "atk-s0302a:250_6": "cetanāvatthuko cetanāmūlakoti daṭṭhabbo. Vedaniyanti vedaniyavatthūti daṭṭhabbo. Sattamaṃ.",
  "atk-s0302a:251": "8. Cetanāsuttavaṇṇanā",
  "atk-s0302a:252_0": "38. Aṭṭhame yañca, bhikkhave, cetetīti yaṃ cetanaṃ ceteti, pavattetīti attho. Yañca",
  "atk-s0302a:252_1": "pakappetīti yaṃ pakappanaṃ pakappeti, pavatteticceva attho. Yañca anusetīti yañca",
  "atk-s0302a:252_2": "anusayaṃ anuseti, pavatteticceva attho. Ettha ca cetetīti tebhūmakakusalākusalacetanā",
  "atk-s0302a:252_3": "gahitā, pakappetīti aṭṭhasu lobhasahagatacittesu taṇhādiṭṭhikappā gahitā, anusetīti",
  "atk-s0302a:252_4": "dvādasannaṃ cetanānaṃ sahajātakoṭiyā ceva upanissayakoṭiyā ca anusayo gahito. Ārammaṇametaṃ",
  "atk-s0302a:252_5": "hotīti (cetanādidhammajāte sati kammaviññāṇassa uppattiyā avāritattā) etaṃ cetanādidhammajātaṃ",
  "atk-s0302a:252_6": "paccayo hoti. Paccayo hi idha ārammaṇanti adhippetā. Viññāṇassa ṭhitiyāti kammaviññāṇassa",
  "atk-s0302a:252_7": "ṭhitatthaṃ. Ārammaṇe satīti tasmiṃ paccaye sati. Patiṭṭhā viññāṇassa hotīti tassa",
  "atk-s0302a:252_8": "kammaviññāṇassa patiṭṭhā hoti. Tasmiṃ patiṭṭhite viññāṇeti tasmiṃ kammaviññāṇe patiṭṭhite.",
  "atk-s0302a:252_9": "Virūḷheti kammaṃ javāpetvā paṭisandhiākaḍḍhanasamatthatāya nibbattamūle jāte. Punabbhavābhinibbattīti",
  "atk-s0302a:252_10": "punabbhavasaṅkhātā abhinibbatti.",
  "atk-s0302a:253_0": "No ce, bhikkhave, cetetīti iminā tebhūmakacetanāya appavattanakkhaṇo vutto. No ce",
  "atk-s0302a:253_1": "pakappetīti iminā taṇhādiṭṭhikappānaṃ appavattanakkhaṇo. Atha ce anusetīti iminā",
  "atk-s0302a:253_2": "tebhūmakavipākesu parittakiriyāsu rūpeti ettha appahīnakoṭiyā anusayo gahito. Ārammaṇametaṃ",
  "atk-s0302a:253_3": "hotīti anusaye sati kammaviññāṇassa uppattiyā avāritattā etaṃ anusayajātaṃ paccayova hoti.",
  "atk-s0302a:254_0": "No ceva cetetītiādīsu paṭhamapade tebhūmakakusalākusalacetanā nivattā, dutiyapade",
  "atk-s0302a:254_1": "aṭṭhasu cittesu taṇhādiṭṭhiyo, tatiyapade vuttappakāresu dhammesu yo appahīnakoṭiyā",
  "atk-s0302a:254_2": "anusayito anusayo, so nivatto.",
  "atk-s0302a:255_0": "Apicettha asammohatthaṃ ceteti pakappeti anuseti, ceteti na pakappeti anuseti, na",
  "atk-s0302a:255_1": "ceteti na pakappeti anuseti, na ceteti na pakappeti na anusetīti idampi catukkaṃ",
  "atk-s0302a:255_2": "veditabbaṃ. Tattha paṭhamanaye dhammaparicchedo dassito. Dutiyanaye cetetīti tebhūmakakusalacetanā",
  "atk-s0302a:255_3": "ceva catasso ca akusalacetanā gahitā. Na pakappetīti aṭṭhasu cittesu taṇhādiṭṭhiyo",
  "atk-s0302a:255_4": "nivattā. Anusetīti tebhūmakakusale upanissayakoṭiyā, catūsu akusalacetanāsu sahajātakoṭiyā",
  "atk-s0302a:255_5": "ceva upanissayakoṭiyā ca anusayo gahito. Tatiyanaye na cetetīti tebhūmakakusalākusalaṃ",
  "atk-s0302a:255_6": "nivattaṃ, na pakappetīti aṭṭhasu cittesu taṇhādiṭṭhiyo nivattā, anusetīti sutte āgataṃ",
  "atk-s0302a:255_7": "vāretvā tebhūmakakusalākusalavipākakiriyārūpesu appahīnakoṭiyā upanissayo gahito.",
  "atk-s0302a:255_8": "Catutthanayo purimasadisova.",
  "atk-s0302a:256_0": "Tadappatiṭṭhiteti tasmiṃ appatiṭṭhite. Avirūḷheti kammaṃ javāpetvā paṭisandhiākaḍḍhanasamatthatāya",
  "atk-s0302a:256_1": "anibbattamūle. Ettha pana kiṃ kathitanti? Arahattamaggassa kiccaṃ, khīṇāsavassa kiccakaraṇantipi",
  "atk-s0302a:256_2": "navalokuttaradhammātipi vattuṃ vaṭṭati. Ettha ca viññāṇassa ceva āyatiṃ punabbhavassa",
  "atk-s0302a:256_3": "ca antare eko sandhi, vedanātaṇhānamantare eko, bhavajātīnamantare ekoti. Aṭṭhamaṃ.",
  "atk-s0302a:257": "9. Dutiyacetanāsuttavaṇṇanā",
  "atk-s0302a:258": "39. Navame viññāṇanāmarūpānaṃ antare eko sandhi, vedanātaṇhānamantare eko, bhavajātīnamantare ekoti. Navamaṃ.",
  "atk-s0302a:259": "10. Tatiyacetanāsuttavaṇṇanā",
  "atk-s0302a:260_0": "40. Dasame natīti taṇhā. Sā hi piyarūpesu rūpādīsu namanaṭṭhena “natī”ti vuccati.",
  "atk-s0302a:260_1": "Āgati gati hotīti āgatimhi gati hoti, āgate paccupaṭṭhite kamme vā kammanimitte vā",
  "atk-s0302a:260_2": "gahinimitte vā paṭisandhivasena viññāṇassa gati hoti. Cutūpapātoti evaṃ viññāṇassa",
  "atk-s0302a:260_3": "āgate paṭisandhivisaye gatiyā sati ito cavanasaṅkhātā cuti, tatthūpapattisaṅkhāto",
  "atk-s0302a:260_4": "upapātoti ayaṃ cutūpapāto nāma hoti. Evaṃ imasmiṃ sutte natiyā ca āgatigatiyā ca",
  "atk-s0302a:260_5": "antare ekova sandhi kathitoti. Dasamaṃ.",
  "atk-s0302a:261": "Kaḷārakhattiyavaggo catuttho.",
  "atk-s0302a:262": "5. Gahapativaggo",
  "atk-s0302a:263": "1. Pañcaverabhayasuttavaṇṇanā",
  "atk-s0302a:264_0": "41. Gahapativaggassa paṭhame yatoti yadā. Bhayāni verānīti bhayaveracetanāyo. Sotāpattiyaṅgehīti",
  "atk-s0302a:264_1": "duvidhaṃ sotāpattiyā aṅgaṃ, (sotāpattiyā ca aṅgaṃ,) yaṃ pubbabhāge sotāpattipaṭilābhāya",
  "atk-s0302a:264_2": "saṃvattati, “sappurisasaṃsevo saddhammassavanaṃ yonisomanasikāro dhammānudhammappaṭipattī”ti",
  "atk-s0302a:264_3": "evaṃ āgataṃ, paṭiladdhaguṇassa ca sotāpattiṃ patvā ṭhitassa aṅgaṃ, yaṃ sotāpannassa",
  "atk-s0302a:264_4": "aṅgantipi vuccati, buddhe aveccappasādādīnaṃ etaṃ adhivacanaṃ. Idamidha adhippetaṃ.",
  "atk-s0302a:264_5": "Ariyoti niddoso nirupārambho. Ñāyoti paṭiccasamuppannaṃ ñatvā ṭhitañāṇampi paṭiccasamuppādopi.",
  "atk-s0302a:264_6": "Yathāha – “ñāyo vuccati paṭiccasamuppādo, ariyopi aṭṭhaṅgiko maggo ñāyo”ti. Paññāyāti",
  "atk-s0302a:264_7": "aparāparaṃ uppannāya vipassanāpaññāya. Sudiṭṭho hotīti aparāparaṃ uppajjitvā dassanavasena suṭṭhu diṭṭho.",
  "atk-s0302a:265_0": "Khīṇanirayotiādīsu āyatiṃ tattha anuppajjanatāya khīṇo nirayo mayhanti so ahaṃ khīṇanirayo.",
  "atk-s0302a:265_1": "Esa nayo sabbattha. Sotāpannoti maggasotaṃ āpanno. Avinipātadhammoti na vinipātasabhāvo.",
  "atk-s0302a:265_2": "Niyatoti paṭhamamaggasaṅkhātena sammattaniyāmena niyato. Sambodhiparāyanoti uttarimaggattayasaṅkhāto",
  "atk-s0302a:265_3": "sambodhi paraṃ ayanaṃ mayhanti sohaṃ sambodhiparāyano, taṃ sambodhiṃ avassaṃ abhisambujjhanakoti attho.",
  "atk-s0302a:266_0": "Pāṇātipātapaccayāti pāṇātipātakammakāraṇā. Bhayaṃ veranti atthato ekaṃ. Verañca nāmetaṃ",
  "atk-s0302a:266_1": "duvidhaṃ hoti bāhiraṃ ajjhattikanti. Ekena hi ekassa pitā mārito hoti, so cintesi",
  "atk-s0302a:266_2": "“etena kira me pitā mārito, ahampi taṃyeva māressāmī”ti nisitaṃ satthaṃ ādāya carati.",
  "atk-s0302a:266_3": "Yā tassa abbhantare uppannaveracetanā, idaṃ bāhiraṃ veraṃ nāma. Yā pana itarassa",
  "atk-s0302a:266_4": "“ayaṃ kira maṃ māressāmīti carati, ahameva naṃ paṭhamataraṃ māressāmī”ti cetanā uppajjati,",
  "atk-s0302a:266_5": "idaṃ ajjhattikaṃ veraṃ nāma. Idaṃ tāva ubhayampi diṭṭhadhammikameva. Yā pana taṃ",
  "atk-s0302a:266_6": "niraye uppannaṃ disvā “etaṃ paharissāmī”ti jalitaṃ ayamuggaraṃ gaṇhato nirayapālassa",
  "atk-s0302a:266_7": "cetanā uppajjati, idamassa samparāyikaṃ bāhiraveraṃ. Yā cassa “ayaṃ niddosaṃ maṃ",
  "atk-s0302a:266_8": "paharissāmīti āgacchati, ahameva naṃ paṭhamataraṃ paharissāmī”ti cetanā uppajjati,",
  "atk-s0302a:266_9": "idamassa samparāyikaṃ ajjhattaveraṃ. Yaṃ panetaṃ bāhiraveraṃ, taṃ aṭṭhakathāyaṃ “puggalavera”nti",
  "atk-s0302a:266_10": "vuttaṃ. Dukkhaṃ domanassanti atthato ekameva. Yathā cettha, evaṃ sesapadesupi “iminā",
  "atk-s0302a:266_11": "mama bhaṇḍaṃ haṭaṃ, mayhaṃ dāresu cārittaṃ āpannaṃ, musā vatvā attho bhaggo, surāmadamattena",
  "atk-s0302a:266_12": "idaṃ nāma kata”ntiādinā nayena veruppatti veditabbā. Aveccappasādenāti adhigatena",
  "atk-s0302a:266_13": "acalappasādena. Ariyakantehīti pañcahi sīlehi. Tāni hi ariyānaṃ kantāni piyāni. Bhavantaragatāpi",
  "atk-s0302a:266_14": "ariyā tāni na vijahanti, tasmā “ariyakantānī”ti vuccanti. Sesamettha yaṃ vattabbaṃ",
  "atk-s0302a:266_15": "siyā, taṃ sabbaṃ visuddhimagge anussatiniddese vuttameva. Paṭhamaṃ.",
  "atk-s0302a:267": "2. Dutiyapañcaverabhayasuttavaṇṇanā",
  "atk-s0302a:268": "42. Dutiye bhikkhūnaṃ kathitabhāvamattameva viseso. Dutiyaṃ.",
  "atk-s0302a:269": "3. Dukkhasuttavaṇṇanā",
  "atk-s0302a:270_0": "43. Tatiye dukkhassāti vaṭṭadukkhassa. Samudayanti dve samudayā khaṇikasamudayo ca",
  "atk-s0302a:270_1": "paccayasamudayo ca. Paccayasamudayaṃ passantopi bhikkhu khaṇikasamudayaṃ passati,",
  "atk-s0302a:270_2": "khaṇikasamudayaṃ passantopi paccayasamudayaṃ passati. Atthaṅgamopi accantatthaṅgamo",
  "atk-s0302a:270_3": "bhedatthaṅgamoti duvidho. Accantatthaṅgamaṃ passantopi bhedatthaṅgamaṃ passati, bhedatthaṅgamaṃ",
  "atk-s0302a:270_4": "passantopi accantatthaṅgamaṃ passati. Desessāmīti idaṃ vaṭṭadukkhassa samudayaatthaṅgamaṃ",
  "atk-s0302a:270_5": "nibbattibhedaṃ nāma desessāmi, taṃ suṇāthāti attho. Paṭiccāti nissayavasena ceva",
  "atk-s0302a:270_6": "ārammaṇavasena ca paccayaṃ katvā. Tiṇṇaṃ saṅgati phassoti tiṇṇaṃ saṅgatiyā phasso.",
  "atk-s0302a:270_7": "Ayaṃ kho, bhikkhave, dukkhassa samudayoti ayaṃ vaṭṭadukkhassa nibbatti nāma. Atthaṅgamoti",
  "atk-s0302a:270_8": "bhedo. Evañhi vaṭṭadukkhaṃ bhinnaṃ hoti appaṭisandhiyaṃ. Tatiyaṃ.",
  "atk-s0302a:271": "4. Lokasuttavaṇṇanā",
  "atk-s0302a:272": "44. Catutthe lokassāti saṅkhāralokassa. Ayamettha viseso. Catutthaṃ.",
  "atk-s0302a:273": "5. Ñātikasuttavaṇṇanā",
  "atk-s0302a:274_0": "45. Pañcame ñātiketi dvinnaṃ ñātakānaṃ gāme. Giñjakāvasatheti iṭṭhakāhi kate mahāpāsāde.",
  "atk-s0302a:274_1": "Dhammapariyāyanti dhammakāraṇaṃ. Upassutīti upassutiṭṭhānaṃ, yaṃ ṭhānaṃ upagatena",
  "atk-s0302a:274_2": "sakkā hoti bhagavato saddaṃ sotuṃ, tattha ṭhitoti attho. So kira gandhakuṭipariveṇasammajjanatthaṃ",
  "atk-s0302a:274_3": "āgato attano kammaṃ pahāya bhagavato dhammaghosaṃ suṇanto aṭṭhāsi. Addasāti tadā",
  "atk-s0302a:274_4": "kira bhagavato āditova paccayākāraṃ manasikarontassa “idaṃ iminā paccayena hoti,",
  "atk-s0302a:274_5": "idaṃ iminā”ti āvajjato yāva bhavaggā ekaṅgaṇaṃ ahosi, satthā manasikāraṃ pahāya vacasā",
  "atk-s0302a:274_6": "sajjhāyaṃ karonto yathānusandhinā desanaṃ niṭṭhapetvā, “api nu kho imaṃ dhammapariyāyaṃ",
  "atk-s0302a:274_7": "koci assosī”ti āvajjento taṃ bhikkhumaddasa. Tena vuttaṃ “addasā kho bhagavā”ti.",
  "atk-s0302a:275_0": "Assosi noti assosi nu. Atha vā assosi noti amhākaṃ bhāsantānaṃ assosīti. Uggaṇhāhītiādīsu",
  "atk-s0302a:275_1": "sutvā tuṇhībhūtova paguṇaṃ karonto uggaṇhāti nāma. Padānupadaṃ ghaṭetvā vācāya paricitaṃ",
  "atk-s0302a:275_2": "karonto pariyāpuṇāti nāma. Ubhayathāpi paguṇaṃ ādhārappattaṃ karonto dhāreti nāma.",
  "atk-s0302a:275_3": "Atthasaṃhitoti kāraṇanissito. Ādibrahmacariyakoti maggabrahmacariyassa ādi patiṭṭhānabhūto.",
  "atk-s0302a:275_4": "Iti tīsupi imesu suttesu vaṭṭavivaṭṭameva kathitaṃ. Pañcamaṃ.",
  "atk-s0302a:276": "6. Aññatarabrāhmaṇasuttavaṇṇanā",
  "atk-s0302a:277": "46. Chaṭṭhe aññataroti nāmavasena apākaṭo aññataro brāhmaṇo. Chaṭṭhaṃ.",
  "atk-s0302a:278": "7. Jāṇussoṇisuttavaṇṇanā",
  "atk-s0302a:279": "47. Sattame jāṇussoṇīti ṭhānantaravasena evaṃladdhanāmo asītikoṭivibhavo mahāpurohito. Sattamaṃ.",
  "atk-s0302a:280": "8. Lokāyatikasuttavaṇṇanā",
  "atk-s0302a:281_0": "48. Aṭṭhame lokāyatikoti vitaṇḍasatthe lokāyate kataparicayo. Jeṭṭhametaṃ lokāyatanti",
  "atk-s0302a:281_1": "paṭhamaṃ lokāyataṃ. Lokāyatanti ca lokasseva āyataṃ, bālaputhujjanalokassa āyataṃ,",
  "atk-s0302a:281_2": "mahantaṃ gambhīranti upadhāritabbaṃ parittaṃ bhāvaṃ diṭṭhigataṃ. Ekattanti ekasabhāvaṃ,",
  "atk-s0302a:281_3": "niccasabhāvamevāti pucchati. Puthuttanti purimasabhāvena nānāsabhāvaṃ, devamanussādibhāvena",
  "atk-s0302a:281_4": "paṭhamaṃ hutvā pacchā na hotīti ucchedaṃ sandhāya pucchati. Evamettha “sabbamatthi,",
  "atk-s0302a:281_5": "sabbamekatta”nti imā dvepi sassatadiṭṭhiyo, “sabbaṃ natthi, sabbaṃ puthutta”nti imā",
  "atk-s0302a:281_6": "dve ucchedadiṭṭhiyoti veditabbā. Aṭṭhamaṃ.",
  "atk-s0302a:282": "9. Ariyasāvakasuttavaṇṇanā",
  "atk-s0302a:283": "49. Navame kiṃ nu khoti saṃsayuppattiākāradassanaṃ. Samudayatīti uppajjati. Navamaṃ.",
  "atk-s0302a:284": "10. Dutiyaariyasāvakasuttavaṇṇanā",
  "atk-s0302a:285": "50. Dasame dvepi nayā ekato vuttā. Idameva purimena nānattaṃ, sesaṃ tādisamevāti. Dasamaṃ.",
  "atk-s0302a:286": "Gahapativaggo pañcamo.",
  "atk-s0302a:287": "6. Dukkhavaggo",
  "atk-s0302a:288": "1. Parivīmaṃsanasuttavaṇṇanā",
  "atk-s0302a:289_0": "51. Dukkhavaggassa paṭhame parivīmaṃsamānoti upaparikkhamāno. Jarāmaraṇanti kasmā",
  "atk-s0302a:289_1": "jarāmaraṇaṃ ekameva “anekavidhaṃ nānappakāraka”nti vatvā gahitanti ce? Tasmiṃ gahite",
  "atk-s0302a:289_2": "sabbadukkhassa gahitattā. Yathā hi cūḷāya gahite purise so puriso gahitova hoti,",
  "atk-s0302a:289_3": "evaṃ jarāmaraṇe gahite sabbadukkhaṃ gahitameva hoti. Tasmā “yaṃ kho idaṃ anekavidhaṃ",
  "atk-s0302a:289_4": "nānappakārakaṃ dukkhaṃ loke uppajjatī”ti nhatvā ṭhitaṃ purisaṃ viya sabbadukkhaṃ",
  "atk-s0302a:289_5": "dassetvā taṃ cūḷāya gaṇhanto viya jarāmaraṇaṃ gaṇhi.",
  "atk-s0302a:290_0": "Jarāmaraṇanirodhasāruppagāminīti jarāmaraṇanirodhassa sāruppabhāvena nikkilesatāya",
  "atk-s0302a:290_1": "parisuddhatāya sadisāva hutvā gāminīti attho. Tathā paṭipanno ca hotīti yathā taṃ",
  "atk-s0302a:290_2": "paṭipannoti vuccati, evaṃ paṭipanno hoti. Anudhammacārīti nibbānadhammaṃ anugataṃ",
  "atk-s0302a:290_3": "paṭipattidhammaṃ carati, pūretīti attho. Dukkhakkhayāya paṭipannoti sīlaṃ ādiṃ katvā",
  "atk-s0302a:290_4": "jarāmaraṇadukkhassa nirodhatthāya paṭipanno. Saṅkhāranirodhāyāti saṅkhāradukkhassa",
  "atk-s0302a:290_5": "nirodhatthāya. Ettāvatā yāva arahattā desanā kathitā.",
  "atk-s0302a:291_0": "Idāni arahattaphalapaccavekkhaṇaṃ satatavihārañca dassetvā desanā nivattetabbā siyā,",
  "atk-s0302a:291_1": "tathā akatvā avijjāgatoti idaṃ kasmā gaṇhātīti? Khīṇāsavassa samatikkantavaṭṭadukkhadassanatthaṃ.",
  "atk-s0302a:291_2": "Apica puna vaṭṭaṃ ārabhitvā vivaṭṭe kathiyamāne bujjhanakasatto cettha atthi, tassa",
  "atk-s0302a:291_3": "ajjhāsayavasenāpi idaṃ gaṇhātīti veditabbo. Tattha avijjāgatoti avijjāya gato upagato",
  "atk-s0302a:291_4": "samannāgato. Purisapuggaloti purisoyeva puggalo. Ubhayenāpi sammutikathaṃ katheti.",
  "atk-s0302a:291_5": "Buddhānañhi sammutikathā paramatthakathāti dve kathā honti. Tattha “satto naro puriso",
  "atk-s0302a:291_6": "puggalo tisso nāgo”ti evaṃ pavattā sammutikathā nāma. “Khandhā dhātuyo āyatanānī”ti",
  "atk-s0302a:291_7": "evaṃ pavattā paramatthakathā nāma. Paramatthaṃ kathentāpi sammutiṃ amuñcitvā kathenti.",
  "atk-s0302a:291_8": "Te sammutiṃ kathentāpi paramatthaṃ kathentāpi saccameva kathenti. Teneva vuttaṃ –",
  "atk-s0302a:292": "“Duve saccāni akkhāsi, sambuddho vadataṃ varo;",
  "atk-s0302a:293": "Sammutiṃ paramatthañca, tatiyaṃ nūpalabbhati;",
  "atk-s0302a:294": "Saṅketavacanaṃ saccaṃ, lokasammutikāraṇaṃ;",
  "atk-s0302a:295": "Paramatthavacanaṃ saccaṃ, dhammānaṃ bhūtalakkhaṇa”nti.",
  "atk-s0302a:296_0": "Puññaṃ ce saṅkhāranti terasacetanābhedaṃ puññābhisaṅkhāraṃ. Abhisaṅkharotīti karoti.",
  "atk-s0302a:296_1": "Puññūpagaṃ hoti viññāṇanti kammaviññāṇaṃ kammapuññena upagataṃ sampayuttaṃ hoti,",
  "atk-s0302a:296_2": "vipākaviññāṇaṃ vipākapuññena. Apuññaṃ ce saṅkhāranti dvādasacetanābhedaṃ apuññābhisaṅkhāraṃ",
  "atk-s0302a:296_3": "abhisaṅkharoti. Āneñjaṃ ce saṅkhāranti catucetanābhedaṃ āneñjābhisaṅkhāraṃ. Āneñjūpagaṃ",
  "atk-s0302a:296_4": "hoti viññāṇanti kammāneñjena kammaviññāṇaṃ, vipākāneñjena vipākaviññāṇaṃ upagataṃ",
  "atk-s0302a:296_5": "hoti. Ettha ca tividhassa kammābhisaṅkhārassa gahitattā dvādasapadiko paccayākāro",
  "atk-s0302a:296_6": "gahitova hoti. Ettāvatā vaṭṭaṃ dassitaṃ.",
  "atk-s0302a:297_0": "Idāni vivaṭṭaṃ dassento yato kho, bhikkhavetiādimāha. Tattha avijjāti catūsu saccesu",
  "atk-s0302a:297_1": "aññāṇaṃ. Vijjāti arahattamaggañāṇaṃ. Ettha ca paṭhamameva avijjāya pahīnāya vijjā",
  "atk-s0302a:297_2": "uppajjati. Yathā pana caturaṅgepi tame rattiṃ padīpujjalena andhakāro pahīyati, evaṃ",
  "atk-s0302a:297_3": "vijjuppādā avijjāya pahānaṃ veditabbaṃ. Na kiñci loke upādiyatīti loke kiñci dhammaṃ",
  "atk-s0302a:297_4": "na gaṇhāti na parāmasati. Anupādiyaṃ na paritassatīti anupādiyanto agaṇhanto neva",
  "atk-s0302a:297_5": "taṇhāparitassanāya, na bhayaparitassanāya paritassati, na taṇhāyati na bhāyatīti",
  "atk-s0302a:297_6": "attho. Paccattaññevāti sayameva attanāva parinibbāyati, na aññassa ānubhāvena.",
  "atk-s0302a:298_0": "So sukhaṃ ce vedananti idaṃ kasmā ārabhi? Khīṇāsavassa paccavekkhaṇañāṇaṃ dassetvā",
  "atk-s0302a:298_1": "satatavihāraṃ dassetuṃ ārabhi. Anajjhositāti taṇhāya gilitvā pariniṭṭhapetvā agahitā.",
  "atk-s0302a:298_2": "Atha dukkhavedanā kasmā vuttā, kiṃ tampi abhinandanto atthīti? Āma atthi. Sukhaṃ",
  "atk-s0302a:298_3": "abhinandantoyeva hi dukkhaṃ abhinandati nāma dukkhaṃ patvā sukhaṃ patthanato sukhassa",
  "atk-s0302a:298_4": "ca vipariṇāmadukkhatoti. Kāyapariyantikanti kāyaparicchinnaṃ, yāva pañcadvārakāyo",
  "atk-s0302a:298_5": "pavattati, tāva pavattaṃ pañcadvārikavedananti attho. Jīvitapariyantikanti jīvitaparicchinnaṃ.",
  "atk-s0302a:298_6": "Yāva jīvitaṃ pavattati, tāva pavattaṃ manodvārikavedananti attho.",
  "atk-s0302a:299_0": "Tattha pañcadvārikavedanā pacchā uppajjitvā paṭhamaṃ nirujjhati, manodvārikavedanā",
  "atk-s0302a:299_1": "paṭhamaṃ uppajjitvā pacchā nirujjhati. Sā hi paṭisandhikkhaṇe vatthurūpasmiṃyeva",
  "atk-s0302a:299_2": "patiṭṭhāti. Pañcadvārikā pavatte pañcadvāravasena pavattamānā paṭhamavaye vīsativassakāle",
  "atk-s0302a:299_3": "rajjanadussanamuyhanavasena adhimattā balavatī hoti, paṇṇāsavassakāle ṭhitā hoti,",
  "atk-s0302a:299_4": "saṭṭhivassakālato paṭṭhāya parihāyamānā asītinavutivassakāle mandā hoti. Tadā hi",
  "atk-s0302a:299_5": "sattā “cirarattaṃ ekato nisīdimhā nipajjimhā”ti vadantepi “na sañjānāmā”ti vadanti.",
  "atk-s0302a:299_6": "Adhimattānipi rūpādiārammaṇāni “na passāma na suṇāma”, “sugandhaṃ duggandhaṃ vā sāduṃ",
  "atk-s0302a:299_7": "asāduṃ vā thaddhaṃ mudukanti vā na jānāmā”ti vadanti. Iti nesaṃ pañcadvārikavedanā",
  "atk-s0302a:299_8": "bhaggā hoti, manodvārikāva pavattati. Sāpi anupubbena parihāyamānā maraṇasamaye hadayakoṭiṃyeva",
  "atk-s0302a:299_9": "nissāya pavattati. Yāva panesā pavattati, tāva satto jīvatīti vuccati. Yadā nappavattati,",
  "atk-s0302a:299_10": "tadā mato niruddhoti vuccati.",
  "atk-s0302a:300": "Svāyamattho vāpiyā dīpetabbo –",
  "atk-s0302a:301_0": "Yathā hi puriso pañcaudakamaggasampannaṃ vāpiṃ kareyya, paṭhamaṃ deve vuṭṭhe pañcahi",
  "atk-s0302a:301_1": "udakamaggehi udakaṃ pavisitvā antovāpiyaṃ āvāṭe pūreyya, punappunaṃ deve vassante",
  "atk-s0302a:301_2": "udakamagge pūretvā gāvutaḍḍhayojanamattaṃ ottharitvā udakaṃ tiṭṭheyya tato tato vissandamānaṃ,",
  "atk-s0302a:301_3": "atha niddhamanatumbe vivaritvā khettesu kamme kariyamāne udakaṃ nikkhamantaṃ, sassapākakāle",
  "atk-s0302a:301_4": "(udakaṃ nikkhamantaṃ,) udakaṃ parihīnaṃ “macche gaṇhāmā”ti vattabbataṃ āpajjeyya,",
  "atk-s0302a:301_5": "tato katipāhena āvāṭesuyeva udakaṃ saṇṭhaheyya. Yāva pana taṃ āvāṭesu hoti, tāva",
  "atk-s0302a:301_6": "“mahāvāpiyaṃ udakaṃ atthī”ti saṅkhaṃ gacchati. Yadā pana tattha chijjati, tadā “vāpiyaṃ",
  "atk-s0302a:301_7": "udakaṃ natthī”ti vuccati, evaṃsampadamidaṃ veditabbaṃ.",
  "atk-s0302a:302_0": "Paṭhamaṃ deve vassante pañcahi maggehi udake pavisante āvāṭānaṃ pūraṇakālo viya hi",
  "atk-s0302a:302_1": "paṭhamameva paṭisandhikkhaṇe manodvārikavedanāya vatthurūpe patiṭṭhitakālo, punappunaṃ",
  "atk-s0302a:302_2": "deve vassante pañcannaṃ maggānaṃ pūritakālo viya pavatte pañcadvārikavedanāya pavattikālo,",
  "atk-s0302a:302_3": "gāvutaḍḍhayojanamattaṃ ajjhottharaṇaṃ viya paṭhamavaye vīsativassakāle rajjanādivasena",
  "atk-s0302a:302_4": "tassā adhimattabalavabhāvo, yāva vāpito udakaṃ na niggacchati, tāva pūrāya vāpiyā",
  "atk-s0302a:302_5": "ṭhitakālo viya paññāsavassakāle tassā ṭhitakālo, niddhamanatumbesu vivaṭesu kammante",
  "atk-s0302a:302_6": "kariyamāne udakassa nikkhamanakālo viya saṭṭhivassakālato paṭṭhāya tassā parihāni,",
  "atk-s0302a:302_7": "udake bhaṭṭhe udakamaggesu parittodakassa ṭhitakālo viya asītinavutivassakāle pañcadvārikavedanāya",
  "atk-s0302a:302_8": "mandakālo, āvāṭesuyeva udakassa patiṭṭhānakālo viya hadayavatthukoṭiṃ nissāya manodvārikavedanāya",
  "atk-s0302a:302_9": "pavattikālo, āvāṭesu parittepi udake sati “vāpiyaṃ udakaṃ atthī”ti vattabbakālo viya",
  "atk-s0302a:302_10": "yāva sā pavattati, tāva “satto jīvatī”ti vuccati. Yathā pana āvāṭesu udake chinne",
  "atk-s0302a:302_11": "“natthi vāpiyaṃ udaka”nti vuccati, evaṃ manodvārikavedanāya appavattamānāya “satto",
  "atk-s0302a:302_12": "mato”ti vuccati. Imaṃ vedanaṃ sandhāya vuttaṃ “jīvitapariyantikaṃ vedanaṃ vediyamāno”ti.",
  "atk-s0302a:303_0": "Kāyassa bhedāti kāyassa bhedena. Jīvitapariyādānā uddhanti jīvitakkhayato uddhaṃ.",
  "atk-s0302a:303_1": "Idhevāti paṭisandhivasena parato agantvā idheva. Sītībhavissantīti pavattivipphandadaratharahitāni",
  "atk-s0302a:303_2": "sītāni appavattanadhammāni bhavissanti. Sarīrānīti dhātusarīrāni. Avasissantīti avasiṭṭhāni bhavissanti.",
  "atk-s0302a:304_0": "Kumbhakārapākāti kumbhakārassa bhājanapacanaṭṭhānato. Paṭisisseyyāti ṭhapeyya. Kapallānīti",
  "atk-s0302a:304_1": "saha mukhavaṭṭiyā ekābaddhāni kumbhakapallāni. Avasisseyyunti tiṭṭheyyuṃ. Evameva",
  "atk-s0302a:304_2": "khoti ettha idaṃ opammasaṃsandanaṃ – ādittakumbhakārapāko viya hi tayo bhavā daṭṭhabbā,",
  "atk-s0302a:304_3": "kumbhakāro viya yogāvacaro, pākato kumbhakārabhājanānaṃ nīharaṇadaṇḍako viya arahattamaggañāṇaṃ,",
  "atk-s0302a:304_4": "samo bhūmibhāgo viya asaṅkhataṃ nibbānatalaṃ, daṇḍakena uṇhakumbhaṃ ākaḍḍhitvā same",
  "atk-s0302a:304_5": "bhūmibhāge kumbhassa ṭhapitakālo viya āraddhavipassakassa rūpasattakaṃ arūpasattakaṃ",
  "atk-s0302a:304_6": "vipassantassa kammaṭṭhāne ca paguṇe vibhūte upaṭṭhahamāne tathārūpaṃ utusappāyādiṃ",
  "atk-s0302a:304_7": "labhitvā ekāsane nisinnassa vipassanaṃ vaḍḍhetvā aggaphalaṃ arahattaṃ patvā catūhi",
  "atk-s0302a:304_8": "apāyehi attabhāvaṃ uddharitvā phalasamāpattivasena asaṅkhate nibbānatale ṭhitakālo",
  "atk-s0302a:304_9": "daṭṭhabbo. Khīṇāsavo pana uṇhakumbho viya arahattappattadivaseyeva na parinibbāti,",
  "atk-s0302a:304_10": "sāsanappaveṇiṃ pana ghaṭayamāno paṇṇāsasaṭṭhivassāni ṭhatvā carimakacittappattiyā",
  "atk-s0302a:304_11": "upādiṇṇakakkhandhabhedā anupādisesāya nibbānadhātuyā parinibbāti. Athassa kumbhassa",
  "atk-s0302a:304_12": "viya kapallāni anupādiṇṇakasarīrāneva avasissantīti. Sarīrāni avasissantīti pajānātīti",
  "atk-s0302a:304_13": "idaṃ pana khīṇāsavassa anuyogāropanatthaṃ vuttaṃ.",
  "atk-s0302a:305_0": "Viññāṇaṃ paññāyethāti paṭisandhiviññāṇaṃ paññāyetha. Sādhu sādhūti therānaṃ byākaraṇaṃ",
  "atk-s0302a:305_1": "sampahaṃsati. Evametanti yadetaṃ tividhe abhisaṅkhāre asati paṭisandhiviññāṇassa",
  "atk-s0302a:305_2": "appaññāṇantiādi, evameva etaṃ. Adhimuccathāti sanniṭṭhānasaṅkhātaṃ adhimokkhaṃ paṭilabhatha.",
  "atk-s0302a:305_3": "Esevanto dukkhassāti ayameva vaṭṭadukkhassa anto ayaṃ paricchedo, yadidaṃ nibbānanti. Paṭhamaṃ.",
  "atk-s0302a:306": "2. Upādānasuttavaṇṇanā",
  "atk-s0302a:307_0": "52. Dutiye upādāniyesūti catunnaṃ upādānānaṃ paccayesu tebhūmakadhammesu. Assādānupassinoti",
  "atk-s0302a:307_1": "assādaṃ anupassantassa. Tatrāti tasmiṃ aggikkhandhe. Tadāhāroti taṃpaccayo. Tadupādānoti",
  "atk-s0302a:307_2": "tasseva vevacanaṃ. Evameva khoti ettha aggikkhandho viya hi tayo bhavā, tebhūmakavaṭṭantipi",
  "atk-s0302a:307_3": "etadeva, aggijaggakapuriso viya vaṭṭanissito bālaputhujjano, sukkhatiṇagomayādipakkhipanaṃ",
  "atk-s0302a:307_4": "viya assādānupassino puthujjanassa taṇhādivasena chahi dvārehi kusalākusalakammakaraṇaṃ.",
  "atk-s0302a:307_5": "Tiṇagomayādīsu khīṇesu punappunaṃ tesaṃ pakkhipanena aggikkhandhassa vaḍḍhanaṃ viya",
  "atk-s0302a:307_6": "bālaputhujjanassa uṭṭhāya samuṭṭhāya yathāvuttakammāyūhanena aparāparaṃ vaṭṭadukkhanibbattanaṃ.",
  "atk-s0302a:308_0": "Na kālena kālaṃ sukkhāni ceva tiṇāni pakkhipeyyāti tañhi koci atthakāmo evaṃ vadeyya",
  "atk-s0302a:308_1": "– “bho kasmā uṭṭhāya samuṭṭhāya kalāpe bandhitvā sukkhatiṇakaṭṭhānaṃ pacchiyañca",
  "atk-s0302a:308_2": "pūretvā sukkhagomayāni pakkhipanto etaṃ aggiṃ jālesi? Api nu te atthi itonidānaṃ",
  "atk-s0302a:308_3": "kāci vaḍḍhīti? Vaṃsāgatametaṃ bho amhākaṃ, itonidānaṃ pana me avaḍḍhiyeva, kuto vaḍḍhi?",
  "atk-s0302a:308_4": "Ahañhi imaṃ aggiṃ jagganto neva nhāyituṃ na bhuñjituṃ na nipajjituṃ labhāmīti. Tena",
  "atk-s0302a:308_5": "hi bho kiṃ te iminā niratthakena aggijālanena? Ehi tvaṃ etāni ābhatāni tiṇādīni ettha",
  "atk-s0302a:308_6": "nikkhipa, tāni sayameva jhāyissanti, tvaṃ pana asukasmiṃ ṭhāne sītodakā pokkharaṇī",
  "atk-s0302a:308_7": "atthi, tattha nhatvā, mālāgandhavilepanehi attānaṃ maṇḍetvā sunivattho supārutova",
  "atk-s0302a:308_8": "pādukāhi nagaraṃ pavisitvā pāsādavaramāruyha vātapānaṃ vivaritvā mahāvīthiyaṃ virocamāno",
  "atk-s0302a:308_9": "nisīda ekaggo sukhasamappito hutvā, tattha te nisinnassa tiṇādīnaṃ khayena sayameva",
  "atk-s0302a:308_10": "ayaṃ aggi appaṇṇattibhāvaṃ gamissatī”ti. So tathā kareyya. Tatheva ca tattha nisinnassa",
  "atk-s0302a:308_11": "so aggi upādānakkhayena appaṇṇattibhāvaṃ gaccheyya. Idaṃ sandhāyetaṃ “na kālena kāla”ntiādi vuttaṃ.",
  "atk-s0302a:309_0": "Evameva khoti ettha pana idaṃ opammasaṃsandanaṃ – cattālīsāya kaṭṭhavāhānaṃ jalamāno",
  "atk-s0302a:309_1": "mahāaggikkhandho viya hi tebhūmakavaṭṭaṃ daṭṭhabbaṃ, aggijagganakapuriso viya vaṭṭasannissitako",
  "atk-s0302a:309_2": "yogāvacaro, atthakāmo puriso viya sammāsambuddho, tena purisena tassa dinnaovādo",
  "atk-s0302a:309_3": "viya tathāgatena “ehi tvaṃ, bhikkhu, tebhūmakadhammesu nibbinda, evaṃ vaṭṭadukkhā",
  "atk-s0302a:309_4": "muccissasī”ti tassa tebhūmakadhammesu kammaṭṭhānassa kathitakālo, tassa purisassa",
  "atk-s0302a:309_5": "yathānusiṭṭhaṃ paṭipajjitvā pāsāde nisinnakālo viya yogino sugatovādaṃ sampaṭicchitvā",
  "atk-s0302a:309_6": "suññāgāraṃ paviṭṭhassa tebhūmakadhammesu vipassanaṃ paṭṭhapetvā anukkamena yathānurūpaṃ",
  "atk-s0302a:309_7": "āhārasappāyādiṃ labhitvā, ekāsane nisinnassa aggaphale patiṭṭhitakālo, tassa nhānavilepanādīhi",
  "atk-s0302a:309_8": "sudhotamaṇḍitakāyattā tasmiṃ nisinnassa ekaggasukhasamappitakālo viya yogino ariyamaggapokkharaṇiyaṃ",
  "atk-s0302a:309_9": "maggañāṇodakena sunhātasudhotakilesamalassa hirottappasāṭake nivāsetvā sīlavilepanānulittassa",
  "atk-s0302a:309_10": "arahattamaṇḍanena attabhāvaṃ maṇḍetvā vimuttipupphadāmaṃ piḷandhitvā iddhipādapādukā",
  "atk-s0302a:309_11": "āruyha nibbānanagaraṃ pavisitvā dhammapāsādaṃ āruyha satipaṭṭhānamahāvīthiyaṃ virocamānassa",
  "atk-s0302a:309_12": "nibbānārammaṇaṃ phalasamāpattiṃ appetvā nisinnakālo. Tassa pana purisassa tasmiṃ",
  "atk-s0302a:309_13": "nisinnassa tiṇādīnaṃ khayena aggikkhandhassa appaṇṇattigamanakālo viya khīṇāsavassa",
  "atk-s0302a:309_14": "yāvatāyukaṃ ṭhatvā upādiṇṇakakkhandhabhedena anupādisesāya nibbānadhātuyā parinibbutassa",
  "atk-s0302a:309_15": "mahāvaṭṭavūpasamo daṭṭhabbo. Dutiyaṃ.",
  "atk-s0302a:310": "3. Saṃyojanasuttavaṇṇanā",
  "atk-s0302a:311_0": "53. Tatiye saṃyojaniyesūti dasannaṃ saṃyojanānaṃ paccayesu. Jhāyeyyāti jaleyya. Telaṃ",
  "atk-s0302a:311_1": "āsiñceyya vaṭṭiṃ upasaṃhareyyāti dīpapaṭijagganatthaṃ telabhājanañca mahantañca vaṭṭikapālaṃ",
  "atk-s0302a:311_2": "gahetvā samīpe niccaṃ ṭhitova tele khīṇe telaṃ āsiñceyya, vaṭṭiyā khīṇāya vaṭṭiṃ",
  "atk-s0302a:311_3": "upasaṃhareyya. Sesamettha saddhiṃ opammasaṃsandanena purimanayeneva veditabbaṃ. Tatiyaṃ.",
  "atk-s0302a:312": "4. Dutiyasaṃyojanasuttavaṇṇanā",
  "atk-s0302a:313": "54. Catutthe upamaṃ paṭhamaṃ katvā pacchā attho vutto. Sesaṃ tādisameva. Catutthaṃ.",
  "atk-s0302a:314": "5. Mahārukkhasuttavaṇṇanā",
  "atk-s0302a:315_0": "55. Pañcame uddhaṃ ojaṃ abhiharantīti pathavīrasañca āporasañca upari āropenti. Ojāya",
  "atk-s0302a:315_1": "āropitattā hatthasatubbedhassa rukkhassa aṅkuraggesu bindubindūni viya hutvā sineho",
  "atk-s0302a:315_2": "tiṭṭhati. Idaṃ panettha opammasaṃsandanaṃ – mahārukkho viya hi tebhūmakavaṭṭaṃ, mūlāni",
  "atk-s0302a:315_3": "viya āyatanāni, mūlehi ojāya ārohanaṃ viya chahi dvārehi kammārohanaṃ, ojāya abhiruḷhattā",
  "atk-s0302a:315_4": "mahārukkhassa yāvakappaṭṭhānaṃ viya vaṭṭanissitabālaputhujjanassa chahi dvārehi kammaṃ",
  "atk-s0302a:315_5": "āyūhantassa aparāparaṃ vaṭṭassa vaḍḍhanavasena dīgharattaṃ ṭhānaṃ.",
  "atk-s0302a:316_0": "Kuddālapiṭakanti kuddālañceva pacchibhājanañca. Khaṇḍākhaṇḍikaṃ chindeyyāti khuddakamahantāni",
  "atk-s0302a:316_1": "khaṇḍākhaṇḍāni karonto chindeyya. Idaṃ panettha opammasaṃsandanaṃ – idhāpi hi mahārukkho",
  "atk-s0302a:316_2": "viya tebhūmakavaṭṭaṃ, rukkhaṃ nāsetukāmo puriso viya yogāvacaro, kuddālo viya ñāṇaṃ,",
  "atk-s0302a:316_3": "pacchi viya samādhi, rukkhacchedanapharasu viya ñāṇaṃ, rukkhassa mūle chinnakālo",
  "atk-s0302a:316_4": "viya yogino ācariyasantike kammaṭṭhānaṃ gahetvā manasikarontassa paññā, khaṇḍākhaṇḍikaṃ",
  "atk-s0302a:316_5": "chindanakālo viya saṅkhepato catunnaṃ mahābhūtānaṃ manasikāro, phālanaṃ viya dvecattālīsāya",
  "atk-s0302a:316_6": "koṭṭhāsesu vitthāramanasikāro, sakalikaṃ sakalikaṃ karaṇakālo viya upādārūpassa ceva",
  "atk-s0302a:316_7": "rūpakkhandhārammaṇassa viññāṇassa cāti imesaṃ vasena nāmarūpapariggaho, mūlānaṃ upacchedanaṃ",
  "atk-s0302a:316_8": "viya tasseva nāmarūpassa paccayapariyesanaṃ, vātātape visosetvā agginā ḍahanakālo",
  "atk-s0302a:316_9": "viya anupubbena vipassanaṃ vaḍḍhetvā aññataraṃ sappāyaṃ labhitvā kammaṭṭhāne vibhūte",
  "atk-s0302a:316_10": "upaṭṭhahamāne ekapallaṅke nisinnassa samaṇadhammaṃ karontassa aggaphalappatti, masikaraṇaṃ",
  "atk-s0302a:316_11": "viya arahattappattadivaseyeva aparinibbāyantassa yāvatāyukaṃ ṭhita kālo, mahāvāte",
  "atk-s0302a:316_12": "opunanaṃ nadiyā pavāhanaṃ viya ca upādiṇṇakakkhandhabhedena anupādisesāya nibbānadhātuyā",
  "atk-s0302a:316_13": "parinibbutassa vaṭṭavūpasamo veditabbo. Pañcamaṃ.",
  "atk-s0302a:317": "6. Dutiyamahārukkhasuttavaṇṇanā",
  "atk-s0302a:318": "56. Chaṭṭhepi upamaṃ paṭhamaṃ vatvā pacchā attho vutto, idameva nānattaṃ. Chaṭṭhaṃ.",
  "atk-s0302a:319": "7. Taruṇarukkhasuttavaṇṇanā",
  "atk-s0302a:320_0": "57-59. Sattame taruṇoti ajātaphalo. Palimajjeyyāti sodheyya. Paṃsuṃ dadeyyāti thaddhapharusapaṃsuṃ",
  "atk-s0302a:320_1": "haritvā mudugomayacuṇṇamissaṃ madhurapaṃsuṃ pakkhipeyya. Vuddhinti vuddhiṃ āpajjitvā",
  "atk-s0302a:320_2": "pupphūpago pupphaṃ, phalūpago phalaṃ gaṇheyya. Idaṃ panettha opammasaṃsandanaṃ –",
  "atk-s0302a:320_3": "taruṇarukkho viya hi tebhūmakavaṭṭaṃ, rukkhajaggako puriso viya vaṭṭanissito puthujjano,",
  "atk-s0302a:320_4": "mūlaphalasantānādīni viya tīhi dvārehi kusalākusalakammāyūhanaṃ, rukkhassa vuḍḍhiāpajjanaṃ",
  "atk-s0302a:320_5": "viya puthujjanassa tīhi dvārehi kammaṃ āyūhato aparāparaṃ vaṭṭappavatti. Vivaṭṭaṃ",
  "atk-s0302a:320_6": "vuttanayeneva veditabbaṃ. Aṭṭhamanavamāni uttānatthāneva. Sattamādīni.",
  "atk-s0302a:321": "10. Nidānasuttavaṇṇanā",
  "atk-s0302a:322_0": "60. Dasame kurūsu viharatīti kurūti evaṃ bahuvacanavasena laddhavohāre janapade viharati.",
  "atk-s0302a:322_1": "Kammāsadhammaṃ nāma kurūnaṃ nigamoti evaṃnāmako kurūnaṃ nigamo, taṃ gocaragāmaṃ katvāti",
  "atk-s0302a:322_2": "attho. Āyasmāti piyavacanametaṃ garuvacanametaṃ. Ānandoti tassa therassa nāmaṃ. Ekamantaṃ",
  "atk-s0302a:322_3": "nisīdīti cha nisajjadose vivajjento dakkhiṇajāṇumaṇḍalassa abhimukhaṭṭhāne chabbaṇṇānaṃ",
  "atk-s0302a:322_4": "buddharasmīnaṃ anto pavisitvā pasannalākhārasaṃ vigāhanto viya suvaṇṇapaṭaṃ pārupanto",
  "atk-s0302a:322_5": "viya rattakambalavitānamajjhaṃ pavisanto viya dhammabhaṇḍāgāriko āyasmā ānando nisīdi.",
  "atk-s0302a:322_6": "Tena vuttaṃ “ekamantaṃ nisīdī”ti.",
  "atk-s0302a:323_0": "Kāya pana velāya kena kāraṇena ayamāyasmā bhagavantaṃ upasaṅkamantoti? Sāyanhavelāya",
  "atk-s0302a:323_1": "paccayākārapañhaṃ pucchanakāraṇena. Taṃ divasaṃ kira ayamāyasmā kulasaṅgahatthāya",
  "atk-s0302a:323_2": "gharadvāre gharadvāre sahassabhaṇḍikaṃ nikkhipanto viya kammāsadhammaṃ piṇḍāya caritvā",
  "atk-s0302a:323_3": "piṇḍapātapaṭikkanto satthu vattaṃ dassetvā satthari gandhakuṭiṃ paviṭṭhe satthāraṃ",
  "atk-s0302a:323_4": "vanditvā attano divāṭṭhānaṃ gantvā antevāsikesu vattaṃ dassetvā paṭikkantesu divāṭṭhānaṃ",
  "atk-s0302a:323_5": "paṭisammajjitvā cammakkhaṇḍaṃ paññapetvā udakatumbato udakena hatthapāde sītalaṃ",
  "atk-s0302a:323_6": "katvā pallaṅkaṃ ābhujitvā nisinno sotāpattiphalasamāpattiṃ samāpajjitvā. Atha paricchinnakālavasena",
  "atk-s0302a:323_7": "samāpattito vuṭṭhāya paccayākāre ñāṇaṃ otāresi. So “avijjāpaccayā saṅkhārā”tiādito",
  "atk-s0302a:323_8": "paṭṭhāya antaṃ, antato paṭṭhāya ādiṃ, ubhayantato paṭṭhāya majjhaṃ, majjhato paṭṭhāya",
  "atk-s0302a:323_9": "ubho ante pāpento tikkhattuṃ dvādasapadaṃ paccayākāraṃ sammasi. Tassevaṃ sammasantassa",
  "atk-s0302a:323_10": "paccayākāro vibhūto hutvā uttānakuttānako viya upaṭṭhāsi. Tato cintesi – “ayaṃ paccayākāro",
  "atk-s0302a:323_11": "sabbabuddhehi gambhīro ceva gambhīrāvabhāso cāti kathito, mayhaṃ kho pana padesañāṇe",
  "atk-s0302a:323_12": "ṭhitassa sāvakassa sato uttāno viya vibhūto pākaṭo hutvā upaṭṭhāti, mayhaṃyeva nu",
  "atk-s0302a:323_13": "kho esa uttānako viya upaṭṭhāti, udāhu aññesampīti attano upaṭṭhānakāraṇaṃ satthu",
  "atk-s0302a:323_14": "ārocessāmī”ti nisinnaṭṭhānato uṭṭhāya cammakkhaṇḍaṃ papphoṭetvā ādāya sāyanhasamaye",
  "atk-s0302a:323_15": "bhagavantaṃ upasaṅkami. Tena vuttaṃ – “sāyanhavelāyaṃ paccayākārapañhaṃ pucchanakāraṇena upasaṅkamanto”ti.",
  "atk-s0302a:324_0": "Yāva gambhīroti ettha yāvasaddo pamāṇātikkame. Atikkamma pamāṇaṃ gambhīro, atigambhīroti",
  "atk-s0302a:324_1": "attho. Gambhīrāvabhāsoti gambhīrova hutvā avabhāsati, dissatīti attho. Ekañhi uttānameva",
  "atk-s0302a:324_2": "gambhīrāvabhāsaṃ hoti pūtipaṇṇarasavasena kāḷavaṇṇaṃ purāṇaudakaṃ viya. Tañhi jāṇuppamāṇampi",
  "atk-s0302a:324_3": "sataporisaṃ viya dissati. Ekaṃ gambhīraṃ uttānāvabhāsaṃ hoti maṇibhāsaṃ vippasannaudakaṃ",
  "atk-s0302a:324_4": "viya. Tañhi sataporisampi jāṇuppamāṇaṃ viya khāyati. Ekaṃ uttānaṃ uttānāvabhāsaṃ",
  "atk-s0302a:324_5": "hoti pātiādīsu udakaṃ viya. Ekaṃ gambhīraṃ gambhīrāvabhāsaṃ hoti sinerupādakamahāsamudde",
  "atk-s0302a:324_6": "udakaṃ viya. Evaṃ udakameva cattāri nāmāni labhati. Paṭiccasamuppāde panetaṃ natthi.",
  "atk-s0302a:324_7": "Ayañhi gambhīro ca gambhīrāvabhāso cāti ekameva nāmaṃ labhati. Evarūpo samānopi atha",
  "atk-s0302a:324_8": "ca pana me uttānakuttānako viya khāyati, tadidaṃ acchariyaṃ, bhante, abbhutaṃ, bhanteti",
  "atk-s0302a:324_9": "evaṃ attano vimhayaṃ pakāsento pañhaṃ pucchitvā tuṇhībhūto nisīdi.",
  "atk-s0302a:325_0": "Bhagavā tassa vacanaṃ sutvā “ānando bhavaggagahaṇāya hatthaṃ pasārento viya sineruṃ",
  "atk-s0302a:325_1": "bhinditvā miñjaṃ nīharituṃ vāyamamāno viya vinā nāvāya mahāsamuddaṃ taritukāmo viya",
  "atk-s0302a:325_2": "pathaviṃ parivattetvā pathavojaṃ gahetuṃ vāyamamāno viya buddhavisayaṃ pañhaṃ attano",
  "atk-s0302a:325_3": "uttānuttānanti vadati, handassa gambhīrabhāvaṃ ācikkhāmī”ti cintetvā mā hevantiādimāha.",
  "atk-s0302a:326_0": "Tattha mā hevanti ha-kāro nipātamattaṃ, evaṃ mā bhaṇīti attho. “Mā heva”nti ca idaṃ",
  "atk-s0302a:326_1": "vacanaṃ bhagavā āyasmantaṃ ānandaṃ ussādentopi bhaṇati apasādentopi. Tattha ussādentopīti,",
  "atk-s0302a:326_2": "ānanda, tvaṃ mahāpañño visadañāṇo, tena te gambhīropi paṭiccasamuppādo uttānako viya",
  "atk-s0302a:326_3": "khāyati, aññesaṃ panesa uttānakoti na sallakkhetabbo, gambhīroyeva ca so gambhīrāvabhāso ca.",
  "atk-s0302a:327_0": "Tattha catasso upamā vadanti – cha māse subhojanarasapuṭṭhassa kira katayogassa mahāmallassa",
  "atk-s0302a:327_1": "samajjasamaye katamallapāsāṇaparicayassa yuddhabhūmiṃ gacchantassa antarā mallapāsāṇaṃ",
  "atk-s0302a:327_2": "dassesuṃ. So “kiṃ eta”nti āha. Mallapāsāṇoti. Āharatha nanti. “Ukkhipituṃ na sakkomā”ti",
  "atk-s0302a:327_3": "vutte sayaṃ gantvā “kuhiṃ imassa bhāriyaṭṭhāna”nti vatvā dvīhi hatthehi dve pāsāṇe",
  "atk-s0302a:327_4": "ukkhipitvā kīḷāguḷe viya khipitvā agamāsi. Tattha mallassa mallapāsāṇo lahukoti na",
  "atk-s0302a:327_5": "aññesampi lahukoti vattabbo. Cha māse subhojanarasapuṭṭho mallo viya hi kappasatasahassaṃ",
  "atk-s0302a:327_6": "abhinīhārasampanno āyasmā ānando. Yathā mallassa mahābalatāya mallapāsāṇo lahuko,",
  "atk-s0302a:327_7": "evaṃ therassa mahāpaññatāya paṭiccasamuppādo uttānoti vattabbo, so aññesaṃ uttānoti na vattabbo.",
  "atk-s0302a:328_0": "Mahāsamudde ca timi nāma mahāmaccho dviyojanasatiko, timiṅgalo tiyojanasatiko, timirapiṅgalo",
  "atk-s0302a:328_1": "pañcayojanasatiko, ānando timinando ajjhāroho mahātimīti ime cattāro yojanasahassikā.",
  "atk-s0302a:328_2": "Tattha timirapiṅgaleneva dīpenti. Tassa kira dakkhiṇakaṇṇaṃ cālentassa pañcayojanasate",
  "atk-s0302a:328_3": "padese udakaṃ calati, tathā vāmakaṇṇaṃ, tathā naṅguṭṭhaṃ, tathā sīsaṃ. Dve pana kaṇṇe",
  "atk-s0302a:328_4": "cāletvā naṅguṭṭhena paharitvā sīsaṃ aparāparaṃ katvā kīḷituṃ āraddhassa sattaṭṭhayojanasate",
  "atk-s0302a:328_5": "ṭhāne bhājane pakkhipitvā uddhane āropitaṃ viya udakaṃ pakkuthati. Yojanasatamatte",
  "atk-s0302a:328_6": "padese udakaṃ piṭṭhiṃ chādetuṃ na sakkoti. So evaṃ vadeyya – “ayaṃ mahāsamuddo gambhīroti",
  "atk-s0302a:328_7": "vadanti, kutassa gambhīratā, mayaṃ piṭṭhimattacchādanampi udakaṃ na labhāmā”ti. Tattha",
  "atk-s0302a:328_8": "kāyūpapannassa timirapiṅgalassa mahāsamuddo uttānoti aññesañca khuddakamacchānaṃ",
  "atk-s0302a:328_9": "uttānoti na vattabbo, evameva ñāṇūpapannassa therassa paṭiccasamuppādo uttānoti aññesampi",
  "atk-s0302a:328_10": "uttānoti na vattabbo. Supaṇṇarājā ca diyaḍḍhayojanasatiko hoti. Tassa dakkhiṇapakkho",
  "atk-s0302a:328_11": "paññāsayojaniko hoti, tathā vāmapakkho, piñchavaṭṭi ca saṭṭhiyojanikā, gīvā tiṃsayojanikā,",
  "atk-s0302a:328_12": "mukhaṃ navayojanaṃ, pādā dvādasayojanikā, tasmiṃ supaṇṇavātaṃ dassetuṃ āraddhe sattaṭṭhayojanasataṃ",
  "atk-s0302a:328_13": "ṭhānaṃ nappahoti. So evaṃ vadeyya – “ayaṃ ākāso anantoti vadanti, kutassa anantatā,",
  "atk-s0302a:328_14": "mayaṃ pakkhavātappattharaṇokāsampi na labhāmā”ti. Tattha kāyūpapannassa supaṇṇarañño",
  "atk-s0302a:328_15": "ākāso parittoti aññesañca khuddakapakkhīnaṃ parittoti na vattabbo, evameva ñāṇūpapannassa",
  "atk-s0302a:328_16": "therassa paṭiccasamuppādo uttānoti aññesampi uttānoti na vattabbo.",
  "atk-s0302a:329_0": "Rāhu asurindo pana pādantato yāva kesantā yojanānaṃ cattāri sahassāni aṭṭha ca satāni",
  "atk-s0302a:329_1": "honti. Tassa dvinnaṃ bāhānaṃ antare dvādasayojanasatikaṃ, bahalattena chayojanasatikaṃ,",
  "atk-s0302a:329_2": "hatthapādatalāni tiyojanasatikāni, tathā mukhaṃ, ekaṅgulipabbaṃ paññāsayojanaṃ, tathā",
  "atk-s0302a:329_3": "bhamukantaraṃ, nalāṭaṃ tiyojanasatikaṃ, sīsaṃ navayojanasatikaṃ. Tassa mahāsamuddaṃ",
  "atk-s0302a:329_4": "otiṇṇassa gambhīraṃ udakaṃ jāṇuppamāṇaṃ hoti. So evaṃ vadeyya – “ayaṃ mahāsamuddo",
  "atk-s0302a:329_5": "gambhīroti vadanti. Kutassa gambhīratā? Mayaṃ jāṇuppaṭicchādanamattampi udakaṃ na",
  "atk-s0302a:329_6": "labhāmā”ti. Tattha kāyūpapannassa rāhuno mahāsamuddo uttānoti aññesañca uttānoti",
  "atk-s0302a:329_7": "na vattabbo. Evameva ñāṇūpapannassa therassa paṭiccasamuppādo uttānoti aññesampi",
  "atk-s0302a:329_8": "uttānoti na vattabbo. Etamatthaṃ sandhāya bhagavā mā hevaṃ, ānanda, mā hevaṃ, ānandāti āha.",
  "atk-s0302a:330": "Therassa hi catūhi kāraṇehi gambhīro paṭiccasamuppādo uttānoti upaṭṭhāsi. Katamehi catūhi? Pubbūpanissayasampattiyā titthavāsena sotāpannatāya bahussutabhāvenāti.",
  "atk-s0302a:331_0": "Ito kira satasahassime kappe padumuttaro nāma satthā loke uppajji. Tassa haṃsavatī",
  "atk-s0302a:331_1": "nāma nagaraṃ ahosi, ānando nāma rājā pitā, sumedhā nāma devī mātā, bodhisatto uttarakumāro",
  "atk-s0302a:331_2": "nāma ahosi. So puttassa jātadivase mahābhinikkhamanaṃ nikkhamma pabbajitvā padhānamanuyutto",
  "atk-s0302a:331_3": "anukkamena sabbaññutaṃ patvā, “anekajātisaṃsāra”nti udānaṃ udānetvā sattāhaṃ bodhipallaṅke",
  "atk-s0302a:331_4": "vītināmetvā “pathaviyaṃ pādaṃ ṭhapessāmī”ti pādaṃ abhinīhari. Atha pathaviṃ bhinditvā",
  "atk-s0302a:331_5": "mahantaṃ padumaṃ uṭṭhāsi. Tassa dhurapattāni navutihatthāni, kesaraṃ tiṃsahatthaṃ,",
  "atk-s0302a:331_6": "kaṇṇikā dvādasahatthā, navaghaṭappamāṇā reṇu ahosi.",
  "atk-s0302a:332_0": "Satthā pana ubbedhato aṭṭhapaññāsahattho ahosi, tassa ubhinnaṃ bāhānamantaraṃ aṭṭhārasahatthaṃ,",
  "atk-s0302a:332_1": "nalāṭaṃ pañcahatthaṃ, hatthapādā ekādasahatthā. Tassa ekādasahatthena pādena dvādasahatthāya",
  "atk-s0302a:332_2": "kaṇṇikāya akkantamattāya navaghaṭappamāṇā reṇu uṭṭhāya aṭṭhapaññāsahatthaṃ padesaṃ",
  "atk-s0302a:332_3": "uggantvā okiṇṇamanosilācuṇṇaṃ viya paccokiṇṇaṃ. Tadupādāya bhagavā “padumuttaro”tveva",
  "atk-s0302a:332_4": "paññāyittha. Tassa devilo ca sujāto ca dve aggasāvakā ahesuṃ, amitā ca asamā ca dve",
  "atk-s0302a:332_5": "aggasāvikā, sumano nāma upaṭṭhāko. Padumuttaro bhagavā pitusaṅgahaṃ kurumāno bhikkhusatasahassaparivāro",
  "atk-s0302a:332_6": "haṃsavatiyā rājadhāniyā vasati.",
  "atk-s0302a:333_0": "Kaniṭṭhabhātā panassa sumanakumāro nāma. Tassa rājā haṃsavatito vīsayojanasate bhogaṃ",
  "atk-s0302a:333_1": "adāsi. So kadāci āgantvā pitarañca satthārañca passati. Athekadivasaṃ paccanto kupito.",
  "atk-s0302a:333_2": "Sumano rañño sāsanaṃ pesesi. Rājā “tvaṃ mayā, tāta, kasmā ṭhapito”ti paṭipesesi.",
  "atk-s0302a:333_3": "So core vūpasametvā “upasanto, deva, janapado”ti rañño pesesi. Rājā tuṭṭho “sīghaṃ",
  "atk-s0302a:333_4": "mama putto āgacchatū”ti āha. Tassa sahassamattā amaccā honti. So tehi saddhiṃ antarāmagge",
  "atk-s0302a:333_5": "mantesi – “mayhaṃ pitā tuṭṭho sace me varaṃ deti, kiṃ gaṇhāmī”ti? Atha naṃ ekacce",
  "atk-s0302a:333_6": "“hatthiṃ gaṇhatha, assaṃ gaṇhatha, janapadaṃ gaṇhatha, sattaratanāni gaṇhathā”ti",
  "atk-s0302a:333_7": "āhaṃsu. Apare “tumhe pathavissarassa puttā, na tumhākaṃ dhanaṃ dullabhaṃ, laddhampi",
  "atk-s0302a:333_8": "cetaṃ sabbaṃ pahāya gamanīyaṃ, puññameva ekaṃ ādāya gamanīyaṃ, tasmā deve varaṃ dadamāne",
  "atk-s0302a:333_9": "temāsaṃ padumuttaraṃ bhagavantaṃ upaṭṭhātuṃ varaṃ gaṇhathā”ti. So “tumhe mayhaṃ kalyāṇamittā",
  "atk-s0302a:333_10": "nāma, mametaṃ cittaṃ natthi, tumhehi pana uppāditaṃ, evaṃ karissāmī”ti, gantvā pitaraṃ",
  "atk-s0302a:333_11": "vanditvā pitarā āliṅgetvā, matthake cumbitvā “varaṃ te, putta, demī”ti vutte “icchāmahaṃ,",
  "atk-s0302a:333_12": "mahārāja, bhagavantaṃ temāsaṃ catūhi paccayehi upaṭṭhahanto jīvitaṃ avañjhaṃ kātuṃ,",
  "atk-s0302a:333_13": "idaṃ me varaṃ dehī”ti āha. Na sakkā, tāta, aññaṃ varehīti. Deva, khattiyānaṃ nāma",
  "atk-s0302a:333_14": "dvekathā natthi, etameva me dehi, na mamaññena atthoti. Tāta, buddhānaṃ nāma cittaṃ",
  "atk-s0302a:333_15": "dujjānaṃ, sace bhagavā na icchissati, mayā dinnampi kiṃ bhavissatīti? “Sādhu, deva,",
  "atk-s0302a:333_16": "ahaṃ bhagavato cittaṃ jānissāmī”ti vihāraṃ gato.",
  "atk-s0302a:334_0": "Tena ca samayena bhattakiccaṃ niṭṭhāpetvā bhagavā gandhakuṭiṃ paviṭṭho hoti. So maṇḍalamāḷe",
  "atk-s0302a:334_1": "sannisinnānaṃ bhikkhūnaṃ santikaṃ agamāsi. Te naṃ āhaṃsu – “rājaputta kasmā āgatosī”ti?",
  "atk-s0302a:334_2": "Bhagavantaṃ dassanāya, dassetha me bhagavantanti. “Na mayaṃ, rājaputta, icchiticchitakkhaṇe",
  "atk-s0302a:334_3": "satthāraṃ daṭṭhuṃ labhāmā”ti. Ko pana, bhante, labhatīti? Sumanatthero nāma rājaputtāti.",
  "atk-s0302a:334_4": "So “kuhiṃ bhante thero”ti? Therassa nisinnaṭṭhānaṃ pucchitvā gantvā vanditvā – “icchāmahaṃ,",
  "atk-s0302a:334_5": "bhante, bhagavantaṃ passituṃ, dassetha me bhagavanta”nti āha. Thero “ehi, rājaputtā”ti",
  "atk-s0302a:334_6": "taṃ gahetvā gandhakuṭipariveṇe ṭhapetvā gandhakuṭiṃ āruhi. Atha naṃ bhagavā “sumana,",
  "atk-s0302a:334_7": "kasmā āgatosī”ti āha. Rājaputto, bhante, bhagavantaṃ dassanāya āgatoti. Tena hi bhikkhu",
  "atk-s0302a:334_8": "āsanaṃ paññapehīti. Thero āsanaṃ paññapesi. Nisīdi bhagavā paññatte āsane. Rājaputto",
  "atk-s0302a:334_9": "bhagavantaṃ vanditvā paṭisanthāraṃ akāsi, “kadā āgatosi rājaputtā”ti? Bhante, tumhesu",
  "atk-s0302a:334_10": "gandhakuṭiṃ paviṭṭhesu, bhikkhū pana “na mayaṃ icchiticchitakkhaṇe bhagavantaṃ daṭṭhuṃ",
  "atk-s0302a:334_11": "labhāmā”ti maṃ therassa santikaṃ pāhesuṃ, thero pana ekavacaneneva dassesi, thero,",
  "atk-s0302a:334_12": "bhante, tumhākaṃ sāsane vallabho maññeti. Āma, rājakumāra, vallabho esa bhikkhu mayhaṃ",
  "atk-s0302a:334_13": "sāsaneti. Bhante, buddhānaṃ sāsane kiṃ katvā vallabho hotīti? Dānaṃ datvā sīlaṃ samādiyitvā",
  "atk-s0302a:334_14": "uposathakammaṃ katvā, kumārāti. Bhagavā ahampi thero viya buddhasāsane vallabho hotukāmo,",
  "atk-s0302a:334_15": "temāsaṃ me vassāvāsaṃ adhivāsethāti. Bhagavā, “atthi nu kho gatena attho”ti oloketvā",
  "atk-s0302a:334_16": "“atthī”ti disvā “suññāgāre kho, rājakumāra, tathāgatā abhiramantī”ti āha. Kumāro",
  "atk-s0302a:334_17": "“aññātaṃ bhagavā, aññātaṃ sugatā”ti vatvā – “ahaṃ, bhante, purimataraṃ gantvā vihāraṃ",
  "atk-s0302a:334_18": "kāremi, mayā pesite bhikkhusatasahassena saddhiṃ āgacchathā”ti paṭiññaṃ gahetvā pitu",
  "atk-s0302a:334_19": "santikaṃ gantvā, “dinnā me, deva, bhagavatā paṭiññā, mayā pahite tumhe bhagavantaṃ",
  "atk-s0302a:334_20": "peseyyāthā”ti pitaraṃ vanditvā nikkhamitvā yojane yojane vihāraṃ kāretvā vīsayojanasataṃ",
  "atk-s0302a:334_21": "addhānaṃ gato. Gantvā attano nagare vihāraṭṭhānaṃ vicinanto sobhanassa nāma kuṭumbikassa",
  "atk-s0302a:334_22": "uyyānaṃ disvā satasahassena kiṇitvā satasahassaṃ vissajjetvā vihāraṃ kāresi. Tattha",
  "atk-s0302a:334_23": "bhagavato gandhakuṭiṃ, sesabhikkhūnañca rattiṭṭhānadivāṭṭhānatthāya kuṭileṇamaṇḍape",
  "atk-s0302a:334_24": "kārāpetvā pākāraparikkhepaṃ dvārakoṭṭhakañca niṭṭhāpetvā pitu santikaṃ pesesi “niṭṭhitaṃ",
  "atk-s0302a:334_25": "mayhaṃ kiccaṃ, satthāraṃ pahiṇathā”ti.",
  "atk-s0302a:335_0": "Rājā bhagavantaṃ bhojetvā “bhagavā sumanassa kiccaṃ niṭṭhitaṃ, tumhākaṃ āgamanaṃ",
  "atk-s0302a:335_1": "paccāsīsatī”ti. Bhagavā satasahassabhikkhuparivāro yojane yojane vihāresu vasamāno",
  "atk-s0302a:335_2": "agamāsi. Kumāro “satthā āgacchatī”ti sutvā yojanaṃ paccuggantvā gandhamālādīhi pūjayamāno vihāraṃ pavesetvā –",
  "atk-s0302a:336": "“Satasahassena me kītaṃ, satasahassena māpitaṃ;",
  "atk-s0302a:337": "Sobhanaṃ nāma uyyānaṃ paṭiggaṇha, mahāmunī”ti. –",
  "atk-s0302a:338_0": "Vihāraṃ niyyātesi. So vassūpanāyikadivase dānaṃ datvā attano puttadāre ca amacce",
  "atk-s0302a:338_1": "ca pakkosāpetvā āha –“satthā amhākaṃ santikaṃ dūrato āgato, buddhā ca nāma dhammagarunova,",
  "atk-s0302a:338_2": "nāmisagarukā. Tasmā ahaṃ imaṃ temāsaṃ dve sāṭake nivāsetvā dasa sīlāni samādiyitvā",
  "atk-s0302a:338_3": "idheva vasissāmi, tumhe khīṇāsavasatasahassassa imināva nīhārena temāsaṃ dānaṃ dadeyyāthā”ti.",
  "atk-s0302a:339_0": "So sumanattherassa vasanaṭṭhānasabhāgeyeva ṭhāne vasanto yaṃ thero bhagavato vattaṃ",
  "atk-s0302a:339_1": "karoti, taṃ sabbaṃ disvā, “imasmiṃ ṭhāne ekantavallabho esa thero, etasseva ṭhānantaraṃ",
  "atk-s0302a:339_2": "patthetuṃ vaṭṭatī”ti cintetvā, upakaṭṭhāya pavāraṇāya gāmaṃ pavisitvā sattāhaṃ mahādānaṃ",
  "atk-s0302a:339_3": "datvā sattame divase bhikkhūsatasahassassa pādamūle ticīvaraṃ ṭhapetvā bhagavantaṃ",
  "atk-s0302a:339_4": "vanditvā, “bhante, yadetaṃ mayā magge yojanantarikavihārakārāpanato paṭṭhāya puññaṃ",
  "atk-s0302a:339_5": "kataṃ, taṃ neva sakkasampattiṃ, na mārabrahmasampattiṃ patthayantena, buddhassa pana",
  "atk-s0302a:339_6": "upaṭṭhākabhāvaṃ patthentena kataṃ. Tasmā ahampi bhagavā anāgate sumanatthero viya",
  "atk-s0302a:339_7": "ekassa buddhassa upaṭṭhāko homī”ti pañcapatiṭṭhitena patitvā vanditvā nipanno. Bhagavā",
  "atk-s0302a:339_8": "“mahantaṃ kulaputtassa cittaṃ, ijjhissati nu kho, no”ti olokento, “anāgate ito satasahassime",
  "atk-s0302a:339_9": "kappe gotamo nāma buddho uppajjissati, tasseva upaṭṭhāko bhavissatī”ti ñatvā –",
  "atk-s0302a:340": "“Icchitaṃ patthitaṃ tuyhaṃ, sabbameva samijjhatu;",
  "atk-s0302a:341": "Sabbe pūrentu saṅkappā, cando pannaraso yathā”ti. –",
  "atk-s0302a:342_0": "Āha. Kumāro sutvā “buddhā nāma advejjhakathā hontī”ti dutiyadivaseyeva tassa bhagavato",
  "atk-s0302a:342_1": "pattacīvaraṃ gahetvā piṭṭhito piṭṭhito gacchanto viya ahosi. So tasmiṃ buddhuppāde",
  "atk-s0302a:342_2": "vassasatasahassaṃ dānaṃ datvā sagge nibbattitvā kassapabuddhakālepi piṇḍāya carato",
  "atk-s0302a:342_3": "therassa pattaggahaṇatthaṃ uttarisāṭakaṃ datvā pūjaṃ akāsi. Puna sagge nibbattitvā",
  "atk-s0302a:342_4": "tato cuto bārāṇasirājā hutvā aṭṭhannaṃ paccekabuddhānaṃ paṇṇasālāyo kāretvā maṇiādhārake",
  "atk-s0302a:342_5": "upaṭṭhapetvā catūhi paccayehi dasavassasahassāni upaṭṭhānaṃ akāsi. Etāni pākaṭaṭṭhānāni.",
  "atk-s0302a:343_0": "Kappasatasahassaṃ pana dānaṃ dadamānova amhākaṃ bodhisattena saddhiṃ tusitapure nibbattitvā",
  "atk-s0302a:343_1": "tato cuto amitodanasakkassa gehe paṭisandhiṃ gahetvā anupubbena katābhinikkhamano",
  "atk-s0302a:343_2": "sammāsambodhiṃ patvā paṭhamagamanena kapilavatthuṃ āgantvā tato nikkhamante bhagavati",
  "atk-s0302a:343_3": "bhagavato parivāratthaṃ rājakumāresu pabbajantesu bhaddiyādīhi saddhiṃ nikkhamitvā",
  "atk-s0302a:343_4": "bhagavato santike pabbajitvā nacirasseva āyasmato puṇṇassa mantāṇiputtassa santike",
  "atk-s0302a:343_5": "dhammakathaṃ sutvā sotāpattiphale patiṭṭhahi. Evamesa āyasmā pubbūpanissayasampanno,",
  "atk-s0302a:343_6": "tassimāya pubbūpanissayasampattiyā gambhīropi paṭiccasamuppādo uttānako viya upaṭṭhāsi.",
  "atk-s0302a:344_0": "Titthavāsoti pana garūnaṃ santike uggahaṇasavanaparipucchanadhāraṇāni vuccanti. So",
  "atk-s0302a:344_1": "therassa ativiya parisuddho. Tenāpissāyaṃ gambhīropi uttānako viya upaṭṭhāsi. Sotāpannānañca",
  "atk-s0302a:344_2": "nāma paccayākāro uttānako hutvā upaṭṭhāti, ayañca āyasmā sotāpanno. Bahussutānaṃ",
  "atk-s0302a:344_3": "catuhatthe ovarake padīpe jalamāne mañcapīṭhaṃ viya nāmarūpaparicchedo pākaṭo hoti,",
  "atk-s0302a:344_4": "ayañca āyasmā bahussutānaṃ aggo. Iti bāhusaccabhāvenapissa gambhīropi paccayākāro",
  "atk-s0302a:344_5": "uttānako viya upaṭṭhāsi. Paṭiccasamuppādo catūhi gambhīratāhi gambhīro. Sā panassa",
  "atk-s0302a:344_6": "gambhīratā visuddhimagge vitthāritāva. Sā sabbāpi therassa uttānakā viya upaṭṭhāsi.",
  "atk-s0302a:344_7": "Tena bhagavā āyasmantaṃ ānandaṃ ussādento mā hevantiādimāha. Ayañhettha adhippāyo",
  "atk-s0302a:344_8": "– ānanda, tvaṃ mahāpañño visadañāṇo, tena te gambhīropi paṭiccasamuppādo uttānako",
  "atk-s0302a:344_9": "viya khāyati. Tasmā “mayhameva nu kho esa uttānako viya hutvā upaṭṭhāti, udāhu aññesampī”ti mā evaṃ avaca.",
  "atk-s0302a:345_0": "Yaṃ pana vuttaṃ “apasādento”ti, tatthāyamadhippāyo – ānanda, “atha ca pana me uttānakuttānako",
  "atk-s0302a:345_1": "viya khāyatī”ti mā hevaṃ avaca. Yadi hi te esa uttānakuttānako viya khāyati, kasmā",
  "atk-s0302a:345_2": "tvaṃ attano dhammatāya sotāpanno nāhosi, mayā dinnanaye ṭhatvā sotāpattimaggaṃ paṭivijjhi?",
  "atk-s0302a:345_3": "Ānanda, idaṃ nibbānameva gambhīraṃ, paccayākāro pana uttānako jāto, atha kasmā oḷārikaṃ",
  "atk-s0302a:345_4": "kāmarāgasaṃyojanaṃ paṭighasaṃyojanaṃ oḷārikaṃ kāmarāgānusayaṃ paṭighānusayanti ime",
  "atk-s0302a:345_5": "cattāro kilese samugghātetvā sakadāgāmiphalaṃ na sacchikarosi, teyeva aṇusahagate",
  "atk-s0302a:345_6": "cattāro kilese samugghātetvā anāgāmiphalaṃ na sacchikarosi, rūparāgādīni pañca saṃyojanāni,",
  "atk-s0302a:345_7": "mānānusayaṃ bhavarāgānusayaṃ avijjānusayanti ime aṭṭha kilese samugghātetvā arahattaṃ",
  "atk-s0302a:345_8": "na sacchikarosi? Kasmā vā satasahassakappādhikaṃ ekaṃ asaṅkhyeyyaṃ pūritapāramino",
  "atk-s0302a:345_9": "sāriputtamoggallānā viya sāvakapāramīñāṇaṃ na paṭivijjhasi, satasahassakappādhikāni",
  "atk-s0302a:345_10": "dve asaṅkhyeyyāni pūritapāramino paccekabuddhā viya ca paccekabodhiñāṇaṃ na paṭivijjhasi?",
  "atk-s0302a:345_11": "Yadi vā te sabbathāva esa uttānako hutvā upaṭṭhāsi. Atha kasmā satasahassakappādhikāni",
  "atk-s0302a:345_12": "cattāri aṭṭha soḷasa vā asaṅkhyeyyāni pūritapāramino buddhā viya sabbaññutaññāṇaṃ",
  "atk-s0302a:345_13": "na sacchikarosi? Kiṃ anatthikosi etehi visesādhigamehi? Passa yāva ca te aparaddhaṃ,",
  "atk-s0302a:345_14": "tvaṃ nāma sāvakapadesañāṇe ṭhito atigambhīraṃ paccayākāraṃ “uttānako viya me upaṭṭhātī”ti",
  "atk-s0302a:345_15": "vadasi. Tassa te idaṃ vacanaṃ buddhānaṃ kathāya paccanīkaṃ hoti. Tādisena nāma bhikkhunā",
  "atk-s0302a:345_16": "buddhānaṃ kathāya paccanīkaṃ kathetabbanti na yuttametaṃ. Nanu mayhaṃ, ānanda, imaṃ",
  "atk-s0302a:345_17": "paccayākāraṃ paṭivijjhituṃ vāyamantasseva kappasatasahassādhikāni cattāri asaṅkhyeyyāni",
  "atk-s0302a:345_18": "atikkantāni. Paccayākārapaṭivijjhanatthāya ca pana me adinnadānaṃ nāma natthi, apūritapāramī",
  "atk-s0302a:345_19": "nāma natthi. “Ajja paccayākāraṃ paṭivijjhissāmī”ti pana me nirussāhaṃ viya mārabalaṃ",
  "atk-s0302a:345_20": "vidhamantassa ayaṃ mahāpathavī dvaṅgulamattampi nākampi, tathā paṭhamayāme pubbenivāsaṃ,",
  "atk-s0302a:345_21": "majjhimayāme dibbacakkhuṃ sampādentassa. Pacchimayāme pana me balavapaccūsasamaye,",
  "atk-s0302a:345_22": "“avijjā saṅkhārānaṃ navahi ākārehi paccayo hotī”ti diṭṭhamatteyeva dasasahassilokadhātu",
  "atk-s0302a:345_23": "ayadaṇḍena ākoṭitakaṃsathālo viya viravasataṃ viravasahassaṃ muñcamānā vātāhate paduminipaṇṇe",
  "atk-s0302a:345_24": "udakabindu viya pakampittha. Evaṃ gambhīro cāyaṃ, ānanda, paṭiccasamuppādo gambhīrāvabhāso",
  "atk-s0302a:345_25": "ca, etassa, ānanda, dhammassa ananubodhā…pe… nātivattatīti.",
  "atk-s0302a:346_0": "Etassa dhammassāti etassa paccayadhammassa. Ananubodhāti ñātapariññāvasena ananubujjhanā.",
  "atk-s0302a:346_1": "Appaṭivedhāti tīraṇappahānapariññāvasena appaṭivijjhanā. Tantākulakajātāti tantaṃ",
  "atk-s0302a:346_2": "viya ākulajātā. Yathā nāma dunnikkhittaṃ mūsikacchinnaṃ pesakārānaṃ tantaṃ tahiṃ",
  "atk-s0302a:346_3": "tahiṃ ākulaṃ hoti, “idaṃ aggaṃ, idaṃ mūla”nti aggena vā aggaṃ, mūlena vā mūlaṃ samānetuṃ",
  "atk-s0302a:346_4": "dukkaraṃ hoti. Evameva sattā imasmiṃ paccayākāre khalitā ākulā byākulā honti, na",
  "atk-s0302a:346_5": "sakkonti paccayākāraṃ ujuṃ kātuṃ. Tattha tantaṃ paccattapurisakāre ṭhatvā sakkāpi",
  "atk-s0302a:346_6": "bhaveyya ujuṃ kātuṃ, ṭhapetvā pana dve bodhisatte añño satto attano dhammatāya paccayākāraṃ",
  "atk-s0302a:346_7": "ujuṃ kātuṃ samattho nāma natthi. Yathā pana ākulaṃ tantaṃ kañjiyaṃ datvā kocchena",
  "atk-s0302a:346_8": "pahaṭaṃ tattha tattha guḷakajātaṃ hoti gaṇṭhibaddhaṃ, evamime sattā paccayesu pakkhalitvā",
  "atk-s0302a:346_9": "paccaye ujuṃ kātuṃ asakkontā dvāsaṭṭhidiṭṭhigatavasena guḷakajātā honti gaṇṭhibaddhā.",
  "atk-s0302a:346_10": "Ye hi keci diṭṭhiyo sannissitā, sabbe te paccayaṃ ujuṃ kātuṃ asakkontāyeva.",
  "atk-s0302a:347_0": "Kulāgaṇṭhikajātāti kulāgaṇṭhikaṃ vuccati pesakārakañjiyasuttaṃ. Kulā nāma sakuṇikā,",
  "atk-s0302a:347_1": "tassā kulāvakotipi eke. Yathā hi tadubhayampi ākulaṃ aggena vā aggaṃ, mūlena vā mūlaṃ",
  "atk-s0302a:347_2": "samānetuṃ dukkaranti purimanayeneva yojetabbaṃ.",
  "atk-s0302a:348_0": "Muñjapabbajabhūtāti muñjatiṇaṃ viya pabbajatiṇaṃ viya ca bhūtā tādisā jātā. Yathā",
  "atk-s0302a:348_1": "hi tāni tiṇāni koṭṭetvā katarajju jiṇṇakāle katthaci patitaṃ gahetvā tesaṃ tiṇānaṃ",
  "atk-s0302a:348_2": "“idaṃ aggaṃ, idaṃ mūla”nti aggena vā aggaṃ, mūlena vā mūlaṃ samānetuṃ dukkaraṃ, tampi",
  "atk-s0302a:348_3": "paccattapurisakāre ṭhatvā sakkā bhaveyya ujuṃ kātuṃ, ṭhapetvā pana dve bodhisatte",
  "atk-s0302a:348_4": "añño satto attano dhammatāya paccayākāraṃ ujuṃ kātuṃ samattho nāma natthi, evamayaṃ",
  "atk-s0302a:348_5": "pajā paccayaṃ ujuṃ kātuṃ asakkontī diṭṭhigatavasena gaṇṭhikajātā hutvā apāyaṃ duggatiṃ",
  "atk-s0302a:348_6": "vinipātaṃ saṃsāraṃ nātivattati.",
  "atk-s0302a:349_0": "Tattha apāyoti nirayatiracchānayonipettivisayaasurakāyā. Sabbepi hi te vaḍḍhisaṅkhātassa",
  "atk-s0302a:349_1": "ayassa abhāvato “apāyo”ti vuccati, tathā dukkhassa gatibhāvato duggati, sukhasamussayato",
  "atk-s0302a:349_2": "vinipatitattā vinipāto. Itaro pana –",
  "atk-s0302a:350": "“Khandhānañca paṭipāṭi, dhātuāyatanāna ca;",
  "atk-s0302a:351": "Abbhocchinnaṃ vattamānā, saṃsāroti pavuccati”.",
  "atk-s0302a:352_0": "Taṃ sabbampi nātivattati nātikkamati, atha kho cutito paṭisandhiṃ, paṭisandhito cutinti",
  "atk-s0302a:352_1": "evaṃ punappunaṃ cutipaṭisandhiyo gaṇhamānā tīsu bhavesu catūsu yonīsu pañcasu gatīsu",
  "atk-s0302a:352_2": "sattasu viññāṇaṭṭhitīsu navasu sattāvāsesu mahāsamudde vātakkhittā nāvā viya yante",
  "atk-s0302a:352_3": "yuttagoṇo viya ca paribbhamatiyeva. Iti sabbametaṃ bhagavā āyasmantaṃ ānandaṃ apasādento",
  "atk-s0302a:352_4": "āha. Sesamettha vuttanayamevāti. Dasamaṃ.",
  "atk-s0302a:353": "Dukkhavaggo chaṭṭho.",
  "atk-s0302a:354": "7. Mahāvaggo",
  "atk-s0302a:355": "1. Assutavāsuttavaṇṇanā",
  "atk-s0302a:356_0": "61. Mahāvaggassa paṭhame assutavāti khandhadhātuāyatanapaccayākārasatipaṭṭhānādīsu",
  "atk-s0302a:356_1": "uggahaparipucchāvinicchayarahito. Puthujjanoti puthūnaṃ nānappakārānaṃ kilesādīnaṃ",
  "atk-s0302a:356_2": "jananādikāraṇehi puthujjano. Vuttañhetaṃ – “puthu kilese janentīti puthujjanā”ti",
  "atk-s0302a:356_3": "sabbaṃ vitthāretabbaṃ. Apica puthūnaṃ gaṇanapathamatītānaṃ ariyadhammaparammukhānaṃ",
  "atk-s0302a:356_4": "nīcadhammasamācārānaṃ janānaṃ antogadhattāpi puthujjano, puthu vā ayaṃ visuṃyeva",
  "atk-s0302a:356_5": "saṅkhaṃ gato, visaṃsaṭṭho sīlasutādiguṇayuttehi ariyehi janoti puthujjano. Evametehi",
  "atk-s0302a:356_6": "“assutavā puthujjano”ti dvīhipi padehi ye te –",
  "atk-s0302a:357": "“Duve puthujjanā vuttā, buddhenādiccabandhunā;",
  "atk-s0302a:358": "Andho puthujjano eko, kalyāṇeko puthujjano”ti. ; –",
  "atk-s0302a:359_0": "Dve puthujjanā vuttā, tesu andhaputhujjano gahito. Imasminti paccuppannapaccakkhakāyaṃ",
  "atk-s0302a:359_1": "dasseti. Cātumahābhūtikasminti catumahābhūtakāye catumahābhūtehi nibbatte catumahābhūtamayeti",
  "atk-s0302a:359_2": "attho. Nibbindeyyāti ukkaṇṭheyya. Virajjeyyāti na rajjeyya. Vimucceyyāti muccitukāmo",
  "atk-s0302a:359_3": "bhaveyya. Ācayoti vuḍḍhi. Apacayoti parihāni. Ādānanti nibbatti. Nikkhepananti bhedo.",
  "atk-s0302a:360_0": "Tasmāti yasmā ime cattāro vuḍḍhihāninibbattibhedā paññāyanti, tasmā taṃkāraṇāti attho.",
  "atk-s0302a:360_1": "Iti bhagavā cātumahābhūtike kāye rūpaṃ pariggahetuṃ ayuttarūpaṃ katvā arūpaṃ pariggahetuṃ",
  "atk-s0302a:360_2": "yuttarūpaṃ karoti. Kasmā? Tesañhi bhikkhūnaṃ rūpasmiṃ gāho balavā adhimatto, tena",
  "atk-s0302a:360_3": "tesaṃ rūpe gāhassa pariggahetabbarūpataṃ dassetvā nikkaḍḍhanto arūpe patiṭṭhāpanatthaṃ evamāha.",
  "atk-s0302a:361_0": "Cittantiādi sabbaṃ manāyatanasseva nāmaṃ. Tañhi cittavatthutāya cittagocaratāya sampayuttadhammacittatāya",
  "atk-s0302a:361_1": "ca cittaṃ, mananaṭṭhena mano, vijānanaṭṭhena viññāṇanti vuccati. Nālanti na samattho.",
  "atk-s0302a:361_2": "Ajjhositanti taṇhāya gilitvā pariniṭṭhapetvā gahitaṃ. Mamāyitanti taṇhāmamattena",
  "atk-s0302a:361_3": "mama idanti gahitaṃ. Parāmaṭṭhanti diṭṭhiyā parāmasitvā gahitaṃ. Etaṃ mamāti taṇhāgāho,",
  "atk-s0302a:361_4": "tena aṭṭhasatataṇhāvicaritaṃ gahitaṃ hoti. Esohamasmīti mānagāho, tena nava mānā",
  "atk-s0302a:361_5": "gahitā honti. Eso me attāti diṭṭhigāho, tena dvāsaṭṭhi diṭṭhiyo gahitā honti. Tasmāti",
  "atk-s0302a:361_6": "yasmā evaṃ dīgharattaṃ gahitaṃ, tasmā nibbindituṃ na samattho.",
  "atk-s0302a:362_0": "Varaṃ, bhikkhaveti idaṃ kasmā āha? Paṭhamañhi tena rūpaṃ pariggahetuṃ ayuttarūpaṃ",
  "atk-s0302a:362_1": "kataṃ, arūpaṃ yuttarūpaṃ, atha “tesaṃ bhikkhūnaṃ rūpato gāho nikkhamitvā arūpaṃ gato”ti",
  "atk-s0302a:362_2": "ñatvā taṃ nikkaḍḍhituṃ imaṃ desanaṃ ārabhi. Tattha attato upagaccheyyāti attāti gaṇheyya.",
  "atk-s0302a:362_3": "Bhiyyopīti vassasatato uddhampi. Kasmā pana bhagavā evamāha? Kiṃ atirekavassasataṃ",
  "atk-s0302a:362_4": "tiṭṭhamānaṃ rūpaṃ nāma atthi? Nanu paṭhamavaye pavattaṃ rūpaṃ majjhimavayaṃ na pāpuṇāti,",
  "atk-s0302a:362_5": "majjhimavaye pavattaṃ pacchimavayaṃ, purebhatte pavattaṃ pacchābhattaṃ, pacchābhatte",
  "atk-s0302a:362_6": "pavattaṃ paṭhamayāmaṃ, paṭhamayāme pavattaṃ majjhimayāmaṃ, majjhimayāme pavattaṃ",
  "atk-s0302a:362_7": "pacchimayāmaṃ na pāpuṇāti? Tathā gamane pavattaṃ ṭhānaṃ, ṭhāne pavattaṃ nisajjaṃ,",
  "atk-s0302a:362_8": "nisajjāya pavattaṃ sayanaṃ na pāpuṇāti. Ekairiyāpathepi pādassa uddharaṇe pavattaṃ",
  "atk-s0302a:362_9": "atiharaṇaṃ, atiharaṇe pavattaṃ vītiharaṇaṃ, vītiharaṇe pavattaṃ vossajjanaṃ, vossajjane",
  "atk-s0302a:362_10": "pavattaṃ sannikkhepanaṃ, sannikkhepane pavattaṃ sannirujjhanaṃ na pāpuṇāti, tattha",
  "atk-s0302a:362_11": "tattheva odhi odhi pabbaṃ pabbaṃ hutvā tattakapāle pakkhittatilā viya paṭapaṭāyantā",
  "atk-s0302a:362_12": "saṅkhārā bhijjantīti? Saccametaṃ. Yathā pana padīpassa jalato jātā taṃ taṃ vaṭṭippadesaṃ",
  "atk-s0302a:362_13": "anatikkamitvā tattha tattheva bhijjati, atha ca pana paveṇisambandhavasena sabbarattiṃ",
  "atk-s0302a:362_14": "jalito padīpoti vuccati, evamidhāpi paveṇivasena ayampi kāyo evaṃ ciraṭṭhitiko viya katvā dassito.",
  "atk-s0302a:363_0": "Rattiyā ca divasassa cāti rattimhi ca divase ca. Bhummatthe hetaṃ sāmivacanaṃ. Aññadeva",
  "atk-s0302a:363_1": "uppajjati, aññaṃ nirujjhatīti yaṃ rattiṃ uppajjati ca nirujjhati ca, tato aññadeva",
  "atk-s0302a:363_2": "divā uppajjati ca nirujjhati cāti attho. Aññaṃ uppajjati, anuppannameva aññaṃ nirujjhatīti",
  "atk-s0302a:363_3": "evaṃ pana attho na gahetabbo. “Rattiyā ca divasassa cā”ti idaṃ purimapaveṇito parittakaṃ",
  "atk-s0302a:363_4": "paveṇiṃ gahetvā paveṇivaseneva vuttaṃ, ekarattiṃ pana ekadivasaṃ vā ekameva cittaṃ",
  "atk-s0302a:363_5": "ṭhātuṃ samatthaṃ nāma natthi. Ekasmiñhi accharākkhaṇe anekāni cittakoṭisatasahassāni",
  "atk-s0302a:363_6": "uppajjanti. Vuttampi cetaṃ milindapañhe –",
  "atk-s0302a:364_0": "“Vāhasataṃ kho, mahārāja, vīhīnaṃ, aḍḍhacūḷañca vāhā, vīhisattambaṇāni, dve ca tumbā,",
  "atk-s0302a:364_1": "ekaccharākkhaṇe pavattassa cittassa ettakā vīhī lakkhaṃ ṭhapīyamānā parikkhayaṃ pariyādānaṃ gaccheyyu”nti.",
  "atk-s0302a:365_0": "Pavaneti mahāvane. Taṃ muñcitvā aññaṃ gaṇhāti, taṃ muñcitvā aññaṃ gaṇhātīti iminā",
  "atk-s0302a:365_1": "na so gaṇhitabbasākhaṃ alabhitvā bhūmiṃ otarati. Atha kho tasmiṃ mahāvane vicaranto",
  "atk-s0302a:365_2": "taṃ taṃ sākhaṃ gaṇhantoyeva caratīti ayamattho dassito.",
  "atk-s0302a:366_0": "Evameva khoti ettha idaṃ opammasaṃsandanaṃ – araññamahāvanaṃ viya hi ārammaṇavanaṃ",
  "atk-s0302a:366_1": "veditabbaṃ. Tasmiṃ vane vicaraṇamakkaṭo viya ārammaṇavane uppajjanakacittaṃ. Sākhāgahaṇaṃ",
  "atk-s0302a:366_2": "viya ārammaṇe lubbhanaṃ. Yathā so araññe vicaranto makkaṭo taṃ taṃ sākhaṃ pahāya",
  "atk-s0302a:366_3": "taṃ taṃ sākhaṃ gaṇhāti, evamidaṃ ārammaṇavane vicarantaṃ cittampi kadāci rūpārammaṇaṃ",
  "atk-s0302a:366_4": "gahetvā uppajjati, kadāci saddādīsu aññataraṃ, kadāci atītaṃ, kadāci anāgataṃ vā",
  "atk-s0302a:366_5": "paccuppannaṃ vā, tathā kadāci ajjhattaṃ, kadāci bāhiraṃ. Yathā ca so araññe vicaranto",
  "atk-s0302a:366_6": "makkaṭo sākhaṃ alabhitvā oruyha bhūmiyaṃ nisinnoti na vattabbo, ekaṃ pana paṇṇasākhaṃ",
  "atk-s0302a:366_7": "gahetvāva nisīdati, evameva ārammaṇavane vicarantaṃ cittampi ekaṃ olubbhārammaṇaṃ",
  "atk-s0302a:366_8": "alabhitvā uppannanti na vattabbaṃ, ekajātiyaṃ pana ārammaṇaṃ gahetvāva uppajjatīti",
  "atk-s0302a:366_9": "veditabbaṃ. Ettāvatā ca pana bhagavatā rūpato nīharitvā arūpe gāho patiṭṭhāpito,",
  "atk-s0302a:366_10": "arūpato nīharitvā rūpe.",
  "atk-s0302a:367_0": "Idāni taṃ ubhayato nikkaḍḍhitukāmo tatra, bhikkhave, sutavā ariyasāvakoti desanaṃ",
  "atk-s0302a:367_1": "ārabhi. Ayaṃ panattho āsīvisadaṭṭhūpamāya dīpetabbo – eko kira puriso āsīvisena daṭṭho,",
  "atk-s0302a:367_2": "athassa visaṃ harissāmīti cheko bhisakko āgantvā vamanaṃ kāretvā heṭṭhā garuḷo, upari",
  "atk-s0302a:367_3": "nāgoti mantaṃ parivattetvā visaṃ upari āropesi. So yāva akkhippadesā āruḷhabhāvaṃ",
  "atk-s0302a:367_4": "ñatvā “ito paraṃ abhiruhituṃ na dassāmi, daṭṭhaṭṭhāneyeva ṭhapessāmī”ti upari garuḷo,",
  "atk-s0302a:367_5": "heṭṭhā nāgoti mantaṃ parivattetvā kaṇṇe dhumetvā daṇḍakena paharitvā visaṃ otāretvā",
  "atk-s0302a:367_6": "daṭṭhaṭṭhāneyeva ṭhapesi. Tatrassa ṭhitabhāvaṃ ñatvā agadalepena visaṃ nimmathetvā",
  "atk-s0302a:367_7": "nhāpetvā “sukhī hohī”ti vatvā yenakāmaṃ pakkāmi.",
  "atk-s0302a:368_0": "Tattha āsīvisena daṭṭhassa kāye visapatiṭṭhānaṃ viya imesaṃ bhikkhūnaṃ rūpe adhimattagāhakālo,",
  "atk-s0302a:368_1": "cheko bhisakko viya tathāgato, mantaṃ parivattetvā upari visassa āropitakālo viya",
  "atk-s0302a:368_2": "tathāgatena tesaṃ bhikkhūnaṃ rūpato gāhaṃ nīharitvā arūpe patiṭṭhāpitakālo, yāva",
  "atk-s0302a:368_3": "akkhippadesā āruḷhavisassa upari abhiruhituṃ adatvā puna mantabalena otāretvā daṭṭhaṭṭhāneyeva",
  "atk-s0302a:368_4": "ṭhapanaṃ viya satthārā tesaṃ bhikkhūnaṃ arūpato gāhaṃ nīharitvā rūpe patiṭṭhāpitakālo.",
  "atk-s0302a:368_5": "Daṭṭhaṭṭhāne ṭhitassa visassa agadalepena nimmathanaṃ viya ubhayato gāhaṃ nīharaṇatthāya",
  "atk-s0302a:368_6": "imissā desanāya āraddhakālo veditabbo. Tattha nibbindaṃ virajjatīti iminā maggo kathito,",
  "atk-s0302a:368_7": "virāgā vimuccatīti phalaṃ, vimuttasmintiādinā paccavekkhaṇā. Paṭhamaṃ.",
  "atk-s0302a:369": "2. Dutiyaassutavāsuttavaṇṇanā",
  "atk-s0302a:370_0": "62. Dutiye sukhavedaniyanti sukhavedanāya paccayaṃ. Phassanti cakkhusamphassādiṃ.",
  "atk-s0302a:370_1": "Nanu ca cakkhusamphasso sukhavedanāya paccayo na hotīti? Sahajātapaccayena na hoti,",
  "atk-s0302a:370_2": "upanissayapaccayena pana javanavedanāya hoti, taṃ sandhāyetaṃ vuttaṃ. Sotasamphassādīsupi",
  "atk-s0302a:370_3": "eseva nayo. Tajjanti tajjātikaṃ tassāruppaṃ, tassa phassassa anurūpanti attho. Dukkhavedaniyantiādi",
  "atk-s0302a:370_4": "vuttanayeneva veditabbaṃ. Saṅghaṭṭanasamodhānāti saṅghaṭṭanena ceva samodhānena ca,",
  "atk-s0302a:370_5": "saṅghaṭṭanasampiṇḍanenāti attho. Usmāti uṇhākāro. Tejo abhinibbattatīti aggicuṇṇo",
  "atk-s0302a:370_6": "nikkhamatīti na gahetabbaṃ, usmākārasseva pana etaṃ vevacanaṃ. Tattha dvinnaṃ kaṭṭhānanti",
  "atk-s0302a:370_7": "dvinnaṃ araṇīnaṃ. Tattha adhoaraṇī viya vatthu, uttarāraṇī viya ārammaṇaṃ, saṅghaṭṭanaṃ",
  "atk-s0302a:370_8": "viya phasso, usmādhātu viya vedanā. Dutiyaṃ.",
  "atk-s0302a:371": "3. Puttamaṃsūpamasuttavaṇṇanā",
  "atk-s0302a:372_0": "63. Tatiye cattārome, bhikkhave, āhārātiādi vuttanayameva. Yasmā panassa aṭṭhuppattiko",
  "atk-s0302a:372_1": "nikkhepo, tasmā taṃ dassetvāvettha anupubbapadavaṇṇanaṃ karissāmi. Katarāya pana",
  "atk-s0302a:372_2": "idaṃ aṭṭhuppattiyā nikkhittanti? Lābhasakkārena. Bhagavato kira mahālābhasakkāro",
  "atk-s0302a:372_3": "uppajji, yathā taṃ cattāro asaṅkhyeyye pūritadānapāramīsañcayassa. Sabbadisāsu hissa",
  "atk-s0302a:372_4": "yamakamahāmegho vuṭṭhahitvā mahoghaṃ viya sabbapāramiyo “ekasmiṃ attabhāve vipākaṃ",
  "atk-s0302a:372_5": "dassāmā”ti sampiṇḍitā viya lābhasakkāramahoghaṃ nibbattayiṃsu. Tato tato annapānayānavatthamālāgandhavilepanādihatthā",
  "atk-s0302a:372_6": "khattiyabrāhmaṇādayo āgantvā, “kahaṃ buddho, kahaṃ bhagavā, kahaṃ devadevo narāsabho",
  "atk-s0302a:372_7": "purisasīho”ti? Bhagavantaṃ pariyesanti. Sakaṭasatehipi paccaye āharitvā okāsaṃ alabhamānā",
  "atk-s0302a:372_8": "samantā gāvutappamāṇampi sakaṭadhurena sakaṭadhuraṃ āhacca tiṭṭhanti ceva anuppavattanti",
  "atk-s0302a:372_9": "ca andhakavindabrāhmaṇādayo viya. Sabbaṃ khandhake tesu tesu suttesu ca āgatanayena veditabbaṃ.",
  "atk-s0302a:373": "Yathā bhagavato, evaṃ bhikkhusaṅghassāpi. Vuttañcetaṃ –",
  "atk-s0302a:374_0": "“Tena kho pana samayena bhagavā sakkato hoti garukato mānito pūjito apacito lābhī",
  "atk-s0302a:374_1": "cīvara-piṇḍapāta-senāsana-gilāna-paccaya-bhesajja-parikkhārānaṃ. Bhikkhusaṅghopi",
  "atk-s0302a:374_2": "kho sakkato hoti…pe… parikkhārāna”nti.",
  "atk-s0302a:375": "Tathā “yāvatā kho, cunda, etarahi saṅgho vā gaṇo vā loke uppanno, nāhaṃ, cunda, aññaṃ ekasaṅghampi samanupassāmi evaṃ lābhaggayasaggapattaṃ yatharivāyaṃ, cunda, bhikkhusaṅgho”ti.",
  "atk-s0302a:376_0": "Svāyaṃ bhagavato ca saṅghassa ca uppanno lābhasakkāro ekato hutvā dvinnaṃ mahānadīnaṃ",
  "atk-s0302a:376_1": "udakaṃ viya appameyyo ahosi. Atha satthā rahogato cintesi – “mahālābhasakkāro atītabuddhānampi",
  "atk-s0302a:376_2": "evarūpo ahosi, anāgatānampi evarūpo bhavissati. Kiṃ nu kho bhikkhū āhārapariggāhakena",
  "atk-s0302a:376_3": "satisampajaññena samannāgatā majjhattā nicchandarāgā hutvā āhāraṃ paribhuñjituṃ sakkonti, na sakkontī”ti?",
  "atk-s0302a:377_0": "So addasa ekacce adhunā pabbajite kulaputte apaccavekkhitvā āhāraṃ paribhuñjamāne.",
  "atk-s0302a:377_1": "Disvānassa etadahosi – “mayā kappasatasahassādhikāni cattāri asaṅkhyeyyāni pāramiyo",
  "atk-s0302a:377_2": "pūrentena na cīvarādihetu pūritā, uttamaphalassa pana arahattassatthāya pūritā. Imepi",
  "atk-s0302a:377_3": "bhikkhū mama santike pabbajantā na cīvarādihetu pabbajitā, arahattasseva pana atthāya",
  "atk-s0302a:377_4": "pabbajitā. Te idāni asārameva sāraṃ anatthameva ca atthaṃ karontī”ti evamassa dhammasaṃvego",
  "atk-s0302a:377_5": "udapādi. Tato cintesi – “sace pañcamaṃ pārājikaṃ paññapetuṃ sakkā abhavissa, apaccavekkhitāhāraparibhogo",
  "atk-s0302a:377_6": "pañcamaṃ pārājikaṃ katvā paññapetabbo bhaveyya. Na pana sakkā evaṃ kātuṃ, dhuvapaṭisevanaṭṭhānañhetaṃ",
  "atk-s0302a:377_7": "sattānaṃ. Yathā pana kathite pañcamaṃ pārājikaṃ viya naṃ passissanti. Evaṃ dhammādāsaṃ",
  "atk-s0302a:377_8": "saṃvaraṃ mariyādaṃ ṭhapessāmi, yaṃ āvajjitvā āvajjitvā anāgate bhikkhū cattāro paccaye",
  "atk-s0302a:377_9": "paccavekkhitvā paribhuñjissantī”ti. Imāya aṭṭhuppattiyā imaṃ puttamaṃsūpamasuttantaṃ",
  "atk-s0302a:377_10": "nikkhipi. Tattha cattārome, bhikkhave, āhārātiādi heṭṭhā vuttatthameva.",
  "atk-s0302a:378_0": "Cattāro pana āhāre vitthāretvā idāni tesu ādīnavaṃ dassetuṃ kathañca, bhikkhave,",
  "atk-s0302a:378_1": "kabaḷīkāro āhāro daṭṭhabbotiādimāha? Tattha jāyampatikāti jāyā ceva pati ca. Parittaṃ",
  "atk-s0302a:378_2": "sambalanti puṭabhattasattumodakādīnaṃ aññataraṃ appamattakaṃ pātheyyaṃ. Kantāramagganti",
  "atk-s0302a:378_3": "kantārabhūtaṃ maggaṃ, kantāre vā maggaṃ. Kantāranti corakantāraṃ vāḷakantāraṃ amanussakantāraṃ",
  "atk-s0302a:378_4": "nirudakakantāraṃ appabhakkhakantāranti pañcavidhaṃ. Tesu yattha corabhayaṃ atthi,",
  "atk-s0302a:378_5": "taṃ corakantāraṃ. Yattha sīhabyagghādayo vāḷā atthi, taṃ vāḷakantāraṃ. Yattha balavāmukhayakkhiniādīnaṃ",
  "atk-s0302a:378_6": "amanussānaṃ vasena bhayaṃ atthi, taṃ amanussakantāraṃ. Yattha pātuṃ vā nhāyituṃ vā",
  "atk-s0302a:378_7": "udakaṃ natthi, taṃ nirudakakantāraṃ. Yattha khāditabbaṃ vā bhuñjitabbaṃ vā antamaso",
  "atk-s0302a:378_8": "kandamūlādimattampi natthi, taṃ appabhakkhakantāraṃ nāma. Yattha panetaṃ pañcavidhampi",
  "atk-s0302a:378_9": "bhayaṃ atthi, taṃ kantārameva. Taṃ panetaṃ ekāhadvīhatīhādivasena nittharitabbampi",
  "atk-s0302a:378_10": "atthi, na taṃ idha adhippetaṃ. Idha pana nirudakaṃ appabhakkhaṃ yojanasatikakantāraṃ",
  "atk-s0302a:378_11": "adhippetaṃ. Evarūpe kantāre maggaṃ. Paṭipajjeyyunti chātakabhayena ceva rogabhayena",
  "atk-s0302a:378_12": "ca rājabhayena ca upaddutā paṭipajjeyyuṃ “etaṃ kantāraṃ nittharitvā dhammikassa rañño",
  "atk-s0302a:378_13": "nirupaddave raṭṭhe sukhaṃ vasissāmā”ti maññamānā.",
  "atk-s0302a:379_0": "Ekaputtakoti ukkhipitvā gahito anukampitabbayutto athirasarīro ekaputtako. Vallūrañca",
  "atk-s0302a:379_1": "soṇḍikañcāti ghanaghanaṭṭhānato gahetvā vallūraṃ, aṭṭhinissitasirānissitaṭṭhānāni",
  "atk-s0302a:379_2": "gahetvā sūlamaṃsañcāti attho. Paṭipiseyyunti pahareyyuṃ. Kahaṃ ekaputtakāti ayaṃ",
  "atk-s0302a:379_3": "tesaṃ paridevanākāro.",
  "atk-s0302a:380_0": "Ayaṃ panettha bhūtamatthaṃ katvā ādito paṭṭhāya saṅkhepato atthavaṇṇanā – dve kira",
  "atk-s0302a:380_1": "jāyampatikā puttaṃ gahetvā parittena pātheyyena yojanasatikaṃ kantāramaggaṃ paṭipajjiṃsu.",
  "atk-s0302a:380_2": "Tesaṃ paññāsayojanāni gantvā pātheyyaṃ niṭṭhāsi, te khuppipāsāturā viraḷacchāyāyaṃ",
  "atk-s0302a:380_3": "nisīdiṃsu. Tato puriso bhariyaṃ āha – “bhadde ito samantā paññāsayojanāni gāmo vā",
  "atk-s0302a:380_4": "nigamo vā natthi. Tasmā yaṃ taṃ purisena kātabbaṃ bahumpi kasigorakkhādikammaṃ, na",
  "atk-s0302a:380_5": "dāni sakkā taṃ mayā kātuṃ, ehi maṃ māretvā upaḍḍhamaṃsaṃ khāditvā upaḍḍhaṃ pātheyyaṃ",
  "atk-s0302a:380_6": "katvā puttena saddhiṃ kantāraṃ nittharāhī”ti. Puna sāpi taṃ āha – “sāmi mayā dāni",
  "atk-s0302a:380_7": "yaṃ taṃ itthiyā kātabbaṃ bahumpi suttakantanādikammaṃ, taṃ kātuṃ na sakkā, ehi maṃ",
  "atk-s0302a:380_8": "māretvā upaḍḍhamaṃsaṃ khāditvā upaḍḍhaṃ pātheyyaṃ katvā puttena saddhiṃ kantāraṃ",
  "atk-s0302a:380_9": "nittharāhī”ti. Puna sopi taṃ āha – “bhadde mātugāmamaraṇena dvinnaṃ maraṇaṃ paññāyati.",
  "atk-s0302a:380_10": "Na hi mando kumāro mātarā vinā jīvituṃ sakkoti. Yadi pana mayaṃ jīvāma. Puna dārakaṃ",
  "atk-s0302a:380_11": "labheyyāma. Handa dāni puttakaṃ māretvā, maṃsaṃ gahetvā kantāraṃ nittharāmā”ti. Tato",
  "atk-s0302a:380_12": "mātā puttamāha – “tāta, pitusantikaṃ gacchā”ti, so agamāsi. Athassa pitā, “mayā ‘puttakaṃ",
  "atk-s0302a:380_13": "posessāmī’ti kasigorakkhādīhi anappakaṃ dukkhamanubhūtaṃ, na sakkomi ahaṃ puttaṃ",
  "atk-s0302a:380_14": "māretuṃ, tvaṃyeva tava puttaṃ mārehī”ti vatvā, “tāta mātusantikaṃ gacchā”ti āha.",
  "atk-s0302a:380_15": "So agamāsi. Athassa mātāpi, “mayā puttaṃ patthentiyā govatakukkuravatadevatāyācanādīhipi",
  "atk-s0302a:380_16": "tāva anappakaṃ dukkhamanubhūtaṃ, ko pana vādo kucchinā pariharantiyā? Na sakkomi",
  "atk-s0302a:380_17": "ahaṃ puttaṃ māretu”nti vatvā “tāta, pitusantikameva gacchā”ti āha. Evaṃ so dvinnamantarā",
  "atk-s0302a:380_18": "gacchantoyeva mato. Te taṃ disvā paridevitvā vuttanayena maṃsāni gahetvā khādantā pakkamiṃsu.",
  "atk-s0302a:381_0": "Tesaṃ so puttamaṃsāhāro navahi kāraṇehi paṭikūlattā neva davāya hoti, na madāya,",
  "atk-s0302a:381_1": "na maṇḍanāya, na vibhūsanāya, kevalaṃ kantāranittharaṇatthāyeva hoti. Katamehi navahi",
  "atk-s0302a:381_2": "kāraṇehi paṭikūloti ce? Sajātimaṃsatāya ñātimaṃsatāya puttamaṃsatāya piyaputtamaṃsatāya",
  "atk-s0302a:381_3": "taruṇamaṃsatāya āmakamaṃsatāya abhogamaṃsatāya aloṇatāya adhūpitatāyāti. Evañhi te",
  "atk-s0302a:381_4": "navahi kāraṇehi paṭikūlaṃ taṃ puttamaṃsaṃ khādantā na sārattā giddhamānasā hutvā",
  "atk-s0302a:381_5": "khādiṃsu, majjhattabhāveyeva pana nicchandarāgaparibhoge ṭhitā khādiṃsu. Na aṭṭhinhārucammanissitaṭṭhānāni",
  "atk-s0302a:381_6": "apanetvā thūlathūlaṃ varamaṃsameva khādiṃsu, hatthasampattaṃ maṃsameva pana khādiṃsu.",
  "atk-s0302a:381_7": "Na yāvadatthaṃ kaṇṭhappamāṇaṃ katvā khādiṃsu, thokaṃ thokaṃ pana ekadivasaṃ yāpanamattameva",
  "atk-s0302a:381_8": "khādiṃsu. Na aññamaññaṃ maccharāyantā khādiṃsu, vigatamaccheramalena pana parisuddheneva",
  "atk-s0302a:381_9": "cetasā khādiṃsu. Na aññaṃ kiñci migamaṃsaṃ vā moramaṃsādīnaṃ vā aññataraṃ khādāmāti",
  "atk-s0302a:381_10": "sammūḷhā khādiṃsu, piyaputtamaṃsabhāvaṃ pana jānantāva khādiṃsu. Na “aho vata mayaṃ",
  "atk-s0302a:381_11": "punapi evarūpaṃ puttamaṃsaṃ khādeyyāmā”ti patthanaṃ katvā khādiṃsu, patthanaṃ pana",
  "atk-s0302a:381_12": "vītivattāva hutvā khādiṃsu. Na “ettakaṃ kantāre khāditvā avasiṭṭhaṃ kantāraṃ atikkamma",
  "atk-s0302a:381_13": "loṇambilādīhi yojetvā khādissāmā”ti sannidhiṃ akaṃsu, kantārapariyosāne pana “pure",
  "atk-s0302a:381_14": "mahājano passatī”ti bhūmiyaṃ vā nikhaṇiṃsu, agginā vā jhāpayiṃsu. Na “koci añño amhe",
  "atk-s0302a:381_15": "viya evarūpaṃ puttamaṃsaṃ khādituṃ na labhatī”ti mānaṃ vā dappaṃ vā akaṃsu, nihatamānā",
  "atk-s0302a:381_16": "pana nihatadappā hutvā khādiṃsu. “Kiṃ iminā aloṇena anambilena adhūpitena duggandhenā”ti",
  "atk-s0302a:381_17": "na hīḷetvā khādiṃsu, hīḷanaṃ pana vītivattā hutvā khādiṃsu. Na “tuyhaṃ bhāgo mayhaṃ",
  "atk-s0302a:381_18": "bhāgo tava putto mama putto”ti aññamaññaṃ atimaññiṃsu. Samaggā pana sammodamānā hutvā",
  "atk-s0302a:381_19": "khādiṃsu. Imaṃ nesaṃ evarūpaṃ nicchandarāgādiparibhogaṃ sampassamāno satthā bhikkhusaṅghampi",
  "atk-s0302a:381_20": "taṃ kāraṇaṃ anujānāpento taṃ kiṃ maññatha, bhikkhave, api nu te davāya vā āhāraṃ",
  "atk-s0302a:381_21": "āhāreyyuntiādimāha. Tattha davāya vātiādīni visuddhimagge vitthāritāneva. Kantārassāti",
  "atk-s0302a:381_22": "nittiṇṇāvasesassa kantārassa.",
  "atk-s0302a:382_0": "Evameva khoti navannaṃ pāṭikulyānaṃ vasena piyaputtamaṃsasadiso katvā daṭṭhabboti",
  "atk-s0302a:382_1": "attho. Katamesaṃ navannaṃ? Gamanapāṭikulyatādīnaṃ. Gamanapāṭikulyataṃ paccavekkhantopi",
  "atk-s0302a:382_2": "kabaḷīkārāhāraṃ pariggaṇhāti, pariyesanapāṭikulyataṃ paccavekkhantopi, paribhoganidhānaāsayaparipakkāparipakkasammakkhaṇanissandapāṭikulyataṃ",
  "atk-s0302a:382_3": "paccavekkhantopi, tāni panetāni gamanapāṭikulyatādīni visuddhimagge āhārapāṭikulyatāniddese",
  "atk-s0302a:382_4": "vitthāritāneva. Iti imesaṃ navannaṃ pāṭikulyānaṃ vasena puttamaṃsūpamaṃ katvā āhāro paribhuñjitabbo.",
  "atk-s0302a:383_0": "Yathā te jāyampatikā pāṭikulyaṃ piyaputtamaṃsaṃ khādantā na sārattā giddhamānasā",
  "atk-s0302a:383_1": "hutvā khādiṃsu, majjhattabhāveyeva nicchandarāgaparibhoge ṭhitā khādiṃsu, evaṃ nicchandarāgaparibhogaṃ",
  "atk-s0302a:383_2": "katvā paribhuñjitabbo. Yathā ca te na aṭṭhinhārucammanissitaṃ apanetvā thūlathūlaṃ",
  "atk-s0302a:383_3": "varamaṃsameva khādiṃsu, hatthasampattameva pana khādiṃsu, evaṃ sukkhabhattamandabyañjanādīni",
  "atk-s0302a:383_4": "piṭṭhihatthena apaṭikkhipitvā vaṭṭakena viya kukkuṭena viya ca odhiṃ adassetvā tato",
  "atk-s0302a:383_5": "tato sappimaṃsādisaṃsaṭṭhavarabhojanaṃyeva vicinitvā abhuñjantena sīhena viya sapadānaṃ paribhuñjitabbo.",
  "atk-s0302a:384_0": "Yathā ca te na yāvadatthaṃ kaṇṭhappamāṇaṃ khādiṃsu, thokaṃ thokaṃ pana ekekadivasaṃ",
  "atk-s0302a:384_1": "yāpanamattameva khādiṃsu, evameva āharahatthakādibrāhmaṇānaṃ aññatarena viya yāvadatthaṃ",
  "atk-s0302a:384_2": "udarāvadehakaṃ abhuñjantena catunnaṃ pañcannaṃ vā ālopānaṃ okāsaṃ ṭhapetvāva dhammasenāpatinā",
  "atk-s0302a:384_3": "viya paribhuñjitabbo. So kira pañcacattālīsa vassāni tiṭṭhamāno “pacchābhatte ambiluggārasamuṭṭhāpakaṃ",
  "atk-s0302a:384_4": "katvā ekadivasampi āhāraṃ na āhāresi”nti vatvā sīhanādaṃ nadanto imaṃ gāthamāha –",
  "atk-s0302a:385": "“Cattāro pañca ālope, abhutvā udakaṃ pive;",
  "atk-s0302a:386": "Alaṃ phāsuvihārāya, pahitattassa bhikkhuno”ti. ;",
  "atk-s0302a:387_0": "Yathā ca te na aññamaññaṃ maccharāyantā khādiṃsu, vigatamalamaccherena pana parisuddheneva",
  "atk-s0302a:387_1": "cetasā khādiṃsu, evameva piṇḍapātaṃ labhitvā amaccharāyitvā “imaṃ sabbaṃ gaṇhantassa",
  "atk-s0302a:387_2": "sabbaṃ dassāmi, upaḍḍhaṃ gaṇhantassa upaḍḍhaṃ, sace gahitāvaseso bhavissati, attanā",
  "atk-s0302a:387_3": "paribhuñjissāmī”ti sāraṇīyadhamme ṭhiteneva paribhuñjitabbo. Yathā ca te na “aññaṃ",
  "atk-s0302a:387_4": "kiñci mayaṃ migamaṃsaṃ vā moramaṃsādīnaṃ vā aññataraṃ khādāmā”ti sammūḷhā khādiṃsu,",
  "atk-s0302a:387_5": "piyaputtamaṃsabhāvaṃ pana jānantāva khādiṃsu, evameva piṇḍapātaṃ labhitvā “ahaṃ khādāmi",
  "atk-s0302a:387_6": "bhuñjāmī”ti attūpaladdhisammohaṃ anuppādetvā “kabaḷīkārāhāro na jānāti ‘cātumahābhūtikakāyaṃ",
  "atk-s0302a:387_7": "vaḍḍhemī’ti, kāyopi na jānāti ‘kabaḷīkārāhāro maṃ vaḍḍhetī”’ti, evaṃ sammohaṃ pahāya",
  "atk-s0302a:387_8": "paribhuñjitabbo. Satisampajaññavasenāpi cesa asammūḷheneva hutvā paribhuñjitabbo.",
  "atk-s0302a:388_0": "Yathā ca te na “aho vata mayaṃ punapi evarūpaṃ puttamaṃsaṃ khādeyyāmā”ti patthanaṃ",
  "atk-s0302a:388_1": "katvā khādiṃsu, patthanaṃ pana vītivattāva hutvā khādiṃsu, evameva paṇītabhojanaṃ",
  "atk-s0302a:388_2": "laddhā ‘aho vatāhaṃ svepi punadivasepi evarūpaṃ labheyyaṃ’, lūkhaṃ vā pana laddhā",
  "atk-s0302a:388_3": "“hiyyo viya me ajja paṇītabhojanaṃ na laddha”nti patthanaṃ vā anusocanaṃ vā akatvā nittaṇhena –",
  "atk-s0302a:389": "“Atītaṃ nānusocāmi, nappajappāmināgataṃ;",
  "atk-s0302a:390": "Paccuppannena yāpemi, tena vaṇṇo pasīdatī”ti. –",
  "atk-s0302a:391": "Imaṃ ovādaṃ anussarantena “paccuppanneneva yāpessāmī”ti paribhuñjitabbo.",
  "atk-s0302a:392_0": "Yathā ca te na “ettakaṃ kantāre khāditvā avasiṭṭhaṃ kantāraṃ atikkamma loṇambilādīhi",
  "atk-s0302a:392_1": "yojetvā khādissāmā”ti sannidhiṃ akaṃsu, kantārapariyosāne pana “pure mahājano passatī”ti",
  "atk-s0302a:392_2": "bhūmiyaṃ vā nikhaṇiṃsu, agginā vā jhāpayiṃsu, evameva –",
  "atk-s0302a:393": "“Annānamatho pānānaṃ,",
  "atk-s0302a:394": "Khādanīyānaṃ athopi vatthānaṃ;",
  "atk-s0302a:395": "Laddhā na sannidhiṃ kayirā,",
  "atk-s0302a:396": "Na ca parittase tāni alabhamāno”ti. ; –",
  "atk-s0302a:397_0": "Imaṃ ovādaṃ anussarantena catūsu paccayesu yaṃ yaṃ labhati, tato tato attano yāpanamattaṃ",
  "atk-s0302a:397_1": "gahetvā, sesaṃ sabrahmacārīnaṃ vissajjetvā sannidhiṃ parivajjantena paribhuñjitabbo.",
  "atk-s0302a:397_2": "Yathā ca te na “koci añño amhe viya evarūpaṃ puttamaṃsaṃ khādituṃ na labhatī”ti mānaṃ",
  "atk-s0302a:397_3": "vā dappaṃ vā akaṃsu, nihatamānā pana nihatadappā hutvā khādiṃsu, evameva paṇītabhojanaṃ",
  "atk-s0302a:397_4": "labhitvā “ahamasmi lābhī cīvarapiṇḍapātādīna”nti na māno vā dappo vā kātabbo. “Nāyaṃ",
  "atk-s0302a:397_5": "pabbajjā cīvarādihetu, arahattahetu panāyaṃ pabbajjā”ti paccavekkhitvā nihatamānadappeneva paribhuñjitabbo.",
  "atk-s0302a:398_0": "Yathā ca te “kiṃ iminā aloṇena anambilena adhūpitena duggandhenā”ti hīḷetvā na khādiṃsu,",
  "atk-s0302a:398_1": "hīḷanaṃ pana vītivattā hutvā khādiṃsu, evameva piṇḍapātaṃ labhitvā “kiṃ iminā assagoṇabhattasadisena",
  "atk-s0302a:398_2": "lūkhena nirasena, suvānadoṇiyaṃ taṃ pakkhipathā”ti evaṃ piṇḍapātaṃ vā “ko imaṃ bhuñjissati,",
  "atk-s0302a:398_3": "kākasunakhādīnaṃ dehī”ti evaṃ dāyakaṃ vā ahīḷentena –",
  "atk-s0302a:399": "“Sa pattapāṇi vicaranto, amūgo mūgasammato;",
  "atk-s0302a:400": "Appaṃ dānaṃ na hīḷeyya, dātāraṃ nāvajāniyā”ti. ; –",
  "atk-s0302a:401_0": "Imaṃ ovādaṃ anussarantena paribhuñjitabbo. Yathā ca te na “tuyhaṃ bhāgo, mayhaṃ bhāgo,",
  "atk-s0302a:401_1": "tava putto mama putto”ti aññamaññaṃ atimaññiṃsu, samaggā pana, sammodamānā hutvā",
  "atk-s0302a:401_2": "khādiṃsu, evamevaṃ piṇḍapātaṃ labhitvā yathā ekacco “ko tumhādisānaṃ dassati nikkāraṇā",
  "atk-s0302a:401_3": "ummāresu pakkhalantānaṃ āhiṇḍantānaṃ vijātamātāpi vo dātabbaṃ na maññati, mayaṃ pana",
  "atk-s0302a:401_4": "gatagataṭṭhāne paṇītāni cīvarādīni labhāmā”ti sīlavante sabrahmacārī atimaññati,",
  "atk-s0302a:401_5": "yaṃ sandhāya vuttaṃ –",
  "atk-s0302a:402": "“So tena lābhasakkārasilokena abhibhūto pariyādiṇṇacitto aññe pesale bhikkhū atimaññati. Tañhi tassa, bhikkhave, moghapurisassa hoti dīgharattaṃ ahitāya dukkhāyā”ti.",
  "atk-s0302a:403": "Evaṃ kañci anatimaññitvā sabbehi sabrahmacārīhi saddhiṃ samaggena sammodamānena hutvā paribhuñjitabbaṃ.",
  "atk-s0302a:404_0": "Pariññāteti ñātapariññā tīraṇapariññā pahānapariññāti imāhi tīhi pariññāhi pariññāte.",
  "atk-s0302a:404_1": "Kathaṃ? Idha bhikkhu “kabaḷīkārāhāro nāma ayaṃ savatthukavasena ojaṭṭhamakarūpaṃ",
  "atk-s0302a:404_2": "hoti, ojaṭṭhamakarūpaṃ kattha paṭihaññati? Jivhāpasāde, jivhāpasādo kinnissito? Catumahābhūtanissito.",
  "atk-s0302a:404_3": "Iti ojaṭṭhamakaṃ jivhāpasādo tassa paccayāni mahābhūtānīti ime dhammā rūpakkhandho",
  "atk-s0302a:404_4": "nāma, taṃ pariggaṇhato uppannā phassapañcamakā dhammā cattāro arūpakkhandhā. Iti",
  "atk-s0302a:404_5": "sabbepime pañcakkhandhā saṅkhepato nāmarūpamattaṃ hotī”ti pajānāti. So te dhamme",
  "atk-s0302a:404_6": "sarasalakkhaṇato vavatthapetvā tesaṃ paccayaṃ pariyesanto anulomapaṭilomaṃ paṭiccasamuppādaṃ",
  "atk-s0302a:404_7": "passati. Ettāvatānena kabaḷīkārāhāramukhena sappaccayassa nāmarūpassa yāthāvato diṭṭhattā",
  "atk-s0302a:404_8": "kabaḷīkārāhāro ñātapariññāya pariññāto hoti. So tadeva sappaccayaṃ nāmarūpaṃ aniccaṃ",
  "atk-s0302a:404_9": "dukkhaṃ anattāti tīṇi lakkhaṇāni āropetvā sattannaṃ anupassanānaṃ vasena sammasati.",
  "atk-s0302a:404_10": "Ettāvatānena so tilakkhaṇapaṭivedhasammasanañāṇasaṅkhātāya tīraṇapariññāya pariññāto",
  "atk-s0302a:404_11": "hoti. Tasmiṃyeva nāmarūpe chandarāgāvakaḍḍhanena anāgāmimaggena parijānatā pahānapariññāya pariññāto hotīti.",
  "atk-s0302a:405_0": "Pañcakāmaguṇikoti pañcakāmaguṇasambhavo rāgo pariññāto hoti. Ettha pana tisso pariññā",
  "atk-s0302a:405_1": "ekapariññā sabbapariññā mūlapariññāti. Katamā ekapariññā? Yo bhikkhu jivhādvāre ekarasataṇhaṃ",
  "atk-s0302a:405_2": "parijānāti, tena pañcakāmaguṇiko rāgo pariññātova hotīti. Kasmā? Tassāyeva tattha",
  "atk-s0302a:405_3": "uppajjanato. Sāyeva hi taṇhā cakkhudvāre uppannā rūparāgo nāma hoti, sotadvārādīsu",
  "atk-s0302a:405_4": "uppannā saddarāgādayo. Iti yathā ekasseva corassa pañcamagge hanato ekasmiṃ magge",
  "atk-s0302a:405_5": "gahetvā sīse chinne pañcapi maggā khemā honti, evaṃ jivhādvāre rasataṇhāya pariññātāya",
  "atk-s0302a:405_6": "pañcakāmaguṇiko rāgo pariññāto hotīti ayaṃ ekapariññā nāma.",
  "atk-s0302a:406_0": "Katamā sabbapariññā? Patte pakkhittapiṇḍapātasmiñhi ekasmiṃyeva pañcakāmaguṇikarāgo",
  "atk-s0302a:406_1": "labbhati. Kathaṃ? Parisuddhaṃ tāvassa vaṇṇaṃ olokayato rūparāgo hoti, uṇhe sappimhi",
  "atk-s0302a:406_2": "tattha āsiñcante paṭapaṭāti saddo uṭṭhahati, tathārūpaṃ khādanīyaṃ vā khādantassa",
  "atk-s0302a:406_3": "murumurūti saddo uppajjati, taṃ assādayato saddarāgo. Jīrakādivasagandhaṃ assādentassa",
  "atk-s0302a:406_4": "gandharāgo, sādurasavasena rasarāgo. Mudubhojanaṃ phassavantanti assādayato phoṭṭhabbarāgo.",
  "atk-s0302a:406_5": "Iti imasmiṃ āhāre satisampajaññena pariggahetvā nicchandarāgaparibhogena paribhutte",
  "atk-s0302a:406_6": "sabbopi so pariññāto hotīti ayaṃ sabbapariññā nāma.",
  "atk-s0302a:407_0": "Katamā mūlapariññā? Pañcakāmaguṇikarāgassa hi kabaḷīkārāhāro mūlaṃ. Kasmā? Tasmiṃ",
  "atk-s0302a:407_1": "sati tassuppattito. Brāhmaṇatissabhaye kira dvādasa vassāni jāyampatikānaṃ upanijjhānacittaṃ",
  "atk-s0302a:407_2": "nāma nāhosi. Kasmā? Āhāramandatāya. Bhaye pana vūpasante yojanasatiko tambapaṇṇidīpo",
  "atk-s0302a:407_3": "dārakānaṃ jātamaṅgalehi ekamaṅgalo ahosi. Iti mūlabhūte āhāre pariññāte pañcakāmaguṇiko",
  "atk-s0302a:407_4": "rāgo pariññātova hotīti ayaṃ mūlapariññā nāma.",
  "atk-s0302a:408_0": "Natthi taṃ saṃyojananti tena rāgena saddhiṃ pahānekaṭṭhatāya pahīnattā natthi. Evamayaṃ",
  "atk-s0302a:408_1": "desanā yāva anāgāmimaggā kathitā. “Ettakena pana mā vosānaṃ āpajjiṃsū”ti etesaṃyeva",
  "atk-s0302a:408_2": "rūpādīnaṃ vasena pañcasu khandhesu vipassanaṃ vaḍḍhetvā yāva arahattā kathetuṃ vaṭṭatīti.",
  "atk-s0302a:408_3": "Paṭhamāhāro (niṭṭhito).",
  "atk-s0302a:409_0": "Dutiye niccammāti khurato paṭṭhāya yāva siṅgamūlā sakalasarīrato uddālitacammā kiṃsukarāsivaṇṇā.",
  "atk-s0302a:409_1": "Kasmā pana aññaṃ hatthiassagoṇādiupamaṃ agahetvā niccammagāvūpamā gahitāti? Titikkhituṃ",
  "atk-s0302a:409_2": "asamatthabhāvadīpanatthaṃ. Mātugāmo hi uppannaṃ dukkhavedanaṃ titikkhituṃ adhivāsetuṃ",
  "atk-s0302a:409_3": "na sakkoti, evameva phassāhāro abalo dubbaloti dassanatthaṃ sadisameva upamaṃ āhari.",
  "atk-s0302a:409_4": "Kuṭṭanti silākuṭṭādīnaṃ aññataraṃ. Kuṭṭanissitā pāṇā nāma uṇṇanābhisarabūmūsikādayo.",
  "atk-s0302a:409_5": "Rukkhanissitāti uccāliṅgapāṇakādayo. Udakanissitāti macchasuṃsumārādayo. Ākāsanissitāti",
  "atk-s0302a:409_6": "ḍaṃsamakasakākakulalādayo. Khādeyyunti luñcitvā khādeyyuṃ. Sā tasmiṃ tasmiṃ ṭhāne",
  "atk-s0302a:409_7": "taṃ taṃṭhānasannissayamūlikaṃ pāṇakhādanabhayaṃ sampassamānā neva attano sakkārasammānaṃ,",
  "atk-s0302a:409_8": "na piṭṭhiparikammasarīrasambāhanauṇhodakāni icchati, evameva bhikkhu phassāhāramūlakaṃ",
  "atk-s0302a:409_9": "kilesapāṇakakhādanabhayaṃ sampassamāno tebhūmakaphassena anatthiko hoti.",
  "atk-s0302a:410_0": "Phasse, bhikkhave, āhāre pariññāteti tīhi pariññāhi pariññāte. Idhāpi tisso pariññā.",
  "atk-s0302a:410_1": "Tattha “phasso saṅkhārakkhandho, taṃsampayuttā vedanā vedanākkhandho, saññā saññākkhandho,",
  "atk-s0302a:410_2": "cittaṃ viññāṇakkhandho, tesaṃ vatthārammaṇāni rūpakkhandho”ti evaṃ sappaccayassa",
  "atk-s0302a:410_3": "nāmarūpassa yāthāvato dassanaṃ ñātapariññā. Tattheva tilakkhaṇaṃ āropetvā sattannaṃ",
  "atk-s0302a:410_4": "anupassanānaṃ vasena aniccādito tulanaṃ tīraṇapariññā. Tasmiṃyeva pana nāmarūpe chandarāganikkaḍḍhano",
  "atk-s0302a:410_5": "arahattamaggo pahānapariññā. Tisso vedanāti evaṃ phassāhāre tīhi pariññāhi pariññāte",
  "atk-s0302a:410_6": "tisso vedanā pariññātāva honti tammūlakattā taṃsampayuttattā ca. Iti phassāhāravasena",
  "atk-s0302a:410_7": "desanā yāva arahattā kathitā. Dutiyāhāro.",
  "atk-s0302a:411": "Tatiye aṅgārakāsūti aṅgārānaṃ kāsu. Kāsūti rāsipi vuccati āvāṭopi.",
  "atk-s0302a:412": "“Aṅgārakāsuṃ apare phuṇanti,",
  "atk-s0302a:413": "Narā rudantā paridaḍḍhagattā;",
  "atk-s0302a:414": "Bhayañhi maṃ vindati sūta disvā,",
  "atk-s0302a:415": "Pucchāmi taṃ mātali devasārathī”ti. ; –",
  "atk-s0302a:416": "Ettha rāsi “kāsū”ti vutto.",
  "atk-s0302a:417": "“Kinnu santaramānova, kāsuṃ khanasi sārathī”ti?. –",
  "atk-s0302a:418_0": "Ettha āvāṭo. Idhāpi ayameva adhippeto. Sādhikaporisāti atirekaporisā pañcaratanappamāṇā.",
  "atk-s0302a:418_1": "Vītaccikānaṃ vītadhūmānanti etenassa mahāpariḷāhataṃ dasseti. Jālāya vā hi dhūme",
  "atk-s0302a:418_2": "vā sati vāto samuṭṭhāti, pariḷāho mahā na hoti, tadabhāve vātābhāvato pariḷāho mahā",
  "atk-s0302a:418_3": "hoti. Ārakāvassāti dūreyeva bhaveyya.",
  "atk-s0302a:419_0": "Evameva khoti ettha idaṃ opammasaṃsandanaṃ – aṅgārakāsu viya hi tebhūmakavaṭṭaṃ daṭṭhabbaṃ.",
  "atk-s0302a:419_1": "Jīvitukāmo puriso viya vaṭṭanissito bālaputhujjano. Dve balavanto purisā viya kusalākusalakammaṃ.",
  "atk-s0302a:419_2": "Tesaṃ taṃ purisaṃ nānābāhāsu gahetvā aṅgārakāsuṃ upakaḍḍhanakālo viya puthujjanassa",
  "atk-s0302a:419_3": "kammāyūhanakālo. Kammañhi āyūhiyamānameva paṭisandhiṃ ākaḍḍhati nāma. Aṅgārakāsunidānaṃ",
  "atk-s0302a:419_4": "dukkhaṃ viya kammanidānaṃ vaṭṭadukkhaṃ veditabbaṃ.",
  "atk-s0302a:420_0": "Pariññāteti tīhi pariññāhi pariññāte. Pariññāyojanā panettha phasse vuttanayeneva",
  "atk-s0302a:420_1": "veditabbā. Tisso taṇhāti kāmataṇhā bhavataṇhā vibhavataṇhāti imā pariññātā honti.",
  "atk-s0302a:420_2": "Kasmā? Taṇhāmūlakattā manosañcetanāya. Na hi hetumhi appahīne phalaṃ pahīyati. Iti",
  "atk-s0302a:420_3": "manosañcetanāhāravasenapi yāva arahattā desanā kathitā. Tatiyāhāro.",
  "atk-s0302a:421": "Catutthe āgucārinti pāpacāriṃ dosakārakaṃ. Kathaṃ so purisoti so puriso kathaṃbhūto, kiṃ yāpeti, na yāpetīti pucchati? Tatheva deva jīvatīti yathā pubbe, idānipi tatheva jīvati.",
  "atk-s0302a:422_0": "Evameva khoti idhāpi idaṃ opammasaṃsandanaṃ – rājā viya hi kammaṃ daṭṭhabbaṃ, āgucārī",
  "atk-s0302a:422_1": "puriso viya vaṭṭasannissito bālaputhujjano, tīṇi sattisatāni viya paṭisandhiviññāṇaṃ,",
  "atk-s0302a:422_2": "āgucāriṃ purisaṃ “tīhi sattisatehi hanathā”ti raññā āṇattakālo viya kammaraññā vaṭṭasannissitaputhujjanaṃ",
  "atk-s0302a:422_3": "gahetvā paṭisandhiyaṃ pakkhipanakālo. Tattha kiñcāpi tīṇi sattisatāni viya paṭisandhiviññāṇaṃ,",
  "atk-s0302a:422_4": "sattīsu pana dukkhaṃ natthi, sattīhi pahaṭavaṇamūlakaṃ dukkhaṃ, evameva paṭisandhiyampi",
  "atk-s0302a:422_5": "dukkhaṃ natthi, dinnāya pana paṭisandhiyā pavatte vipākadukkhaṃ sattipahaṭavaṇamūlakaṃ dukkhaṃ viya hoti.",
  "atk-s0302a:423_0": "Pariññāteti tīheva pariññāhi pariññāte. Idhāpi pariññāyojanā phassāhāre vuttanayeneva",
  "atk-s0302a:423_1": "veditabbā. Nāmarūpanti viññāṇapaccayā nāmarūpaṃ. Viññāṇasmiñhi pariññāte taṃ pariññātameva",
  "atk-s0302a:423_2": "hoti tammūlakattā sahuppannattā ca. Iti viññāṇāhāravasenapi yāva arahattā desanā",
  "atk-s0302a:423_3": "kathitāti. Catutthāhāro. Tatiyaṃ.",
  "atk-s0302a:424": "4. Atthirāgasuttavaṇṇanā",
  "atk-s0302a:425_0": "64. Catutthe rāgotiādīni lobhasseva nāmāni. So hi rañjanavasena rāgo, nandanavasena",
  "atk-s0302a:425_1": "nandī, taṇhāyanavasena taṇhāti vuccati. Patiṭṭhitaṃ tattha viññāṇaṃ virūḷhanti kammaṃ",
  "atk-s0302a:425_2": "javāpetvā paṭisandhiākaḍḍhanasamatthatāya patiṭṭhitañceva virūḷhañca. Yatthāti tebhūmakavaṭṭe",
  "atk-s0302a:425_3": "bhummaṃ, sabbattha vā purimapurimapade etaṃ bhummaṃ. Atthi tattha saṅkhārānaṃ vuddhīti",
  "atk-s0302a:425_4": "idaṃ imasmiṃ vipākavaṭṭe ṭhitassa āyativaṭṭahetuke saṅkhāre sandhāya vuttaṃ. Yattha",
  "atk-s0302a:425_5": "atthi āyatiṃ punabbhavābhinibbattīti yasmiṃ ṭhāne āyatiṃ punabbhavābhinibbatti atthi.",
  "atk-s0302a:426_0": "Evameva khoti ettha idaṃ opammasaṃsandanaṃ – rajakacittakārā viya hi sahakammasambhāraṃ",
  "atk-s0302a:426_1": "kammaṃ, phalakabhittidussapaṭā viya tebhūmakavaṭṭaṃ. Yathā rajakacittakārā parisuddhesu",
  "atk-s0302a:426_2": "phalakādīsu rūpaṃ samuṭṭhāpenti, evameva sasambhārakakammaṃ bhavesu rūpaṃ samuṭṭhāpeti.",
  "atk-s0302a:426_3": "Tattha yathā akusalena cittakārena samuṭṭhāpitaṃ rūpaṃ virūpaṃ hoti dussaṇṭhitaṃ",
  "atk-s0302a:426_4": "amanāpaṃ, evameva ekacco kammaṃ karonto ñāṇavippayuttena cittena karoti, taṃ kammaṃ",
  "atk-s0302a:426_5": "rūpaṃ samuṭṭhāpentaṃ cakkhādīnaṃ sampattiṃ adatvā dubbaṇṇaṃ dussaṇṭhitaṃ mātāpitūnampi",
  "atk-s0302a:426_6": "amanāpaṃ rūpaṃ samuṭṭhāpeti. Yathā pana kusalena cittakārena samuṭṭhāpitaṃ rūpaṃ",
  "atk-s0302a:426_7": "surūpaṃ hoti susaṇṭhitaṃ manāpaṃ, evameva ekacco kammaṃ karonto ñāṇasampayuttena",
  "atk-s0302a:426_8": "cittena karoti, taṃ kammaṃ rūpaṃ samuṭṭhāpentaṃ cakkhādīnaṃ sampattiṃ datvā suvaṇṇaṃ",
  "atk-s0302a:426_9": "susaṇṭhitaṃ alaṅkatapaṭiyattaṃ viya rūpaṃ samuṭṭhāpeti.",
  "atk-s0302a:427_0": "Ettha ca āhāraṃ viññāṇena saddhiṃ saṅkhipitvā āhāranāmarūpānaṃ antare eko sandhi,",
  "atk-s0302a:427_1": "vipākavidhiṃ nāmarūpena saṅkhipitvā nāmarūpasaṅkhārānaṃ antare eko sandhi, saṅkhārānañca",
  "atk-s0302a:427_2": "āyatibhavassa ca antare eko sandhīti veditabbo.",
  "atk-s0302a:428_0": "Kūṭāgāranti ekakaṇṇikaṃ gāhāpetvā kataṃ agāraṃ. Kūṭāgārasālāti dve kaṇṇike gahetvā",
  "atk-s0302a:428_1": "katasālā. Evameva khoti ettha khīṇāsavassa kammaṃ sūriyarasmisamaṃ veditabbaṃ. Sūriyarasmi",
  "atk-s0302a:428_2": "pana atthi, sā kevalaṃ patiṭṭhāya abhāvena appatiṭṭhā nāma jātā, khīṇāsavassa kammaṃ",
  "atk-s0302a:428_3": "natthitāya eva appatiṭṭhaṃ. Tassa hi kāyādayo atthi, tehi pana katakammaṃ kusalākusalaṃ",
  "atk-s0302a:428_4": "nāma na hoti, kiriyamatte ṭhatvā avipākaṃ hoti. Evamassa kammaṃ natthitāya eva appatiṭṭhaṃ",
  "atk-s0302a:428_5": "nāma jātanti. Catutthaṃ.",
  "atk-s0302a:429": "5. Nagarasuttavaṇṇanā",
  "atk-s0302a:430_0": "65. Pañcame nāmarūpe kho sati viññāṇanti ettha “saṅkhāresu sati viññāṇa”nti ca “avijjāya",
  "atk-s0302a:430_1": "sati saṅkhārā”ti ca vattabbaṃ bhaveyya, tadubhayampi na vuttaṃ. Kasmā? Avijjāsaṅkhārā",
  "atk-s0302a:430_2": "hi tatiyo bhavo, tehi saddhiṃ ayaṃ vipassanā na ghaṭīyati. Mahāpuriso hi paccuppannapañcavokāravasena abhiniviṭṭhoti.",
  "atk-s0302a:431_0": "Nanu ca avijjāsaṅkhāresu adiṭṭhesu na sakkā buddhena bhavitunti. Saccaṃ na sakkā,",
  "atk-s0302a:431_1": "iminā pana te bhavaupādānataṇhāvasena diṭṭhāva. Tasmā yathā nāma godhaṃ anubandhanto",
  "atk-s0302a:431_2": "puriso taṃ kūpaṃ paviṭṭhaṃ disvā otaritvā paviṭṭhaṭṭhānaṃ khaṇitvā godhaṃ gahetvā",
  "atk-s0302a:431_3": "pakkameyya, na parabhāgaṃ khaneyya, kasmā? Kassaci natthitāya. Evaṃ mahāpurisopi",
  "atk-s0302a:431_4": "godhaṃ anubandhanto puriso viya bodhipallaṅke nisinno jarāmaraṇato paṭṭhāya “imassa",
  "atk-s0302a:431_5": "ayaṃ paccayo, imassa ayaṃ paccayo”ti pariyesanto yāva nāmarūpadhammānaṃ paccayaṃ",
  "atk-s0302a:431_6": "disvā tassapi paccayaṃ pariyesanto viññāṇameva addasa. Tato “ettako pañcavokārabhavavasena",
  "atk-s0302a:431_7": "sammasanacāro”ti vipassanaṃ paṭinivattesi, parato tucchakūpassa abhinnaṭṭhānaṃ viya",
  "atk-s0302a:431_8": "avijjāsaṅkhāradvayaṃ atthi, tadetaṃ heṭṭhā vipassanāya gahitattā pāṭiyekkaṃ sammasanūpagaṃ",
  "atk-s0302a:431_9": "na hotīti na aggahesi.",
  "atk-s0302a:432_0": "Paccudāvattatīti paṭinivattati. Katamaṃ panettha viññāṇaṃ paccudāvattatīti? Paṭisandhiviññāṇampi",
  "atk-s0302a:432_1": "vipassanāviññāṇampi. Tattha paṭisandhiviññāṇaṃ paccayato paṭinivattati, vipassanāviññāṇaṃ",
  "atk-s0302a:432_2": "ārammaṇato. Ubhayampi nāmarūpaṃ nātikkamati, nāmarūpato paraṃ na gacchati. Ettāvatā",
  "atk-s0302a:432_3": "jāyetha vātiādīsu viññāṇe nāmarūpassa paccaye honte, nāmarūpe viññāṇassa paccaye",
  "atk-s0302a:432_4": "honte, dvīsupi aññamaññapaccayesu hontesu ettakena jāyetha vā upapajjetha vā. Ito",
  "atk-s0302a:432_5": "hi paraṃ kimaññaṃ jāyetha vā upapajjetha vā, nanu etadeva jāyati ca upapajjati cāti?",
  "atk-s0302a:433_0": "Evaṃ saddhiṃ aparāparacutipaṭisandhīhi pañca padāni dassetvā puna taṃ ettāvatāti",
  "atk-s0302a:433_1": "vuttamatthaṃ niyyātento yadidaṃ nāmarūpapaccayā viññāṇaṃ, viññāṇapaccayā nāmarūpanti",
  "atk-s0302a:433_2": "vatvā tato paraṃ anulomapaccayākāravasena viññāṇapaccayā nāmarūpamūlakaṃ āyatijarāmaraṇaṃ",
  "atk-s0302a:433_3": "dassetuṃ nāmarūpapaccayā saḷāyatanantiādimāha.",
  "atk-s0302a:434_0": "Añjasanti maggasseva vevacanaṃ. Uddhāpavantanti āpato uggatattā uddhāpanti laddhavohārena",
  "atk-s0302a:434_1": "pākāravatthunā samannāgataṃ. Ramaṇīyanti samantā catunnaṃ dvārānaṃ abbhantare ca",
  "atk-s0302a:434_2": "nānābhaṇḍānaṃ sampattiyā ramaṇīyaṃ. Māpehīti mahājanaṃ pesetvā vāsaṃ kārehi. Māpeyyāti",
  "atk-s0302a:434_3": "vāsaṃ kāreyya. Kārento ca paṭhamaṃ aṭṭhārasa manussakoṭiyo pesetvā “sampuṇṇa”nti",
  "atk-s0302a:434_4": "pucchitvā “na tāva sampuṇṇa”nti vutte aparāni pañcakulāni peseyya. Puna pucchitvā",
  "atk-s0302a:434_5": "“na tāva sampuṇṇa”nti vutte aparāni pañcapaññāsakulāni peseyya. Puna pucchitvā “na",
  "atk-s0302a:434_6": "tāva sampuṇṇa”nti vutte aparāni tiṃsa kulāni peseyya. Puna pucchitvā “na tāva sampuṇṇa”nti",
  "atk-s0302a:434_7": "vutte aparaṃ kulasahassaṃ peseyya. Puna pucchitvā “na tāva sampuṇṇa”nti vutte aparāni",
  "atk-s0302a:434_8": "ekādasanahutāni kulāni peseyya. Puna pucchitvā “na tāva sampuṇṇa”nti vutte aparāni",
  "atk-s0302a:434_9": "caturāsītikulasahassāni peseyya. Puna “sampuṇṇa”nti pucchite, “mahārāja, kiṃ vadesi?",
  "atk-s0302a:434_10": "Mahantaṃ nagaraṃ asambādhaṃ, iminā nayena kulāni pesetvā na sakkā pūretuṃ, bheriṃ",
  "atk-s0302a:434_11": "pana carāpetvā ‘amhākaṃ nagaraṃ imāya ca imāya ca sampattiyā sampannaṃ, ye tattha",
  "atk-s0302a:434_12": "vasitukāmā, yathāsukhaṃ gacchantu, imañcimañca parihāraṃ labhissantī’ti nagarassa",
  "atk-s0302a:434_13": "ceva vaṇṇaṃ lokassa ca parihāralābhaṃ ghosāpethā”ti vadeyya. So evaṃ kareyya. Tato",
  "atk-s0302a:434_14": "manussā nagaraguṇañceva parihāralābhañca sutvā sabbadisāhi samosaritvā nagaraṃ pūreyyuṃ.",
  "atk-s0302a:434_15": "Taṃ aparena samayena iddhañceva assa phītañca. Taṃ sandhāya tadassa nagaraṃ aparena",
  "atk-s0302a:434_16": "samayena iddhañceva phītañcātiādi vuttaṃ.",
  "atk-s0302a:435_0": "Tattha iddhanti samiddhaṃ subhikkhaṃ. Phītanti sabbasampattīhi pupphitaṃ. Bāhujaññanti",
  "atk-s0302a:435_1": "bahūhi ñātabbaṃ, bahujanānaṃ hitaṃ vā. “Bahujana”ntipi pāṭho. Ākiṇṇamanussanti manussehi",
  "atk-s0302a:435_2": "ākiṇṇaṃ nirantaraṃ phuṭṭhaṃ. Vuḍḍhivepullappattanti vuḍḍhippattañceva vepullappattañca,",
  "atk-s0302a:435_3": "seṭṭhabhāvañceva vipulabhāvañca pattaṃ, dasasahassacakkavāḷe agganagaraṃ jātanti attho.",
  "atk-s0302a:436_0": "Evameva khoti ettha idaṃ opammasaṃsandanaṃ – araññapavane caramānapuriso viya hi",
  "atk-s0302a:436_1": "dīpaṅkarapādamūlato paṭṭhāya pāramiyo pūrayamāno mahāpuriso daṭṭhabbo, tassa purisassa",
  "atk-s0302a:436_2": "pubbakehi manussehi anuyātamaggadassanaṃ viya mahāsattassa anupubbena bodhipallaṅke",
  "atk-s0302a:436_3": "nisinnassa pubbabhāge aṭṭhaṅgikassa vipassanāmaggassa dassanaṃ, purisassa taṃ ekapadikamaggaṃ",
  "atk-s0302a:436_4": "anugacchato aparabhāge mahāmaggadassanaṃ viya mahāsattassa uparivipassanāya ciṇṇante",
  "atk-s0302a:436_5": "lokuttaramaggadassanaṃ, purisassa teneva maggena gacchato purato nagaradassanaṃ viya",
  "atk-s0302a:436_6": "tathāgatassa nibbānanagaradassanaṃ, bahinagaraṃ panettha aññena diṭṭhaṃ, aññena manussavāsaṃ",
  "atk-s0302a:436_7": "kataṃ, nibbānanagaraṃ satthā sayameva passi, sayaṃ vāsamakāsi. Tassa purisassa catunnaṃ",
  "atk-s0302a:436_8": "dvārānaṃ diṭṭhakālo viya tathāgatassa catunnaṃ maggānaṃ diṭṭhakālo, tassa catūhi",
  "atk-s0302a:436_9": "dvārehi nagaraṃ paviṭṭhakālo viya tathāgatassa catūhi maggehi nibbānaṃ paviṭṭhakālo,",
  "atk-s0302a:436_10": "tassa nagarabbhantare bhaṇḍavavatthānakālo viya tathāgatassa paccavekkhaṇañāṇena",
  "atk-s0302a:436_11": "paropaṇṇāsakusaladhammavavatthānakālo. Nagarassa agārakaraṇatthaṃ kulapariyesanakālo",
  "atk-s0302a:436_12": "viya satthu phalasamāpattito vuṭṭhāya veneyyasatte volokanakālo, tena purisena yācitassa",
  "atk-s0302a:436_13": "rañño ekaṃ mahākuṭumbikaṃ diṭṭhakālo viya mahābrahmunā yācitassa bhagavato aññāsikoṇḍaññattheraṃ",
  "atk-s0302a:436_14": "diṭṭhakālo, rañño mahākuṭumbikaṃ pakkosāpetvā “nagaravāsaṃ karohī”ti pahitakālo viya",
  "atk-s0302a:436_15": "bhagavato ekasmiṃ pacchābhatte aṭṭhārasayojanamaggaṃ gantvā āsāḷhipuṇṇamadivase bārāṇasiyaṃ",
  "atk-s0302a:436_16": "isipatanaṃ pavisitvā theraṃ kāyasakkhiṃ katvā dhammaṃ desitakālo, mahākuṭumbikena",
  "atk-s0302a:436_17": "aṭṭhārasa purisakoṭiyo gahetvā nagaraṃ ajjhāvuṭṭhakālo viya tathāgatena dhammacakke",
  "atk-s0302a:436_18": "pavattite therassa aṭṭhārasahi brahmakoṭīhi saddhiṃ sotāpattiphale patiṭṭhitakālo,",
  "atk-s0302a:436_19": "evaṃ nibbānanagaraṃ paṭhamaṃ āvāsitaṃ, tato sampuṇṇaṃ nagaranti pucchitvā na tāvāti",
  "atk-s0302a:436_20": "vutte pañca kulāni ādiṃ katvā yāva caturāsītikulasahassapesanaṃ viya tathāgatassa",
  "atk-s0302a:436_21": "pañcamadivasato paṭṭhāya anattalakkhaṇasuttādīni desetvā pañcavaggiye ādiṃ katvā",
  "atk-s0302a:436_22": "yasapamukhā pañcapaṇṇāsa kulaputtā, tiṃsa bhaddavaggiyā, sahassapurāṇajaṭilā, bimbisārapamukhāni",
  "atk-s0302a:436_23": "ekādasapurisanahutāni, tirokuṭṭānumodane caturāsītisahassānīti ettakassa janassa",
  "atk-s0302a:436_24": "ariyamaggaṃ otāretvā nibbānanagaraṃ pesitakālo, atha tena nayena nagare apūriyamāne",
  "atk-s0302a:436_25": "bheriṃ carāpetvā nagarassa vaṇṇaghosanaṃ kulānaṃ parihāralābhaghosanaṃ viya ca māsassa",
  "atk-s0302a:436_26": "aṭṭha divase tattha tattha nisīditvā dhammakathikānaṃ nibbānavaṇṇassa ceva nibbānappattānaṃ",
  "atk-s0302a:436_27": "jātikantārādinittharaṇānisaṃsassa ca ghosanaṃ, tato sabbadisāhi āgantvā manussānaṃ",
  "atk-s0302a:436_28": "nagarasamosaraṇaṃ viya tattha tattha dhammakathaṃ sutvā tato tato nikkhamitvā pabbajjaṃ",
  "atk-s0302a:436_29": "ādiṃ katvā anulomapaṭipadaṃ paṭipannānaṃ aparimāṇānaṃ kulaputtānaṃ nibbānasamosaraṇaṃ daṭṭhabbaṃ.",
  "atk-s0302a:437_0": "Purāṇaṃ magganti ariyaṃ aṭṭhaṅgikaṃ maggaṃ. Ayañhi ariyamaggo pavāraṇasutte avattamānakaṭṭhena",
  "atk-s0302a:437_1": "“anuppannamaggo”ti vutto, imasmiṃ sutte avaḷañjanaṭṭhena “purāṇamaggo”ti. Brahmacariyanti",
  "atk-s0302a:437_2": "sikkhattayasaṅgahaṃ sakalasāsanaṃ. Iddhanti jhānassādena samiddhaṃ subhikkhaṃ. Phītanti",
  "atk-s0302a:437_3": "abhiññābharaṇehi pupphitaṃ. Vitthārikanti vitthiṇṇaṃ. Bāhujaññanti bahujanaviññeyyaṃ.",
  "atk-s0302a:437_4": "Yāva devamanussehi suppakāsitanti yāva dasasahassacakkavāḷe devamanussehi paricchedo",
  "atk-s0302a:437_5": "atthi, etasmiṃ antare suppakāsitaṃ sudesitaṃ tathāgatenāti. Pañcamaṃ.",
  "atk-s0302a:438": "6. Sammasasuttavaṇṇanā",
  "atk-s0302a:439_0": "66. Chaṭṭhe āmantesīti kasmā āmantesi? Yasmāssa sukhumā tilakkhaṇāhatā dhammadesanā",
  "atk-s0302a:439_1": "upaṭṭhāsi. Tasmiṃ kira janapade manussā sahetukā paññavanto. Siniddhāni kirettha",
  "atk-s0302a:439_2": "bhojanāni, tānisevato janassa paññā vaḍḍhati, te gambhīraṃ tilakkhaṇāhataṃ dhammakathaṃ",
  "atk-s0302a:439_3": "paṭivijjhituṃ samatthā honti. Teneva bhagavā dīghamajjhimesu mahāsatipaṭṭhānāni mahānidānaṃ,",
  "atk-s0302a:439_4": "āneñjasappāyaṃ, saṃyuttake cūḷanidānādisuttanti evamādīni aññāni gambhīrāni suttāni",
  "atk-s0302a:439_5": "tattheva kathesi. Sammasatha noti sammasatha nu. Antaraṃ sammasanti abbhantaraṃ paccayasammasanaṃ.",
  "atk-s0302a:439_6": "Na so bhikkhu bhagavato cittaṃ ārādhesīti paccayākāravasena byākārāpetukāmassa bhagavato",
  "atk-s0302a:439_7": "tathā abyākaritvā dvattiṃsākāravasena byākaronto ajjhāsayaṃ gahetuṃ nāsakkhi.",
  "atk-s0302a:440_0": "Etadavocāti desanā yathānusandhiṃ na gatā, desanāya yathānusandhigamanatthaṃ etadavoca.",
  "atk-s0302a:440_1": "Tenahānanda, suṇāthāti idaṃ tepiṭake buddhavacane asambhinnapadaṃ. Aññattha hi evaṃ",
  "atk-s0302a:440_2": "vuttaṃ nāma natthi. Upadhinidānanti khandhupadhinidānaṃ. Khandhapañcakañhettha upadhīti",
  "atk-s0302a:440_3": "adhippetaṃ. Uppajjatīti jāyati. Nivisatīti punappunaṃ pavattivasena patiṭṭhahati.",
  "atk-s0302a:441_0": "Yaṃ kho loke piyarūpaṃ sātarūpanti yaṃ lokasmiṃ piyasabhāvañceva madhurasabhāvañca.",
  "atk-s0302a:441_1": "Cakkhuṃ loketiādīsu lokasmiñhi cakkhādīsu mamattena abhiniviṭṭhā sattā sampattiyaṃ",
  "atk-s0302a:441_2": "patiṭṭhitā attano cakkhuṃ ādāsādīsu nimittaggahaṇānusārena vippasannapañcapasādaṃ",
  "atk-s0302a:441_3": "suvaṇṇavimāne ugghāṭitamaṇisīhapañjaraṃ viya maññanti, sotaṃ rajatapanāḷikaṃ viya",
  "atk-s0302a:441_4": "pāmaṅgasuttaṃ viya ca maññanti, tuṅganāsāti laddhavohāraṃ ghānaṃ vaṭṭetvā ṭhapitaharitālavaṭṭiṃ",
  "atk-s0302a:441_5": "viya maññanti, jivhaṃ rattakambalapaṭalaṃ viya mudusiniddhamadhurarasadaṃ maññanti,",
  "atk-s0302a:441_6": "kāyaṃ sālalaṭṭhiṃ viya suvaṇṇatoraṇaṃ viya ca maññanti, manaṃ aññesaṃ manena asadisaṃ uḷāraṃ maññanti.",
  "atk-s0302a:442_0": "Niccato addakkhunti niccanti addasaṃsu. Sesapadesupi eseva nayo. Na parimucciṃsu",
  "atk-s0302a:442_1": "dukkhasmāti sakalasmāpi vaṭṭadukkhā na parimucciṃsu. Dakkhissantīti passissanti.",
  "atk-s0302a:442_2": "Āpānīyakaṃsoti sarakassa nāmaṃ. Yasmā panettha āpaṃ pivanti, tasmā “āpānīyo”ti vuccati.",
  "atk-s0302a:442_3": "Āpānīyo ca so kaṃso cāti āpānīyakaṃso. Surāmaṇḍasarakassetaṃ nāmaṃ. “Vaṇṇasampanno”tiādivacanato",
  "atk-s0302a:442_4": "pana kaṃse ṭhitapānameva evaṃ vuttaṃ. Ghammābhitattoti ghammena abhitatto. Ghammaparetoti",
  "atk-s0302a:442_5": "ghammena phuṭṭho, anugatoti attho. Pivato hi kho taṃ chādessatīti pivantassa taṃ",
  "atk-s0302a:442_6": "pānīyaṃ vaṇṇādisampattiyā ruccissati, sakalasarīraṃ vā pharitvā tuṭṭhiṃ uppādayamānaṃ",
  "atk-s0302a:442_7": "ṭhassati. Appaṭisaṅkhāti apaccavekkhitvā.",
  "atk-s0302a:443_0": "Evameva khoti ettha idaṃ opammasaṃsandanaṃ – āpānīyakaṃso viya hi loke piyarūpaṃ",
  "atk-s0302a:443_1": "sātarūpaṃ ārammaṇaṃ daṭṭhabbaṃ, ghammābhitattapuriso viya vaṭṭanissito puthujjano,",
  "atk-s0302a:443_2": "āpānīyakaṃsena nimantanapuriso viya loke piyarūpena sātarūpena ārammaṇena nimantakajano,",
  "atk-s0302a:443_3": "āpānīyakaṃse sampattiñca ādīnavañca ārocento āpānakamanusso viya ācariyupajjhāyādiko",
  "atk-s0302a:443_4": "kalyāṇamitto. Yatheva hi tassa purisassa apalokitamanusso āpānīyakaṃse guṇañca ādīnavañca",
  "atk-s0302a:443_5": "āroceti, evameva ācariyo vā upajjhāyo vā bhikkhuno pañcasu kāmaguṇesu assādañca nissaraṇañca katheti.",
  "atk-s0302a:444_0": "Tattha yathā āpānīyakaṃsamhi guṇe ca ādīnave ca ārocite so puriso piyavaṇṇādisampadāyameva",
  "atk-s0302a:444_1": "sañjātavego “sace maraṇaṃ bhavissati, pacchā jānissāmī”ti sahasā appaṭisaṅkhāya taṃ",
  "atk-s0302a:444_2": "pivitvā maraṇaṃ vā maraṇamattaṃ vā dukkhaṃ nigacchati, evameva, bhikkhu, “pañcasu",
  "atk-s0302a:444_3": "kāmaguṇesu dassanādivasena uppannasomanassamattameva assādo, ādīnavo pana diṭṭhadhammikasamparāyiko",
  "atk-s0302a:444_4": "bahu nānappakāro, appassādā kāmā bahudukkhā bahupāyāsā”ti evaṃ ācariyupajjhāyehi",
  "atk-s0302a:444_5": "ānisaṃsañca ādīnavañca kathetvā – “samaṇapaṭipadaṃ paṭipajja, indriyesu guttadvāro",
  "atk-s0302a:444_6": "bhava bhojane mattaññū jāgariyaṃ anuyutto”ti evaṃ ovaditopi assādabaddhacittatāya",
  "atk-s0302a:444_7": "“sace vuttappakāro ādīnavo bhavissati, pacchā jānissāmī”ti ācariyupajjhāye apasādetvā",
  "atk-s0302a:444_8": "uddesaparipucchādīni ceva vattapaṭipattiñca pahāya lokāmisakathaṃ kathento kāme paribhuñjitukāmatāya",
  "atk-s0302a:444_9": "sikkhaṃ paccakkhāya hīnāyāvattati. Tato duccaritāni pūrento sandhicchedanādikāle",
  "atk-s0302a:444_10": "“coro aya”nti gahetvā rañño dassito idheva hatthapādādichedanaṃ patvā samparāye catūsu",
  "atk-s0302a:444_11": "apāyesu mahādukkhaṃ anubhoti.",
  "atk-s0302a:445_0": "Pānīyena vā vinetunti sītena vārinā harituṃ. Dadhimaṇḍakenāti dadhimaṇḍanamattena.",
  "atk-s0302a:445_1": "Bhaṭṭhaloṇikāyāti saloṇena sattupānīyena. Loṇasovīrakenāti sabbadhaññaphalakaḷīrādīni",
  "atk-s0302a:445_2": "pakkhipitvā loṇasovīrakaṃ nāma karonti, tena.",
  "atk-s0302a:446_0": "Opammasaṃsandanaṃ panettha – ghammābhitattapuriso viya vaṭṭasannissitakāle yogāvacaro",
  "atk-s0302a:446_1": "daṭṭhabbo, tassa purisassa paṭisaṅkhā āpānīyakaṃsaṃ pahāya pānīyādīhi pipāsassa vinodanaṃ",
  "atk-s0302a:446_2": "viya bhikkhuno ācariyupajjhāyānaṃ ovāde ṭhatvā chadvārādīni pariggahetvā anukkamena",
  "atk-s0302a:446_3": "vipassanaṃ vaḍḍhentassa arahattaphalādhigamo, pānīyādīni cattāri pānāni viya hi cattāro",
  "atk-s0302a:446_4": "maggā, tesu aññataraṃ pivitvā surāpipāsitaṃ vinodetvā sukhino yena kāmaṃ gamanaṃ",
  "atk-s0302a:446_5": "viya khīṇāsavassa catumaggapānaṃ pivitvā taṇhaṃ vinodetvā agatapubbaṃ nibbānadisaṃ",
  "atk-s0302a:446_6": "gamanakālo veditabbo. Chaṭṭhaṃ.",
  "atk-s0302a:447": "7. Naḷakalāpīsuttavaṇṇanā",
  "atk-s0302a:448_0": "67. Sattame kinnu kho, āvusoti kasmā pucchati? “Evaṃ puṭṭho kathaṃ nu kho byākareyyā”ti.",
  "atk-s0302a:448_1": "Therassa ajjhāsayajānanatthaṃ. Apica atīte dve aggasāvakā imaṃ pañhaṃ vinicchayiṃsūti",
  "atk-s0302a:448_2": "anāgate bhikkhū jānissantītipi pucchati. Idāneva kho mayanti idaṃ thero yassa nāmarūpassa",
  "atk-s0302a:448_3": "viññāṇaṃ paccayoti vuttaṃ, tadeva nāmarūpaṃ viññāṇassa paccayoti vuttattā āha. Naḷakalāpiyoti",
  "atk-s0302a:448_4": "idha pana ayakalāpādivasena upamaṃ anāharitvā viññāṇanāmarūpānaṃ abaladubbalabhāvadassanatthaṃ ayaṃ upamā ābhatā.",
  "atk-s0302a:449_0": "Nirodho hotīti ettake ṭhāne paccayuppannapañcavokārabhavavasena desanā kathitā. Chattiṃsāya",
  "atk-s0302a:449_1": "vatthūhīti heṭṭhā vissajjitesu dvādasasu padesu ekekasmiṃ tiṇṇaṃ tiṇṇaṃ vasena chattiṃsāya",
  "atk-s0302a:449_2": "kāraṇehi. Ettha ca paṭhamo dhammakathikaguṇo, dutiyā paṭipatti, tatiyaṃ paṭipattiphalaṃ.",
  "atk-s0302a:449_3": "Tattha paṭhamanayena desanāsampatti kathitā, dutiyena sekkhabhūmi, tatiyena asekkhabhūmīti. Sattamaṃ.",
  "atk-s0302a:450": "8. Kosambisuttavaṇṇanā",
  "atk-s0302a:451_0": "68. Aṭṭhame aññatrevāti ekacco hi parassa saddahitvā yaṃ esa bhaṇati, taṃ bhūtanti",
  "atk-s0302a:451_1": "gaṇhāti. Aparassa nisīditvā cintentassa yaṃ kāraṇaṃ ruccati, so “atthi eta”nti ruciyā",
  "atk-s0302a:451_2": "gaṇhāti. Eko “cirakālato paṭṭhāya evaṃ anussavo atthi, bhūtameta”nti anussavena gaṇhāti.",
  "atk-s0302a:451_3": "Aññassa vitakkayato ekaṃ kāraṇaṃ upaṭṭhāti, so “attheta”nti ākāraparivitakkena gaṇhāti.",
  "atk-s0302a:451_4": "Aparassa cintayato ekā diṭṭhi uppajjati, yāyassa taṃ kāraṇaṃ nijjhāyantassa khamati,",
  "atk-s0302a:451_5": "so “attheta”nti diṭṭhinijjhānakkhantiyā gaṇhāti. Thero pana pañcapi etāni kāraṇāni",
  "atk-s0302a:451_6": "paṭikkhipitvā paccakkhañāṇena paṭividdhabhāvaṃ pucchanto aññatreva, āvuso musila,",
  "atk-s0302a:451_7": "saddhāyātiādimāha. Tattha aññatrevāti saddhādīni kāraṇāni ṭhapetvā, vinā etehi kāraṇehīti",
  "atk-s0302a:451_8": "attho. Bhavanirodho nibbānanti pañcakkhandhanirodho nibbānaṃ.",
  "atk-s0302a:452_0": "Tuṇhī ahosīti thero khīṇāsavo, ahaṃ pana khīṇāsavoti vā na vāti vā avatvā tuṇhīyeva",
  "atk-s0302a:452_1": "ahosi. Āyasmā nārado āyasmantaṃ paviṭṭhaṃ etadavocāti kasmā avoca? So kira cintesi",
  "atk-s0302a:452_2": "– “bhavanirodho nibbānaṃ nāmāti sekhehipi jānitabbo pañho esa, ayaṃ pana thero imaṃ",
  "atk-s0302a:452_3": "theraṃ asekhabhūmiyā kāreti, imaṃ ṭhānaṃ jānāpessāmī”ti etaṃ avoca.",
  "atk-s0302a:453_0": "Sammappaññāya sudiṭṭhanti saha vipassanāya maggapaññāya suṭṭhu diṭṭhaṃ. Na camhi",
  "atk-s0302a:453_1": "arahanti anāgāmimagge ṭhitattā arahaṃ na homīti dīpeti. Yaṃ panassa idāni “bhavanirodho",
  "atk-s0302a:453_2": "nibbāna”nti ñāṇaṃ, taṃ ekūnavīsatiyā paccavekkhaṇañāṇehi vimuttaṃ paccavekkhaṇañāṇaṃ.",
  "atk-s0302a:453_3": "Udapānoti vīsatiṃsahatthagambhīro pānīyakūpo. Udakavārakoti udakaussiñcanavārako.",
  "atk-s0302a:453_4": "Udakanti hi kho ñāṇaṃ assāti tīre ṭhitassa olokayato evaṃ ñāṇaṃ bhaveyya. Na ca kāyena",
  "atk-s0302a:453_5": "phusitvāti udakaṃ pana nīharitvā kāyena phusitvā viharituṃ na sakkuṇeyya. Udapāne",
  "atk-s0302a:453_6": "udakadassanaṃ viya hi anāgāmino nibbānadassanaṃ, ghammābhitattapuriso viya anāgāmī,",
  "atk-s0302a:453_7": "udakavārako viya arahattamaggo, yathā ghammābhitattapuriso udapāne udakaṃ passati.",
  "atk-s0302a:453_8": "Evaṃ anāgāmī paccavekkhaṇañāṇena “upari arahattaphalasamayo nāma atthī”ti jānāti.",
  "atk-s0302a:453_9": "Yathā pana so puriso udakavārakassa natthitāya udakaṃ nīharitvā kāyena phusituṃ na",
  "atk-s0302a:453_10": "labhati, evaṃ anāgāmī arahattamaggassa natthitāya nibbānaṃ ārammaṇaṃ katvā arahattaphalasamāpattiṃ",
  "atk-s0302a:453_11": "appetvā nisīdituṃ na labhati. Aṭṭhamaṃ.",
  "atk-s0302a:454": "9. Upayantisuttavaṇṇanā",
  "atk-s0302a:455_0": "69. Navame upayantoti udakavaḍḍhanasamaye upari gacchanto. Mahānadiyoti gaṅgāyamunādikā",
  "atk-s0302a:455_1": "mahāsaritāyo. Upayāpetīti upari yāpeti, vaḍḍheti pūretīti attho. Avijjā upayantīti",
  "atk-s0302a:455_2": "avijjā upari gacchantī saṅkhārānaṃ paccayo bhavituṃ sakkuṇantī. Saṅkhāre upayāpetīti",
  "atk-s0302a:455_3": "saṅkhāre upari yāpeti vaḍḍheti. Evaṃ sabbapadesu attho veditabbo. Apayantoti apagacchanto",
  "atk-s0302a:455_4": "osaranto. Avijjā apayantīti avijjā apagacchamānā osaramānā upari saṅkhārānaṃ paccayo",
  "atk-s0302a:455_5": "bhavituṃ na sakkuṇantīti attho. Saṅkhāre apayāpetīti saṅkhāre apagacchāpeti. Esa",
  "atk-s0302a:455_6": "nayo sabbapadesu. Navamaṃ.",
  "atk-s0302a:456": "10. Susimasuttavaṇṇanā",
  "atk-s0302a:457_0": "70. Dasame garukatoti sabbehi devamanussehi pāsāṇacchattaṃ viya cittena garukato.",
  "atk-s0302a:457_1": "Mānitoti manena piyāyito. Pūjitoti catupaccayapūjāya pūjito. Apacitoti nīcavuttikaraṇena",
  "atk-s0302a:457_2": "apacito. Satthārañhi disvā manussā hatthikkhandhādīhi otaranti maggaṃ denti, aṃsakūṭato",
  "atk-s0302a:457_3": "sāṭakaṃ apanenti, āsanato vuṭṭhahanti vandanti. Evaṃ so tehi apacito nāma hoti. Susimoti",
  "atk-s0302a:457_4": "evaṃnāmako vedaṅgesu kusalo paṇḍitaparibbājako. Ehi tvanti tesaṃ kira etadahosi –",
  "atk-s0302a:457_5": "“samaṇo gotamo na jātigottādīni āgamma lābhaggappatto jāto, kaviseṭṭho panesa uttamakavitāya",
  "atk-s0302a:457_6": "sāvakānaṃ ganthaṃ bandhitvā deti, taṃ te uggaṇhitvā upaṭṭhākānaṃ upanisinnakathampi",
  "atk-s0302a:457_7": "anumodanampi sarabhaññampīti evamādīni kathenti, te tesaṃ pasannā lābhaṃ upasaṃharanti.",
  "atk-s0302a:457_8": "Sace mayaṃ yaṃ samaṇo gotamo jānāti, tato thokaṃ jāneyyāma, attano samayaṃ tattha",
  "atk-s0302a:457_9": "pakkhipitvā mayampi upaṭṭhākānaṃ katheyyāma, tato etehi lābhitarā bhaveyyāma. Ko",
  "atk-s0302a:457_10": "nu kho samaṇassa gotamassa santike pabbajitvā khippameva uggaṇhituṃ sakkhissatī”ti.",
  "atk-s0302a:457_11": "Te evaṃ cintetvā “susimo paṭibalo”ti disvā taṃ upasaṅkamitvā evamāhaṃsu.",
  "atk-s0302a:458_0": "Yenāyasmā ānando tenupasaṅkamīti kasmā upasaṅkami? Evaṃ kirassa ahosi, “kassa nu",
  "atk-s0302a:458_1": "kho santikaṃ gantvā ahaṃ imaṃ dhammaṃ khippaṃ laddhuṃ sakkhissāmī”ti? Tato cintesi",
  "atk-s0302a:458_2": "– “samaṇo gotamo garu tejussado niyamamanuyutto, na sakkā akāle upasaṅkamituṃ, aññepi",
  "atk-s0302a:458_3": "bahū khattiyādayo samaṇaṃ gotamaṃ upasaṅkamanti, tasmimpi samaye na sakkā upasaṅkamituṃ.",
  "atk-s0302a:458_4": "Sāvakesupissa sāriputto mahāpañño vipassanālakkhaṇamhi etadagge ṭhapito, mahāmoggallāno",
  "atk-s0302a:458_5": "samādhilakkhaṇasmiṃ etadagge ṭhapito, mahākassapo dhutaṅgadharesu anuruddho dibbacakkhukesu,",
  "atk-s0302a:458_6": "puṇṇo mantāṇiputto dhammakathikesu, upālitthero vinayadharesu etadagge ṭhapito, ayaṃ",
  "atk-s0302a:458_7": "pana ānando bahussuto tipiṭakadharo, satthāpissa tattha tattha kathitaṃ dhammaṃ āharitvā",
  "atk-s0302a:458_8": "katheti, pañcasu ṭhānesu etadagge ṭhapito, aṭṭhannaṃ varānaṃ lābhī, catūhi acchariyabbhutadhammehi",
  "atk-s0302a:458_9": "samannāgato, tassa samīpaṃ gato khippaṃ dhammaṃ laddhuṃ sakkhissāmī”ti. Tasmā yenāyasmā",
  "atk-s0302a:458_10": "ānando tenupasaṅkami.",
  "atk-s0302a:459_0": "Yena bhagavā tenupasaṅkamīti kasmā sayaṃ apabbājetvā upasaṅkami? Evaṃ kirassa ahosi",
  "atk-s0302a:459_1": "– “ayaṃ titthiyasamaye pāṭiyekko ‘ahaṃ satthā’ti paṭijānanto carati, pabbajitvā sāsanassa",
  "atk-s0302a:459_2": "alābhāyapi parisakkeyya. Na kho panassāhaṃ ajjhāsayaṃ ājānāmi, satthā jānissatī”ti.",
  "atk-s0302a:459_3": "Tasmā taṃ ādāya yena bhagavā tenupasaṅkami. Tenahānanda, susimaṃ pabbājethāti satthā",
  "atk-s0302a:459_4": "kira cintesi – “ayaṃ paribbājako titthiyasamaye ‘ahaṃ pāṭiyekko satthā’ti paṭijānamāno",
  "atk-s0302a:459_5": "carati, ‘idha maggabrahmacariyaṃ carituṃ icchāmī’ti kira vadati. Kiṃ nu kho mayi",
  "atk-s0302a:459_6": "pasanno, udāhu mayhaṃ sāvakesu, udāhu mayhaṃ vā mama sāvakānaṃ vā dhammakathāya pasanno”ti?",
  "atk-s0302a:459_7": "Athassa ekaṭṭhānepi pasādābhāvaṃ ñatvā, “ayaṃ mama sāsane dhammaṃ thenessāmīti pabbajati.",
  "atk-s0302a:459_8": "Itissa āgamanaṃ aparisuddhaṃ; nipphatti nu kho kīdisā”ti? Olokento “kiñcāpi ‘dhammaṃ",
  "atk-s0302a:459_9": "thenessāmī’ti pabbajati, katipāheneva pana ghaṭetvā arahattaṃ gaṇhissatī”ti ñatvā",
  "atk-s0302a:459_10": "“tenahānanda, susimaṃ pabbājethā”ti āha.",
  "atk-s0302a:460_0": "Aññā byākatā hotīti te kira bhikkhū satthu santike kammaṭṭhānaṃ gahetvā temāsaṃ vassaṃ",
  "atk-s0302a:460_1": "vasantā tasmiṃyeva antotemāse ghaṭentā vāyamantā arahattaṃ paṭilabhiṃsu. Te “paṭiladdhaguṇaṃ",
  "atk-s0302a:460_2": "satthu ārocessāmā”ti pavāritapavāraṇā senāsanaṃ saṃsāmetvā satthu santikaṃ āgantvā",
  "atk-s0302a:460_3": "attano paṭiladdhaguṇaṃ ārocesuṃ. Taṃ sandhāyetaṃ vuttaṃ. Aññāti arahattassa nāmaṃ.",
  "atk-s0302a:460_4": "Byākatāti ārocitā. Assosīti so kira ohitasoto hutvā tesaṃ tesaṃ bhikkhūnaṃ ṭhitaṭṭhānaṃ",
  "atk-s0302a:460_5": "gacchati taṃ taṃ kathaṃ suṇitukāmo. Yena te bhikkhū tenupasaṅkamīti kasmā upasaṅkami?",
  "atk-s0302a:460_6": "Taṃ kirassa pavattiṃ sutvā etadahosi – “aññā nāma imasmiṃ sāsane paramappamāṇaṃ sārabhūtā",
  "atk-s0302a:460_7": "ācariyamuṭṭhi maññe bhavissati, pucchitvā naṃ jānissāmī”ti. Tasmā upasaṅkami.",
  "atk-s0302a:461_0": "Anekavihitanti anekavidhaṃ. Iddhividhanti iddhikoṭṭhāsaṃ. Āvibhāvaṃ tirobhāvanti",
  "atk-s0302a:461_1": "āvibhāvaṃ gahetvā tirobhāvaṃ, tirobhāvaṃ gahetvā āvibhāvaṃ kātuṃ sakkothāti pucchati.",
  "atk-s0302a:461_2": "Tirokuṭṭanti parakuṭṭaṃ. Itarapadadvayepi eseva nayo. Ummujjanimujjanti ummujjanañca",
  "atk-s0302a:461_3": "nimujjanañca. Pallaṅkenāti pallaṅkabandhanena. Kamathāti nisīdituṃ vā gantuṃ vā sakkothāti",
  "atk-s0302a:461_4": "pucchati? Pakkhī sakuṇoti pakkhayutto sakuṇo. Ayamettha saṅkhepo, vitthārato pana",
  "atk-s0302a:461_5": "imassa iddhividhassa, ito paresaṃ dibbasotādīnañca vaṇṇanānayo visuddhimagge vuttanayena veditabboti.",
  "atk-s0302a:462_0": "Santā vimokkhāti aṅgasantatāya ceva ārammaṇasantatāya ca santā āruppavimokkhā. Kāyena",
  "atk-s0302a:462_1": "phusitvāti nāmakāyena phusitvā paṭilabhitvā. Paññāvimuttā kho mayaṃ, āvusoti, āvuso,",
  "atk-s0302a:462_2": "mayaṃ nijjhānakā sukkhavipassakā paññāmatteneva vimuttāti dasseti. Ājāneyyāsi vā",
  "atk-s0302a:462_3": "tvaṃ, āvuso susima, na vā tvaṃ ājāneyyāsīti kasmā evamāhaṃsu? Evaṃ kira nesaṃ ahosi",
  "atk-s0302a:462_4": "– “mayaṃ imassa ajjhāsayaṃ gahetvā kathetuṃ na sakkhissāma, dasabalaṃ pana pucchitvā",
  "atk-s0302a:462_5": "nikkaṅkho bhavissatī”ti. Dhammaṭṭhitiñāṇanti vipassanāñāṇaṃ, taṃ paṭhamataraṃ uppajjati.",
  "atk-s0302a:462_6": "Nibbāne ñāṇanti vipassanāya ciṇṇante pavattamaggañāṇaṃ, taṃ pacchā uppajjati. Tasmā bhagavā evamāha.",
  "atk-s0302a:463_0": "Ājāneyyāsi vātiādi kasmā vuttaṃ? Vināpi samādhiṃ evaṃ ñāṇuppattidassanatthaṃ. Idañhi",
  "atk-s0302a:463_1": "vuttaṃ hoti – susima, maggo vā phalaṃ vā na samādhinissando, na samādhiānisaṃso,",
  "atk-s0302a:463_2": "na samādhissa nipphatti, vipassanāya paneso nissando, vipassanāya ānisaṃso, vipassanāya",
  "atk-s0302a:463_3": "nipphatti, tasmā jāneyyāsi vā tvaṃ, na vā tvaṃ jāneyyāsi, atha kho dhammaṭṭhitiñāṇaṃ",
  "atk-s0302a:463_4": "pubbe, pacchā nibbāne ñāṇanti.",
  "atk-s0302a:464_0": "Idānissa paṭivedhabhabbataṃ ñatvā teparivaṭṭaṃ dhammadesanaṃ desento taṃ kiṃ maññasi,",
  "atk-s0302a:464_1": "susima? Rūpaṃ niccaṃ vā aniccaṃ vātiādimāha? Te parivaṭṭadesanāvasāne pana thero",
  "atk-s0302a:464_2": "arahattaṃ patto. Idānissa anuyogaṃ āropento jātipaccayā jarāmaraṇanti, susima, passasītiādimāha.",
  "atk-s0302a:464_3": "Api pana tvaṃ, susimāti idaṃ kasmā ārabhi? Nijjhānakānaṃ sukkhavipassakabhikkhūnaṃ",
  "atk-s0302a:464_4": "pākaṭakaraṇatthaṃ. Ayañhettha adhippāyo – na kevalaṃ tvameva nijjhānako sukkhavipassako,",
  "atk-s0302a:464_5": "etepi bhikkhū evarūpāyevāti. Sesaṃ sabbattha pākaṭamevāti. Dasamaṃ.",
  "atk-s0302a:465": "Mahāvaggo sattamo.",
  "atk-s0302a:466": "8. Samaṇabrāhmaṇavaggo",
  "atk-s0302a:467": "1. Jarāmaraṇasuttādivaṇṇanā",
  "atk-s0302a:468": "71-72. Samaṇabrāhmaṇavagge jarāmaraṇādīsu ekekapadavasena ekekaṃ katvā ekādasa suttāni vuttāni, tāni uttānatthānevāti.",
  "atk-s0302a:469": "Samaṇabrāhmaṇavaggo aṭṭhamo.",
  "atk-s0302a:470": "9. Antarapeyyālaṃ",
  "atk-s0302a:471": "1. Satthusuttādivaṇṇanā",
  "atk-s0302a:472_0": "73. Ito paraṃ “satthā pariyesitabbo”tiādinayappavattā dvādasa antarapeyyālavaggā",
  "atk-s0302a:472_1": "nāma honti. Te sabbepi tathā tathā bujjhanakānaṃ veneyyapuggalānaṃ ajjhāsayavasena",
  "atk-s0302a:472_2": "vuttā. Tattha satthāti buddho vā hotu sāvako vā, yaṃ nissāya maggañāṇaṃ labhati,",
  "atk-s0302a:472_3": "ayaṃ satthā nāma, so pariyesitabbo. Sikkhā karaṇīyāti tividhāpi sikkhā kātabbā. Yogādīsu",
  "atk-s0302a:472_4": "yogoti payogo. Chandoti kattukamyatākusalacchando. Ussoḷhīti sabbasahaṃ adhimattavīriyaṃ.",
  "atk-s0302a:472_5": "Appaṭivānīti anivattanā. Ātappanti kilesatāpanavīriyameva. Sātaccanti satatakiriyaṃ.",
  "atk-s0302a:472_6": "Satīti jarāmaraṇādivasena catusaccapariggāhikā sati. Sampajaññanti tādisameva ñāṇaṃ.",
  "atk-s0302a:472_7": "Appamādoti saccabhāvanāya appamādo. Sesaṃ sabbattha uttānamevāti.",
  "atk-s0302a:473": "Antarapeyyālo navamo.",
  "atk-s0302a:474": "Nidānasaṃyuttavaṇṇanā niṭṭhitā.",
  "atk-s0302a:475": "2. Abhisamayasaṃyuttaṃ",
  "atk-s0302a:476": "1. Nakhasikhāsuttavaṇṇanā",
  "atk-s0302a:477_0": "74. Abhisamayasaṃyuttassa paṭhame nakhasikhāyanti maṃsaṭṭhānena vimutte nakhagge.",
  "atk-s0302a:477_1": "Nakhasikhā ca nāma lokiyānaṃ mahatīpi hoti, satthu pana rattuppalapattakoṭi viya",
  "atk-s0302a:477_2": "sukhumā. Kathaṃ panettha paṃsu patiṭṭhitoti? Adhiṭṭhānabalena. Bhagavatā hi atthaṃ",
  "atk-s0302a:477_3": "ñāpetukāmena adhiṭṭhānabalena tattha patiṭṭhāpito. Satimaṃ kalanti mahāpathaviyā",
  "atk-s0302a:477_4": "paṃsuṃ satakoṭṭhāse katvā tato ekakoṭṭhāsaṃ. Paratopi eseva nayo. Abhisametāvinoti",
  "atk-s0302a:477_5": "paññāya ariyasaccāni abhisametvā ṭhitassa. Purimaṃ dukkhakkhandhaṃ parikkhīṇaṃ pariyādiṇṇaṃ",
  "atk-s0302a:477_6": "upanidhāyāti etadeva bahutaraṃ dukkhaṃ, yadidaṃ parikkhīṇanti evaṃ paṭhamaṃ vuttaṃ",
  "atk-s0302a:477_7": "dukkhakkhandhaṃ upanidhāya, ñāṇena taṃ tassa santike ṭhapetvā upaparikkhiyamāneti",
  "atk-s0302a:477_8": "attho. Katamaṃ panettha purimadukkhaṃ nāma? Yaṃ parikkhīṇaṃ. Katamaṃ pana parikkhīṇaṃ?",
  "atk-s0302a:477_9": "Yaṃ paṭhamamaggassa abhāvitattā uppajjeyya. Katamaṃ pana upanidhāya? Yaṃ sattasu",
  "atk-s0302a:477_10": "attabhāvesu apāye aṭṭhamañca paṭisandhiṃ ādiṃ katvā yattha katthaci uppajjeyya, sabbaṃ",
  "atk-s0302a:477_11": "taṃ parikkhīṇanti veditabbaṃ. Sattakkhattunti satta vāre, sattasu attabhāvesūti attho.",
  "atk-s0302a:477_12": "Paramatāti idamassa paraṃ pamāṇanti dasseti. Mahatthiyoti mahato atthassa nipphādako. Paṭhamaṃ.",
  "atk-s0302a:478": "2. Pokkharaṇīsuttavaṇṇanā",
  "atk-s0302a:479": "75. Dutiye pokkharaṇīti vāpī. Ubbedhenāti gambhīratāya. Samatittikāti mukhavaṭṭisamā. Kākapeyyāti sakkā hoti tīre ṭhitena kākena pakatiyāpi mukhatuṇḍikaṃ otāretvā pātuṃ. Dutiyaṃ.",
  "atk-s0302a:480": "3. Saṃbhejjaudakasuttādivaṇṇanā",
  "atk-s0302a:481_0": "76-77. Tatiye yatthimāti yasmiṃ sambhijjaṭṭhāne imā. Saṃsandantīti samāgantvā sandanti.",
  "atk-s0302a:481_1": "Samentīti samāgacchanti. Dve vā ti vāti dve vā tīṇi vā. Udakaphusitānīti udakabindūni.",
  "atk-s0302a:481_2": "Saṃbhejjaudakanti aññāhi nadīhi saddhiṃ sambhinnaṭṭhāne udakaṃ. Catutthaṃ uttānatthameva. Tatiyacatutthāni.",
  "atk-s0302a:482": "5. Pathavīsuttādivaṇṇanā",
  "atk-s0302a:483_0": "78-84. Pañcame mahāpathaviyāti cakkavāḷabbhantarāya mahāpathaviyā uddharitvā. Kolaṭṭhimattiyoti",
  "atk-s0302a:483_1": "padaraṭṭhipamāṇā. Guḷikāti mattikaguḷikā. Upanikkhipeyyāti ekasmiṃ ṭhāne ṭhapeyya.",
  "atk-s0302a:483_2": "Chaṭṭhādīsu vuttanayeneva attho veditabbo. Pariyosāne pana aññatitthiyasamaṇabrāhmaṇaparibbājakānaṃ",
  "atk-s0302a:483_3": "adhigamoti bāhirakānaṃ sabbopi guṇādhigamo paṭhamamaggena adhigataguṇānaṃ satabhāgampi",
  "atk-s0302a:483_4": "sahassabhāgampi satasahassabhāgampi na upagacchatīti. Pañcamādīni.",
  "atk-s0302a:484": "Abhisamayasaṃyuttavaṇṇanā niṭṭhitā.",
  "atk-s0302a:485": "3. Dhātusaṃyuttaṃ",
  "atk-s0302a:486": "1. Nānattavaggo",
  "atk-s0302a:487": "1.Dhātunānattasuttavaṇṇanā",
  "atk-s0302a:488_0": "85. Dhātusaṃyuttassa paṭhame nissattaṭṭhasuññataṭṭhasaṅkhātena sabhāvaṭṭhena dhātūti",
  "atk-s0302a:488_1": "laddhanāmānaṃ dhammānaṃ nānāsabhāvo dhātunānattaṃ. Cakkhudhātūtiādīsu cakkhupasādo",
  "atk-s0302a:488_2": "cakkhudhātu, rūpārammaṇaṃ rūpadhātu, cakkhupasādavatthukaṃ cittaṃ cakkhuviññāṇadhātu.",
  "atk-s0302a:488_3": "Sotapasādo sotadhātu, saddārammaṇaṃ saddadhātu, sotapasādavatthukaṃ cittaṃ sotaviññāṇadhātu.",
  "atk-s0302a:488_4": "Ghānapasādo ghānadhātu, gandhārammaṇaṃ gandhadhātu, ghānapasādavatthukaṃ cittaṃ ghānaviññāṇadhātu.",
  "atk-s0302a:488_5": "Jivhāpasādo jivhādhātu, rasārammaṇaṃ rasadhātu, jivhāpasādavatthukaṃ cittaṃ jivhāviññāṇadhātu.",
  "atk-s0302a:488_6": "Kāyapasādo kāyadhātu, phoṭṭhabbārammaṇaṃ phoṭṭhabbadhātu, kāyapasādavatthukaṃ cittaṃ",
  "atk-s0302a:488_7": "kāyaviññāṇadhātu. Tisso manodhātuyo manodhātu, vedanādayo tayo khandhā sukhumarūpāni",
  "atk-s0302a:488_8": "nibbānañca dhammadhātu, sabbampi manoviññāṇaṃ manoviññāṇadhātūti. Ettha ca soḷasa",
  "atk-s0302a:488_9": "dhātuyo kāmāvacarā, avasāne dve catubhūmikāti. Paṭhamaṃ.",
  "atk-s0302a:489": "2. Phassanānattasuttavaṇṇanā",
  "atk-s0302a:490_0": "86. Dutiye uppajjati phassanānattanti nānāsabhāvo phasso uppajjati. Tattha cakkhusamphassādayo",
  "atk-s0302a:490_1": "cakkhuviññāṇādisampayuttā, manosamphasso manodvāre paṭhamajavanasampayutto, tasmā.",
  "atk-s0302a:490_2": "Manodhātuṃ paṭiccāti manodvārāvajjanaṃ kiriyāmanoviññāṇadhātuṃ paṭicca paṭhamajavanasamphasso",
  "atk-s0302a:490_3": "uppajjatīti ayamettha attho. Dutiyaṃ.",
  "atk-s0302a:491": "3. Nophassanānattasuttavaṇṇanā",
  "atk-s0302a:492_0": "87. Tatiye no manosamphassaṃ paṭicca uppajjati manodhātūti manodvāre paṭhamajavanasampayuttaṃ",
  "atk-s0302a:492_1": "phassaṃ paṭicca āvajjanakiriyāmanoviññāṇadhātu no uppajjatīti evamattho daṭṭhabbo. Tatiyaṃ.",
  "atk-s0302a:493": "4. Vedanānānattasuttavaṇṇanā",
  "atk-s0302a:494_0": "88. Catutthe cakkhusamphassajā vedanāti sampaṭicchanamanodhātuto paṭṭhāya sabbāpi",
  "atk-s0302a:494_1": "tasmiṃ dvāre vedanā vatteyyuṃ, nibbattiphāsukatthaṃ pana anantaraṃ sampaṭicchanavedanameva",
  "atk-s0302a:494_2": "gahetuṃ vaṭṭatīti vuttaṃ. Manosamphassaṃ paṭiccāti manodvāre āvajjanasamphassaṃ paṭicca",
  "atk-s0302a:494_3": "paṭhamajavanavedanā, paṭhamajavanasamphassaṃ paṭicca dutiyajavanavedanāti ayamadhippāyo. Catutthaṃ.",
  "atk-s0302a:495": "5. Dutiyavedanānānattasuttavaṇṇanā",
  "atk-s0302a:496_0": "89. Pañcame tatiyacatutthesu vuttanayāva ekato katvā desitāti. Iti dutiyādīsu catūsu",
  "atk-s0302a:496_1": "suttesu manodhātuṃ manodhātūti agahetvā manodvārāvajjanaṃ manodhātūti gahitaṃ. Sabbāni",
  "atk-s0302a:496_2": "cetāni tathā tathā kathite bujjhanakānaṃ ajjhāsayena desitāni. Ito paresupi eseva nayo. Pañcamaṃ.",
  "atk-s0302a:497": "6. Bāhiradhātunānattasuttavaṇṇanā",
  "atk-s0302a:498": "90. Chaṭṭhe pana pañca dhātuyo kāmāvacarā, dhammadhātu catubhūmikāti. Chaṭṭhaṃ.",
  "atk-s0302a:499": "7. Saññānānattasuttavaṇṇanā",
  "atk-s0302a:500_0": "91. Sattame rūpadhātūti āpāthe patitaṃ attano vā parassa vā sāṭakaveṭhanādivatthukaṃ",
  "atk-s0302a:500_1": "rūpārammaṇaṃ. Rūpasaññāti cakkhuviññāṇasampayuttā saññā. Rūpasaṅkappoti sampaṭicchanādīhi",
  "atk-s0302a:500_2": "tīhi cittehi sampayutto saṅkappo. Rūpacchandoti rūpe chandikataṭṭhena chando. Rūpapariḷāhoti",
  "atk-s0302a:500_3": "rūpe anuḍahanaṭṭhena pariḷāho. Rūpapariyesanāti pariḷāhe uppanne sandiṭṭhasambhatte",
  "atk-s0302a:500_4": "gahetvā tassa rūpassa paṭilābhatthāya pariyesanā. Ettha ca saññāsaṅkappachandā ekajavanavārepi",
  "atk-s0302a:500_5": "nānājavanavārepi labbhanti, pariḷāhapariyesanā pana nānājavanavāreyeva labbhantīti.",
  "atk-s0302a:500_6": "Evaṃ kho, bhikkhave, dhātunānattanti ettha ca evaṃ rūpādinānāsabhāvaṃ dhātuṃ paṭicca",
  "atk-s0302a:500_7": "rūpasaññādinānāsabhāvasaññā uppajjatīti iminā nayena attho veditabbo. Sattamaṃ.",
  "atk-s0302a:501": "8. Nopariyesanānānattasuttavaṇṇanā",
  "atk-s0302a:502": "92. Aṭṭhame no dhammapariyesanaṃ paṭicca uppajjati dhammapariḷāhoti evaṃ āgataṃ paṭisedhamattameva nānaṃ. Aṭṭhamaṃ.",
  "atk-s0302a:503": "9. Bāhiraphassanānattasuttādivaṇṇanā",
  "atk-s0302a:504_0": "93-94. Navame uppajjati rūpasaññāti vuttappakāre ārammaṇe uppajjati saññā. Rūpasaṅkappoti",
  "atk-s0302a:504_1": "tasmiṃyeva ārammaṇe tīhi cittehi sampayuttasaṅkappo. Rūpasamphassoti tadevārammaṇaṃ",
  "atk-s0302a:504_2": "phusamāno phasso. Vedanāti tadeva ārammaṇaṃ anubhavamānā vedanā. Chandādayo vuttanayāva.",
  "atk-s0302a:504_3": "Rūpalābhoti pariyesitvā laddhaṃ saha taṇhāya ārammaṇaṃ “rūpalābho”ti vuttaṃ. Ayaṃ",
  "atk-s0302a:504_4": "tāva sabbasaṅgāhikanayo ekasmiṃ yevārammaṇe sabbadhammānaṃ uppattivasena vutto. Aparo",
  "atk-s0302a:504_5": "āgantukārammaṇamissako hoti – rūpasaññā rūpasaṅkappo phasso vedanāti ime tāva cattāro",
  "atk-s0302a:504_6": "dhammā dhuvaparibhoge nibaddhārammaṇe honti. Nibaddhārammaṇañhi iṭṭhaṃ kantaṃ manāpaṃ",
  "atk-s0302a:504_7": "piyaṃ yaṃkiñci viya upaṭṭhāti, āgantukārammaṇaṃ pana yaṃkiñci samānampi khobhetvā tiṭṭhati.",
  "atk-s0302a:505_0": "Tatridaṃ vatthu – eko kira amaccaputto gāmiyehi parivārito gāmamajjhe ṭhatvā kammaṃ",
  "atk-s0302a:505_1": "karoti. Tasmiñcassa samaye upāsikā nadiṃ gantvā nhatvā alaṅkatapaṭiyattā dhātigaṇaparivutā",
  "atk-s0302a:505_2": "gehaṃ gacchati. So dūrato disvā “āgantukamātugāmo bhavissatī”ti saññaṃ uppādetvā",
  "atk-s0302a:505_3": "“gaccha, bhaṇe jānāhi, kā esā”ti purisaṃ pesesi. So gantvā taṃ disvā paccāgato, “kā",
  "atk-s0302a:505_4": "esā”ti puṭṭho yathāsabhāvaṃ ārocesi. Evaṃ āgantukārammaṇaṃ khobheti. Tasmiṃ uppanno",
  "atk-s0302a:505_5": "chando rūpachando nāma, tadeva ārammaṇaṃ katvā uppanno pariḷāho rūpapariḷāho nāma,",
  "atk-s0302a:505_6": "sahāye gaṇhitvā tassa pariyesanaṃ rūpapariyesanā nāma, pariyesitvā laddhaṃ saha taṇhāya",
  "atk-s0302a:505_7": "ārammaṇaṃ rūpalābho nāma.",
  "atk-s0302a:506_0": "Uruvalliyavāsī cūḷatissatthero panāha – “kiñcāpi bhagavatā phassavedanā pāḷiyā majjhe",
  "atk-s0302a:506_1": "gahitā, pāḷiṃ pana parivaṭṭetvā vuttappakāre ārammaṇe uppannā saññā rūpasaññā, tasmiṃyeva",
  "atk-s0302a:506_2": "saṅkappo rūpasaṅkappo tasmiṃ chando rūpacchando, tasmiṃ pariḷāho rūpapariḷāho, tasmiṃ",
  "atk-s0302a:506_3": "pariyesanā rūpapariyesanā, pariyesitvā laddhaṃ saha taṇhāya ārammaṇaṃ rūpalābho.",
  "atk-s0302a:506_4": "Evaṃ laddhārammaṇe pana phusanaṃ phasso, anubhavanaṃ vedanā. Rūpasamphasso rūpasamphassajā",
  "atk-s0302a:506_5": "vedanāti idaṃ dvayaṃ labbhatī”ti. Aparampi avibhūtavāraṃ nāma gaṇhanti. Ārammaṇañhi",
  "atk-s0302a:506_6": "sāṇipākārehi vā parikkhittaṃ tiṇapaṇṇādīhi vā paṭicchannaṃ hoti, taṃ “upaḍḍhaṃ diṭṭhaṃ",
  "atk-s0302a:506_7": "me ārammaṇaṃ, suṭṭhu naṃ passissāmī”ti olokayato tasmiṃ ārammaṇe uppannā saññā rūpasaññā",
  "atk-s0302a:506_8": "nāma. Tasmiṃyeva uppannā saṅkappādayo rūpasaṅkappādayo nāmāti veditabbā. Etthāpi",
  "atk-s0302a:506_9": "ca saññāsaṅkappaphassavedanāchandā ekajavanavārepi nānājavanavārepi labbhanti, pariḷāhapariyesanālābhā",
  "atk-s0302a:506_10": "nānājavanavāreyevāti. Dasamaṃ uttānamevāti. Navamadasamāni.",
  "atk-s0302a:507": "Nānattavaggo paṭhamo.",
  "atk-s0302a:508": "2. Dutiyavaggo",
  "atk-s0302a:509": "1. Sattadhātusuttavaṇṇanā",
  "atk-s0302a:510_0": "95. Dutiyavaggassa paṭhame ābhādhātūti ālokadhātu. Ālokassapi ālokakasiṇe parikammaṃ",
  "atk-s0302a:510_1": "katvā uppannajjhānassāpīti sahārammaṇassa jhānassa etaṃ nāmaṃ. Subhadhātūti subhakasiṇe",
  "atk-s0302a:510_2": "uppannajjhānavasena sahārammaṇajjhānameva. Ākāsānañcāyatanameva ākāsānañcāyatanadhātu.",
  "atk-s0302a:510_3": "Saññāvedayitanirodhova saññāvedayitanirodhadhātu. Iti bhagavā anusandhikusalassa",
  "atk-s0302a:510_4": "bhikkhuno tattha nisīditvā pañhaṃ pucchitukāmassa okāsaṃ dento desanaṃ niṭṭhāpesi.",
  "atk-s0302a:511_0": "Andhakāraṃ paṭiccāti andhakāro hi ālokena paricchinno, ālokopi andhakārena. Andhakārena",
  "atk-s0302a:511_1": "hi so pākaṭo hoti. Tasmā “andhakāraṃ paṭicca paññāyatī”ti āha. Asubhaṃ paṭiccāti",
  "atk-s0302a:511_2": "etthāpi eseva nayo. Asubhañhi subhena, subhañca asubhena paricchinnaṃ, asubhe sati",
  "atk-s0302a:511_3": "subhaṃ paññāyati, tasmā evamāha. Rūpaṃ paṭiccāti rūpāvacarasamāpattiṃ paṭicca. Rūpāvacarasamāpattiyā",
  "atk-s0302a:511_4": "hi sati ākāsānañcāyatanasamāpatti nāma hoti rūpasamatikkamo vā, tasmā evamāha. Viññāṇañcāyatanadhātuādīsupi",
  "atk-s0302a:511_5": "eseva nayo. Nirodhaṃ paṭiccāti catunnaṃ khandhānaṃ paṭisaṅkhāappavattiṃ paṭicca.",
  "atk-s0302a:511_6": "Khandhanirodhañhi paṭicca nirodhasamāpatti nāma paññāyati, na khandhapavattiṃ, tasmā",
  "atk-s0302a:511_7": "evamāha. Ettha ca catunnaṃ khandhānaṃ nirodhova nirodhasamāpattīti veditabbo.",
  "atk-s0302a:512_0": "Kathaṃ samāpatti pattabbāti kathaṃ samāpattiyo kīdisā samāpattiyo nāma hutvā pattabbāti?",
  "atk-s0302a:512_1": "Saññāsamāpatti pattabbāti saññāya atthibhāvena saññāsamāpattiyo saññāsamāpattiyo",
  "atk-s0302a:512_2": "nāma hutvā pattabbā. Saṅkhārāvasesasamāpatti pattabbāti sukhumasaṅkhārānaṃ avasiṭṭhatāya",
  "atk-s0302a:512_3": "saṅkhārāvasesasamāpatti nāma hutvā pattabbā. Nirodhasamāpatti pattabbāti nirodhova",
  "atk-s0302a:512_4": "nirodhasamāpatti nirodhasamāpatti nāma hutvā pattabbāti attho. Paṭhamaṃ.",
  "atk-s0302a:513": "2. Sanidānasuttavaṇṇanā",
  "atk-s0302a:514_0": "96. Dutiye sanidānanti bhāvanapuṃsakametaṃ, sanidāno sapaccayo hutvā uppajjatīti",
  "atk-s0302a:514_1": "attho. Kāmadhātuṃ, bhikkhave, paṭiccāti ettha kāmavitakkopi kāmadhātu kāmāvacaradhammāpi,",
  "atk-s0302a:514_2": "visesato sabbākusalampi. Yathāha –",
  "atk-s0302a:515_0": "“Tattha katamā kāmadhātu? Kāmapaṭisaṃyutto takko vitakko saṅkappo appanā byappanā",
  "atk-s0302a:515_1": "cetaso abhiniropanā micchāsaṅkappo, ayaṃ vuccati kāmadhātu. Heṭṭhato avīcinirayaṃ",
  "atk-s0302a:515_2": "pariyantaṃ karitvā uparito paranimmitavasavattī deve antokaritvā yaṃ etasmiṃ antare",
  "atk-s0302a:515_3": "etthāvacarā ettha pariyāpannā khandhadhātuāyatanā rūpā vedanā saññā saṅkhārā viññāṇaṃ,",
  "atk-s0302a:515_4": "ayaṃ vuccati kāmadhātu. Sabbepi akusalā dhammā kāmadhātū”ti.",
  "atk-s0302a:516_0": "Ettha sabbasaṅgāhikā asambhinnāti dve kathā honti. Kathaṃ? Kāmadhātuggahaṇena hi",
  "atk-s0302a:516_1": "byāpādadhātuvihiṃsādhātuyo gahitā hontīti ayaṃ sabbasaṅgāhikā. Tāsaṃ pana dvinnaṃ",
  "atk-s0302a:516_2": "dhātūnaṃ visuṃ āgatattā sesadhammā kāmadhātūti ayaṃ asambhinnakathā. Ayamidha gahetabbā",
  "atk-s0302a:516_3": "imaṃ kāmadhātuṃ ārammaṇavasena vā sampayogavasena vā paṭicca kāmasaññā nāma uppajjati.",
  "atk-s0302a:516_4": "Kāmasaññaṃ paṭiccāti kāmasaññaṃ pana sampayogavasena vā upanissayavasena vā paṭicca",
  "atk-s0302a:516_5": "kāmasaṅkappo nāma uppajjati. Iminā nayena sabbapadesu attho veditabbo. Tīhi ṭhānehīti",
  "atk-s0302a:516_6": "tīhi kāraṇehi. Micchā paṭipajjatīti ayāthāvapaṭipadaṃ aniyyānikapaṭipadaṃ paṭipajjati.",
  "atk-s0302a:517": "Byāpādadhātuṃ, bhikkhaveti ettha byāpādavitakkopi byāpādadhātu byāpādopi. Yathāha –",
  "atk-s0302a:518_0": "“Tattha katamā byāpādadhātu? Byāpādapaṭisaṃyutto takko vitakko…pe… ayaṃ vuccati byāpādadhātu.",
  "atk-s0302a:518_1": "Dasasu āghātavatthūsu cittassa āghāto paṭivirodho kopo pakopo…pe… anattamanatā cittassa,",
  "atk-s0302a:518_2": "ayaṃ vuccati byāpādadhātū”ti.",
  "atk-s0302a:519": "Imaṃ byāpādadhātuṃ sahajātapaccayādivasena paṭicca byāpādasaññā nāma uppajjati. Sesaṃ purimanayeneva veditabbaṃ.",
  "atk-s0302a:520": "Vihiṃsādhātuṃ, bhikkhaveti ettha vihiṃsāvitakkopi vihiṃsādhātu vihiṃsāpi. Yathāha –",
  "atk-s0302a:521_0": "“Tattha katamā vihiṃsādhātu? Vihiṃsāpaṭisaṃyutto takko vitakko…pe… ayaṃ vuccati vihiṃsādhātu.",
  "atk-s0302a:521_1": "Idhekacco pāṇinā vā leḍḍunā vā daṇḍena vā satthena vā rajjuyā vā aññataraññatarena",
  "atk-s0302a:521_2": "vā satte viheṭheti. Yā evarūpā heṭhanā viheṭhanā hiṃsanā vihiṃsanā rosanā parūpaghāto,",
  "atk-s0302a:521_3": "ayaṃ vuccati vihiṃsādhātū”ti.",
  "atk-s0302a:522": "Imaṃ vihiṃsādhātuṃ sahajātapaccayādivasena paṭicca vihiṃsāsaññā nāma uppajjati. Sesamidhāpi purimanayeneva veditabbaṃ.",
  "atk-s0302a:523_0": "Tiṇadāyeti tiṇagahane araññe. Anayabyasananti avuḍḍhiṃ vināsaṃ. Evameva khoti ettha",
  "atk-s0302a:523_1": "sukkhatiṇadāyo viya ārammaṇaṃ daṭṭhabbaṃ, tiṇukkā viya akusalasaññā, tiṇakaṭṭhanissitā",
  "atk-s0302a:523_2": "pāṇā viya ime sattā. Yathā sukkhatiṇadāye ṭhapitaṃ tiṇukkaṃ khippaṃ vāyamitvā anibbāpentassa",
  "atk-s0302a:523_3": "te pāṇā anayabyasanaṃ pāpuṇanti. Evameva ye samaṇā vā brāhmaṇā vā uppannaṃ akusalasaññaṃ",
  "atk-s0302a:523_4": "vikkhambhanatadaṅgasamucchedappahānehi nappajahanti, te dukkhaṃ viharanti.",
  "atk-s0302a:524_0": "Visamagatanti rāgavisamādīni anugataṃ akusalasaññaṃ. Na khippameva pajahatīti vikkhambhanādivasena",
  "atk-s0302a:524_1": "sīghaṃ nappajahati. Na vinodetīti na nīharati. Na byantīkarotīti bhaṅgamattampi anavasesento",
  "atk-s0302a:524_2": "na vigatantaṃ karoti. Na anabhāvaṃ gametīti na anuabhāvaṃ gameti. Evaṃ sabbapadesu",
  "atk-s0302a:524_3": "na – kāro āharitabbo. Pāṭikaṅkhāti pāṭikaṅkhitabbā icchitabbā.",
  "atk-s0302a:525": "Nekkhammadhātuṃ, bhikkhaveti ettha nekkhammavitakkopi nekkhammadhātu sabbepi kusalā dhammā. Yathāha –",
  "atk-s0302a:526": "“Tattha katamā nekkhammadhātu? Nekkhammapaṭisaṃyutto takko vitakko…pe… sammāsaṅkappo, ayaṃ vuccati nekkhammadhātū”ti.",
  "atk-s0302a:527_0": "Idhāpi duvidhā kathā. Nekkhammadhātuggahaṇena hi itarāpi dve dhātuyo gahaṇaṃ gacchanti",
  "atk-s0302a:527_1": "kusaladhammapariyāpannattā, ayaṃ sabbasaṅgāhikā. Tā pana dhātuyo visuṃ dīpetabbāti",
  "atk-s0302a:527_2": "tā ṭhapetvā sesā sabbakusalā nekkhammadhātūti ayaṃ asambhinnā. Imaṃ nekkhammadhātuṃ",
  "atk-s0302a:527_3": "sahajātādipaccayavasena paṭicca nekkhammasaññā nāma uppajjati. Saññādīni paṭicca",
  "atk-s0302a:527_4": "vitakkādayo yathānurūpaṃ.",
  "atk-s0302a:528": "Abyāpādadhātuṃ, bhikkhaveti ettha abyāpādavitakkopi abyāpādadhātu abyāpādopi. Yathāha –",
  "atk-s0302a:529": "“Tattha katamā abyāpādadhātu? Abyāpādapaṭisaṃyutto takko…pe… ayaṃ vuccati abyāpādadhātu. Yā sattesu metti mettāyanā mettāyitattaṃ mettācetovimutti, ayaṃ vuccati abyāpādadhātū”ti.",
  "atk-s0302a:530": "Imaṃ abyāpādadhātuṃ paṭicca vuttanayeneva abyāpādasaññā nāma uppajjati.",
  "atk-s0302a:531": "Avihiṃsādhātuṃ, bhikkhaveti etthāpi avihiṃsāvitakkopi avihiṃsādhātu karuṇāpi. Yathāha –",
  "atk-s0302a:532_0": "“Tattha katamā avihiṃsādhātu? Avihiṃsāpaṭisaṃyutto takko…pe… ayaṃ vuccati avihiṃsādhātu.",
  "atk-s0302a:532_1": "Yā sattesu karuṇā karuṇāyanā karuṇāyitattaṃ karuṇācetovimutti, ayaṃ vuccati avihiṃsādhātū”ti.",
  "atk-s0302a:533": "Imaṃ avihiṃsādhātuṃ paṭicca vuttanayeneva avihiṃsāsaññā nāma uppajjati. Sesaṃ sabbattha vuttānusāreneva veditabbaṃ. Dutiyaṃ.",
  "atk-s0302a:534": "3. Giñjakāvasathasuttavaṇṇanā",
  "atk-s0302a:535_0": "97. Tatiye dhātuṃ, bhikkhaveti ito paṭṭhāya ajjhāsayaṃ dhātūti dīpeti. Uppajjati",
  "atk-s0302a:535_1": "saññāti ajjhāsayaṃ paṭicca saññā uppajjati, diṭṭhi uppajjati, vitakko uppajjatīti.",
  "atk-s0302a:535_2": "Idhāpi “kaccāno pañhaṃ pucchissatī”ti tassa okāsadānatthaṃ ettāvatāva desanaṃ niṭṭhāpesi.",
  "atk-s0302a:535_3": "Asammāsambuddhesūti chasu satthāresu. Sammāsambuddhāti mayamasma sammāsambuddhāti.",
  "atk-s0302a:535_4": "Kiṃ paṭicca paññāyatīti kismiṃ sati hotīti? Satthārānaṃ uppannaṃ diṭṭhiṃ pucchati.",
  "atk-s0302a:535_5": "Asammāsambuddhesu tesu sammāsambuddhā eteti evaṃ uppannaṃ titthiyasāvakānampi diṭṭhiṃ pucchatiyeva.",
  "atk-s0302a:536_0": "Idāni yasmā tesaṃ avijjādhātuṃ paṭicca sā diṭṭhi hoti, avijjādhātu ca nāma mahatī",
  "atk-s0302a:536_1": "dhātu, tasmā mahatiṃ dhātuṃ paṭicca tassā uppattiṃ dīpento mahatī kho esātiādimāha.",
  "atk-s0302a:536_2": "Hīnaṃ, kaccāna, dhātuṃ paṭiccāti hīnaṃ ajjhāsayaṃ paṭicca. Paṇidhīti cittaṭṭhapanaṃ.",
  "atk-s0302a:536_3": "Sā panesā itthibhāvaṃ vā makkaṭāditiracchānabhāvaṃ vā patthentassa uppajjati. Hīno",
  "atk-s0302a:536_4": "puggaloti yassete hīnā dhammā uppajjanti, sabbo so puggalopi hīno nāma. Hīnā vācāti",
  "atk-s0302a:536_5": "yā tassa vācā, sāpi hīnā. Hīnaṃ ācikkhatīti so ācikkhantopi hīnameva ācikkhati, desentopi",
  "atk-s0302a:536_6": "hīnameva desetīti sabbapadāni yojetabbāni. Upapattīti dve upapattiyo paṭilābho ca",
  "atk-s0302a:536_7": "nibbatti ca. Nibbatti hīnakulādivasena veditabbā, paṭilābho cittuppādakkhaṇe hīnattikavasena.",
  "atk-s0302a:536_8": "Kathaṃ? Tassa hi pañcasu nīcakulesu uppajjanato hīnā nibbatti, vessasuddakulesu uppajjanato",
  "atk-s0302a:536_9": "majjhimā, khattiyabrāhmaṇakulesu uppajjanato paṇītā. Dvādasākusalacittuppādānaṃ pana",
  "atk-s0302a:536_10": "paṭilābhato hīno paṭilābho, tebhūmakadhammānaṃ paṭilābhato majjhimo, navalokuttaradhammānaṃ",
  "atk-s0302a:536_11": "paṭilābhato paṇīto. Imasmiṃ pana ṭhāne nibbattiyeva adhippetāti. Tatiyaṃ.",
  "atk-s0302a:537": "4. Hīnādhimuttikasuttavaṇṇanā",
  "atk-s0302a:538": "98. Catutthe saṃsandantīti ekato honti. Samentīti samāgacchanti, nirantarā honti. Hīnādhimuttikāti hīnajjhāsayā. Kalyāṇādhimuttikāti kalyāṇajjhāsayā. Catutthaṃ.",
  "atk-s0302a:539": "5. Caṅkamasuttavaṇṇanā",
  "atk-s0302a:540_0": "99. Pañcame passatha noti passatha nu. Sabbe kho eteti sāriputtatthero bhagavatā",
  "atk-s0302a:540_1": "“etadaggaṃ, bhikkhave, mama sāvakānaṃ bhikkhūnaṃ mahāpaññānaṃ yadidaṃ sāriputto”ti",
  "atk-s0302a:540_2": "mahāpaññesu etadagge ṭhapito. Iti naṃ “khandhantaraṃ dhātvantaraṃ āyatanantaraṃ satipaṭṭhānabodhipakkhiyadhammantaraṃ",
  "atk-s0302a:540_3": "tilakkhaṇāhataṃ gambhīraṃ pañhaṃ pucchissāmā”ti mahāpaññāva parivārenti. Sopi tesaṃ",
  "atk-s0302a:540_4": "pathaviṃ pattharento viya sinerupādato vālikaṃ uddharanto viya cakkavāḷapabbataṃ",
  "atk-s0302a:540_5": "bhindanto viya sineruṃ ukkhipanto viya ākāsaṃ vitthārento viya candimasūriye uṭṭhāpento",
  "atk-s0302a:540_6": "viya ca pucchitapucchitaṃ katheti. Tena vuttaṃ “sabbe kho ete, bhikkhave, bhikkhū mahāpaññā”ti.",
  "atk-s0302a:541_0": "Mahāmoggallānopi bhagavatā “etadaggaṃ, bhikkhave, mama sāvakānaṃ bhikkhūnaṃ iddhimantānaṃ",
  "atk-s0302a:541_1": "yadidaṃ mahāmoggallāno”ti iddhimantesu etadagge ṭhapito. Iti naṃ “parikammaṃ ānisaṃsaṃ",
  "atk-s0302a:541_2": "adhiṭṭhānaṃ vikubbanaṃ pucchissāmā”ti iddhimantova parivārenti. Sopi tesaṃ vuttanayeneva",
  "atk-s0302a:541_3": "pucchitapucchitaṃ katheti. Tena vuttaṃ “sabbe kho ete, bhikkhave, bhikkhū mahiddhikā”ti.",
  "atk-s0302a:542_0": "Mahākassapopi bhagavatā “etadaggaṃ, bhikkhave, mama sāvakānaṃ bhikkhūnaṃ dhutavādānaṃ",
  "atk-s0302a:542_1": "yadidaṃ mahākassapo”ti dhutavādesu etadagge ṭhapito. Iti naṃ “dhutaṅgaparihāraṃ ānisaṃsaṃ",
  "atk-s0302a:542_2": "samodhānaṃ adhiṭṭhānaṃ bhedaṃ pucchissāmā”ti dhutavādāva parivārenti. Sopi tesaṃ",
  "atk-s0302a:542_3": "tatheva pucchitapucchitaṃ byākaroti. Tena vuttaṃ “sabbe kho ete, bhikkhave, bhikkhū dhutavādā”ti.",
  "atk-s0302a:543_0": "Anuruddhattheropi bhagavatā “etadaggaṃ, bhikkhave, mama sāvakānaṃ bhikkhūnaṃ dibbacakkhukānaṃ",
  "atk-s0302a:543_1": "yadidaṃ anuruddho”ti dibbacakkhukesu etadagge ṭhapito. Iti naṃ “dibbacakkhussa parikammaṃ",
  "atk-s0302a:543_2": "ānisaṃsaṃ upakkilesaṃ pucchissāmā”ti dibbacakkhukāva parivārenti. Sopi tesaṃ tatheva",
  "atk-s0302a:543_3": "pucchitapucchitaṃ katheti. Tena vuttaṃ “sabbe kho ete, bhikkhave, bhikkhū dibbacakkhukā”ti.",
  "atk-s0302a:544_0": "Puṇṇattheropi bhagavatā “etadaggaṃ, bhikkhave, mama sāvakānaṃ bhikkhūnaṃ dhammakathikānaṃ",
  "atk-s0302a:544_1": "yadidaṃ puṇṇo mantāṇiputto”ti dhammakathikesu etadagge ṭhapito. Iti naṃ “dhammakathāya",
  "atk-s0302a:544_2": "saṅkhepavitthāragambhīruttānavicitrakathādīsu taṃ taṃ ākāraṃ pucchissāmā”ti dhammakathikāva",
  "atk-s0302a:544_3": "parivārenti. Sopi tesaṃ “āvuso, dhammakathikena nāma ādito parisaṃ vaṇṇetuṃ vaṭṭati,",
  "atk-s0302a:544_4": "majjhe suññataṃ pakāsetuṃ, ante catusaccavasena kūṭaṃ gaṇhitu”nti evaṃ taṃ taṃ dhammakathānayaṃ",
  "atk-s0302a:544_5": "ācikkhati. Tena vuttaṃ “sabbe kho ete, bhikkhave, bhikkhū dhammakathikā”ti.",
  "atk-s0302a:545_0": "Upālittheropi bhagavatā “etadaggaṃ, bhikkhave, mama sāvakānaṃ bhikkhūnaṃ vinayadharānaṃ",
  "atk-s0302a:545_1": "yadidaṃ upālī”ti vinayadharesu etadagge ṭhapito. Iti naṃ “garukalahukaṃ satekicchaatekicchaṃ",
  "atk-s0302a:545_2": "āpattānāpattiṃ pucchissāmā”ti vinayadharāva parivārenti. Sopi tesaṃ pucchitapucchitaṃ",
  "atk-s0302a:545_3": "tatheva katheti. Tena vuttaṃ “sabbe kho ete, bhikkhave, bhikkhū vinayadharā”ti.",
  "atk-s0302a:546_0": "Ānandattheropi bhagavatā “etadaggaṃ, bhikkhave, mama sāvakānaṃ bhikkhūnaṃ bahussutānaṃ",
  "atk-s0302a:546_1": "yadidaṃ ānando”ti bahussutesu etadagge ṭhapito. Iti naṃ “dasavidhaṃ byañjanabuddhiṃ",
  "atk-s0302a:546_2": "aṭṭhuppattiṃ anusandhiṃ pubbāparaṃ pucchissāmā”ti bahussutāva parivārenti. Sopi tesaṃ",
  "atk-s0302a:546_3": "“idaṃ evaṃ vattabbaṃ, idaṃ evaṃ gahetabba”nti sabbaṃ katheti. Tena vuttaṃ “sabbe",
  "atk-s0302a:546_4": "kho ete, bhikkhave, bhikkhū bahussutā”ti.",
  "atk-s0302a:547_0": "Devadatto pana pāpiccho icchāpakato, tena naṃ “kulasaṅgaṇhanaparihāraṃ nānappakārakaṃ",
  "atk-s0302a:547_1": "kohaññataṃ pucchissāmā”ti pāpicchāva parivārenti. Sopi tesaṃ taṃ taṃ niyāmaṃ ācikkhati.",
  "atk-s0302a:547_2": "Tena vuttaṃ “sabbe kho ete, bhikkhave, bhikkhū pāpicchā”ti.",
  "atk-s0302a:548_0": "Kasmā panete avidūre caṅkamiṃsūti. “Devadatto satthari paduṭṭhacitto anatthampi kātuṃ",
  "atk-s0302a:548_1": "upakkameyyā”ti ārakkhaggahaṇatthaṃ. Atha devadatto kasmā caṅkamīti? “Akārako ayaṃ,",
  "atk-s0302a:548_2": "yadi kārako bhaveyya, na idha āgaccheyyā”ti attano katadosapaṭicchādanatthaṃ. Kiṃ",
  "atk-s0302a:548_3": "pana devadatto bhagavato anatthaṃ kātuṃ samattho, bhagavato vā ārakkhakiccaṃ atthīti?",
  "atk-s0302a:548_4": "Natthi. Tena vuttaṃ “aṭṭhānametaṃ, ānanda, anavakāso, yaṃ tathāgato parūpakkamena",
  "atk-s0302a:548_5": "parinibbāyeyyā”ti. Bhikkhū pana satthari gāravena āgatā. Teneva bhagavā evaṃ vatvā",
  "atk-s0302a:548_6": "“vissajjehi, ānanda, bhikkhusaṅgha”nti vissajjāpesi. Pañcamaṃ.",
  "atk-s0302a:549": "6. Sagāthāsuttavaṇṇanā",
  "atk-s0302a:550_0": "100. Chaṭṭhe gūtho gūthena saṃsandati sametīti samuddantare janapadantare cakkavāḷantare",
  "atk-s0302a:550_1": "ṭhitopi vaṇṇenapi gandhenapi rasenapi nānattaṃ anupagacchanto saṃsandati sameti,",
  "atk-s0302a:550_2": "ekasadisova hoti nirantaro. Sesesupi eseva nayo. Ayaṃ pana aniṭṭhaupamā hīnajjhāsayānaṃ",
  "atk-s0302a:550_3": "hīnaajjhāsayassa sarikkhabhāvadassanatthaṃ āhaṭā, khīrādivisiṭṭhopamā kalyāṇajjhāsayānaṃ",
  "atk-s0302a:550_4": "ajjhāsayassa sarikkhabhāvadassanatthaṃ.",
  "atk-s0302a:551_0": "Saṃsaggāti dassanasavanasaṃsaggādivatthukena taṇhāsnehena. Vanatho jātoti kilesavanaṃ",
  "atk-s0302a:551_1": "jātaṃ. Asaṃsaggena chijjatīti ekato ṭhānanisajjādīni akarontassa asaṃsaggena adassanena",
  "atk-s0302a:551_2": "chijjati. Sādhujīvīti parisuddhajīvitaṃ jīvamāno. Sahāvaseti sahavāsaṃ vaseyya. Chaṭṭhaṃ.",
  "atk-s0302a:552": "7. Assaddhasaṃsandanasuttavaṇṇanā",
  "atk-s0302a:553_0": "101. Sattame assaddhā assaddhehītiādīsu buddhe vā dhamme vā saṅghe vā saddhāvirahitā",
  "atk-s0302a:553_1": "nirojā nirasā puggalā samuddassa orimatīre ṭhitā pārimatīrepi ṭhitehi assaddhehi",
  "atk-s0302a:553_2": "saddhiṃ tāya assaddhatāya ekasadisā nirantarā honti. Tathā ahirikā bhinnamariyādā",
  "atk-s0302a:553_3": "alajjipuggalā ahirikehi, anottappino pāpakiriyāya abhāyamānā anottappīhi, appassutā",
  "atk-s0302a:553_4": "sutavirahitā appassutehi, kusītā ālasiyapuggalā kusītehi, muṭṭhassatino bhattanikkhittakākamaṃsanikkhittasiṅgālasadisā",
  "atk-s0302a:553_5": "muṭṭhassatīhi, duppaññā khandhādiparicchedikāya paññāya abhāvena nippaññā tādiseheva",
  "atk-s0302a:553_6": "duppaññehi, saddhāsampannā cetiyavandanādikiccapasutā saddhehi, hirimanā lajjipuggalā",
  "atk-s0302a:553_7": "hirimanehi, ottappino pāpabhīrukā ottappīhi, bahussutā sutadharā āgamadharā tantipālakā",
  "atk-s0302a:553_8": "vaṃsānurakkhakā bahussutehi, āraddhavīriyā paripuṇṇaparakkamā āraddhavīriyehi, upaṭṭhitassatī",
  "atk-s0302a:553_9": "sabbakiccapariggāhikāya satiyā samannāgatā upaṭṭhitassatīhi, paññavanto mahāpaññehi",
  "atk-s0302a:553_10": "vajirūpamañāṇehi paññavantehi saddhiṃ dūre ṭhitāpi tāya paññāsampattiyā saṃsandanti samenti. Sattamaṃ.",
  "atk-s0302a:554": "8-12. Assaddhamūlakasuttādivaṇṇanā",
  "atk-s0302a:555_0": "102-106. Aṭṭhamādīni teyeva assaddhādidhamme tikavasena katvā desitāni. Tattha aṭṭhame",
  "atk-s0302a:555_1": "assaddhādimūlakā kaṇhapakkhasukkapakkhavasena pañca tikā vuttā, navame ahirikamūlakā",
  "atk-s0302a:555_2": "cattāro. Dasame anottappamūlakā tayo, ekādasame appassutamūlakā dve, dvādasame kusītamūlako",
  "atk-s0302a:555_3": "eko tiko vuttoti sabbepi pañcasu suttantesu pannarasa tikā honti. Pannarasa cete",
  "atk-s0302a:555_4": "suttantātipi vadanti. Ayaṃ tikapeyyālo nāma. Aṭṭhamādīni.",
  "atk-s0302a:556": "Dutiyo vaggo.",
  "atk-s0302a:557": "3. Kammapathavaggo",
  "atk-s0302a:558": "1-2. Asamāhitasuttādivaṇṇanā",
  "atk-s0302a:559_0": "107-108. Ito paresu paṭhamaṃ assaddhādipañcakavasena vuttaṃ, tathā dutiyaṃ. Paṭhame",
  "atk-s0302a:559_1": "pana asamāhitapadaṃ catutthaṃ, dutiye dussīlapadaṃ. Evaṃ vuccamāne bujjhanakapuggalānaṃ",
  "atk-s0302a:559_2": "ajjhāsayena hi etāni vuttāni. Ettha asamāhitāti upacārappanāsamādhirahitā. Dussīlāti",
  "atk-s0302a:559_3": "nissīlā. Paṭhamadutiyāni.",
  "atk-s0302a:560": "3-5. Pañcasikkhāpadasuttādivaṇṇanā",
  "atk-s0302a:561_0": "109-111. Tatiyaṃ pañcakammapathavasena bujjhanakānaṃ ajjhāsayavasena vuttaṃ, catutthaṃ",
  "atk-s0302a:561_1": "sattakammapathavasena, pañcamaṃ dasakammapathavasena. Tattha tatiye surāmerayamajjappamādaṭṭhāyinoti",
  "atk-s0302a:561_2": "surāmerayasaṅkhātaṃ majjaṃ yāya pamādacetanāya pivanti, sā “surāmerayamajjappamādo”ti",
  "atk-s0302a:561_3": "vuccati, tasmiṃ tiṭṭhantīti surāmerayamajjappamādaṭṭhāyino. Ayaṃ tāvettha asādhāraṇapadassa attho.",
  "atk-s0302a:562_0": "Pañcame pāṇaṃ atipātentīti pāṇātipātino, pāṇaghātikāti attho. Adinnaṃ ādiyantīti",
  "atk-s0302a:562_1": "adinnādāyino, parassahārinoti attho. Vatthukāmesu kilesakāmena micchā carantīti kāmesumicchācārino.",
  "atk-s0302a:562_2": "Musā vadantīti musāvādino, paresaṃ atthabhañjakaṃ tucchaṃ alikaṃ vācaṃ bhāsitāroti",
  "atk-s0302a:562_3": "attho. Pisuṇā vācā etesanti pisuṇavācā. Mammacchedikā pharusā vācā etesanti pharusavācā.",
  "atk-s0302a:562_4": "Samphaṃ niratthakaṃ vacanaṃ palapantīti samphappalāpino. Abhijjhāyantīti abhijjhāluno,",
  "atk-s0302a:562_5": "parabhaṇḍe lubbhanasīlāti attho. Byāpannaṃ pūtibhūtaṃ cittametesanti byāpannacittā.",
  "atk-s0302a:562_6": "Micchā pāpikā viññugarahitā etesaṃ diṭṭhīti micchādiṭṭhikā, kammapathapariyāpannāya",
  "atk-s0302a:562_7": "“natthi dinna”ntiādivatthukāya micchattapariyāpannāya aniyyānikadiṭṭhiyā samannāgatāti",
  "atk-s0302a:562_8": "attho. Sammā sobhanā viññupasatthā etesaṃ diṭṭhīti sammādiṭṭhikā, kammapathapariyāpannāya",
  "atk-s0302a:562_9": "“atthi dinna”ntiādikāya kammassakatadiṭṭhiyā sammattapariyāpannāya maggadiṭṭhiyā",
  "atk-s0302a:562_10": "ca samannāgatāti attho. Idaṃ tāvettha anuttānānaṃ padānaṃ padavaṇṇanāmattaṃ.",
  "atk-s0302a:563_0": "Yo pana tesaṃ pāṇātipāto adinnādānaṃ kāmesumicchācāro musāvādo pisuṇavācā pharusavācā",
  "atk-s0302a:563_1": "samphappalāpo abhijjhā byāpādo micchādiṭṭhīti kaṇhapakkhe dasavidho attho hoti. Tattha",
  "atk-s0302a:563_2": "pāṇassa atipāto pāṇātipāto, pāṇavadho pāṇaghātoti vuttaṃ hoti. Pāṇoti cettha vohārato",
  "atk-s0302a:563_3": "satto, paramatthato jīvitindriyaṃ. Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā",
  "atk-s0302a:563_4": "kāyavacīdvārānaṃ aññataradvārappavattā vadhakacetanā pāṇātipāto. So guṇavirahitesu",
  "atk-s0302a:563_5": "tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo. Kasmā?",
  "atk-s0302a:563_6": "Payogamahantatāya, payogasamattepi vatthumahantatāya. Guṇavantesu manussādīsu appaguṇe",
  "atk-s0302a:563_7": "appasāvajjo, mahāguṇe mahāsāvajjo. Sarīraguṇānaṃ pana samabhāve sati kilesānaṃ upakkamānañca",
  "atk-s0302a:563_8": "mudutāya appasāvajjo, tibbatāya mahāsāvajjoti veditabbo.",
  "atk-s0302a:564_0": "Tassa pañca sambhārā honti – pāṇo, pāṇasaññitā, vadhakacittaṃ, upakkamo, tena maraṇanti.",
  "atk-s0302a:564_1": "Cha payogā sāhatthiko, āṇattiko, nissaggiyo, thāvaro, vijjāmayo, iddhimayoti. Imasmiṃ",
  "atk-s0302a:564_2": "panatthe vitthāriyamāne atippapañco hoti, tasmā taṃ na vitthārayāma, aññañca evarūpaṃ.",
  "atk-s0302a:564_3": "Atthikehi pana samantapāsādikaṃ vinayaṭṭhakathaṃ oloketvā gahetabbo.",
  "atk-s0302a:565_0": "Adinnassa ādānaṃ adinnādānaṃ, parassaharaṇaṃ theyyaṃ corikāti vuttaṃ hoti. Tattha",
  "atk-s0302a:565_1": "adinnanti parapariggahitaṃ, yattha paro yathākāmakāritaṃ āpajjanto adaṇḍāraho anupavajjo",
  "atk-s0302a:565_2": "hoti. Tasmiṃ pana parapariggahite parapariggahitasaññino tadādāyakaupakkamasamuṭṭhāpikā",
  "atk-s0302a:565_3": "theyyacetanā adinnādānaṃ. Taṃ hīne parasantake appasāvajjaṃ, paṇīte mahāsāvajjaṃ.",
  "atk-s0302a:565_4": "Kasmā? Vatthupaṇītatāya. Vatthusamatte sati guṇādhikānaṃ santake vatthusmiṃ mahāsāvajjaṃ,",
  "atk-s0302a:565_5": "taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-s0302a:566_0": "Tassa pañca sambhārā honti – parapariggahitaṃ, parapariggahitasaññitā, theyyacittaṃ,",
  "atk-s0302a:566_1": "upakkamo, tena haraṇanti. Cha payogā sāhatthikādayova. Te ca kho yathānurūpaṃ theyyāvahāro,",
  "atk-s0302a:566_2": "pasayhāvahāro, paṭicchannāvahāro, parikappāvahāro, kusāvahāroti imesaṃ avahārānaṃ",
  "atk-s0302a:566_3": "vasena pavattāti ayamettha saṅkhepo, vitthāro pana samantapāsādikāyaṃ vutto.",
  "atk-s0302a:567_0": "Kāmesumicchācāroti ettha pana kāmesūti methunasamācāresu. Micchācāroti ekantanindito",
  "atk-s0302a:567_1": "lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā",
  "atk-s0302a:567_2": "kāmesumicchācāro. Tattha agamanīyaṭṭhānaṃ nāma purisānaṃ tāva māturakkhitā piturakkhitā",
  "atk-s0302a:567_3": "mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā",
  "atk-s0302a:567_4": "sārakkhā saparidaṇḍāti māturakkhitādayo dasa, dhanakkītā chandavāsinī bhogavāsinī",
  "atk-s0302a:567_5": "paṭavāsinī odapattakinī obhatacumbaṭā dāsī ca bhariyā ca kammakārī ca bhariyā ca",
  "atk-s0302a:567_6": "dhajāhaṭā muhuttikāti etā dhanakkītādayo dasāti vīsati itthiyo. Itthīsu pana dvinnaṃ",
  "atk-s0302a:567_7": "sārakkhasaparidaṇḍānaṃ, dasannañca dhanakkītādīnanti dvādasannaṃ itthīnaṃ aññe purisā.",
  "atk-s0302a:567_8": "Idaṃ agamanīyaṭṭhānaṃ nāma. So panesa micchācāro sīlādiguṇarahite agamanīyaṭṭhāne",
  "atk-s0302a:567_9": "appasāvajjo, sīlādiguṇasampanne mahāsāvajjo. Tassa cattāro sambhārā – agamanīyavatthu,",
  "atk-s0302a:567_10": "tasmiṃ sevanacittaṃ, sevanappayogo, maggenamaggapaṭipattiadhivāsananti. Eko payogo sāhatthiko eva.",
  "atk-s0302a:568_0": "Musāti visaṃvādanapurekkhārassa atthabhañjanako vacīpayogo kāyappayogo vā, visaṃvādanādhippāyena",
  "atk-s0302a:568_1": "panassa paravisaṃvādanakāyavacīpayogasamuṭṭhāpikā cetanā, musāvādo. Aparo nayo –",
  "atk-s0302a:568_2": "musāti abhūtaṃ atacchaṃ vatthu. Vādoti tassa bhūtato tacchato viññāpanaṃ. Lakkhaṇato",
  "atk-s0302a:568_3": "pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā",
  "atk-s0302a:568_4": "musāvādo. So yamatthaṃ bhañjati, tassa appatāya appasāvajjo, mahantatāya mahāsāvajjo.",
  "atk-s0302a:568_5": "Api ca gahaṭṭhānaṃ attano santakaṃ adātukāmatāya natthītiādinayappavatto appasāvajjo,",
  "atk-s0302a:568_6": "sakkhinā hutvā atthabhañjanatthaṃ vutto mahāsāvajjo. Pabbajitānaṃ appakampi telaṃ",
  "atk-s0302a:568_7": "vā sappiṃ vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena",
  "atk-s0302a:568_8": "pavatto appasāvajjo, adiṭṭhaṃyeva pana “diṭṭha”ntiādinā nayena vadantānaṃ mahāsāvajjo.",
  "atk-s0302a:568_9": "Tassa cattāro sambhārā honti – atathaṃ vatthu, visaṃvādanacittaṃ, tajjo vāyāmo, parassa",
  "atk-s0302a:568_10": "tadatthavijānananti. Eko payogo sāhatthikova. So kāyena vā kāyapaṭibaddhena vā vācāya",
  "atk-s0302a:568_11": "vā paravisaṃvādakakiriyākaraṇe daṭṭhabbo. Tāya ce kiriyāya paro tamatthaṃ jānāti,",
  "atk-s0302a:568_12": "ayaṃ kiriyāsamuṭṭhāpikacetanākkhaṇeyeva musāvādakammunā bajjhati.",
  "atk-s0302a:569_0": "Pisuṇavācātiādīsu yāya vācāya, yassa taṃ vācaṃ bhāsati, tassa hadaye attano piyabhāvaṃ,",
  "atk-s0302a:569_1": "parassa ca suññabhāvaṃ karoti, sā pisuṇavācā. Yāya pana attānampi parampi pharusaṃ",
  "atk-s0302a:569_2": "karoti, yā vācā sayampi pharusā, neva kaṇṇasukhā na hadayaṅgamā, ayaṃ pharusavācā.",
  "atk-s0302a:569_3": "Yena pana samphaṃ palapati niratthakaṃ, so samphappalāpo. Tesaṃ mūlabhūtā cetanāpi",
  "atk-s0302a:569_4": "pisuṇavācādināmameva labhati. Sā eva ca idha adhippetāti.",
  "atk-s0302a:570_0": "Tattha saṃkiliṭṭhacittassa paresaṃ vā bhedāya, attano piyakamyatāya vā kāyavacīpayogasamuṭṭhāpikā",
  "atk-s0302a:570_1": "cetanā pisuṇavācā. Sā yassa bhedaṃ karoti, tassa appaguṇatāya appasāvajjā, mahāguṇatāya",
  "atk-s0302a:570_2": "mahāsāvajjā. Tassā cattāro sambhārā – bhinditabbo paro, iti ime nānā bhavissanti,",
  "atk-s0302a:570_3": "vinā bhavissantīti bhedapurekkhāratā, iti ahaṃ piyo bhavissāmi vissāsikoti piyakamyatā",
  "atk-s0302a:570_4": "vā, tajjo vāyāmo, tassa tadatthavijānananti.",
  "atk-s0302a:571_0": "Parassa mammacchedakakāyavacīpayogasamuṭṭhāpikā ekantapharusacetanā pharusavācā.",
  "atk-s0302a:571_1": "Tassā āvibhāvatthamidaṃ vatthu – eko kira dārako mātu vacanaṃ anādiyitvā araññaṃ",
  "atk-s0302a:571_2": "gacchati. Mātā taṃ nivattetuṃ asakkontī, “caṇḍā taṃ mahiṃsī anubandhatū”ti akkosi.",
  "atk-s0302a:571_3": "Athassa tatheva araññe mahiṃsī uṭṭhāsi. Dārako, “yaṃ mama mātā mukhena kathesi, taṃ",
  "atk-s0302a:571_4": "mā hotu, yaṃ cittena cintesi, taṃ hotū”ti saccakiriyaṃ akāsi. Mahiṃsī tattheva baddhā",
  "atk-s0302a:571_5": "viya aṭṭhāsi. Evaṃ mammacchedakopi payogo cittasaṇhatāya pharusavācā na hoti. Mātāpitaro",
  "atk-s0302a:571_6": "hi kadāci puttake evaṃ vadanti – “corā vo khaṇḍākhaṇḍikaṃ karontū”ti, uppalapattampi",
  "atk-s0302a:571_7": "ca nesaṃ upari patantaṃ na icchanti. Ācariyupajjhāyā ca kadāci nissitake evaṃ vadanti",
  "atk-s0302a:571_8": "– “kiṃ ime ahirikā anottappino caranti, niddhamatha ne”ti. Atha ca nesaṃ āgamādhigamasampattiṃ",
  "atk-s0302a:571_9": "icchanti. Yathā ca cittasaṇhatāya pharusavācā na hoti, evaṃ vacanasaṇhatāya apharusavācāpi",
  "atk-s0302a:571_10": "na hoti. Na hi mārāpetukāmassa “imaṃ sukhaṃ sayāpethā”ti vacanaṃ apharusavācā hoti.",
  "atk-s0302a:571_11": "Cittapharusatāya panesā pharusavācāva. Sā yaṃ sandhāya pavattitā, tassa appaguṇatāya",
  "atk-s0302a:571_12": "appasāvajjā, mahāguṇatāya mahāsāvajjā. Tassā tayo sambhārā – akkositabbo paro, kupitacittaṃ, akkosanāti.",
  "atk-s0302a:572_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo. So āsevanamandatāya",
  "atk-s0302a:572_1": "appasāvajjo, āsevanamahantatāya mahāsāvajjo. Tassa dve sambhārā – bhāratayuddha-sītāharaṇādi-niratthakakathā-purekkhāratā,",
  "atk-s0302a:572_2": "tathārūpīkathākathanañcāti.",
  "atk-s0302a:573_0": "Abhijjhāyatīti abhijjhā. Parabhaṇḍābhimukhī hutvā tanninnatāya pavattatīti attho.",
  "atk-s0302a:573_1": "Sā “aho vatidaṃ mamassā”ti evaṃ parabhaṇḍābhijjhāyanalakkhaṇā adinnādānaṃ viya appasāvajjā",
  "atk-s0302a:573_2": "mahāsāvajjā ca. Tassā dve sambhārā parabhaṇḍaṃ attano pariṇāmanañca. Parabhaṇḍavatthuke",
  "atk-s0302a:573_3": "hi lobhe uppannepi na tāva kammapathabhedo hoti, yāva na “aho vatidaṃ mamassā”ti",
  "atk-s0302a:573_4": "attano pariṇāmetīti.",
  "atk-s0302a:574_0": "Hitasukhaṃ byāpādayatīti, byāpādo. So paravināsāya manopadosalakkhaṇo. Pharusavācā",
  "atk-s0302a:574_1": "viya appasāvajjo mahāsāvajjo ca. Tassa dve sambhārā parasatto ca, tassa ca vināsacintā.",
  "atk-s0302a:574_2": "Parasattavatthuke hi kodhe uppannepi na tāva kammapathabhedo hoti, yāva na “aho vatāyaṃ",
  "atk-s0302a:574_3": "ucchijjeyya vinasseyyā”ti tassa vināsaṃ cinteti.",
  "atk-s0302a:575_0": "Yathābhuccagahaṇābhāvena micchā passatīti micchādiṭṭhi. Sā “natthi dinna”ntiādinā",
  "atk-s0302a:575_1": "nayena viparītadassanalakkhaṇā samphappalāpo viya appasāvajjā mahāsāvajjā ca. Api",
  "atk-s0302a:575_2": "ca aniyatā appasāvajjā, niyatā mahāsāvajjā. Tassā dve sambhārā – vatthuno ca gahitākāraviparītatā",
  "atk-s0302a:575_3": "yathā ca naṃ gaṇhāti, tathābhāvena tassā upaṭṭhānanti.",
  "atk-s0302a:576_0": "Imesaṃ pana dasannaṃ akusalakammapathānaṃ dhammato koṭṭhāsato ārammaṇato vedanāto",
  "atk-s0302a:576_1": "mūlatoti pañcahākārehi vinicchayo veditabbo. Tattha dhammatoti etesu hi paṭipāṭiyā",
  "atk-s0302a:576_2": "satta cetanādhammāva honti, abhijjhādayo tisso cetanāsampayuttā. Koṭṭhāsatoti paṭipāṭiyā",
  "atk-s0302a:576_3": "satta, micchādiṭṭhi cāti ime aṭṭha kammapathā eva honti, no mūlāni, abhijjhābyāpādā",
  "atk-s0302a:576_4": "kammapathā ceva mūlāni ca. Abhijjhā hi mūlaṃ patvā lobho akusalamūlaṃ hoti, byāpādo doso akusalamūlaṃ.",
  "atk-s0302a:577_0": "Ārammaṇatoti pāṇātipāto jīvitindriyārammaṇato saṅkhārārammaṇo hoti, adinnādānaṃ sattārammaṇaṃ",
  "atk-s0302a:577_1": "vā saṅkhārārammaṇaṃ vā, micchācāro phoṭṭhabbavasena saṅkhārārammaṇova, sattārammaṇotipi",
  "atk-s0302a:577_2": "eke. Musāvādo sattārammaṇo vā saṅkhārārammaṇo vā, tathā pisuṇavācā. Pharusavācā sattārammaṇāva.",
  "atk-s0302a:577_3": "Samphappalāpo diṭṭhasutamutaviññātavasena sattārammaṇo vā saṅkhārārammaṇo vā, tathā",
  "atk-s0302a:577_4": "abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇā.",
  "atk-s0302a:578_0": "Vedanātoti pāṇātipāto dukkhavedano hoti. Kiñcāpi hi rājāno coraṃ disvā hasamānāpi",
  "atk-s0302a:578_1": "“gacchatha naṃ ghātethā”ti vadanti, sanniṭṭhāpakacetanā pana nesaṃ dukkhasampayuttāva",
  "atk-s0302a:578_2": "hoti. Adinnādānaṃ tivedanaṃ, micchācāro sukhamajjhattavasena dvivedano, sanniṭṭhāpakacitte",
  "atk-s0302a:578_3": "pana majjhattavedano na hoti. Musāvādo tivedano, tathā pisuṇavācā pharusavācā dukkhavedanā,",
  "atk-s0302a:578_4": "samphappalāpo tivedano, abhijjhā sukhamajjhattavasena dvivedanā, tathā micchādiṭṭhi.",
  "atk-s0302a:578_5": "Byāpādo dukkhavedano.",
  "atk-s0302a:579_0": "Mūlatoti pāṇātipāto dosamohavasena dvimūlako hoti, adinnādānaṃ dosamohavasena vā",
  "atk-s0302a:579_1": "lobhamohavasena vā, micchācāro lobhamohavasena. Musāvādo dosamohavasena vā lobhamohavasena",
  "atk-s0302a:579_2": "vā, tathā pisuṇavācā samphappalāpo ca. Pharusavācā dosamohavasena, abhijjhā mohavasena",
  "atk-s0302a:579_3": "ekamūlā, tathā byāpādo. Micchādiṭṭhi lobhamohavasena dvimūlāti.",
  "atk-s0302a:580_0": "Pāṇātipātā paṭiviratātiādīsu pāṇātipātādayo vuttatthā eva. Yāya pana viratiyā ete",
  "atk-s0302a:580_1": "paṭiviratā nāma honti, sā bhedato tividhā hoti sampattavirati samādānavirati samucchedaviratīti.",
  "atk-s0302a:580_2": "Tattha asamādinnasikkhāpadānaṃ attano jātivayabāhusaccādīni paccavekkhitvā “ayuttaṃ",
  "atk-s0302a:580_3": "amhākaṃ evarūpaṃ kātu”nti sampattaṃ vatthuṃ avītikkamantānaṃ uppajjamānā virati sampattaviratīti",
  "atk-s0302a:580_4": "veditabbā sīhaḷadīpe cakkanaupāsakassa viya. Tassa kira daharakāleyeva mātu rogo",
  "atk-s0302a:580_5": "uppajji. Vejjena ca “allasasakamaṃsaṃ laddhuṃ vaṭṭatī”ti vuttaṃ. Tato cakkanassa",
  "atk-s0302a:580_6": "bhātā “gaccha tāta khettaṃ āhiṇḍāhī”ti cakkanaṃ pesesi. So tattha gato. Tasmiñca",
  "atk-s0302a:580_7": "samaye eko saso taruṇasassaṃ khādituṃ āgato hoti. So taṃ disvā vegena dhāvanto valliyā",
  "atk-s0302a:580_8": "baddho “kiri kirī”ti saddamakāsi. Cakkano tena saddena gantvā taṃ gahetvā cintesi",
  "atk-s0302a:580_9": "“mātu bhesajjaṃ karomī”ti. Puna cintesi – “na metaṃ patirūpaṃ, yvāhaṃ mātu jīvitakāraṇā",
  "atk-s0302a:580_10": "paraṃ jīvitā voropeyya”nti. Atha naṃ “gaccha araññe sasehi saddhiṃ tiṇodakaṃ paribhuñjā”ti",
  "atk-s0302a:580_11": "muñci. Bhātarā ca “kiṃ tāta saso laddho”ti? Pucchito taṃ pavattiṃ ācikkhi. Tato naṃ",
  "atk-s0302a:580_12": "bhātā paribhāsi. So mātu santikaṃ gantvā, “yatohaṃ jāto, nābhijānāmi sañcicca pāṇaṃ",
  "atk-s0302a:580_13": "jīvitā voropetā”ti saccaṃ vatvā aṭṭhāsi, tāvadeva cassa mātā arogā ahosi.",
  "atk-s0302a:581_0": "Samādinnasikkhāpadānaṃ pana sikkhāpadasamādāne ca tatuttari ca attano jīvitaṃ pariccajitvā",
  "atk-s0302a:581_1": "vatthuṃ avītikkamantānaṃ uppajjamānā virati samādānaviratīti veditabbā, uttaravaḍḍhamānapabbatavāsīupāsakassa",
  "atk-s0302a:581_2": "viya. So kira ambariyavihāravāsīpiṅgalabuddharakkhitattherassa santike sikkhāpadāni",
  "atk-s0302a:581_3": "gahetvā khettaṃ kasati. Athassa goṇo naṭṭho, so taṃ gavesanto uttaravaḍḍhamānapabbataṃ",
  "atk-s0302a:581_4": "āruhi, tatra naṃ mahāsappo aggahesi. So cintesi – “imāya tikhiṇāya vāsiyā sīsaṃ chindāmī”ti.",
  "atk-s0302a:581_5": "Puna cintesi – “na metaṃ patirūpaṃ, yvāhaṃ bhāvanīyassa garuno santike sikkhāpadaṃ",
  "atk-s0302a:581_6": "gahetvā bhindeyya”nti. Evaṃ yāvatatiyaṃ cintetvā – “jīvitaṃ pariccajāmi, na sikkhāpada”nti",
  "atk-s0302a:581_7": "aṃse ṭhapitaṃ tikhiṇadaṇḍavāsiṃ araññe chaḍḍesi. Tāvadeva mahāvāḷo naṃ muñcitvā agamāsīti.",
  "atk-s0302a:582": "Ariyamaggasampayuttā pana virati samucchedaviratīti veditabbā, yassā uppattito pabhuti pāṇaṃ ghātessāmīti ariyapuggalānaṃ cittampi na uppajjatīti.",
  "atk-s0302a:583_0": "Yathā ca akusalānaṃ, evaṃ imesampi kusalakammapathānaṃ dhammato koṭṭhāsato ārammaṇato",
  "atk-s0302a:583_1": "vedanāto mūlatoti pañcahākārehi vinicchayo veditabbo. Tattha dhammatoti etesu hi",
  "atk-s0302a:583_2": "paṭipāṭiyā satta cetanāpi vaṭṭanti viratiyopi, ante tayo cetanāsampayuttāva.",
  "atk-s0302a:584_0": "Koṭṭhāsatoti paṭipāṭiyā satta kammapathā eva, na mūlāni, ante tayo kammapathā ceva",
  "atk-s0302a:584_1": "mūlāni ca. Anabhijjhā hi mūlaṃ patvā alobho kusalamūlaṃ hoti, abyāpādo adoso kusalamūlaṃ,",
  "atk-s0302a:584_2": "sammādiṭṭhi amoho kusalamūlaṃ.",
  "atk-s0302a:585_0": "Ārammaṇatoti pāṇātipātādīnaṃ. Ārammaṇāneva etesaṃ ārammaṇāni. Vītikkamitabbavatthutoyeva",
  "atk-s0302a:585_1": "hi virati nāma hoti. Yathā pana nibbānārammaṇo ariyamaggo kilese pajahati, evaṃ jīvitindriyādiārammaṇāpete",
  "atk-s0302a:585_2": "kammapathā pāṇātipātādīni dussīlyāni pajahantīti veditabbā.",
  "atk-s0302a:586": "Vedanātoti sabbe sukhavedanā vā honti majjhattavedanā vā. Kusalaṃ patvā hi dukkhavedanā nāma natthi.",
  "atk-s0302a:587_0": "Mūlatoti paṭipāṭiyā satta ñāṇasampayuttacittena viramantassa alobhaadosaamohavasena",
  "atk-s0302a:587_1": "timūlā honti, ñāṇavippayuttacittena viramantassa dvimūlā. Anabhijjhā ñāṇasampayuttacittena",
  "atk-s0302a:587_2": "viramantassa dvimūlā hoti, ñāṇavippayuttacittena ekamūlā. Alobho pana attanāva attano",
  "atk-s0302a:587_3": "mūlaṃ na hoti. Abyāpādepi eseva nayo. Sammādiṭṭhi alobhaadosavasena dvimūlāvāti. Tatiyādīni.",
  "atk-s0302a:588": "6. Aṭṭhaṅgikasuttavaṇṇanā",
  "atk-s0302a:589": "112. Chaṭṭhaṃ aṭṭhamaggaṅgavasena bujjhanakānaṃ ajjhāsayavasena vuttaṃ. Chaṭṭhaṃ.",
  "atk-s0302a:590": "7. Dasaṅgasuttavaṇṇanā",
  "atk-s0302a:591_0": "113. Sattamaṃ dasamicchattasammattavasena. Tattha micchāñāṇinoti micchāpaccavekkhaṇena",
  "atk-s0302a:591_1": "samannāgatāti attho. Micchāvimuttinoti aniyyānikavimuttino kusalavimuttīti gahetvā",
  "atk-s0302a:591_2": "ṭhitā. Sammāñāṇinoti sammāpaccavekkhaṇā. Sammāvimuttinoti niyyānikāya phalavimuttiyā",
  "atk-s0302a:591_3": "samannāgatāti. Sattamaṃ.",
  "atk-s0302a:592": "Kammapathavaggo tatiyo.",
  "atk-s0302a:593": "4. Catutthavaggo",
  "atk-s0302a:594": "1. Catudhātusuttavaṇṇanā",
  "atk-s0302a:595_0": "114. Catutthavaggassa paṭhame pathavīdhātūti patiṭṭhādhātu. Āpodhātūti ābandhanadhātu.",
  "atk-s0302a:595_1": "Tejodhātūti paripācanadhātu. Vāyodhātūti vitthambhanadhātu. Ayamettha saṅkhepo, vitthārato",
  "atk-s0302a:595_2": "pana vīsatikoṭṭhāsādivasena etā kathetabbā. Paṭhamaṃ.",
  "atk-s0302a:596": "2. Pubbesambodhasuttavaṇṇanā",
  "atk-s0302a:597_0": "115. Dutiye ayaṃ pathavīdhātuyā assādoti ayaṃ pathavīdhātunissayo assādo. Svāyaṃ",
  "atk-s0302a:597_1": "kāyaṃ abbhunnāmetvā udaraṃ pasāretvā, “idha me aṅgulaṃ pavesituṃ vāyamathā”ti vā",
  "atk-s0302a:597_2": "hatthaṃ pasāretvā, “imaṃ nāmetuṃ vāyamathā”ti vā vadati, evaṃ pavattānaṃ vasena veditabbo.",
  "atk-s0302a:597_3": "Aniccātiādīsu hutvā abhāvākārena aniccā, paṭipīḷanākārena dukkhā, sabhāvavigamākārena",
  "atk-s0302a:597_4": "vipariṇāmadhammā. Ayaṃ pathavīdhātuyā ādīnavoti yena ākārena sā aniccā dukkhā vipariṇāmadhammā,",
  "atk-s0302a:597_5": "ayamākāro pathavīdhātuyā ādīnavoti attho. Chandarāgavinayo chandarāgappahānanti nibbānaṃ",
  "atk-s0302a:597_6": "āgamma pathavīdhātuyā chandarāgo vinīyati ceva pahīyati ca, tasmā nibbānamassā nissaraṇaṃ.",
  "atk-s0302a:598_0": "Ayaṃ āpodhātuyā assādoti ayaṃ āpodhātunissayo assādo. Svāyaṃ aññaṃ āpodhātuyā upaddutaṃ",
  "atk-s0302a:598_1": "disvā, “kiṃ ayaṃ nipannakālato paṭṭhāya passāvaṭṭhānābhimukho nikkhamati ceva pavisati",
  "atk-s0302a:598_2": "ca, appamattakampissa kammaṃ karontassa sedatintaṃ vatthaṃ pīḷetabbatākāraṃ pāpuṇāti,",
  "atk-s0302a:598_3": "anumodanamattampi kathentassa tālavaṇṭaṃ gaṇhitabbaṃ hoti, mayaṃ pana sāyaṃ nipannā",
  "atk-s0302a:598_4": "pātova uṭṭhahāma, māsapuṇṇaghaṭo viya no sarīraṃ, mahākammaṃ karontānaṃ sedamattampi",
  "atk-s0302a:598_5": "no na uppajjati, asanisaddena viya dhammaṃ kathentānaṃ sarīre usumākāramattampi no",
  "atk-s0302a:598_6": "natthī”ti evaṃ pavattānaṃ vasena veditabbo.",
  "atk-s0302a:599_0": "Ayaṃ tejodhātuyā assādoti ayaṃ tejodhātunissayo assādo. Svāyaṃ sītagahaṇike disvā,",
  "atk-s0302a:599_1": "“kiṃ ime kiñcideva yāgubhattakhajjamattaṃ ajjhoharitvā thaddhakucchino nisīditvā",
  "atk-s0302a:599_2": "sabbarattiṃ aṅgārakaṭāhaṃ pariyesanti, phusitamattesupi sarīre patitesu aṅgārakaṭāhaṃ",
  "atk-s0302a:599_3": "ottharitvā pārupitvāva nipajjanti? Mayaṃ pana atithaddhampi maṃsaṃ vā pūvaṃ vā khādāma,",
  "atk-s0302a:599_4": "kucchipūraṃ bhattaṃ bhuñjāma, tāvadeva no sabbaṃ pheṇapiṇḍo viya vilīyati, sattāhavaddalikāya",
  "atk-s0302a:599_5": "vattamānāya sarīre sītānudahanamattampi no natthī”ti evaṃ pavattānaṃ vasena veditabbo.",
  "atk-s0302a:600_0": "Ayaṃ vāyodhātuyā assādoti ayaṃ vāyodhātunissayo assādo. Svāyaṃ aññe vātabhīruke disvā,",
  "atk-s0302a:600_1": "“imesaṃ appamattakampi kammaṃ karontānaṃ anumodanamattampi kathentānaṃ sarīraṃ vāto",
  "atk-s0302a:600_2": "vijjhati, gāvutamattampi addhānaṃ gatānaṃ hatthapādā sīdanti, piṭṭhi rujjati, kucchivātasīsavātakaṇṇavātādīhi",
  "atk-s0302a:600_3": "niccupaddutā telaphāṇitādīni vātabhesajjāneva karontā atināmenti, amhākaṃ pana mahākammaṃ",
  "atk-s0302a:600_4": "karontānampi tiyāmarattiṃ dhammaṃ kathentānampi ekadivaseneva dasa yojanāni gacchantānampi",
  "atk-s0302a:600_5": "hatthapādasaṃsīdanamattaṃ vā piṭṭhirujjanamattaṃ vā na hotī”ti, evaṃ pavattānaṃ vasena",
  "atk-s0302a:600_6": "veditabbo. Evaṃ pavattā hi etā dhātuyo assādenti nāma.",
  "atk-s0302a:601_0": "Abbhaññāsinti abhivisiṭṭhena ñāṇena aññāsiṃ. Anuttaraṃ sammāsambodhinti uttaravirahitaṃ",
  "atk-s0302a:601_1": "sabbaseṭṭhaṃ sammā sāmañca bodhiṃ, atha vā pasatthaṃ sundarañca bodhiṃ. Bodhīti rukkhopi",
  "atk-s0302a:601_2": "maggopi sabbaññutaññāṇampi nibbānampi. “Bodhirukkhamūle paṭhamābhisambuddho”ti ca",
  "atk-s0302a:601_3": "“antarā ca bodhiṃ antarā ca gaya”nti ca āgataṭṭhānesu hi rukkho bodhīti vuccati.",
  "atk-s0302a:601_4": "“Bodhi vuccati catūsu maggesu ñāṇa”nti āgataṭṭhāne maggo. “Pappoti bodhiṃ varabhūrimedhaso”ti",
  "atk-s0302a:601_5": "āgataṭṭhāne sabbaññutaññāṇaṃ. “Patvāna bodhiṃ amataṃ asaṅkhata”nti āgataṭṭhāne nibbānaṃ.",
  "atk-s0302a:601_6": "Idha pana bhagavato arahattamaggo adhippeto.",
  "atk-s0302a:602_0": "Sāvakānaṃ arahattamaggo anuttarā bodhi hoti, na hotīti? Na hoti. Kasmā? Asabbaguṇadāyakattā.",
  "atk-s0302a:602_1": "Tesañhi kassaci arahattamaggo arahattaphalameva deti, kassaci tisso vijjā, kassaci",
  "atk-s0302a:602_2": "cha abhiññā, kassaci catasso paṭisambhidā, kassaci sāvakapāramīñāṇaṃ. Paccekabuddhānampi",
  "atk-s0302a:602_3": "paccekabodhiñāṇameva deti. Buddhānaṃ pana sabbaguṇasampattiṃ deti abhiseko viya rañño",
  "atk-s0302a:602_4": "sabbalokissariyabhāvaṃ. Tasmā aññassa kassacipi anuttarā bodhi na hoti.",
  "atk-s0302a:603_0": "Abhisambuddhoti paccaññāsinti “abhisambuddho ahaṃ patto paṭivijjhitvā ṭhito”ti evaṃ",
  "atk-s0302a:603_1": "paṭijāniṃ. Ñāṇañca pana me dassanaṃ udapādīti adhigataguṇadassanasamatthaṃ paccavekkhaṇañāṇañca",
  "atk-s0302a:603_2": "me udapādi. Akuppā me vimuttīti “ayaṃ mayhaṃ arahattaphalavimutti akuppā”ti evaṃ",
  "atk-s0302a:603_3": "ñāṇaṃ udapādi. Tattha dvīhākārehi akuppatā veditabbā kāraṇato ca ārammaṇato ca. Sā",
  "atk-s0302a:603_4": "hi catūhi maggehi samucchinnakilesānaṃ puna anivattanatāya kāraṇatopi akuppā, akuppadhammaṃ",
  "atk-s0302a:603_5": "nibbānaṃ ārammaṇaṃ katvā pavattatāya ārammaṇatopi akuppā. Antimāti pacchimā. Natthi",
  "atk-s0302a:603_6": "dāni punabbhavoti idāni puna añño bhavo nāma natthīti.",
  "atk-s0302a:604_0": "Imasmiṃ sutte cattāri saccāni kathitāni. Kathaṃ? Catūsu hi dhātūsu assādo samudayasaccaṃ,",
  "atk-s0302a:604_1": "ādīnavo dukkhasaccaṃ, nissaraṇaṃ nirodhasaccaṃ, nirodhappajānano maggo maggasaccaṃ.",
  "atk-s0302a:604_2": "Vitthāravasenapi kathetuṃ vaṭṭatiyeva. Ettha hi yaṃ pathavīdhātuṃ paṭicca uppajjati",
  "atk-s0302a:604_3": "sukhaṃ somanassaṃ, ayaṃ pathavīdhātuyā assādoti pahānapaṭivedho samudayasaccaṃ. Yā",
  "atk-s0302a:604_4": "pathavīdhātu aniccā dukkhā vipariṇāmadhammā, ayaṃ pathavīdhātuyā, ādīnavoti pariññāpaṭivedho",
  "atk-s0302a:604_5": "dukkhasaccaṃ. Yo pathavīdhātuyā chandarāgavinayo chandarāgappahānaṃ, idaṃ pathavīdhātuyā",
  "atk-s0302a:604_6": "nissaraṇanti sacchikiriyāpaṭivedho nirodhasaccaṃ. Yā imesu tīsu ṭhānesu diṭṭhi saṅkappo",
  "atk-s0302a:604_7": "vācā kammanto ājīvo vāyāmo sati samādhi, ayaṃ bhāvanāpaṭivedho maggasaccanti. Dutiyaṃ.",
  "atk-s0302a:605": "3. Acariṃsuttavaṇṇanā",
  "atk-s0302a:606": "116. Tatiye acarinti ñāṇacārena acariṃ, anubhavanacārenāti attho. Yāvatāti yattako. Tatiyaṃ.",
  "atk-s0302a:607": "4. Nocedaṃsuttavaṇṇanā",
  "atk-s0302a:608_0": "117. Catutthe nissaṭātiādīni ādito vuttapaṭisedhena yojetvā “na nissaṭā, na visaṃyuttā,",
  "atk-s0302a:608_1": "na vippamuttā, na vimariyādikatena cetasā vihariṃsū”ti evaṃ veditabbāni. Dutiyanaye",
  "atk-s0302a:608_2": "vimariyādikatenāti nimmariyādikatena. Tattha duvidhā mariyādā kilesamariyādā vaṭṭamariyādāti.",
  "atk-s0302a:608_3": "Tattha ca yassa upaḍḍhā kilesā pahīnā, upaḍḍhā appahīnā, vaṭṭaṃ vā pana upaḍḍhaṃ",
  "atk-s0302a:608_4": "pahīnaṃ, upaḍḍhaṃ appahīnaṃ, tassa cittaṃ pahīnakilese vā vaṭṭaṃ vā sandhāya vimariyādikataṃ,",
  "atk-s0302a:608_5": "appahīnakilese vā vaṭṭaṃ vā sandhāya na vimariyādikataṃ. Idha pana ubhayassāpi pahīnattā",
  "atk-s0302a:608_6": "“vimariyādikatena cetasā”ti vuttaṃ, mariyādaṃ akatvā ṭhitena atikkantamariyādena",
  "atk-s0302a:608_7": "cetasāti attho. Iti tīsupi imesu suttesu catusaccameva kathitaṃ. Catutthaṃ.",
  "atk-s0302a:609": "5. Ekantadukkhasuttavaṇṇanā",
  "atk-s0302a:610_0": "118. Pañcame ekantadukkhāti atikkamitvā ṭhitassa tattakāro viya ekanteneva dukkhā.",
  "atk-s0302a:610_1": "Dukkhānupatitāti dukkhena anupatitā. Dukkhāvakkantāti dukkhena okkantā otiṇṇā. Sukhāti",
  "atk-s0302a:610_2": "sukhavedanāya paccayabhūtā. Evaṃ sabbattha attho veditabbo. Imasmiṃ sutte dukkhalakkhaṇaṃ kathitaṃ. Pañcamaṃ.",
  "atk-s0302a:611": "6-10. Abhinandasuttādivaṇṇanā",
  "atk-s0302a:612": "119-123. Chaṭṭhasattamesu vivaṭṭaṃ, avasāne tīsu catusaccamevāti. Chaṭṭhādīni.",
  "atk-s0302a:613": "Catuttho vaggo.",
  "atk-s0302a:614": "Dhātusaṃyuttavaṇṇanā niṭṭhitā.",
  "atk-s0302a:615": "4. Anamataggasaṃyuttaṃ",
  "atk-s0302a:616": "1. Paṭhamavaggo",
  "atk-s0302a:617": "1. Tiṇakaṭṭhasuttavaṇṇanā",
  "atk-s0302a:618_0": "124. Anamataggasaṃyuttassa paṭhame anamataggoti anu amataggo, vassasataṃ vassasahassaṃ",
  "atk-s0302a:618_1": "ñāṇena anugantvāpi amataggo aviditaggo, nāssa sakkā ito vā etto vā aggaṃ jānituṃ,",
  "atk-s0302a:618_2": "aparicchinnapubbāparakoṭikoti attho. Saṃsāroti khandhādīnaṃ avicchinnappavattā paṭipāṭi.",
  "atk-s0302a:618_3": "Pubbā koṭi na paññāyatīti purimamariyādā na dissati. Yadaggena cassa purimā koṭi",
  "atk-s0302a:618_4": "na paññāyati, pacchimāpi tadaggeneva na paññāyati, vemajjheyeva pana sattā saṃsaranti.",
  "atk-s0302a:618_5": "Pariyādānaṃ gaccheyyāti idaṃ upamāya khuddakattā vuttaṃ. Bāhirasamayasmiñhi attho",
  "atk-s0302a:618_6": "paritto hoti, upamā mahatī. “Hatthī viya ayaṃ goṇo, goṇo viya sūkaro, samuddo viya",
  "atk-s0302a:618_7": "taḷāka”nti hi vutte na tesaṃ tādisaṃ pamāṇaṃ hoti. Buddhasamaye pana upamā parittā,",
  "atk-s0302a:618_8": "attho mahā. Pāḷiyañhi eko jambudīpo gahito, evarūpānaṃ pana jambudīpānaṃ satepi sahassepi",
  "atk-s0302a:618_9": "satasahassepi tiṇādīni tena upakkamena pariyādānaṃ gaccheyyuṃ, na tveva purisassa",
  "atk-s0302a:618_10": "mātu mātaroti. Dukkhaṃ paccanubhūtanti tumhehi dukkhaṃ anubhūtaṃ. Tibbanti tasseva",
  "atk-s0302a:618_11": "vevacanaṃ. Byasananti ñātibyasanādianekavidhaṃ. Kaṭasīti susānaṃ, pathavīyeva vā.",
  "atk-s0302a:618_12": "Sā hi punappunaṃ marantehi sarīranikkhepena vaḍḍhitā. Alamevāti yuttameva. Paṭhamaṃ.",
  "atk-s0302a:619": "2. Pathavīsuttavaṇṇanā",
  "atk-s0302a:620": "125. Dutiye mahāpathavinti cakkavāḷapariyantaṃ mahāpathaviṃ. Nikkhipeyyāti taṃ pathaviṃ bhinditvā vuttappamāṇaṃ guḷikaṃ karitvā ekamantaṃ ṭhapeyya. Dutiyaṃ.",
  "atk-s0302a:621": "3. Assusuttavaṇṇanā",
  "atk-s0302a:622_0": "126. Tatiye kandantānanti sasaddaṃ rudamānānaṃ. Passannanti sanditaṃ pavattaṃ. Catūsu",
  "atk-s0302a:622_1": "mahāsamuddesūti sinerurasmīhi paricchinnesu catūsu mahāsamuddesu. Sinerussa hi pācīnapassaṃ",
  "atk-s0302a:622_2": "rajatamayaṃ, dakkhiṇapassaṃ maṇimayaṃ, pacchimapassaṃ phalikamayaṃ, uttarapassaṃ",
  "atk-s0302a:622_3": "suvaṇṇamayaṃ. Pubbadakkhiṇapassehi nikkhantā rajatamaṇirasmiyo ekato hutvā mahāsamuddapiṭṭhena",
  "atk-s0302a:622_4": "gantvā cakkavāḷapabbataṃ āhacca tiṭṭhanti, dakkhiṇapacchimapassehi nikkhantā maṇiphalikarasmiyo,",
  "atk-s0302a:622_5": "pacchimuttarapassehi nikkhantā phalikasuvaṇṇarasmiyo, uttarapācīnapassehi nikkhantā",
  "atk-s0302a:622_6": "suvaṇṇarajatarasmiyo ekato hutvā mahāsamuddapiṭṭhena gantvā cakkavāḷapabbataṃ āhacca",
  "atk-s0302a:622_7": "tiṭṭhanti. Tāsaṃ rasmīnaṃ antaresu cattāro mahāsamuddā honti. Te sandhāya vuttaṃ",
  "atk-s0302a:622_8": "“catūsu mahāsamuddesū”ti. Ñātibyasanantiādīsu byasananti viasanaṃ, vināsoti attho.",
  "atk-s0302a:622_9": "Ñātīnaṃ byasanaṃ ñātibyasanaṃ, bhogānaṃ byasanaṃ bhogabyasanaṃ. Rogo pana sayameva",
  "atk-s0302a:622_10": "ārogyaṃ viyasati vināsetīti byasanaṃ, rogova byasanaṃ rogabyasanaṃ. Tatiyaṃ.",
  "atk-s0302a:623": "4. Khīrasuttavaṇṇanā",
  "atk-s0302a:624_0": "127. Catutthe mātuthaññanti ekanāmikāya manussamātu khīraṃ. Imesañhi sattānaṃ gaṇḍuppādakipillikādīsu",
  "atk-s0302a:624_1": "vā macchakacchapādīsu vā pakkhijātesu vā nibbattakāle mātukhīrameva natthi, ajapasumahiṃsādīsu",
  "atk-s0302a:624_2": "nibbattakāle khīraṃ atthi, tathā manussesu. Tattha ajādikāle ca manussesu cāpi “devī",
  "atk-s0302a:624_3": "sumanā tissā”ti evaṃ nānānāmikānaṃ kucchiyaṃ nibbattakāle aggahetvā tissāti ekanāmikāya",
  "atk-s0302a:624_4": "eva mātu kucchiyaṃ nibbattakāle pītaṃ thaññaṃ catūsu mahāsamuddesu udakato bahutaranti",
  "atk-s0302a:624_5": "veditabbaṃ. Catutthaṃ.",
  "atk-s0302a:625": "5. Pabbatasuttavaṇṇanā",
  "atk-s0302a:626_0": "128. Pañcame sakkā pana, bhanteti so kira bhikkhu cintesi – “satthā anamataggassa",
  "atk-s0302a:626_1": "saṃsārassa dīghatamattā ‘na sukaraṃ na sukara’nti kathetiyeva, kathaṃ nacchindati,",
  "atk-s0302a:626_2": "sakkā nu kho upamaṃ kārāpetu”nti. Tasmā evamāha. Kāsikenāti tayo kappāsaṃsū ekato",
  "atk-s0302a:626_3": "gahetvā kantitasuttamayena atisukhumavatthena. Tena pana parimaṭṭhe kittakaṃ khīyeyyāti.",
  "atk-s0302a:626_4": "Sāsapamattaṃ. Pañcamaṃ.",
  "atk-s0302a:627": "6. Sāsapasuttavaṇṇanā",
  "atk-s0302a:628": "129. Chaṭṭhe āyasaṃ nagaranti āyasena pākārena parikkhittaṃ nagaraṃ, na pana anto āyasehi ekabhūmikādipāsādehi ākiṇṇanti daṭṭhabbaṃ. Chaṭṭhaṃ.",
  "atk-s0302a:629": "7. Sāvakasuttavaṇṇanā",
  "atk-s0302a:630_0": "130. Sattame anussareyyunti ekena kappasatasahasse anussarite aparo tassa ṭhitaṭṭhānato",
  "atk-s0302a:630_1": "aññaṃ satasahassaṃ, aññopi aññanti evaṃ cattāropi cattārisatasahassāni anussareyyuṃ. Sattamaṃ.",
  "atk-s0302a:631": "8-9. Gaṅgāsuttādivaṇṇanā",
  "atk-s0302a:632": "131-132. Aṭṭhame yā etasmiṃ antare vālikāti yā etasmiṃ āyāmato pañcayojanasatike antare vālikā. Navame vattabbaṃ natthi. Aṭṭhamanavamāni.",
  "atk-s0302a:633": "10. Puggalasuttavaṇṇanā",
  "atk-s0302a:634_0": "133. Dasame aṭṭhikaṅkalotiādīni tīṇipi rāsivevacanāneva. Imesaṃ pana sattānaṃ saaṭṭhikālato",
  "atk-s0302a:634_1": "anaṭṭhikālova bahutaro. Gaṇḍuppādakādipāṇabhūtānañhi etesaṃ aṭṭhimeva natthi, macchakacchapādibhūtānaṃ",
  "atk-s0302a:634_2": "pana aṭṭhimeva bahutaraṃ, tasmā anaṭṭhikālañca bahuaṭṭhikālañca aggahetvā samaṭṭhikālova",
  "atk-s0302a:634_3": "gahetabbo. Uttaro gijjhakūṭassāti gijjhakūṭassa uttarapasse ṭhito. Magadhānaṃ giribbajeti",
  "atk-s0302a:634_4": "magadharaṭṭhassa giribbaje, giriparikkhepe ṭhitoti attho. Sesaṃ sabbattha uttānamevāti. Dasamaṃ.",
  "atk-s0302a:635": "Paṭhamo vaggo.",
  "atk-s0302a:636": "2. Dutiyavaggo",
  "atk-s0302a:637": "1. Duggatasuttavaṇṇanā",
  "atk-s0302a:638": "134. Dutiyavaggassa paṭhame duggatanti daliddaṃ kapaṇaṃ. Durūpetanti dussaṇṭhānehi hatthapādehi upetaṃ. Paṭhamaṃ.",
  "atk-s0302a:639": "2. Sukhitasuttavaṇṇanā",
  "atk-s0302a:640": "135. Dutiye sukhitanti sukhasamappitaṃ mahaddhanaṃ mahābhogaṃ. Susajjitanti alaṅkatapaṭiyattaṃ hatthikkhandhagataṃ mahāparivāraṃ. Dutiyaṃ.",
  "atk-s0302a:641": "3. Tiṃsamattasuttavaṇṇanā",
  "atk-s0302a:642_0": "136. Tatiye pāveyyakāti pāveyyadesavāsino. Sabbe āraññikātiādīsu dhutaṅgasamādānavasena",
  "atk-s0302a:642_1": "tesaṃ āraññikādibhāvo veditabbo. Sabbe sasaṃyojanāti sabbe sabandhanā, keci sotāpannā,",
  "atk-s0302a:642_2": "keci sakadāgāmino, keci anāgāmino. Tesu hi puthujjano vā khīṇāsavo vā natthi. Gunnantiādīsu",
  "atk-s0302a:642_3": "setakāḷādivaṇṇesu ekekavaṇṇakālova gahetabbo. Pāripanthakāti paripanthe tiṭṭhanakā",
  "atk-s0302a:642_4": "panthaghātacorā. Pāradārikāti paradāracārittaṃ āpajjanakā. Tatiyaṃ.",
  "atk-s0302a:643": "4-9. Mātusuttādivaṇṇanā",
  "atk-s0302a:644_0": "137-142. Catutthādīsu liṅganiyamena ceva cakkavāḷaniyamena ca attho veditabbo. Purisānañhi",
  "atk-s0302a:644_1": "mātugāmakālo, mātugāmānañca purisakāloti evamettha liṅganiyamo. Imamhā cakkavāḷā",
  "atk-s0302a:644_2": "sattā paracakkavāḷaṃ, paracakkavāḷā ca imaṃ cakkavāḷaṃ saṃsaranti. Tesu imasmiṃ cakkavāḷe",
  "atk-s0302a:644_3": "mātugāmakāle mātubhūtaññeva dassento yo namātābhūtapubboti āha. Yo napitābhūtapubbotiādīsupi",
  "atk-s0302a:644_4": "eseva nayo. Catutthādīni.",
  "atk-s0302a:645": "10. Vepullapabbatasuttavaṇṇanā",
  "atk-s0302a:646_0": "143. Dasame bhūtapubbanti atītakāle ekaṃ apadānaṃ āharitvā dasseti. Samaññā udapādīti",
  "atk-s0302a:646_1": "paññatti ahosi. Catūhena ārohantīti idaṃ thāmamajjhime sandhāya vuttaṃ. Agganti uttamaṃ.",
  "atk-s0302a:646_2": "Bhaddayuganti sundarayugalaṃ. Tīhena ārohantīti ettāvatā kira dvinnaṃ buddhānaṃ antare",
  "atk-s0302a:646_3": "yojanaṃ pathavī ussannā, so pabbato tiyojanubbedho jāto.",
  "atk-s0302a:647_0": "Appaṃ vā bhiyyoti vassasatato uttariṃ appaṃ dasa vā vīsaṃ vā vassāni. Puna vassasatameva",
  "atk-s0302a:647_1": "jīvanako nāma natthi, uttamakoṭiyā pana saṭṭhi vā asīti vā vassāni jīvanti. Vassasataṃ",
  "atk-s0302a:647_2": "pana appatvā pañcavassadasavassādikāle mīyamānāva bahukā. Ettha ca kakusandho bhagavā",
  "atk-s0302a:647_3": "cattālīsavassasahassāyukakāle, koṇāgamano tiṃsavassasahassāyukakāle nibbattoti idaṃ",
  "atk-s0302a:647_4": "anupubbena parihīnasadisaṃ kataṃ, na pana evaṃ parihīnaṃ, vaḍḍhitvā vaḍḍhitvā parihīnanti",
  "atk-s0302a:647_5": "veditabbaṃ. Kathaṃ? Kakusandho tāva bhagavā imasmiṃyeva kappe cattālīsavassasahassāyukakāle",
  "atk-s0302a:647_6": "nibbatto āyuppamāṇaṃ pañca koṭṭhāse katvā cattāro ṭhatvā pañcame vijjamāneyeva parinibbuto.",
  "atk-s0302a:647_7": "Taṃ āyu parihāyamānaṃ dasavassakālaṃ patvā puna vaḍḍhamānaṃ asaṅkheyyaṃ hutvā tato",
  "atk-s0302a:647_8": "parihāyamānaṃ tiṃsavassasahassāyukakāle ṭhitaṃ, tadā koṇāgamano nibbatto. Tasmimpi",
  "atk-s0302a:647_9": "tatheva parinibbute taṃ āyu dasavassakālaṃ patvā puna vaḍḍhamānaṃ asaṅkheyyaṃ hutvā",
  "atk-s0302a:647_10": "parihāyitvā vīsavassasahassakāle ṭhitaṃ, tadā kassapo bhagavā nibbatto. Tasmimpi",
  "atk-s0302a:647_11": "tatheva parinibbute taṃ āyu dasavassakālaṃ patvā puna vaḍḍhamānaṃ asaṅkheyyaṃ hutvā",
  "atk-s0302a:647_12": "parihāyitvā vassasatakālaṃ pattaṃ, atha amhākaṃ sammāsambuddho nibbatto. Evaṃ anupubbena",
  "atk-s0302a:647_13": "parihāyitvā vaḍḍhitvā vaḍḍhitvā parihīnanti veditabbaṃ. Tattha ca yaṃ āyuparimāṇesu",
  "atk-s0302a:647_14": "mandesu buddhā nibbattanti, tesampi tadeva āyuparimāṇaṃ hotīti. Dasamaṃ.",
  "atk-s0302a:648": "Dutiyo vaggo.",
  "atk-s0302a:649": "Anamataggasaṃyuttavaṇṇanā niṭṭhitā.",
  "atk-s0302a:650": "5. Kassapasaṃyuttaṃ",
  "atk-s0302a:651": "1. Santuṭṭhasuttavaṇṇanā",
  "atk-s0302a:652_0": "144. Kassapasaṃyuttassa paṭhame santuṭṭhāyanti santuṭṭho ayaṃ. Itarītarenāti na thūlasukhumalūkhapaṇītathirajiṇṇānaṃ",
  "atk-s0302a:652_1": "yena kenaci, atha kho yathāladdhādīnaṃ itarītarena yena kenaci santuṭṭhoti attho.",
  "atk-s0302a:652_2": "Cīvarasmiñhi tayo santosā yathālābhasantoso yathābalasantoso yathāsāruppasantosoti.",
  "atk-s0302a:652_3": "Piṇḍapātādīsupi eseva nayo.",
  "atk-s0302a:653_0": "Tesaṃ ayaṃ pabhedasaṃvaṇṇanā – idha bhikkhu cīvaraṃ labhati sundaraṃ vā asundaraṃ",
  "atk-s0302a:653_1": "vā, so teneva yāpeti, aññaṃ na pattheti, labhantopi na gaṇhāti. Ayamassa cīvare yathālābhasantoso.",
  "atk-s0302a:653_2": "Atha pana pakatidubbalo vā hoti ābādhajarābhibhūto vā, garucīvaraṃ pārupanto kilamati,",
  "atk-s0302a:653_3": "so sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti.",
  "atk-s0302a:653_4": "Ayamassa cīvare yathābalasantoso. Aparo paṇītapaccayalābhī hoti, so paṭṭacīvarādīnaṃ",
  "atk-s0302a:653_5": "aññataraṃ mahagghacīvaraṃ bahūni vā cīvarāni labhitvā – “idaṃ therānaṃ cirapabbajitānaṃ,",
  "atk-s0302a:653_6": "idaṃ bahussutānaṃ anurūpaṃ, idaṃ gilānānaṃ, idaṃ appalābhīnaṃ hotū”ti datvā tesaṃ",
  "atk-s0302a:653_7": "purāṇacīvaraṃ vā saṅkārakūṭādito vā pana nantakāni uccinitvā tehi saṅghāṭiṃ katvā",
  "atk-s0302a:653_8": "dhārentopi santuṭṭhova hoti. Ayamassa cīvare yathāsāruppasantoso.",
  "atk-s0302a:654_0": "Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ",
  "atk-s0302a:654_1": "na pattheti, labhantopi na gaṇhāti. Ayamassa piṇḍapāte yathālābha santoso. Yo pana",
  "atk-s0302a:654_2": "attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena",
  "atk-s0302a:654_3": "aphāsu hoti, so sabhāgassa bhikkhuno taṃ datvā tassa hatthato sappāyabhojanaṃ bhutvā",
  "atk-s0302a:654_4": "samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo",
  "atk-s0302a:654_5": "bahuṃ paṇītaṃ piṇḍapātaṃ labhati, so taṃ cīvaraṃ viya cirapabbajita-bahussuta-appalābhagilānānaṃ",
  "atk-s0302a:654_6": "datvā, tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.",
  "atk-s0302a:654_7": "Ayamassa piṇḍapāte yathāsāruppasantoso.",
  "atk-s0302a:655_0": "Idha pana bhikkhu senāsanaṃ labhati manāpaṃ vā amanāpaṃ vā, so tena neva somanassaṃ",
  "atk-s0302a:655_1": "na paṭighaṃ uppādeti, antamaso tiṇasanthārakenāpi yathāladdheneva tussati. Ayamassa",
  "atk-s0302a:655_2": "senāsane yathālābhasantoso. Yo pana attano pakativiruddhaṃ vā byādhiviruddhaṃ vā",
  "atk-s0302a:655_3": "senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā",
  "atk-s0302a:655_4": "tassa santake sappāyasenāsane vasantopi santuṭṭhova hoti. Ayamassa senāsane yathābalasantoso.",
  "atk-s0302a:655_5": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati, so tāni",
  "atk-s0302a:655_6": "cīvarādīni viya cirapabbajitabahussutaappalābhagilānānaṃ datvā yattha katthaci vasantopi",
  "atk-s0302a:655_7": "santuṭṭhova hoti. Ayamassa senāsane yathāsāruppasantoso. Yopi “uttamasenāsanaṃ nāma",
  "atk-s0302a:655_8": "pamādaṭṭhānaṃ, tattha nisinnassa thinamiddhaṃ okkamati, niddābhibhūtassa paṭibujjhato",
  "atk-s0302a:655_9": "pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,",
  "atk-s0302a:655_10": "so taṃ paṭikkhipitvā abbhokāsarukkhamūlādīsu vasanto santuṭṭhova hoti. Ayampi senāsane",
  "atk-s0302a:655_11": "yathāsāruppasantoso.",
  "atk-s0302a:656_0": "Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati teneva tussati,",
  "atk-s0302a:656_1": "aññaṃ na pattheti, labhantopi na gaṇhāti. Ayamassa gilānapaccaye yathālābhasantoso.",
  "atk-s0302a:656_2": "Yo pana telenatthiko phāṇitaṃ labhati, so taṃ sabhāgassa bhikkhuno datvā tassa hatthato",
  "atk-s0302a:656_3": "telaṃ gahetvā vā aññadeva vā pariyesitvā bhesajjaṃ karontopi santuṭṭhova hoti. Ayamassa",
  "atk-s0302a:656_4": "gilānapaccaye yathābalasantoso. Aparo mahāpuñño bahuṃ telamadhuphāṇitādipaṇītabhesajjaṃ",
  "atk-s0302a:656_5": "labhati, so taṃ cīvaraṃ viya cirapabbajita-bahussuta-appalābhagilānānaṃ datvā tesaṃ",
  "atk-s0302a:656_6": "ābhatena yena kenaci yāpentopi santuṭṭhova hoti. Yo pana ekasmiṃ bhājane muttaharītakaṃ",
  "atk-s0302a:656_7": "ṭhapetvā ekasmiṃ catumadhuraṃ “gaṇha, bhante, yadicchasī”ti vuccamāno sacassa tesu",
  "atk-s0302a:656_8": "aññatarenapi rogo vūpasammati, atha “muttaharītakaṃ nāma buddhādīhi vaṇṇita”nti catumadhuraṃ",
  "atk-s0302a:656_9": "paṭikkhipitvā muttaharītakena bhesajjaṃ karonto paramasantuṭṭhova hoti. Ayamassa",
  "atk-s0302a:656_10": "gilānapaccaye yathāsāruppasantoso. Iti ime tayo santose sandhāya “santuṭṭhāyaṃ, bhikkhave,",
  "atk-s0302a:656_11": "kassapo itarītarena cīvarenā”ti vuttaṃ.",
  "atk-s0302a:657_0": "Vaṇṇavādīti eko santuṭṭho hoti, santosassa vaṇṇaṃ na katheti. Eko na santuṭṭho hoti,",
  "atk-s0302a:657_1": "santosassa vaṇṇaṃ katheti. Eko neva santuṭṭho hoti, na santosassa vaṇṇaṃ katheti.",
  "atk-s0302a:657_2": "Eko santuṭṭho ca hoti, santosassa ca vaṇṇaṃ katheti. Ayaṃ tādisoti dassetuṃ itarītaracīvarasantuṭṭhiyā",
  "atk-s0302a:657_3": "ca vaṇṇavādīti vuttaṃ. Anesananti dūteyyapahiṇagamanānuyogappabhedaṃ nānappakāraṃ",
  "atk-s0302a:657_4": "anesanaṃ. Aladdhāti alabhitvā. Yathā ca ekacco “kathaṃ nu kho cīvaraṃ labhissāmī”ti",
  "atk-s0302a:657_5": "puññavantehi bhikkhūhi saddhiṃ ekato hutvā kohaññaṃ karonto uttasati paritassati,",
  "atk-s0302a:657_6": "ayaṃ evaṃ aladdhā ca cīvaraṃ na paritassati. Laddhā cāti dhammena samena labhitvā.",
  "atk-s0302a:657_7": "Agadhitoti vigatalobhagedho. Amucchitoti adhimattataṇhāya mucchaṃ anāpanno. Anajjhāpannoti",
  "atk-s0302a:657_8": "taṇhāya anotthaṭo apariyonaddho. Ādīnavadassāvīti anesanāpattiyañca gadhitaparibhoge",
  "atk-s0302a:657_9": "ca ādīnavaṃ passamāno. Nissaraṇapaññoti, “yāvadeva sītassa paṭighātāyā”ti vuttanissaraṇameva",
  "atk-s0302a:657_10": "jānanto paribhuñjatīti attho. Itarītarena piṇḍapātenātiādīsupi yathāladdhādīnaṃ yena",
  "atk-s0302a:657_11": "kenaci piṇḍapātena, yena kenaci senāsanena, yena kenaci gilānapaccayabhesajjaparikkhārenāti",
  "atk-s0302a:657_12": "evamattho daṭṭhabbo.",
  "atk-s0302a:658_0": "Kassapena vā hi vo, bhikkhave, ovadissāmīti ettha yathā mahākassapatthero catūsu",
  "atk-s0302a:658_1": "paccayesu tīhi santosehi santuṭṭho, tumhepi tathārūpā bhavathāti ovadanto kassapena",
  "atk-s0302a:658_2": "ovadati nāma. Yo vā panassa kassapasadisoti etthāpi yo vā panaññopi kassapasadiso",
  "atk-s0302a:658_3": "mahākassapatthero viya catūsu paccayesu tīhi santosehi santuṭṭho bhaveyya, tumhepi",
  "atk-s0302a:658_4": "tathārūpā bhavathāti ovadanto kassapasadisena ovadati nāma. Tathattāya paṭipajjitabbanti",
  "atk-s0302a:658_5": "“sammāsambuddhassa imāya imasmiṃ santuṭṭhisutte vuttasallekhācārapaṭipattiyā kathanaṃ",
  "atk-s0302a:658_6": "nāma bhāro, amhākampi imaṃ paṭipattiṃ paripūraṃ katvā pūraṇaṃ bhāroyeva, āgato kho",
  "atk-s0302a:658_7": "pana bhāro gahetabbo”ti cintetvā yathā mayā kathitaṃ, tathattāya tathābhāvāya tumhehipi",
  "atk-s0302a:658_8": "paṭipajjitabbanti. Paṭhamaṃ.",
  "atk-s0302a:659": "2. Anottappīsuttavaṇṇanā",
  "atk-s0302a:660_0": "145. Dutiye anātāpīti yaṃ vīriyaṃ kilese ātapati, tena rahito. Anottappīti nibbhayo",
  "atk-s0302a:660_1": "kilesuppattito kusalānuppattito ca bhayarahito. Sambodhāyāti sambujjhanatthāya. Nibbānāyāti",
  "atk-s0302a:660_2": "nibbānasacchikiriyāya. Anuttarassa yogakkhemassāti arahattassa tañhi anuttarañceva",
  "atk-s0302a:660_3": "catūhi ca yogehi khemaṃ.",
  "atk-s0302a:661_0": "Anuppannātiādīsu ye pubbe appaṭiladdhapubbaṃ cīvarādiṃ vā paccayaṃ upaṭṭhākasaddhivihārika-antevāsīnaṃ",
  "atk-s0302a:661_1": "vā aññatarato manuññavatthuṃ paṭilabhitvā taṃ subhaṃ sukhanti ayoniso gaṇhantassa",
  "atk-s0302a:661_2": "aññataraṃ vā pana ananubhūtapubbaṃ ārammaṇaṃ yathā tathā vā ayoniso āvajjentassa",
  "atk-s0302a:661_3": "lobhādayo pāpakā akusalā dhammā uppajjanti, te anuppannāti veditabbā. Aññathā hi",
  "atk-s0302a:661_4": "anamatagge saṃsāre anuppannā nāma pāpakā dhammā natthi. Anubhūtapubbepi ca vatthumhi",
  "atk-s0302a:661_5": "ārammaṇe vā yassa pakatibuddhiyā vā uddesaparipucchāya vā pariyattinavakammayonisomanasikārānaṃ",
  "atk-s0302a:661_6": "vā aññataravasena pubbe anuppajjitvā pacchā tādisena paccayena sahasā uppajjanti,",
  "atk-s0302a:661_7": "imepi “anuppannā uppajjamānā anatthāya saṃvatteyyu”nti veditabbā. Tesuyeva pana vatthārammaṇesu",
  "atk-s0302a:661_8": "punappunaṃ uppajjamānā nappahīyanti nāma, te “uppannā appahīyamānā anatthāya saṃvatteyyu”nti",
  "atk-s0302a:661_9": "veditabbā. Ayamettha saṅkhepo, vitthārato pana uppannānuppannabhedo ca pahānappahānavidhānañca",
  "atk-s0302a:661_10": "sabbaṃ visuddhimagge ñāṇadassanavisuddhiniddese kathitaṃ.",
  "atk-s0302a:662_0": "Anuppannā me kusalā dhammāti appaṭiladdhāpi sīlasamādhimaggaphalasaṅkhātā anavajjadhammā.",
  "atk-s0302a:662_1": "Uppannāti teyeva paṭiladdhā. Nirujjhamānā anatthāya saṃvatteyyunti te sīlādidhammā",
  "atk-s0302a:662_2": "parihānivasena puna anuppattiyā nirujjhamānā anatthāya saṃvatteyyunti veditabbā.",
  "atk-s0302a:662_3": "Ettha ca lokiyā parihāyanti, lokuttarānaṃ parihāni natthīti. “Uppannānaṃ kusalānaṃ",
  "atk-s0302a:662_4": "dhammānaṃ ṭhitiyā”ti imassa pana sammappadhānassa vasenāyaṃ desanā katā. Dutiyamaggo",
  "atk-s0302a:662_5": "vā sīghaṃ anuppajjamāno, paṭhamamaggo nirujjhamāno anatthāya saṃvatteyyāti evampettha",
  "atk-s0302a:662_6": "attho daṭṭhabbo. Iti imasmiṃ sutte ime cattāro sammappadhānā pubbabhāgavipassanāvasena kathitāti. Dutiyaṃ.",
  "atk-s0302a:663": "3. Candūpamasuttavaṇṇanā",
  "atk-s0302a:664_0": "146. Tatiye candūpamāti candasadisā hutvā. Kiṃ parimaṇḍalatāya? No, apica kho yathā",
  "atk-s0302a:664_1": "cando gaganatalaṃ pakkhandamāno na kenaci saddhiṃ santhavaṃ vā sinehaṃ vā ālayaṃ",
  "atk-s0302a:664_2": "vā nikantiṃ vā patthanaṃ vā pariyuṭṭhānaṃ vā karoti, na ca na hoti mahājanassa piyo",
  "atk-s0302a:664_3": "manāpo, tumhepi evaṃ kenaci saddhiṃ santhavādīnaṃ akaraṇena bahujanassa piyā manāpā",
  "atk-s0302a:664_4": "candūpamā hutvā khattiyakulādīni cattāri kulāni upasaṅkamathāti attho. Apica yathā",
  "atk-s0302a:664_5": "cando andhakāraṃ vidhamati, ālokaṃ pharati, evaṃ kilesandhakāravidhamanena ñāṇālokapharaṇena",
  "atk-s0302a:664_6": "cāpi candūpamā hutvāti evamādīhipi nayehi ettha attho daṭṭhabbo.",
  "atk-s0302a:665_0": "Apakasseva kāyaṃ apakassa cittanti teneva santhavādīnaṃ akaraṇena kāyañca cittañca",
  "atk-s0302a:665_1": "apakassitvā, apanetvāti attho. Yo hi bhikkhu araññepi na vasati, kāmavitakkādayopi",
  "atk-s0302a:665_2": "vitakketi, ayaṃ neva kāyaṃ apakassati, na cittaṃ. Yo hi araññepi kho viharati, kāmavitakkādayo",
  "atk-s0302a:665_3": "pana vitakketi, ayaṃ kāyameva apakassati, na cittaṃ. Yo gāmante vasati, kāmavitakkādayopi",
  "atk-s0302a:665_4": "kho na ca vitakketi, ayaṃ cittameva apakassati, na kāyaṃ. Yo pana araññe ceva vasati,",
  "atk-s0302a:665_5": "kāmavitakkādayo ca na vitakketi, ayaṃ ubhayampi apakassati. Evarūpā hutvā kulāni",
  "atk-s0302a:665_6": "upasaṅkamathāti dīpento “apakasseva kāyaṃ apakassa citta”nti āha.",
  "atk-s0302a:666_0": "Niccanavakāti niccaṃ navakāva, āgantukasadisā eva hutvāti attho. Āgantuko hi paṭipāṭiyā",
  "atk-s0302a:666_1": "sampattagehaṃ pavisitvā sace naṃ gharasāmikā disvā, “amhākaṃ puttabhātaro vippavāsaṃ",
  "atk-s0302a:666_2": "gatā evaṃ vicariṃsū”ti anukampamānā nisīdāpetvā bhojenti, bhuttamattoyeva “tumhākaṃ",
  "atk-s0302a:666_3": "bhājanaṃ gaṇhathā”ti uṭṭhāya pakkamati, na tehi saddhiṃ santhavaṃ vā karoti, na kiccakaraṇīyāni",
  "atk-s0302a:666_4": "vā saṃvidahati, evaṃ tumhepi paṭipāṭiyā sampattagharaṃ pavisitvā yaṃ iriyāpathesu",
  "atk-s0302a:666_5": "pasannā manussā denti, taṃ gahetvā chinnasanthavā, tesaṃ kiccakaraṇīye abyāvaṭā hutvā",
  "atk-s0302a:666_6": "nikkhamathāti dīpeti.",
  "atk-s0302a:667_0": "Imassa pana niccanavakabhāvassa āvibhāvatthaṃ dvebhātikavatthu kathetabbaṃ – vasāḷanagaragāmato",
  "atk-s0302a:667_1": "kira dve bhātikā nikkhamitvā pabbajitā, te cūḷanāgatthero ca mahānāgatthero cāti",
  "atk-s0302a:667_2": "paññāyiṃsu. Te cittalapabbate tiṃsa vassāni vasitvā arahattaṃ pattā “mātaraṃ passissāmā”ti",
  "atk-s0302a:667_3": "āgantvā vasāḷanagaravihāre vasitvā punadivase mātugāmaṃ piṇḍāya pavisiṃsu. Mātāpi",
  "atk-s0302a:667_4": "tesaṃ uḷuṅkena yāguṃ nīharitvā ekassa patte ākiri. Tassā taṃ olokayamānāya puttasineho",
  "atk-s0302a:667_5": "uppajji. Atha naṃ āha – “tvaṃ, tāta, mayhaṃ putto mahānāgo”ti. Thero “pacchimaṃ theraṃ",
  "atk-s0302a:667_6": "puccha upāsike”ti vatvā pakkāmi. Pacchimatherassapi yāguṃ datvā, “tāta, tvaṃ mayhaṃ",
  "atk-s0302a:667_7": "putto cūḷanāgo”ti pucchi? Thero “kiṃ, upāsike, purimaṃ theraṃ na pucchasī”ti? Vatvā",
  "atk-s0302a:667_8": "pakkāmi. Evaṃ mātarāpi saddhiṃ chinnasanthavo bhikkhu niccanavako nāma hoti.",
  "atk-s0302a:668_0": "Appagabbhāti na pagabbhā, aṭṭhaṭṭhānena kāyapāgabbhiyena, catuṭṭhānena vacīpāgabbhiyena,",
  "atk-s0302a:668_1": "anekaṭṭhānena manopāgabbhiyena ca virahitāti attho. Aṭṭhaṭṭhānaṃ kāyapāgabbhiyaṃ",
  "atk-s0302a:668_2": "nāma saṅghagaṇapuggala-bhojanasālā-jantāgharanahānatittha-bhikkhācāramagga-antaragharappavesanesu",
  "atk-s0302a:668_3": "kāyena appatirūpakaraṇaṃ. Seyyathidaṃ – idhekacco saṅghamajjhe pallatthikāya vā nisīdati",
  "atk-s0302a:668_4": "pāde pādaṃ ādhāyitvā vāti evamādi. Tathā gaṇamajjhe. Gaṇamajjheti catuparisasannipāte",
  "atk-s0302a:668_5": "vā suttantikagaṇādisannipāte vā. Tathā vuḍḍhatare puggale. Bhojanasālāya pana vuḍḍhānaṃ",
  "atk-s0302a:668_6": "āsanaṃ na deti, navānaṃ āsanaṃ paṭibāhati. Tathā jantāghare. Vuḍḍhe cettha anāpucchā",
  "atk-s0302a:668_7": "aggijalanādīni karoti. Nhānatitthe ca yadidaṃ “daharo vuḍḍhoti pamāṇaṃ akatvā āgatapaṭipāṭiyā",
  "atk-s0302a:668_8": "nhāyitabba”nti vuttaṃ, tampi anādiyanto pacchā āgantvā udakaṃ otaritvā vuḍḍhe ca",
  "atk-s0302a:668_9": "nave ca bādhati. Bhikkhācāramagge pana aggāsanaaggodakaaggapiṇḍānaṃ atthāya purato",
  "atk-s0302a:668_10": "gacchati bāhāya bāhaṃ paharanto. Antaragharappavesane vuḍḍhehi paṭhamataraṃ pavisati,",
  "atk-s0302a:668_11": "daharehi saddhiṃ kāyakīḷanakaṃ karotīti evamādi.",
  "atk-s0302a:669_0": "Catuṭṭhānaṃ vacīpāgabbhiyaṃ nāma saṅghagaṇapuggalaantaragharesu appatirūpavācānicchāraṇaṃ.",
  "atk-s0302a:669_1": "Seyyathidaṃ – idhekacco saṅghamajjhe anāpucchā dhammaṃ bhāsati. Tathā pubbe vuttappakārassa",
  "atk-s0302a:669_2": "gaṇassa majjhe puggalassa ca santike, tattheva manussehi pañhaṃ puṭṭho vuḍḍhataraṃ",
  "atk-s0302a:669_3": "anāpucchā vissajjeti. Antaraghare pana “itthannāme kiṃ atthi? Kiṃ yāgu, udāhu khādanīyaṃ",
  "atk-s0302a:669_4": "bhojanīyaṃ? Kiṃ me dassasi? Kiṃ ajja khādissāma? Kiṃ bhuñjissāma? Kiṃ pivissāmā”tiādīni bhāsati.",
  "atk-s0302a:670_0": "Anekaṭṭhānaṃ manopāgabbhiyaṃ nāma tesu tesu ṭhānesu kāyavācāhi ajjhācāraṃ anāpajjitvāpi",
  "atk-s0302a:670_1": "manasāva kāmavitakkādīnaṃ vitakkanaṃ. Apica dussīlasseva sato “sīlavāti maṃ jano",
  "atk-s0302a:670_2": "jānātū”ti evaṃ pavattā pāpicchatāpi manopāgabbhiyaṃ. Iti sabbesampi imesaṃ pāgabbhiyānaṃ",
  "atk-s0302a:670_3": "abhāvena appagabbhā hutvā upasaṅkamathāti vadati.",
  "atk-s0302a:671_0": "Jarudapānanti jiṇṇakūpaṃ. Pabbatavisamanti pabbate visamaṃ papātaṭṭhānaṃ. Nadīvidugganti",
  "atk-s0302a:671_1": "nadiyā viduggaṃ chinnataṭaṭṭhānaṃ. Apakasseva kāyanti tādisāni ṭhānāni yo khiḍḍādipasuto",
  "atk-s0302a:671_2": "kāyaṃ anapakassa ekatobhāriyaṃ akatvāva vāyupatthambhakaṃ aggāhāpetvā cittampi anapakassa",
  "atk-s0302a:671_3": "“ettha patito hatthapādabhañjanādīni pāpuṇātī”ti anādīnavadassāvitāya anubbejetvā",
  "atk-s0302a:671_4": "sampiyāyamāno oloketi, so patitvā hatthapādabhañjanādianatthaṃ pāpuṇāti. Yo pana",
  "atk-s0302a:671_5": "udakatthiko vā aññena vā kenaci kiccena oloketukāmo kāyaṃ apakassa ekato bhāriyaṃ",
  "atk-s0302a:671_6": "katvā vāyupatthambhakaṃ gāhāpetvā, cittampi apakassa ādīnavadassanena saṃvejetvā",
  "atk-s0302a:671_7": "oloketi, so na patati, yathāruciṃ oloketvā sukhī yenakāmaṃ pakkamati.",
  "atk-s0302a:672_0": "Evameva khoti ettha idaṃ opammasaṃsandanaṃ – jarudapānādayo viya hi cattāri kulāni,",
  "atk-s0302a:672_1": "olokanapuriso viya bhikkhu. Yathā anapakaṭṭhakāyacitto tāni olokento puriso tattha",
  "atk-s0302a:672_2": "patati, evaṃ arakkhitehi kāyādīhi kulāni upasaṅkamanto bhikkhu kulesu bajjhati, tato",
  "atk-s0302a:672_3": "nānappakāraṃ sīlapādabhañjanādianatthaṃ pāpuṇāti. Yathā pana apakaṭṭhakāyacitto puriso",
  "atk-s0302a:672_4": "tattha na patati, evaṃ rakkhiteneva kāyena rakkhitehi cittehi rakkhitāya vācāya suppaṭṭhitāya",
  "atk-s0302a:672_5": "satiyā apakaṭṭhakāyacitto hutvā kulāni upasaṅkamanto bhikkhu kulesu na bajjhati.",
  "atk-s0302a:672_6": "Athassa yathā tattha apatitassa purisassa, na pādā bhañjanti, evaṃ sīlapādo na bhijjati.",
  "atk-s0302a:672_7": "Yathā hatthā na bhañjanti, evaṃ saddhāhattho na bhijjati. Yathā kucchi na bhijjati,",
  "atk-s0302a:672_8": "evaṃ samādhikucchi na bhijjati. Yathā sīsaṃ na bhijjati, evaṃ ñāṇasīsaṃ na bhijjati,",
  "atk-s0302a:672_9": "yathā ca taṃ khāṇukaṇṭakādayo na vijjhanti, evamimaṃ rāgakaṇṭakādayo na vijjhanti.",
  "atk-s0302a:672_10": "Yathā so nirupaddavo yathāruci oloketvā sukhī yenakāmaṃ pakkamati, evaṃ bhikkhu kulāni",
  "atk-s0302a:672_11": "nissāya cīvarādayo paccaye paṭisevanto kammaṭṭhānaṃ vaḍḍhetvā saṅkhāre sammasanto",
  "atk-s0302a:672_12": "arahattaṃ patvā lokuttarasukhena sukhito yenakāmaṃ agatapubbaṃ nibbānadisaṃ gacchati.",
  "atk-s0302a:673_0": "Idāni yo hīnādhimuttiko micchāpaṭipanno evaṃ vadeyya “sammāsambuddho ‘tividhaṃ pāgabbhiyaṃ",
  "atk-s0302a:673_1": "pahāya niccanavakattena candūpamā kulāni upasaṅkamathā’ti vadanto aṭṭhāne ṭhapeti,",
  "atk-s0302a:673_2": "asayhaṃ bhāraṃ āropeti, yaṃ na sakkā kātuṃ taṃ kāretī”ti, tassa vādapathaṃ pacchinditvā,",
  "atk-s0302a:673_3": "“sakkā evaṃ kātuṃ, atthi evarūpo bhikkhū”ti dassento kassapo, bhikkhavetiādimāha.",
  "atk-s0302a:674_0": "Ākāse pāṇiṃ cālesīti nīle gaganantare yamakavijjutaṃ cārayamāno viya heṭṭhābhāgaṃ",
  "atk-s0302a:674_1": "uparibhāgaṃ ubhatopassesu pāṇiṃ sañcāresi. Idañca pana tepiṭake buddhavacane asambhinnapadaṃ",
  "atk-s0302a:674_2": "nāma. Attamanoti tuṭṭhacitto sakamano, na domanassena pacchinditvā gahitamano. Kassapassa,",
  "atk-s0302a:674_3": "bhikkhaveti idampi purimanayeneva paravādaṃ pacchinditvā atthi evarūpo bhikkhūti",
  "atk-s0302a:674_4": "dassanatthaṃ vuttaṃ.",
  "atk-s0302a:675_0": "Pasannākāraṃ kareyyunti cīvarādayo paccaye dadeyyuṃ. Tathattāya paṭipajjeyyunti sīlassa",
  "atk-s0302a:675_1": "āgataṭṭhāne sīlaṃ pūrayamānā, samādhivipassanā maggaphalānaṃ āgataṭṭhāne tāni tāni",
  "atk-s0302a:675_2": "sampādayamānā tathābhāvāya paṭipajjeyyuṃ. Anudayanti rakkhaṇabhāvaṃ. Anukampanti",
  "atk-s0302a:675_3": "muducittataṃ. Ubhayañcetaṃ kāruññasseva vevacanaṃ. Kassapo, bhikkhaveti idampi purimanayeneva",
  "atk-s0302a:675_4": "paravādaṃ pacchinditvā atthi evarūpo bhikkhūti dassanatthaṃ vuttaṃ. Kassapena vāti",
  "atk-s0302a:675_5": "ettha candopamādivasena yojanaṃ katvā purimanayeneva attho veditabbo. Tatiyaṃ.",
  "atk-s0302a:676": "4. Kulūpakasuttavaṇṇanā",
  "atk-s0302a:677": "147. Catutthe kulūpakoti kulagharānaṃ upagantā. Dentuyeva meti dadantuyeva mayhaṃ. Sandīyatīti aṭṭīyati pīḷiyati. Sesamettha vuttanayānusāreneva veditabbaṃ. Catutthaṃ.",
  "atk-s0302a:678": "5. Jiṇṇasuttavaṇṇanā",
  "atk-s0302a:679_0": "148. Pañcame jiṇṇoti thero mahallako. Garukānīti taṃ satthu santikā laddhakālato",
  "atk-s0302a:679_1": "paṭṭhāya chinnabhinnaṭṭhāne suttasaṃsibbanena ceva aggaḷadānena ca anekāni paṭalāni",
  "atk-s0302a:679_2": "hutvā garukāni jātāni. Nibbasanānīti pubbe bhagavatā nivāsetvā apanītatāya evaṃladdhanāmāni.",
  "atk-s0302a:679_3": "Tasmāti yasmā tvaṃ jiṇṇo ceva garupaṃsukūlo ca. Gahapatānīti paṃsukūlikaṅgaṃ vissajjetvā",
  "atk-s0302a:679_4": "gahapatīhi dinnacīvarāni dhārehīti vadati. Nimantanānīti piṇḍapātikaṅgaṃ vissajjetvā",
  "atk-s0302a:679_5": "salākabhattādīni nimantanāni bhuñjāhīti vadati. Mama ca santiketi āraññikaṅgaṃ vissajjetvā",
  "atk-s0302a:679_6": "gāmantasenāsaneyeva vasāhīti vadati.",
  "atk-s0302a:680_0": "Nanu ca yathā rājā senāpatiṃ senāpatiṭṭhāne ṭhapetvā tassa rājūpaṭṭhānādinā attano",
  "atk-s0302a:680_1": "kammena ārādhentasseva taṃ ṭhānantaraṃ gahetvā aññassa dadamāno ayuttaṃ nāma karoti,",
  "atk-s0302a:680_2": "evaṃ satthā mahākassapattherassa paccuggamanatthāya tigāvutaṃ maggaṃ gantvā rājagahassa",
  "atk-s0302a:680_3": "ca nāḷandāya ca antare bahuputtakarukkhamūle nisinno tīhi ovādehi upasampādetvā tena",
  "atk-s0302a:680_4": "saddhiṃ attano cīvaraṃ parivattetvā theraṃ jātiāraññikaṅgañceva jātipaṃsukūlikaṅgañca",
  "atk-s0302a:680_5": "akāsi, so tasmiṃ kattukamyatāchandena satthu cittaṃ ārādhentasseva paṃsukūlādīni",
  "atk-s0302a:680_6": "vissajjāpetvā gahapaticīvarapaṭiggahaṇādīsu niyojento ayuttaṃ nāma karotīti. Na karoti.",
  "atk-s0302a:680_7": "Kasmā? Attajjhāsayattā. Na hi satthā dhutaṅgāni vissajjāpetukāmo, yathā pana aghaṭṭitā",
  "atk-s0302a:680_8": "bheriādayo saddaṃ na vissajjenti, evaṃ aghaṭṭitā evarūpā puggalā na sīhanādaṃ nadantīti",
  "atk-s0302a:680_9": "nadāpetukāmo sīhanādajjhāsayena evamāha. Theropi satthu ajjhāsayānurūpeneva “ahaṃ",
  "atk-s0302a:680_10": "kho, bhante, dīgharattaṃ āraññiko cevā”tiādinā nayena sīhanādaṃ nadati.",
  "atk-s0302a:681_0": "Diṭṭhadhammasukhavihāranti diṭṭhadhammasukhavihāro nāma āraññikasseva labbhati, no",
  "atk-s0302a:681_1": "gāmantavāsino. Gāmantasmiñhi vasanto dārakasaddaṃ suṇāti, asappāyarūpāni passati,",
  "atk-s0302a:681_2": "asappāye sadde suṇāti, tenassa anabhirati uppajjati. Āraññiko pana gāvutaṃ vā aḍḍhayojanaṃ",
  "atk-s0302a:681_3": "vā atikkamitvā araññaṃ ajjhogāhetvā vasanto dīpibyagghasīhādīnaṃ sadde suṇāti, yesaṃ",
  "atk-s0302a:681_4": "savanapaccayā amānusikāsavanarati uppajjati. Yaṃ sandhāya vuttaṃ –",
  "atk-s0302a:682": "“Suññāgāraṃ paviṭṭhassa, santacittassa bhikkhuno;",
  "atk-s0302a:683": "Amānusī ratī hoti, sammā dhammaṃ vipassato.",
  "atk-s0302a:684": "“Yato yato sammasati, khandhānaṃ udayabbayaṃ;",
  "atk-s0302a:685": "Labhatī pītipāmojjaṃ, amataṃ taṃ vijānataṃ. ;",
  "atk-s0302a:686": "“Purato pacchato vāpi, aparo ce na vijjati;",
  "atk-s0302a:687": "Tattheva phāsu bhavati, ekassa ramato vane”ti.",
  "atk-s0302a:688_0": "Tathā piṇḍapātikasseva labbhati, no apiṇḍapātikassa. Apiṇḍapātiko hi akālacārī hoti,",
  "atk-s0302a:688_1": "turitacāraṃ gacchati, parivatteti, palibuddhova gacchati, tattha ca bahusaṃsayo hoti.",
  "atk-s0302a:688_2": "Piṇḍapātiko pana na akālacārī hoti, na turitacāraṃ gacchati, na parivatteti, apalibuddhova",
  "atk-s0302a:688_3": "gacchati, tattha ca na bahusaṃsayo hoti.",
  "atk-s0302a:689_0": "Kathaṃ? Apiṇḍapātiko hi gāmato dūravihāre vasamāno kālasseva “yāguṃ vā pārivāsikabhattaṃ",
  "atk-s0302a:689_1": "vā lacchāmi, āsanasālāya vā pana uddesabhattādīsu kiñcideva mayhaṃ pāpuṇissatī”ti",
  "atk-s0302a:689_2": "makkaṭakasuttāni chindanto sayitagorūpāni uṭṭhāpento pātova gacchanto akālacārī hoti.",
  "atk-s0302a:689_3": "Manusse khettakammādīnaṃ atthāya gehā nikkhanteyeva sampāpuṇituṃ migaṃ anubandhanto",
  "atk-s0302a:689_4": "viya vegena gacchanto turitacārī hoti. Antarā kiñcideva disvā “asukaupāsako vā asukaupāsikā",
  "atk-s0302a:689_5": "vā gehe, no gehe”ti pucchati, “no gehe”ti sutvā “idāni kuto labhissāmī”ti? Aggidaḍḍho",
  "atk-s0302a:689_6": "viya pavedhati, sayaṃ pacchimadisaṃ gantukāmo pācīnadisāya salākaṃ labhitvā aññaṃ",
  "atk-s0302a:689_7": "pacchimadisāya laddhasalākaṃ upasaṅkamitvā, “bhante, ahaṃ pacchimadisaṃ gamissāmi,",
  "atk-s0302a:689_8": "mama salākaṃ tumhe gaṇhatha, tumhākaṃ salākaṃ mayhaṃ dethā”ti salākaṃ parivatteti.",
  "atk-s0302a:689_9": "Ekaṃ vā pana salākabhattaṃ āharitvā paribhuñjanto “aparassāpi salākabhattassa pattaṃ",
  "atk-s0302a:689_10": "dethā”ti manussehi vutte, “bhante, tumhākaṃ pattaṃ detha, ahaṃ mayhaṃ patte bhattaṃ",
  "atk-s0302a:689_11": "pakkhipitvā tumhākaṃ pattaṃ dassāmī”ti aññassa pattaṃ dāpetvā bhatte āhaṭe attano",
  "atk-s0302a:689_12": "patte pakkhipitvā pattaṃ paṭidento pattaṃ parivatteti nāma. Vihāre rājarājamahāmattādayo",
  "atk-s0302a:689_13": "mahādānaṃ denti, iminā ca bhiyyo dūragāme salākā laddhā, tattha agacchanto puna sattāhaṃ",
  "atk-s0302a:689_14": "salākaṃ na labhatīti alābhabhayena gacchati, evaṃ gacchanto palibuddho hutvā gacchati",
  "atk-s0302a:689_15": "nāma. Yassa cesa salākabhattādino atthāya gacchati, “taṃ dassanti nu kho me, udāhu",
  "atk-s0302a:689_16": "na dassanti, paṇītaṃ nu kho dassanti, udāhu lūkhaṃ, thokaṃ nu kho, udāhu bahukaṃ,",
  "atk-s0302a:689_17": "sītalaṃ nu kho, udāhu uṇha”nti evaṃ tattha ca bahusaṃsayo hoti.",
  "atk-s0302a:690_0": "Piṇḍapātiko pana kālasseva vuṭṭhāya vattapaṭivattaṃ katvā sarīraṃ paṭijaggitvā vasanaṭṭhānaṃ",
  "atk-s0302a:690_1": "pavisitvā kammaṭṭhānaṃ manasikatvā kālaṃ sallakkhetvā mahājanassa uḷuṅkabhikkhādīni",
  "atk-s0302a:690_2": "dātuṃ pahonakakāle gacchatīti na akālacārī hoti, ekekaṃ padavāraṃ cha koṭṭhāse katvā",
  "atk-s0302a:690_3": "vipassanto gacchatīti na turitacārī hoti, attano garubhāvena “asuko gehe, na gehe”ti",
  "atk-s0302a:690_4": "na pucchati, salākabhattādīniyeva na gaṇhāti. Agaṇhanto kiṃ parivattessati? Na aññassa",
  "atk-s0302a:690_5": "vasena palibuddhova hoti, kammaṭṭhānaṃ manasikaronto yathāruci gacchati, itaro viya",
  "atk-s0302a:690_6": "na bahusaṃsayo hoti. Ekasmiṃ gāme vā vīthiyā vā alabhitvā aññattha carati. Tasmimpi",
  "atk-s0302a:690_7": "alabhitvā aññattha caranto missakodanaṃ saṅkaḍḍhitvā amataṃ viya paribhuñjitvā gacchati.",
  "atk-s0302a:691_0": "Paṃsukūlikasseva labbhati, no apaṃsukūlikassa. Apaṃsukūliko hi vassāvāsikaṃ pariyesanto",
  "atk-s0302a:691_1": "carati, na senāsanasappāyaṃ pariyesati. Paṃsukūliko pana na vassāvāsikaṃ pariyesanto",
  "atk-s0302a:691_2": "carati, senāsanasappāyameva pariyesati. Tecīvarikasseva labbhati, na itarassa. Atecīvariko",
  "atk-s0302a:691_3": "hi bahubhaṇḍo bahuparikkhāro hoti, tenassa phāsuvihāro natthi. Appicchādīnañceva",
  "atk-s0302a:691_4": "labbhati, na itaresanti. Tena vuttaṃ – “attano ca diṭṭhadhammasukhavihāraṃ sampassamāno”ti. Pañcamaṃ.",
  "atk-s0302a:692": "6. Ovādasuttavaṇṇanā",
  "atk-s0302a:693_0": "149. Chaṭṭhe ahaṃ vāti kasmā āha? Theraṃ attano ṭhāne ṭhapanatthaṃ. Kiṃ sāriputtamoggallānā",
  "atk-s0302a:693_1": "natthīti? Atthi. Evaṃ panassa ahosi “ime na ciraṃ ṭhassanti, kassapo pana vīsavassasatāyuko,",
  "atk-s0302a:693_2": "so mayi parinibbute sattapaṇṇiguhāyaṃ nisīditvā dhammavinayasaṅgahaṃ katvā mama sāsanaṃ",
  "atk-s0302a:693_3": "pañcavassasahassaparimāṇakālapavattanakaṃ karissati, attano taṃ ṭhāne ṭhapemi, evaṃ",
  "atk-s0302a:693_4": "bhikkhū kassapassa sussūsitabbaṃ maññissantī”ti. Tasmā evamāha. Dubbacāti dukkhena",
  "atk-s0302a:693_5": "vattabbā. Dovacassakaraṇehīti dubbacabhāvakaraṇehi. Appadakkhiṇaggāhinoti anusāsaniṃ",
  "atk-s0302a:693_6": "sutvā padakkhiṇaṃ na gaṇhanti yathānusiṭṭhaṃ na paṭipajjanti, appaṭipajjantā vāmagāhino",
  "atk-s0302a:693_7": "nāma jātāti dasseti. Accāvadanteti atikkamma vadante, sutapariyattiṃ nissāya ativiya",
  "atk-s0302a:693_8": "vādaṃ karonteti attho. Ko bahutaraṃ bhāsissatīti dhammaṃ kathento ko bahuṃ bhāsissati,",
  "atk-s0302a:693_9": "kiṃ tvaṃ, udāhu ahanti? Ko sundarataranti, eko bahuṃ bhāsanto asahitaṃ amadhuraṃ",
  "atk-s0302a:693_10": "bhāsati, eko sahitaṃ madhuraṃ, taṃ sandhāyāha “ko sundaratara”nti? Eko pana bahuñca",
  "atk-s0302a:693_11": "sundarañca kathento ciraṃ na bhāsati, lahuññeva uṭṭhāti, eko addhānaṃ pāpeti, taṃ",
  "atk-s0302a:693_12": "sandhāyāha “ko ciratara”nti? Chaṭṭhaṃ.",
  "atk-s0302a:694": "7. Dutiyaovādasuttavaṇṇanā",
  "atk-s0302a:695_0": "150. Sattame saddhāti okappanasaddhā. Vīriyanti kāyikacetasikaṃ vīriyaṃ. Paññāti",
  "atk-s0302a:695_1": "kusaladhammajānanapaññā. Na santi bhikkhū ovādakāti imassa puggalassa ovādakā anusāsakā",
  "atk-s0302a:695_2": "kalyāṇamittā natthīti idaṃ, bhante, parihānanti dasseti. Sattamaṃ.",
  "atk-s0302a:696": "8. Tatiyaovādasuttavaṇṇanā",
  "atk-s0302a:697_0": "151. Aṭṭhame tathā hi panāti pubbe sovacassatāya, etarahi ca dovacassatāya kāraṇapaṭṭhapane",
  "atk-s0302a:697_1": "nipāto. Tatrāti tesu theresu. Ko nāmāyaṃ bhikkhūti ko nāmo ayaṃ bhikkhu? Kiṃ tissatthero",
  "atk-s0302a:697_2": "kiṃ nāgattheroti? Tatrāti tasmiṃ evaṃ sakkāre kayiramāne. Tathattāyāti tathābhāvāya,",
  "atk-s0302a:697_3": "āraññikādibhāvāyāti attho. Sabrahmacārikāmoti “ime maṃ parivāretvā carantū”ti evaṃ",
  "atk-s0302a:697_4": "kāmeti icchati patthetīti sabrahmacārikāmo. Tathattāyāti lābhasakkāranibbattanatthāya.",
  "atk-s0302a:697_5": "Brahmacārupaddavenāti yo sabrahmacārīnaṃ catūsu paccayesu adhimattacchandarāgo upaddavoti",
  "atk-s0302a:697_6": "vuccati, tena upaddutā. Abhipatthanāti adhimattapatthanā. Brahmacāriabhipatthanenāti",
  "atk-s0302a:697_7": "brahmacārīnaṃ adhimattapatthanāsaṅkhātena catupaccayabhāvena. Aṭṭhamaṃ.",
  "atk-s0302a:698": "9. Jhānābhiññasuttavaṇṇanā",
  "atk-s0302a:699_0": "152. Navame yāvadeva ākaṅkhāmīti yāvadeva icchāmi. Yāni pana ito paraṃ vivicceva",
  "atk-s0302a:699_1": "kāmehītiādinā nayena cattāri rūpāvacarajjhānāni, sabbaso rūpasaññānaṃ samatikkamātiādinā",
  "atk-s0302a:699_2": "nayena catasso arūpasamāpattiyo, sabbaso nevasaññānāsaññāyatanaṃ samatikkamma saññāvedayitanirodhanti",
  "atk-s0302a:699_3": "evaṃ nirodhasamāpatti, anekavihitaṃ iddhividhantiādinā nayena pañca lokikābhiññā",
  "atk-s0302a:699_4": "ca vuttā. Tattha yaṃ vattabbaṃ siyā, taṃ sabbaṃ anupadavaṇṇanāya ceva bhāvanāvidhānena",
  "atk-s0302a:699_5": "ca saddhiṃ visuddhimagge vitthāritameva. Chaḷabhiññāya pana āsavānaṃ khayāti āsavānaṃ",
  "atk-s0302a:699_6": "khayena. Anāsavanti āsavānaṃ apaccayabhūtaṃ. Cetovimuttinti arahattaphalasamādhiṃ.",
  "atk-s0302a:699_7": "Paññāvimuttinti arahattaphalapaññaṃ. Navamaṃ.",
  "atk-s0302a:700": "10. Upassayasuttavaṇṇanā",
  "atk-s0302a:701_0": "153. Dasame āyāma, bhanteti kasmā bhikkhunīupassayagamanaṃ yācati? Na lābhasakkārahetu,",
  "atk-s0302a:701_1": "kammaṭṭhānatthikā panettha bhikkhuniyo atthi, tā ussukkāpetvā kammaṭṭhānaṃ kathāpessāmīti",
  "atk-s0302a:701_2": "yācati. Nanu ca so sayampi tepiṭako bahussuto, kiṃ sayaṃ kathetuṃ na sakkotīti? No",
  "atk-s0302a:701_3": "na sakkoti. Buddhapaṭibhāgassa pana sāvakassa kathaṃ saddhātabbaṃ maññissantīti yācati.",
  "atk-s0302a:701_4": "Bahukicco tvaṃ bahukaraṇīyoti kiṃ thero navakammādipasuto, yena naṃ evamāhāti? No,",
  "atk-s0302a:701_5": "satthari pana parinibbute catasso parisā ānandattheraṃ upasaṅkamitvā, “bhante, idāni",
  "atk-s0302a:701_6": "kassa pattacīvaraṃ gahetvā caratha, kassa pariveṇaṃ sammajjatha, kassa mukhodakaṃ",
  "atk-s0302a:701_7": "dethā”ti rodanti paridevanti. Thero “aniccā saṅkhārā, vuddhasarīrepi nillajjova maccurājā",
  "atk-s0302a:701_8": "pahari. Esā saṅkhārānaṃ dhammatā, mā socittha, mā paridevitthā”ti parisaṃ saññāpeti.",
  "atk-s0302a:701_9": "Idamassa bahukiccaṃ. Taṃ sandhāya thero evamāha. Sandassesīti paṭipattiguṇaṃ dassesi.",
  "atk-s0302a:701_10": "Samādapesīti gaṇhāpesi. Samuttejesīti samussāhesi. Sampahaṃsesīti paṭiladdhaguṇena modāpesi.",
  "atk-s0302a:702_0": "Thullatissāti sarīrena thūlā, nāmena tissā. Vedehamuninoti paṇḍitamunino. Paṇḍito",
  "atk-s0302a:702_1": "hi ñāṇasaṅkhātena vedena īhati sabbakiccāni karoti, tasmā “vedeho”ti vuccati. Vedeho",
  "atk-s0302a:702_2": "ca so muni cāti, vedehamuni. Dhammaṃ bhāsitabbaṃ maññatīti tipiṭakadharassa dhammabhaṇḍāgārikassa",
  "atk-s0302a:702_3": "sammukhe sayaṃ araññavāsī paṃsukūliko samāno “dhammakathiko aha”nti dhammaṃ bhāsitabbaṃ",
  "atk-s0302a:702_4": "maññati. Idaṃ kiṃ pana, kathaṃ panāti? Avajānamānā bhaṇati. Assosīti aññena āgantvā",
  "atk-s0302a:702_5": "ārocitavasena assosi. Āgamehi tvaṃ, āvusoti tiṭṭha tvaṃ, āvuso. Mā te saṅgho uttari",
  "atk-s0302a:702_6": "upaparikkhīti mā bhikkhusaṅgho atirekaokāse taṃ upaparikkhīti. Idaṃ vuttaṃ hoti –",
  "atk-s0302a:702_7": "“ānandena buddhapaṭibhāgo sāvako vārito, ekā bhikkhunī na vāritā, tāya saddhiṃ santhavo",
  "atk-s0302a:702_8": "vā sineho vā bhavissatī”ti mā taṃ saṅgho evaṃ amaññīti.",
  "atk-s0302a:703_0": "Idāni attano buddhapaṭibhāgabhāvaṃ dīpento taṃ kiṃ maññasi, āvusotiādimāha? Sattaratananti",
  "atk-s0302a:703_1": "sattahatthappamāṇaṃ. Nāganti hatthiṃ. Aḍḍhaṭṭharatanaṃ vāti aḍḍharatanena ūnaaṭṭharatanaṃ,",
  "atk-s0302a:703_2": "purimapādato paṭṭhāya yāva kumbhā vidatthādhikasattahatthubbedhanti attho. Tālapattikāyāti",
  "atk-s0302a:703_3": "taruṇatālapaṇṇena. Cavitthāti cutā, na matā vā naṭṭhā vā, buddhapaṭibhāgassa pana",
  "atk-s0302a:703_4": "sāvakassa upavādaṃ vatvā mahākassapatthere chahi abhiññāhi sīhanādaṃ nadante tassā",
  "atk-s0302a:703_5": "kāsāvāni kaṇṭakasākhā viya kacchusākhā viya ca sarīraṃ khādituṃ āraddhāni, tāni hāretvā",
  "atk-s0302a:703_6": "setakāni nivatthakkhaṇeyevassā cittassādo udapādīti. Dasamaṃ.",
  "atk-s0302a:704": "11. Cīvarasuttavaṇṇanā",
  "atk-s0302a:705_0": "154. Ekādasame dakkhiṇāgirisminti rājagahaṃ parivāretvā ṭhitassa girino dakkhiṇabhāge",
  "atk-s0302a:705_1": "janapado dakkhiṇāgiri nāma, tasmiṃ cārikaṃ caratīti attho. Cārikā ca nāma duvidhā",
  "atk-s0302a:705_2": "hoti turitacārikā ca aturitacārikā ca. Tattha yaṃ ekacco ekaṃ kāsāvaṃ nivāsetvā ekaṃ",
  "atk-s0302a:705_3": "pārupitvā pattacīvaraṃ aṃse laggetvā chattaṃ ādāya sarīrato sedehi paggharantehi",
  "atk-s0302a:705_4": "divasena sattaṭṭhayojanāni gacchati, yaṃ vā pana buddhā kiñcideva bodhaneyyasattaṃ",
  "atk-s0302a:705_5": "disvā yojanasatampi yojanasahassampi khaṇena gacchanti, esā turitacārikā nāma. Devasikaṃ",
  "atk-s0302a:705_6": "pana gāvutaṃ aḍḍhayojanaṃ tigāvutaṃ yojananti ettakaṃ addhānaṃ ajjatanāya nimantanaṃ",
  "atk-s0302a:705_7": "adhivāsayato janasaṅgahaṃ karoto gamanaṃ, esā aturitacārikā nāma. Ayaṃ idha adhippetā.",
  "atk-s0302a:706_0": "Nanu ca thero pañcavīsati vassāni chāyā viya dasabalassa pacchato pacchato gacchantova",
  "atk-s0302a:706_1": "ahosi, “kahaṃ ānando”ti vacanassa okāsameva na adāsi, so kismiṃ kāle bhikkhusaṅghena",
  "atk-s0302a:706_2": "saddhiṃ cārikaṃ carituṃ okāsaṃ labhatīti? Satthu parinibbānasaṃvacchare. Parinibbute",
  "atk-s0302a:706_3": "kira satthari mahākassapatthero satthu parinibbāne sannipatitassa bhikkhusaṅghassa",
  "atk-s0302a:706_4": "majjhe nisīditvā dhammavinayasaṅgāyanatthaṃ pañcasate bhikkhū uccinitvā, “āvuso,",
  "atk-s0302a:706_5": "mayaṃ rājagahe vassaṃ vasantā dhammavinayaṃ saṅgāyissāma, tumhe pure vassūpanāyikāya",
  "atk-s0302a:706_6": "attano palibodhaṃ ucchinditvā rājagahe sannipatathā”ti vatvā attanā rājagahaṃ gato.",
  "atk-s0302a:706_7": "Ānandattheropi bhagavato pattacīvaraṃ ādāya mahājanaṃ saññāpento sāvatthiṃ gantvā",
  "atk-s0302a:706_8": "tato nikkhamma rājagahaṃ gacchanto dakkhiṇāgirismiṃ cārikaṃ cari. Taṃ sandhāyetaṃ vuttaṃ.",
  "atk-s0302a:707_0": "Yebhuyyena kumārabhūtāti ye te hīnāyāvattā nāma, te yebhuyyena kumārakā daharā taruṇā",
  "atk-s0302a:707_1": "ekavassikadvevassikā bhikkhū ceva anupasampannakumārakā ca. Kasmā panete pabbajitā,",
  "atk-s0302a:707_2": "kasmā hīnāyāvattāti? Tesaṃ kira mātāpitaro cintesuṃ – “ānandatthero satthu vissāsiko",
  "atk-s0302a:707_3": "aṭṭha vare yācitvā upaṭṭhahati, icchiticchitaṭṭhānaṃ satthāraṃ gahetvā gantuṃ sakkoti,",
  "atk-s0302a:707_4": "amhākaṃ dārake etassa santike pabbājema, so satthāraṃ gahetvā āgamissati, tasmiṃ",
  "atk-s0302a:707_5": "āgate mayaṃ mahāsakkāraṃ kātuṃ labhissāmā”ti. Iminā tāva kāraṇena nesaṃ ñātakā te",
  "atk-s0302a:707_6": "pabbājesuṃ. Satthari pana parinibbute tesaṃ sā patthanā upacchinnā, atha te ekadivaseneva uppabbājesuṃ.",
  "atk-s0302a:708_0": "Yathābhirantanti yathāruciyā yathāajjhāsayena. Tikabhojanaṃ paññattanti, idaṃ “gaṇabhojane",
  "atk-s0302a:708_1": "aññatra samayā pācittiya”nti. Idaṃ sandhāya vuttaṃ. Tattha hi tiṇṇaṃ janānaṃ akappiyanimantanaṃ",
  "atk-s0302a:708_2": "sādiyitvā ekato paṭiggaṇhantānampi anāpatti, tasmā “tikabhojana”nti vuttaṃ.",
  "atk-s0302a:709_0": "Dummaṅkūnaṃ puggalānaṃ niggahāyāti dussīlapuggalānaṃ niggaṇhanatthaṃ. Pesalānaṃ bhikkhūnaṃ",
  "atk-s0302a:709_1": "phāsuvihārāyāti dummaṅkūnaṃ niggaheneva pesalānaṃ uposathapavāraṇā vattanti, samaggavāso",
  "atk-s0302a:709_2": "hoti, ayaṃ tesaṃ phāsuvihāro hoti, imassa phāsuvihārassa atthāya. Mā pāpicchā pakkhaṃ",
  "atk-s0302a:709_3": "nissāya saṅghaṃ bhindeyyunti yathā devadatto sapariso kulesu viññāpetvā bhuñjanto",
  "atk-s0302a:709_4": "pāpicche nissāya saṅghaṃ bhindi, evaṃ aññepi pāpicchā gaṇabandhena kulesu viññāpetvā",
  "atk-s0302a:709_5": "bhuñjamānā gaṇaṃ vaḍḍhetvā taṃ pakkhaṃ nissāya mā saṅghaṃ bhindeyyunti, iti iminā",
  "atk-s0302a:709_6": "kāraṇena paññattanti attho. Kulānuddayatāya cāti bhikkhusaṅghe uposathapavāraṇaṃ",
  "atk-s0302a:709_7": "katvā samaggavāsaṃ vasante manussā salākabhattādīni datvā saggaparāyaṇā bhavanti,",
  "atk-s0302a:709_8": "iti imāya kulānuddayatāya ca paññattanti attho.",
  "atk-s0302a:710_0": "Sassaghātaṃ maññe carasīti sassaṃ ghātento viya āhiṇḍasi. Kulūpaghātaṃ maññe carasīti",
  "atk-s0302a:710_1": "kulāni upaghātento viya hananto viya āhiṇḍasi. Olujjatīti visesena palujjati bhijjati.",
  "atk-s0302a:710_2": "Palujjanti kho te, āvuso, navappāyāti, āvuso, ete tuyhaṃ pāyena yebhuyyena navakā",
  "atk-s0302a:710_3": "ekavassikaduvassikā daharā ceva sāmaṇerā ca palujjanti bhijjanti. Na vāyaṃ kumārako",
  "atk-s0302a:710_4": "mattamaññāsīti ayaṃ kumārako attano pamāṇaṃ na jānātīti theraṃ tajjento āha.",
  "atk-s0302a:711_0": "Kumārakavādā na muccāmāti kumārakavādato na muccāma. Tathā hi pana tvanti idamassa",
  "atk-s0302a:711_1": "evaṃ vattabbatāya kāraṇadassanatthaṃ vuttaṃ. Ayañhettha adhippāyo – yasmā tvaṃ imehi",
  "atk-s0302a:711_2": "navehi bhikkhūhi indriyasaṃvararahitehi saddhiṃ vicarasi, tasmā kumārakehi saddhiṃ",
  "atk-s0302a:711_3": "vicaranto kumārakoti vattabbataṃ arahasīti.",
  "atk-s0302a:712_0": "Aññatitthiyapubbo samānoti idaṃ yasmā therassa imasmiṃ sāsane neva ācariyo na upajjhāyo",
  "atk-s0302a:712_1": "paññāyati, sayaṃ kāsāyāni gahetvā nikkhanto, tasmā anattamanatāya aññatitthiyapubbataṃ āropayamānā āha.",
  "atk-s0302a:713_0": "Sahasāti ettha rāgamohacāropi sahasācāro, idaṃ pana dosacāravasena vuttaṃ. Appaṭisaṅkhāti",
  "atk-s0302a:713_1": "appaccavekkhitvā, idāni attano pabbajjaṃ sodhento yatvāhaṃ, āvusotiādimāha. Tattha",
  "atk-s0302a:713_2": "aññaṃ satthāraṃ uddisitunti ṭhapetvā bhagavantaṃ aññaṃ mayhaṃ satthāti evaṃ uddisituṃ",
  "atk-s0302a:713_3": "na jānāmi. Sambādho gharāvāsotiādīsu sacepi saṭṭhihatthe ghare yojanasatantarepi",
  "atk-s0302a:713_4": "vā dve jāyampatikā vasanti, tathāpi tesaṃ sakiñcanasapalibodhaṭṭhena gharāvāso sambādhoyeva.",
  "atk-s0302a:713_5": "Rajāpathoti rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ. “Āgamanapatho”tipi",
  "atk-s0302a:713_6": "vattuṃ vaṭṭati. Alagganaṭṭhena abbhokāso viyāti abbhokāso. Pabbajito hi kūṭāgāraratanamayapāsādadevavimānādīsu",
  "atk-s0302a:713_7": "pihitadvāravātapānesu paṭicchannesu vasantopi neva laggati na sajjati na bajjhati,",
  "atk-s0302a:713_8": "tena vuttaṃ “abbhokāso pabbajjā”ti. Apica sambādho gharāvāso kusalakiriyāya okāsābhāvato",
  "atk-s0302a:713_9": "rajāpatho asaṃvutasaṅkāraṭṭhānaṃ viya rajānaṃ, kilesarajānaṃ sannipātaṭṭhānato, abbhokāso",
  "atk-s0302a:713_10": "pabbajjā kusalakiriyāya yathā sukhaṃ okāsasabbhāvato.",
  "atk-s0302a:714_0": "Nayidaṃ sukaraṃ…pe… pabbajeyyanti ettha ayaṃ saṅkhepakathā – yadetaṃ sikkhattayabrahmacariyaṃ",
  "atk-s0302a:714_1": "ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ caritabbaṃ,",
  "atk-s0302a:714_2": "ekadivasampi ca kilesamalena amalīnaṃ katvā carimakacittaṃ pāpetabbatāya ekantaparisuddhaṃ,",
  "atk-s0302a:714_3": "saṅkhalikhitaṃ likhitasaṅkhasadisaṃ dhotasaṅkhasappaṭibhāgaṃ caritabbaṃ, idaṃ na",
  "atk-s0302a:714_4": "sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ, yaṃnūnāhaṃ",
  "atk-s0302a:714_5": "kesamassuṃ ohāretvā kasāyarasapītatāya kāsāyāni brahmacariyaṃ carantānaṃ anucchavikāni",
  "atk-s0302a:714_6": "vatthāni acchādetvā paridahitvā agārasmā nikkhamitvā anagāriyaṃ pabbajjeyyanti. Ettha",
  "atk-s0302a:714_7": "ca yasmā agārassa hitaṃ kasivaṇijjādikammaṃ agāriyanti vuccati, taṃ pabbajjāya natthi,",
  "atk-s0302a:714_8": "tasmā pabbajjā anagāriyāti ñātabbā, taṃ anagāriyaṃ. Pabbajeyyanti paṭipajjeyyaṃ.",
  "atk-s0302a:715_0": "Paṭapilotikānanti jiṇṇapilotikānaṃ terasahatthopi hi navasāṭako dasānaṃ chinnakālato",
  "atk-s0302a:715_1": "paṭṭhāya pilotikāti vuccati. Iti mahārahāni vatthāni chinditvā kataṃ saṅghāṭiṃ sandhāya",
  "atk-s0302a:715_2": "“paṭapilotikānaṃ saṅghāṭi”nti vuttaṃ. Addhānamaggappaṭipannoti aḍḍhayojanato paṭṭhāya",
  "atk-s0302a:715_3": "maggo addhānanti vuccati, taṃ addhānamaggaṃ paṭipanno, dīghamaggaṃ paṭipannoti attho.",
  "atk-s0302a:716_0": "Idāni yathā esa pabbajito, yathā ca addhānamaggaṃ paṭipanno, imassatthassa āvibhāvatthaṃ",
  "atk-s0302a:716_1": "abhinīhārato paṭṭhāya anupubbikathā kathetabbā – atīte kira kappasatasahassamatthake",
  "atk-s0302a:716_2": "padumuttaro nāma satthā udapādi, tasmiṃ haṃsavatīnagaraṃ upanissāya kheme migadāye",
  "atk-s0302a:716_3": "viharante vedeho nāma kuṭumbiko asītikoṭidhanavibhavo pātova subhojanaṃ bhuñjitvā",
  "atk-s0302a:716_4": "uposathaṅgāni adhiṭṭhāya gandhapupphādīni gahetvā vihāraṃ gantvā satthāraṃ pūjetvā",
  "atk-s0302a:716_5": "vanditvā ekamantaṃ nisīdi. Tasmiṃ khaṇe satthā mahānisabhattheraṃ nāma tatiyasāvakaṃ",
  "atk-s0302a:716_6": "“etadaggaṃ, bhikkhave, mama sāvakānaṃ bhikkhūnaṃ dhutavādānaṃ yadidaṃ nisabho”ti",
  "atk-s0302a:716_7": "etadagge ṭhapesi. Upāsako taṃ sutvā pasanno dhammakathāvasāne mahājane uṭṭhāya gate",
  "atk-s0302a:716_8": "satthāraṃ vanditvā, “bhante, sve mayhaṃ bhikkhaṃ adhivāsethā”ti āha. Mahā kho, upāsaka,",
  "atk-s0302a:716_9": "bhikkhusaṅghoti. Kittako bhagavāti. Aṭṭhasaṭṭhibhikkhusatasahassanti. Bhante, ekaṃ",
  "atk-s0302a:716_10": "sāmaṇerampi vihāre asesetvā bhikkhaṃ adhivāsethāti. Satthā adhivāsesi. Upāsako satthu",
  "atk-s0302a:716_11": "adhivāsanaṃ viditvā gehaṃ gantvā mahādānaṃ sajjetvā punadivase satthu kālaṃ ārocāpesi.",
  "atk-s0302a:716_12": "Satthā pattacīvaramādāya bhikkhusaṅghaparivuto upāsakassa gharaṃ gantvā paññattāsane",
  "atk-s0302a:716_13": "nisinno dakkhiṇodakāvasāne yāgubhattādīni sampaṭicchanto bhattavissaggaṃ akāsi. Upāsakopi",
  "atk-s0302a:716_14": "satthu santike nisīdi.",
  "atk-s0302a:717_0": "Tasmiṃ antare mahānisabhatthero piṇḍāya caranto tameva vīthiṃ paṭipajji. Upāsako",
  "atk-s0302a:717_1": "disvā uṭṭhāya gantvā theraṃ vanditvā “pattaṃ, bhante, no dethā”ti āha. Thero pattaṃ",
  "atk-s0302a:717_2": "adāsi. Bhante, idheva pavisatha, satthāpi gehe nisinnoti. Na vaṭṭissati upāsakāti.",
  "atk-s0302a:717_3": "Upāsako therassa pattaṃ gahetvā piṇḍapātassa pūretvā nīharitvā adāsi. Tato theraṃ",
  "atk-s0302a:717_4": "anugantvā nivatto satthu santike nisīditvā evamāha – “bhante, mahānisabhatthero ‘satthā",
  "atk-s0302a:717_5": "gehe nisinno’ti vuttepi pavisituṃ na icchi, atthi nu kho etassa tumhākaṃ guṇehi atireko",
  "atk-s0302a:717_6": "guṇo”ti. Buddhānañca vaṇṇamaccheraṃ nāma natthi. Atha satthā evamāha – “upāsaka,",
  "atk-s0302a:717_7": "mayaṃ bhikkhaṃ āgamayamānā gehe nisīdāma, so bhikkhu na evaṃ nisīditvā bhikkhaṃ udikkhati.",
  "atk-s0302a:717_8": "Mayaṃ gāmantasenāsane vasāma, so araññasmiṃyeva vasati. Mayaṃ channe vasāma, so abbhokāsamhiyeva",
  "atk-s0302a:717_9": "vasati. Iti tassa ayañca ayañca guṇo”ti mahāsamuddaṃ pūrayamānova kathesi. Upāsako",
  "atk-s0302a:717_10": "pakatiyāpi jalamānadīpo telena āsitto viya suṭṭhutaraṃ pasanno hutvā cintesi – “kiṃ",
  "atk-s0302a:717_11": "mayhaṃ aññāya sampattiyā, anāgate ekassa buddhassa santike dhutavādānaṃ aggabhāvatthāya",
  "atk-s0302a:717_12": "patthanaṃ karissāmī”ti?",
  "atk-s0302a:718_0": "So punapi satthāraṃ nimantetvā teneva niyāmena satta divasāni dānaṃ datvā sattame",
  "atk-s0302a:718_1": "divase aṭṭhasaṭṭhibhikkhusatasahassassa ticīvarāni datvā satthu pādamūle nipajjitvā",
  "atk-s0302a:718_2": "evamāha – “yaṃ me, bhante, satta divasāni dānaṃ dentassa mettaṃ kāyakammaṃ mettaṃ",
  "atk-s0302a:718_3": "vacīkammaṃ mettaṃ manokammaṃ, imināhaṃ na aññaṃ devasampattiṃ vā sakkamārabrahmasampattiṃ",
  "atk-s0302a:718_4": "vā patthemi, idaṃ pana me kammaṃ anāgate ekassa buddhassa santike mahānisabhattherena",
  "atk-s0302a:718_5": "pattaṭṭhānantaraṃ pāpuṇanatthāya terasadhutaṅgadharānaṃ aggabhāvassa paccayo hotū”ti.",
  "atk-s0302a:718_6": "Satthā “mahantaṃ ṭhānaṃ iminā patthitaṃ, samijjhissati nu kho”ti olokento samijjhanabhāvaṃ",
  "atk-s0302a:718_7": "disvā āha – “manāpaṃ te ṭhānaṃ patthitaṃ, anāgate satasahassakappamatthake gotamo",
  "atk-s0302a:718_8": "nāma buddho uppajjissati, tassa tvaṃ tatiyasāvako mahākassapatthero nāma bhavissasī”ti.",
  "atk-s0302a:718_9": "Taṃ sutvā upāsako “buddhānaṃ dve kathā nāma natthī”ti punadivase pattabbaṃ viya taṃ",
  "atk-s0302a:718_10": "sampattiṃ amaññittha. So yāvatāyukaṃ sīlaṃ rakkhitvā tattha kālaṅkato sagge nibbatti.",
  "atk-s0302a:719_0": "Tato paṭṭhāya devamanussesu sampattiṃ anubhavanto ito ekanavutikappe vipassimhi sammāsambuddhe",
  "atk-s0302a:719_1": "bandhumatīnagaraṃ nissāya kheme migadāye viharante devalokā cavitvā aññatarasmiṃ",
  "atk-s0302a:719_2": "parijiṇṇe brāhmaṇakule nibbatti. Tasmiñca kāle “vipassī bhagavā sattame sattame saṃvacchare",
  "atk-s0302a:719_3": "dhammaṃ kathetī”ti mahantaṃ kolāhalaṃ hoti. Sakalajambudīpe devatā “satthā dhammaṃ",
  "atk-s0302a:719_4": "kathessatī”ti ārocenti, brāhmaṇo taṃ sāsanaṃ assosi. Tassa ca nivāsanasāṭako eko",
  "atk-s0302a:719_5": "hoti, tathā brāhmaṇiyā, pārupanaṃ pana dvinnampi ekameva. Sakalanagare “ekasāṭakabrāhmaṇo”ti",
  "atk-s0302a:719_6": "paññāyati. Brāhmaṇānaṃ kenacideva kiccena sannipāte sati brāhmaṇiṃ gehe ṭhapetvā",
  "atk-s0302a:719_7": "sayaṃ gacchati, brāhmaṇīnaṃ sannipāte sati sayaṃ gehe tiṭṭhati, brāhmaṇī taṃ vatthaṃ",
  "atk-s0302a:719_8": "pārupitvā gacchati. Tasmiṃ pana divase brāhmaṇo brāhmaṇiṃ āha – “bhoti, kiṃ rattiṃ",
  "atk-s0302a:719_9": "dhammassavanaṃ suṇissasi divā”ti? “Mayaṃ mātugāmajātikā nāma rattiṃ sotuṃ na sakkoma,",
  "atk-s0302a:719_10": "divā sossāmī”ti brāhmaṇaṃ gehe ṭhapetvā vatthaṃ pārupitvā upāsikāhi saddhiṃ divā",
  "atk-s0302a:719_11": "gantvā satthāraṃ vanditvā ekamante nisinnā dhammaṃ sutvā upāsikāhiyeva saddhiṃ āgamāsi.",
  "atk-s0302a:719_12": "Atha brāhmaṇo brāhmaṇiṃ gehe ṭhapetvā vatthaṃ pārupitvā vihāraṃ gato.",
  "atk-s0302a:720_0": "Tasmiṃ ca samaye satthā parisamajjhe alaṅkatadhammāsane sannisinno cittabījaniṃ ādāya",
  "atk-s0302a:720_1": "ākāsagaṅgaṃ otārento viya sineruṃ matthaṃ katvā sāgaraṃ nimmathento viya dhammakathaṃ",
  "atk-s0302a:720_2": "katheti. Brāhmaṇassa parisante nisinnassa dhammaṃ suṇantassa paṭhamayāmasmiṃyeva",
  "atk-s0302a:720_3": "sakalasarīraṃ pūrayamānā pañcavaṇṇā pīti uppajji. So pārutavatthaṃ saṅgharitvā “dasabalassa",
  "atk-s0302a:720_4": "dassāmī”ti cintesi. Athassa ādīnavasahassaṃ dassayamānaṃ maccheraṃ uppajji, so “brāhmaṇiyā",
  "atk-s0302a:720_5": "ca mayhañca ekameva vatthaṃ, aññaṃ kiñci pārupanaṃ natthi, apārupitvā ca nāma bahi",
  "atk-s0302a:720_6": "carituṃ na sakkā”ti sabbathāpi adātukāmo ahosi. Athassa nikkhante paṭhamayāme majjhimayāmepi",
  "atk-s0302a:720_7": "tatheva pīti uppajji, so tatheva ca cintetvā tatheva adātukāmo ahosi. Athassa majjhimayāme",
  "atk-s0302a:720_8": "nikkhante pacchimayāmepi tatheva pīti uppajji, so “taraṇaṃ vā hotu maraṇaṃ vā, pacchāpi",
  "atk-s0302a:720_9": "jānissāmī”ti vatthaṃ saṅgharitvā satthu pādamūle ṭhapesi. Tato vāmahatthaṃ ābhujitvā",
  "atk-s0302a:720_10": "dakkhiṇena hatthena tikkhattuṃ apphoṭetvā “jitaṃ me jitaṃ me”ti tayo vāre nadi.",
  "atk-s0302a:721_0": "Tasmiñca samaye bandhumarājā dhammāsanassa pacchato antosāṇiyaṃ nisinno dhammaṃ suṇāti.",
  "atk-s0302a:721_1": "Rañño ca nāma “jitaṃ me”ti saddo amanāpo hoti. So purisaṃ pesesi “gaccha etaṃ puccha",
  "atk-s0302a:721_2": "kiṃ vadesī”ti? So tena gantvā pucchito āha – “avasesā hatthiyānādīni āruyha asicammādīni",
  "atk-s0302a:721_3": "gahetvā parasenaṃ jinanti, na taṃ acchariyaṃ, ahaṃ pana pacchato āgacchantassa kūṭagoṇassa",
  "atk-s0302a:721_4": "muggarena sīsaṃ bhinditvā taṃ palāpento viya maccheracittaṃ madditvā pārutavatthaṃ",
  "atk-s0302a:721_5": "dasabalassa adāsiṃ, taṃ me macchariyaṃ jita”nti āha. Puriso gantvā taṃ pavattiṃ rañño",
  "atk-s0302a:721_6": "ārocesi. Rājā āha – “amhe bhaṇe dasabalassa anurūpaṃ na jānimhā, brāhmaṇo pana jānī”ti",
  "atk-s0302a:721_7": "vatthayugampi pesesi. Taṃ disvā brāhmaṇo cintesi – “ayaṃ mayhaṃ tuṇhī nisinnassa",
  "atk-s0302a:721_8": "paṭhamaṃ kiñci adatvā satthu guṇe kathentassa adāsi, satthu guṇe paṭicca uppannena",
  "atk-s0302a:721_9": "mayhaṃ ko attho”ti tampi vatthayugaṃ dasabalasseva adāsi. Rājā “kiṃ brāhmaṇena kata”nti?",
  "atk-s0302a:721_10": "Pucchitvā, “tampi tena vatthayugaṃ tathāgatasseva dinna”nti sutvā aññāni dve vatthayugāni",
  "atk-s0302a:721_11": "pesesi. So tānipi adāsi. Rājā aññānipi cattārīti evaṃ yāva dvattiṃsa vatthayugāni",
  "atk-s0302a:721_12": "pesesi. Atha brāhmaṇo “idaṃ vaḍḍhetvā gahaṇaṃ viya hotī”ti attano atthāya ekaṃ brāhmaṇiyā",
  "atk-s0302a:721_13": "atthāya ekanti dve vatthayugāni gahetvā tiṃsa yugāni tathāgatasseva adāsi. Tato paṭṭhāya",
  "atk-s0302a:721_14": "ca satthu vissāsiko jāto.",
  "atk-s0302a:722_0": "Atha naṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanikaṃ",
  "atk-s0302a:722_1": "attano pārutaṃ rattakambalaṃ datvā āha – “ito paṭṭhāya idaṃ pārupitvā dhammaṃ suṇāhī”ti.",
  "atk-s0302a:722_2": "So “kiṃ me iminā kambalena imasmiṃ pūtikāye upanītenā”ti? Cintetvā, antogandhakuṭiyaṃ",
  "atk-s0302a:722_3": "tathāgatamañcassa upari vitānaṃ katvā agamāsi. Atha ekadivasaṃ rājā pātova vihāraṃ",
  "atk-s0302a:722_4": "gantvā antogandhakuṭiyaṃ satthu santike nisīdi. Tasmiñca samaye chabbaṇṇā buddharasmiyo",
  "atk-s0302a:722_5": "kambalaṃ paṭihaññanti, kambalo ativiya virocati. Rājā uddhaṃ olokento sañjānitvā",
  "atk-s0302a:722_6": "āha – “bhante, amhākaṃ esa kambalo, amhehi ekasāṭakabrāhmaṇassa dinno”ti. Tumhehi,",
  "atk-s0302a:722_7": "mahārāja, brāhmaṇo pūjito, brāhmaṇena ahaṃ pūjitoti. Rājā “brāhmaṇo yuttakaṃ aññāsi,",
  "atk-s0302a:722_8": "na maya”nti pasīditvā yaṃ manussānaṃ upakārabhūtaṃ, taṃ sabbaṃ aṭṭhaṭṭhakaṃ katvā",
  "atk-s0302a:722_9": "sabbaṭṭhakaṃ nāma dānaṃ datvā purohitaṭṭhāne ṭhapesi. Sopi “aṭṭhaṭṭhakaṃ nāma catusaṭṭhi",
  "atk-s0302a:722_10": "hotī”ti catusaṭṭhi salākabhattāni upanibandhāpetvā yāvajīvaṃ dānaṃ datvā sīlaṃ rakkhitvā",
  "atk-s0302a:722_11": "tato cuto sagge nibbatti.",
  "atk-s0302a:723_0": "Puna tato cuto imasmiṃ kappe koṇāgamanassa ca bhagavato kassapadasabalassa cāti dvinnaṃ",
  "atk-s0302a:723_1": "buddhānaṃ antare bārāṇasiyaṃ kuṭumbiyaghare nibbatto, so vuddhimanvāya gharāvāsaṃ",
  "atk-s0302a:723_2": "vasanto ekadivasaṃ araññe jaṅghavihāraṃ carati. Tasmiñca samaye paccekabuddho nadītīre",
  "atk-s0302a:723_3": "cīvarakammaṃ karonto anuvāte appahonte saṅgharitvā ṭhapetuṃ āraddho. So disvā, “kasmā,",
  "atk-s0302a:723_4": "bhante, saṅgharitvā ṭhapethā”ti? Āha. Anuvāto nappahotīti. “Iminā, bhante, karothā”ti",
  "atk-s0302a:723_5": "sāṭakaṃ datvā, “nibbattanibbattaṭṭhāne me kenaci parihāni mā hotū”ti patthanaṃ paṭṭhapesi.",
  "atk-s0302a:723_6": "Gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya pāvisi.",
  "atk-s0302a:724_0": "Athassa bhaginī paccekabuddhassa piṇḍapātaṃ datvā tassa bhariyaṃ sandhāya “evarūpaṃ",
  "atk-s0302a:724_1": "bālaṃ yojanasatena parivajjeyya”nti patthanaṃ paṭṭhapesi. Sā gehadvāre ṭhitā taṃ",
  "atk-s0302a:724_2": "sutvā, “imāya dinnaṃ bhattaṃ esa mā bhuñjatū”ti pattaṃ gahetvā piṇḍapātaṃ chaḍḍetvā",
  "atk-s0302a:724_3": "kalalassa pūretvā adāsi. Itarā disvā, “bāle maṃ tāva akkosa vā pahara vā. Evarūpassa",
  "atk-s0302a:724_4": "pana dve asaṅkheyyāni pūritapāramissa pattato bhattaṃ chaḍḍetvā kalalaṃ dātuṃ na",
  "atk-s0302a:724_5": "yutta”nti āha. Athassa bhariyāya paṭisaṅkhānaṃ uppajji. Sā “tiṭṭhatha, bhante”ti",
  "atk-s0302a:724_6": "kalalaṃ chaḍḍetvā pattaṃ dhovitvā gandhacuṇṇena ubbaṭṭetvā pavarassa catumadhurassa",
  "atk-s0302a:724_7": "pūretvā upari āsittena padumagabbhavaṇṇena sappinā vijjotamānaṃ paccekabuddhassa",
  "atk-s0302a:724_8": "hatthe ṭhapetvā, “yathā ayaṃ piṇḍapāto obhāsajāto, evaṃ obhāsajātaṃ me sarīraṃ hotū”ti",
  "atk-s0302a:724_9": "patthanaṃ paṭṭhapesi. Paccekabuddho anumoditvā ākāsaṃ pakkhandi. Tepi jāyampatikā",
  "atk-s0302a:724_10": "yāvatāyukaṃ kusalaṃ katvā sagge nibbattitvā puna tato cavitvā upāsako bārāṇasiyaṃ",
  "atk-s0302a:724_11": "asītikoṭivibhavassa seṭṭhino putto hutvā nibbatti, itarā tādisasseva dhītā hutvā nibbatti.",
  "atk-s0302a:725_0": "Tassa vuddhippattassa tameva seṭṭhidhītaraṃ ānayiṃsu. Tassā pubbe adinnavipākassa",
  "atk-s0302a:725_1": "tassa kammassa ānubhāvena patikulaṃ paviṭṭhamattāya ummārabbhantare sakalasarīraṃ",
  "atk-s0302a:725_2": "ugghāṭitavaccakuṭi viya duggandhaṃ jātaṃ. Seṭṭhikumāro “kassāyaṃ gandho”ti pucchitvā",
  "atk-s0302a:725_3": "“seṭṭhikaññāyā”ti sutvā “nīharatha nīharathā”ti ābhataniyāmeneva kulagharaṃ pesesi.",
  "atk-s0302a:725_4": "Sā eteneva nīhārena sattasu ṭhānesu paṭinivattitā cintesi – “ahaṃ sattasu ṭhānesu",
  "atk-s0302a:725_5": "paṭinivattā. Kiṃ me jīvitenā”ti? Attano ābharaṇabhaṇḍaṃ bhañjāpetvā suvaṇṇiṭṭhakaṃ",
  "atk-s0302a:725_6": "kāresi ratanāyataṃ vidatthivitthataṃ caturaṅgulubbedhaṃ. Tato haritālamanosilāpiṇḍaṃ",
  "atk-s0302a:725_7": "gahetvā aṭṭha uppalahatthake ādāya kassapadasabalassa cetiyakaraṇaṭṭhānaṃ gatā. Tasmiñca",
  "atk-s0302a:725_8": "khaṇe ekā iṭṭhakapanti parikkhipitvā āgacchamānā ghaṭaniṭṭhakāya ūnā hoti. Seṭṭhidhītā",
  "atk-s0302a:725_9": "vaḍḍhakiṃ āha – “imaṃ iṭṭhakaṃ ettha ṭhapethā”ti. Amma, bhaddake kāle āgatāsi, sayameva",
  "atk-s0302a:725_10": "ṭhapehīti. Sā āruyha telena haritālamanosilaṃ yojetvā tena bandhanena iṭṭhakaṃ patiṭṭhapetvā",
  "atk-s0302a:725_11": "upari aṭṭhahi uppalahatthakehi pūjaṃ katvā vanditvā, “nibbattanibbattaṭṭhāne me kāyato",
  "atk-s0302a:725_12": "candanagandho vāyatu, mukhato uppalagandho”ti patthanaṃ katvā, cetiyaṃ vanditvā,",
  "atk-s0302a:725_13": "padakkhiṇaṃ katvā agamāsi.",
  "atk-s0302a:726_0": "Atha tasmiṃyeva khaṇe yassa seṭṭhiputtassa paṭhamaṃ gehaṃ nītā, tassa taṃ ārabbha",
  "atk-s0302a:726_1": "sati udapādi. Nagarepi nakkhattaṃ saṃghuṭṭhaṃ hoti. So upaṭṭhāke āha – “tadā idha",
  "atk-s0302a:726_2": "ānītā seṭṭhidhītā atthi, kahaṃ sā”ti? “Kulagehe sāmī”ti. “Ānetha naṃ, nakkhattaṃ",
  "atk-s0302a:726_3": "kīḷissāmā”ti. Te gantvā, taṃ vanditvā ṭhitā “kiṃ, tātā, āgatatthā”ti? Tāya puṭṭhā",
  "atk-s0302a:726_4": "taṃ pavattiṃ ācikkhiṃsu. “Tātā, mayā ābharaṇabhaṇḍena cetiyaṃ pūjitaṃ, ābharaṇaṃ",
  "atk-s0302a:726_5": "me natthī”ti. Te gantvā seṭṭhiputtassa ārocesuṃ. “Ānetha naṃ, piḷandhanaṃ labhissāmā”ti.",
  "atk-s0302a:726_6": "Te ānayiṃsu. Tassā saha gharappavesena sakalagehaṃ candanagandhañceva nīluppalagandhañca vāyi.",
  "atk-s0302a:727_0": "Seṭṭhiputto taṃ pucchi – “paṭhamaṃ tava sarīrato duggandho vāyi, idāni pana te sarīrato",
  "atk-s0302a:727_1": "candanagandho, mukhato uppalagandho vāyati. Kiṃ eta”nti? Sā ādito paṭṭhāya attano",
  "atk-s0302a:727_2": "katakammaṃ ārocesi. Seṭṭhiputto “niyyānikaṃ vata buddhānaṃ sāsana”nti pasīditvā yojanikaṃ",
  "atk-s0302a:727_3": "suvaṇṇacetiyaṃ kambalakañcukena parikkhipitvā tattha tattha rathacakkappamāṇehi suvaṇṇapadumehi",
  "atk-s0302a:727_4": "alaṅkari. Tesaṃ dvādasahatthā olambakā honti. So tattha yāvatāyukaṃ ṭhatvā sagge",
  "atk-s0302a:727_5": "nibbattitvā tato cuto bārāṇasito yojanamatte ṭhāne aññatarasmiṃ amaccakule nibbatti.",
  "atk-s0302a:727_6": "Seṭṭhikaññā devalokato cavitvā rājakule jeṭṭhadhītā hutvā nibbatti.",
  "atk-s0302a:728_0": "Tesu vayappattesu kumārassa vasanagāme nakkhattaṃ saṃghuṭṭhaṃ, so mātaraṃ āha – “sāṭakaṃ",
  "atk-s0302a:728_1": "me amma dehi, nakkhattaṃ kīḷissāmī”ti. Sā dhotavatthaṃ nīharitvā adāsi. “Amma thūlaṃ",
  "atk-s0302a:728_2": "ida”nti. Aññaṃ nīharitvā adāsi, tampi paṭikkhipi. Aññaṃ nīharitvā adāsi, tampi paṭikkhipi.",
  "atk-s0302a:728_3": "Atha naṃ mātā āha – “tāta, yādise gehe mayaṃ jātā, natthi no ito sukhumatarassa paṭilābhāya",
  "atk-s0302a:728_4": "puñña”nti. “Labhanaṭṭhānaṃ gacchāmi ammā”ti. “Putta ahaṃ ajjeva tuyhaṃ bārāṇasinagare",
  "atk-s0302a:728_5": "rajjapaṭilābhampi icchāmī”ti. So mātaraṃ vanditvā āha – “gacchāmi ammā”ti. “Gaccha,",
  "atk-s0302a:728_6": "tātā”ti. Evaṃ kirassā cittaṃ ahosi – “kahaṃ gamissati, idha vā ettha vā gehe nisīdissatī”ti?",
  "atk-s0302a:728_7": "So pana puññaniyāmena nikkhamitvā bārāṇasiṃ gantvā uyyāne maṅgalasilāpaṭṭe sasīsaṃ",
  "atk-s0302a:728_8": "pārupitvā nipajji. So cā bārāṇasirañño kālaṅkatassa sattamo divaso hoti.",
  "atk-s0302a:729_0": "Amaccā rañño sarīrakiccaṃ katvā rājaṅgaṇe nisīditvā mantayiṃsu – “rañño ekā dhītāva",
  "atk-s0302a:729_1": "atthi, putto natthi. Arājakaṃ rajjaṃ na tiṭṭhati. Ko rājā hotī”ti mantetvā, “tvaṃ",
  "atk-s0302a:729_2": "hohi, tvaṃ hohī”ti. Purohito āha – “bahuṃ oloketuṃ na vaṭṭati, phussarathaṃ vissajjemā”ti.",
  "atk-s0302a:729_3": "Te kumudavaṇṇe cattāro sindhave yojetvā, pañcavidhaṃ rājakakudhabhaṇḍaṃ setacchattañca",
  "atk-s0302a:729_4": "rathasmiṃyeva ṭhapetvā rathaṃ vissajjetvā pacchato tūriyāni paggaṇhāpesuṃ. Ratho",
  "atk-s0302a:729_5": "pācīnadvārena nikkhamitvā uyyānābhimukho ahosi, “paricayena uyyānābhimukho gacchati,",
  "atk-s0302a:729_6": "nivattemā”ti keci āhaṃsu. Purohito “mā nivattayitthā”ti āha. Ratho kumāraṃ padakkhiṇaṃ",
  "atk-s0302a:729_7": "katvā ārohanasajjo hutvā aṭṭhāsi. Purohito pārupanakaṇṇaṃ apanetvā pādatalāni olokento",
  "atk-s0302a:729_8": "“tiṭṭhatu ayaṃ dīpo, dvisahassadīpaparivāresu catūsu dīpesu esa rajjaṃ kātuṃ yutto”ti",
  "atk-s0302a:729_9": "vatvā, “punapi tūriyāni paggaṇhātha punapi paggaṇhāthā”ti tikkhattuṃ tūriyāni paggaṇhāpesi.",
  "atk-s0302a:730_0": "Atha kumāro mukhaṃ vivaritvā oloketvā, “kena kammena āgatatthā”ti? Āha. “Deva, tumhākaṃ",
  "atk-s0302a:730_1": "rajjaṃ pāpuṇātī”ti. “Rājā kaha”nti. “Devattaṃ gato sāmī”ti. “Kati divasā atikkantā”ti?",
  "atk-s0302a:730_2": "“Ajja sattamo divaso”ti. “Putto vā dhītā vā natthī”ti. “Dhītā atthi deva, putto natthī”ti.",
  "atk-s0302a:730_3": "“Tena hi karissāmi rajja”nti. Te tāvadeva abhisekamaṇḍapaṃ katvā rājadhītaraṃ sabbālaṅkārehi",
  "atk-s0302a:730_4": "alaṅkaritvā uyyānaṃ ānetvā kumārassa abhisekaṃ akaṃsu.",
  "atk-s0302a:731_0": "Athassa katābhisekassa satasahassagghanikaṃ vatthaṃ upahariṃsu. So “kimidaṃ, tātā”ti?",
  "atk-s0302a:731_1": "Āha. “Nivāsanavatthaṃ devā”ti. “Nanu, tātā, thūla”nti. “Manussānaṃ paribhogavatthesu",
  "atk-s0302a:731_2": "ito sukhumataraṃ natthi devā”ti. “Tumhākaṃ rājā evarūpaṃ nivāsesī”ti? “Āma, devā”ti.",
  "atk-s0302a:731_3": "“Na maññe puññavā tumhākaṃ rājā, suvaṇṇabhiṅgāraṃ āharatha, labhissāma vattha”nti.",
  "atk-s0302a:731_4": "Suvaṇṇabhiṅgāraṃ āhariṃsu. So uṭṭhāya hatthe dhovitvā, mukhaṃ vikkhāletvā, hatthena",
  "atk-s0302a:731_5": "udakaṃ ādāya, puratthimadisāya abbhukkiri, ghanapathaviṃ bhinditvā aṭṭha kapparukkhā",
  "atk-s0302a:731_6": "uṭṭhahiṃsu. Puna udakaṃ gahetvā dakkhiṇaṃ pacchimaṃ uttaranti evaṃ catasso disā abbhukkiri,",
  "atk-s0302a:731_7": "sabbadisāsu aṭṭha aṭṭha katvā dvattiṃsa kapparukkhā uṭṭhahiṃsu. So ekaṃ dibbadussaṃ",
  "atk-s0302a:731_8": "nivāsetvā ekaṃ pārupitvā “nandarañño vijite suttakantikā itthiyo mā suttaṃ kantiṃsūti",
  "atk-s0302a:731_9": "evaṃ bheriṃ cārāpethā”ti vatvā, chattaṃ ussāpetvā, alaṅkatapaṭiyatto hatthikkhandhavaragato",
  "atk-s0302a:731_10": "nagaraṃ pavisitvā, pāsādaṃ āruyha mahāsampattiṃ anubhavi.",
  "atk-s0302a:732_0": "Evaṃ kāle gacchante ekadivasaṃ devī rañño sampattiṃ disvā, “aho tapassī”ti kāruññākāraṃ",
  "atk-s0302a:732_1": "dassesi. “Kimidaṃ devī”ti? Ca puṭṭhā, “atimahatī, deva, sampatti, atīte buddhānaṃ",
  "atk-s0302a:732_2": "saddahitvā kalyāṇaṃ akattha, idāni anāgatassa paccayaṃ kusalaṃ na karothā”ti? Āha.",
  "atk-s0302a:732_3": "“Kassa dassāmi? Sīlavanto natthī”ti. “Asuñño, deva, jambudīpo arahantehi, tumhe dānameva",
  "atk-s0302a:732_4": "sajjetha, ahaṃ arahante lacchāmī”ti āha. Rājā punadivase pācīnadvāre dānaṃ sajjāpesi.",
  "atk-s0302a:732_5": "Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā",
  "atk-s0302a:732_6": "– “sace etissā disāya arahanto atthi, āgacchantu amhākaṃ bhikkhaṃ gaṇhantū”ti āha.",
  "atk-s0302a:732_7": "Tassaṃ disāyaṃ arahanto nāhesuṃ. Taṃ sakkāraṃ kapaṇaddhikayācakānaṃ adaṃsu.",
  "atk-s0302a:733_0": "Punadivase dakkhiṇadvāre dānaṃ sajjetvā tatheva akāsi, punadivase pacchimadvāre.",
  "atk-s0302a:733_1": "Uttaradvāre sajjitadivase pana deviyā tatheva nimantentiyā himavante vasantānaṃ padumavatiyā",
  "atk-s0302a:733_2": "puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi",
  "atk-s0302a:733_3": "“mārisā, nandarājā tumhe nimanteti, adhivāsetha tassā”ti. Te adhivāsetvā punadivase",
  "atk-s0302a:733_4": "anotattadahe mukhaṃ dhovitvā ākāsena āgantvā uttaradvāre otariṃsu. Manussā gantvā",
  "atk-s0302a:733_5": "“pañcasatā, deva, paccekabuddhā āgatā”ti rañño ārocesuṃ. Rājā saddhiṃ deviyā gantvā",
  "atk-s0302a:733_6": "vanditvā pattaṃ gahetvā paccekabuddhe pāsādaṃ āropetvā tesaṃ dānaṃ datvā bhattakiccāvasāne",
  "atk-s0302a:733_7": "rājā saṅghatherassa, devī saṅghanavakassa pādamūle nipajjitvā, “ayyā paccayehi na",
  "atk-s0302a:733_8": "kilamissanti, mayaṃ puññena na hāyissāma, amhākaṃ yāvajīvaṃ idha nivāsāya paṭiññaṃ",
  "atk-s0302a:733_9": "dethā”ti paṭiññaṃ kāretvā uyyāne pañca paṇṇasālāsatāni pañca caṅkamanasatānīti sabbākārena",
  "atk-s0302a:733_10": "nivāsaṭṭhānaṃ sampādetvā tattha vasāpesuṃ.",
  "atk-s0302a:734_0": "Evaṃ kāle gacchante rañño paccanto kupito. “Ahaṃ paccantaṃ vūpasametuṃ gacchāmi,",
  "atk-s0302a:734_1": "tvaṃ paccekabuddhesu mā pamajjī”ti deviṃ ovaditvā gato. Tasmiṃ anāgateyeva paccekabuddhānaṃ",
  "atk-s0302a:734_2": "āyusaṅkhārā khīṇā. Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamane",
  "atk-s0302a:734_3": "ālambanaphalakaṃ ālambitvā ṭhitakova anupādisesāya nibbānadhātuyā parinibbāyi, etenupāyena",
  "atk-s0302a:734_4": "sesāpīti sabbepi parinibbutā. Punadivase devī paccekabuddhānaṃ nisīdanaṭṭhānaṃ haritūpalittaṃ",
  "atk-s0302a:734_5": "kāretvā pupphāni vikiritvā dhūpaṃ datvā tesaṃ āgamanaṃ olokayantī nisinnā āgamanaṃ",
  "atk-s0302a:734_6": "apassantī purisaṃ pesesi – “gaccha, tāta, jānāhi, kiṃ ayyānaṃ kiñci aphāsuka”nti?",
  "atk-s0302a:734_7": "So gantvā mahāpadumassa paṇṇasālāya dvāraṃ vivaritvā tattha apassanto caṅkamanaṃ",
  "atk-s0302a:734_8": "gantvā ālambanaphalakaṃ nissāya ṭhitaṃ disvā vanditvā, “kālo, bhante”ti āha. Parinibbutasarīraṃ",
  "atk-s0302a:734_9": "kiṃ kathessati? So “niddāyati maññe”ti gantvā piṭṭhipāde hatthena parāmasi. Pādānaṃ",
  "atk-s0302a:734_10": "sītalatāya ceva thaddhatāya ca parinibbutabhāvaṃ ñatvā dutiyassa santikaṃ agamāsi,",
  "atk-s0302a:734_11": "evaṃ tatiyassāti sabbesaṃ parinibbutabhāvaṃ ñatvā rājakulaṃ gato. “Kahaṃ, tāta, paccekabuddhā”ti?",
  "atk-s0302a:734_12": "Puṭṭho “parinibbutā, devī”ti āha. Devī kandantī rodantī nikkhamitvā nāgarehi saddhiṃ",
  "atk-s0302a:734_13": "tattha gantvā sādhukīḷitaṃ kāretvā paccekabuddhānaṃ sarīrakiccaṃ katvā dhātuyo gahetvā",
  "atk-s0302a:734_14": "cetiyaṃ patiṭṭhāpesi.",
  "atk-s0302a:735_0": "Rājā paccantaṃ vūpasametvā āgato paccuggamanaṃ āgataṃ deviṃ pucchi “kiṃ, bhadde,",
  "atk-s0302a:735_1": "paccekabuddhesu nappamajji, nirogā ayyā”ti? “Parinibbutā devā”ti. Rājā cintesi –",
  "atk-s0302a:735_2": "“evarūpānampi paṇḍitānaṃ maraṇaṃ uppajjati, amhākaṃ kuto mokkho”ti? So nagaraṃ agantvā",
  "atk-s0302a:735_3": "uyyānameva pavisitvā jeṭṭhaputtaṃ pakkosāpetvā tassa rajjaṃ paṭiyādetvā sayaṃ samaṇakapabbajjaṃ",
  "atk-s0302a:735_4": "pabbaji, devīpi “imasmiṃ pabbajite ahaṃ kiṃ karissāmī”ti? Tattheva uyyāne pabbajitā.",
  "atk-s0302a:735_5": "Dvepi jhānaṃ bhāvetvā tato cutā brahmaloke nibbattiṃsu.",
  "atk-s0302a:736_0": "Tesu tattheva vasantesu amhākaṃ satthā loke uppajjitvā pavattitavaradhammacakko anupubbena",
  "atk-s0302a:736_1": "rājagahaṃ pāvisi. Ayaṃ pippalimāṇavo magadharaṭṭhe mahātitthabrāhmaṇagāme kapilabrāhmaṇassa",
  "atk-s0302a:736_2": "aggamahesiyā kucchimhi nibbatto, ayaṃ bhaddā kāpilānī maddaraṭṭhe sāgalanagare kosiyagottabrāhmaṇassa",
  "atk-s0302a:736_3": "aggamahesiyā kucchismiṃ nibbattā. Tesaṃ kho anukkamena vaḍḍhamānānaṃ pippalimāṇavassa",
  "atk-s0302a:736_4": "vīsatime vasse bhaddāya soḷasame vasse sampatte mātāpitaro puttaṃ oloketvā, “tāta,",
  "atk-s0302a:736_5": "tvaṃ vayappatto, kulavaṃso nāma patiṭṭhapetabbo”ti ativiya nippīḷayiṃsu. Māṇavo āha",
  "atk-s0302a:736_6": "– “mayhaṃ sotapathe evarūpaṃ kathaṃ mā kathetha. Ahaṃ yāva tumhe dharatha, tāva paṭijaggissāmi,",
  "atk-s0302a:736_7": "tumhākaṃ pacchato nikkhamitvā pabbajissāmī”ti. Te katipāhaṃ atikkamitvā puna kathayiṃsu,",
  "atk-s0302a:736_8": "sopi tatheva paṭikkhipi. Puna kathayiṃsu, punapi paṭikkhipi. Tato paṭṭhāya mātā nirantaraṃ kathetiyeva.",
  "atk-s0302a:737_0": "Māṇavo “mama mātaraṃ saññāpessāmī”ti rattasuvaṇṇassa nikkhasahassaṃ datvā suvaṇṇakārehi",
  "atk-s0302a:737_1": "ekaṃ itthirūpaṃ kārāpetvā tassa majjanaghaṭṭanādikammapariyosāne taṃ rattavatthaṃ",
  "atk-s0302a:737_2": "nivāsāpetvā vaṇṇasampannehi pupphehi ceva nānāalaṅkārehi ca alaṅkārāpetvā mātaraṃ",
  "atk-s0302a:737_3": "pakkosāpetvā āha – “amma evarūpaṃ ārammaṇaṃ labhanto gehe vasāmi, alabhanto na vasāmī”ti.",
  "atk-s0302a:737_4": "Paṇḍitā brāhmaṇī cintesi – “mayhaṃ putto puññavā dinnadāno katābhinīhāro, puññaṃ",
  "atk-s0302a:737_5": "karonto na ekakova akāsi, addhā etena saha katapuññā suvaṇṇarūpakapaṭibhāgā bhavissatī”ti",
  "atk-s0302a:737_6": "aṭṭha brāhmaṇe pakkosāpetvā sabbakāmehi santappetvā suvaṇṇarūpakaṃ rathaṃ āropetvā,",
  "atk-s0302a:737_7": "“gacchatha, tātā, yattha amhākaṃ jātigottabhogehi samānakule evarūpaṃ dārikaṃ passatha,",
  "atk-s0302a:737_8": "imameva suvaṇṇarūpakaṃ, paṇṇākāraṃ katvā dethā”ti uyyojesi.",
  "atk-s0302a:738_0": "Te “amhākaṃ nāma etaṃ kamma”nti nikkhamitvā, “kattha gamissāmā”ti? Cintetvā, “maddaraṭṭhaṃ",
  "atk-s0302a:738_1": "nāma itthākaro, maddaraṭṭhaṃ gamissāmā”ti maddaraṭṭhe sāgalanagaraṃ agamiṃsu. Tattha",
  "atk-s0302a:738_2": "taṃ suvaṇṇarūpakaṃ nhānatitthe ṭhapetvā ekamantaṃ nisīdiṃsu. Atha bhaddāya dhātī",
  "atk-s0302a:738_3": "bhaddaṃ nhāpetvā alaṅkaritvā sirigabbhe nisīdāpetvā nhāyituṃ āgacchantī taṃ rūpakaṃ",
  "atk-s0302a:738_4": "disvā, “ayyadhītā me idhāgatā”ti saññāya tajjetvā “dubbinite, kiṃ tvaṃ idhāgatā”ti?",
  "atk-s0302a:738_5": "Talasattikaṃ uggiritvā, “gaccha sīgha”nti gaṇḍapasse pahari. Hattho pāsāṇe paṭihato",
  "atk-s0302a:738_6": "viya kampittha. Sā paṭikkamitvā “evaṃ thaddhaṃ nāma mahāgīvaṃ disvā, ‘ayyadhītā me’ti",
  "atk-s0302a:738_7": "saññaṃ uppādesiṃ, ayyadhītāya hi me ayaṃ nivāsanapaṭiggāhikāpi ayuttā”ti āha. Atha",
  "atk-s0302a:738_8": "naṃ te manussā parivāretvā “evarūpā te sāmidhītā”ti pucchiṃsu. “Kiṃ esā, imāya sataguṇena",
  "atk-s0302a:738_9": "sahassaguṇena mayhaṃ ayyā abhirūpatarā, dvādasahatthe gabbhe nisinnāya padīpakiccaṃ",
  "atk-s0302a:738_10": "natthi, sarīrobhāseneva tamaṃ vidhamatī”ti. “Tena hi āgacchā”ti taṃ khujjaṃ gahetvā",
  "atk-s0302a:738_11": "suvaṇṇarūpakaṃ rathaṃ āropetvā kosiyagottassa gharadvāre ṭhatvā āgamanaṃ nivedayiṃsu.",
  "atk-s0302a:739_0": "Brāhmaṇo paṭisanthāraṃ katvā, “kuto āgatatthā”ti? Pucchi. “Magadharaṭṭhe mahātitthagāme",
  "atk-s0302a:739_1": "kapilabrāhmaṇassa gharato”ti. “Kiṃ kāraṇā āgatā”ti. “Iminā nāma kāraṇenā”ti. “Kalyāṇaṃ,",
  "atk-s0302a:739_2": "tātā, samajātigottavibhavo amhākaṃ brāhmaṇo, dassāmi dārika”nti paṇṇākāraṃ gaṇhi.",
  "atk-s0302a:739_3": "Te kapilabrāhmaṇassa sāsanaṃ pahiṇiṃsu – “laddhā dārikā, kattabbaṃ karothā”ti. Taṃ",
  "atk-s0302a:739_4": "sāsanaṃ sutvā pippalimāṇavassa ārocayiṃsu – “laddhā kira dārikā”ti. Māṇavo “ahaṃ",
  "atk-s0302a:739_5": "na labhissāmīti cintesiṃ, ime laddhāti ca vadanti, anatthiko hutvā paṇṇaṃ pesissāmī”ti",
  "atk-s0302a:739_6": "rahogato paṇṇaṃ likhi, “bhaddā attano jātigottabhogānurūpaṃ gharāvāsaṃ labhatu, ahaṃ",
  "atk-s0302a:739_7": "nikkhamitvā pabbajissāmi, mā pacchā vippaṭisārinī ahosī”ti. Bhaddāpi “asukassa kira",
  "atk-s0302a:739_8": "maṃ dātukāmā”ti sutvā rahogatā paṇṇaṃ likhi, “ayyaputto attano jātigottabhogānurūpaṃ",
  "atk-s0302a:739_9": "gharāvāsaṃ labhatu. Ahaṃ nikkhamitvā pabbajissāmi, mā pacchā vippaṭisārī ahosī”ti.",
  "atk-s0302a:739_10": "Dvepi paṇṇāni antarāmagge samāgacchiṃsu. “Idaṃ kassa paṇṇa”nti? Pippalimāṇavena bhaddāya",
  "atk-s0302a:739_11": "pahitanti. “Idaṃ kassa paṇṇa”nti? Bhaddāya pippalimāṇavassa pahitanti ca vutte dvepi",
  "atk-s0302a:739_12": "vācetvā, “passatha dārakānaṃ kamma”nti phāletvā araññe chaḍḍetvā samānapaṇṇaṃ likhitvā",
  "atk-s0302a:739_13": "ito ca etto ca pesesuṃ. Iti tesaṃ anicchamānānaṃyeva samāgamo ahosi.",
  "atk-s0302a:740_0": "Taṃdivasaṃyeva ca māṇavopi ekaṃ pupphadāmaṃ ganthāpesi, bhaddāpi ekaṃ ganthāpesi.",
  "atk-s0302a:740_1": "Tāni āsanamajjhe ṭhapetvā bhuttasāyamāsā ubhopi “sayanaṃ āruhissāmā”ti samāgantvā",
  "atk-s0302a:740_2": "māṇavo dakkhiṇapassena sayanaṃ āruhi. Bhaddā vāmapassena āruhitvā āha – “yassa passe",
  "atk-s0302a:740_3": "pupphāni milāyanti, tassa rāgacittaṃ uppannanti vijānissāma, imaṃ pupphadāmaṃ na",
  "atk-s0302a:740_4": "allīyitabba”nti. Te pana aññamaññassa sarīrasamphassabhayena tiyāmarattiṃ niddaṃ",
  "atk-s0302a:740_5": "anokkamantāva vītināmenti, divā pana hasitamattampi na hoti. Te lokāmisena asaṃsaṭṭhā",
  "atk-s0302a:740_6": "yāva mātāpitaro dharanti, tāva kuṭumbaṃ avicāretvā tesu kālaṅkatesu vicārayiṃsu.",
  "atk-s0302a:740_7": "Mahatī māṇavassa sampatti, ekadivasaṃ sarīraṃ ubbaṭṭetvā chaḍḍetabbaṃ suvaṇṇacuṇṇameva",
  "atk-s0302a:740_8": "magadhanāḷiyā dvādasanāḷimattaṃ laddhuṃ vaṭṭati. Yantabaddhāni saṭṭhi mahātaḷākāni,",
  "atk-s0302a:740_9": "kammanto dvādasayojaniko, anurādhapurappamāṇā cuddasa dāsagāmā, cuddasa hatthānīkā,",
  "atk-s0302a:740_10": "cuddasa assānīkā, cuddasa rathānīkā.",
  "atk-s0302a:741_0": "So ekadivasaṃ alaṅkataṃ assaṃ āruyha mahājanaparivuto kammantaṃ gantvā khettakoṭiyaṃ",
  "atk-s0302a:741_1": "ṭhito naṅgalehi bhinnaṭṭhānato kākādayo sakuṇe gaṇḍuppādakādipāṇe uddharitvā khādante",
  "atk-s0302a:741_2": "disvā, “tātā, ime kiṃ khādantī”ti pucchi? “Gaṇḍuppādake ayyā”ti. “Etehi kataṃ pāpaṃ",
  "atk-s0302a:741_3": "kassa hotī”ti? “Tumhākaṃ, ayyā”ti. So cintesi – “sace etehi kataṃ pāpaṃ mayhaṃ hoti,",
  "atk-s0302a:741_4": "kiṃ me karissati sattaasītikoṭidhanaṃ? Kiṃ dvādasayojano kammanto, kiṃ yantabaddhāni",
  "atk-s0302a:741_5": "saṭṭhi mahātaḷākāni, kiṃ cuddasa gāmā? Sabbametaṃ bhaddāya kāpilāniyā niyyātetvā",
  "atk-s0302a:741_6": "nikkhamitvā pabbajissāmī”ti.",
  "atk-s0302a:742_0": "Bhaddāpi kāpilānī tasmiṃ khaṇe abbhantaravatthumhi tayo tilakumbhe pattharāpetvā",
  "atk-s0302a:742_1": "dhātīhi parivutā nisinnā kāke tilapāṇake khādamāne disvā, “ammā kiṃ ime khādantī”ti?",
  "atk-s0302a:742_2": "Pucchi. “Pāṇake ayye”ti. “Akusalaṃ kassa hotī”ti? “Tumhākaṃ ayye”ti. Sā cintesi –",
  "atk-s0302a:742_3": "“mayhaṃ catuhatthavatthaṃ nāḷikodanamattañca laddhuṃ vaṭṭati, yadi ca panetaṃ ettakena",
  "atk-s0302a:742_4": "janena kataṃ akusalaṃ mayhaṃ hoti, bhavasahassenapi vaṭṭato sīsaṃ ukkhipituṃ na sakkā,",
  "atk-s0302a:742_5": "ayyaputte āgatamatteyeva sabbaṃ tassa niyyātetvā nikkhamma pabbajissāmī”ti.",
  "atk-s0302a:743_0": "Māṇavo āgantvā nhatvā pāsādaṃ āruyha mahārahe pallaṅke nisīdi, athassa cakkavattino",
  "atk-s0302a:743_1": "anucchavikaṃ bhojanaṃ sajjayiṃsu. Dvepi bhuñjitvā parijane nikkhante rahogatā phāsukaṭṭhāne",
  "atk-s0302a:743_2": "nisīdiṃsu. Tato māṇavo bhaddaṃ āha – “bhadde, tvaṃ imaṃ gharaṃ āgacchantī kittakaṃ",
  "atk-s0302a:743_3": "dhanaṃ āharī”ti? “Pañcapaṇṇāsa sakaṭasahassāni ayyā”ti. “Etaṃ sabbaṃ, yā ca imasmiṃ",
  "atk-s0302a:743_4": "ghare sattaasītikoṭiyo, yantabaddhā saṭṭhitaḷākādibhedā sampatti atthi, sabbaṃ tuyhaṃyeva",
  "atk-s0302a:743_5": "niyyātemī”ti. “Tumhe pana ayyā”ti. “Ahaṃ pabbajissāmī”ti. “Ayyā ahampi tumhākaṃyeva",
  "atk-s0302a:743_6": "āgamanaṃ olokayamānā nisinnā, ahampi pabbajissāmī”ti. Tesaṃ ādittapaṇṇakuṭi viya",
  "atk-s0302a:743_7": "tayo bhavā upaṭṭhahiṃsu. Te “pabbajissāmā”ti vatvā antarāpaṇato kasāyarasapītāni",
  "atk-s0302a:743_8": "vatthāni mattikāpatte ca āharāpetvā aññamaññaṃ kese ohāretvā, “ye loke arahanto,",
  "atk-s0302a:743_9": "te uddissa amhākaṃ pabbajjā”ti pabbajitvā thavikāsu patte osāpetvā aṃse laggetvā",
  "atk-s0302a:743_10": "pāsādato otariṃsu. Gehe dāsesu ca kammakāresu ca na koci sañjāni.",
  "atk-s0302a:744_0": "Atha ne brāhmaṇagāmato nikkhamma dāsagāmadvārena gacchante ākappakuttavasena dāsagāmavāsino",
  "atk-s0302a:744_1": "sañjāniṃsu. Te rudantā pādesu nipatitvā “kiṃ amhe anāthe karotha ayyā”ti? Āhaṃsu.",
  "atk-s0302a:744_2": "“Mayaṃ, bhaṇe ‘ādittapaṇṇasālā viya tayo bhavā’ti pabbajimhā, sace tumhesu ekekaṃ",
  "atk-s0302a:744_3": "bhujissaṃ karoma, vassasatampi nappahoti, tumheva tumhākaṃ sīsaṃ dhovitvā bhujissā",
  "atk-s0302a:744_4": "hutvā jīvathā”ti vatvā tesaṃ rodantānaṃyeva pakkamiṃsu. Thero purato gacchanto nivattitvā",
  "atk-s0302a:744_5": "olokento cintesi – “ayaṃ bhaddā kāpilānī sakalajambudīpagghanikā itthī mayhaṃ pacchato",
  "atk-s0302a:744_6": "āgacchati. Ṭhānaṃ kho panetaṃ vijjati, yaṃ kocideva evaṃ cinteyya ‘ime pabbajitvāpi",
  "atk-s0302a:744_7": "vinā bhavituṃ na sakkonti, ananucchavikaṃ karontī”ti. “Koci vā pana manaṃ padūsetvā",
  "atk-s0302a:744_8": "apāyapūrako bhaveyya. Imaṃ pahāya mayā gantuṃ vaṭṭatī”ti cittaṃ uppādesi.",
  "atk-s0302a:745_0": "So purato gacchanto dvedhāpathaṃ disvā tassa matthake aṭṭhāsi. Bhaddāpi āgantvā vanditvā",
  "atk-s0302a:745_1": "aṭṭhāsi. Atha naṃ āha – “bhadde, tādisiṃ itthiṃ mama pacchato āgacchantiṃ disvā,",
  "atk-s0302a:745_2": "‘ime pabbajitvāpi vinā bhavituṃ na sakkontī’ti cintetvā amhesu paduṭṭhacitto mahājano",
  "atk-s0302a:745_3": "apāyapūrako bhaveyya. Imasmiṃ dvedhāpathe tvaṃ ekaṃ gaṇha, ahaṃ ekena gamissāmī”ti.",
  "atk-s0302a:745_4": "“Āma, ayya, pabbajitānaṃ mātugāmo nāma malaṃ, ‘pabbajitvāpi vinā na bhavantī’ti amhākaṃ",
  "atk-s0302a:745_5": "dosaṃ passanti, tumhe ekaṃ maggaṃ gaṇhatha, vinā bhavissāmā”ti tikkhattuṃ padakkhiṇaṃ",
  "atk-s0302a:745_6": "katvā catūsu ṭhānesu pañcapatiṭṭhitena vanditvā dasanakhasamodhānasamujjalaṃ añjaliṃ",
  "atk-s0302a:745_7": "paggayha, “satasahassakappappamāṇe addhāne kato mittasanthavo ajja bhijjatī”ti vatvā,",
  "atk-s0302a:745_8": "“tumhe dakkhiṇajātikā nāma, tumhākaṃ dakkhiṇamaggo vaṭṭati, mayaṃ mātugāmā nāma vāmajātikā,",
  "atk-s0302a:745_9": "amhākaṃ vāmamaggo vaṭṭatī”ti vanditvā maggaṃ paṭipannā. Tesaṃ dvedhābhūtakāle ayaṃ",
  "atk-s0302a:745_10": "mahāpathavī “ahaṃ cakkavāḷagirisinerupabbate dhāretuṃ sakkontīpi tumhākaṃ guṇe dhāretuṃ",
  "atk-s0302a:745_11": "na sakkomī”ti vadantī viya viravamānā akampi, ākāse asanisaddo viya pavatti, cakkavāḷapabbato unnadi.",
  "atk-s0302a:746_0": "Sammāsambuddho veḷuvanamahāvihāre gandhakuṭiyaṃ nisinno pathavīkampanasaddaṃ sutvā,",
  "atk-s0302a:746_1": "“kassa nu kho pathavī kampatī”ti? Āvajjento “pippalimāṇavo ca bhaddā ca kāpilānī",
  "atk-s0302a:746_2": "maṃ uddissa appameyyaṃ sampattiṃ pahāya pabbajitā, tesaṃ viyogaṭṭhāne ubhinnampi",
  "atk-s0302a:746_3": "guṇabalena ayaṃ pathavīkampo jāto, mayāpi etesaṃ saṅgahaṃ kātuṃ vaṭṭatī”ti gandhakuṭito",
  "atk-s0302a:746_4": "nikkhamma sayameva pattacīvaraṃ ādāya, asītimahātheresu kañci anāmantetvā tigāvutaṃ",
  "atk-s0302a:746_5": "maggaṃ paccuggamanaṃ katvā rājagahassa ca nāḷandāya ca antare bahuputtakanigrodharukkhamūle",
  "atk-s0302a:746_6": "pallaṅkaṃ ābhujitvā nisīdi. Nisīdanto pana aññataro paṃsukūliko viya anisīditvā buddhavesaṃ",
  "atk-s0302a:746_7": "gahetvā asītihatthā ghanabuddharasmiyo vissajjento nisīdi. Iti tasmiṃ khaṇe paṇṇachattasakaṭacakkakūṭāgārādippamāṇā",
  "atk-s0302a:746_8": "buddharasmiyo ito cito ca vipphandantiyo vidhāvantiyo candimasahassasūriyasahassauggamanakālo",
  "atk-s0302a:746_9": "viya kurumānā taṃ vanantaraṃ ekobhāsaṃ akaṃsu. Dvattiṃsamahāpurisalakkhaṇānaṃ siriyā",
  "atk-s0302a:746_10": "samujjalitatārāgaṇaṃ viya gaganaṃ, supupphitakamalakuvalayaṃ viya salilaṃ, vanantaraṃ",
  "atk-s0302a:746_11": "virocittha. Nigrodharukkhassa nāma khandho seto hoti, pattāni nīlāni pakkāni rattāni.",
  "atk-s0302a:746_12": "Tasmiṃ pana divase satasākho nigrodharukkho suvaṇṇavaṇṇo ahosi.",
  "atk-s0302a:747_0": "Iti yā sā addhānamaggappaṭipannoti padassa atthaṃ vatvā, “idāni yathā esa pabbajito,",
  "atk-s0302a:747_1": "yathā ca addhānamaggaṃ paṭipanno. Imassa atthassa āvibhāvatthaṃ abhinīhārato paṭṭhāya",
  "atk-s0302a:747_2": "ayaṃ anupubbikathā kathetabbā”ti vuttā, sā evaṃ veditabbā.",
  "atk-s0302a:748_0": "Antarā ca rājagahaṃ antarā ca nāḷandanti rājagahassa ca nāḷandāya ca antare. Satthārañca",
  "atk-s0302a:748_1": "vatāhaṃ passeyyaṃ bhagavantameva passeyyanti sace ahaṃ satthāraṃ passeyyaṃ, imaṃyeva",
  "atk-s0302a:748_2": "bhagavantaṃ passeyyaṃ. Na hi me ito aññena satthārā bhavituṃ sakkāti. Sugatañca vatāhaṃ",
  "atk-s0302a:748_3": "passeyyaṃ bhagavantameva passeyyanti sace ahaṃ sammāpaṭipattiyā suṭṭhu gatattā sugataṃ",
  "atk-s0302a:748_4": "nāma passeyyaṃ, imaṃyeva bhagavantaṃ passeyyaṃ. Na hi me ito aññena sugatena bhavituṃ",
  "atk-s0302a:748_5": "sakkāti. Sammāsambuddhañca vatāhaṃ passeyyaṃ bhagavantameva passeyyanti sace ahaṃ",
  "atk-s0302a:748_6": "sammā sāmañca saccāni buddhattā sammāsambuddhaṃ nāma passeyyaṃ, imaṃyeva bhagavantaṃ",
  "atk-s0302a:748_7": "passeyyaṃ. Na hi me ito aññena sammāsambuddhena bhavituṃ sakkāti ayamettha adhippāyo.",
  "atk-s0302a:748_8": "Evaṃ dassaneneva “bhagavati ‘ayaṃ satthā, ayaṃ sugato, ayaṃ sammāsambuddho’ti nikkaṅkho",
  "atk-s0302a:748_9": "ahaṃ, āvuso, ahosi”nti dīpeti. Satthā me, bhanteti idaṃ kiñcāpi dve vāre āgataṃ,",
  "atk-s0302a:748_10": "tikkhattuṃ pana vuttanti veditabbaṃ. Iminā hi so “evaṃ tikkhattuṃ sāvakattaṃ sāvesiṃ, āvuso”ti dīpeti.",
  "atk-s0302a:749_0": "Ajānaññevāti ajānamānova. Dutiyapadepi eseva nayo. Muddhāpi tassa vipateyyāti yassa",
  "atk-s0302a:749_1": "aññassa “ajānaṃyeva jānāmī”ti paṭiññassa bāhirakassa satthuno evaṃ sabbacetasā samannāgato",
  "atk-s0302a:749_2": "pasannacitto sāvako evarūpaṃ paramanipaccakāraṃ kareyya, tassa vaṇṭachinnatālapakkaṃ",
  "atk-s0302a:749_3": "viya gīvato muddhāpi vipateyya, sattadhā pana phaleyyāti attho. Kiṃ vā etena, sace",
  "atk-s0302a:749_4": "mahākassapatthero iminā cittappasādena imaṃ paramanipaccakāraṃ mahāsamuddassa kareyya,",
  "atk-s0302a:749_5": "tattakapāle pakkhittaudakabindu viya vilayaṃ gaccheyya. Sace cakkavāḷassa kareyya,",
  "atk-s0302a:749_6": "thusamuṭṭhi viya vikireyya. Sace sinerupabbatassa kareyya, kākatuṇḍena pahaṭapiṭṭhamuṭṭhi",
  "atk-s0302a:749_7": "viya viddhaṃseyya. Sace mahāpathaviyā kareyya, vātāhatabhasmapuñjo viya vikireyya.",
  "atk-s0302a:749_8": "Evarūpopi pana therassa nipaccākāro satthu suvaṇṇavaṇṇe pādapiṭṭhe lomamattampi vikopetuṃ",
  "atk-s0302a:749_9": "nāsakkhi. Tiṭṭhatu ca mahākassapo, mahākassapasadisānaṃ bhikkhūnaṃ sahassampi satasahassampi",
  "atk-s0302a:749_10": "nipaccākāradassanena neva dasabalassa pādapiṭṭhe lomamattampi vikopetuṃ paṃsukūlacīvare",
  "atk-s0302a:749_11": "vā aṃsumattampi cāletuṃ sakkoti. Evaṃ mahānubhāvo hi satthā.",
  "atk-s0302a:750_0": "Tasmātiha te kassapāti yasmā ahaṃ jānanto eva “jānāmī”ti, passanto eva ca “passāmī”ti",
  "atk-s0302a:750_1": "vadāmi, tasmā, kassapa, tayā evaṃ sikkhitabbaṃ. Tibbanti bahalaṃ mahantaṃ. Hirottappanti",
  "atk-s0302a:750_2": "hirī ca ottappañca. Paccupaṭṭhitaṃ bhavissatīti paṭhamatarameva upaṭṭhitaṃ bhavissati.",
  "atk-s0302a:750_3": "Yo hi therādīsu hirottappaṃ upaṭṭhapetvā upasaṅkamati therādayopi taṃ sahirikā saottappā",
  "atk-s0302a:750_4": "ca hutvā upasaṅkamantīti ayamettha ānisaṃso. Kusalūpasaṃhitanti kusalasannissitaṃ.",
  "atk-s0302a:750_5": "Aṭṭhiṃ katvāti attānaṃ tena dhammena aṭṭhikaṃ katvā, taṃ vā dhammaṃ “esa mayhaṃ attho”ti",
  "atk-s0302a:750_6": "aṭṭhiṃ katvā. Manasi katvāti citte ṭhapetvā. Sabbacetasā samannāharitvāti cittassa",
  "atk-s0302a:750_7": "thokampi bahi gantuṃ adento sabbena samannāhāracittena samannāharitvā. Ohitasototi",
  "atk-s0302a:750_8": "ṭhapitasoto, ñāṇasotañca pasādasotañca odahitvā mayā desitaṃ dhammaṃ sakkaccameva",
  "atk-s0302a:750_9": "suṇissāmīti evañhi te sikkhitabbaṃ. Sātasahagatā ca me kāyagatāsatīti asubhesu ceva",
  "atk-s0302a:750_10": "ānāpāne ca paṭhamajjhānavasena sukhasampayuttā kāyagatāsati. Yo ca panāyaṃ tividho",
  "atk-s0302a:750_11": "ovādo, therassa ayameva pabbajjā ca upasampadā ca ahosi.",
  "atk-s0302a:751_0": "Saraṇoti sakileso saiṇo hutvā. Raṭṭhapiṇḍaṃ bhuñjinti saddhādeyyaṃ bhuñjiṃ. Cattāro",
  "atk-s0302a:751_1": "hi paribhogā theyyaparibhogo iṇaparibhogo dāyajjaparibhogo sāmiparibhogoti. Tattha",
  "atk-s0302a:751_2": "dussīlassa saṅghamajjhe nisīditvā bhuñjantassāpi paribhogo theyyaparibhogo nāma.",
  "atk-s0302a:751_3": "Kasmā? Catūsu paccayesu anissaratāya. Sīlavato apaccavekkhitaparibhogo iṇaparibhogo",
  "atk-s0302a:751_4": "nāma. Sattannaṃ sekhānaṃ paribhogo dāyajjaparibhogo nāma. Khīṇāsavassa paribhogo",
  "atk-s0302a:751_5": "sāmiparibhogo nāma. Iti khīṇāsavova sāmī hutvā anaṇo paribhuñjati. Thero attanā puthujjanena",
  "atk-s0302a:751_6": "hutvā paribhuttaparibhogaṃ iṇaparibhogaṃyeva karonto evamāha. Aṭṭhamiyā aññā udapādīti",
  "atk-s0302a:751_7": "aṭṭhame divase arahattaphalaṃ uppajji.",
  "atk-s0302a:752_0": "Atha kho, āvuso, bhagavā maggā okkammāti maggato okkamanaṃ paṭhamataraṃ taṃdivaseyeva",
  "atk-s0302a:752_1": "ahosi, arahattādhigamo pacchā. Desanāvārassa pana evaṃ āgatattā arahattādhigamo paṭhamaṃ",
  "atk-s0302a:752_2": "dīpito. Kasmā pana bhagavā maggā okkantoti? Evaṃ kirassa ahosi “imaṃ bhikkhuṃ jātiāraññikaṃ",
  "atk-s0302a:752_3": "jātipaṃsukūlikaṃ jātiekāsanikaṃ karissāmī”ti. Tasmā okkami.",
  "atk-s0302a:753_0": "Mudukā kho tyāyanti mudukā kho te ayaṃ. Imañca pana vācaṃ bhagavā taṃ cīvaraṃ padumapupphavaṇṇena",
  "atk-s0302a:753_1": "pāṇinā antantena parāmasanto āha. Kasmā evamāhāti? Therena saha cīvaraṃ parivattetukāmatāya.",
  "atk-s0302a:753_2": "Kasmā parivattetukāmo jātoti? Theraṃ attano ṭhāne ṭhapetukāmatāya. Thero pana yasmā",
  "atk-s0302a:753_3": "cīvarassa vā pattassa vā vaṇṇe kathite “imaṃ tumhākaṃ gaṇhathā”tivacanaṃ cārittameva,",
  "atk-s0302a:753_4": "tasmā “paṭiggaṇhātu me, bhante, bhagavā”ti āha. Dhāressasi pana me tvaṃ, kassapa,",
  "atk-s0302a:753_5": "sāṇāni paṃsukūlāni nibbasanānīti, kassapa, tvaṃ imāni paribhogajiṇṇāni paṃsukūlāni",
  "atk-s0302a:753_6": "pārupituṃ sakkhissasīti vadati. Tañca kho na kāyabalaṃ sandhāya, paṭipattipūraṇaṃ",
  "atk-s0302a:753_7": "pana sandhāya evamāha. Ayañhettha adhippāyo – ahaṃ imaṃ cīvaraṃ puṇṇaṃ nāma dāsiṃ",
  "atk-s0302a:753_8": "pārupitvā āmakasusāne chaḍḍitaṃ taṃ susānaṃ pavisitvā tumbamattehi pāṇakehi samparikiṇṇaṃ",
  "atk-s0302a:753_9": "te pāṇake vidhunitvā mahāariyavaṃse ṭhatvā aggahesiṃ, tassa me imaṃ cīvaraṃ gahitadivase",
  "atk-s0302a:753_10": "dasasahassacakkavāḷe mahāpathavī mahāviravaṃ viravamānā kampittha, ākāso taṭataṭāyi,",
  "atk-s0302a:753_11": "cakkavāḷadevatā sādhukāramadaṃsu, “imaṃ cīvaraṃ gaṇhantena bhikkhunā jātipaṃsukūlikena",
  "atk-s0302a:753_12": "jātiāraññikena jātiekāsanikena jātisapadānacārikena bhavituṃ vaṭṭati, tvaṃ imassa",
  "atk-s0302a:753_13": "cīvarassa anucchavikaṃ kātuṃ sakkhissasī”ti. Theropi attanā pañcannaṃ hatthīnaṃ balaṃ",
  "atk-s0302a:753_14": "dhāreti, so taṃ atakkayitvā “ahametaṃ paṭipattiṃ pūressāmī”ti ussāhena sugatacīvarassa",
  "atk-s0302a:753_15": "anucchavikaṃ kātukāmo “dhāressāmahaṃ, bhante”ti āha. Paṭipajjinti paṭipannosmi. Evaṃ",
  "atk-s0302a:753_16": "pana cīvaraparivattanaṃ katvā ca therena pārutacīvaraṃ bhagavā pārupi, satthu cīvaraṃ",
  "atk-s0302a:753_17": "thero. Tasmiṃ samaye mahāpathavī udakapariyantaṃ katvā unnadantī kampittha.",
  "atk-s0302a:754_0": "Bhagavato puttotiādīsu thero bhagavantaṃ nissāya ariyāya jātiyā jātoti bhagavato",
  "atk-s0302a:754_1": "putto. Urena vasitvā mukhato nikkhantaovādavasena pabbajjāya ceva upasampadāya ca",
  "atk-s0302a:754_2": "patiṭṭhitattā oraso mukhato jāto. Ovādadhammato jātattā ovādadhammena ca nimmitattā",
  "atk-s0302a:754_3": "dhammajo dhammanimmito. Ovādadhammadāyādaṃ navalokuttaradhammadāyādameva vā arahatīti",
  "atk-s0302a:754_4": "dhammadāyādo. Paṭiggahitāni sāṇāni paṃsukūlānīti satthārā pārutaṃ paṃsukūlacīvaraṃ",
  "atk-s0302a:754_5": "pārupanatthāya paṭiggahitaṃ.",
  "atk-s0302a:755_0": "Sammā vadamāno vadeyyāti yaṃ puggalaṃ “bhagavato putto”tiādīhi guṇehi sammā vadamāno",
  "atk-s0302a:755_1": "vadeyya, mamaṃ taṃ sammā vadamāno vadeyya, ahaṃ evarūpoti. Ettāvatā therena pabbajjā",
  "atk-s0302a:755_2": "ca parisodhitā hoti. Ayañhettha adhippāyo – āvuso, yassa na upajjhāyo paññāyati,",
  "atk-s0302a:755_3": "na ācariyo, kiṃ so anupajjhāyo anācariyo nhāpitamuṇḍako sayaṃgahitakāsāvo “titthiyapakkantako”ti",
  "atk-s0302a:755_4": "saṅkhaṃ gato evaṃ tigāvutaṃ maggaṃ paccuggamanaṃ labhati, tīhi ovādehi pabbajjaṃ",
  "atk-s0302a:755_5": "vā upasampadaṃ vā labhati, kāyena kāyaṃ cīvaraparivattanaṃ labhati? Passa yāva dubbhāsitaṃ",
  "atk-s0302a:755_6": "vacanaṃ thullanandāya bhikkhuniyāti. Evaṃ pabbajjaṃ sodhetvā idāni chahi abhiññāhi",
  "atk-s0302a:755_7": "sīhanādaṃ nadituṃ ahaṃ kho, āvusotiādimāha. Sesaṃ purimanayeneva veditabbaṃ. Ekādasamaṃ.",
  "atk-s0302a:756": "12. Paraṃmaraṇasuttavaṇṇanā",
  "atk-s0302a:757_0": "155. Dvādasame tathāgatoti satto. Na hetaṃ, āvuso, atthasaṃhitanti, āvuso, etaṃ diṭṭhigataṃ",
  "atk-s0302a:757_1": "atthasannissitaṃ na hoti. Nādibrahmacariyakanti maggabrahmacariyassa pubbabhāgapaṭipadāpi",
  "atk-s0302a:757_2": "na hoti. Etañhi, āvuso, atthasaṃhitanti, āvuso, etaṃ catusaccakammaṭṭhānaṃ atthasannissitaṃ.",
  "atk-s0302a:757_3": "Etaṃ ādibrahmacariyakanti etaṃ maggabrahmacariyassa ādi pubbabhāgapaṭipadā. Dvādasamaṃ.",
  "atk-s0302a:758": "13. Saddhammappatirūpakasuttavaṇṇanā",
  "atk-s0302a:759_0": "156. Terasame aññāya saṇṭhahiṃsūti arahatte patiṭṭhahiṃsu. Saddhammappatirūpakanti",
  "atk-s0302a:759_1": "dve saddhammappatirūpakāni adhigamasaddhammappatirūpakañca pariyattisaddhammappatirūpakañca. Tattha –",
  "atk-s0302a:760": "“Obhāse ceva ñāṇe ca, pītiyā ca vikampati;",
  "atk-s0302a:761": "Passaddhiyā sukhe ceva, yehi cittaṃ pavedhati.",
  "atk-s0302a:762": "“Adhimokkhe ca paggāhe, upaṭṭhāne ca kampati;",
  "atk-s0302a:763": "Upekkhāvajjanāya ceva, upekkhāya ca nikantiyā.",
  "atk-s0302a:764": "“Imāni dasa ṭhānāni, paññā yassa paricitā;",
  "atk-s0302a:765": "Dhammuddhaccakusalo hoti, na ca sammoha gacchatī”ti. ; –",
  "atk-s0302a:766_0": "Idaṃ vipassanāñāṇassa upakkilesajātaṃ adhigamasaddhammappatirūpakaṃ nāma. Tisso pana",
  "atk-s0302a:766_1": "saṅgītiyo anāruḷhaṃ dhātukathā ārammaṇakathā asubhakathā ñāṇavatthukathā vijjākaraṇḍakoti",
  "atk-s0302a:766_2": "imehi pañcahi kathāvatthūhi paribāhiraṃ guḷhavinayaṃ guḷhavessantaraṃ guḷhamahosadhaṃ",
  "atk-s0302a:766_3": "vaṇṇapiṭakaṃ aṅgulimālapiṭakaṃ raṭṭhapālagajjitaṃ āḷavakagajjitaṃ vedallapiṭakanti",
  "atk-s0302a:766_4": "abuddhavacanaṃ pariyattisaddhammappatirūpakaṃ nāma.",
  "atk-s0302a:767_0": "Jātarūpappatirūpakanti suvaṇṇarasavidhānaṃ ārakūṭamayaṃ suvaṇṇavaṇṇaṃ ābharaṇajātaṃ.",
  "atk-s0302a:767_1": "Chaṇakālesu hi manussā “ābharaṇabhaṇḍakaṃ gaṇhissāmā”ti āpaṇaṃ gacchanti. Atha ne",
  "atk-s0302a:767_2": "āpaṇikā evaṃ vadanti, “sace tumhe ābharaṇatthikā, imāni gaṇhatha. Imāni hi ghanāni",
  "atk-s0302a:767_3": "ceva vaṇṇavantāni ca appagghāni cā”ti. Te tesaṃ sutvā, “kāraṇaṃ ime vadanti, imāni",
  "atk-s0302a:767_4": "piḷandhitvā sakkā nakkhattaṃ kīḷituṃ, sobhanti ceva appagghāni cā”ti tāni gahetvā",
  "atk-s0302a:767_5": "gacchanti. Suvaṇṇabhaṇḍaṃ avikkiyamānaṃ nidahitvā ṭhapetabbaṃ hoti. Evaṃ taṃ jātarūpappatirūpake",
  "atk-s0302a:767_6": "uppanne antaradhāyati nāma.",
  "atk-s0302a:768_0": "Atha saddhammassa antaradhānaṃ hotīti adhigamasaddhammassa paṭipattisaddhammassa",
  "atk-s0302a:768_1": "pariyattisaddhammassāti tividhassāpi saddhammassa antaradhānaṃ hoti. Paṭhamabodhiyañhi",
  "atk-s0302a:768_2": "bhikkhū paṭisambhidappattā ahesuṃ. Atha kāle gacchante paṭisambhidā pāpuṇituṃ na",
  "atk-s0302a:768_3": "sakkhiṃsu, chaḷabhiññā ahesuṃ. Tato cha abhiññā pāpuṇituṃ asakkontā tisso vijjā pāpuṇiṃsu.",
  "atk-s0302a:768_4": "Idāni kāle gacchante tisso vijjā pāpuṇituṃ asakkontā āsavakkhayamattaṃ pāpuṇissanti.",
  "atk-s0302a:768_5": "Tampi asakkontā anāgāmiphalaṃ, tampi asakkontā sakadāgāmiphalaṃ, tampi asakkontā",
  "atk-s0302a:768_6": "sotāpattiphalaṃ. Gacchante kāle sotāpattiphalampi pattuṃ na sakkhissanti. Atha nesaṃ",
  "atk-s0302a:768_7": "yadā vipassanā imehi upakkilesehi upakkiliṭṭhā āraddhamattāva ṭhassati, tadā adhigamasaddhammo",
  "atk-s0302a:768_8": "antarahito nāma bhavissati.",
  "atk-s0302a:769_0": "Paṭhamabodhiyañhi bhikkhū catunnaṃ paṭisambhidānaṃ anucchavikaṃ paṭipattiṃ pūrayiṃsu.",
  "atk-s0302a:769_1": "Gacchante kāle taṃ asakkontā channaṃ abhiññānaṃ, tampi asakkontā tissannaṃ vijjānaṃ,",
  "atk-s0302a:769_2": "tampi asakkontā arahattaphalamattassa. Gacchante pana kāle arahattassa anucchavikaṃ",
  "atk-s0302a:769_3": "paṭipattiṃ pūretuṃ asakkontā anāgāmiphalassa anucchavikaṃ paṭipattiṃ pūressanti,",
  "atk-s0302a:769_4": "tampi asakkontā sakadāgāmiphalassa, tampi asakkontā sotāpattiphalassa. Yadā pana",
  "atk-s0302a:769_5": "sotāpattiphalassapi anucchavikaṃ paṭipadaṃ pūretuṃ asakkontā sīlapārisuddhimatteva",
  "atk-s0302a:769_6": "ṭhassanti, tadā paṭipattisaddhammo antarahito nāma bhavissati.",
  "atk-s0302a:770_0": "Yāva pana tepiṭakaṃ buddhavacanaṃ vattati, na tāva sāsanaṃ antarahitanti vattuṃ vaṭṭati.",
  "atk-s0302a:770_1": "Tiṭṭhantu tīṇi vā, abhidhammapiṭake antarahite itaresu dvīsu tiṭṭhantesupi antarahitanti",
  "atk-s0302a:770_2": "na vattabbameva. Dvīsu antarahitesu vinayapiṭakamatte ṭhitepi, tatrāpi khandhakaparivāresu",
  "atk-s0302a:770_3": "antarahitesu ubhatovibhaṅgamatte, mahāvinaye antarahite dvīsu pātimokkhesu vattamānesupi",
  "atk-s0302a:770_4": "sāsanaṃ anantarahitameva. Yadā pana dve pātimokkhā antaradhāyissanti, atha pariyattisaddhammassa",
  "atk-s0302a:770_5": "antaradhānaṃ bhavissati. Tasmiṃ antarahite sāsanaṃ antarahitaṃ nāma hoti. Pariyattiyā",
  "atk-s0302a:770_6": "hi antarahitāya paṭipatti antaradhāyati, paṭipattiyā antarahitāya adhigamo antaradhāyati.",
  "atk-s0302a:770_7": "Kiṃ kāraṇā? Ayañhi pariyatti paṭipattiyā paccayo hoti, paṭipatti adhigamassa. Iti",
  "atk-s0302a:770_8": "paṭipattitopi pariyattimeva pamāṇaṃ.",
  "atk-s0302a:771_0": "Nanu ca kassapasammāsambuddhakāle kapilo nāma anārādhakabhikkhu “pātimokkhaṃ uddisissāmī”ti",
  "atk-s0302a:771_1": "bījaniṃ gahetvā āsane nisinno “atthi imasmiṃ vattantā”ti pucchi, atha tassa bhayena",
  "atk-s0302a:771_2": "yesampi pātimokkho vattati, tepi “mayaṃ vattāmā”ti avatvā “na vattāmā”ti vadiṃsu,",
  "atk-s0302a:771_3": "so bījaniṃ ṭhapetvā uṭṭhāyāsanā gato, tadā sammāsambuddhassa sāsanaṃ osakkitanti?",
  "atk-s0302a:771_4": "Kiñcāpi osakkitaṃ, pariyatti pana ekanteneva pamāṇaṃ. Yathā hi mahato taḷākassa pāḷiyā",
  "atk-s0302a:771_5": "thirāya udakaṃ na ṭhassatīti na vattabbaṃ, udake sati padumādīni pupphāni na pupphissantīti",
  "atk-s0302a:771_6": "na vattabbaṃ, evameva mahātaḷākassa thirapāḷisadise tepiṭake buddhavacane sati mahātaḷāke",
  "atk-s0302a:771_7": "udakasadisā paṭipattipūrakā kulaputtā natthīti na vattabbā, tesu sati mahātaḷāke",
  "atk-s0302a:771_8": "padumādīni pupphāni viya sotāpannādayo ariyapuggalā natthīti na vattabbāti evaṃ ekantato",
  "atk-s0302a:771_9": "pariyattiyeva pamāṇaṃ.",
  "atk-s0302a:772_0": "Pathavīdhātūti dve satasahassāni cattāri ca nahutāni bahalā mahāpathavī. Āpodhātūti",
  "atk-s0302a:772_1": "pathavito paṭṭhāya yāva subhakiṇhabrahmalokā uggataṃ kappavināsakaṃ udakaṃ. Tejodhātūti",
  "atk-s0302a:772_2": "pathavito paṭṭhāya yāva ābhassarabrahmalokā uggato kappavināsako aggi. Vāyodhātūti",
  "atk-s0302a:772_3": "pathavito paṭṭhāya yāva vehapphalabrahmalokā uggato kappavināsako vāyu. Etesu hi",
  "atk-s0302a:772_4": "ekadhammopi satthu sāsanaṃ antaradhāpetuṃ na sakkoti, tasmā evamāha. Idheva te uppajjantīti",
  "atk-s0302a:772_5": "lohato lohakhādakaṃ malaṃ viya imasmiṃ mayhaṃyeva sāsane te uppajjanti. Moghapurisāti tucchapurisā.",
  "atk-s0302a:773_0": "Ādikeneva opilavatīti ettha ādikenāti ādānena gahaṇena. Opilavatīti nimujjati. Idaṃ",
  "atk-s0302a:773_1": "vuttaṃ hoti – yathā udakacarā nāvā bhaṇḍaṃ gaṇhantī nimujjati, evaṃ pariyattiādīnaṃ",
  "atk-s0302a:773_2": "pūraṇena saddhammassa antaradhānaṃ na hoti. Pariyattiyā hi hāyamānāya paṭipatti hāyati,",
  "atk-s0302a:773_3": "paṭipattiyā hāyamānāya adhigamo hāyati. Pariyattiyā pūrayamānāya pariyattidharā puggalā",
  "atk-s0302a:773_4": "paṭipattiṃ pūrenti, paṭipattipūrakā adhigamaṃ pūrenti. Iti navacando viya pariyattiyādīsu",
  "atk-s0302a:773_5": "vaḍḍhamānāsu mayhaṃ sāsanaṃ vaḍḍhati yevāti dasseti.",
  "atk-s0302a:774_0": "Idāni yehi dhammehi saddhammassa antaradhānañceva ṭhiti ca hoti, te dassento pañca",
  "atk-s0302a:774_1": "khotiādimāha. Tattha okkamanīyāti avakkamanīyā, heṭṭhāgamanīyāti attho. Satthari",
  "atk-s0302a:774_2": "agāravātiādīsu agāravāti gāravarahitā. Appatissāti appatissayā anīcavuttikā. Tattha",
  "atk-s0302a:774_3": "yo cetiyaṅgaṇaṃ ārohanto chattaṃ dhāreti, upāhanaṃ dhāreti, aññato oloketvā kathaṃ",
  "atk-s0302a:774_4": "kathento gacchati, ayaṃ satthari agāravo nāma.",
  "atk-s0302a:775_0": "Yo dhammassavanassa kāle saṅghuṭṭhe daharasāmaṇerehi parivārito nisīdati, aññāni",
  "atk-s0302a:775_1": "vā navakammādīni karoti, dhammassavanagge nisinno niddāyati, vikkhitto vā aññaṃ kathento",
  "atk-s0302a:775_2": "nisīdati, ayaṃ dhamme agāravo nāma.",
  "atk-s0302a:776_0": "Yo therupaṭṭhānaṃ gantvā, avanditvā nisīdati, hatthapallatthikaṃ dussapallatthikaṃ",
  "atk-s0302a:776_1": "karoti, aññaṃ vā pana hatthapādakukkuccaṃ karoti, vuḍḍhānaṃ santike anajjhiṭṭho katheti,",
  "atk-s0302a:776_2": "ayaṃ saṅghe agāravo nāma.",
  "atk-s0302a:777_0": "Tisso pana sikkhā apūrentova sikkhāya agāravo nāma hoti. Aṭṭha samāpattiyo anibbattento",
  "atk-s0302a:777_1": "tāsaṃ vā pana nibbattanatthāya payogaṃ akaronto samādhismiṃ agāravo nāma. Sukkapakkho",
  "atk-s0302a:777_2": "vuttavipallāseneva veditabboti. Terasamaṃ.",
  "atk-s0302a:778": "Kassapasaṃyuttavaṇṇanā niṭṭhitā.",
  "atk-s0302a:779": "6. Lābhasakkārasaṃyuttaṃ",
  "atk-s0302a:780": "1. Paṭhamavaggo",
  "atk-s0302a:781": "1. Dāruṇasuttavaṇṇanā",
  "atk-s0302a:782_0": "157. Lābhasakkārasaṃyuttassa paṭhame dāruṇoti thaddho. Lābhasakkārasilokoti ettha",
  "atk-s0302a:782_1": "lābho nāma catupaccayalābho. Sakkāroti tesaṃyeva sukatānaṃ susaṅkhatānaṃ lābho. Silokoti",
  "atk-s0302a:782_2": "vaṇṇaghoso. Kaṭukoti tikhiṇo. Pharusoti kharo. Antarāyikoti antarāyakaro. Paṭhamaṃ.",
  "atk-s0302a:783": "2. Baḷisasuttavaṇṇanā",
  "atk-s0302a:784_0": "158. Dutiye bāḷisikoti baḷisaṃ gahetvā caramāno macchaghātako. Āmisagatanti āmisamakkhitaṃ.",
  "atk-s0302a:784_1": "Āmisacakkhūti āmise cakkhu dassanaṃ assāti āmisacakkhu. Gilabaḷisoti gilitabaḷiso.",
  "atk-s0302a:784_2": "Anayaṃ āpannoti dukkhaṃ patto. Byasanaṃ āpannoti vināsaṃ patto. Yathākāmakaraṇīyoti",
  "atk-s0302a:784_3": "yathākāmena yathāruciyā yatheva naṃ bāḷisiko icchati, tathevassa kattabboti attho.",
  "atk-s0302a:784_4": "Yathākāmakaraṇīyo pāpimatoti yathā kilesamārassa kāmo, evaṃ kattabbo, nirayaṃ vā",
  "atk-s0302a:784_5": "tiracchānayoniṃ vā pettivisayaṃ vā pāpetabbo. Dutiyaṃ.",
  "atk-s0302a:785": "3-4. Kummasuttādivaṇṇanā",
  "atk-s0302a:786_0": "159-160. Tatiye mahākummakulanti mahantaṃ aṭṭhikacchapakulaṃ. Agamāsīti “ettha addhā",
  "atk-s0302a:786_1": "kiñci khāditabbaṃ atthi, taṃ maccharāyanto maṃ esa nivāretī”ti saññāya agamāsi. Papatāyāti",
  "atk-s0302a:786_2": "papatā vuccati dīgharajjukabaddho ayakantakosake daṇḍakaṃ pavesetvā gahito kaṇṇikasallasaṇṭhāno,",
  "atk-s0302a:786_3": "ayakaṇṭako, yasmiṃ vegena patitvā kaṭāhe laggamatte daṇḍako nikkhamati, rajjuko ekābaddho",
  "atk-s0302a:786_4": "gacchateva. So kummoti so viddhakummo. Yena so kummoti udakasaddaṃ sutvā sāsaṅkaṭṭhānaṃ",
  "atk-s0302a:786_5": "bhavissatīti nivattitvā yena so atthakāmo kummo. Na dāni tvaṃ amhākanti idāni tvaṃ",
  "atk-s0302a:786_6": "amittahatthaṃ gato, na amhākaṃ santakoti attho. Evaṃ sallapantānaṃyeva ca nesaṃ nāvāya",
  "atk-s0302a:786_7": "ṭhito luddo rajjukaṃ ākaḍḍhitvā kummaṃ gahetvā yathākāmaṃ akāsi. Sesamettha ito anantarasutte",
  "atk-s0302a:786_8": "ca uttānameva. Tatiyacatutthāni.",
  "atk-s0302a:787": "5. Mīḷhakasuttavaṇṇanā",
  "atk-s0302a:788_0": "161. Pañcame mīḷhakāti gūthapāṇakā. Gūthādīti gūthabhakkhā. Gūthapūrāti anto gūthena",
  "atk-s0302a:788_1": "bharitā. Puṇṇā gūthassāti idaṃ purimasseva atthadīpanaṃ. Atimaññeyyāti pacchimapāde",
  "atk-s0302a:788_2": "bhūmiyaṃ ṭhapetvā purimapāde gūthassa upari āropetvā ṭhitā “ahamhi gūthādī”ti bhaṇantī",
  "atk-s0302a:788_3": "atimaññeyya. Piṇḍapāto cassa pūroti aparopissa pattapūro paṇītapiṇḍapāto bhaveyya. Pañcamaṃ.",
  "atk-s0302a:789": "6. Asanisuttavaṇṇanā",
  "atk-s0302a:790_0": "162. Chaṭṭhe kaṃ, bhikkhave, asanivicakkanti, bhikkhave, kaṃ puggalaṃ matthake patitvā",
  "atk-s0302a:790_1": "maddamānaṃ sukkāsanicakkaṃ āgacchatu. Appattamānasanti anadhigatārahattaṃ. Iti bhagavā",
  "atk-s0302a:790_2": "na sattānaṃ dukkhakāmatāya, ādīnavaṃ pana dassetuṃ evamāha. Asanicakkañhi matthake",
  "atk-s0302a:790_3": "patitaṃ ekameva attabhāvaṃ nāseti, lābhasakkārasilokena pariyādiṇṇacitto nirayādīsu",
  "atk-s0302a:790_4": "anantadukkhaṃ anubhoti. Chaṭṭhaṃ.",
  "atk-s0302a:791": "7. Diddhasuttavaṇṇanā",
  "atk-s0302a:792": "163. Sattame diddhagatenāti gatadiddhena. Visallenāti visamakkhitena. Sallenāti sattiyā. Sattamaṃ.",
  "atk-s0302a:793": "8. Siṅgālasuttavaṇṇanā",
  "atk-s0302a:794_0": "164. Aṭṭhame siṅgāloti jarasiṅgālo. Yathā hi suvaṇṇavaṇṇopi kāyo pūtikāyo tveva,",
  "atk-s0302a:794_1": "taṃkhaṇaṃ gaḷitampi ca muttaṃ pūtimuttantveva vuccati, evaṃ tadahujātopi siṅgālo",
  "atk-s0302a:794_2": "jarasiṅgālotveva vuccati. Ukkaṇṭakena nāmāti evaṃnāmakena rogena. So kira sītakāle",
  "atk-s0302a:794_3": "uppajjati. Tasmiṃ uppanne sakalasarīrato lomāni patanti, sakalasarīraṃ nillomaṃ hutvā,",
  "atk-s0302a:794_4": "samantato phuṭati, vātabbhāhatā vaṇā rujjanti. Yathā ummattakasunakhena daṭṭho puriso",
  "atk-s0302a:794_5": "anavaṭṭhitova bhamati, evaṃ tasmiṃ uppanne bhamitabbo hoti, asukaṭṭhāne sotthi bhavissatīti",
  "atk-s0302a:794_6": "na paññāyati. Aṭṭhamaṃ.",
  "atk-s0302a:795": "9. Verambhasuttavaṇṇanā",
  "atk-s0302a:796_0": "165. Navame verambhavātāti evaṃnāmakā mahāvātā. Kīdise pana ṭhāne te vātā vāyantīti?",
  "atk-s0302a:796_1": "Yattha ṭhitassa cattāro dīpā uppalinipattamattā hutvā paññāyanti. Yo pakkhī gacchatīti",
  "atk-s0302a:796_2": "navavuṭṭhe deve viravanto vātasakuṇo tattha gacchati, taṃ sandhāyetaṃ vuttaṃ. Arakkhiteneva",
  "atk-s0302a:796_3": "kāyenātiādīsu hatthapāde kīḷāpento khandhaṭṭhiṃ vā nāmento kāyaṃ na rakkhati nāma,",
  "atk-s0302a:796_4": "nānāvidhaṃ duṭṭhullakathaṃ kathento vācaṃ na rakkhati nāma, kāmavitakkādayo vitakkento",
  "atk-s0302a:796_5": "cittaṃ na rakkhati nāma. Anupaṭṭhitāya satiyāti kāyagatāsatiṃ anupaṭṭhapetvā. Navamaṃ.",
  "atk-s0302a:797": "10. Sagāthakasuttavaṇṇanā",
  "atk-s0302a:798_0": "166. Dasame asakkārena cūbhayanti asakkārena ca ubhayena. Samādhīti arahattaphalasamādhi.",
  "atk-s0302a:798_1": "So hi tena na vikampati. Appamāṇavihārinoti appamāṇena phalasamādhinā viharantassa.",
  "atk-s0302a:798_2": "Sātatikanti satatakāriṃ. Sukhumaṃdiṭṭhivipassakanti arahattamaggadiṭṭhiyā sukhumadiṭṭhiphalasamāpattiatthāya",
  "atk-s0302a:798_3": "vipassanaṃ paṭṭhapetvā āgatattā vipassakaṃ. Upādānakkhayārāmanti upādānakkhayasaṅkhāte",
  "atk-s0302a:798_4": "nibbāne rataṃ. Āhu sappuriso itīti sappurisoti kathentīti. Dasamaṃ.",
  "atk-s0302a:799": "Paṭhamo vaggo.",
  "atk-s0302a:800": "2. Dutiyavaggo",
  "atk-s0302a:801": "1-2. Suvaṇṇapātisuttādivaṇṇanā",
  "atk-s0302a:802_0": "167-168. Dutiyavaggassa paṭhame sampajānamusā bhāsantanti appamattakenapi kāraṇena",
  "atk-s0302a:802_1": "sampajānameva musā bhāsantaṃ. “Sīlaṃ pūressāmī”ti saṃvihitabhikkhuṃ sinerumattopi",
  "atk-s0302a:802_2": "paccayarāsi cāletuṃ na sakkoti. Yadā pana sīlaṃ pahāya sakkāranissito hoti, tadā",
  "atk-s0302a:802_3": "kuṇḍakamuṭṭhihetupi musā bhāsati, aññaṃ vā akiccaṃ karoti. Dutiyaṃ uttānamevāti. Paṭhamadutiyāni.",
  "atk-s0302a:803": "3-10. Suvaṇṇanikkhasuttādivaṇṇanā",
  "atk-s0302a:804_0": "169. Tatiyādīsu suvaṇṇanikkhassāti ekassa kañcananikkhassa. Siṅgīnikkhassāti siṅgīsuvaṇṇanikkhassa.",
  "atk-s0302a:804_1": "Pathaviyāti cakkavāḷabbhantarāya mahāpathaviyā. Āmisakiñcikkhahetūti kassacideva",
  "atk-s0302a:804_2": "āmisassa hetu antamaso kuṇḍakamuṭṭhinopi. Jīvitahetūti aṭaviyaṃ corehi gahetvā jīvite",
  "atk-s0302a:804_3": "voropiyamāne tassapi hetu. Janapadakalyāṇiyāti janapade uttamitthiyā. Tatiyādīni.",
  "atk-s0302a:805": "Dutiyo vaggo.",
  "atk-s0302a:806": "3. Tatiyavaggo",
  "atk-s0302a:807": "1-2. Mātugāmasuttādivaṇṇanā",
  "atk-s0302a:808_0": "170-171. Tatiyavaggassa paṭhame na tassa, bhikkhave, mātugāmoti na tassa raho ekakassa",
  "atk-s0302a:808_1": "nisinnassa tena dhammena atthikopi mātugāmo cittaṃ pariyādātuṃ sakkoti, yassa lābhasakkārasiloko",
  "atk-s0302a:808_2": "cittaṃ pariyādātuṃ sakkotīti, attho. Dutiyaṃ uttānamevāti. Paṭhamadutiyāni.",
  "atk-s0302a:809": "3-6. Ekaputtakasuttādivaṇṇanā",
  "atk-s0302a:810": "172-175. Tatiye saddhāti sotāpannā. Sesamettha uttānameva. Tathā catutthe pañcame chaṭṭhe ca. Tatiyādīni.",
  "atk-s0302a:811": "7. Tatiyasamaṇabrāhmaṇasuttavaṇṇanā",
  "atk-s0302a:812_0": "176. Sattame samudayantiādīsu saha pubbakammena attabhāvo kolaputtiyaṃ vaṇṇapokkharatā",
  "atk-s0302a:812_1": "kalyāṇavākkaraṇatā dhutaguṇāvīkaraṇaṃ cīvaradhāraṇaṃ parivārasampattīti evamādi lābhasakkārassa",
  "atk-s0302a:812_2": "samudayo nāma, taṃ samudayasaccavasena nappajānāti, nirodho ca paṭipadā ca nirodhasaccamaggasaccavaseneva",
  "atk-s0302a:812_3": "veditabbā. Sattamaṃ.",
  "atk-s0302a:813": "8. Chavisuttavaṇṇanā",
  "atk-s0302a:814_0": "177. Aṭṭhame yasmā lābhasakkārasiloko narakādīsu, nibbattento sakalampi imaṃ attabhāvaṃ",
  "atk-s0302a:814_1": "nāseti, idhāpi maraṇampi maraṇamattampi dukkhaṃ āvahati, tasmā chaviṃ chindatītiādi vuttaṃ. Aṭṭhamaṃ.",
  "atk-s0302a:815": "9. Rajjusuttavaṇṇanā",
  "atk-s0302a:816": "178. Navame vāḷarajjuyāti suttādimayā rajju mudukā hoti vāḷarajju kharā pharusā, tasmā ayameva gahitā. Navamaṃ.",
  "atk-s0302a:817": "10. Bhikkhusuttavaṇṇanā",
  "atk-s0302a:818_0": "179. Dasame diṭṭhadhammasukhavihārāti phalasamāpattisukhavihārā. Tesāhamassāti tesaṃ",
  "atk-s0302a:818_1": "ahaṃ assa. Khīṇāsavo hi lābhī puññasampanno yāgukhajjakādīni gahetvā āgatāgatānaṃ",
  "atk-s0302a:818_2": "anumodanaṃ karonto dhammaṃ desento pañhaṃ vissajjento phalasamāpattiṃ appetvā nisīdituṃ",
  "atk-s0302a:818_3": "okāsaṃ na labhati, taṃ sandhāya vuttanti. Dasamaṃ.",
  "atk-s0302a:819": "Tatiyo vaggo.",
  "atk-s0302a:820": "4. Catutthavaggo",
  "atk-s0302a:821": "1-4. Bhindisuttādivaṇṇanā",
  "atk-s0302a:822_0": "180-183. Catutthavaggassa paṭhamaṃ uttānameva. Dutiyādīsu kusalamūlanti alobhāditividhakusaladhammo.",
  "atk-s0302a:822_1": "Sukko dhammoti tasseva pariyāyadesanā. Ayaṃ panettha saṅkhepattho – yassa kusalamūlādisaṅkhātassa",
  "atk-s0302a:822_2": "anavajjadhammassa asamucchinnattā devadatto sagge vā nibbatteyya, maggaphalāni vā",
  "atk-s0302a:822_3": "adhigaccheyya, svāssa samucchedamagamā sabbaso samucchinno vinaṭṭho. Paṭhamādīni.",
  "atk-s0302a:823": "5. Acirapakkantasuttavaṇṇanā",
  "atk-s0302a:824_0": "184. Pañcame parābhavāyāti avaḍḍhiyā vināsāya. Assatarīti vaḷavāya kucchismiṃ gadrabhassa",
  "atk-s0302a:824_1": "jātā. Attavadhāya gabbhaṃ gaṇhātīti taṃ assena saddhiṃ sampayojenti, sā gabbhaṃ gaṇhitvā",
  "atk-s0302a:824_2": "kāle sampatte vijāyituṃ na sakkoti, pādehi bhūmiyaṃ paharantī tiṭṭhati, athassā cattāro",
  "atk-s0302a:824_3": "pāde catūsu khāṇukesu bandhitvā kucchiṃ phāletvā potaṃ nīharanti, sā tattheva marati.",
  "atk-s0302a:824_4": "Tenetaṃ vuttaṃ. Pañcamaṃ.",
  "atk-s0302a:825": "6. Pañcarathasatasuttavaṇṇanā",
  "atk-s0302a:826_0": "185. Chaṭṭhe bhattābhihāroti abhiharitabbaṃ bhattaṃ. Tassa pana pamāṇaṃ dassetuṃ",
  "atk-s0302a:826_1": "pañca ca thālipākasatānīti vuttaṃ. Tattha eko thālipāko dasannaṃ purisānaṃ bhattaṃ",
  "atk-s0302a:826_2": "gaṇhāti. Nāsāya pittaṃ bhindeyyunti acchapittaṃ vā macchapittaṃ vāssa nāsapuṭe pakkhipeyyaṃ. Chaṭṭhaṃ.",
  "atk-s0302a:827": "7-13. Mātusuttādivaṇṇanā",
  "atk-s0302a:828_0": "186-187. Sattame mātupi hetūti “sace musā bhaṇasi, mātaraṃ te vissajjessāma. No ce",
  "atk-s0302a:828_1": "bhaṇasi, na vissajjessāmā”ti evaṃ corehi aṭaviyaṃ pucchamāno tassā corahatthagatāya",
  "atk-s0302a:828_2": "mātuyāpi hetu sampajānamusā na bhāseyyāti attho. Ito paresupi eseva nayoti. Sattamādīni.",
  "atk-s0302a:829": "Lābhasakkārasaṃyuttavaṇṇanā niṭṭhitā.",
  "atk-s0302a:830": "7. Rāhulasaṃyuttaṃ",
  "atk-s0302a:831": "1. Paṭhamavaggo",
  "atk-s0302a:832": "1-8. Cakkhusuttādivaṇṇanā",
  "atk-s0302a:833_0": "188-195. Rāhulasaṃyuttassa paṭhame ekoti catūsu iriyāpathesu ekavihārī. Vūpakaṭṭhoti",
  "atk-s0302a:833_1": "vivekaṭṭho nissaddo. Appamattoti satiyā avippavasanto. Ātāpīti vīriyasampanno. Pahitatto",
  "atk-s0302a:833_2": "vihareyyanti visesādhigamatthāya pesitatto hutvā vihareyyaṃ. Aniccanti hutvā abhāvākārena",
  "atk-s0302a:833_3": "aniccaṃ. Atha vā uppādavayavantatāya tāvakālikatāya vipariṇāmakoṭiyā niccapaṭikkhepatoti",
  "atk-s0302a:833_4": "imehipi kāraṇehi aniccaṃ. Dukkhanti catūhi kāraṇehi dukkhaṃ dukkhamanaṭṭhena dukkhavatthukaṭṭhena",
  "atk-s0302a:833_5": "satatasampīḷanaṭṭhena sukhapaṭikkhepenāti. Kallanti yuttaṃ. Etaṃ mamāti taṇhāgāho.",
  "atk-s0302a:833_6": "Esohamasmīti mānagāho. Eso me attāti diṭṭhigāho. Taṇhāgāho cettha aṭṭhasatataṇhāvicaritavasena,",
  "atk-s0302a:833_7": "mānagāho navavidhamānavasena, diṭṭhigāho dvāsaṭṭhidiṭṭhivasena veditabbo. Nibbindaṃ",
  "atk-s0302a:833_8": "virajjatīti ettha virāgavasena cattāro maggā kathitā, virāgā vimuccatīti ettha vimuttivasena",
  "atk-s0302a:833_9": "cattāri sāmaññaphalāni.",
  "atk-s0302a:834_0": "Ettha ca pañcasu dvāresu pasādāva gahitā, manoti iminā tebhūmakaṃ sammasanacāracittaṃ.",
  "atk-s0302a:834_1": "Dutiye pañcasu dvāresu ārammaṇameva. Tatiye pañcasu dvāresu pasādavatthukacittameva,",
  "atk-s0302a:834_2": "manoviññāṇena tebhūmakaṃ sammasanacāracittaṃ gahitaṃ. Evaṃ sabbattha nayo netabbo.",
  "atk-s0302a:834_3": "Chaṭṭhe tebhūmakadhammā. Aṭṭhame pana taṇhāti tasmiṃ tasmiṃ dvāre javanappattāva",
  "atk-s0302a:834_4": "labbhati. Paṭhamādīni.",
  "atk-s0302a:835": "9. Dhātusuttavaṇṇanā",
  "atk-s0302a:836": "196. Navame viññāṇadhātuvasena nāmaṃ, sesāhi rūpanti nāmarūpaṃ kathitaṃ. Navamaṃ.",
  "atk-s0302a:837": "10. Khandhasuttavaṇṇanā",
  "atk-s0302a:838": "197. Dasame rūpakkhandho kāmāvacaro, sesā cattāro sabbasaṅgāhikaparicchedena catubhūmakā. Idha pana tebhūmakāti gahetabbā. Dasamaṃ.",
  "atk-s0302a:839": "Paṭhamo vaggo.",
  "atk-s0302a:840": "2. Dutiyavaggo",
  "atk-s0302a:841": "1-10. Cakkhusuttādivaṇṇanā",
  "atk-s0302a:842": "198-199. Dutiye dasa uttānatthāneva. Paṭhamādīni.",
  "atk-s0302a:843": "11. Anusayasuttavaṇṇanā",
  "atk-s0302a:844_0": "200. Ekādasame imasmiñca saviññāṇake kāyeti attano saviññāṇakakāyaṃ dasseti, bahiddhā",
  "atk-s0302a:844_1": "cāti parassa saviññāṇakaṃ vā aviññāṇakaṃ vā. Purimena vā attano ca parassa ca viññāṇameva",
  "atk-s0302a:844_2": "dasseti, pacchimena bahiddhā anindriyabaddharūpaṃ. Ahaṅkāramamaṅkāramānānusayāti",
  "atk-s0302a:844_3": "ahaṃkāradiṭṭhi ca mamaṃkārataṇhā ca mānānusayā ca. Na hontīti ete kilesā kathaṃ jānantassa",
  "atk-s0302a:844_4": "etesu vatthūsu na hontīti pucchati. Sammappaññāya passatīti saha vipassanāya maggapaññāya",
  "atk-s0302a:844_5": "suṭṭhu passati. Ekādasamaṃ.",
  "atk-s0302a:845": "12. Apagatasuttavaṇṇanā",
  "atk-s0302a:846_0": "201. Dvādasame ahaṅkāramamaṅkāramānāpagatanti ahaṃkārato ca mamaṃkārato ca mānato",
  "atk-s0302a:846_1": "ca apagataṃ. Vidhā samatikkantanti mānakoṭṭhāse suṭṭhu atikkantaṃ. Santaṃ suvimuttanti",
  "atk-s0302a:846_2": "kilesavūpasamena santaṃ, kileseheva suṭṭhu vimuttaṃ. Sesaṃ uttānamevāti. Dvādasamaṃ.",
  "atk-s0302a:847": "Dutiyo vaggo.",
  "atk-s0302a:848": "Dvīsupi asekkhabhūmi kathitā. Paṭhamo panettha āyācantassa desito, dutiyo anāyācantassa. Sakalepi pana rāhulasaṃyutte therassa vimuttiparipācanīyadhammāva kathitāti.",
  "atk-s0302a:849": "Rāhulasaṃyuttavaṇṇanā niṭṭhitā.",
  "atk-s0302a:850": "8. Lakkhaṇasaṃyuttaṃ",
  "atk-s0302a:851": "1. Paṭhamavaggo",
  "atk-s0302a:852": "1. Aṭṭhisuttavaṇṇanā",
  "atk-s0302a:853_0": "202. Lakkhaṇasaṃyutte yvāyaṃ āyasmā ca lakkhaṇoti lakkhaṇatthero vutto, esa jaṭilasahassabbhantare",
  "atk-s0302a:853_1": "ehibhikkhūpasampadāya upasampanno ādittapariyāyāvasāne arahattaṃ patto eko mahāsāvakoti",
  "atk-s0302a:853_2": "veditabbo. Yasmā panesa lakkhaṇasampannena sabbākāraparipūrena brahmasamena attabhāvena",
  "atk-s0302a:853_3": "samannāgato, tasmā “lakkhaṇo”ti saṅkhaṃ gato. Mahāmoggallāno pana pabbajitadivasato",
  "atk-s0302a:853_4": "sattame divase arahattaṃ patto dutiyo aggasāvako.",
  "atk-s0302a:854_0": "Sitaṃ pātvākāsīti mandahasitaṃ pātuakāsi, pakāsayi dassesīti vuttaṃ hoti. Kiṃ pana",
  "atk-s0302a:854_1": "disvā thero sitaṃ pātvākāsīti? Upari pāḷiyaṃ āgataṃ aṭṭhikasaṅkhalikaṃ ekaṃ petaloke",
  "atk-s0302a:854_2": "nibbattaṃ sattaṃ disvā. Tañca kho dibbena cakkhunā, na pasādacakkhunā. Pasādacakkhussa",
  "atk-s0302a:854_3": "hi ete attabhāvā na āpāthaṃ āgacchanti. Evarūpaṃ pana attabhāvaṃ disvā kāruññe kattabbe",
  "atk-s0302a:854_4": "kasmā sitaṃ pātvākāsīti? Attano ca buddhañāṇassa ca sampattiṃ samanussaraṇato. Tañhi",
  "atk-s0302a:854_5": "disvā thero “adiṭṭhasaccena nāma puggalena paṭilabhitabbā evarūpā attabhāvā mutto",
  "atk-s0302a:854_6": "ahaṃ, lābhā vata me, suladdhaṃ vata me”ti attano ca sampattiṃ anussaritvā – “aho",
  "atk-s0302a:854_7": "buddhassa bhagavato ñāṇasampatti, ‘yo kammavipāko, bhikkhave, acinteyyo na cintetabbo’ti",
  "atk-s0302a:854_8": "desesi, paccakkhaṃ vata katvā buddhā desenti, suppaṭividdhā buddhānaṃ dhammadhātū”ti",
  "atk-s0302a:854_9": "evaṃ buddhañāṇasampattiñca anussaritvā sitaṃ pātvākāsīti.",
  "atk-s0302a:855_0": "Atha lakkhaṇatthero kasmā na addasa, kimassa dibbacakkhu natthīti? No natthi, mahāmoggallāno",
  "atk-s0302a:855_1": "pana āvajjento addasa, itaro pana anāvajjanena na addasa. Yasmā pana khīṇāsavā nāma",
  "atk-s0302a:855_2": "na akāraṇā sitaṃ karonti, tasmā taṃ lakkhaṇatthero pucchi ko nu kho, āvuso moggallāna,",
  "atk-s0302a:855_3": "hetu, ko paccayo sitassa pātukammāyāti? Thero pana yasmā yehi ayaṃ upapatti sāmaṃ",
  "atk-s0302a:855_4": "adiṭṭhā, te dussaddhāpayā honti, tasmā bhagavantaṃ sakkhiṃ katvā byākātukāmatāya",
  "atk-s0302a:855_5": "akālo kho, āvusotiādimāha. Tato bhagavato santike puṭṭho idhāhaṃ, āvusotiādinā nayena byākāsi.",
  "atk-s0302a:856_0": "Tattha aṭṭhikasaṅkhalikanti setaṃ nimmaṃsalohitaṃ aṭṭhisaṅghātaṃ. Gijjhāpi kākāpi",
  "atk-s0302a:856_1": "kulalāpīti etepi yakkhagijjhā ceva yakkhakākā ca yakkhakulalā ca paccetabbā. Pākatikānaṃ",
  "atk-s0302a:856_2": "pana gijjhādīnaṃ āpāthampi etaṃ rūpaṃ nāgacchati. Anupatitvā anupatitvāti anubandhitvā",
  "atk-s0302a:856_3": "anubandhitvā. Vitudentīti asidhārūpamehi tikhiṇehi lohatuṇḍakehi vijjhitvā vijjhitvā",
  "atk-s0302a:856_4": "ito cito ca caranti gacchanti. Sā sudaṃ aṭṭassaraṃ karotīti ettha sudanti nipāto,",
  "atk-s0302a:856_5": "sā aṭṭhikasaṅkhalikā aṭṭassaraṃ āturassaraṃ karotīti attho. Akusalavipākānubhavanatthaṃ",
  "atk-s0302a:856_6": "kira yojanappamāṇāpi tādisā attabhāvā nibbattanti, pasādussadā ca honti pakkagaṇḍasadisā.",
  "atk-s0302a:856_7": "Tasmā sā aṭṭhikasaṅkhalikā balavavedanāturā tādisaṃ saddamakāsīti.",
  "atk-s0302a:857_0": "Evañca pana vatvā puna āyasmā mahāmoggallāno “vaṭṭagāmisattā nāma evarūpā attabhāvā",
  "atk-s0302a:857_1": "na muccantī”ti sattesu kāruññaṃ paṭicca uppannaṃ dhammasaṃvegaṃ dassento tassa mayhaṃ,",
  "atk-s0302a:857_2": "āvuso, etadahosi acchariyaṃ vata bhotiādimāha. Tato bhagavā therassa ānubhāvaṃ pakāsento",
  "atk-s0302a:857_3": "cakkhubhūtā vata, bhikkhave, sāvakā viharantītiādimāha. Tattha cakkhu bhūtaṃ jātaṃ",
  "atk-s0302a:857_4": "uppannaṃ etesanti cakkhubhūtā, bhūtacakkhukā uppannacakkhukā cakkhuṃ uppādetvā viharantīti",
  "atk-s0302a:857_5": "attho. Dutiyapadepi eseva nayo. Yatra hi nāmāti ettha yatrāti kāraṇavacanaṃ. Tatrāyaṃ",
  "atk-s0302a:857_6": "atthayojanā – yasmā nāma sāvakopi evarūpaṃ ñassati vā dakkhati vā sakkhiṃ vā karissati,",
  "atk-s0302a:857_7": "tasmā avocumha – “cakkhubhūtā vata, bhikkhave, sāvakā viharanti, ñāṇabhūtā vata,",
  "atk-s0302a:857_8": "bhikkhave, sāvakā viharantī”ti. Pubbeva me so, bhikkhave, satto diṭṭhoti bodhimaṇḍe",
  "atk-s0302a:857_9": "sabbaññutaññāṇapaṭivedhena appamāṇesu cakkavāḷesu appamāṇe sattanikāye bhavagatiyoniṭhitinivāse",
  "atk-s0302a:857_10": "ca paccakkhaṃ karontena mayā pubbeva so satto diṭṭhoti vadati.",
  "atk-s0302a:858_0": "Goghātakoti gāvo vadhitvā aṭṭhito maṃsaṃ mocetvā vikkiṇitvā jīvikaṃ kappanakasatto.",
  "atk-s0302a:858_1": "Tasseva kammassa vipākāvasesenāti tassa nānācetanāhi āyūhitassa aparāpariyakammassa.",
  "atk-s0302a:858_2": "Tatra hi yāya cetanāya narake paṭisandhi janitā, tassā vipāke parikkhīṇe avasesakammaṃ",
  "atk-s0302a:858_3": "vā kammanimittaṃ vā ārammaṇaṃ katvā puna petādīsu paṭisandhi nibbattati, tasmā sā",
  "atk-s0302a:858_4": "paṭisandhi kammasabhāgatāya ārammaṇasabhāgatāya vā “tasseva kammassa vipākāvaseso”ti",
  "atk-s0302a:858_5": "vuccati. Ayañca satto evaṃ uppanno. Tenāha – “tasseva kammassa vipākāvasesenā”ti.",
  "atk-s0302a:858_6": "Tassa kira narakā cavanakāle nimmaṃsakatānaṃ gunnaṃ aṭṭhirāsiyeva nimittaṃ ahosi.",
  "atk-s0302a:858_7": "So paṭicchannampi taṃ kammaṃ viññūnaṃ pākaṭaṃ viya karonto aṭṭhisaṅkhalikapeto jāto. Paṭhamaṃ.",
  "atk-s0302a:859": "2. Pesisuttavaṇṇanā",
  "atk-s0302a:860_0": "203. Maṃsapesivatthusmiṃ goghātakoti gomaṃsapesiyo katvā sukkhāpetvā vallūravikkayena",
  "atk-s0302a:860_1": "anekāni vassāni jīvikaṃ kappesi, tenassa narakā cavanakāle maṃsapesiyeva nimittaṃ",
  "atk-s0302a:860_2": "ahosi. So maṃsapesipeto jāto. Dutiyaṃ.",
  "atk-s0302a:861": "3. Piṇḍasuttavaṇṇanā",
  "atk-s0302a:862_0": "204. Maṃsapiṇḍavatthusmiṃ sākuṇikoti sakuṇe gahetvā vikkiṇanakāle nippakkhacamme",
  "atk-s0302a:862_1": "maṃsapiṇḍamatte katvā vikkiṇanto jīvikaṃ kappesi, tenassa narakā cavanakāle maṃsapiṇḍova",
  "atk-s0302a:862_2": "nimittaṃ ahosi. So maṃsapiṇḍapeto jāto. Tatiyaṃ.",
  "atk-s0302a:863": "4. Nicchavisuttavaṇṇanā",
  "atk-s0302a:864_0": "205. Nicchavivatthusmiṃ tassa orabbhikassa eḷake vadhitvā vadhitvā niccamme katvā",
  "atk-s0302a:864_1": "kappitajīvikassa purimanayeneva niccammaṃ eḷakasarīraṃ nimittaṃ ahosi. So nicchavipeto jāto. Catutthaṃ.",
  "atk-s0302a:865": "5. Asilomasuttavaṇṇanā",
  "atk-s0302a:866_0": "206. Asilomavatthusmiṃ so sūkariko dīgharattaṃ nivāpapuṭṭhe sūkare asinā vadhitvā",
  "atk-s0302a:866_1": "vadhitvā dīgharattaṃ jīvikaṃ kappesi, tassa ukkhittāsikabhāvova nimittaṃ ahosi. Tasmā",
  "atk-s0302a:866_2": "asilomapeto jāto. Pañcamaṃ.",
  "atk-s0302a:867": "6. Sattisuttavaṇṇanā",
  "atk-s0302a:868_0": "207. Sattilomavatthusmiṃ so māgaviko ekaṃ migañca sattiñca gahetvā vanaṃ gantvā tassa",
  "atk-s0302a:868_1": "migassa samīpaṃ āgatāgate mige sattiyā vijjhitvā māresi, tassa sattiyā vijjhanakabhāvoyeva",
  "atk-s0302a:868_2": "nimittaṃ ahosi. Tasmā sattilomapeto jāto. Chaṭṭhaṃ.",
  "atk-s0302a:869": "7. Usulomasuttavaṇṇanā",
  "atk-s0302a:870_0": "208. Usulomavatthusmiṃ kāraṇikoti rājāparādhike anekāhi kāraṇāhi pīḷetvā avasāne",
  "atk-s0302a:870_1": "kaṇḍena vijjhitvā māraṇakapuriso. So kira “amukasmiṃ padese viddho maratī”ti ñatvāva",
  "atk-s0302a:870_2": "vijjhati. Tassevaṃ jīvikaṃ kappetvā narake uppannassa tato pakkāvasesena idhūpapattikāle",
  "atk-s0302a:870_3": "usunā vijjhanabhāvoyeva nimittaṃ ahosi. Tasmā usulomapeto jāto. Sattamaṃ.",
  "atk-s0302a:871": "8. Sūcilomasuttavaṇṇanā",
  "atk-s0302a:872": "209. Sūcilomavatthusmiṃ sūtoti assadamako. Godamakotipi vadantiyeva. Tassa patodasūciyā vijjhanabhāvoyeva nimittaṃ ahosi. Tasmā sūcilomapeto jāto. Aṭṭhamaṃ.",
  "atk-s0302a:873": "9. Dutiyasūcilomasuttavaṇṇanā",
  "atk-s0302a:874_0": "210. Dutiye sūcilomavatthusmiṃ sūcakoti pesuññakārako. So kira manusse aññamaññañca",
  "atk-s0302a:874_1": "bhindi, rājakule ca “imassa imaṃ nāma atthi, iminā idaṃ nāma kata”nti sūcetvā sūcetvā",
  "atk-s0302a:874_2": "anayabyasanaṃ pāpesi. Tasmā yathā tena sūcetvā manussā bhinnā, tathā sūcīhi bhedanadukkhaṃ",
  "atk-s0302a:874_3": "paccanubhotuṃ kammameva nimittaṃ katvā sūcilomapeto jāto. Navamaṃ.",
  "atk-s0302a:875": "10. Kumbhaṇḍasuttavaṇṇanā",
  "atk-s0302a:876_0": "211. Aṇḍabhārivatthusmiṃ gāmakūṭakoti vinicchayāmacco. Tassa kammasabhāgatāya kumbhamattā",
  "atk-s0302a:876_1": "mahāghaṭappamāṇā aṇḍā ahesuṃ. So hi yasmā raho paṭicchanne ṭhāne lañjaṃ gahetvā kūṭavinicchayena",
  "atk-s0302a:876_2": "pākaṭaṃ dosaṃ karonto sāmike assāmike akāsi, tasmāssa rahassaṃ aṅgaṃ pākaṭaṃ nibbattaṃ.",
  "atk-s0302a:876_3": "Yasmā daṇḍaṃ paṭṭhapento paresaṃ asayhaṃ bhāraṃ āropesi, tasmāssa rahassaṃ aṅgaṃ",
  "atk-s0302a:876_4": "asayhabhāro hutvā nibbattaṃ. Yasmā yasmiṃ ṭhāne ṭhitena samena bhavitabbaṃ, tasmiṃ",
  "atk-s0302a:876_5": "ṭhatvā visamo ahosi, tasmāssa rahassaṅge visamā nisajjāva ahosīti. Dasamaṃ.",
  "atk-s0302a:877": "Paṭhamo vaggo.",
  "atk-s0302a:878": "2. Dutiyavaggo",
  "atk-s0302a:879": "1. Sasīsakasuttavaṇṇanā",
  "atk-s0302a:880_0": "212. Pāradārikavatthusmiṃ so satto parassa rakkhitagopitaṃ sassāmikaṃ phassaṃ phusanto",
  "atk-s0302a:880_1": "mīḷhasukhena kāmasukhena cittaṃ ramayitvā kammasabhāgatāya gūthaphassaṃ phusanto",
  "atk-s0302a:880_2": "dukkhamanubhavituṃ tattha nibbatto. Paṭhamaṃ.",
  "atk-s0302a:881": "2. Gūthakhādasuttavaṇṇanā",
  "atk-s0302a:882": "213. Duṭṭhabrāhmaṇavatthu pākaṭameva. Dutiyaṃ.",
  "atk-s0302a:883": "3. Nicchavitthisuttavaṇṇanā",
  "atk-s0302a:884_0": "214. Nicchavitthivatthusmiṃ yasmā mātugāmo nāma attano phasse anissaro, sā ca taṃ",
  "atk-s0302a:884_1": "sāmikassa santakaṃ phassaṃ thenetvā paresaṃ abhiratiṃ uppādesi, tasmā kammasabhāgatāya",
  "atk-s0302a:884_2": "sukhasamphassā vaṭṭitvā dukkhasamphassaṃ anubhavituṃ nicchavitthī hutvā uppannā. Tatiyaṃ.",
  "atk-s0302a:885": "4. Maṅgulitthisuttavaṇṇanā",
  "atk-s0302a:886_0": "215. Maṅgulitthivatthusmiṃ maṅgulinti virūpaṃ duddasikaṃ bībhacchaṃ. Sā kira yakkhadāsikammaṃ",
  "atk-s0302a:886_1": "karontī “iminā ca iminā ca evaṃ balikamme kate ayaṃ nāma tumhākaṃ vaḍḍhi bhavissatī”ti",
  "atk-s0302a:886_2": "mahājanassa gandhapupphādīni vañcanāya gahetvā mahājanaṃ duddiṭṭhiṃ micchādiṭṭhiṃ",
  "atk-s0302a:886_3": "gaṇhāpesi, tasmā tāya kammasabhāgatāya gandhapupphādīnaṃ thenitattā duggandhā, duddassanassa",
  "atk-s0302a:886_4": "gāhitattā duddasikā virūpā bībhacchā hutvā nibbattā. Catutthaṃ.",
  "atk-s0302a:887": "5. Okilinīsuttavaṇṇanā",
  "atk-s0302a:888_0": "216. Okilinīvatthusmiṃ uppakkaṃ okiliniṃ okirininti sā kira aṅgāracitake nipannā",
  "atk-s0302a:888_1": "vipphandamānā viparivattamānā paccati, tasmā uppakkā ceva hoti uṇhena agginā pakkasarīrā,",
  "atk-s0302a:888_2": "okilinī ca kilinnasarīrā, bindūnissā sarīrato paggharanti, okirinī ca aṅgārasamparikiṇṇā.",
  "atk-s0302a:888_3": "Tassā hi heṭṭhatopi kiṃsukapupphavaṇṇā aṅgārā, ubhayapassesupi, ākāsatopissā upari",
  "atk-s0302a:888_4": "patanti. Tena vuttaṃ – “uppakkaṃ okiliniṃ okirini”nti. Sā issāpakatā sapattiṃ aṅgārakaṭāhena",
  "atk-s0302a:888_5": "okirīti tassa kira rañño ekā nāṭakinī aṅgārakaṭāhaṃ samīpe ṭhapetvā gattato udakaṃ",
  "atk-s0302a:888_6": "puñchati, pāṇinā ca sedaṃ karoti. Rājāpi tāya saddhiṃ kathañca karoti, parituṭṭhākārañca",
  "atk-s0302a:888_7": "dasseti. Aggamahesī taṃ asahamānā issāpakatā hutvā acirapakkantassa rañño taṃ aṅgārakaṭāhaṃ",
  "atk-s0302a:888_8": "gahetvā tassā upari aṅgāre okiri. Sā taṃ kammaṃ katvā tādisaṃyeva vipākaṃ paccanubhavituṃ",
  "atk-s0302a:888_9": "petaloke nibbattā. Pañcamaṃ.",
  "atk-s0302a:889": "6. Asīsakasuttavaṇṇanā",
  "atk-s0302a:890": "217. Coraghātavatthusmiṃ so rañño āṇāya dīgharattaṃ corānaṃ sīsāni chinditvā petaloke nibbattanto asīsakaṃ kabandhaṃ hutvā nibbatti. Chaṭṭhaṃ.",
  "atk-s0302a:891": "7-11. Pāpabhikkhusuttādivaṇṇanā",
  "atk-s0302a:892_0": "218-222. Bhikkhuvatthusmiṃ pāpabhikkhūti lāmakabhikkhu. So kira lokassa saddhādeyye",
  "atk-s0302a:892_1": "cattāro paccaye paribhuñjitvā kāyavacīdvārehi asaṃyato bhinnājīvo cittakeḷiṃ kīḷanto",
  "atk-s0302a:892_2": "vicari. Tato ekaṃ buddhantaraṃ niraye paccitvā petaloke nibbattanto bhikkhusadiseneva",
  "atk-s0302a:892_3": "attabhāvena nibbatti. Bhikkhunīsikkhamānāsāmaṇerasāmaṇerīvatthūsupi ayameva vinicchayo. Sattamādīni.",
  "atk-s0302a:893": "Lakkhaṇasaṃyuttavaṇṇanā niṭṭhitā.",
  "atk-s0302a:894": "9. Opammasaṃyuttaṃ",
  "atk-s0302a:895": "1. Kūṭasuttavaṇṇanā",
  "atk-s0302a:896_0": "223. Opammasaṃyuttassa paṭhame kūṭaṃ gacchantīti kūṭaṅgamā. Kūṭaṃ samosarantīti kūṭasamosaraṇā.",
  "atk-s0302a:896_1": "Kūṭasamugghātāti kūṭassa samugghātena. Avijjāsamugghātāti arahattamaggena avijjāya",
  "atk-s0302a:896_2": "samugghātena. Appamattāti satiyā avippavāse ṭhitā hutvā. Paṭhamaṃ.",
  "atk-s0302a:897": "2. Nakhasikhasuttavaṇṇanā",
  "atk-s0302a:898_0": "224. Dutiye manussesu paccājāyantīti ye manussalokato cutā manussesu jāyanti, te",
  "atk-s0302a:898_1": "evaṃ appakāti adhippāyo. Aññatra manussehīti ye pana manussalokato cutā ṭhapetvā",
  "atk-s0302a:898_2": "manussalokaṃ catūsu apāyesu paccājāyanti, te mahāpathaviyaṃ paṃsu viya bahutarā.",
  "atk-s0302a:898_3": "Imasmiñca sutte devāpi manusseheva saṅgahitā. Tasmā yathā manussesu jāyantā appakā,",
  "atk-s0302a:898_4": "evaṃ devesupīti veditabbā. Dutiyaṃ.",
  "atk-s0302a:899": "3. Kulasuttavaṇṇanā",
  "atk-s0302a:900_0": "225. Tatiye suppadhaṃsiyānīti suviheṭhiyāni. Kumbhatthenakehīti ye paragharaṃ pavisitvā",
  "atk-s0302a:900_1": "dīpālokena oloketvā parabhaṇḍaṃ haritukāmā ghaṭe dīpaṃ katvā pavisanti, te kumbhatthenakā",
  "atk-s0302a:900_2": "nāma, tehi kumbhatthenakehi. Suppadhaṃsiyo hoti amanussehīti mettābhāvanārahitaṃ",
  "atk-s0302a:900_3": "paṃsupisācakā vidhaṃsayanti, pageva uḷārā amanussā. Bhāvitāti vaḍḍhitā. Bahulīkatāti",
  "atk-s0302a:900_4": "punappunaṃ katā. Yānīkatāti yuttayānaṃ viya katā. Vatthukatāti patiṭṭhānaṭṭhena vatthu",
  "atk-s0302a:900_5": "viya katā. Anuṭṭhitāti adhiṭṭhitā. Paricitāti samantato citā suvaḍḍhitā. Susamāraddhāti",
  "atk-s0302a:900_6": "cittena suṭṭhu samāraddhā. Tatiyaṃ.",
  "atk-s0302a:901": "4. Okkhāsuttavaṇṇanā",
  "atk-s0302a:902_0": "226. Catutthe okkhāsatanti mahāmukhaukkhalīnaṃ sataṃ. Dānaṃ dadeyyāti paṇītabhojanabharitānaṃ",
  "atk-s0302a:902_1": "mahāukkhalīnaṃ sataṃ dānaṃ dadeyya. “Ukkāsata”ntipi pāṭho, tassa daṇḍadīpikāsatanti",
  "atk-s0302a:902_2": "attho. Ekāya pana dīpikāya yattake ṭhāne āloko hoti, tato sataguṇaṃ ṭhānaṃ sattahi",
  "atk-s0302a:902_3": "ratanehi pūretvā dānaṃ dadeyyāti attho. Gadduhanamattanti goduhanamattaṃ, gāviyā",
  "atk-s0302a:902_4": "ekavāraṃ aggathanākaḍḍhanamattanti attho. Gandhaūhanamattaṃ vā, dvīhi aṅgulīhi gandhapiṇḍaṃ",
  "atk-s0302a:902_5": "gahetvā ekavāraṃ ghāyanamattanti attho. Ettakampi hi kālaṃ yo pana gabbhapariveṇavihārūpacāra",
  "atk-s0302a:902_6": "paricchedena vā cakkavāḷaparicchedena vā aparimāṇāsu lokadhātūsu vā sabbasattesu",
  "atk-s0302a:902_7": "hitapharaṇaṃ mettacittaṃ bhāvetuṃ sakkoti, idaṃ tato ekadivasaṃ tikkhattuṃ dinnadānato",
  "atk-s0302a:902_8": "mahapphalataraṃ. Catutthaṃ.",
  "atk-s0302a:903": "5. Sattisuttavaṇṇanā",
  "atk-s0302a:904_0": "227. Pañcame paṭileṇissāmītiādīsu agge paharitvā kappāsavaṭṭiṃ viya nāmento niyyāsavaṭṭiṃ",
  "atk-s0302a:904_1": "viya ca ekato katvā alliyāpento paṭileṇeti nāma. Majjhe paharitvā nāmetvā dhārāya",
  "atk-s0302a:904_2": "vā paharitvā dvepi dhārā ekato alliyāpento paṭikoṭṭeti nāma. Kappāsavaṭṭanakaraṇīyaṃ",
  "atk-s0302a:904_3": "viya pavattento cirakālaṃ saṃvellitakilañjaṃ pasāretvā puna saṃvellento viya ca paṭivaṭṭeti nāma. Pañcamaṃ.",
  "atk-s0302a:905": "6. Dhanuggahasuttavaṇṇanā",
  "atk-s0302a:906_0": "228. Chaṭṭhe daḷhadhammā dhanuggahāti daḷhadhanuno issāsā. Daḷhadhanu nāma dvisahassathāmaṃ",
  "atk-s0302a:906_1": "vuccati, dvisahassathāmaṃ nāma yassa āropitassa jiyābaddho lohasīsādīnaṃ bhāro daṇḍe",
  "atk-s0302a:906_2": "gahetvā yāva kaṇḍappamāṇā ukkhittassa pathavito muccati. Susikkhitāti dasadvādasavassāni",
  "atk-s0302a:906_3": "ācariyakule uggahitasippā. Katahatthāti yo sippameva uggaṇhāti, so katahattho na",
  "atk-s0302a:906_4": "hoti, ime pana katahatthā ciṇṇavasībhāvā. Katūpāsanāti rājakulādīsu dassitasippā.",
  "atk-s0302a:907_0": "Tassa purisassa javoti evarūpo añño puriso nāma na bhūtapubbo, bodhisattasseva pana",
  "atk-s0302a:907_1": "javanahaṃsakālo nāma āsi. Tadā bodhisatto cattāri kaṇḍāni āhari. Tadā kirassa kaniṭṭhabhātaro",
  "atk-s0302a:907_2": "“mayaṃ, bhātika, sūriyena saddhiṃ javissāmā”ti ārocesuṃ. Bodhisatto āha – “sūriyo",
  "atk-s0302a:907_3": "sīghajavo, na sakkhissatha tumhe tena saddhiṃ javitu”nti. Te dutiyaṃ tatiyampi tatheva",
  "atk-s0302a:907_4": "vatvā ekadivasaṃ “gacchāmā”ti yugandharapabbataṃ āruhitvā nisīdiṃsu. Bodhisatto “kahaṃ",
  "atk-s0302a:907_5": "me bhātaro”ti? Pucchitvā, “sūriyena saddhiṃ javituṃ gatā”ti vutte, “vinassissanti",
  "atk-s0302a:907_6": "tapassino”ti te anukampamāno sayampi gantvā tesaṃ santike nisīdi. Atha sūriye uggacchante",
  "atk-s0302a:907_7": "dvepi bhātaro sūriyena saddhiṃyeva ākāsaṃ pakkhantā, bodhisattopi tehi saddhiṃyeva",
  "atk-s0302a:907_8": "pakkhanto. Tesu ekassa apatteyeva antarabhattasamaye pakkhantaresu aggi uṭṭhahi,",
  "atk-s0302a:907_9": "so bhātaraṃ pakkositvā “na sakkomī”ti āha. Tamenaṃ bodhisatto “mā bhāyī”ti samassāsetvā",
  "atk-s0302a:907_10": "pakkhapañjarena paliveṭhetvā darathaṃ vinodetvā “gacchā”ti pesesi.",
  "atk-s0302a:908_0": "Dutiyo yāva antarabhattā javitvā pakkhantaresu aggimhi uṭṭhahite tathevāha. Tampi",
  "atk-s0302a:908_1": "so tatheva katvā “gacchā”ti pesesi. Sayaṃ pana yāva majjhanhikā javitvā, “ete bālāti",
  "atk-s0302a:908_2": "mayāpi bālena na bhavitabba”nti nivattitvā – “adiṭṭhasahāyakaṃ bārāṇasirājaṃ passissāmī”ti",
  "atk-s0302a:908_3": "bārāṇasiṃ agamāsi. Tasmiṃ nagaramatthake paribbhamante dvādasayojanaṃ nagaraṃ pattakaṭāhena",
  "atk-s0302a:908_4": "otthaṭapatto viya ahosi. Atha paribbhamantassa paribbhamantassa tattha tattha chiddāni",
  "atk-s0302a:908_5": "paññāyiṃsu. Sayampi anekahaṃsasahassasadiso paññāyi. So vegaṃ paṭisaṃharitvā rājagehābhimukho",
  "atk-s0302a:908_6": "ahosi. Rājā oloketvā – “āgato kira me piyasahāyo javanahaṃso”ti vātapānaṃ vivaritvā",
  "atk-s0302a:908_7": "ratanapīṭhaṃ paññāpetvā olokento aṭṭhāsi. Bodhisatto ratanapīṭhe nisīdi.",
  "atk-s0302a:909_0": "Athassa rājā sahassapākena telena pakkhantarāni makkhetvā, madhulāje ceva madhurapānakañca",
  "atk-s0302a:909_1": "adāsi. Tato naṃ kataparibhogaṃ “samma, kahaṃ agamāsī”ti? Pucchi. So taṃ pavattiṃ",
  "atk-s0302a:909_2": "ārocetvā “athāhaṃ, mahārāja, yāva majjhanhikā javitvā – ‘natthi javitena attho’ti",
  "atk-s0302a:909_3": "nivatto”ti ācikkhi. Atha rājā āha – “ahaṃ, sāmi, tumhākaṃ sūriyena saddhiṃ javanavegaṃ",
  "atk-s0302a:909_4": "passitukāmo”ti. Dukkaraṃ, mahārāja, na sakkā tayā passitunti. Tena hi, sāmi, sarikkhakamattampi",
  "atk-s0302a:909_5": "dassehīti. Āma, mahārāja, dhanuggahe sannipātehīti. Rājā sannipātesi. Haṃso tato",
  "atk-s0302a:909_6": "cattāro gahetvā nagaramajjhe toraṇaṃ kāretvā attano gīvāya ghaṇḍaṃ piḷandhāpetvā",
  "atk-s0302a:909_7": "toraṇassa upari nisīditvā – “cattāro janā toraṇaṃ nissāya catudisābhimukhā ekekaṃ",
  "atk-s0302a:909_8": "kaṇḍaṃ khipantū”ti vatvā, sayaṃ paṭhamakaṇḍeneva saddhiṃ uppatitvā, taṃ kaṇḍaṃ aggahetvāva,",
  "atk-s0302a:909_9": "dakkhiṇābhimukhaṃ gatakaṇḍaṃ dhanuto ratanamattāpagataṃ gaṇhi. Dutiyaṃ dviratanamattāpagataṃ,",
  "atk-s0302a:909_10": "tatiyaṃ tiratanamattāpagataṃ, catutthaṃ bhūmiṃ appattameva gaṇhi. Atha naṃ cattāri",
  "atk-s0302a:909_11": "kaṇḍāni gahetvā toraṇe nisinnakāleyeva addasaṃsu. So rājānaṃ āha – “passa, mahārāja,",
  "atk-s0302a:909_12": "evaṃsīgho amhākaṃ javo”ti. Evaṃ bodhisatteneva javanahaṃsakāle tāni kaṇḍāni āharitānīti veditabbāni.",
  "atk-s0302a:910_0": "Purato dhāvantīti aggato javanti. Na panetā sabbakālaṃ puratova honti, kadāci purato,",
  "atk-s0302a:910_1": "kadāci pacchato honti. Ākāsaṭṭhakavimānesu hi uyyānānipi honti pokkharaṇiyopi, tā",
  "atk-s0302a:910_2": "tattha nahāyanti, udakakīḷaṃ kīḷamānā pacchatopi honti, vegena pana gantvā puna puratova",
  "atk-s0302a:910_3": "dhāvanti. Āyusaṅkhārāti rūpajīvitindriyaṃ sandhāya vuttaṃ. Tañhi tato sīghataraṃ",
  "atk-s0302a:910_4": "khīyati. Arūpadhammānaṃ pana bhedo na sakkā paññāpetuṃ. Chaṭṭhaṃ.",
  "atk-s0302a:911": "7. Āṇisuttavaṇṇanā",
  "atk-s0302a:912_0": "229. Sattame dasārahānanti evaṃnāmakānaṃ khattiyānaṃ. Te kira satato dasabhāgaṃ gaṇhiṃsu,",
  "atk-s0302a:912_1": "tasmā “dasārahā”ti paññāyiṃsu. Ānakoti evaṃladdhanāmo mudiṅgo. Himavante kira mahākuḷīradaho",
  "atk-s0302a:912_2": "ahosi. Tattha mahanto kuḷīro otiṇṇotiṇṇaṃ hatthiṃ khādati. Atha hatthī upaddutā ekaṃ",
  "atk-s0302a:912_3": "kareṇuṃ sakkariṃsu “imissā puttaṃ nissāya amhākaṃ sotthi bhavissatī”ti. Sāpi mahesakkhaṃ",
  "atk-s0302a:912_4": "puttaṃ vijāyi. Te tampi sakkariṃsu. So vuddhippatto mātaraṃ pucchi, “kasmā maṃ ete",
  "atk-s0302a:912_5": "sakkarontī”ti? Sā taṃ pavattimācikkhi. So “kiṃ mayhaṃ kuḷīro pahoti? Etha gacchāmā”ti",
  "atk-s0302a:912_6": "mahāhatthiparivāro tattha gantvā paṭhamameva otari. Kuḷīro udakasaddeneva āgantvā",
  "atk-s0302a:912_7": "taṃ aggahesi. Mahanto kuḷīrassa aḷo, so taṃ ito vā etto vā cāletuṃ asakkonto mukhe",
  "atk-s0302a:912_8": "soṇḍaṃ pakkhipitvā viravi. Hatthino “yaṃnissāya mayaṃ ‘sotthi bhavissatī’ti amaññimhā,",
  "atk-s0302a:912_9": "so paṭhamataraṃ gahito”ti tato tato palāyiṃsu.",
  "atk-s0302a:913": "Athassa mātā avidūre ṭhatvā “mayaṃ thalanāgā, tumhe udakanāgā nāma, nāgehi nāgo na viheṭhetabbo”ti kuḷīraṃ piyavacanena vatvā imaṃ gāthamāha –",
  "atk-s0302a:914": "“Ye kuḷīrā samuddasmiṃ, gaṅgāya yamunāya ca;",
  "atk-s0302a:915": "Tesaṃ tvaṃ vārijo seṭṭho, muñca rodantiyā paja”nti.",
  "atk-s0302a:916_0": "Mātugāmasaddo nāma purise khobhetvā tiṭṭhati, tasmā so gahaṇaṃ sithilamakāsi. Hatthipoto",
  "atk-s0302a:916_1": "vegena ubho pāde ukkhipitvā taṃ piṭṭhiyaṃ akkami. Saha akkamanā piṭṭhi mattikabhājanaṃ",
  "atk-s0302a:916_2": "viya bhijji. Atha naṃ dantehi vijjhitvā ukkhipitvā thale chaḍḍetvā tuṭṭharavaṃ ravi.",
  "atk-s0302a:916_3": "Atha naṃ hatthī ito cito ca āgantvā maddiṃsu. Tassa eko aḷo paṭikkamitvā pati, taṃ",
  "atk-s0302a:916_4": "sakko devarājā gahetvā gato.",
  "atk-s0302a:917_0": "Itaro pana aḷo vātātapena sukkhitvā pakkalākhārasavaṇṇo ahosi, so deve vuṭṭhe udakoghena",
  "atk-s0302a:917_1": "vuyhanto dasabhātikānaṃ rājūnaṃ uparisote jālaṃ pasārāpetvā gaṅgāya kīḷantānaṃ āgantvā",
  "atk-s0302a:917_2": "jāle laggi. Te kīḷāpariyosāne jālamhi ukkhipiyamāne taṃ disvā pucchiṃsu “kiṃ eta”nti?",
  "atk-s0302a:917_3": "“Kuḷīraaḷo sāmī”ti. “Na sakkā esa ābharaṇatthāya upanetuṃ, pariyonandhāpetvā bheriṃ",
  "atk-s0302a:917_4": "karissāmā”ti? Pariyonandhāpetvā pahariṃsu. Saddo dvādasayojanaṃ nagaraṃ avatthari.",
  "atk-s0302a:917_5": "Tato āhaṃsu – “na sakkā idaṃ divase divase vādetuṃ, chaṇadivasatthāya maṅgalabherī",
  "atk-s0302a:917_6": "hotū”ti maṅgalabheriṃ akaṃsu. Tasmiṃ vādite mahājano anhāyitvā apiḷandhitvā hatthiyānādīni",
  "atk-s0302a:917_7": "āruyha sīghaṃ sannipatanti. Iti mahājanaṃ pakkositvā viya ānetīti ānako tvevassa nāmaṃ ahosi.",
  "atk-s0302a:918_0": "Aññaṃ āṇiṃ odahiṃsūti aññaṃ suvaṇṇarajatādimayaṃ āṇiṃ ghaṭayiṃsu. Āṇisaṅghāṭova avasissīti",
  "atk-s0302a:918_1": "suvaṇṇādimayānaṃ āṇīnaṃ saṅghāṭamattameva avasesaṃ ahosi. Athassa dvādasayojanappamāṇo",
  "atk-s0302a:918_2": "saddo antosālāyampi dukkhena suyyittha.",
  "atk-s0302a:919_0": "Gambhīrāti pāḷivasena gambhīrā sallasuttasadisā. Gambhīratthāti atthavasena gambhīrā",
  "atk-s0302a:919_1": "mahāvedallasuttasadisā. Lokuttarāti lokuttaraatthadīpakā. Suññatappaṭisaṃyuttāti",
  "atk-s0302a:919_2": "sattasuññatadhammamattameva pakāsakā saṃkhittasaṃyuttasadisā. Uggahetabbaṃ pariyāpuṇitabbanti",
  "atk-s0302a:919_3": "uggahetabbe ca pariyāpuṇitabbe ca. Kavikatāti kavīhi katā. Itaraṃ tasseva vevacanaṃ.",
  "atk-s0302a:919_4": "Cittakkharāti vicitraakkharā. Itaraṃ tasseva vevacanaṃ. Bāhirakāti sāsanato bahibhūtā.",
  "atk-s0302a:919_5": "Sāvakabhāsitāti tesaṃ tesaṃ sāvakehi bhāsitā. Sussūsissantīti akkharacittatāya ceva",
  "atk-s0302a:919_6": "savanasampattiyā ca attamanā hutvā sāmaṇeradaharabhikkhumātugāmamahāgahapatikādayo",
  "atk-s0302a:919_7": "“esa dhammakathiko”ti sannipatitvā sotukāmā bhavissanti. Tasmāti yasmā tathāgatabhāsitā",
  "atk-s0302a:919_8": "suttantā anuggayhamānā antaradhāyanti, tasmā. Sattamaṃ.",
  "atk-s0302a:920": "8. Kaliṅgarasuttavaṇṇanā",
  "atk-s0302a:921_0": "230. Aṭṭhame kaliṅgarūpadhānāti kaliṅgaraghaṭikaṃ sīsūpadhānañceva pādūpadhānañca",
  "atk-s0302a:921_1": "katvā. Appamattāti sippuggahaṇe appamattā. Ātāpinoti uṭṭhānavīriyātāpena yuttā. Upāsanasminti",
  "atk-s0302a:921_2": "sippānaṃ abhiyoge ācariyānañca payirupāsane. Te kira tadā pātova uṭṭhāya sippasālaṃ",
  "atk-s0302a:921_3": "gacchanti, tattha sippaṃ uggahetvā sajjhāyādīhi abhiyogaṃ katvā mukhaṃ dhovitvā yāgupānāya",
  "atk-s0302a:921_4": "gacchanti. Yāguṃ pivitvā puna sippasālaṃ gantvā sippaṃ gaṇhitvā sajjhāyaṃ karontā",
  "atk-s0302a:921_5": "pātarāsāya gacchanti. Katapātarāsā samānā “mā pamādena ciraṃ niddokkamanaṃ ahosī”ti",
  "atk-s0302a:921_6": "khadiraghaṭikāsu sīse ca pāde ca upadahitvā thokaṃ nipajjitvā puna sippasālaṃ gantvā",
  "atk-s0302a:921_7": "sippaṃ gahetvā sajjhāyanti. Sāyaṃ sajjhāyaṃ karontā ca gehaṃ gantvā bhuttasāyamāsā",
  "atk-s0302a:921_8": "paṭhamayāmaṃ sajjhāyaṃ katvā sayanakāle tatheva kaliṅgaraṃ upadhānaṃ katvā sayanti.",
  "atk-s0302a:921_9": "Evaṃ te akkhaṇavedhino vālavedhino ca ahesuṃ. Idaṃ sandhāyetaṃ vuttaṃ.",
  "atk-s0302a:922_0": "Otāranti vivaraṃ. Ārammaṇanti paccayaṃ. Padhānasminti padhānabhūmiyaṃ vīriyaṃ kurumānā.",
  "atk-s0302a:922_1": "Paṭhamabodhiyaṃ kira bhikkhū bhattakiccaṃ katvāva kammaṭṭhānaṃ manasi karonti. Tesaṃ",
  "atk-s0302a:922_2": "manasikarontānaṃyeva sūriyo atthaṃ gacchati. Te nhāyitvā puna caṅkamaṃ otaritvā paṭhamayāmaṃ",
  "atk-s0302a:922_3": "caṅkamanti. Tato “mā ciraṃ niddāyimhā”ti sarīradarathavinodanatthaṃ nipajjantā kaṭṭhakhaṇḍaṃ",
  "atk-s0302a:922_4": "upadahitvā nipajjanti, te puna pacchimayāme vuṭṭhāya caṅkamaṃ otaranti. Te sandhāya",
  "atk-s0302a:922_5": "idaṃ vuttaṃ. Ayampi dīpo tiṇṇaṃ rājūnaṃ kāle ekaghaṇḍinigghoso ekapadhānabhūmi ahosi.",
  "atk-s0302a:922_6": "Nānāmukhe pahaṭaghaṇḍi pilicchikoḷiyaṃ osarati, kalyāṇiyaṃ pahaṭaghaṇḍi nāgadīpe",
  "atk-s0302a:922_7": "osarati. “Ayaṃ bhikkhu puthujjano, ayaṃ puthujjano”ti aṅguliṃ pasāretvā dassetabbo",
  "atk-s0302a:922_8": "ahosi. Ekadivasaṃ sabbe arahantova ahesuṃ. Tasmāti yasmā kaliṅgarūpadhānānaṃ māro",
  "atk-s0302a:922_9": "ārammaṇaṃ na labhati, tasmā. Aṭṭhamaṃ.",
  "atk-s0302a:923": "9. Nāgasuttavaṇṇanā",
  "atk-s0302a:924_0": "231. Navame ativelanti atikkantavelaṃ kālaṃ atikkantappamāṇaṃ kālaṃ. Kimaṅgaṃ panāhanti",
  "atk-s0302a:924_1": "ahaṃ pana kiṃkāraṇā na upasaṅkamissāmi? Bhisamuḷālanti bhisañceva muḷālañca. Abbuhetvāti",
  "atk-s0302a:924_2": "uddharitvā. Bhiṅkacchāpāti hatthipotakā. Te kira abhiṇhaṃ bhiṅkārasaddaṃ karonti,",
  "atk-s0302a:924_3": "tasmā bhiṅkacchāpāti vuccanti. Pasannākāraṃ karontīti pasannehi kattabbākāraṃ karonti,",
  "atk-s0302a:924_4": "cattāro paccaye denti. Dhammaṃ bhāsantīti ekaṃ dve jātakāni vā suttante vā uggaṇhitvā",
  "atk-s0302a:924_5": "asambhinnena sarena dhammaṃ desenti. Pasannākāraṃ karontīti tesaṃ tāya desanāya pasannā",
  "atk-s0302a:924_6": "gihī paccaye denti. Neva vaṇṇāya hoti na balāyāti neva guṇavaṇṇāya, na ñāṇabalāya",
  "atk-s0302a:924_7": "hoti, guṇavaṇṇe pana parihāyante sarīravaṇṇopi sarīrabalampi parihāyati, tasmā sarīrassa",
  "atk-s0302a:924_8": "neva vaṇṇāya na balāya hoti. Navamaṃ.",
  "atk-s0302a:925": "10. Biḷārasuttavaṇṇanā",
  "atk-s0302a:926_0": "232. Dasame sandhisamalasaṃkaṭīreti ettha sandhīti bhinnagharānaṃ sandhi, samaloti",
  "atk-s0302a:926_1": "gāmato gūthanikkhamanamaggo, saṃkaṭīranti saṅkāraṭṭhānaṃ. Mudumūsinti mudukaṃ mūsikaṃ.",
  "atk-s0302a:926_2": "Vuṭṭhānaṃ paññāyatīti desanā paññāyati. Dasamaṃ.",
  "atk-s0302a:927": "11. Siṅgālasuttavaṇṇanā",
  "atk-s0302a:928_0": "233. Ekādasame yena yena icchatīti so jarasiṅgālo icchiticchitaṭṭhāne iriyāpathakappanena",
  "atk-s0302a:928_1": "sītavātūpavāyanena ca antarantarā cittassādampi labhatīti dasseti. Sakyaputtiyapaṭiññoti",
  "atk-s0302a:928_2": "idaṃ devadattaṃ sandhāya vuttaṃ. So hi ettakampi cittassādaṃ anāgate attabhāve na",
  "atk-s0302a:928_3": "labhissatīti. Ekādasamaṃ.",
  "atk-s0302a:929": "12. Dutiyasiṅgālasuttavaṇṇanā",
  "atk-s0302a:930_0": "234. Dvādasame kataññutāti katajānanaṃ. Kataveditāti katavisesajānanaṃ. Tatridaṃ",
  "atk-s0302a:930_1": "jarasiṅgālassa kataññutāya vatthu – satta kira bhātaro khettaṃ kasanti. Tesaṃ sabbakaniṭṭho",
  "atk-s0302a:930_2": "khettapariyante ṭhatvā gāvo rakkhati. Athekaṃ jarasiṅgālaṃ ajagaro gaṇhi, so taṃ",
  "atk-s0302a:930_3": "disvā yaṭṭhiyā pothetvā vissajjāpesi. Ajagaro siṅgālaṃ vissajjetvā tameva gaṇhi.",
  "atk-s0302a:930_4": "Siṅgālo cintesi – “mayhaṃ iminā jīvitaṃ dinnaṃ, ahampi imassa dassāmī”ti yāgughaṭassa",
  "atk-s0302a:930_5": "upari ṭhapitaṃ vāsiṃ mukhena ḍaṃsitvā tassa santikaṃ agamāsi. Itare bhātaro disvā,",
  "atk-s0302a:930_6": "“siṅgālo vāsiṃ haratī”ti anubandhiṃsu. So tehi diṭṭhabhāvaṃ ñatvā vāsiṃ tassa santike",
  "atk-s0302a:930_7": "chaḍḍetvā palāyi. Itare āgantvā kaniṭṭhaṃ ajagarena gahitaṃ disvā vāsiyā ajagaraṃ",
  "atk-s0302a:930_8": "chinditvā taṃ gahetvā agamaṃsu. Evaṃ jarasiṅgāle siyā yā kāci kataññutā kataveditā.",
  "atk-s0302a:930_9": "Sakyaputtiyapaṭiññeti idampi devadattassa ācārameva sandhāya vuttanti. Dvādasamaṃ.",
  "atk-s0302a:931": "Opammasaṃyuttavaṇṇanā niṭṭhitā.",
  "atk-s0302a:932": "10. Bhikkhusaṃyuttaṃ",
  "atk-s0302a:933": "1. Kolitasuttavaṇṇanā",
  "atk-s0302a:934_0": "235. Bhikkhusaṃyuttassa paṭhame, āvusoti sāvakānaṃ ālāpo. Buddhā hi bhagavanto sāvake",
  "atk-s0302a:934_1": "ālapantā, “bhikkhave”ti ālapanti, sāvakā pana “buddhehi sadisā mā homā”ti, “āvuso”ti",
  "atk-s0302a:934_2": "paṭhamaṃ vatvā pacchā, “bhikkhave”ti bhaṇanti. Buddhehi ca ālapite bhikkhusaṅgho,",
  "atk-s0302a:934_3": "“bhante”ti paṭivacanaṃ deti sāvakehi, “āvuso”ti. Ayaṃ vuccatīti yasmā dutiyajjhāne",
  "atk-s0302a:934_4": "vitakkavicārā nirujjhanti, yesaṃ nirodhā saddāyatanaṃ appavattiṃ gacchati, tasmā",
  "atk-s0302a:934_5": "yadetaṃ dutiyaṃ jhānaṃ nāma, ayaṃ vuccati “ariyānaṃ tuṇhībhāvo”ti. Ayamettha yojanā.",
  "atk-s0302a:934_6": "“Dhammī vā kathā ariyo vā tuṇhībhāvo”ti ettha pana kammaṭṭhānamanasikāropi paṭhamajjhānādīnipi",
  "atk-s0302a:934_7": "ariyo tuṇhībhāvotveva saṅkhaṃ gatāni.",
  "atk-s0302a:935_0": "Vitakkasahagatāti vitakkārammaṇā. Saññāmanasikārāti saññā ca manasikāro ca. Samudācarantīti",
  "atk-s0302a:935_1": "pavattanti. Therassa kira dutiyajjhānaṃ na paguṇaṃ. Athassa tato vuṭṭhitassa vitakkavicārā",
  "atk-s0302a:935_2": "na santato upaṭṭhahiṃsu. Iccassa dutiyajjhānampi saññāmanasikārāpi hānabhāgiyāva",
  "atk-s0302a:935_3": "ahesuṃ, taṃ dassento evamāha. Saṇṭhapehīti sammā ṭhapehi. Ekodibhāvaṃ karohīti ekaggaṃ",
  "atk-s0302a:935_4": "karohi. Samādahāti sammā ādaha āropehi. Mahābhiññatanti chaḷabhiññataṃ. Satthā kira",
  "atk-s0302a:935_5": "iminā upāyena satta divase therassa hānabhāgiyaṃ samādhiṃ vaḍḍhetvā theraṃ chaḷabhiññataṃ pāpesi. Paṭhamaṃ.",
  "atk-s0302a:936": "2. Upatissasuttavaṇṇanā",
  "atk-s0302a:937_0": "236. Dutiye atthi nu kho taṃ kiñci lokasminti idaṃ atiuḷārampi sattaṃ vā saṅkhāraṃ",
  "atk-s0302a:937_1": "vā sandhāya vuttaṃ. Satthupi khoti idaṃ yasmā ānandattherassa satthari adhimatto",
  "atk-s0302a:937_2": "chando ca pemañca, tasmā “kiṃ nu kho imassa therassa satthu vipariṇāmenapi sokādayo",
  "atk-s0302a:937_3": "nuppajjeyyu”nti jānanatthaṃ pucchati? Dīgharattanti sūkarakhataleṇadvāre dīghanakhaparibbājakassa",
  "atk-s0302a:937_4": "vedanāpariggahasuttantaṃ desitadivasato paṭṭhāya atikkantakālaṃ sandhāyāha. Tasmiñhi",
  "atk-s0302a:937_5": "divase therassa ime vaṭṭānugatakilesā samūhatāti. Dutiyaṃ.",
  "atk-s0302a:938": "3. Ghaṭasuttavaṇṇanā",
  "atk-s0302a:939_0": "237. Tatiye ekavihāreti ekasmiṃ gabbhe. Tadā kira bahū āgantukā bhikkhū sannipatiṃsu.",
  "atk-s0302a:939_1": "Tasmiṃ pariveṇaggena vā vihāraggena vā senāsanesu apāpuṇantesu dvinnaṃ therānaṃ eko",
  "atk-s0302a:939_2": "gabbho sampatto. Te divā pāṭiyekkesu ṭhānesu nisīdanti, rattiṃ pana nesaṃ antare",
  "atk-s0302a:939_3": "cīvarasāṇiṃ pasārenti. Te attano attano pattapattaṭṭhāneyeva nisīdanti. Tena vuttaṃ",
  "atk-s0302a:939_4": "“ekavihāre”ti. Oḷārikenāti idaṃ oḷārikārammaṇataṃ sandhāya vuttaṃ. Dibbacakkhudibbasotadhātuvihārena",
  "atk-s0302a:939_5": "hi so vihāsi, tesañca rūpāyatanasaddāyatanasaṅkhātaṃ oḷārikaṃ ārammaṇaṃ. Iti dibbacakkhunā",
  "atk-s0302a:939_6": "rūpassa diṭṭhattā dibbāya ca sotadhātuyā saddassa sutattā so vihāro oḷāriko nāma",
  "atk-s0302a:939_7": "jāto. Dibbacakkhu visujjhīti bhagavato rūpadassanatthāya visuddhaṃ ahosi. Dibbā ca",
  "atk-s0302a:939_8": "sotadhātūti sāpi bhagavato saddasuṇanatthaṃ visujjhi. Bhagavatopi therassa rūpadassanatthañceva",
  "atk-s0302a:939_9": "saddasuṇanatthañca tadubhayaṃ visujjhi. Tadā kira thero “kathaṃ nu kho etarahi satthā",
  "atk-s0302a:939_10": "viharatī”ti ālokaṃ vaḍḍhetvā dibbena cakkhunā satthāraṃ jetavane vihāre gandhakuṭiyaṃ",
  "atk-s0302a:939_11": "nisinnaṃ disvā tassa dibbāya sotadhātuyā saddaṃ suṇi. Satthāpi tatheva akāsi. Evaṃ",
  "atk-s0302a:939_12": "te aññamaññaṃ passiṃsu ceva, saddañca assosuṃ.",
  "atk-s0302a:940_0": "Āraddhavīriyoti paripuṇṇavīriyo paggahitavīriyo. Yāvadeva upanikkhepanamattāyāti",
  "atk-s0302a:940_1": "tiyojanasahassavitthārassa himavato santike ṭhapitā sāsapamattā pāsāṇasakkharā “himavā",
  "atk-s0302a:940_2": "nu kho mahā, ayaṃ nu kho pāsāṇasakkharā”ti evaṃ yāva upanikkhepanamattasseva atthāya",
  "atk-s0302a:940_3": "bhaveyyāti vuttaṃ hoti. Paratopi eseva nayo. Kappanti āyukappaṃ. Loṇaghaṭāyāti cakkavāḷamukhavaṭṭiyā",
  "atk-s0302a:940_4": "ādhārakaṃ katvā mukhavaṭṭiyā brahmalokaṃ āhacca ṭhitāya loṇacāṭiyāti dasseti.",
  "atk-s0302a:941_0": "Ime pana therā upamaṃ āharantā sarikkhakeneva ca vijjamānaguṇena ca āhariṃsu. Kathaṃ?",
  "atk-s0302a:941_1": "Ayañhi iddhi nāma accuggataṭṭhena ceva vipulaṭṭhena ca himavantasadisā, paññā catubhūmakadhamme",
  "atk-s0302a:941_2": "anupavisitvā ṭhitaṭṭhena sabbabyañjanesu anupaviṭṭhaloṇarasasadisā. Evaṃ tāva sarikkhakaṭṭhena",
  "atk-s0302a:941_3": "āhariṃsu. Samādhilakkhaṇaṃ pana mahāmoggallānattherassa vibhūtaṃ pākaṭaṃ. Kiñcāpi",
  "atk-s0302a:941_4": "sāriputtattherassa avijjamānaiddhi nāma natthi, bhagavatā pana “etadaggaṃ, bhikkhave,",
  "atk-s0302a:941_5": "mama sāvakānaṃ bhikkhūnaṃ iddhimantānaṃ yadidaṃ mahāmoggallāno”ti ayameva etadagge",
  "atk-s0302a:941_6": "ṭhapito. Vipassanālakkhaṇaṃ pana sāriputtattherassa vibhūtaṃ pākaṭaṃ. Kiñcāpi mahāmoggallānattherassāpi",
  "atk-s0302a:941_7": "paññā atthi, bhagavatā pana “etadaggaṃ, bhikkhave, mama sāvakānaṃ bhikkhūnaṃ mahāpaññānaṃ",
  "atk-s0302a:941_8": "yadidaṃ sāriputto”ti ayameva etadagge ṭhapito. Tasmā yathā ete aññamaññassa dhuraṃ",
  "atk-s0302a:941_9": "na pāpuṇanti, evaṃ vijjamānaguṇena āhariṃsu. Samādhilakkhaṇasmiñhi mahāmoggallāno",
  "atk-s0302a:941_10": "nipphattiṃ gato, vipassanālakkhaṇe sāriputtatthero, dvīsupi etesu sammāsambuddhoti. Tatiyaṃ.",
  "atk-s0302a:942": "4. Navasuttavaṇṇanā",
  "atk-s0302a:943_0": "238. Catutthe appossukkoti nirussukko. Saṅkasāyatīti viharati. Veyyāvaccanti cīvare",
  "atk-s0302a:943_1": "kattabbakiccaṃ. Ābhicetasikānanti abhicittaṃ uttamacittaṃ nissitānaṃ. Nikāmalābhīti",
  "atk-s0302a:943_2": "icchiticchitakkhaṇe samāpajjanasamatthatāya nikāmalābhī. Akicchalābhīti jhānapāripanthike",
  "atk-s0302a:943_3": "sukhena vikkhambhetvā samāpajjanasamatthatāya adukkhalābhī. Akasiralābhīti yathāparicchedena",
  "atk-s0302a:943_4": "vuṭṭhānasamatthatāya vipulalābhī, paguṇajjhānoti attho. Sithilamārabbhāti sithilavīriyaṃ",
  "atk-s0302a:943_5": "pavattetvā. Catutthaṃ.",
  "atk-s0302a:944": "5. Sujātasuttavaṇṇanā",
  "atk-s0302a:945_0": "239. Pañcame abhirūpoti aññāni rūpāni atikkantarūpo. Dassanīyoti daṭṭhabbayutto.",
  "atk-s0302a:945_1": "Pāsādikoti dassanena cittaṃ pasādetuṃ samattho. Vaṇṇapokkharatāyāti chavivaṇṇasundaratāya. Pañcamaṃ.",
  "atk-s0302a:946": "6. Lakuṇḍakabhaddiyasuttavaṇṇanā",
  "atk-s0302a:947_0": "240. Chaṭṭhe dubbaṇṇanti virūpasarīravaṇṇaṃ. Okoṭimakanti rassaṃ. Paribhūtarūpanti",
  "atk-s0302a:947_1": "pamāṇavasena paribhūtajātikaṃ. Taṃ kira chabbaggiyā bhikkhū, “āvuso bhaddiya, āvuso,",
  "atk-s0302a:947_2": "bhaddiyā”ti tattha tattha parāmasitvā nānappakāraṃ kīḷanti ākaḍḍhanti parikaḍḍhanti.",
  "atk-s0302a:947_3": "Tena vuttaṃ “paribhūtarūpa”nti. Kasmā panesa evarūpo jāto? Ayaṃ kira atīte eko mahārājā",
  "atk-s0302a:947_4": "ahosi, tassa mahallakā ca mahallakitthiyo ca paṭikūlā honti. So sace mahallake passati,",
  "atk-s0302a:947_5": "tesaṃ cūḷaṃ ṭhapāpetvā kacchaṃ bandhāpetvā yathāruci kīḷāpeti. Mahallakitthiyopi",
  "atk-s0302a:947_6": "disvā tāsampi icchiticchitaṃ vippakāraṃ katvā yathāruci kīḷāpeti. Tesaṃ puttadhītādīnaṃ",
  "atk-s0302a:947_7": "santike mahāsārajjaṃ uppajjati. Tassa pāpakiriyā pathavito paṭṭhāya chadevaloke ekakolāhalaṃ akāsi.",
  "atk-s0302a:948_0": "Atha sakko cintesi – “ayaṃ andhabālo mahājanaṃ viheṭheti, karissāmissa niggaha”nti.",
  "atk-s0302a:948_1": "So mahallakagāmiyavaṇṇaṃ katvā yānake ekaṃ takkacāṭiṃ āropetvā yānaṃ pesento nagaraṃ",
  "atk-s0302a:948_2": "pavisati. Rājāpi hatthiṃ āruyha nagarato nikkhanto taṃ disvā – “ayaṃ mahallako takkayānakena",
  "atk-s0302a:948_3": "amhākaṃ abhimukho āgacchati, vāretha vārethā”ti āha. Manussā ito cito ca pakkhandantāpi",
  "atk-s0302a:948_4": "na passanti. Sakko hi “rājāva maṃ passatu, mā aññe”ti evaṃ adhiṭṭhahi. Atha tesu",
  "atk-s0302a:948_5": "manussesu “kahaṃ, deva, kahaṃ devā”ti vadantesu eva rājā saha hatthinā vaccho viya",
  "atk-s0302a:948_6": "dhenuyā yānassa heṭṭhā pāvisi. Sakko takkacāṭiṃ bhindi.",
  "atk-s0302a:949_0": "Rājā sīsato paṭṭhāya takkena kilinnasarīro ahosi. So sarīraṃ ubbaṭṭāpetvā uyyānapokkharaṇiyaṃ",
  "atk-s0302a:949_1": "nhatvā alaṅkatasarīro nagaraṃ pavisanto puna taṃ addasa. Disvā “ayaṃ so amhehi diṭṭhamahallako",
  "atk-s0302a:949_2": "puna dissati. Vāretha vāretha na”nti āha. Manussā “kahaṃ, deva, kahaṃ, devā”ti ito",
  "atk-s0302a:949_3": "cito ca vidhāviṃsu. So paṭhamavippakārameva puna pāpuṇi. Tasmiṃ khaṇe sakko goṇe",
  "atk-s0302a:949_4": "ca yānañca antaradhāpetvā ākāse ṭhatvā āha, “andhabāla, tvaṃ mayi takkavāṇijako eso”ti",
  "atk-s0302a:949_5": "saññaṃ karosi, sakkohaṃ devarājā, “tavetaṃ pāpakiriyaṃ nivāressāmī”ti āgato, “mā",
  "atk-s0302a:949_6": "puna evarūpaṃ akāsī”ti santajjetvā agamāsi. Iminā kammena so dubbaṇṇo ahosi.",
  "atk-s0302a:950_0": "Vipassīsammāsambuddhakāle panesa cittapattakokilo nāma hutvā kheme migadāye vasanto",
  "atk-s0302a:950_1": "ekadivasaṃ himavantaṃ gantvā madhuraṃ ambaphalaṃ tuṇḍena gahetvā āgacchanto bhikkhusaṅghaparivāraṃ",
  "atk-s0302a:950_2": "satthāraṃ disvā cintesi – “ahaṃ aññesu divasesu rittako tathāgataṃ passāmi. Ajja",
  "atk-s0302a:950_3": "pana me imaṃ ambapakkaṃ atthi, dasabalassa taṃ dassāmī”ti otaritvā ākāse carati.",
  "atk-s0302a:950_4": "Satthā tassa cittaṃ ñatvā upaṭṭhākaṃ olokesi. So pattaṃ nīharitvā dasabalaṃ vanditvā",
  "atk-s0302a:950_5": "satthu hatthe ṭhapesi. Kokilo dasabalassa patte ambapakkaṃ patiṭṭhāpesi. Satthā tattheva",
  "atk-s0302a:950_6": "nisīditvā taṃ paribhuñji. Kokilo pasannacitto punappunaṃ dasabalassa guṇe āvajjetvā",
  "atk-s0302a:950_7": "dasabalaṃ vanditvā attano kulāvakaṃ gantvā sattāhaṃ pītisukheneva vītināmesi. Iminā",
  "atk-s0302a:950_8": "kammena saro madhuro ahosi.",
  "atk-s0302a:951_0": "Kassapasammāsambuddhakāle pana cetiye āraddhe “kiṃpamāṇaṃ karoma? Sattayojanappamāṇaṃ.",
  "atk-s0302a:951_1": "Atimahantaṃ etaṃ, chayojanappamāṇaṃ karoma. Idampi atimahantaṃ, pañcayojanaṃ karoma,",
  "atk-s0302a:951_2": "catuyojanaṃ, tiyojanaṃ, dviyojana”nti. Ayaṃ tadā jeṭṭhakavaḍḍhakī hutvā, “evaṃ, bho,",
  "atk-s0302a:951_3": "anāgate sukhapaṭijaggitaṃ kātuṃ vaṭṭatī”ti vatvā rajjuṃ ādāya parikkhipanto gāvutamattake",
  "atk-s0302a:951_4": "ṭhatvā, “ekekaṃ mukhaṃ gāvutaṃ hotu, cetiyaṃ yojanāvaṭṭaṃ yojanubbedhaṃ bhavissatī”ti",
  "atk-s0302a:951_5": "āha. Te tassa vacane aṭṭhaṃsu. Cetiyaṃ sattadivasasattamāsādhikehi sattahi saṃvaccharehi",
  "atk-s0302a:951_6": "niṭṭhitaṃ. Iti appamāṇassa buddhassa pamāṇaṃ akāsīti. Tena kammena okoṭimako jāto.",
  "atk-s0302a:952": "Hatthayo pasadā migāti hatthino ca pasadamigā ca. Natthi kāyasmiṃ tulyatāti kāyasmiṃ pamāṇaṃ nāma natthi, akāraṇaṃ kāyapamāṇanti attho. Chaṭṭhaṃ.",
  "atk-s0302a:953": "7. Visākhasuttavaṇṇanā",
  "atk-s0302a:954_0": "241. Sattame poriyā vācāyāti puravāsīnaṃ nagaramanussānaṃ vācāsadisāya aparihīnakkharapadāya",
  "atk-s0302a:954_1": "madhuravācāya. Vissaṭṭhāyāti asandiddhāya apalibuddhāya, pittasemhehi anupahatāyāti",
  "atk-s0302a:954_2": "attho. Anelagalāyāti yathā dandhamanussā mukhena kheḷaṃ gaḷantena vācaṃ bhāsanti,",
  "atk-s0302a:954_3": "na evarūpāya, atha kho niddosāya visadavācāya. Pariyāpannāyāti catusaccapariyāpannāya",
  "atk-s0302a:954_4": "cattāri saccāni amuñcitvā pavattāya. Anissitāyāti vaṭṭanissitaṃ katvā akathitāya.",
  "atk-s0302a:954_5": "Dhammo hi isinaṃ dhajoti navavidhalokuttaradhammo isīnaṃ dhajo nāmāti. Sattamaṃ.",
  "atk-s0302a:955": "8. Nandasuttavaṇṇanā",
  "atk-s0302a:956_0": "242. Aṭṭhame ākoṭitapaccākoṭitānīti ekasmiṃ passe pāṇinā vā muggarena vā ākoṭanena",
  "atk-s0302a:956_1": "ākoṭitāni, parivattetvā ākoṭanena paccākoṭitāni. Añjetvāti añjanena pūretvā. Acchaṃ",
  "atk-s0302a:956_2": "pattanti vippasannavaṇṇaṃ mattikāpattaṃ. Kasmā pana thero evamakāsīti? Satthu ajjhāsayajānanatthaṃ.",
  "atk-s0302a:956_3": "Evaṃ kirassa ahosi “sace satthā ‘sobhati vata me ayaṃ kaniṭṭhabhātiko’ti vakkhati,",
  "atk-s0302a:956_4": "yāvajīvaṃ iminā vākārena carissāmi. Sace ettha dosaṃ dassati, imaṃ ākāraṃ pahāya",
  "atk-s0302a:956_5": "saṅkāracoḷaṃ gahetvā cīvaraṃ katvā dhārento pariyantasenāsane vasanto carissāmī”ti.",
  "atk-s0302a:956_6": "Assasīti bhavissasi.",
  "atk-s0302a:957_0": "Aññātuñchenāti abhilakkhitesu issarajanagehesu kaṭukabhaṇḍasambhāraṃ sugandhaṃ bhojanaṃ",
  "atk-s0302a:957_1": "pariyesantassa uñcho ñātuñcho nāma. Gharapaṭipāṭiyā pana dvāre ṭhitena laddhaṃ missakabhojanaṃ",
  "atk-s0302a:957_2": "aññātuñcho nāma. Ayamidha adhippeto. Kāmesu anapekkhinanti vatthukāmakilesakāmesu",
  "atk-s0302a:957_3": "nirapekkhaṃ. Āraññiko cātiādi sabbaṃ samādānavaseneva vuttaṃ. Kāmesu ca anapekkhoti",
  "atk-s0302a:957_4": "idaṃ suttaṃ devaloke accharāyo dassetvā āgatena aparabhāge kathitaṃ. Imassa kathitadivasato",
  "atk-s0302a:957_5": "paṭṭhāya thero ghaṭento vāyamanto katipāheneva arahatte patiṭṭhāya sadevake loke",
  "atk-s0302a:957_6": "aggadakkhiṇeyyo jāto. Aṭṭhamaṃ.",
  "atk-s0302a:958": "9. Tissasuttavaṇṇanā",
  "atk-s0302a:959_0": "243. Navame dummanoti uppannadomanasso. Kasmā panāyaṃ evaṃ dukkhī dummano jātoti?",
  "atk-s0302a:959_1": "Khattiyapabbajito hesa, tena naṃ pabbājetvā dupaṭṭasāṭakaṃ nivāsāpetvā varacīvaraṃ",
  "atk-s0302a:959_2": "pārupetvā akkhīni añjetvā manosilātelena sīsaṃ makkhesuṃ. So bhikkhūsu rattiṭṭhānadivāṭṭhānaṃ",
  "atk-s0302a:959_3": "gatesu “bhikkhunā nāma vivittokāse nisīditabba”nti ajānanto bhojanasālaṃ gantvā mahāpīṭhaṃ",
  "atk-s0302a:959_4": "āruhitvā nisīdi. Disāvacarā āgantukā paṃsukūlikā bhikkhū āgantvā, “imināva nīhārena",
  "atk-s0302a:959_5": "rajokiṇṇehi gattehi na sakkā dasabalaṃ passituṃ. Bhaṇḍakaṃ tāva ṭhapessāmā”ti bhojanasālaṃ",
  "atk-s0302a:959_6": "agamaṃsu. So tesu mahātheresu āgacchantesu niccalo nisīdiyeva. Aññe bhikkhū “pādavattaṃ",
  "atk-s0302a:959_7": "karoma, tālavaṇṭena bījāmā”ti āpucchanti. Ayaṃ pana nisinnakova “kativassatthā”ti?",
  "atk-s0302a:959_8": "Pucchitvā, “mayaṃ avassikā. Tumhe pana kativassatthā”ti? Vutte, “mayaṃ ajja pabbajitā”ti",
  "atk-s0302a:959_9": "āha. Atha naṃ bhikkhū, “āvuso, adhunā chinnacūḷosi, ajjāpi te sīsamūle ūkāgandho",
  "atk-s0302a:959_10": "vāyatiyeva, tvaṃ nāma ettakesu vuḍḍhataresu vattaṃ āpucchantesu nissaddo niccalo",
  "atk-s0302a:959_11": "nisinno, apacitimattampi te natthi, kassa sāsane pabbajitosī”ti? Parivāretvā taṃ",
  "atk-s0302a:959_12": "vācāsattīhi paharantā “kiṃ tvaṃ iṇaṭṭo vā bhayaṭṭo vā jīvituṃ asakkonto pabbajito”ti?",
  "atk-s0302a:959_13": "Āhaṃsu. So ekampi theraṃ olokesi, tena “kiṃ maṃ olokesi mahallakā”ti? Vutte aññaṃ",
  "atk-s0302a:959_14": "olokesi, tenapi tatheva vutte athassa “ime maṃ parivāretvā vācāsattīhi vijjhantī”ti",
  "atk-s0302a:959_15": "khattiyamāno uppajji. Akkhīsu maṇivaṇṇāni assūni sañcariṃsu. Tato ne āha – “kassa",
  "atk-s0302a:959_16": "santikaṃ āgatatthā”ti. Te “kiṃ pana tvaṃ ‘mayhaṃ santikaṃ āgatā’ti? Amhe maññasi",
  "atk-s0302a:959_17": "gihibyañjanabhaṭṭhakā”ti vatvā, “sadevake loke aggapuggalassa satthu santikaṃ āgatamhā”ti",
  "atk-s0302a:959_18": "āhaṃsu. So “mayhaṃ bhātu santike āgatā tumhe, yadi evaṃ idāni vo āgatamaggeneva gamanaṃ",
  "atk-s0302a:959_19": "karissāmī”ti kujjhitvā nikkhanto antarāmagge cintesi – “mayi imināva nīhārena gate",
  "atk-s0302a:959_20": "satthā ete na nīharāpessatī”ti dukkhī dummano assūni pavattayamāno agamāsi. Iminā",
  "atk-s0302a:959_21": "kāraṇena esa evaṃ jātoti.",
  "atk-s0302a:960_0": "Vācāsannitodakenāti vacanapatodena. Sañjambharimakaṃsūti sañjambharitaṃ nirantaraṃ",
  "atk-s0302a:960_1": "phuṭaṃ akaṃsu, upari vijjhiṃsūti vuttaṃ hoti. Vattāti pare yadicchakaṃ vadatiyeva.",
  "atk-s0302a:960_2": "No ca vacanakkhamoti paresaṃ vacanaṃ khamituṃ na sakkoti. Idāni tāva tvaṃ iminā kopena",
  "atk-s0302a:960_3": "iminā vuttavācāsannitodakena viddho. Atīte pana raṭṭhato ca pabbājitoti. Evaṃ vutte,",
  "atk-s0302a:960_4": "“katarasmiṃ kāle bhagavā”ti? Bhikkhū bhagavantaṃ yāciṃsu.",
  "atk-s0302a:961_0": "Satthā āha – atīte bārāṇasiyaṃ bārāṇasirājā rajjaṃ kāresi. Atheko jātimā, eko mātaṅgoti",
  "atk-s0302a:961_1": "dve isayo bārāṇasiṃ agamaṃsu. Tesu jātimā puretaraṃ gantvā kumbhakārasālāyaṃ nisīdi.",
  "atk-s0302a:961_2": "Mātaṅgo tāpaso pacchā gantvā tattha okāsaṃ yāci kumbhakāro “atthettha paṭhamataraṃ",
  "atk-s0302a:961_3": "paviṭṭho pabbajito, taṃ pucchā”ti āha. So attano parikkhāraṃ gahetvā sālāya dvāramūle",
  "atk-s0302a:961_4": "ṭhatvā, “amhākampi ācariya ekarattivāsāya okāsaṃ dethā”ti āha. “Pavisa, bho”ti. Pavisitvā",
  "atk-s0302a:961_5": "nisinnaṃ, “bho, kiṃ gottosī”ti? Pucchi. “Caṇḍālagottomhī”ti. “Na sakkā tayā saddhiṃ",
  "atk-s0302a:961_6": "ekaṭṭhāne nisīdituṃ, ekamantaṃ gacchā”ti. So ca tattheva tiṇasanthārakaṃ pattharitvā",
  "atk-s0302a:961_7": "nipajji, jātimā dvāraṃ nissāya nipajji. Itaro passāvatthāya nikkhamanto taṃ urasmiṃ",
  "atk-s0302a:961_8": "akkami. “Ko eso”ti ca vutte? “Ahaṃ ācariyā”ti āha. “Re caṇḍāla, kiṃ aññato maggaṃ",
  "atk-s0302a:961_9": "na passasi? Atha me āgantvā akkamasī”ti. “Ācariya, adisvā me akkantosi, khama mayha”nti.",
  "atk-s0302a:961_10": "So mahāpurise bahi nikkhante cintesi – “ayaṃ paccāgacchantopi itova āgamissatī”ti",
  "atk-s0302a:961_11": "parivattetvā nipajji. Mahāpurisopi “ācariyo ito sīsaṃ katvā nipanno, pādasamīpena",
  "atk-s0302a:961_12": "gamissāmī”ti pavisanto puna urasmiṃyeva akkami. “Ko eso”ti ca vutte? “Ahaṃ ācariyā”ti",
  "atk-s0302a:961_13": "āha. “Paṭhamaṃ tāva te ajānantena kataṃ, idāni maṃ ghaṭentova akāsi, sūriye te uggacchante",
  "atk-s0302a:961_14": "sattadhā muddhā phalatū”ti sapi. Mahāpuriso kiñci avatvā purearuṇeyeva sūriyaṃ gaṇhi,",
  "atk-s0302a:961_15": "nāssa uggantuṃ adāsi. Manussā ca hatthiassādayo ca pabujjhiṃsu.",
  "atk-s0302a:962_0": "Manussā rājakulaṃ gantvā, “deva, sakalanagare appabuddho nāma natthi, na ca aruṇuggaṃ",
  "atk-s0302a:962_1": "paññāyati, kinnu kho eta”nti? Tena hi nagaraṃ parivīmaṃsathāti. Te parivīmaṃsantā",
  "atk-s0302a:962_2": "kumbhakārasālāyaṃ dve tāpase disvā, “imesaṃ etaṃ kammaṃ bhavissatī”ti gantvā rañño",
  "atk-s0302a:962_3": "ārocesuṃ. Raññā ca “pucchatha ne”ti vuttā āgantvā jātimantaṃ pucchiṃsu – “tumhehi",
  "atk-s0302a:962_4": "andhakāraṃ kata”nti. “Na mayā kataṃ, esa pana kūṭajaṭilo chavo anantamāyo, taṃ pucchathā”ti.",
  "atk-s0302a:962_5": "Te āgantvā mahāpurisaṃ pucchiṃsu – “tumhehi, bhante, andhakāraṃ kata”nti. “Āma ayaṃ",
  "atk-s0302a:962_6": "ācariyo maṃ abhisapi, tasmā mayā kata”nti. Te gantvā rañño ārocesuṃ. Rājāpi āgantvā",
  "atk-s0302a:962_7": "mahāpurisaṃ “tumhehi kataṃ, bhante”ti? Pucchi. “Āma, mahārājā”ti. “Kasmā bhante”ti?",
  "atk-s0302a:962_8": "“Iminā abhisapitomhi, sace maṃ eso khamāpessati, sūriyaṃ vissajjessāmī”ti. Rājā “khamāpetha,",
  "atk-s0302a:962_9": "bhante, eta”nti āha. Itaro “mādiso jātimā kiṃ evarūpaṃ caṇḍālaṃ khamāpessati? Na khamāpemī”ti.",
  "atk-s0302a:963_0": "Atha naṃ manussā “na kiṃ tvaṃ attano ruciyā khamāpessasī”ti? Vatvā hatthesu ca pādesu",
  "atk-s0302a:963_1": "ca gahetvā pādamūle nipajjāpetvā “khamāpehī”ti āhaṃsu. So nissaddo nipajji. Punapi",
  "atk-s0302a:963_2": "naṃ “khamāpehī”ti āhaṃsu. Tato “khama mayhaṃ, ācariyā”ti āha. Mahāpuriso “ahaṃ tāva",
  "atk-s0302a:963_3": "tuyhaṃ khamitvā sūriyaṃ vissajjessāmi, sūriye pana uggate tava sīsaṃ sattadhā phalissatī”ti",
  "atk-s0302a:963_4": "vatvā, “imassa sīsappamāṇaṃ mattikāpiṇḍaṃ matthake ṭhapetvā etaṃ nadiyā galappamāṇe",
  "atk-s0302a:963_5": "udake ṭhapethā”ti āha. Manussā tathā akaṃsu. Ettāvatā saraṭṭhakaṃ rājabalaṃ sannipati.",
  "atk-s0302a:963_6": "Mahāpuriso sūriyaṃ muñci. Sūriyarasmi āgantvā mattikāpiṇḍaṃ pahari. So sattadhā bhijji.",
  "atk-s0302a:963_7": "Tāvadeva so nimujjitvā ekena titthena uttaritvā palāyi. Satthā imaṃ vatthuṃ āharitvā,",
  "atk-s0302a:963_8": "“idāni tāva tvaṃ bhikkhūnaṃ santike paribhāsaṃ labhasi, pubbepi imaṃ kodhaṃ nissāya",
  "atk-s0302a:963_9": "raṭṭhato pabbājito”ti anusandhiṃ ghaṭetvā atha naṃ ovadanto na kho te taṃ tissa patirūpantiādimāha. Navamaṃ.",
  "atk-s0302a:964": "10. Theranāmakasuttavaṇṇanā",
  "atk-s0302a:965_0": "244. Dasame vaṇṇavādīti ānisaṃsavādī. Yaṃ atītaṃ taṃ pahīnanti atīte khandhapañcake",
  "atk-s0302a:965_1": "chandarāgappahānena taṃ pahīnaṃ nāma hoti. Anāgatanti anāgatampi khandhapañcakaṃ",
  "atk-s0302a:965_2": "tattha chandarāgapaṭinissaggena paṭinissaṭṭhaṃ nāma hoti. Sabbābhibhunti sabbā khandhāyatanadhātuyo",
  "atk-s0302a:965_3": "ca tayo bhave ca abhibhavitvā ṭhitaṃ. Sabbavidunti taṃ vuttappakāraṃ sabbaṃ viditaṃ",
  "atk-s0302a:965_4": "pākaṭaṃ katvā ṭhitaṃ. Sabbesu dhammesūti tesveva dhammesu taṇhādiṭṭhilepehi anupalittaṃ.",
  "atk-s0302a:965_5": "Sabbañjahanti tadeva sabbaṃ tattha chandarāgappahānena jahitvā ṭhitaṃ. Taṇhakkhaye",
  "atk-s0302a:965_6": "vimuttanti taṇhakkhayasaṅkhāte nibbāne tadārammaṇāya vimuttiyā vimuttaṃ. Dasamaṃ.",
  "atk-s0302a:966": "11. Mahākappinasuttavaṇṇanā",
  "atk-s0302a:967_0": "245. Ekādasame mahākappinoti evaṃnāmako abhiññābalappatto asītimahāsāvakānaṃ abbhantaro",
  "atk-s0302a:967_1": "mahāthero. So kira gihikāle kukkuṭavatīnagare tiyojanasatikaṃ rajjaṃ akāsi. Pacchimabhavikattā",
  "atk-s0302a:967_2": "pana tathārūpaṃ sāsanaṃ sotuṃ ohitasoto vicarati. Athekadivasaṃ amaccasahassaparivuto",
  "atk-s0302a:967_3": "uyyānakīḷikaṃ agamāsi. Tadā ca majjhimadesato jaṅghavāṇijā taṃ nagaraṃ gantvā, bhaṇḍaṃ",
  "atk-s0302a:967_4": "paṭisāmetvā, “rājānaṃ passissāmā”ti paṇṇākārahatthā rājakuladvāraṃ gantvā, “rājā",
  "atk-s0302a:967_5": "uyyānaṃ gato”ti sutvā, uyyānaṃ gantvā, dvāre ṭhitā, paṭihārassa ārocayiṃsu. Atha",
  "atk-s0302a:967_6": "rañño nivedite rājā pakkosāpetvā niyyātitapaṇṇākāre vanditvā ṭhite, “tātā, kuto āgatatthā”ti?",
  "atk-s0302a:967_7": "Pucchi. “Sāvatthito devā”ti. “Kacci vo raṭṭhaṃ subhikkhaṃ, dhammiko rājā”ti? “Āma,",
  "atk-s0302a:967_8": "devā”ti. “Atthi pana tumhākaṃ dese kiñci sāsana”nti? “Atthi, deva, na pana sakkā",
  "atk-s0302a:967_9": "ucchiṭṭhamukhehi kathetu”nti. Rājā suvaṇṇabhiṅgārena udakaṃ dāpesi. Te mukhaṃ vikkhāletvā",
  "atk-s0302a:967_10": "dasabalābhimukhā añjaliṃ paggaṇhitvā, “deva, amhākaṃ dese buddharatanaṃ nāma uppanna”nti",
  "atk-s0302a:967_11": "āhaṃsu. Rañño “buddho”ti vacane sutamatte sakalasarīraṃ pharamānā pīti uppajji. Tato",
  "atk-s0302a:967_12": "“buddhoti, tātā, vadathā”ti? Āha. “Buddhoti deva vadāmā”ti. Evaṃ tikkhattuṃ vadāpetvā,",
  "atk-s0302a:967_13": "“buddhoti padaṃ aparimāṇaṃ, nāssa sakkā parimāṇaṃ kātu”nti tasmiṃyeva pasanno satasahassaṃ",
  "atk-s0302a:967_14": "datvā puna “aññaṃ kiṃ sāsana”nti? Pucchi. “Deva dhammaratanaṃ nāma uppanna”nti. Tampi",
  "atk-s0302a:967_15": "sutvā tatheva tikkhattuṃ paṭiññaṃ gahetvā aparampi satasahassaṃ datvā puna “aññaṃ",
  "atk-s0302a:967_16": "kiṃ sāsana”nti? Pucchi. “Saṅgharatanaṃ deva uppanna”nti. Tampi sutvā tatheva tikkhattuṃ",
  "atk-s0302a:967_17": "paṭiññaṃ gahetvā aparampi satasahassaṃ datvā dinnabhāvaṃ paṇṇe likhitvā, “tātā, deviyā",
  "atk-s0302a:967_18": "santikaṃ gacchathā”ti pesesi. Tesu gatesu amacce pucchi, “tātā, buddho loke uppanno,",
  "atk-s0302a:967_19": "tumhe kiṃ karissathā”ti? “Deva tumhe kiṃ kattukāmā”ti? “Ahaṃ pabbajissāmī”ti. “Mayampi",
  "atk-s0302a:967_20": "pabbajissāmā”ti. Te sabbepi gharaṃ vā kuṭumbaṃ vā anapaloketvā ye asse āruyha gatā, teheva nikkhamiṃsu.",
  "atk-s0302a:968_0": "Vāṇijā anojādeviyā santikaṃ gantvā paṇṇaṃ dassesuṃ. Sā vācetvā “raññā tumhākaṃ bahū",
  "atk-s0302a:968_1": "kahāpaṇā dinnā, kiṃ tumhehi kataṃ, tātā”ti? Pucchi. “Piyasāsanaṃ devi ānīta”nti.",
  "atk-s0302a:968_2": "“Amhepi sakkā, tātā, suṇāpetu”nti. “Sakkā devi, ucchiṭṭhamukhehi pana vattuṃ na sakkā”ti.",
  "atk-s0302a:968_3": "Sā suvaṇṇabhiṅgārena udakaṃ dāpesi. Te mukhaṃ vikkhāletvā rañño ārocitanayeneva ārocesuṃ.",
  "atk-s0302a:968_4": "Sāpi sutvā uppannapāmojjā teneva nayena ekekasmiṃ pade tikkhattuṃ paṭiññaṃ gahetvā",
  "atk-s0302a:968_5": "paṭiññāgaṇanāya tīṇi tīṇi katvā navasatasahassāni adāsi. Vāṇijā sabbānipi dvādasasatasahassāni",
  "atk-s0302a:968_6": "labhiṃsu. Atha ne “rājā kahaṃ, tātā”ti, pucchi. “Pabbajissāmīti nikkhanto devī”ti.",
  "atk-s0302a:968_7": "“Tena hi, tātā, tumhe gacchathā”ti te uyyojetvā raññā saddhiṃ gatānaṃ amaccānaṃ mātugāme",
  "atk-s0302a:968_8": "pakkosāpetvā, “tumhe attano sāmikānaṃ gataṭṭhānaṃ jānātha ammā”ti pucchi. “Jānāma",
  "atk-s0302a:968_9": "ayye, raññā saddhiṃ uyyānakīḷikaṃ gatā”ti. Āma gatā, tattha pana gantvā, “buddho",
  "atk-s0302a:968_10": "uppanno, dhammo uppanno, saṅgho uppanno”ti sutvā, “dasabalassa santike pabbajissāmā”ti",
  "atk-s0302a:968_11": "gatā. “Tumhe kiṃ karissathā”ti? “Tumhe pana ayye kiṃ kattukāmā”ti? “Ahaṃ pabbajissāmi,",
  "atk-s0302a:968_12": "na tehi vantavamanaṃ jivhagge ṭhapeyya”nti. “Yadi evaṃ, mayampi pabbajissāmā”ti sabbā",
  "atk-s0302a:968_13": "rathe yojāpetvā nikkhamiṃsu.",
  "atk-s0302a:969_0": "Rājāpi amaccasahassena saddhiṃ gaṅgāya tīraṃ pāpuṇi. Tasmiñca samaye gaṅgā pūrā hoti.",
  "atk-s0302a:969_1": "Atha naṃ disvā, “ayaṃ gaṅgā pūrā caṇḍamacchākiṇṇā, amhehi saddhiṃ āgatā dāsā vā manussā",
  "atk-s0302a:969_2": "vā natthi, ye no nāvaṃ vā uḷumpaṃ vā katvā dadeyyuṃ, etassa pana satthu guṇā nāma",
  "atk-s0302a:969_3": "heṭṭhā avīcito upari yāva bhavaggā patthaṭā, sace esa satthā sammāsambuddho, imesaṃ",
  "atk-s0302a:969_4": "assānaṃ khurapiṭṭhāni mā tementū”ti udakapiṭṭhena asse pakkhandāpesuṃ. Ekaassassāpi",
  "atk-s0302a:969_5": "khurapiṭṭhamattaṃ na temi, rājamaggena gacchantā viya paratīraṃ patvā purato aññaṃ",
  "atk-s0302a:969_6": "mahānadiṃ pāpuṇiṃsu. Tattha aññā saccakiriyā natthi, tāya eva saccakiriyāya tampi",
  "atk-s0302a:969_7": "aḍḍhayojanavitthāraṃ nadiṃ atikkamiṃsu. Atha tatiyaṃ candabhāgaṃ nāma mahānadiṃ patvā",
  "atk-s0302a:969_8": "tampi tāya eva saccakiriyāya atikkamiṃsu.",
  "atk-s0302a:970_0": "Satthāpi taṃdivasaṃ paccūsasamaye mahākaruṇāsamāpattito vuṭṭhāya lokaṃ olokento “ajja",
  "atk-s0302a:970_1": "mahākappino tiyojanasatikaṃ rajjaṃ pahāya amaccasahassaparivāro mama santike pabbajituṃ",
  "atk-s0302a:970_2": "āgacchatī”ti disvā, “mayā tesaṃ paccuggamanaṃ kātuṃ yutta”nti pātova sarīrapaṭijagganaṃ",
  "atk-s0302a:970_3": "katvā, bhikkhusaṅghaparivāro sāvatthiyaṃ piṇḍāya caritvā, pacchābhattaṃ piṇḍapātapaṭikkanto",
  "atk-s0302a:970_4": "sayameva pattacīvaraṃ gahetvā, ākāse uppatitvā candabhāgāya nadiyā tīre tesaṃ uttaraṇatitthassa",
  "atk-s0302a:970_5": "abhimukhe ṭhāne mahānigrodharukkho atthi, tattha pallaṅkena nisīditvā parimukhaṃ",
  "atk-s0302a:970_6": "satiṃ upaṭṭhapetvā chabbaṇṇabuddharasmiyo vissajjesi. Te tena titthena uttarantā",
  "atk-s0302a:970_7": "ca chabbaṇṇabuddharasmiyo ito cito ca vidhāvantiyo olokentā dasabalassa puṇṇacandasassirikaṃ",
  "atk-s0302a:970_8": "mukhaṃ disvā, “yaṃ satthāraṃ uddissa mayaṃ pabbajitā, addhā so eso”ti dassaneneva",
  "atk-s0302a:970_9": "niṭṭhaṃ gantvā diṭṭhaṭṭhānato paṭṭhāya onatā vandamānā āgamma satthāraṃ vandiṃsu.",
  "atk-s0302a:970_10": "Rājā gopphakesu gahetvā satthāraṃ vanditvā ekamantaṃ nisīdi saddhiṃ amaccasahassena.",
  "atk-s0302a:970_11": "Satthā tesaṃ dhammaṃ kathesi. Desanāpariyosāne sabbe arahatte patiṭṭhāya satthāraṃ",
  "atk-s0302a:970_12": "pabbajjaṃ yāciṃsu. Satthā “pubbe ime cīvaradānassa dinnattā attano cīvarāni gahetvāva",
  "atk-s0302a:970_13": "āgatā”ti suvaṇṇavaṇṇaṃ hatthaṃ pasāretvā, “etha bhikkhavo svākkhāto dhammo, caratha",
  "atk-s0302a:970_14": "brahmacariyaṃ sammā dukkhassa antakiriyāyā”ti āha. Sāva tesaṃ āyasmantānaṃ pabbajjā",
  "atk-s0302a:970_15": "ca upasampadā ca ahosi, vassasaṭṭhikattherā viya satthāraṃ parivārayiṃsu.",
  "atk-s0302a:971_0": "Anojāpi devī rathasahassaparivārā gaṅgātīraṃ patvā rañño atthāya ābhataṃ nāvaṃ vā",
  "atk-s0302a:971_1": "uḷumpaṃ vā adisvā attano byattatāya cintesi – “rājā saccakiriyaṃ katvā gato bhavissati,",
  "atk-s0302a:971_2": "so pana satthā na kevalaṃ tesaṃyeva atthāya nibbatto, sace so satthā sammāsambuddho,",
  "atk-s0302a:971_3": "amhākaṃ rathā mā udake nimujjiṃsū”ti udakapiṭṭhe rathe pakkhandāpesi. Rathānaṃ nemivaṭṭimattampi",
  "atk-s0302a:971_4": "na temi. Dutiyatatiyanadīpi teneva saccakārena uttaramānāyeva nigrodharukkhamūle",
  "atk-s0302a:971_5": "satthāraṃ addasa. Satthā “imāsaṃ attano sāmike passantīnaṃ chandarāgo uppajjitvā",
  "atk-s0302a:971_6": "maggaphalānaṃ antarāyaṃ kareyya, so evaṃ kātuṃ na sakkhissatī”ti yathā aññamaññe",
  "atk-s0302a:971_7": "na passanti, tathā akāsi. Tā sabbāpi titthato uttaritvā dasabalaṃ vanditvā nisīdiṃsu.",
  "atk-s0302a:971_8": "Satthā tāsaṃ dhammaṃ kathesi, desanāpariyosāne sabbāpi sotāpattiphale patiṭṭhāya",
  "atk-s0302a:971_9": "aññamaññe passiṃsu. Satthā “uppalavaṇṇā āgacchatū”ti cintesi. Therī āgantvā sabbā",
  "atk-s0302a:971_10": "pabbājetvā ādāya bhikkhunīnaṃ upassayaṃ gatā. Satthā bhikkhusahassaṃ gahetvā ākāsena",
  "atk-s0302a:971_11": "jetavanaṃ agamāsi. Imaṃ sandhāyetaṃ vuttaṃ – “mahākappinoti evaṃ nāmako abhiññābalappatto",
  "atk-s0302a:971_12": "asītimahāsāvakānaṃ abbhantaro mahāthero”ti.",
  "atk-s0302a:972_0": "Janetasminti janite pajāyāti attho. Ye gottapaṭisārinoti ye “mayaṃ vāseṭṭhā gotamā”ti",
  "atk-s0302a:972_1": "gottaṃ paṭisaranti paṭijānanti, tesaṃ khattiyo seṭṭhoti attho. Vijjācaraṇasampannoti",
  "atk-s0302a:972_2": "aṭṭhahi vijjāhi ceva pannarasadhammabhedena caraṇena ca samannāgato. Tapatīti virocati.",
  "atk-s0302a:972_3": "Jhāyī tapati brāhmaṇoti khīṇāsavabrāhmaṇo duvidhena jhānena jhāyamāno tapati virocati.",
  "atk-s0302a:972_4": "Tasmiṃ pana khaṇe kāludāyitthero duvidhena jhānena jhāyamāno avidūre nisinno hoti.",
  "atk-s0302a:972_5": "Buddho tapatīti sabbaññubuddho virocati. Sabbamaṅgalagāthā kiresā. Bhātikarājā kira",
  "atk-s0302a:972_6": "ekaṃ pūjaṃ kāretvā ācariyakaṃ āha – “tīhi ratanehi amuttaṃ ekaṃ jayamaṅgalaṃ vadathā”ti.",
  "atk-s0302a:972_7": "So tepiṭakaṃ buddhavacanaṃ sammasitvā imaṃ gāthaṃ vadanto “divā tapati ādicco”ti",
  "atk-s0302a:972_8": "vatvā atthaṅgamentassa sūriyassa añjaliṃ paggaṇhi. “Rattimābhāti candimā”ti, uṭṭhahantassa",
  "atk-s0302a:972_9": "candassa añjaliṃ paggaṇhi. “Sannaddho khattiyo tapatī”ti rañño añjaliṃ paggaṇhi.",
  "atk-s0302a:972_10": "“Jhāyī tapati brāhmaṇo”ti bhikkhusaṅghassa añjaliṃ paggaṇhi. “Buddho tapati tejasā”ti",
  "atk-s0302a:972_11": "vatvā pana mahācetiyassa añjaliṃ paggaṇhi. Atha naṃ rājā “mā hatthaṃ otārehī”ti ukkhittasmiṃyeva",
  "atk-s0302a:972_12": "hatthe sahassaṃ ṭhapesi. Ekādasamaṃ.",
  "atk-s0302a:973": "12. Sahāyakasuttavaṇṇanā",
  "atk-s0302a:974_0": "246. Dvādasame cirarattaṃsametikāti dīgharattaṃ saṃsanditvā sametvā ṭhitaladdhino.",
  "atk-s0302a:974_1": "Te kira pañcajātisatāni ekatova vicariṃsu. Sameti nesaṃ saddhammoti idāni imesaṃ",
  "atk-s0302a:974_2": "ayaṃ sāsanadhammo saṃsandati sameti. Dhamme buddhappavediteti buddhena pavedite dhamme",
  "atk-s0302a:974_3": "etesaṃ sāsanadhammo sobhatīti attho. Suvinītā kappinenāti attano upajjhāyena ariyappavedite",
  "atk-s0302a:974_4": "dhamme suṭṭhu vinītā. Sesaṃ sabbattha uttānamevāti. Dvādasamaṃ.",
  "atk-s0302a:975": "Bhikkhusaṃyuttavaṇṇanā niṭṭhitā.",
  "atk-s0302a:976": "Iti sāratthappakāsiniyā saṃyuttanikāya-aṭṭhakathāya",
  "atk-s0302a:977": "Nidānavaggavaṇṇanā niṭṭhitā."
}