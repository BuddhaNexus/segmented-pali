{
  "anya-e0201n3:0": "4. Samāsakaṇḍa",
  "anya-e0201n3:1_0": "Atha yuttatthānaṁ syādyantapadānaṁ ekatthībhāvo vuccate. Ekatthībhāvoti ca idha samāso",
  "anya-e0201n3:1_1": "vuccati. So ca samāso chabbidho abyayībhāvo, tappuriso, kammadhārayo, digu, bahubbīhi, dvandoti.",
  "anya-e0201n3:2": "Abyayībhāvasamāsa",
  "anya-e0201n3:3_0": "Tattha abyayībhāvo paṭhamaṁ vuccate. Byayo vuccati vikāro, natthi byayo etassāti",
  "anya-e0201n3:3_1": "abyayo, abyayo hutvā bhavatīti abyayībhāvo, nānāliṅga, vibhatti, vacanesu rūpavikārarahito",
  "anya-e0201n3:3_2": "hutvā bhavatīti attho, sabbaliṅga,-vibhatti, vacanesupi yebhuyyena ekarūpena pavattatīti vuttaṁ hoti.",
  "anya-e0201n3:4": "Abyayanti vā upasagganipātānaṁ eva nāmaṁ, ayaṁ pana pakati abyayaṁ na hoti, asaṅkhyehi saha ekatthatāvasena abyayaṁ hoti, iti anabyayampi abyayaṁ bhavatīti abyayībhāvo.",
  "anya-e0201n3:5": "331.Syādisyādinekatthaṁka. 316; rū. 331; nī. 675; caṁ. 2.2.1; pā. 2.1.4.",
  "anya-e0201n3:6": "Adhikārasuttamidaṁ. Syādi vuccati syādyantapadaṁ, ‘syādinā’ti syādyantapadena, eko attho yassa taṁ ekatthaṁ, syādipadaṁ syādipadena saha ekatthaṁ hotīti attho.",
  "anya-e0201n3:7": "Ettha ca ‘syādī’ti vacanena upasagga, nipātehi saddhiṁ sabbāni nāmikapadāni nāmapaṭirūpakāni ca saṅgaṇhāti, tyādyantapadāni nivatteti.",
  "anya-e0201n3:8_0": "Tattha nāmapaṭirūpakāni nāma ‘yevāvanakadhammā’ iccādīni. Tathā saññāsaddabhāvaṁ",
  "anya-e0201n3:8_1": "pattāni “atthipaccayo, natthipaccayo, atthikhīrā brāhmaṇī, aññāsikoṇḍañño, makkhaligosālo”",
  "anya-e0201n3:8_2": "iccādīsu ‘atthi’ iccādīni.",
  "anya-e0201n3:9": "‘Ekattha’nti etena dvandasamāsepi padānaṁ ekakattu, ekakammādibhāvena ekatthībhāvo vutto hotīti.",
  "anya-e0201n3:10": "332.Asaṅkhyaṁ vibhattisampattisamīpasākalyābhāvayathāpacchāyugapadattheka. 319; rū. 330; nī. 696; caṁ. 2.2.2; pā. 2.1.6.",
  "anya-e0201n3:11_0": "‘Asaṅkhya’nti upasaggapadaṁ nipātapadañca vuccati. Taṁ dvayampi hi ekatta, bahuttasaṅkhyaṁ",
  "anya-e0201n3:11_1": "paṭicca rūpavikārarahitattā ‘asaṅkhya’nti vuccati. Vibhatyatthe, sampatyatthe, samīpatthe,",
  "anya-e0201n3:11_2": "sākalyatthe, abhāvatthe, yathātthe, pacchātthe, yugapadatthe pavattaṁ asaṅkhyaṁ nāma",
  "anya-e0201n3:11_3": "syādipadaṁ aññena syādipadena saha ekatthaṁ hoti. Ayañca samāso anvatthavasena ‘asaṅkhyo’ti",
  "anya-e0201n3:11_4": "ca ‘abyayībhāvo’ti ca vuccati.",
  "anya-e0201n3:12": "Vibhatyatthe tāva –",
  "anya-e0201n3:13_0": "Adhitthi. Ettha ca adhito si, tassa ‘asaṅkhyehi sabbāsa’nti suttena lopo, itthito",
  "anya-e0201n3:13_1": "su, ‘adhi itthīsū’ti vākyaṁ, tassa ca atthaṁ kathentena niccasamāsattā aññapadena",
  "anya-e0201n3:13_2": "viggaho kātabbo “itthīsu pavattā kathā”ti vā “itthīsu pavatto vacanapatho”ti vā “itthīsu",
  "anya-e0201n3:13_3": "pavattaṁ vacana”nti vā, tato purimasuttena ekatthasaññā, iminā suttena asaṅkhyekatthasaññā",
  "anya-e0201n3:13_4": "ca kariyate, ekatthasaññāya pana katāya vākyatthāya payuttānaṁ vibhattīnaṁ attho",
  "anya-e0201n3:13_5": "ekatthapadena vutto hoti, tadā vibhattiyo vuttatthā nāma.",
  "anya-e0201n3:14": "Idāni vuttatthānaṁ appayogārahattā lopavidhānamāha.",
  "anya-e0201n3:15": "333.Ekatthatāyaṁka. 316; rū. 331; nī. 675; caṁ. 2.1.39; pā. 2.4.71; 1.2.45, 46.",
  "anya-e0201n3:16_0": "Eko attho yesaṁ tāni ekatthāni, ‘attho’ti cettha padantare kattu, kammādibhāvena",
  "anya-e0201n3:16_1": "vidheyyo padhānattho eva veditabbo. Tathā hi ‘rājaputto’ti ettha puttasaddattho eva",
  "anya-e0201n3:16_2": "tathāvidheyyo hoti, na rājasaddattho, sabbañca vacanavākyaṁ nāma vidheyyatthehi eva",
  "anya-e0201n3:16_3": "sijjhati, no aññathā, yasmā ca ‘rājaputto’ti etaṁ puttasaddatthasseva nāmaṁ hoti,",
  "anya-e0201n3:16_4": "na rājasaddatthassa, tasmā eko padhānabhūto puttasaddattho eva tesaṁ dvinnaṁ saddānaṁ",
  "anya-e0201n3:16_5": "attho nāma hoti, na rājasaddatthoti, ekatthānaṁ bhāvo ekatthatā, ekatthībhāvoti vuttaṁ",
  "anya-e0201n3:16_6": "hoti. So tividho samāso, taddhito, dhātupaccayanto cāti. Tissaṁ tividhāyaṁ ekatthatāyaṁ",
  "anya-e0201n3:16_7": "sabbāsaṁ vuttatthānaṁ syādivibhattīnaṁ lopo hotīti iminā sussa lopo. Bahulādhikārattā",
  "anya-e0201n3:16_8": "pana aluttasamāsopi dissati.",
  "anya-e0201n3:17": "334.Taṁ napuṁsakaṁka. 320; rū. 335; nī. 698; caṁ. 2.2.15; pā. 2.4.18.",
  "anya-e0201n3:18": "Taṁ asaṅkhyaṁ nāma ekatthaṁ napuṁsakaṁ hotīti iminā adhitthīsaddassa napuṁsakabhāvaṁ katvā tato syādyuppatti.",
  "anya-e0201n3:19": "335.Syādīsu rassoka. 342; rū. 337; nī. 734; caṁ. 2.2.84; pā. 1.2.47.",
  "anya-e0201n3:20": "Napuṁsakassa ekatthassa rasso hoti syādīsu vibhattīsūti iminā īkārassa rasso.",
  "anya-e0201n3:21": "336.Pubbasmāmāditoka. 343; rū. 338; nī. 375; caṁ. 2.1.40; pā. 1.1.41.",
  "anya-e0201n3:22_0": "Pubbaamādi nāma pubbapadatthapadhānabhūto asaṅkhyasamāso vuccati, tato parāsaṁ sabbāsaṁ",
  "anya-e0201n3:22_1": "vibhattīnaṁ lopo hoti, ādisaddena cettha paṭhamāvibhattipi gayhati. Atha vā amādi",
  "anya-e0201n3:22_2": "vuccati tappuriso, tato pubbaṁ nāma asaṅkhyasamāso, iti amādito pubbabhūtā asaṅkhyekatthā",
  "anya-e0201n3:22_3": "parāsaṁ sabbāsaṁ vibhattīnaṁ lopo hotīti iminā adhitthisaddato sabbavibhattīnaṁ lopo.",
  "anya-e0201n3:23_0": "Adhitthi tiṭṭhati, itthīsu pavattā kathā tiṭṭhatīti attho. Adhitthi tiṭṭhanti, itthīsu",
  "anya-e0201n3:23_1": "pavattā kathāyo tiṭṭhantīti attho. Esa nayo sesavibhattīsu sesavacanesu sesaliṅgesu",
  "anya-e0201n3:23_2": "ca. Evaṁ sabbaliṅgesu sabbavibhattīsu sabbavacanesu ca ekeneva rūpena tiṭṭhati, tasmā",
  "anya-e0201n3:23_3": "ayaṁ samāso rūpavikārarahitattā ‘abyayībhāvo’ti vuccati.",
  "anya-e0201n3:24_0": "Ettha ca vibhatyattho nāma “adhitthi, bahigāmaṁ, uparigaṅga” miccādīsu sampatyādīhi",
  "anya-e0201n3:24_1": "visesatthehi rahito kevalo vibhattīnaṁ attho vuccati. Viggahe pana “kathā, pavattā”",
  "anya-e0201n3:24_2": "iccādīni samāsasāmatthiyena viditāni atthapadāni nāma, adhisaddassa atthapadānītipi",
  "anya-e0201n3:24_3": "vadanti. Evaṁ adhikumāri, adhivadhu, adhijambuiccādi.",
  "anya-e0201n3:25": "Attani pavatto dhammo, pavattā vādhammāti atthe vibhattīnaṁ lope kate adhiattasaddassa napuṁsakabhāvaṁ katvā tato syādyuppatti, ‘pubbasmāmādito’ti syādīnaṁ lope sampatte –",
  "anya-e0201n3:26": "337.Nātomapañcamiyāka. 341; rū. 336; nī. 733; caṁ. 2.1.41; pā. 2.4.83; mu. 4.3.374.",
  "anya-e0201n3:27": "Akārantamhā asaṅkhyekatthā paraṁ sabbāsaṁ vibhattīnaṁ lopo na hoti, pañcamīvajjitānaṁ vibhattīnaṁ aṁ hoti.",
  "anya-e0201n3:28": "Ajjhattaṁ dhammo jāyati, ajjhattaṁ dhammā jāyanti, ajjhattaṁ dhammaṁ passati, ajjhattaṁ dhamme passanti.",
  "anya-e0201n3:29": "Apañcamiyāti kiṁ? Ajjhattā apeti, ajjhattehi apeti.",
  "anya-e0201n3:30": "338.Vā tatiyāsattamīnaṁka. 341; rū. 336; nī. 733; caṁ. 2.1.42; pā. 2.4.84; mu. 4.3.375.",
  "anya-e0201n3:31": "Akārantamhā asaṅkhyekatthā paraṁ tatiyā, sattamīnaṁ vikappena aṁ hoti.",
  "anya-e0201n3:32_0": "Ajjhattaṁ dhammena vattati ajjhattena vā, ajjhattaṁ dhammehi vattati ajjhattehi vā,",
  "anya-e0201n3:32_1": "ajjhattaṁ dhammassa deti, ajjhattaṁ dhammānaṁ deti, ajjhattā dhammā apeti, ajjhattehi",
  "anya-e0201n3:32_2": "dhammehi apeti, ajjhattaṁ dhammassa santakaṁ, ajjhattaṁ dhammānaṁ santakaṁ, ajjhattaṁ",
  "anya-e0201n3:32_3": "dhamme tiṭṭhati ajjhatte vā, ajjhattaṁ dhammesu tiṭṭhati ajjhattesu vā. Ettha ca",
  "anya-e0201n3:32_4": "‘ajjhattaṁ dhammo’ti ajjhattabhūto dhammo, ‘ajjhattaṁ dhammā’ti ajjhattabhūtā dhammā",
  "anya-e0201n3:32_5": "iccādinā attho veditabbo. Attānaṁ adhikicca pavatto pavattāti vā vuttepi attassa",
  "anya-e0201n3:32_6": "ādhārabhāvo sijjhatiyeva. Evaṁ adhicittaṁ, attani visuṁ visuṁ pavattaṁ pavattāni",
  "anya-e0201n3:32_7": "vā paccattaṁ. Ettha ca “ajjhattaṁ abhinivisitvā ajjhattaṁ vuṭṭhāti, bahiddhā abhinivisitvā",
  "anya-e0201n3:32_8": "ajjhattaṁ vuṭṭhātī”ti dha. sa. aṭṭha. 350; saṁ. ni. aṭṭha. 2.2.32 pāṭho atthi, tasmā",
  "anya-e0201n3:32_9": "pañcamiyā aṁbhāvavajjanaṁ appakattāti daṭṭhabbaṁ. “Ajjhattā dhammā, bahiddhā dhammā”ti",
  "anya-e0201n3:32_10": "dha. sa. tikamātikā 20 pāṭho atthi, tasmā paṭhamādīnampi vikappo labbhatīti.",
  "anya-e0201n3:33": "Sampattiatthe –",
  "anya-e0201n3:34_0": "Sampannaṁ brahmaṁ sabrahmaṁ, ‘brahma’nti vedo vuccati. Ettha ca ‘akāle sakatthassā’ti",
  "anya-e0201n3:34_1": "suttena sahasaddassa sādeso, bhikkhānaṁ samiddhi subhikkhaṁ, ‘syādīsu rasso’ti suttena",
  "anya-e0201n3:34_2": "katanapuṁsakassa rassattaṁ.",
  "anya-e0201n3:35": "Samīpe –",
  "anya-e0201n3:36": "Nagarassa samīpaṁ upanagaraṁ, kumbhassa samīpaṁ upakumbhaṁ, maṇikāya samīpaṁ upamaṇikaṁ, vadhuyā samīpaṁ upavadhu, gunnaṁ samīpaṁ upagu, ‘gossū’ti suttena ossa uttaṁ.",
  "anya-e0201n3:37": "Sākalye –",
  "anya-e0201n3:38": "Tiṇena saha sakalaṁ satiṇaṁ, tiṇena saddhiṁ sakalaṁ vatthuṁ ajjhoharatīti attho. Sahasaddassa sādeso.",
  "anya-e0201n3:39": "Abhāve –",
  "anya-e0201n3:40_0": "Makkhikānaṁ abhāvo nimmakkhikaṁ, darathānaṁ abhāvo niddarathaṁ, bhikkhānaṁ abhāvo",
  "anya-e0201n3:40_1": "dubbhikkhaṁ, abhāvatthopi dusaddo atthi. Yathā? Dussīlo duppaññoti. Ettha ca ‘sampannaṁ",
  "anya-e0201n3:40_2": "brahma’ntiādinā saddabyākaraṇesu atthavacanaṁ saddatthavibhāvanamattaṁ. Suttantesu",
  "anya-e0201n3:40_3": "pana imesaṁ padānaṁ yuttaṁ abhidheyyatthaṁ ñatvā tadanurūpaṁ atthavacanampi veditabbaṁ.",
  "anya-e0201n3:41": "Yathāsaddatthe –",
  "anya-e0201n3:42_0": "Rūpassa sabhāvassa yogyaṁ anurūpaṁ, attānaṁ attānaṁ paṭicca pavattaṁ paccattaṁ, aḍḍhamāsaṁ",
  "anya-e0201n3:42_1": "aḍḍhamāsaṁ anugataṁ anvaḍḍhamāsaṁ, gharaṁ gharaṁ anugataṁ anugharaṁ, vassaṁ vassaṁ",
  "anya-e0201n3:42_2": "anugataṁ anuvassaṁ, jeṭṭhānaṁ anupubbaṁ anujeṭṭhaṁ, sattiyā anurūpaṁ yathāsatti,",
  "anya-e0201n3:42_3": "balassa anurūpaṁ yathābalaṁ, kamassa anurūpaṁ yathākkamaṁ. Evaṁ yathāsaṅkhyaṁ, yathālābhaṁ.",
  "anya-e0201n3:42_4": "Sotassa paṭilomaṁ paṭisotaṁ, paṭivātaṁ, paṭisaddaṁ.",
  "anya-e0201n3:43": "Pacchāpadatthe –",
  "anya-e0201n3:44": "Rathassa pacchā anurathaṁ.",
  "anya-e0201n3:45_0": "Yugabhūto padattho yugapadattho, sahabhāvīatthadvayassetaṁ nāmaṁ. Tattha asaniphalena",
  "anya-e0201n3:45_1": "saha pavattaṁ cakkaṁ sacakkaṁ, gadāvudhena yugaḷapavattaṁ vāsudevassa cakkāvudhantipi",
  "anya-e0201n3:45_2": "vadanti yugapadatthe sacakkaṁ nidhehi, (moggallānavuttiyaṁ). cakkena yugapata dhehi",
  "anya-e0201n3:45_3": "sacakkaṁ, (mugdhabodhavuttiyaṁ). he bisaṇu! cakkena saha yugapadekakāle gadaṁ dhāraya.",
  "anya-e0201n3:45_4": "(mugdhabodhaṭīkāyaṁ 226 piṭṭhe), sahassa sattaṁ.",
  "anya-e0201n3:46": "339.Yathā natulyeka. 319; rū. 330; nī. 696; caṁ. 2.2.3; pā. 2.1.7.",
  "anya-e0201n3:47": "Tulyato aññasmiṁ atthe pavatto yathāsaddo syādinā saha ekattho hoti moggallāne aññathāvutti dassitā.",
  "anya-e0201n3:48": "Yathāsatti, yathābalaṁ, yathākkamaṁ, ye ye vuḍḍhā yathāvuḍḍhaṁ, vuḍḍhānaṁ paṭipāṭi vā yathāvuḍḍhaṁ.",
  "anya-e0201n3:49": "Natulyeti kiṁ? Yathā devadatto, tathā yaññadatto.",
  "anya-e0201n3:50": "340.Yāvāvadhāraṇeka. 319; rū. 330; nī. 696; caṁ. 2.2.4; pā. 2.1.8.",
  "anya-e0201n3:51": "Avadhāraṇaṁ vuccati paricchindanaṁ, avadhāraṇe pavatto yāvasaddo syādinā saha ekattho bhavati.",
  "anya-e0201n3:52": "Yattakaṁ attho vattatīti yāvadatthaṁ, dāgamo. Yattakaṁ jīvo vattatīti yāvajīvaṁ, yattakaṁ āyu vattatīti yāvatāyukaṁ, takāra, kakārā āgamā.",
  "anya-e0201n3:53": "341.Parāpābahitiropurepacchā vā pañcamyāka. 319; rū. 330; nī. 696; caṁ. 2.2.7; pā. 2.1.12, 13; ‘payyapā…’ (bahūsu).",
  "anya-e0201n3:54": "Pari, apa, āiccādayo saddā pañcamyantena syādinā saha ekatthā bhavanti vā.",
  "anya-e0201n3:55_0": "Pabbatato pari samantā vassīti devo paripabbataṁ paripabbatā vā, pabbataṁ vajjetvā",
  "anya-e0201n3:55_1": "vassīti attho. Pabbatato bahiddhā apapabbataṁ apapabbatā vā, pāṭaliputtato bahiddhā",
  "anya-e0201n3:55_2": "vassīti devo āpāṭaliputtaṁ āpāṭaliputtā vā, ākumārehi kaccāyanassa yaso vattatīti",
  "anya-e0201n3:55_3": "ākumāraṁ ākumārā vā, ābhavaggā bhagavato yaso vattatīti ābhavaggaṁ ābhavaggā vā,",
  "anya-e0201n3:55_4": "āpāṇakoṭiyā saraṇagamanaṁ vattatīti āpāṇakoṭikaṁ, kāgamo. Gāmato bahi bahigāmaṁ bahigāmā",
  "anya-e0201n3:55_5": "vā, evaṁ bahinagaraṁ, bahileṇaṁ, pabbatato tiro tiropabbataṁ tiropabbatā vā, evaṁ",
  "anya-e0201n3:55_6": "tiropākāraṁ, tirokuṭṭaṁ. Ettha ca ‘tiro’ti parabhāgo vuccati. Bhattamhā pure purebhattaṁ",
  "anya-e0201n3:55_7": "purebhattā vā, aruṇamhā pure purāruṇaṁ purāruṇā vā, bhattassa pacchā pacchābhattaṁ pacchābhattā vā.",
  "anya-e0201n3:56": "342.Samīpāyāmesvanuka. 319; rū. 330; nī. 696; caṁ. 2.2.9; pā. 2.1.15, 16.",
  "anya-e0201n3:57": "Samīpe āyāme ca pavatto anusaddo syādinā saha ekattho bhavati vā.",
  "anya-e0201n3:58": "Vanassa samīpaṁ anuvanaṁ, asani anuvanaṁ gatā, gaṅgaṁ anuyātā anugaṅgaṁ, bārāṇasī.",
  "anya-e0201n3:59": "343.Oropari paṭi pāre majjhe heṭṭhuddhādhonto vā chaṭṭhiyāka. 319; rū. 330; nī. 696; caṁ. 2.2.11; pā. 2.1.18; ‘orepari…’ (bahūsu).",
  "anya-e0201n3:60": "Orādayo saddā chaṭṭhīyantena syādinā saha ekatthā bhavanti vā.",
  "anya-e0201n3:61_0": "Ettha ca ore, pāre, majjhesaddesu ‘tadaminādīnī’ti suttena ekāro, gaṅgāya oraṁ oregaṅgaṁ,",
  "anya-e0201n3:61_1": "sikharassa upari uparisikharaṁ. Evaṁ uparipāsādaṁ, uparimañcaṁ, uparipabbataṁ, sotassa",
  "anya-e0201n3:61_2": "paṭilomaṁ paṭisotaṁ. Evaṁ paṭivātaṁ, yamunāya pāraṁ pāreyamunaṁ, gaṅgāya majjhaṁ",
  "anya-e0201n3:61_3": "majjhegaṅgaṁ, pāsādassa heṭṭhā heṭṭhāpāsādaṁ, heṭṭhāmañcaṁ, gaṅgāya uddhaṁ uddhaṁgaṅgaṁ,",
  "anya-e0201n3:61_4": "gaṅgāya adho adhogaṅgaṁ, pāsādassa anto antopāsādaṁ. Evaṁ antogāmaṁ, antonagaraṁ, antovassaṁ.",
  "anya-e0201n3:62": "Vāti kiṁ? Gaṅgāoraṁ, majjhesamuddasmiṁ iccādi.",
  "anya-e0201n3:63": "344.Tiṭṭhagvādīnika. 319; rū. 330; nī. 697; caṁ. 2.2.10; pā. 2.1.17.",
  "anya-e0201n3:64": "Tiṭṭhaguiccādīni asaṅkhyekatthe sijjhanti.",
  "anya-e0201n3:65_0": "Tiṭṭhanti gāvo yasmiṁ kāle tiṭṭhagu, vahanti gāvoyasmiṁ kāle vahagu, ‘gossū’ti suttena",
  "anya-e0201n3:65_1": "ossa uttaṁ. Āyatiṁ yavo yasmiṁ kāleti āyatiyavo, khale yavo yasmiṁ kāleti khaleyavaṁ.",
  "anya-e0201n3:65_2": "Pubbapade vibhattialopo. Lunā yavā yasmiṁ kāleti lunayavaṁ, ettha ‘lunā’ti lāvitā,",
  "anya-e0201n3:65_3": "luyamānā yavā yasminti luyamānayavaṁ iccādi.",
  "anya-e0201n3:66_0": "Tathā pāto nahānaṁ yasmiṁ kāleti pātanahānaṁ. Evaṁ sāyanahānaṁ, pāto kammakaraṇakālo",
  "anya-e0201n3:66_1": "yasminti pātakālaṁ. Evaṁ sāyakālaṁ, pāto vassati megho yasminti pātameghaṁ. Evaṁ",
  "anya-e0201n3:66_2": "sāyameghaṁ, pāto gantabbo maggo yasminti pātamaggaṁ. Evaṁ sāyamaggaṁ iccādi. Mahāvuttinā",
  "anya-e0201n3:66_3": "pātosaddassa pātattaṁ. Ettha ca ‘tiṭṭhagu’ iccādīni viggahatthavasena aññapadatthe",
  "anya-e0201n3:66_4": "siddhāni viya dissanti, aññapadassa pana liṅgādīnaṁ vasena tesaṁ rūpavikāro nāma",
  "anya-e0201n3:66_5": "natthi, tasmā abyayarūpattā idha gahitāni, sabbañcetaṁ asaṅkhyasamāsapadaṁ nāma napuṁsakaṁ",
  "anya-e0201n3:66_6": "eva hoti, rassantameva hoti. Sabbavibhattīnañca akārantamhā bahulaṁ aṁ hoti, ikārukārantehi lopo hoti.",
  "anya-e0201n3:67": "Abyayībhāvasamāso niṭṭhito.",
  "anya-e0201n3:68": "Tappurisasamāsa",
  "anya-e0201n3:69": "Dutiyātappurisa",
  "anya-e0201n3:70_0": "Atha amādisamāso vuccate, so tappurisoti ca vuccati. Tassa puriso tappuriso, tappurisasaddena",
  "anya-e0201n3:70_1": "sadisattā ayaṁ samāso tappurisoti vuccati. Yathā hi tappurisasaddo visesanapadatthaṁ",
  "anya-e0201n3:70_2": "jahitvā visesyapadatthe tiṭṭhati, evaṁ ayaṁ samāsopīti.",
  "anya-e0201n3:71": "345.Amādika. 327; rū. 351; nī. 704; caṁ. 2.2.16.",
  "anya-e0201n3:72_0": "Amādivibhattiyuttaṁ syādyantapadaṁ paṭhamantena syādyantapadena saha ekatthaṁ bhavati,",
  "anya-e0201n3:72_1": "ayañca samāso anvatthavasena “amādisamāso”ti ca “tappurisasamāso”ti ca vuccati. Iminā",
  "anya-e0201n3:72_2": "amādisahitassa vākyassa amādekatthasaññaṁ katvā vuttatthānaṁ vibhattīnaṁ lopo, tato",
  "anya-e0201n3:72_3": "ekatthapadante syādyuppatti hoti.",
  "anya-e0201n3:73_0": "So pana samāso dutiyātappuriso, tatiyātappuriso, catutthītappuriso, pañcamītappuriso,",
  "anya-e0201n3:73_1": "chaṭṭhītappuriso, sattamītappurisoti chabbidho. Ekamekasmiñcettha “niccasamāso, aniccasamāso”ti",
  "anya-e0201n3:73_2": "ca “luttasamāso, aluttasamāso”ti ca duvidho.",
  "anya-e0201n3:74": "Tattha dutiyātappuriso kattuvācakesu gata, nissita,-atīta, atikkanta, patta, āpannaiccādīsu paresu hoti.",
  "anya-e0201n3:75_0": "Gāmaṁ gatoti gāmagato gāmaṁ gato vā. Evaṁ araññagato, bhūmigato, rājānaṁ nissitoti",
  "anya-e0201n3:75_1": "rājanissito. Evaṁ atthanissito, dhammanissito. Bhavaṁ atīto bhavātīto. Evaṁ bhayātīto,",
  "anya-e0201n3:75_2": "kālātīto, khaṇātīto, pamāṇaṁ atikkantoti pamāṇātikkanto, sukhaṁ pattoti sukhappatto.",
  "anya-e0201n3:75_3": "Evaṁ dukkhappatto, sotaṁ āpannoti sotāpanno. Evaṁ nirodhasamāpanno, addhānamaggaṁ",
  "anya-e0201n3:75_4": "paṭipannoti addhānamaggappaṭipanno, rukkhaṁ ārūḷhoti rukkhārūḷho, rathārūḷho, oghaṁ",
  "anya-e0201n3:75_5": "tiṇṇoti oghatiṇṇo oghaṁ tiṇṇo vā iccādi.",
  "anya-e0201n3:76_0": "Kammupapadavihitehi kitantapadehi pana niccasamāsoyeva, kumbhaṁ karotīti kumbhakāro,",
  "anya-e0201n3:76_1": "rathakāro, pattaṁ gaṇhātīti pattaggāho, atthaṁ kāmetīti atthakāmo, dhammakāmo, vinayaṁ",
  "anya-e0201n3:76_2": "dhāretīti vinayadharo, dhammadharo, brahmaṁ carati sīlenāti brahmacārī, bhavapāraṁ",
  "anya-e0201n3:76_3": "gacchati sīlenāti bhavapāragū, sabbaṁ jānātīti sabbaññū, atthaññū, dhammaññūiccādi.",
  "anya-e0201n3:77_0": "Bahulādhikārattā ta, tavantu, tāvī, anta, māna, tuna, tvāna, tvā, tuṁ, tavepaccayantesu",
  "anya-e0201n3:77_1": "paresu samāso na hoti, vassaṁ vuttho, odanaṁ bhutto, odanaṁ bhuttavā, odanaṁ bhuttāvī,",
  "anya-e0201n3:77_2": "dhammaṁ suṇanto, dhammaṁ suṇamāno dhammaṁ sotuna, dhammaṁ sutvāna, dhammaṁ sutvā,",
  "anya-e0201n3:77_3": "dhammaṁ sotuṁ, dhammaṁ sotave.",
  "anya-e0201n3:78": "Iti dutiyātappuriso.",
  "anya-e0201n3:79": "Tatiyātappurisa",
  "anya-e0201n3:80": "Tatiyātappuriso kammavācakesu kitantesu ca sampanna, sahagatādīsu ca pubba, sadisa, sama, ūnattha, kalaha, nipuṇa,-missaka, sakhilādīsu ca paresu hoti.",
  "anya-e0201n3:81_0": "Buddhena bhāsito buddhabhāsito. Evaṁ buddhadesito, buddhapaññatto, buddharakkhito,",
  "anya-e0201n3:81_1": "satthārā vaṇṇito satthuvaṇṇito, viññūhi garahito viññugarahito, viññupasattho, issarena",
  "anya-e0201n3:81_2": "kataṁ issarakataṁ, attanā kataṁ sayaṁkataṁ, parehi kataṁ paraṁkataṁ, bindāgamo. Sukehi",
  "anya-e0201n3:81_3": "āhaṭaṁ sukāhaṭaṁ, raññā hato rājahato, rogena pīḷito rogapīḷito, agginā daḍḍho aggidaḍḍho,",
  "anya-e0201n3:81_4": "sappena daṭṭho sappadaṭṭho, sallena viddho sallaviddho, icchāya apakato abhibhūto icchāpakato.",
  "anya-e0201n3:82_0": "Sīlena sampanno sīlasampanno. Evaṁ sukhasahagataṁ, ñāṇasampayuttaṁ, mittasaṁsaggo,",
  "anya-e0201n3:82_1": "piyasampayogo, piyavippayogo, jātiyā andho jaccandho, guṇahīno, guṇavuḍḍho, catuvaggena",
  "anya-e0201n3:82_2": "saṅghena karaṇīyaṁ kammaṁ catuvaggakaraṇīyaṁ. Evaṁ pañcavaggakaraṇīyaṁ, kākehi peyyā kākapeyyā, nadī.",
  "anya-e0201n3:83": "Ekakkharesu parapadesu niccasamāso, urena gacchatīti urago, pādena pivatīti pādapo iccādi.",
  "anya-e0201n3:84_0": "Kvaci majjhepadalopo, guḷena saṁsaṭṭho odano guḷodano. Evaṁ khīrodano, assena yutto",
  "anya-e0201n3:84_1": "ratho assaratho. Evaṁ ājaññaratho, maggena sampayuttaṁ cittaṁ maggacittaṁ, jambuyā",
  "anya-e0201n3:84_2": "paññāto dīpo jambudīpo, ekena adhikā dasa ekādasa iccādi.",
  "anya-e0201n3:85_0": "Pubbādīsu – māsena pubbo māsapubbo, mātarā sadiso mātusadiso. Evaṁ mātusamo, pitusamo,",
  "anya-e0201n3:85_1": "ekena ūnā vīsati ekūnavīsati, sīlena vikalo sīlavikalo, asinā kalaho asikalaho, vācāya",
  "anya-e0201n3:85_2": "nipuṇo vācānipuṇo. Evaṁ yāvakālikasammissaṁ, vācāsakhilo, satthārā sadiso satthukappo,",
  "anya-e0201n3:85_3": "puññena attho puññattho, puññena atthiko puññatthiko. Evaṁ seyyatthiko, mahagghatthiko,",
  "anya-e0201n3:85_4": "guṇena adhiko guṇādhiko iccādi.",
  "anya-e0201n3:86": "Bahulādhikārā kvaci samāso na hoti, pharasunā chinnaṁ, kākehi pātabbā, dassanena pahātabbā dhammā, bhāvanāya pahātabbā dhammā iccādi.",
  "anya-e0201n3:87": "Iti tatiyātappuriso.",
  "anya-e0201n3:88": "Catutthītappurisa",
  "anya-e0201n3:89": "Catutthītappuriso tadatthe vā attha, hita, deyyādīsu vā paresu hoti.",
  "anya-e0201n3:90_0": "Kathinassa dussaṁ kathinadussaṁ, kathinatthāya ābhaṭaṁ dussanti attho. Evaṁ kathinacīvaraṁ,",
  "anya-e0201n3:90_1": "kathināya dussaṁ, kathināya cīvarantipi yujjati, kathinatthārāyāti attho. Cīvarāya",
  "anya-e0201n3:90_2": "dussaṁ cīvaradussaṁ. Evaṁ cīvaramūlaṁ cīvaramūlyaṁ, saṅghassa ābhaṭaṁ bhattaṁ saṅghabhattaṁ,",
  "anya-e0201n3:90_3": "saṅghatthāya vā paṭiyattaṁ bhattaṁ saṅghabhattaṁ. Evaṁ āgantukabhattaṁ, gamikabhattaṁ, gilānabhattaṁ.",
  "anya-e0201n3:91_0": "Saṅghassa attho saṅghattho, lokassa hito lokahito, buddhassa deyyaṁ buddhadeyyaṁ,",
  "anya-e0201n3:91_1": "buddhassa paṇāmo buddhappaṇāmo. Evaṁ buddhathomanā, buddhupaṭṭhānaṁ, suttassa anulomaṁ",
  "anya-e0201n3:91_2": "suttānulomaṁ. Evaṁ suttānurūpaṁ, suttānukūlaṁ, suttānuguṇaṁ, ṭhānassa arahaṁ ṭhānārahaṁ,",
  "anya-e0201n3:91_3": "rañño arahaṁ rājārahaṁ. Evaṁ rājagghaṁ, rājadeyyaṁ, kattuṁ kāmetīti kattukāmo. Evaṁ",
  "anya-e0201n3:91_4": "gantukāmo, kathetukāmo, daṭṭhukāmo, sotukāmo. Ettha ca tumantassa asaṅkhyattā ‘asaṅkhyehi",
  "anya-e0201n3:91_5": "sabbāsa’nti tato niccaṁ catutthīlopo hoti, samāse kate niccaṁ niggahītalopo ca. “Saṅghassa",
  "anya-e0201n3:91_6": "dātabbaṁ, saṅghassa dātuṁ” iccādīsu samāso na hoti.",
  "anya-e0201n3:92": "Iti catutthītappuriso.",
  "anya-e0201n3:93": "Pañcamītappurisa",
  "anya-e0201n3:94": "Pañcamītappuriso apagamana, bhaya, virati, mocanādiatthesu paresu hoti.",
  "anya-e0201n3:95_0": "Methunā apetoti methunāpeto, palāsato apagatoti palāsāpagato, nagaramhā niggatoti",
  "anya-e0201n3:95_1": "nagaraniggato, piṇḍapātato paṭikkantoti piṇḍapātappaṭikkanto. Evaṁ gāmanikkhanto,",
  "anya-e0201n3:95_2": "rukkhapatito, sāsanamhā cutoti sāsanacuto, āpattiyā vuṭṭhānaṁ āpattivuṭṭhānaṁ, udakato",
  "anya-e0201n3:95_3": "uggato udakuggato, bhavato nissaṭo bhavanissaṭo, khandhasaṅgahato nissaṭanti khandhasaṅgahanissaṭaṁ,",
  "anya-e0201n3:95_4": "coramhā bhītoti corabhīto, pāpato bhāyati sīlenāti pāpabhīruko, pāpato jigucchati",
  "anya-e0201n3:95_5": "sīlenāti pāpajigucchī, vaṭṭato nibbindatīti vaṭṭanibbinno, kāyaduccaritato virati",
  "anya-e0201n3:95_6": "kāyaduccaritavirati. Evaṁ vacīduccaritavirati, bandhanā mutto bandhanamutto. Evaṁ",
  "anya-e0201n3:95_7": "bandhanamokkho, kammato samuṭṭhitaṁ kammasamuṭṭhitaṁ. Evaṁ kammajātaṁ, kammasambhūtaṁ,",
  "anya-e0201n3:95_8": "kammanibbattaṁ, lokato aggo lokaggo. Evaṁ lokajeṭṭho, lokuttamo, sabbehi jeṭṭho sabbajeṭṭho,",
  "anya-e0201n3:95_9": "sabbehi kaniṭṭho sabbakaniṭṭho. Evaṁ sabbahīno, sabbapacchimo, ukkaṭṭhato ukkaṭṭhoti",
  "anya-e0201n3:95_10": "ukkaṭṭhukkaṭṭho, omakato omakoti omakomako.",
  "anya-e0201n3:96": "Kvaci niccasamāso hoti, mātito jāto mātujo. Evaṁ pitujo, kammajaṁ, cittajaṁ, utujaṁ iccādi.",
  "anya-e0201n3:97": "Iti pañcamītappuriso.",
  "anya-e0201n3:98": "Chaṭṭhītappurisa",
  "anya-e0201n3:99_0": "Rañño putto rājaputto. Evaṁ rājapuriso, buddhasāvako, samuddaghoso, dhaññānaṁ rāsi",
  "anya-e0201n3:99_1": "dhaññarāsi, mattikāya pattoti mattikāpatto, vikārasambandhe chaṭṭhī, mattikāmayapattoti",
  "anya-e0201n3:99_2": "attho. Evaṁ suvaṇṇakaṭāhaṁ, suvaṇṇabhājanaṁ, pānīyassa thālakaṁ pānīyathālakaṁ.",
  "anya-e0201n3:100_0": "Samāsamajjhe ī, ūnaṁ bahulaṁ rassattaṁ, daṇḍino kulaṁ daṇḍikulaṁ, hatthipadaṁ, itthirūpaṁ,",
  "anya-e0201n3:100_1": "nadikūlaṁ, naditīraṁ, bhikkhunīnaṁ saṅgho bhikkhunisaṅgho, jambuyā sākhā jambusākhā iccādi.",
  "anya-e0201n3:101_0": "Anta, māna, niddhāraṇiya, pūraṇa, bhāva, suhitatthehi samāso na hoti, mamaṁ anukubbanto,",
  "anya-e0201n3:101_1": "mamaṁ anukurumāno, gunnaṁ kaṇhā sampannakhīratamā. Vibhattāvadhichaṭṭhiyā pana hotiyeva,",
  "anya-e0201n3:101_2": "narānaṁ uttamo naruttamo, naraseṭṭho, naravaro, gaṇānaṁ uttamo gaṇuttamo, dvipadānaṁ",
  "anya-e0201n3:101_3": "uttamo dvipaduttamo iccādi. Sissānaṁ pañcamo sisso, kappassa tatiyo bhāgo, pakkhassa",
  "anya-e0201n3:101_4": "aṭṭhamī, paṭassa sukkatā, rūpassa lahutā, rūpassa mudutā, rūpassa kammaññatā. Kvaci",
  "anya-e0201n3:101_5": "hoti, kāyalahutā, cittalahutā, buddhasubuddhatā. Dhammasudhammatā, phalānaṁ suhito,",
  "anya-e0201n3:101_6": "phalānaṁ titto, phalānaṁ asito, karaṇatthe chaṭṭhī.",
  "anya-e0201n3:102_0": "“Bhaṭo rañño putto devadattassā”ti ettha ‘rājaputto’ti na hoti aññamaññānapekkhattā.",
  "anya-e0201n3:102_1": "“Devadattassa kaṇhā dantā”ti ettha ‘devadattakaṇhadantā’ti na hoti aññasāpekkhattā",
  "anya-e0201n3:102_2": "nī. 690. Aññasāpekkhattepi niccaṁ sambandhīpekkhasaddānaṁ samāso hoti vākye viya",
  "anya-e0201n3:102_3": "samāsepi sambandhassa viditattā. Vuttañca “satipi sāpekkhatte gamakattā samāso hotī”ti",
  "anya-e0201n3:102_4": "ka. 328; rū. 352; nī. 691, devadattagurukulaṁ, rājadāsīputto, devadāsīputto iccādi.",
  "anya-e0201n3:102_5": "Tattha devadattassa guru devadattaguru, tassa kulaṁ devadattagurukulanti viggaho.",
  "anya-e0201n3:102_6": "Guruno kulaṁ gurukulaṁ, devadattassa gurukulaṁ devadattagurukulantipi vadanti. “Rañño",
  "anya-e0201n3:102_7": "māgadhassa bimbisārassa putto”ti etthapi aññasāpekkhattā ‘bimbisāraputto’ti na hoti,",
  "anya-e0201n3:102_8": "rañño go ca asso ca puriso cāti atthe ‘rājagavassapurisā’ti hoti dvandato pubbapadassa",
  "anya-e0201n3:102_9": "dvandapadehipi paccekaṁ sambandhassa viditattā. Tathā dvandato parapadassapi, narānañca",
  "anya-e0201n3:102_10": "devānañca sārathi naradevasārathi.",
  "anya-e0201n3:103": "Iti chaṭṭhītappuriso.",
  "anya-e0201n3:104": "Sattamītappurisa",
  "anya-e0201n3:105_0": "Sattamītappurise rūpe saññā rūpasaññā. Ettha ca kārakānaṁ kriyāsādhanalakkhaṇattā",
  "anya-e0201n3:105_1": "kriyāpadeheva sambandho hoti, tasmā akriyavācakena parapadena saddhiṁ samāse jāte",
  "anya-e0201n3:105_2": "majjhe anurūpaṁ kriyāpadaṁ viññāyati, yathā ‘assena yutto ratho assaratho’ iti ‘rūpe",
  "anya-e0201n3:105_3": "saññā’ti rūpe uppannā saññāti attho. Cakkhusmiṁ viññāṇaṁ cakkhuviññāṇaṁ, dhamme rato",
  "anya-e0201n3:105_4": "dhammarato. Evaṁ dhammaruci, dhammagāravo, dāne ajjhāsayo dānajjhāsayo. Evaṁ dānādhimutti,",
  "anya-e0201n3:105_5": "vaṭṭe bhayaṁ vaṭṭabhayaṁ, vaṭṭadukkhaṁ, gāme sūkaro gāmasūkaro, vanamahiṁso, samuddamaccho,",
  "anya-e0201n3:105_6": "itthīsu dhutto itthidhutto, itthisoṇḍo.",
  "anya-e0201n3:106_0": "Upapadakitantesu niccasamāso nī. 682, vane caratīti vanacaro, kāmāvacaro, kucchimhi",
  "anya-e0201n3:106_1": "sayatīti kucchissayo, gabbhe setīti gabbhaseyyo, thale tiṭṭhatīti thalaṭṭho, jalaṭṭho,",
  "anya-e0201n3:106_2": "pabbataṭṭho, paṅke jātaṁ paṅkajaṁ. Evaṁ atrajo, khetrajo iccādi. Idha na hoti nī.",
  "anya-e0201n3:106_3": "681, bhojane mattaññutā, indriyesu guttadvāro, āsane nisinno, āsane nisīditabbaṁ.",
  "anya-e0201n3:107": "Iti sattamītappuriso.",
  "anya-e0201n3:108": "Luttatappurisa",
  "anya-e0201n3:109": "Tappurisapadānaṁ mahāvuttisuttena kvaci vipallāso.",
  "anya-e0201n3:110_0": "Uparigaṅgā, heṭṭhānadī, antovihāro, antosamāpatti, haṁsānaṁ rājā rājahaṁso haṁsarājā",
  "anya-e0201n3:110_1": "vā, māsassa aḍḍhaṁ aḍḍhamāsaṁ, kahāpaṇassa aḍḍhaṁ aḍḍhakahāpaṇaṁ, aḍḍhamāsaṁ, rattiyā",
  "anya-e0201n3:110_2": "aḍḍhaṁ aḍḍharattaṁ. Evaṁ pubbarattaṁ, pararattaṁ, issa attaṁ. Kāyassa pubbabhāgo",
  "anya-e0201n3:110_3": "pubbakāyo, parakāyo, ahassa pubbo pubbaṇho, majjhaṇho, sāyanho, pubbediṭṭho diṭṭhapubbo,",
  "anya-e0201n3:110_4": "tathāgataṁ diṭṭhapubbo thero, tathāgato diṭṭhapubbo therena iccādi.",
  "anya-e0201n3:111": "Iti luttatappuriso.",
  "anya-e0201n3:112": "Aluttatappurisa",
  "anya-e0201n3:113": "Idāni aluttatappurisā vuccante.",
  "anya-e0201n3:114_0": "Dīpaṅkaro, pabhaṅkaro, amatandado, purindado, vessantaro, attantapo, parantapo, raṇañjaho,",
  "anya-e0201n3:114_1": "jutindharo, vijjandharo, dassanenapahātabbadhammo, kutojo, tatojo, itojo, bhayato",
  "anya-e0201n3:114_2": "upaṭṭhānaṁ bhayatupaṭṭhānaṁ, kaṭattākammaṁ, kaṭattārūpaṁ, parassapadaṁ, attanopadaṁ,",
  "anya-e0201n3:114_3": "devānamindo, devānaṁpiyatisso, gavampatitthero, pubbenivāso, majjhekalyāṇaṁ, dūrerūpaṁ,",
  "anya-e0201n3:114_4": "santikerūpaṁ, dūrenidānaṁ, santikenidānaṁ, antevāsiko, janesuto, kāmesumicchācāro",
  "anya-e0201n3:114_5": "iccādi ka. 327; rū. 351; nī. 686.",
  "anya-e0201n3:115": "Iti aluttatappuriso.",
  "anya-e0201n3:116": "Sabbo cāyaṁ amāditappuriso abhidheyyavacano parapadaliṅgo ca.",
  "anya-e0201n3:117": "Amāditappuriso niṭṭhito.",
  "anya-e0201n3:118": "Kammadhārayasamāsa",
  "anya-e0201n3:119": "Atha kammadhārayasaññito paṭhamātappuriso vuccate.",
  "anya-e0201n3:120_0": "Kammamiva dvayaṁ dhāretīti kammadhārayo. Yathā kammaṁ kriyañca payojanañca dvayaṁ",
  "anya-e0201n3:120_1": "dhāreti kamme sati tassa dvayassa sambhavato, tathā ayaṁ samāso ekassa atthassa dve",
  "anya-e0201n3:120_2": "nāmāni dhāreti imasmiṁ samāse sati ekatthajotakassa nāmadvayassa sambhavatoti ka.",
  "anya-e0201n3:120_3": "324; rū. 339; nī. 702.",
  "anya-e0201n3:121_0": "Api ca kattabbanti kammaṁ, dhāretabbanti dhāriyaṁ, kammañca taṁ dhāriyañcāti kammadhāriyaṁ,",
  "anya-e0201n3:121_1": "yaṁkiñci hitakammaṁ, kammadhāriyasaddasadisattā sabbo cāyaṁ samāso kammadhārayoti",
  "anya-e0201n3:121_2": "vuccati issa attaṁ katvā. Yathā hi kammadhāriyasaddo ekassa atthassa dve nāmāni dhāreti,",
  "anya-e0201n3:121_3": "tathā ayaṁ samāsopīti. So eva uttarapadatthapadhānatāsaṅkhātena tappurisalakkhaṇena",
  "anya-e0201n3:121_4": "yuttattā ‘tappuriso’ti ca vuccati. Bhinnapavattinimittānaṁ dvinnaṁ padānaṁ visesanavisesitabbabhāvena",
  "anya-e0201n3:121_5": "ekasmiṁ atthe pavatti tulyādhikaraṇatā nāma, tena tulyādhikaraṇalakkhaṇena yuttattā",
  "anya-e0201n3:121_6": "‘tulyādhikaraṇasamāso’ti ca vuccati. So eva ca visesanapadavasena guṇavisesadīpanattā",
  "anya-e0201n3:121_7": "‘visesanasamāso’ti ca vuccati. Tasmiṁ visesanasamāse –",
  "anya-e0201n3:122": "346.Visesanamekatthenaka. 324; rū. 339; nī. 702; caṁ. 2.2.18; pā. 2.1.57.",
  "anya-e0201n3:123": "Visesanabhūtaṁ syādyantapadaṁ ekatthena visesyabhūtena syādyantapadena saddhiṁ ekatthaṁ hoti.",
  "anya-e0201n3:124_0": "Ettha ca visesīyati dabbaṁ visiṭṭhaṁ karīyati etenāti visesanaṁ. Eko attho yassāti",
  "anya-e0201n3:124_1": "ekatthaṁ, ‘eko’ti samāno, ‘attho’ti abhidheyyattho, nemittakattho, soyeva dvinnaṁ",
  "anya-e0201n3:124_2": "pavattinimittānaṁ adhiṭṭhānaṭṭhena ‘adhikaraṇa’nti ca vuccati. Pavattinimittānañca",
  "anya-e0201n3:124_3": "adhiṭṭhānatte sati padānampi adhiṭṭhānatā siddhā hoti. Iti ekatthanti tulyādhikaraṇaṁ,",
  "anya-e0201n3:124_4": "samānādhikaraṇanti vuttaṁ hoti, tena ekatthena. ‘Ekatthaṁ hotī’ti ekatthībhūtaṁ hotīti attho.",
  "anya-e0201n3:125_0": "So ca samāso navavidho visesanapubbapado, visesanuttarapado, visesanobhayapado, upamānuttarapado,",
  "anya-e0201n3:125_1": "sambhāvanāpubbapado, avadhāraṇapubbapado, nanipātapubbapado, kunipātapubbapado, pādipubbapado cāti.",
  "anya-e0201n3:126_0": "Tattha visesanapubbapado yathā? Mahāpuriso, mahānadī, mahabbhayaṁ. Ettha ca “sā senā",
  "anya-e0201n3:126_1": "dissate mahā jā. 2.22.771, bārāṇasirajjaṁ nāma mahā”ti jā. aṭṭha. 1.1.mahāsīlavajātakavaṇṇanā",
  "anya-e0201n3:126_2": "pāḷi dissati. Tasmā samāsepi tiliṅge nipātarūpo mahāsaddo yujjati. Mahā ca so puriso",
  "anya-e0201n3:126_3": "cāti mahāpuriso, mahā ca sā nadī cāti mahānadī, mahā ca taṁ bhayañcāti mahabbhayaṁ,",
  "anya-e0201n3:126_4": "dvittaṁ saṁyoge ca rassattaṁ. Mahāsaddavevacanena mahantasaddenapi vākyaṁ dassetuṁ",
  "anya-e0201n3:126_5": "yujjati, mahanto puriso mahāpuriso, mahantī nadī mahānadī, mahantaṁ bhayaṁ mahabbhayanti.",
  "anya-e0201n3:126_6": "Ca, tasaddehi ca saddhiṁ paripuṇṇaṁ katvā dassetuṁ yujjati, mahanto ca so puriso",
  "anya-e0201n3:126_7": "cāti mahāpuriso, mahantī ca sā nadī cāti mahānadī, mahantañca taṁ bhayañcāti mahabbhayanti.",
  "anya-e0201n3:126_8": "Mahantasaddo vā mahā hoti, ‘ṭa ntantūna’nti suttena uttarapade pare ntassa sabbassa",
  "anya-e0201n3:126_9": "attaṁ, mahāvuttinā dīgho ca.",
  "anya-e0201n3:127_0": "Ettha ca dvīhi casaddehi dvinnaṁ padānaṁ sakatthanānāttaṁ dīpeti. Taṁsaddena sakatthanānāttepi",
  "anya-e0201n3:127_1": "sakatthānaṁ adhikaraṇabhūtassa dabbatthassa ekattaṁ dīpeti. Imasmiṁ byākaraṇe visuṁ",
  "anya-e0201n3:127_2": "rūpavidhānakiccaṁ nāma natthi, taṁtaṁsuttavidhānañca tadanurūpaṁ dassitaviggahavākyañca",
  "anya-e0201n3:127_3": "disvā tassa tassa siddhapadassa atthabyañjanavinicchaye ñāte rūpavidhānakiccaṁ siddhaṁ",
  "anya-e0201n3:127_4": "hoti, santo ca so puriso cāti sappuriso, setahatthī, nīluppalaṁ, lohitacandanaṁ.",
  "anya-e0201n3:128_0": "Visadisaliṅga, vacanāpi saddā ekatthā honti, vinayo ca so pariyatti cāti vinayapariyatti,",
  "anya-e0201n3:128_1": "vinayo ca so piṭakañcāti vinayapiṭakaṁ, avijjā ca sā paccayo cāti avijjāpaccayo,",
  "anya-e0201n3:128_2": "avijjā ca sā nīvaraṇañcāti avijjānīvaraṇaṁ. Evaṁ itthiratanaṁ, sīlañca taṁ guṇo cāti",
  "anya-e0201n3:128_3": "sīlaguṇo, sīlañca taṁ patiṭṭhā cāti sīlapatiṭṭhā iccādi.",
  "anya-e0201n3:129_0": "Tathā vīsati ca sā purisā cāti vīsatipurisā, satañca taṁ purisā cāti satapurisā,",
  "anya-e0201n3:129_1": "saṅkhārā ca te paccayo cāti saṅkhārapaccayo, aṅgā ca te janapadañcāti aṅgajanapadaṁ,",
  "anya-e0201n3:129_2": "magadhā ca te raṭṭhañcāti magadharaṭṭhaṁ. Evaṁ kāsiraṭṭhaṁ iccādi.",
  "anya-e0201n3:130": "Idha na hoti rū. 341; nī. 681, puṇṇo mantānīputto, citto gahapati, sakko devarājā, brahmā sahampati iccādi.",
  "anya-e0201n3:131": "Kvaci niccasamāso, kaṇhasappo, lohitamālaṁ iccādi.",
  "anya-e0201n3:132": "Visesanuttarapado yathā? Sāriputtatthero, buddhaghosācariyo, ācariyaguttilo vā, mahosadhapaṇḍito, purisuttamo, purisavaro, purisaviseso iccādi.",
  "anya-e0201n3:133_0": "Visesanobhayapado yathā? Chinnañca taṁ parūḷhañcāti chinnaparūḷhaṁ, sītañca taṁ uṇhañcāti",
  "anya-e0201n3:133_1": "sītuṇhaṁ, khañjo ca so khujjo cāti khañjakhujjo. Evaṁ andhabadhiro, katañca taṁ akatañcāti",
  "anya-e0201n3:133_2": "katākataṁ, chiddāvachiddaṁ, chinnabhinnaṁ, sittañca taṁ sammaṭṭhañcāti sittasammaṭṭhaṁ,",
  "anya-e0201n3:133_3": "santassa bhāvo saccaṁ, akhemaṭṭhena dukkhañca taṁ aviparītaṭṭhena saccañcāti dukkhasaccaṁ iccādi.",
  "anya-e0201n3:134_0": "Upamānuttarapado yathā? Sīho viyāti sīho, muni ca so sīho cāti munisīho. Evaṁ munipuṅgavo,",
  "anya-e0201n3:134_1": "buddhanāgo, buddhādicco, raṁsi viyāti raṁsi, saddhammo ca so raṁsi cāti saddhammaraṁsi.",
  "anya-e0201n3:134_2": "Evaṁ vinayasāgaro, samaṇapadumo, samaṇapuṇḍarīko iccādi.",
  "anya-e0201n3:135_0": "Sambhāvanāpubbapado yathā? Hetu hutvā paccayo hetupaccayo. Evaṁ ārammaṇapaccayo,",
  "anya-e0201n3:135_1": "manussabhūto, devabhūto, dhammo iti saṅkhāto dhammasaṅkhāto, dhammasammato, dhammasaññito,",
  "anya-e0201n3:135_2": "dhammalakkhito, eva iti saṅkhāto saddo evasaddo. Evaṁ casaddo, vāsaddo, ariyabhūto",
  "anya-e0201n3:135_3": "saṅgho ariyasaṅgho. Evaṁ buddhamuni, paccekamuni iccādi. Ettha ca sambhāvanā nāma",
  "anya-e0201n3:135_4": "sāmaññabhūtassa uttarapadatthassa daḷhaṁ katvā thomanā sarūpavisesadīpanā, na guṇamattadīpanāti",
  "anya-e0201n3:135_5": "adhippāyo. Garū pana “dhammo iti buddhi dhammabuddhi. Evaṁ dhammasaññā, aniccasaññā,",
  "anya-e0201n3:135_6": "dhātusaññā, mātusaññā, pāṇasaññitā, attadiṭṭhi” iccādīnipi ettha āharanti, imāni",
  "anya-e0201n3:135_7": "pana “saraṇaṁ iti gato upagato saraṇaṅgato”ti padaṁ viya itiluttāni paṭhamātappurisapadāni",
  "anya-e0201n3:135_8": "nāma yujjantīti rū. 343; nī. 702.",
  "anya-e0201n3:136_0": "Avadhāraṇapubbapado yathā? Guṇo eva dhanaṁ na maṇisuvaṇṇādīti guṇadhanaṁ. Evaṁ saddhādhanaṁ,",
  "anya-e0201n3:136_1": "sīladhanaṁ, cakkhu eva dvāraṁ na gāmadvārādīti cakkhudvāraṁ. Evaṁ cakkhuvatthu, cakkhundriyaṁ,",
  "anya-e0201n3:136_2": "cakkhāyatanaṁ, cakkhudhātu, khandhā eva bhārā khandhabhārā. Ettha ca yadi bharitabbaṭṭhena",
  "anya-e0201n3:136_3": "bhārā nāma siyuṁ, pañcakkhandhā eva bhārā nāma siyuṁ, na sīsabhāra, aṁsabhārādayo.",
  "anya-e0201n3:136_4": "Khandhā hi niccabhārā honti, itare tāvakālikā, khandhamūlikā cāti. Evaṁ atisayatthasambhāvanatthaṁ",
  "anya-e0201n3:136_5": "khandhā eva bhārāti avadhāraṇavākyaṁ payujjati, na sīsabhārādīnaṁ sabbaso bhārabhāvapaṭikkhipanatthanti.",
  "anya-e0201n3:136_6": "Evaṁ sabbattha, avijjā eva malaṁ na kaṁsamalādikanti avijjāmalaṁ, avijjā eva āsavo",
  "anya-e0201n3:136_7": "na madhvāsavādikoti avijjāsavo. Evaṁ taṇhāsallaṁ, paññāsatthaṁ, paññāloko, paññāpajjoto,",
  "anya-e0201n3:136_8": "rāgaggi, dosaggi, mohaggi iccādi. Garū pana “dhanaṁ viyāti dhanaṁ, saddhā eva ariyānaṁ",
  "anya-e0201n3:136_9": "dhanaṁ saddhādhanaṁ, satthaṁ viyāti satthaṁ, paññā eva satthaṁ paññāsattha”nti yojenti,",
  "anya-e0201n3:136_10": "evaṁ sati atisayasambhāvanattho na sijjhati rū. 343; nī. 702.",
  "anya-e0201n3:137": "347.Nanipātapubbapade nauka. 326; rū. 341; nī. 707.",
  "anya-e0201n3:138": "Ñānubandho paṭisedhamhā aññanakāra nivattanattho, nauiccetaṁ syādyantaṁ aññena syādyantena saha ekatthaṁ hoti. Iminā nañe katthasaññaṁ katvā –",
  "anya-e0201n3:139": "348.Ṭa naussaka. 333; rū. 344; nī. 717; caṁ. 2.2.20; pā. 2.2.6; “nau” (bahūsu).",
  "anya-e0201n3:140": "Uttarapade pare nauiccetassa ṭānubandho a hotīti nassa attaṁ.",
  "anya-e0201n3:141_0": "Na brāhmaṇo abrāhmaṇo. Ettha siyā – kiṁ vijjamānassa vāyaṁ nisedho, udāhu avijjamānassa",
  "anya-e0201n3:141_1": "vāti, kiñcettha – yadi vijjamānassa nisedho, evaṁ sati loke vijjamānā sabbe brāhmaṇā",
  "anya-e0201n3:141_2": "abrāhmaṇā nāma bhaveyyuṁ. Tasmā “idha jano na brāhmaṇo, tattha jano na brāhmaṇo”tiādinā",
  "anya-e0201n3:141_3": "desādiniyamaṁ vinā loke vijjamānassa brāhmaṇassa nisedho na yujjati, atha loke avijjamānassa",
  "anya-e0201n3:141_4": "nisedho, evañca sati kiṁ avijjamānassa nisedhena nisedhanīyasseva avijjamānattāti?",
  "anya-e0201n3:141_5": "Vuccate – taṁsadisādiatthesu tabbohārassevāyaṁ nisedho. Tathā hi brāhmaṇasadise abrāhmaṇe",
  "anya-e0201n3:141_6": "kesañci brāhmaṇasaññā saṇṭhāti, saññānurūpañca brāhmaṇavohāro tasmiṁ pavattati, evaṁ",
  "anya-e0201n3:141_7": "pavattassa abrāhmaṇe brāhmaṇavohārassa ayaṁ paṭisedho hoti. Yathā taṁ? Lokasmiṁ bālajanānaṁ",
  "anya-e0201n3:141_8": "micchāsaññāvasena micchāvohāro pavattatiyeva “rūpaṁ attā, vedanā attā” iccādi, tesaṁ",
  "anya-e0201n3:141_9": "tassa micchābhāvakhyāpanatthaṁ paṭisedho yojiyati “rūpaṁ anattā, vedanā anattā” mahāva.",
  "anya-e0201n3:141_10": "20 iccādi. Ettāvatā suddhabrāhmaṇasaddassapi micchāvasena taṁsadise atthe pavattisambhavo",
  "anya-e0201n3:141_11": "siddho hoti, nakārassa ca tadatthajotakamattatā siddhā hoti, evañca sati uttarapadatthapadhānatāsaṅkhātaṁ",
  "anya-e0201n3:141_12": "tappurisalakkhaṇampi idha na virujjhati, tasmā abrāhmaṇoti brāhmaṇasadisoti vuttaṁ",
  "anya-e0201n3:141_13": "hoti. Esa nayo tadañña, tabbiruddha, tadabhāvatthādīsu.",
  "anya-e0201n3:142": "Tattha tadaññatthe –",
  "anya-e0201n3:143": "Saṅkhatā dhammā asaṅkhatā dhammā dha. sa. dukamātikā 8. Ettha ca na saṅkhatā asaṅkhatā, saṅkhatadhammehi aññe dhammāti attho.",
  "anya-e0201n3:144": "Tabbiruddhe –",
  "anya-e0201n3:145": "Akusalo, kusalapaṭipakkho dhammoti attho.",
  "anya-e0201n3:146": "Tadabhāve –",
  "anya-e0201n3:147": "Na katvā akatvā, karaṇena sabbaso vināti attho.",
  "anya-e0201n3:148": "Duvidho paṭisedho pasajjapaṭisedho, payirudāsapaṭisedho cāti.",
  "anya-e0201n3:149_0": "Tattha attanā yuttapadatthaṁ pasajja laggetvā paṭisedhetīti pasajjapaṭisedho, tadabhāvamattajotako",
  "anya-e0201n3:149_1": "nakāro, kriyāmattanisedhoti vuttaṁ hoti. Akatvā, akātuṁ, akaronto, na karoti, na kātabbaṁ iccādi.",
  "anya-e0201n3:150_0": "Pasajjamatte aṭṭhatvā taṁsadisādike paritobhāge uggayha nisedhetabbaṁ atthaṁ asati",
  "anya-e0201n3:150_1": "khipati chaḍḍetīti payirudāso, taṁsadisādijotako, dabbanisedhoti vuttaṁ hoti. Abrāhmaṇo",
  "anya-e0201n3:150_2": "iccādi. Evaṁ asamaṇo, asakyaputtiyo, amitto, mittadhammavidhuroti attho.",
  "anya-e0201n3:151": "349.Ana sareka. 334; rū. 345; nī. 718; caṁ. 5.2.119; pā. 6.3.105.",
  "anya-e0201n3:152": "Sare pare nauiccetassa ana hoti.",
  "anya-e0201n3:153_0": "Na ariyo anariyo, ariyadhammavimukhoti attho. Na āvāso anāvāso, na issaro anissaro.",
  "anya-e0201n3:153_1": "Na īti anīti, ‘ītī’ti upaddavo, na yutto upāyo anupāyo, na ūmi anūmi, na yuttā esanā",
  "anya-e0201n3:153_2": "anesanā, na yutto okāso anokāso, na atikkamma anatikkamma, anādāya, anoloketvā iccādi.",
  "anya-e0201n3:154_0": "Bahulādhikārā ayuttatthānampi samāso hoti ka. 336; rū. 347; nī. 689, puna na gāyitabbāti",
  "anya-e0201n3:154_1": "apunageyyā, gāthā, candaṁ na ullokentīti acandamullokikāni, mukhāni, sūriyaṁ na passantīti",
  "anya-e0201n3:154_2": "asūriyapassā, rājakaññā, saddhaṁ na bhuñjati sīlenāti asaddhabhojī. Evaṁ alavaṇabhojī,",
  "anya-e0201n3:154_3": "atthaṁ na kāmentīti anatthakāmā. Evaṁ ahitakāmā, okāsaṁ na kāresīti anokāsaṁkāretvā.",
  "anya-e0201n3:154_4": "Evaṁ animittaṁkatvā, mūlamūlaṁ na gacchatīti amūlamūlaṁgantvā iccādi.",
  "anya-e0201n3:155_0": "“Puna gāyitabbāti punageyyā, na punageyyā apunageyyā. Atthaṁ kāmentīti atthakāmā,",
  "anya-e0201n3:155_1": "na atthakāmā anatthakāmā. Atha vā na attho anattho, anatthaṁ kāmentīti anatthakāmā”",
  "anya-e0201n3:155_2": "iccādinā vākye yojite pana yuttasamāsā honti. Garū pana “atthaṁ na kāmenti anatthameva",
  "anya-e0201n3:155_3": "kāmentīti anatthakāmā, hitaṁ na kāmenti ahitameva kāmentīti ahitakāmā, phāsuṁ na",
  "anya-e0201n3:155_4": "kāmenti aphāsumeva kāmentīti aphāsukāmā”ti yojesuṁ, dvādhippāyapadaṁ nāmetaṁ.",
  "anya-e0201n3:156": "Kunipātapubbapade niccasamāsattā aññapadena viggaho, khuddakā nadī kunnadī, khuddako sombho kusombho, khuddakaṁ vanaṁ kubbanaṁ.",
  "anya-e0201n3:157": "350.Sare kada kussuttarattheka. 335; rū. 346; nī. 719.",
  "anya-e0201n3:158": "Sarādike uttarapade pare uttarapadatthe vattamānassa kunipātassa kadi hoti.",
  "anya-e0201n3:159": "Kucchitaṁ annaṁ kadannaṁ, kucchitaṁ asanaṁ kadasanaṁ, kucchito ariyo kadariyo, maccharī.",
  "anya-e0201n3:160": "Sareti kiṁ? Kuputtā, kudārā, kudāsā.",
  "anya-e0201n3:161": "Uttarattheti kiṁ? Kucchito oṭṭho yassāti kuoṭṭho.",
  "anya-e0201n3:162": "351.Kāppattheka. 336; rū. 347; nī. 720.",
  "anya-e0201n3:163": "Uttarapade pare uttarapadatthe ṭhitassa appatthe vattamānassa kunipātassa kā hoti vā.",
  "anya-e0201n3:164": "Appakaṁ lavaṇaṁ kālavaṇaṁ. Evaṁ kāpupphaṁ.",
  "anya-e0201n3:165_0": "Pādipubbapado ca niccasamāsova, pakaṭṭhaṁ vacanaṁ pāvacanaṁ, dīghattaṁ, pakaṭṭhaṁ",
  "anya-e0201n3:165_1": "hutvā nītaṁ paṇītaṁ, pamukhaṁ hutvā dhānaṁ padhānaṁ. Evaṁ paṭṭhānaṁ, vividhā mati",
  "anya-e0201n3:165_2": "vimati, adhiko devo adhidevo, atireko viseso vā dhammo abhidhammo, sundaro gandho",
  "anya-e0201n3:165_3": "sugandho, kucchito gandho duggandho. Sobhaṇaṁ kataṁ sukataṁ, kucchitaṁ kataṁ dukkaṭaṁ,",
  "anya-e0201n3:165_4": "viparīto patho uppatho. Evaṁ ummaggo, uddhammo, ubbinayoiccādi.",
  "anya-e0201n3:166": "Ayampi kammadhārayasamāso abhidheyyavacano parapadaliṅgo ca.",
  "anya-e0201n3:167": "Kammadhārayasamāso niṭṭhito.",
  "anya-e0201n3:168": "Digusamāsa",
  "anya-e0201n3:169": "Atha digusaṅkhāto paṭhamātappuriso vuccate.",
  "anya-e0201n3:170": "Dve gāvo digu, saṅkhyāpubbattena napuṁsakekattena ca digusaddasadisattā sabbo cāyaṁ samāso digūti vuccati.",
  "anya-e0201n3:171": "352.Saṅkhyādika. 321; rū. 349; nī. 699.",
  "anya-e0201n3:172": "Samāhārekatthe saṅkhyāpubbakaṁ ekatthaṁ napuṁsakaṁ hoti, samāhāravacaneneva ekattañca siddhaṁ.",
  "anya-e0201n3:173_0": "Dve gāvo digu, ‘gossū’ti suttena ossa uttaṁ, tayo lokā tilokaṁ, tayo lokā ñāṇasmiṁ",
  "anya-e0201n3:173_1": "samāhaṭā sampiṇḍitāti tilokaṁ, tiṇṇaṁ lokānaṁ samāhāroti tilokaṁ, tayo ca te lokā",
  "anya-e0201n3:173_2": "cāti tilokaṁ. Evaṁ tibhavaṁ, tipurisaṁ, tīṇi malāni timalaṁ, tiratanaṁ, tisso saññāyotisaññaṁ,",
  "anya-e0201n3:173_3": "‘syādīsu rasso’ti rassattaṁ. Cattāro pathā catuppathaṁ, cattāri saccāni catusaccaṁ,",
  "anya-e0201n3:173_4": "catasso disā catuddisaṁ. Evaṁ pañcasikkhāpadaṁ, saḷāyatanaṁ, sattāhaṁ, aṭṭhapadaṁ,",
  "anya-e0201n3:173_5": "navalokuttaraṁ, dasasikkhāpadaṁ, satayojanaṁ, sahassayojanaṁ iccādi.",
  "anya-e0201n3:174": "Imasmiṁ samāhāradigumhi sabbaṁ napuṁsakameva rassantameva ekavacanantameva cāti.",
  "anya-e0201n3:175": "Asamāhāradigurū. 350 nī. 703 yathā? Eko puggalo ekapuggalo, tayo bhavā tibhavā, catasso disā catuddisā iccādi.",
  "anya-e0201n3:176_0": "Saṅkhyāṭhāne pana ka. 392; rū. 418; nī. 831 dve satāni dvisataṁ. Evaṁ tisataṁ, catusataṁ,",
  "anya-e0201n3:176_1": "pañcasataṁ, chasataṁ, sattasataṁ, aṭṭhasataṁ, navasataṁ, dasasataṁ, dvisahassaṁ,",
  "anya-e0201n3:176_2": "tisahassaṁ, catusahassaṁ, pañcasahassaṁ, dasasahassaṁ.",
  "anya-e0201n3:177_0": "Dve satasahassāni dvisatasahassaṁ. Evaṁ “tisatasahassaṁ, catusatasahassaṁ, pañcasatasahassa”nti",
  "anya-e0201n3:177_1": "vā “dvisatāni, dve satāni, tisatāni, tīṇi satāni, catusatāni, cattāri satāni, dvisahassāni,",
  "anya-e0201n3:177_2": "dve sahassāni, tisahassāni, tīṇi sahassāni, dvisatasahassāni, dve satasahassānī”ti",
  "anya-e0201n3:177_3": "vā evaṁ vacanadvayañca vākyañca veditabbaṁ. Evaṁ satasahassepīti.",
  "anya-e0201n3:178": "Ettha siyā – digu nāma saṅkhyāpubbameva siyā, imesu ca sabbaṁ saṅkhyāpadameva hotīti? Digumhi pubbaṁ saṅkhyāpadameva siyā, parapadaṁ pana saṅkhyāpadampi aññampi yujjatīti.",
  "anya-e0201n3:179": "Digusamāso niṭṭhito.",
  "anya-e0201n3:180": "Bahubbīhisamāsa",
  "anya-e0201n3:181": "Atha bahubbīhisamāso vuccate.",
  "anya-e0201n3:182_0": "Bahavo vīhayo yasmiṁ dese soyaṁ bahubbīhi, tādiso gāmo vā deso vā janapado vā, bahubbīhisaddasadisattā",
  "anya-e0201n3:182_1": "sabbo cāyaṁ samāso bahubbīhīti vuccati. Yathā hi bahubbīhisaddo samāsapadatthe atikkamma",
  "anya-e0201n3:182_2": "gāma, desa, janapadaiccādīnaṁ aññesaṁ padānaṁ atthesu tiṭṭhati, tathā ayaṁ samāsopi.",
  "anya-e0201n3:182_3": "Aññapadatthapadhāno hi bahubbīhisamāso.",
  "anya-e0201n3:183": "So saṅkhepena duvidho tagguṇasaṁviññāṇo, atagguṇasaṁviññāṇo cāti.",
  "anya-e0201n3:184_0": "Tattha ‘guṇo’ti appadhānabhūto samāsapadānaṁ attho, so aññapadatthassa visesanabhūtattā",
  "anya-e0201n3:184_1": "tassa aññapadatthassa guṇoti atthena tagguṇoti vuccati, viññātabboti viññāṇo, aññapadattho,",
  "anya-e0201n3:184_2": "tagguṇaṁ amuñcitvā tagguṇena saheva viññāṇo aññapadattho yasminti tagguṇasaṁviññāṇo,",
  "anya-e0201n3:184_3": "na tagguṇasaṁviññāṇo atagguṇasaṁviññāṇo, yattha samāsapadattho avayavabhāvena vā",
  "anya-e0201n3:184_4": "sahavidheyyabhāvena vā aññapadatthe antogadho hoti, so tagguṇasaṁviññāṇo. Yathā?",
  "anya-e0201n3:184_5": "Chinnahattho puriso, buddhappamukhassa bhikkhusaṅghassa bhattaṁ deti, saputtadāro",
  "anya-e0201n3:184_6": "āgato, pādayo upasaggā nāmāti.",
  "anya-e0201n3:185_0": "Ettha ca ‘buddhappamukhassa bhikkhusaṅghassa bhattaṁ detī’ti bhikkhusaṅghassa ca",
  "anya-e0201n3:185_1": "bhattaṁ deti, pamukhabhūtassa buddhassa ca bhattaṁ detīti attho. ‘Saputtadāro āgato’ti",
  "anya-e0201n3:185_2": "puttadārā ca āgatā, puriso ca āgatoti attho. ‘Pādayo upasaggā nāmā’ti pa-kāro ca",
  "anya-e0201n3:185_3": "upasaggo nāma, parādayo ca upasaggā nāmāti attho. Evaṁ yojanārahatā aññapadatthena",
  "anya-e0201n3:185_4": "saha samāsapadatthassa vidheyyatā nāmāti.",
  "anya-e0201n3:186": "Atagguṇasaṁviññāṇo yathā? Dinnasuṅko rājā dānaṁ deti, pabbatādīni khettāni kassati iccādi. Imesu pana samāsapadattho avidheyyo, aññapadattho eva vidheyyo.",
  "anya-e0201n3:187": "Paṭhamābahubbīhi",
  "anya-e0201n3:188": "Paṭhamābahubbīhi, dutiyābahubbīhi, tatiyābahubbīhi, catutthībahubbīhi, pañcamībahubbīhi, chaṭṭhībahubbīhi, sattamībahubbīhi cāti sattavidho.",
  "anya-e0201n3:189": "Tattha paṭhamābahubbīhi sahapubbapada, upamānapubbapada, saṅkhyobhayapada, disantarāḷattha, byatihāralakkhaṇavasena pañcavidho.",
  "anya-e0201n3:190": "Tattha –",
  "anya-e0201n3:191": "353.Vānekamaññattheka. 328; rū. 352; nī. 708.",
  "anya-e0201n3:192": "Anekaṁ syādyantapadaṁ aññapadassa atthe vikappena ekatthaṁ hoti.",
  "anya-e0201n3:193": "Saha vitakkenāti savitakko, vitakkena saha yo vattatīti vā savitakko, samādhi.",
  "anya-e0201n3:194_0": "Ettha ca ‘saha vitakkenā’ti ettha paṭhamāvibhattiyā atthabhūto aññapadattho vākyasāmatthiyena",
  "anya-e0201n3:194_1": "sijjhati. Na hi kriyākārakarahitaṁ vākyaṁ nāma sambhavati, iminā suttena sahapada,",
  "anya-e0201n3:194_2": "vitakkapadānaṁ samādhisaṅkhātena aññapadatthena ekatthībhāvo hoti, ekatthībhāve ca",
  "anya-e0201n3:194_3": "honte vākye ṭhitānaṁ aññapadānaṁ vibhattīnañca sabbe atthā ekatthabhūtena samāsena",
  "anya-e0201n3:194_4": "vuttā nāma honti, aññapadāni ca vibhattiyo ca vuttatthā nāma, vuttatthānañca attharahitattā",
  "anya-e0201n3:194_5": "payogakiccaṁ natthi, tasmā ‘ekatthatāya’nti suttena vibhattīnaṁ lopo, evaṁ sabbasamāsesu",
  "anya-e0201n3:194_6": "vākyedissamānānaṁ ya, ta, eta, ima, iti, eva, iva, viya, ca, vāiccādīnaṁ aññapadānaṁ",
  "anya-e0201n3:194_7": "mahāvuttisuttena lopo, vibhattīnañca lope sati sarantānaṁ byañjanantānañca samāsapadānaṁ",
  "anya-e0201n3:194_8": "sayameva pakatibhāvo, idha pana ‘sahassa soññatthe’ti suttena sahasaddassa sattaṁ,",
  "anya-e0201n3:194_9": "tato syādyuppatti, savitakko samādhi, savitakkā samādhayo, savitakkā paññā, savitakkā",
  "anya-e0201n3:194_10": "paññāyo, savitakkaṁ jhānaṁ, savitakkāni jhānāni iccādinā sabbaliṅga, vibhatti, vacanehi",
  "anya-e0201n3:194_11": "yojetvā payogasiddhi veditabbā.",
  "anya-e0201n3:195_0": "Upamānapubbapado yathā? Kāyabyāmānaṁ samapamāṇattā nigrodho iva parimaṇḍalo nigrodhaparimaṇḍalo,",
  "anya-e0201n3:195_1": "nigrodho iva vā parimaṇḍalo yo hotīti so nigrodhaparimaṇḍalo, rājakumāro, saṅkho",
  "anya-e0201n3:195_2": "iva paṇḍaro saṅkhapaṇḍaro, kāko iva sūro kākasūro, sattānaṁ paññācakkhupaṭilābhakaraṇena",
  "anya-e0201n3:195_3": "tesaṁ cakkhu viya bhūtoti cakkhubhūto, lokuttaradhammapaṭilābhakaraṇena tesaṁ dhammo",
  "anya-e0201n3:195_4": "viya bhūtoti dhammabhūto, niccasommahadayatāya brahmā viya bhūtoti brahmabhūto, andho",
  "anya-e0201n3:195_5": "viya bhūto ayanti andhabhūto iccādi.",
  "anya-e0201n3:196_0": "Saṅkhyobhayapado yathā? Dve vā tayo vā pattā dvittippattā, idha vāsaddāyeva aññapadāni",
  "anya-e0201n3:196_1": "nāma, aniyamabhūto tesaṁ attho aññapadattho nāma. Dvīhaṁ vā tīhaṁ vā dvīhatīhaṁ,",
  "anya-e0201n3:196_2": "cha vā pañca vā vācā chappañcavācā. Evaṁ sattaṭṭhamāsā, ekayojanadviyojanāni iccādi.",
  "anya-e0201n3:197_0": "Disantarāḷattho yathā? Dakkhiṇassā ca pubbassā ca yadantarāḷaṁ hoti sā dakkhiṇapubbā.",
  "anya-e0201n3:197_1": "Evaṁ pubbuttarā, pacchimuttarā, aparadakkhiṇā, mahāvuttinā pubbapade rassattaṁ. Dakkhiṇā",
  "anya-e0201n3:197_2": "ca sā pubbā cāti dakkhiṇapubbā iccādinā kammadhārayopi yujjati.",
  "anya-e0201n3:198": "Byatihāralakkhaṇeka. 328; rū. 352; nī. 708 –",
  "anya-e0201n3:199": "354.Tattha gahetvā tena paharitvā yuddhe sarūpaṁ.",
  "anya-e0201n3:200": "Sattamyantaṁ tatiyantañca samānarūpaṁ syādyantapadaṁ tattha gahetvā tena paharitvā yuddhe aññapadatthe ekatthaṁ hoti vā.",
  "anya-e0201n3:201": "355.Ṅi vītihāreka. 404; rū. 370.",
  "anya-e0201n3:202": "Aññapadatthavisaye kriyābyatihāre gamyamāne padante ṅānubandho ipaccayo hoti, ettha ikāro rasso eva.",
  "anya-e0201n3:203": "356.Ṅi smiṁcaka. 403; rū. 354.",
  "anya-e0201n3:204": "Vipaccayante uttarapade pare pubbapadantassa āttaṁ hoti.",
  "anya-e0201n3:205": "Kesesu ca kesesu ca gahetvā idaṁ yuddhaṁ pavattatīti kesākesi, daṇḍehi ca daṇḍehi ca paharitvā idaṁ yuddhaṁ pavattatīti daṇḍādaṇḍi. Evaṁ muṭṭhāmuṭṭhi, musalāmusali.",
  "anya-e0201n3:206": "Iti paṭhamābahubbīhi.",
  "anya-e0201n3:207": "Dutiyābahubbīhi",
  "anya-e0201n3:208": "Āgatā samaṇā imaṁ saṅghārāmaṁ soyaṁ āgatasamaṇo, saṅghārāmo. Ettha ca samāsapadassa attho duvidho vāccattho, abhidheyyattho cāti.",
  "anya-e0201n3:209": "Tattha saṅghārāmassa samaṇehi pattabbabhāvasaṅkhātā kammasatti vāccattho nāma, sattimantabhūto saṅghārāmo abhidheyyattho nāma.",
  "anya-e0201n3:210_0": "Tattha āgatasamaṇasaddo vāccatthameva ujuṁ vadati, na abhidheyyatthaṁ, āgatasamaṇoti",
  "anya-e0201n3:210_1": "sutvā samaṇehi pattabbabhāvamattaṁ jānāti, saṅghārāmadabbaṁ na jānātīti vuttaṁ hoti,",
  "anya-e0201n3:210_2": "tasmā tassaṁ abhidheyyattho aññena saṅghārāmasaddena ācikkhiyati, vāccatthassa pana",
  "anya-e0201n3:210_3": "tena ujuṁ vuttattā puna vattabbābhāvato dutiyāvibhattiyā ācikkhanakiccaṁ natthi,",
  "anya-e0201n3:210_4": "tasmā saṅghārāmapade dutiyāvibhattisambhavo natthi, liṅgatthamattavisayā paṭhamāvibhatti",
  "anya-e0201n3:210_5": "eva pavattati, puna padantarasambandhe sati “saṅghārāmaṁ passati āgatasamaṇaṁ, saṅghārāmena",
  "anya-e0201n3:210_6": "gāmo sobhati āgatasamaṇena, saṅghārāmassa pūjeti āgatasamaṇassā”tiādinā tato sabbā",
  "anya-e0201n3:210_7": "vibhattiyo pavattanti. Esa nayo sabbesu vācakapadesu netabboti.",
  "anya-e0201n3:211_0": "Āgatasamaṇā sāvatthi, āgatasamaṇaṁ jetavanaṁ, āgacchanti samaṇā imanti vā āgatasamaṇo,",
  "anya-e0201n3:211_1": "vihāro. Ārūḷhā vānarā imaṁ rukkhanti ārūḷhavānaro, rukkho. Sampattā gāmikā yaṁ gāmanti",
  "anya-e0201n3:211_2": "sampattagāmiko. Evaṁ paviṭṭhagāmiko iccādi.",
  "anya-e0201n3:212": "Iti dutiyābahubbīhi.",
  "anya-e0201n3:213": "Tatiyābahubbīhi",
  "anya-e0201n3:214_0": "Jitāni indriyāni yenāti jitindriyo, samaṇo. Diṭṭho catusaccadhammo yenāti diṭṭhadhammo.",
  "anya-e0201n3:214_1": "Evaṁ pattadhammo, viditadhammo, pariyogāḷhadhammo, katāni catumaggakiccāni yenāti",
  "anya-e0201n3:214_2": "katakicco, bahuvacane sati katāni kiccāni yehi te katakiccā, arahanto. Dhammena adhigatā",
  "anya-e0201n3:214_3": "bhogā yenāti dhammādhigatabhogo, puriso. Evaṁ adhammādhigatabhogo. Evaṁ kattari.",
  "anya-e0201n3:214_4": "Karaṇe pana chinno rukkho yenāti chinnarukkho, pharasu iccādi.",
  "anya-e0201n3:215": "Iti tatiyābahubbīhi.",
  "anya-e0201n3:216": "Catutthībahubbīhi",
  "anya-e0201n3:217_0": "Dinno suṅko yassa rañño soyaṁ dinnasuṅko, upanītaṁ bhojanaṁ yassāti upanītabhojano,",
  "anya-e0201n3:217_1": "natthi tulo etassāti atulo, ‘ṭa nañssā’ti na-kārassa ṭattaṁ, natthi paṭipuggalo yassāti",
  "anya-e0201n3:217_2": "appaṭipuggalo, natthi sīlaṁ assāti dussīlo, natthi paṭisandhipaññā assāti duppañño,",
  "anya-e0201n3:217_3": "‘ghapassantassāppadhānassā’ti suttena ghasaññassa āssa rassattaṁ. Natthi sīlaṁ assāti",
  "anya-e0201n3:217_4": "nissīlo, nippañño, apañño, virūpaṁ mukhaṁ assāti dummukho. Evaṁ dummano, dubbaṇṇo,",
  "anya-e0201n3:217_5": "natthi attano uttaro adhiko yassāti anuttaro, ‘ana sare’ti suttena nassa ana.",
  "anya-e0201n3:218_0": "Idha bāhiratthabahubbīhi nāma vuccati, sattāhaṁ parinibbutassa assāti sattāhaparinibbuto,",
  "anya-e0201n3:218_1": "aciraṁ parinibbutassa assāti aciraparinibbuto, māso jātassa assāti māsajāto, dvemāsajāto,",
  "anya-e0201n3:218_2": "eko māso abhisittassa assa raññoti ekamāsābhisitto, ekāhaṁ matassa assāti ekāhamataṁ.",
  "anya-e0201n3:218_3": "Evaṁ dvīhamataṁ, tīhamataṁ, ekāhaṁ paṭicchannāya assāti ekāhappaṭicchannā. Evaṁ dvīhappaṭicchannā,",
  "anya-e0201n3:218_4": "āpatti. Yojanaṁ gatassa assāti yojanagato, dviyojanagato iccādi.",
  "anya-e0201n3:219": "Iti catutthībahubbīhi.",
  "anya-e0201n3:220": "Pañcamībahubbīhi",
  "anya-e0201n3:221": "Niggatā janā asmā gāmāti niggatajano, apagataṁ kāḷakaṁ itoti apagatakāḷako, paṭo. Apagatakāḷakaṁ, vatthaṁ. Apetaṁ viññāṇaṁ yamhāti apetaviññāṇaṁ, matasarīraṁ iccādi.",
  "anya-e0201n3:222": "Iti pañcamībahubbīhi.",
  "anya-e0201n3:223": "Chaṭṭhībahubbīhi",
  "anya-e0201n3:224_0": "Chinno hattho yassa soti chinnahattho, hatthacchinno, jāto chando yassāti jātachando,",
  "anya-e0201n3:224_1": "chandajāto, sañjātaṁ pītisomanassaṁ yassāti sañjātapītisomanasso, pītisomanassasañjāto,",
  "anya-e0201n3:224_2": "visuddhaṁ sīlaṁ yassāti visuddhasīlo, sīlavisuddho, mahanto kāyo yassāti mahākāyo.",
  "anya-e0201n3:225_0": "Idha upamānapubbapado nāma vuccati, suvaṇṇassa viya vaṇṇo yassāti suvaṇṇavaṇṇo, brahmuno",
  "anya-e0201n3:225_1": "viya saro yassāti brahmassaro, nāgassa viya gati assāti nāgagati. Evaṁ sīhagati,",
  "anya-e0201n3:225_2": "nāgavikkamo, sīhavikkamo, sīhassa viya hanu assāti sīhahanu, eṇissa viya jaṅghā yassāti",
  "anya-e0201n3:225_3": "eṇijaṅgho, usabhassa viya assa khandhoti usabhakkhandho iccādi.",
  "anya-e0201n3:226_0": "Rūpaṁ vuccati sabhāvo, yādisaṁ rūpaṁ assāti yathārūpaṁ. Evaṁ tathārūpaṁ, evaṁ rūpaṁ",
  "anya-e0201n3:226_1": "assāti evarūpaṁ, bindulopo. Evaṁ ādi assāti evamādi. Tathā iccādi, iccevamādi, īdisaṁ",
  "anya-e0201n3:226_2": "nāmaṁ yassāti itthannāmo, evaṁnāmo, kīdisaṁ nāmaṁ yassāti kinnāmo, ‘konāmo’ti ettha",
  "anya-e0201n3:226_3": "mahāvuttinā kiṁsaddassa kottaṁ.",
  "anya-e0201n3:227_0": "Ko samudayo yassa dhammassāti kiṁsamudayo, kā jāti yassāti kiṁjātiko, kiṁnidānaṁ",
  "anya-e0201n3:227_1": "yassāti kiṁnidāno, kati vassāni yassāti kativasso, ko attho assāti kimatthaṁ, vacanaṁ.",
  "anya-e0201n3:227_2": "‘Kvattho’ti mahāvuttinā kiṁsaddassa kottaṁ, yādiso attho assāti yadattho, tādiso",
  "anya-e0201n3:227_3": "attho assāti tadattho, ediso attho yassa vinayassāti etadattho, vinayo. Etadatthā,",
  "anya-e0201n3:227_4": "vinayakathā. Etadatthaṁ, sotāvadhānaṁ iccādi.",
  "anya-e0201n3:228": "Iti chaṭṭhībahubbīhi.",
  "anya-e0201n3:229": "Sattamībahubbīhi",
  "anya-e0201n3:230_0": "Sampannāni sassāni yasmiṁ janapade soyaṁ sampannasasso, sulabhā bhikkhā yasmiṁ janapade",
  "anya-e0201n3:230_1": "soyaṁ subhikkho, dullabhā bhikkhā yasminti dubbhikkho, bahavo gāmā asmiṁ janapadeti",
  "anya-e0201n3:230_2": "bahugāmo. Evaṁ bahujano, gāmo. Natthi gāmakhettaṁ yasmiṁ araññe tayidaṁ agāmakaṁ,",
  "anya-e0201n3:230_3": "samāsante ko. Saṁvijjanti manussā yasmiṁ gāme samanusso, na vijjanti manussā yasmiṁ",
  "anya-e0201n3:230_4": "gāme amanusso iccādi.",
  "anya-e0201n3:231": "Iti sattamībahubbīhi.",
  "anya-e0201n3:232": "Bhinnādhikaraṇabahubbīhi",
  "anya-e0201n3:233_0": "Bhinnādhikaraṇabahubbīhi nāma vuccati, ekarattiṁ vāso assāti ekarattivāso, samānena",
  "anya-e0201n3:233_1": "janena saddhiṁ vāso assāti samānavāso, ubhato kammato uppannaṁ byañjanadvayaṁ assāti",
  "anya-e0201n3:233_2": "ubhatobyañjano, aluttasamāso. Evaṁ kaṇṭhasmiṁ kāḷo assāti kaṇṭhekāḷo, urasmiṁ lomāni",
  "anya-e0201n3:233_3": "assāti urasilomo, yassa hatthe patto atthīti pattahattho. Evaṁ asihattho, daṇḍahattho,",
  "anya-e0201n3:233_4": "chattaṁ pāṇimhi assāti chattapāṇi. Evaṁ satthapāṇi, daṇḍapāṇi, vajirapāṇi, dāne ajjhāsayo",
  "anya-e0201n3:233_5": "assāti dānajjhāsayo, dānādhimuttiko, buddhesu bhatti assāti buddhabhattiko, buddhe",
  "anya-e0201n3:233_6": "gāravo assāti buddhagāravo, dhammagāravo iccādi.",
  "anya-e0201n3:234": "Tipadabahubbīhi",
  "anya-e0201n3:235_0": "Tipadabahubbīhi nāma vuccati, parakkamena adhigatā sampadā yehi te parakkamādhigatasampadā,",
  "anya-e0201n3:235_1": "dhammena adhigatā bhogā yehi te dhammādhigatabhogā, oṇīto pattamhā pāṇi yena so oṇītapattapāṇi,",
  "anya-e0201n3:235_2": "sīhassa pubbaddhaṁ viya kāyo assāti sīhapubbaddhakāyo, mattā bahavo mātaṅgā yasmiṁ",
  "anya-e0201n3:235_3": "vaneti mattabahumātaṅgaṁ iccādi.",
  "anya-e0201n3:236": "Bahubbīhisamāso niṭṭhito.",
  "anya-e0201n3:237": "Dvandasamāsa",
  "anya-e0201n3:238": "Atha dvandasamāso dīpiyate.",
  "anya-e0201n3:239": "Dve ca dve ca padāni dvandā, dve ca dve ca atthā vā dvandā, mahāvuttinā dvinnaṁ dvisaddānaṁ dvandādeso. Dvandasaddasadisattā sabbo cāyaṁ samāso dvandoti vuccati.",
  "anya-e0201n3:240_0": "Atha vā dve avayavā andiyanti bandhiyanti etthāti dvando, yugaḷassetaṁ nāmaṁ “pādadvandaṁ",
  "anya-e0201n3:240_1": "munindassa, vandāmi sirasāmaha”nti ettha viya, idha pana padayugaḷaṁ atthayugaḷañca",
  "anya-e0201n3:240_2": "gayhati. Ubhayapadatthapadhāno hi dvando.",
  "anya-e0201n3:241_0": "Ettha siyā – yadi ubhayapadatthappadhāno dvando, evañca sati dvande kathaṁ ekatthībhāvalakkhaṇaṁ",
  "anya-e0201n3:241_1": "siyāti? Vuccate – abhinnavidheyyatthattā. Vacanapathañhi patvā kattubhāvakammabhāvādiko",
  "anya-e0201n3:241_2": "vidheyyattho eva padānaṁ accantappadhānattho hoti vacanavākyasampattiyā padhānaṅgattā,",
  "anya-e0201n3:241_3": "so ca vidheyyattho dvandepi abhinno eva hoti. Tathā hi “sāriputtamoggallānā gacchanti,",
  "anya-e0201n3:241_4": "sāriputtamoggallāne passati” iccādīsu dve atthā ekavibhattiyā visayā hutvā ekakattu,",
  "anya-e0201n3:241_5": "ekakammādibhāvena ekattaṁ gacchanti, evaṁ dvandepi dvinnaṁ tiṇṇaṁ bahunnaṁ vā padānaṁ",
  "anya-e0201n3:241_6": "ekatthībhāvalakkhaṇaṁ labbhatiyevāti.",
  "anya-e0201n3:242": "357.Cattheka. 329; rū. 357; nī. 709.",
  "anya-e0201n3:243": "Anekaṁ syādyantapadaṁ casaddassa atthe ekatthaṁ hoti vā.",
  "anya-e0201n3:244": "Ettha ca samuccayo, anvācayo, itarītarayogo, samāhāroti cattāro casaddatthā honti.",
  "anya-e0201n3:245_0": "Tattha samuccayo yathā? Cīvarañca piṇḍapātañca senāsanañca detīti. Anvācayo yathā?",
  "anya-e0201n3:245_1": "Dānañca deti, sīlañca rakkhatīti. Ime dve casaddatthā vākyadvande eva labbhanti,",
  "anya-e0201n3:245_2": "na samāsadvande padānaṁ aññamaññaṁ nirapekkhattāti vadanti. Taṁ anvācaye yujjati",
  "anya-e0201n3:245_3": "nānākriyāpekkhattā, samuccaye pana “cīvarañca piṇḍapātañca senāsanañca detī”ti vā",
  "anya-e0201n3:245_4": "“cīvarapiṇḍapātasenāsanāni detī”ti vā evaṁ dvidhāpi yojetuṁ yujjatiyeva “lābhī hoti",
  "anya-e0201n3:245_5": "cīvarapiṇḍapātasenāsanagilānapaccayabhesajjaparikkhārāna”nti ma. ni. 1.65 pāḷidassanato.",
  "anya-e0201n3:245_6": "Anvācayopi vā samāsadvande no na labbhati “mālāgandhavilepanadhāraṇamaṇḍanavibhūsanaṭṭhānā”ti",
  "anya-e0201n3:245_7": "dī. ni. 1.10 pāḷidassanato. Evaṁ pana yujjeyya – casaddattho ekakriya, nānākriyāpekkhanabhedena",
  "anya-e0201n3:245_8": "duvidho hoti samuccayo, anvācayo cāti, tesu ca ekeko avayavappadhāna, samudāyappadhānabhedena",
  "anya-e0201n3:245_9": "duvidho hoti itarītarayogo, samāhāro cāti. Tattha itarītarayoge avayavappadhānattā",
  "anya-e0201n3:245_10": "sabbavibhattīsu bahuvacanameva yujjati.",
  "anya-e0201n3:246_0": "Dvande paṇītataraṁ pubbe nipatati. Sāriputto ca moggallāno ca sāriputtamoggallānā,",
  "anya-e0201n3:246_1": "sāriputtamoggallāne, sāriputtamoggallānehi iccādi. Evaṁ samaṇabrāhmaṇā, brāhmaṇagahapatikā,",
  "anya-e0201n3:246_2": "khattiyabrāhmaṇā, devamanussā, candimasūriyā.",
  "anya-e0201n3:247": "Appakkhara, bahvakkharesu appakkharaṁ kvaci pubbaṁ hoti, gāmanigamā, gāmajanapadā iccādi.",
  "anya-e0201n3:248": "Kvaci ivaṇṇu’vaṇṇantā pubbe honti, aggi ca dhūmo ca aggidhūmā, rattidivā, dhātuliṅgāni.",
  "anya-e0201n3:249": "Avaṇṇantesu sarādipadaṁ pubbaṁ hoti, attho ca dhammo ca atthadhammā, dhammatthā vā iccādi.",
  "anya-e0201n3:250": "Ayañca niyamo dvipadadvandesu yebhuyyena labbhati, bahupadadvandesu na labbhati.",
  "anya-e0201n3:251": "Samāhāradvande –",
  "anya-e0201n3:252": "358.Samāhāre napuṁsakaṁka. 322; rū. 359; nī. 700.",
  "anya-e0201n3:253_0": "Catthe samāhāre ekatthapadaṁ napuṁsakaṁ hoti, ekavacanantattaṁ pana samāhāravacaneneva",
  "anya-e0201n3:253_1": "siddhaṁ, ayañca samāhāro pāṇyaṅgādīnaṁ dvandesu niccaṁ labbhati, rukkhatiṇādīnaṁ",
  "anya-e0201n3:253_2": "dvandesu vikappena labbhati.",
  "anya-e0201n3:254": "Tattha niccaladdhesu tāva pāṇyaṅgadvande –",
  "anya-e0201n3:255_0": "Cakkhu ca sotañca cakkhusotaṁ, mukhañca nāsikā ca mukhanāsikaṁ, ‘syādīsu rasso’ti",
  "anya-e0201n3:255_1": "rassattaṁ. Hanu ca gīvā ca hanugīvaṁ. Evaṁ kaṇṇanāsaṁ, chavi ca maṁsañca lohitañca",
  "anya-e0201n3:255_2": "chavimaṁsalohitaṁ, nāmañca rūpañca nāmarūpaṁ, jarā ca maraṇañca jarāmaraṇaṁ. Bahulādhikārā",
  "anya-e0201n3:255_3": "kvaci vikapparūpampi dissati, hatthā ca pādā ca hatthapādaṁ, hatthapādā vā iccādi.",
  "anya-e0201n3:256": "Tūriyaṅgadvande –",
  "anya-e0201n3:257": "Naccañca gītañca vāditañca naccagītavāditaṁ. Evaṁ sammatāḷaṁ, ‘samma’nti kaṁsatāḷaṁ, ‘tāḷa’nti hatthatāḷaṁ, saṅkho ca paṇavo ca ḍiṇḍimo ca saṅkhapaṇavaḍiṇḍimaṁ iccādi.",
  "anya-e0201n3:258": "Yoggaṅgadvande –",
  "anya-e0201n3:259": "Phālo ca pācanañca phālapācanaṁ, yugañca naṅgalañca yuganaṅgalaṁ iccādi.",
  "anya-e0201n3:260": "Senaṅgadvande –",
  "anya-e0201n3:261": "Hatthino ca assā ca hatthiassaṁ. Evaṁ rathapattikaṁ, asi ca cammañca asicammaṁ. ‘Camma’nti saraparittāṇaphalakaṁ, dhanu ca kalāpo ca dhanukalāpaṁ iccādi.",
  "anya-e0201n3:262": "Khuddakapāṇadvande –",
  "anya-e0201n3:263": "Ḍaṁsā ca makasā ca ḍaṁsamakasaṁ. Evaṁ kunthakipillikaṁ su. ni. 607, kīṭapaṭaṅgaṁ iccādi.",
  "anya-e0201n3:264": "Niccaveridvande –",
  "anya-e0201n3:265": "Ahi ca nakulo ca ahinakulaṁ, biḷāro ca mūsikā ca biḷāramūsikaṁ, rassattaṁ. Kākolūkaṁ, sappamaṇḍūkaṁ, nāgasupaṇṇaṁ iccādi.",
  "anya-e0201n3:266": "Sabhāgadvande –",
  "anya-e0201n3:267_0": "Sīlañca paññāṇañca sīlapaññāṇaṁ, samatho ca vipassanā ca samathavipassanaṁ, vijjā",
  "anya-e0201n3:267_1": "ca caraṇañca vijjācaraṇaṁ. Evaṁ satisampajaññaṁ, hiriottappaṁ, uddhaccakukkuccaṁ,",
  "anya-e0201n3:267_2": "thinamiddhaṁ iccādi.",
  "anya-e0201n3:268": "Vividhaviruddhadvande –",
  "anya-e0201n3:269": "Kusalākusalaṁ, sāvajjānavajjaṁ, kaṇhasukkaṁ, hīnapaṇītaṁ, chekabālaṁ iccādi.",
  "anya-e0201n3:270": "Ekasaṅgītidvande –",
  "anya-e0201n3:271": "Dīgho ca majjhimo ca dīghamajjhimaṁ, aṅguttarasaṁyuttakaṁ, khandhakavibhaṅgaṁ iccādi.",
  "anya-e0201n3:272": "Saṅkhyāparimāṇadvande –",
  "anya-e0201n3:273": "Ekakadukaṁ, dukatikaṁ, tikacatukkaṁ, catukkapañcakaṁ iccādi.",
  "anya-e0201n3:274": "Pacanacaṇḍāladvande –",
  "anya-e0201n3:275": "Orabbhikā ca sūkarikā ca orabbhikasūkarikaṁ. Evaṁ sākuṇikamāgavikaṁ, sapākacaṇḍālaṁ, venarathakāraṁ, pukkusachavaḍāhakaṁ iccādi.",
  "anya-e0201n3:276": "Liṅgavisabhāgadvande –",
  "anya-e0201n3:277": "Itthipumaṁ, dāsidāsaṁ iccādi.",
  "anya-e0201n3:278": "Disādvande –",
  "anya-e0201n3:279": "Pubbā ca aparā ca pubbāparaṁ. Evaṁ dakkhiṇuttaraṁ, pubbadakkhiṇaṁ, pubbuttaraṁ, aparadakkhiṇaṁ, aparuttaraṁ.",
  "anya-e0201n3:280": "Nadīdvande –",
  "anya-e0201n3:281": "Gaṅgāyamunaṁ, mahisarabhu, sabbattha napuṁsakattā ante dīghānaṁ rassattaṁ sattasu vibhattīsu ekavacanantañca.",
  "anya-e0201n3:282": "Iti niccasamāhārarāsi.",
  "anya-e0201n3:283": "Vikappaladdhesu ka. 323; rū. 360; nī. 701 tiṇavisesadvande –",
  "anya-e0201n3:284": "Usīrāni ca bīraṇāni ca usīrabīraṇaṁ, usīrabīraṇā. Evaṁ muñjapabbajaṁ, muñjapabbajā, kāsakusaṁ, kāsakusā.",
  "anya-e0201n3:285": "Rukkhavisesadvande –",
  "anya-e0201n3:286_0": "Khadiro ca palāso ca khadirapalāsaṁ, khadirapalāsā, dhavo ca assakaṇṇo ca dhavassakaṇṇaṁ,",
  "anya-e0201n3:286_1": "dhavassakaṇṇā, pilakkhanigrodhaṁ, pilakkhanigrodhā, assatthakapītanaṁ kapitthanaṁ",
  "anya-e0201n3:286_2": "(katthaci), assatthakapītanā, sākasālaṁ, sākasālā.",
  "anya-e0201n3:287": "Pasuvisesadvande –",
  "anya-e0201n3:288_0": "Gajā ca gavajā ca gajagavajaṁ, gajagavajā, gomahisaṁ, gomahisā, eṇeyyavarāhaṁ, eṇeyyavarāhā,",
  "anya-e0201n3:288_1": "ajeḷakaṁ, ajeḷakā, kukkuṭasūkaraṁ, kukkuṭasūkarā, hatthigavassavaḷavaṁ, hatthigavassavaḷavā.",
  "anya-e0201n3:289": "Sakuṇavisesadvande –",
  "anya-e0201n3:290": "Haṁsabilavaṁ, haṁsabilavā, kāraṇḍavacakkavākaṁ, kāraṇḍavacakkavākā, bakabalākaṁ, bakabalākā.",
  "anya-e0201n3:291": "Dhanadvande –",
  "anya-e0201n3:292": "Hiraññasuvaṇṇaṁ, hiraññasuvaṇṇā, maṇi ca saṅkho ca muttā ca veḷuriyañca maṇisaṅkhamuttaveḷuriyaṁ, maṇisaṅkhamuttaveḷuriyā, jātarūparajataṁ, jātarūparajatā.",
  "anya-e0201n3:293": "Dhaññadvande –",
  "anya-e0201n3:294": "Sāliyavaṁ, sāliyavā, tilamuggamāsaṁ, tilamuggamāsā, nipphāvakulatthaṁ, nipphāvakulatthā.",
  "anya-e0201n3:295": "Byañjanānaṁ dvande –",
  "anya-e0201n3:296": "Macchamaṁsaṁ, macchamaṁsā, sākasūpaṁ, sākasūpā, gabyamāhisaṁ, gabyamāhisā, eṇeyyavārāhaṁ, eṇeyyavārāhā, migamāyūraṁ, migamāyūrā.",
  "anya-e0201n3:297": "Janapadadvande –",
  "anya-e0201n3:298": "Kāsikosalaṁ, kāsikosalā, vajjimallaṁ, vajjimallā, cetavaṁsaṁ, cetavaṁsā, majjhañca sūrasenañca majjhasūrasenaṁ, majjhasūrasenā, kurupañcālaṁ, kurupañcālā.",
  "anya-e0201n3:299": "Iti vikappasamāhārarāsi.",
  "anya-e0201n3:300": "Dvandasamāso niṭṭhito.",
  "anya-e0201n3:301": "Visesavidhāna",
  "anya-e0201n3:302": "Idāni pubbe vuttāni avuttāni ca chasu samāsesu visesavidhānāni vuccante.",
  "anya-e0201n3:303": "Napuṁsakekattaṁ, samāsantarasso, pumbhāvātideso, samāsante ka, samāsante a, nānādeso, abyayo, saṅkhyā.",
  "anya-e0201n3:304": "Napuṁsakekattarāsi",
  "anya-e0201n3:305": "Tattha sabbo abyayībhāvo napuṁsakaliṅgo eva, samāhārabhūtā digu, dvandā napuṁsakā ca ekattasaṅkhyā ca.",
  "anya-e0201n3:306": "359.Kvacekattañca chaṭṭhiyāka. 327; rū. 351; nī. 704; caṁ. 2.2.69-73; pā. 2.4.22-25.",
  "anya-e0201n3:307": "Chaṭṭhīsamāse kvaci napuṁsakattaṁ ekattañca hoti.",
  "anya-e0201n3:308_0": "Chāyā, sabhāsvevāyaṁ vidhi, salabhānaṁ chāyā salabhacchāyaṁ …sabhacchāyaṁ (mūlapāṭhe).",
  "anya-e0201n3:308_1": "Evaṁ sakaṭacchāyaṁ, gharacchāyaṁ. Idha na hoti, rukkhacchāyā, pabbatacchāyā. Sabhāsadde",
  "anya-e0201n3:308_2": "amanussasabhāsvevāyaṁ vidhi, brahmūnaṁ sabhā brahmasabhaṁ. Evaṁ devasabhaṁ, indasabhaṁ,",
  "anya-e0201n3:308_3": "yakkhasabhaṁ, rakkhasasataṁ. Manussasabhāsu natthi, khattiyasabhā, rājasabhā iccādi.",
  "anya-e0201n3:309": "Kvacīti kiṁ? Rājaparisā.",
  "anya-e0201n3:310": "Iti napuṁsakekattarāsi.",
  "anya-e0201n3:311": "Samāsantarassarāsi",
  "anya-e0201n3:312": "‘Syādīsu rasso’ti suttena abyayībhāva, samāhāradigu, dvandānaṁ kassaci tappurisassa ca syādīsu rasso.",
  "anya-e0201n3:313": "Abyayībhāve –",
  "anya-e0201n3:314": "Upamaṇikaṁ adhitthi, upavadhu.",
  "anya-e0201n3:315": "Samāhāradigumhi –",
  "anya-e0201n3:316": "Catuddisaṁ, dasitthi, dasavadhu.",
  "anya-e0201n3:317": "Samāhāradvande –",
  "anya-e0201n3:318": "Mukhanāsikaṁ, hanugīvaṁ.",
  "anya-e0201n3:319": "Tappurise –",
  "anya-e0201n3:320": "Salabhacchāyaṁ, brahmasabhaṁ.",
  "anya-e0201n3:321": "360.Ghapassantassāppadhānassaka. 403; rū. 354; nī. 858; caṁ. 2.2.86; pā. 1.2.48.",
  "anya-e0201n3:322": "Syādīsu antabhūtassa appadhānabhūtassa ca ghapassa rasso hoti.",
  "anya-e0201n3:323": "Bahubbīhimhi –",
  "anya-e0201n3:324": "Bahukañño, poso, bahuitthi, kulaṁ, bahuvadhu, kulaṁ.",
  "anya-e0201n3:325": "Abyayībhāve –",
  "anya-e0201n3:326": "Upamaṇikaṁ, adhitthi, upavadhu.",
  "anya-e0201n3:327": "Antassāti kiṁ? Saddhādhano, puriso.",
  "anya-e0201n3:328": "Appadhānassāti kiṁ? Rājakaññā, rājakumārī, brahmabandhū.",
  "anya-e0201n3:329": "361.Gossuka. 342; rū. 337; nī. 722; caṁ. 2.2.85; pā. 1.2.48.",
  "anya-e0201n3:330": "Syādīsu antabhūtassa appadhānabhūtassa ca gossa u hoti.",
  "anya-e0201n3:331": "Tiṭṭhagu cittagu.",
  "anya-e0201n3:332": "Appadhānassāti kiṁ? Rājagavo.",
  "anya-e0201n3:333": "Antassāti kiṁ? Gokulaṁ.",
  "anya-e0201n3:334": "Iti samāsantarassarāsi.",
  "anya-e0201n3:335": "Pumbhāvātidesarāsi",
  "anya-e0201n3:336": "362.Itthiyaṁ bhāsitapumitthī pumāvekattheka. 331; rū. 353; nī. 714; caṁ. 5.2.29; pā. 6.3.34.",
  "anya-e0201n3:337_0": "‘Ekatthe’ti tulyādhikaraṇe, itthiyaṁ vattamāne ekatthe uttarapade pare kadāci bhāsitapumo",
  "anya-e0201n3:337_1": "itthiliṅgasaddo pumā iva hoti. Caturaṅgamidaṁ vidhānaṁ, pubbapadaṁ itthiliṅgañca",
  "anya-e0201n3:337_2": "bhāsitapumañca siyā, parapadaṁ niyatitthiliṅgañca pubbapadena ekatthañca siyāti.",
  "anya-e0201n3:338": "Dīghā jaṅghā yassa so dīghajaṅgho, puriso, dīghajaṅghā, itthī, dīghajaṅghaṁ, kulaṁ.",
  "anya-e0201n3:339_0": "Ettha ca ye saddā katthaci pulliṅgarūpā honti, katthaci itthipaccayayuttā itthiliṅgarūpā,",
  "anya-e0201n3:339_1": "te bhāsitapumā nāma. Dīgho maggo, dīghā ratti, gato puriso, gatā itthī, kumāro, kumārī,",
  "anya-e0201n3:339_2": "brāhmaṇo, brāhmaṇī iccādi.",
  "anya-e0201n3:340_0": "Ye pana itthipaccayayuttā niccaṁ itthiliṅgarūpā honti, te bhāsitapumā nāma na honti,",
  "anya-e0201n3:340_1": "kaññā, paññā, saddhā, nadī, itthī, pathavī iccādi. Tathā sabhāvaitthiliṅgāpi niyatapunnapuṁsakaliṅgāpi",
  "anya-e0201n3:340_2": "bhāsitapumā na honti, devatā, ratti, dhenu, vadhū, sakko, devo, brahmā, ratanaṁ, saraṇaṁ iccādi.",
  "anya-e0201n3:341_0": "Idha pana dīghasaddo “dīgho bālāna saṁsāro”ti dha. pa. 60 ādīsu bhāsitapumo, so visesyaliṅgānugatavasena",
  "anya-e0201n3:341_1": "idha itthipaccayayutto itthiliṅgasaddo nāma. Iminā suttena pumbhāvātidese kate tattha",
  "anya-e0201n3:341_2": "āpaccayo antaradhāyati, ‘ghapassantassāppadhānassā’ti suttena samāsantassa ākārassa",
  "anya-e0201n3:341_3": "rassattaṁ, kumārī bhariyā yassa so kumārabhariyo, īpaccayanivatti. Yuvati jāyā yassa",
  "anya-e0201n3:341_4": "so yuvajāyo, tipaccayanivatti. Brahmabandhū bhariyā yassa so brahmabandhubhariyo, ūpaccayanivatti.",
  "anya-e0201n3:342_0": "Itthiyanti kiṁ? Kumārī ratanaṁ yassa so kumārīratano, puriso, idha parapadaṁ itthiliṅgaṁ",
  "anya-e0201n3:342_1": "na hoti, tasmā pumbhāvātideso na kātabbo, yadi kareyya, kumāro ratanaṁ yassa kumāraratanoti",
  "anya-e0201n3:342_2": "evaṁ aniṭṭhattho bhaveyya.",
  "anya-e0201n3:343_0": "Ekattheti kiṁ? Kumārīsu bhatti yassa so kumārībhattiko. Evaṁ samaṇībhattiko, brāhmaṇībhattiko,",
  "anya-e0201n3:343_1": "samāsante ko, idha parapadaṁ pubbapadena ekatthaṁ na hoti, tasmā pumbhāvātideso na",
  "anya-e0201n3:343_2": "kātabbo, yadi kareyya, kumāresu bhatti yassa so kumārabhattikoti evaṁ aniṭṭhattho bhaveyya.",
  "anya-e0201n3:344_0": "Itthīti kiṁ? Daṭṭhabbaṭṭhena diṭṭhi, gāmaṇikulaṁ diṭṭhi yena so gāmaṇidiṭṭhi, idha",
  "anya-e0201n3:344_1": "gāmaṇisaddo bhāsitapumo hoti, idha pana kulavācakattā napuṁsakaliṅge tiṭṭhati, itthipaccayo",
  "anya-e0201n3:344_2": "natthi, tasmā pumbhāvātidesakiccaṁ natthi.",
  "anya-e0201n3:345_0": "Bhāsitapumoti kiṁ? Saddhā pakati yassa so saddhāpakatiko. Evaṁ paññāpakatiko, idha",
  "anya-e0201n3:345_1": "pubbapadaṁ niyatitthiliṅgattā bhāsitapumaṁ na hotīti. Saddhādhano, paññādhano, saddhādhuro",
  "anya-e0201n3:345_2": "paññādhuro iccatra duvaṅgavekallaṁ hoti.",
  "anya-e0201n3:346_0": "Kammadhārayamhi ka. 332; rū. 343; nī. 716 pana ‘ekatthe’ti padaṁ visuṁ ekaṁ aṅgaṁ",
  "anya-e0201n3:346_1": "na hoti anekatthassa idha asambhavato. Dīghā ca sā jaṅghā cāti dīghajaṅghā, kumārī",
  "anya-e0201n3:346_2": "ca sā bhariyā cāti kumārabhariyā. Evaṁ khattiyakaññā, brāhmaṇakaññā, yuvati ca sā",
  "anya-e0201n3:346_3": "bhariyā cāti yuvabhariyā, brahmabandhū ca sā bhariyā cāti brahmabandhubhariyā.",
  "anya-e0201n3:347": "Itthiyanti kiṁ? Kumārī ca sā ratanañcāti kumārīratanaṁ. Evaṁ samaṇīpadumaṁ.",
  "anya-e0201n3:348": "Itthīti kiṁ? Gāmaṇikulañca taṁ diṭṭhi cāti gāmaṇidiṭṭhi.",
  "anya-e0201n3:349": "Bhāsitapumoti kiṁ? Saddhāpakati, gaṅgānadī, taṇhānadī, pathavīdhātu.",
  "anya-e0201n3:350": "Saññāsaddesu pana caturaṅgayuttepi vidhānaṁ na hoti, nandādevī, nandāpokkharaṇī, kāyagatāsati, paṭhamāvibhatti, dutiyāvibhatti, pañcamīvibhatti, chaṭṭhīvibhatti iccādi.",
  "anya-e0201n3:351": "363.Kvaci paccayeka. 332; rū. 343; nī. 716; caṁ. 5.2.31; pā. 6.3.35.",
  "anya-e0201n3:352": "Paccaye pare kadāci bhāsitapumo itthiliṅgasaddo kvaci pumāva hoti.",
  "anya-e0201n3:353": "Byattatarā, byattatamā, ettha ca byattānaṁ itthīnaṁ atisayena byattāti byattatarā, byattatamāti attho. Evaṁ paṇḍitatarā, paṇḍitatamā iccādi.",
  "anya-e0201n3:354": "364.Sabbādayo vuttimatteka. 331; rū. 353; nī. 714; caṁ. 5.2.41; pā. 6.3.35.",
  "anya-e0201n3:355": "Vuttimatte ṭhāne sabbādināmakā sabbanāmasaddā pumāva honti.",
  "anya-e0201n3:356_0": "Sā pamukhā yassa so tappamukho. Evaṁ tappadhāno, tāya tāhi vā sampayutto taṁsampayutto.",
  "anya-e0201n3:356_1": "Sā eva pamukhā tappamukhā. Evaṁ tappadhānā, tassā mukhaṁ tammukhaṁ, tassaṁ gāthāyaṁ",
  "anya-e0201n3:356_2": "tāsu gāthāsu vā tatra, tāya gāthato tāhi vā gāthāhi tato, tassaṁ velāyaṁ tadā iccādi.",
  "anya-e0201n3:357": "Ettha ca vutti nāma samāsa, taddhitā’ yādidhātupaccayanta, vibhattipaccayantānaṁ nāmaṁ.",
  "anya-e0201n3:358": "Iti pumbhāvātidesarāsi.",
  "anya-e0201n3:359": "Samāsantakapaccayarāsi",
  "anya-e0201n3:360": "365.Ltitthiyūhi koka. 338; rū. 356; nī. 725; caṁ. 4.4.140; pā. 5.4.152.",
  "anya-e0201n3:361": "Aññapadatthavisaye kattuiccādīhi ltupaccayantehi itthiyaṁ ī, ūkārantehi ca bahulaṁ kapaccayo hoti.",
  "anya-e0201n3:362_0": "Bahavo kattāro yasmiṁ dese so bahukattuko. Evaṁ bahuvattuko, bahukā nadiyo yasmiṁ",
  "anya-e0201n3:362_1": "dese so bahunadiko. Evaṁ bahuitthiko, gāmo, bahuitthikā, sabhā, bahuitthikaṁ, kulaṁ.",
  "anya-e0201n3:362_2": "Evaṁ bahukumārikaṁ, bahubrahmabandhuko.",
  "anya-e0201n3:363": "Ettha ca ‘brahmabandhū’ti rassapadaṁ brāhmaṇaṁ vadati, dīghapadaṁ brāhmaṇiṁ vadati, kapaccaye pare dīghānaṁ mahāvuttinā rassattaṁ icchanti.",
  "anya-e0201n3:364": "Bahulanti kiṁ? Bahukattā, gāmo.",
  "anya-e0201n3:365": "366.Vāññatoka. 338; rū. 356; nī. 725; caṁ. 6.2.72; pā. 5.4.152.",
  "anya-e0201n3:366": "Aññapadatthavisaye ltitthiyūhi aññato avaṇṇivaṇṇuvaṇṇantehi bahulaṁ kapaccayo hoti vā.",
  "anya-e0201n3:367": "Avaṇṇantamhā tāva –",
  "anya-e0201n3:368": "Agāmakaṁ, araññaṁ, bahugāmako, janapado, sasotako, asotako, salomako, sapakkhako, bahumālako, bahumālo, bahumāyako, bahumāyo.",
  "anya-e0201n3:369": "Ivaṇṇantamhā –",
  "anya-e0201n3:370": "Sundarā diṭṭhi yassa so sammādiṭṭhiko, sammādiṭṭhi, micchādiṭṭhiko, micchādiṭṭhi, matapatikā, itthī, saddhāpakatiko, paññāpakatiko, bahuhatthiko, bahudaṇḍiko.",
  "anya-e0201n3:371": "Uvaṇṇantamhā –",
  "anya-e0201n3:372": "Sahetuko, ahetuko, sacakkhuko, acakkhuko, sabhikkhuko, abhikkhuko, dīghāyuko, appāyuko, bahudhenuko, vajo, bahurattaññuko, bhikkhusaṅgho.",
  "anya-e0201n3:373": "Itthiliṅge kamhi pare akārassa mahāvuttinā vā ‘adhātussa ke…’ti suttena vā bahulaṁ ikārattaṁ hoti, bahuputtikā, itthī, bahuputtakā vā, ekaputtikā, ekaputtakā iccādi.",
  "anya-e0201n3:374": "Iti samāsantakapaccayarāsi.",
  "anya-e0201n3:375": "Samāsantaapaccayarāsi",
  "anya-e0201n3:376": "367.Samāsantaka. 337; rū. 350; nī. 722; caṁ. 4.4.52; pā. 5.4.68; ‘tva’ (bahūsu).",
  "anya-e0201n3:377": "‘Samāsanto+a’ iti dvipadamidaṁ, samāsanto hutvā apaccayo hotīti attho. Adhikārasuttamidaṁ.",
  "anya-e0201n3:378": "368.Pāpādīhi bhūmiyāka. 337; rū. 350; nī. 722; caṁ. 4.4.72; …pe… 5.4.75; ‘godāvarīnaṁ’ (bahūsu).",
  "anya-e0201n3:379": "Pāpādīhi parāya bhūmiyā samāsanto ahoti, ‘bhūmisaddassā’ti vattabbe niyatitthiliṅgadassanatthaṁ ‘bhūmiyā’ti vuttaṁ. Evaṁ aññatthapi.",
  "anya-e0201n3:380": "Pāpānaṁ bhūmi pāpabhūmaṁ, pāpānaṁ uppattibhūmityattho, jātiyā bhūmi jātibhūmaṁ, satthujātaraṭṭhaṁ. Evaṁ pacchābhūmaṁ, majjhimadese pacchābhāgaraṭṭhaṁ.",
  "anya-e0201n3:381": "369.Saṅkhyāhika. 337; rū. 350; nī. 722; caṁ. 4.4.73; pā. 5.4.75.",
  "anya-e0201n3:382": "Saṅkhyāhi parāya bhūmiyā samāsanto a hoti.",
  "anya-e0201n3:383_0": "Dve bhūmiyo etthāti dvibhūmo, dvibhūmako, pāsādo, dvibhūmiko vā, tisso bhūmiyo etesanti",
  "anya-e0201n3:383_1": "vā tīsu bhūmisu pariyāpannāti vā tebhūmakā, dhammā, catubhūmakā, dhammā, tebhūmikā,",
  "anya-e0201n3:383_2": "catubhūmikā vā. Digumhi-dve bhūmiyo dvibhūmaṁ, tisso bhūmiyo tibhūmaṁ, catasso bhūmiyo catubhūmaṁ iccādi.",
  "anya-e0201n3:384": "370.Nadīgodhāvarīnaṁka. 337; rū. 350; nī. 722; caṁ. 4.4.73; pā. 5.4.75.",
  "anya-e0201n3:385": "Saṅkhyāhi parāsaṁ nadī, godhāvarīnaṁ samāsanto a hoti.",
  "anya-e0201n3:386": "Pañca nadiyo pañcanadaṁ, pañca vā nadiyo yasmiṁ padese so pañcanado, satta godhāvariyo sattagodhāvaraṁ.",
  "anya-e0201n3:387": "371.Asaṅkhyehi caṅgulyānaññāsaṅkhyatthesuka. 337; rū. 350; nī. 722; caṁ. 4.4.74; pā. 5.4.86.",
  "anya-e0201n3:388_0": "Aññattho ca asaṅkhyattho ca aññāsaṅkhyatthā. Tattha ‘aññattho’ti aññapadattho bahubbīhisamāso,",
  "anya-e0201n3:388_1": "‘asaṅkhyattho’ti asaṅkhyatthasamāso abyayībhāvasamāsoti vuttaṁ hoti, na aññāsaṅkhyatthā",
  "anya-e0201n3:388_2": "anaññāsaṅkhyatthā, aññāsaṅkhyatthavajjitesu samāsesu asaṅkhyehi upasaggehi ca saṅkhyāhi",
  "anya-e0201n3:388_3": "ca parāya aṅguliyā samāsanto a hoti. Casaddena “sugataṅgulena, pamāṇaṅgulena” iccādīni sijjhanti.",
  "anya-e0201n3:389": "Aṅgulīhi niggataṁ niraṅgulaṁ, aṅguliyo atikkantaṁ accaṅgulaṁ, ime dve amādisamāsā, dve aṅguliyo samāhaṭāti dvaṅgulaṁ.",
  "anya-e0201n3:390_0": "Anaññāsaṅkhyatthesūti kiṁ? Pañca aṅguliyo asminti pañcaṅguli, hattho. Aṅguliyā samīpaṁ",
  "anya-e0201n3:390_1": "upaṅguli. “Caturaṅgulaṁ kaṇṇaṁ osāretvā mahāva. 66, aṭṭhaṅgulaṁ dantakaṭṭhaṁ, dvaṅgulaparamaṁ,",
  "anya-e0201n3:390_2": "caturaṅgulaparamaṁ, aṭṭhaṅgulaparama”ntiādīsu ‘aṅgula’nti akārantaṁ pamāṇavācīsaddantaraṁ.",
  "anya-e0201n3:391": "372.Dārumhaṅgulyāka. 337; rū. 350; nī. 722; caṁ. 4.4.97; pā. 5.4.114; ‘dārumyaṅgulyā’ (bahūsu).",
  "anya-e0201n3:392": "Dārusaṅkhāte aññapadatthe pavattāya aṅguliyā samāsanto ahoti.",
  "anya-e0201n3:393": "Pañca aṅguliyo assāti pañcaṅgulaṁ, dāru. Ettha ca aṅgulipamāṇāvayavo dhaññādīnaṁ mānaviseso ‘dārū’ti vuccati.",
  "anya-e0201n3:394": "373.Dīghāhovassekadesehi ca ratyāka. 337; rū. 350; nī. 722; caṁ. 4.4.75; pā. 5.4.87.",
  "anya-e0201n3:395_0": "Dīgho ca aho ca vasso ca ekadeso cāti dvando, ekadeso nāma pubba, parādi, anaññāsaṅkhyatthesu",
  "anya-e0201n3:395_1": "dīghādīhi ca asaṅkhyehi ca saṅkhyāhi ca parāya rattiyā samāsanto a hoti. Casaddena",
  "anya-e0201n3:395_2": "“ciraratta”nti sijjhati.",
  "anya-e0201n3:396_0": "Dīghā rattiyo dīgharattaṁ, dīghā rattidivaparaṁparātyattho. Aho ca ratti ca ahorattaṁ,",
  "anya-e0201n3:396_1": "vassena temitā ratti vassarattaṁ, rattiyā pubbaṁ pubbarattaṁ, rattiyā paraṁ pararattaṁ,",
  "anya-e0201n3:396_2": "rattiyā aḍḍhaṁ aḍḍharattaṁ, rattiṁ atikkanto atiratto, dve rattiyo dvirattaṁ. Evaṁ",
  "anya-e0201n3:396_3": "tirattaṁ, caturattaṁ, pañcarattaṁ, chārattaṁ, vādhikārattā “ekarattaṁ, ekarattī”ti sijjhati.",
  "anya-e0201n3:397": "Anaññāsaṅkhyatthesūti kiṁ? Dīghā ratti etthāti dīgharatti, hemanto. Rattiyā samīpaṁ uparatti.",
  "anya-e0201n3:398": "374.Go tvacatthe cālopeka. 337; rū. 350; nī. 722; caṁ. 4.4.77; pā. 5.4.92.",
  "anya-e0201n3:399": "Acatthe ca anaññā’saṅkhyatthesu ca pavattā gosaddamhā alopaṭṭhāne samāsanto a hoti.",
  "anya-e0201n3:400": "Rañño go rājagavo, attano go sagavo, paresaṁ go paragavo, pañcagavo, pañcagavaṁ. Evaṁ dasagavaṁ.",
  "anya-e0201n3:401": "Alopeti kiṁ? Pañcahi gohi kīto pañcagu. Ettha ca tena kītoti etasmiṁ atthe taddhitapaccayassa lopo, tena ayaṁ apaccayo na hoti, ‘gossū’ti ossuttaṁ.",
  "anya-e0201n3:402": "Acattheti kiṁ? Gavajā ca gāvo ca gavajagavo, yomhi gossa gavattaṁ.",
  "anya-e0201n3:403": "Anaññāsaṅkhyatthesūti kiṁ? Cittagu, upagu.",
  "anya-e0201n3:404": "375.Rattidiva dāragava caturassāka. 337; rū. 350; nī. 722; caṁ. 4.4.62; pā. 5.4.77.",
  "anya-e0201n3:405": "Ete tayo saddā aantā nipaccante.",
  "anya-e0201n3:406": "Ratti ca divā ca rattidivaṁ, dārā ca gāvo ca dāragavaṁ, catasso assiyo yassa so caturasso, apaccayo, assissa issa attaṁ.",
  "anya-e0201n3:407": "376.Āyāmenugavaṁka. 337; rū. 350; nī. 722; caṁ. 4.4.69; pā. 5.4.83.",
  "anya-e0201n3:408": "Āyāme gamyamāne anugavanti nipaccate.",
  "anya-e0201n3:409": "Gohi anuṭṭhitaṁ sakaṭaṁ anugavaṁ.",
  "anya-e0201n3:410": "Āyāmeti kiṁ? Gunnaṁ pacchā anugu.",
  "anya-e0201n3:411": "377.Akkhismāññattheka. 337; rū. 350; nī. 722; caṁ. 4.4.96; pā. 5.4.113.",
  "anya-e0201n3:412": "Aññapadatthe pavattā akkhimhā samāsanto a hoti.",
  "anya-e0201n3:413_0": "Visālāni akkhīni yassa so visālakkho, virūpāni akkhīni yassa so virūpakkho, anekasahassāni",
  "anya-e0201n3:413_1": "akkhīni yassa so sahassakkho, lohitāni akkhīni yassa so lohitakkho. Evaṁ nīlakkho,",
  "anya-e0201n3:413_2": "nīlakkhi vā. Bahulādhikārā anaññatthepi, akkhīnaṁ paṭimukhaṁ paccakkhaṁ, akkhīnaṁ",
  "anya-e0201n3:413_3": "parabhāgo parokkhaṁ, akkhīnaṁ tirobhāgo tirokkhaṁ. Akkhisaddena cettha pañcindriyāni gayhanti.",
  "anya-e0201n3:414": "Mahāvuttinā kvaci samāsanto a, ā, ipaccayā honti.",
  "anya-e0201n3:415": "Tattha apaccaye –",
  "anya-e0201n3:416_0": "Vāyuno sakhā vāyusakho, vāyusaṅkhāto sakhā assāti vā vāyusakho, aggi, sabbesaṁ piyā’piyamajjhattānaṁ",
  "anya-e0201n3:416_1": "sakhāti sabbasakho, sabbe vā sakhāyo assāti sabbasakho, mettāvihārī. “Sabbamitto",
  "anya-e0201n3:416_2": "sabbasakho”ti theragā. 648 pāḷi. Pāpānaṁ sakhāti pāpasakho, pāpā sakhāro yassāti",
  "anya-e0201n3:416_3": "vā pāpasakho. “Pāpamitto pāpasakho”ti dī. ni. 3.253 pāḷi. Pahito pesito attā yenāti",
  "anya-e0201n3:416_4": "pahitatto, majjhimo attā sabhāvo yassāti majjhatto, chātaṁ ajjhattasantānaṁ saṇṭhānaṁ",
  "anya-e0201n3:416_5": "(mūlapāṭhe) yassāti chātajjhatto, suhito attā yassāti suhitatto, yato saṁyato attā",
  "anya-e0201n3:416_6": "yassāti yatatto, ṭhito attā assāti ṭhitattoiccādi.",
  "anya-e0201n3:417": "Āpaccaye –",
  "anya-e0201n3:418": "Paccakkho dhammo yassāti paccakkhadhammā, chādetīti chado, moho, vivaṭo chado yasminti vivaṭacchadā, sammāsambuddho.",
  "anya-e0201n3:419": "Ipaccaye –",
  "anya-e0201n3:420_0": "Sundaro gandho yassāti sugandhi, kucchito gandho yassāti duggandhi, pūtino gandho",
  "anya-e0201n3:420_1": "yassāti pūtigandhi, surabhino gandho surabhigandhi. “Sarīrassa sugandhino, guṇagandhiyutto aha”nti pāḷi.",
  "anya-e0201n3:421": "Iti samāsantaapaccayarāsi.",
  "anya-e0201n3:422": "Nānādesarāsi",
  "anya-e0201n3:423": "378.Uttarapadeka. 333-334; rū. 344-345; nī. 717-718.",
  "anya-e0201n3:424": "Uttarapade pare pubbapade vidhi hotīti attho. Adhikārasuttamidaṁ.",
  "anya-e0201n3:425": "“Abrāhmaṇo, anariyo, abhikkhuko, ananto”iccādīsu samāse uttarapade pare na-kārassa a, ana honti.",
  "anya-e0201n3:426": "379.Nakhādayoka. 328; rū. 352; nī. 708; caṁ. 5.2.95; pā. 6.3.75.",
  "anya-e0201n3:427": "Nakhādayo saddā napakatikā sijjhanti.",
  "anya-e0201n3:428_0": "Nā’ssa khamatthīti nakho, ‘kha’nti sukhaṁ, dukkhañca, nā’ssa kulamatthīti nakulo,",
  "anya-e0201n3:428_1": "evaṁnāmako brāhmaṇo, pumassa sakaṁ puṁsakaṁ natthi puṁsakaṁ etasminti napuṁsako,",
  "anya-e0201n3:428_2": "khañjanaṁ vekallagamanaṁ khattaṁ, natthi khattaṁ etassāti nakkhattaṁ, kaṁ vuccati",
  "anya-e0201n3:428_3": "sukhaṁ, tabbiruddhattā akaṁ vuccati dukkhaṁ, natthi akaṁ etasminti nāko, saggo, na",
  "anya-e0201n3:428_4": "muñcatīti namuci, māro. Na galati na cavatīti nagaraṁ, gehe vattabbe ‘agāra’nti sijjhati.",
  "anya-e0201n3:429": "380.Nago vā pāṇinika. 333-334; rū. 344-345; nī. 717-718; caṁ. 5.2.96; pā. 6.3.77; ‘nago vāppāṇini’ (bahūsu).",
  "anya-e0201n3:430": "Apāṇimhi nagoti sijjhati vā.",
  "anya-e0201n3:431": "Na gacchantīti nagā, rukkhā. Nagā, pabbatā. Agā, rukkhā, agā, pabbatā.",
  "anya-e0201n3:432": "Apāṇinīti kiṁ? Ago vasalo kiṁ tena. Ettha ‘ago’ti duggatajano, ‘vasalo’ti lāmako, ‘kiṁ tenā’ti nindāvacanaṁ, “sītenā”tipi pāṭho. Evaṁ neke, aneke, nekāni, anekāni iccādi.",
  "anya-e0201n3:433": "Iti na-rāsi.",
  "anya-e0201n3:434": "381.Sahassa soññattheka. 404; rū. 370; nī. 859; caṁ. 5.2.97; pā. 6.3.82.",
  "anya-e0201n3:435": "Aññapadatthe samāse uttarapade pare sahassa so hoti vā.",
  "anya-e0201n3:436": "Puttena saha yo vattatīti saputto, sahaputto.",
  "anya-e0201n3:437": "Aññattheti kiṁ? Saha katvā, saha yujjhitvā.",
  "anya-e0201n3:438": "382.Saññāyaṁka. 404; rū. 370; nī. 859; caṁ. 5.2.98; pā. 6.3.78.",
  "anya-e0201n3:439": "Saññāyaṁ uttarapade pare sahassa so hoti.",
  "anya-e0201n3:440": "Saha āyattaṁ sāyattaṁ, saha palāsaṁ sapalāsaṁ, agarukārassetaṁ nāmaṁ.",
  "anya-e0201n3:441": "383.Apaccakkheka. 404; rū. 307; nī. 859; caṁ. 5.2.99; pā. 6.3.80.",
  "anya-e0201n3:442": "Apaccakkhe gamyamāne uttarapade pare sahassa so hoti.",
  "anya-e0201n3:443_0": "Oḍḍiyati etāyāti oḍḍi, pāso. Oḍḍiyā saha yo vattatīti soḍḍi, kapoto. Idha ‘oḍḍi’",
  "anya-e0201n3:443_1": "apaccakkhā. “Sāggi kapoto”tipi pāṭho, picunā saha vattatīti sapicukā, vātamaṇḍalikā,",
  "anya-e0201n3:443_2": "sā ca apaccakkhā, uggantvā ākāse paribbhamantaṁ picusaṅghāṭaṁ disvā ñātabbā. “Sapisācā",
  "anya-e0201n3:443_3": "vātamaṇḍalikā”tipi pāṭho. Evaṁ sarajā, vātā, sarakkhasī, ratti.",
  "anya-e0201n3:444": "384.Akāle sakatthassaka. 404; rū. 370; nī. 859; caṁ. 5.2.110; pā. 6.3.81.",
  "anya-e0201n3:445": "Sakatthappadhānassa sahasaddassa so hoti akāle uttarapade pare.",
  "anya-e0201n3:446": "Sabrahmaṁ, sacakkaṁ.",
  "anya-e0201n3:447": "Akāleti kiṁ? Saha pubbaṇhaṁ, saha paraṇhaṁ, sunakkhattena saha pavattaṁ pubbaṇhaṁ, paraṇhanti attho.",
  "anya-e0201n3:448": "385.Ganthantādhikyeka. 404; rū. 370; nī. 859; caṁ. 5.2.101; pā. 6.3.79.",
  "anya-e0201n3:449": "Ganthassa anto ganthanto. Yathā taṁ kaccāyanaganthassa anto uṇādikappo, adhikabhāvo ādhikyaṁ, ganthante ca ādhikye ca vattamānassa sahasaddassa so hoti uttarapade pare.",
  "anya-e0201n3:450": "Saha uṇādinā’ yaṁ adhiyateti taṁ soṇādi, sakalaṁ kaccāyanaṁ adhītetyattho. Saha muhuttena sakalaṁ jotiṁ adhīte samuhuttaṁ, jotīti nakkhattasatthaṁ.",
  "anya-e0201n3:451": "Ādhikye – sadoṇā, khārī, sakahāpaṇaṁ, nikkhaṁ, samāsakaṁ, kahāpaṇaṁ. Niccatthamidaṁ suttaṁ.",
  "anya-e0201n3:452": "386.Samānassa pakkhādīsu vāka. 404; rū. 370; nī. 859; caṁ. 5.2.103-4; pā. 6.3.84-86.",
  "anya-e0201n3:453": "Pakkhādīsu uttarapadesu samānassa so hoti vā.",
  "anya-e0201n3:454": "Samāno pakkho sahāyo sapakkho, samāno pakkho yassāti vā sapakkho, samānapakkho vā. Evaṁ sajāti, samānajāti, sajanapado, saratti.",
  "anya-e0201n3:455_0": "Samāno pati yassā sā sapati. Evaṁ sanābhi, sabandhu, sabrahmacārī, sanāmo. Avhayaṁ",
  "anya-e0201n3:455_1": "vuccati nāmaṁ, candena samānaṁ avhayaṁ yassa so candasavhayo, sagotto, indena samānaṁ",
  "anya-e0201n3:455_2": "gottaṁ yassa so indasagotto, sarūpaṁ, saṭṭhānaṁ. Hari vuccati suvaṇṇaṁ, harinā samāno",
  "anya-e0201n3:455_3": "vaṇṇo yassa so harissavaṇṇo, sassa dvittaṁ. Evaṁ siṅgīnikkhasavaṇṇo, savayo, sadhano, sadhammo, sajātiyo.",
  "anya-e0201n3:456": "Pakkhādīsūti kiṁ? Samānasīlo.",
  "anya-e0201n3:457": "387.Udare iyeka. 404; rū. 370; nī. 859; caṁ. 5.2.105; pā. 6.3.88.",
  "anya-e0201n3:458": "Iyayutte udare pare samānassa so hoti vā.",
  "anya-e0201n3:459": "Samāne udare jāto sodariyo, samānodariyo.",
  "anya-e0201n3:460": "Iyeti kiṁ? Samānodaratā.",
  "anya-e0201n3:461": "Aññesupi samānassa so hoti, candena samānā sirī yassa taṁ candassasirīkaṁ, mukhaṁ. Evaṁ padumassasirīkaṁ, vadanaṁ.",
  "anya-e0201n3:462_0": "Mahāvuttinā santādīnañca so hoti, saṁvijjati lomaṁ assāti salomako. Evaṁ sapakkhako,",
  "anya-e0201n3:462_1": "saṁvijjanti āsavā etesanti sāsavā, saṁvijjanti paccayā etesanti sappaccayā, saṁvijjanti",
  "anya-e0201n3:462_2": "attano uttaritarā dhammā etesanti sauttarā, santo puriso sappuriso. Tathā sajjano,",
  "anya-e0201n3:462_3": "saddhammo, santassa bhāvo sabbhāvo iccādi.",
  "anya-e0201n3:463": "Iti sa-rāsi.",
  "anya-e0201n3:464": "388.Imassidaṁka. 129; rū. 222; nī. 305.",
  "anya-e0201n3:465": "Uttarapade pare imassa idaṁ hoti.",
  "anya-e0201n3:466_0": "Ayaṁ attho etassāti idamatthī, samāsante ī, idamatthino bhāvo idamatthitā. Ayaṁ paccayo",
  "anya-e0201n3:466_1": "etesanti idappaccayā, idappaccayānaṁ bhāvo idappaccayatā. “Imesaṁ paccayā idappaccayā,",
  "anya-e0201n3:466_2": "idappaccayā eva idappaccayatā”tipi yojenti. ‘Ida’nti nipātapadampi atthi, “rūpañca",
  "anya-e0201n3:466_3": "hidaṁ bhikkhave attā abhavissā, vedanā ca hidaṁ. Saññā ca hidaṁ. Saṅkhārā ca hidaṁ",
  "anya-e0201n3:466_4": "bhikkhave attā abhavissaṁsu” iccādi mahāva. 20.",
  "anya-e0201n3:467": "389.Puṁ pumassa vāka. 82; rū. 149.",
  "anya-e0201n3:468": "Uttarapade pare pumassa puṁ hoti vā.",
  "anya-e0201n3:469": "Pumassa liṅgaṁ pulliṅgaṁ, pumassa bhāvo pumbhāvo, pumā ca so kokilo cāti puṅkokilo, pumā ca so go cāti puṅgavo, ‘go tvacatthe…’ti apaccayo, napuṁsako.",
  "anya-e0201n3:470": "Vāti kiṁ? Pumitthī.",
  "anya-e0201n3:471": "390.Ṭa ntantūnaṁka. 126; rū. 101; nī. 301.",
  "anya-e0201n3:472": "Uttarapade pare nta, ntūnaṁ ṭa hoti vā kvaci.",
  "anya-e0201n3:473": "Bhavaṁ patiṭṭho yesaṁ te bhavaṁpatiṭṭhā, bindāgamo. Bhagavā mūlaṁ yesaṁ te bhagavaṁmūlakā, dhammā. Evaṁ bhagavaṁpaṭisaraṇā, dhammā.",
  "anya-e0201n3:474_0": "Bahulādhikārā tarādīsu ca paresu, mahantīnaṁ atisayena mahāti mahattarī, rattaññūnaṁ",
  "anya-e0201n3:474_1": "mahantassa bhāvo rattaññumahattaṁ. Evaṁ jātimahattaṁ, guṇamahattaṁ, puññamahattaṁ,",
  "anya-e0201n3:474_2": "arahantassa bhāvo arahattaṁ.",
  "anya-e0201n3:475": "391.Aka. 642; rū. 589; nī. 1269; caṁ. 5.2.106; pā. 6.3.89.",
  "anya-e0201n3:476": "Uttarapade pare nta, ntūnaṁ a hoti.",
  "anya-e0201n3:477": "Bhavantapatiṭṭhā, mayaṁ, guṇavantapatiṭṭhā, mayaṁ.",
  "anya-e0201n3:478": "392.Rīrikkhakesuka. 642; rū. 589; nī. 1269; caṁ. 5.2.107; pā. 6.3.89-90.",
  "anya-e0201n3:479": "Rī, rikkha, kapaccayantesu paresu samānassa so hoti.",
  "anya-e0201n3:480": "Niccasamāsattā aññapadena viggaho, saṁvijjatīti samāno, paccakkhe viya citte upalabbhatīti attho. Samāno viya so dissatīti sadī, sadikkho, sadiso, samānā viya te dissantīti sadisā.",
  "anya-e0201n3:481": "393.Ntakimimānaṁ ṭākīṭīka. 126; rū. 101; nī. 301.",
  "anya-e0201n3:482": "Tesu paresu ntapaccayantassa ca kiṁ, imasaddānañca kamena ṭā, kī, ṭī honti.",
  "anya-e0201n3:483": "Bhavaṁ viya so dissatīti bhavādī, bhavādikkho, bhavādiso, ko viya so dissatīti kīdī, kīdikkho, kīdiso, ayaṁ viya so dissatīti īdī, īdikkho, īdiso.",
  "anya-e0201n3:484": "394.Sabbādīnamāka. 642; rū. 589; nī. 1269; caṁ. 5.2.108; pā. 6.3.91.",
  "anya-e0201n3:485": "Tesu paresu sabbādināmakānaṁ ya, ta, eta, añña, amha, tumhasaddānaṁ anto ā hoti.",
  "anya-e0201n3:486": "Yādī, yādikkho, yādiso, tādī, tādikkho, tādiso, etādī, etādikkho, etādiso.",
  "anya-e0201n3:487": "395.Vetasseṭaka. 642; rū. 589; nī. 1269.",
  "anya-e0201n3:488": "Tesu paresu etassa eṭa hoti vā.",
  "anya-e0201n3:489": "Edī, edikkho, ediso, aññādī, aññādikkho, aññādiso, amhādī, amhādikkho, amhādiso, tumhādī, tumhādikkho, tumhādiso.",
  "anya-e0201n3:490": "396.Tumhamhānaṁ tāmekasmiṁka. 642; rū. 589; nī. 1269.",
  "anya-e0201n3:491": "Tesu paresu ekavacane pavattānaṁ tumha’ mhasaddānaṁ tā, mā honti vā.",
  "anya-e0201n3:492": "Ahaṁ viya so dissatīti mādī, mādikkho, mādiso, tvaṁ viya so dissatīti tādī, tādikkho, tādiso.",
  "anya-e0201n3:493_0": "Ekasminti kiṁ? Amhe viya te dissantīti amhādino, amhādikkhā, amhādisā, tumhe viya",
  "anya-e0201n3:493_1": "te dissantīti tumhādino, tumhādikkhā, tumhādisā. Ettha ca upamānatthasseva ekattaṁ",
  "anya-e0201n3:493_2": "icchīyati, tasmā ahaṁ viya te dissantīti mādisā tvaṁ viya te dissantīti tādino, tādisātipi",
  "anya-e0201n3:493_3": "yujjanti. “Mādisā ve jinā honti, ye pattā āsavakkhaya”nti mahāva. 11 pāḷi, imāni",
  "anya-e0201n3:493_4": "padāni upari kitakaṇḍepi āgamissanti.",
  "anya-e0201n3:494": "397.Taṁmamaññatraka. 143; rū. 235; nī. 322.",
  "anya-e0201n3:495": "Rī, rikkha, kapaccayehi aññasmiṁ uttarapade pare tumha’mhānaṁ taṁ, maṁādesā honti kvaci.",
  "anya-e0201n3:496": "Tvaṁ leṇaṁ yesaṁ te taṁleṇā, ahaṁ leṇaṁ yesaṁ te maṁleṇā saṁ. ni. 4.359. Evaṁ taṁdīpā, maṁdīpā saṁ. ni. 4.359, taṁpaṭisaraṇā, maṁpaṭisaraṇā.",
  "anya-e0201n3:497": "398.Manādyāpādīnamo maye caka. 183; rū. 386; nī. 375.",
  "anya-e0201n3:498": "Uttarapade mayapaccaye ca pare manādīnaṁ āpādīnañca o hoti.",
  "anya-e0201n3:499": "Manoseṭṭhā, manomayā, rajojallaṁ, rajomayaṁ, sabbo manogaṇo idha vattabbo, āpodhātu, āpomayaṁ. Anuyanti disodisaṁ dī. ni. 3.281, jīva tvaṁ saradosataṁ jā. 1.2.9.",
  "anya-e0201n3:500": "399.Parassa saṅkhyāsuka. 36; rū. 47; nī. 130.",
  "anya-e0201n3:501": "Saṅkhyāsu parāsu parassa o hoti.",
  "anya-e0201n3:502": "Parosataṁ, parosahassaṁ, paropaṇṇāsa dhammā, idha parasaddo “indriyaparopariyatta”nti ettha viya adhikatthavācisaddantaraṁ, na sabbanāmaṁ.",
  "anya-e0201n3:503": "400.Jane puthassuka. 49; rū. 44; nī. 129.",
  "anya-e0201n3:504": "Jane pare puthassa u hoti.",
  "anya-e0201n3:505_0": "Ariyehi puthagevāyaṁ janoti puthujjano. Api ca pāḷinaye puthusaddoyeva bahulaṁ dissati,",
  "anya-e0201n3:505_1": "puthu kilese janentīti puthujjanā, puthu nānāsatthārānaṁ mukhaṁ ullokentīti puthujjanā,",
  "anya-e0201n3:505_2": "puthu nānāoghehi vuyhantīti puthujjanā mahāni. 51, 94, saññānānāttaputhuttapabhedaṁ",
  "anya-e0201n3:505_3": "paṭicca taṇhānānāttaputhuttapabhedo hoti dha. sa. aṭṭha. 1, iṅgha aññepi pucchassu,",
  "anya-e0201n3:505_4": "puthū samaṇabrāhmaṇe saṁ. ni. 1.246. Gāmā gāmaṁ vicarissaṁ, sāvake vinayaṁ puthū,",
  "anya-e0201n3:505_5": "āyatāni puthūni ca, puthunā vijjuvaṇṇinā jā. 2.22.968, puthukāyā puthubhūtā iccādi.",
  "anya-e0201n3:505_6": "Tasmā “puthageva, puthakkaraṇe” iccādīsu thussa ukārassa akāro akāroti? yujjati.",
  "anya-e0201n3:506": "401.So chassāhāyatanesu vāka. 374; rū. 408; nī. 804.",
  "anya-e0201n3:507": "Ahe ca āyatane ca pare chassa so hoti vā.",
  "anya-e0201n3:508": "Cha ahāni sāhaṁ. Atthi sāhassa jīvitaṁ jā. 2.22.314, ‘sāhassā’ti sāhaṁ+assāti chedo. Saḷāyatanaṁ.",
  "anya-e0201n3:509": "Vāti kiṁ? Chāhappaṭicchannā āpatti cūḷava. 134, cha āyatanāni.",
  "anya-e0201n3:510": "402.Ltupitādīnamāraṅraṅaka. 200; rū. 159; nī. 415; caṁ. 5.2.20; pā. 6.3.32.",
  "anya-e0201n3:511": "Samāsuttarapade pare ltupaccayantānaṁ pitādīnañca kamena āraṅa, raṅa honti vā.",
  "anya-e0201n3:512": "Satthuno dassanaṁ satthāradassanaṁ. Evaṁ kattāraniddeso. Mātā ca pitā ca mātarapitaro, mātāpitūsu saṁvaḍḍho mātāpitarasaṁvaḍḍho.",
  "anya-e0201n3:513": "Vāti kiṁ? Satthudassanaṁ, kattu niddeso, mātāpitaro.",
  "anya-e0201n3:514": "403.Vijjāyonisambandhīnamā tatra cattheka. 199; rū. 158; nī. 736; caṁ. 5.2.21; pā. 6.3.25.",
  "anya-e0201n3:515": "Catthasamāse vijjāsambandhīnaṁ yonisambandhīnañca ltupitādīnaṁ ā hoti tesveva paresu.",
  "anya-e0201n3:516": "Mātāpitā, mātāpitaro iccādi.",
  "anya-e0201n3:517": "Tatrāti kiṁ? Mātuyā bhātā mātubhātā.",
  "anya-e0201n3:518": "Ettha ca vijjāsippāni sikkhāpentā ācariyā sissānaṁ vijjāsambandhī mātāpitaro nāma.",
  "anya-e0201n3:519": "404.Putteka. 199; rū. 158; nī. 736; caṁ. 5.2.22; pā. 6.3.25.",
  "anya-e0201n3:520": "Catte putte pare vijjāyonisambandhīnaṁ ltupitādīnaṁ ā hoti.",
  "anya-e0201n3:521_0": "Mātāputtā gacchanti, pitāputtā gacchanti. Mahāvuttinā tesañca i hoti, mātipakkho,",
  "anya-e0201n3:521_1": "pitipakkho. Mātigho labhate dukhaṁ jā. 2.19.118, pitigho labhate dukhaṁ, māttikaṁ",
  "anya-e0201n3:521_2": "dhanaṁ, pettikaṁ dhanaṁ pārā. 34. Ettha ca mātuyā santakaṁ māttikaṁ, pituno santakaṁ",
  "anya-e0201n3:521_3": "pettikaṁ, dvittaṁ vuddhi ca. Mātito, pitito, bhātā eva bhātiko, bhātikarājā.",
  "anya-e0201n3:522": "405.Jāyāya jāyaṁ patimhika. 339; rū. 358; nī. 731; ‘…jayaṁ patimhi’ (bahūsu).",
  "anya-e0201n3:523": "Patimhi pare jāyāsaddassa jāyaṁ hoti.",
  "anya-e0201n3:524_0": "Puttaṁ janetīti jāyā, jāyā ca pati ca jāyampatī jayampatī (bahūsu). Atha vā “jāyampatī”ti",
  "anya-e0201n3:524_1": "idaṁ sandhividhināva siddhaṁ, tasmā “jampatī”tipāṭho siyā yathā “devarājā sujampatī’",
  "anya-e0201n3:524_2": "saṁ. ni. 1.264’ti, yathā ca sakkataganthesu “dāro ca pati ca dampatī”ti. Idha pana",
  "anya-e0201n3:524_3": "mahāvuttinā patimhi sujātāya sujaṁ hoti, dārassa ca daṁ hoti, tathā jāyā ca pati",
  "anya-e0201n3:524_4": "ca jampatīti niṭṭhaṁ gantabbaṁ.",
  "anya-e0201n3:525_0": "Yañca vuttiyaṁ “jānipatīti pakatyantarena siddhaṁ, tathā dampatī”ti vuttaṁ. Tattha",
  "anya-e0201n3:525_1": "puttaṁ janetīti jānī. Jānī ca pati ca jānīpatīti yujjati. “Tudampatī”ti pāṭho. Kaccāyane",
  "anya-e0201n3:525_2": "ca ‘jāyāya tu daṁjāni patimhī’ti. Tattha tusaddo padapūraṇamatte yujjati.",
  "anya-e0201n3:526": "406.Saññāyamudodakassaka. 404; rū. 370; nī. 257; caṁ. 5.2.65; pā. 6.3.57.",
  "anya-e0201n3:527": "Saññāyaṁ gamyamānāyaṁ uttarapade pare udakassa udo hoti.",
  "anya-e0201n3:528": "Udakaṁ dhāretīti udadhi, mahantaṁ udakaṁ dhāretīti mahodadhi, udakaṁ pivanti etthāti udapānaṁ, udakaṁ pivanti etāyāti udapāti.",
  "anya-e0201n3:529": "407.Kumbhādīsu vāka. 404; rū. 370; nī. 257; caṁ. 5.2.69; pā. 6.3.59.",
  "anya-e0201n3:530": "Kumbhādīsu paresu udakassa udo hoti vā.",
  "anya-e0201n3:531": "Udakassa kumbho udakumbho, udakakumbho. Evaṁ udapatto, udakapatto, udabindu, udakabindu. Mahāvuttinā syādīsupi, “nīlodā pokkharaṇī”ti pāḷi.",
  "anya-e0201n3:532": "408.Sotādīsu lopoka. 404; rū. 370; nī. 256.",
  "anya-e0201n3:533": "Sotādīsu paresu udakassa ussa lopo hoti.",
  "anya-e0201n3:534": "Udakassa sotaṁ dakasotaṁ, udake rakkhaso dakarakkhaso, udakaṁ āsayo yesaṁ te dakāsayā, pāṇā. Mahāvuttinā syādīsupi, “dake dakāsayā sentī”ti saṁ. ni. 3.78 (thokaṁ visadisaṁ) pāḷi.",
  "anya-e0201n3:535": "409.Pubbāparajjasāyamajjhehāhassa ṇhoka. 404; rū. 370; nho (sī.).",
  "anya-e0201n3:536": "Pubbādīhi parassa ahassa ṇho hoti.",
  "anya-e0201n3:537": "Pubbaṇho, aparaṇho, ajjaṇho, sāyaṇho sāyanho, majjhaṇho.",
  "anya-e0201n3:538": "Nānādesarāsi niṭṭhito.",
  "anya-e0201n3:539": "Abyayarāsi",
  "anya-e0201n3:540": "410.Kupādayo niccamasyādividhimhika. 324; rū. 339; caṁ. 2.2.24; pā. 2.2.18.",
  "anya-e0201n3:541": "Syādividhito aññattha kuādayo pādayo ca saddā syādyantena saha niccaṁ ekatthā honti.",
  "anya-e0201n3:542_0": "Kucchito brāhmaṇo kubrāhmaṇo, īsakaṁ uṇhaṁ kaduṇhaṁ, pākaṭo hutvā bhavatīti pātubhūto,",
  "anya-e0201n3:542_1": "āvī ‘āvi’pi dissati hutvā bhavatīti āvībhūto, tuṇhī bhavatīti tuṇhībhūto, pamukho",
  "anya-e0201n3:542_2": "nāyako panāyako, pakārena karitvā pakaritvā pakārena kataṁ pakataṁ, paṭhamaṁ vā kataṁ",
  "anya-e0201n3:542_3": "pakataṁ, virūpo puriso duppuriso. Evaṁ dukkaṭaṁ, sobhaṇo puriso supuriso. Evaṁ sukataṁ,",
  "anya-e0201n3:542_4": "abhidhammo, abhitthuto, bhusaṁ kaḷāro ākaḷāro, bhusaṁ bandho ābandho iccādi.",
  "anya-e0201n3:543": "Pādayo pakatādyatthe paṭhamāya ekatthā honti, pakato ācariyo pācariyo. Evaṁ payyako, paro antevāsī pantevāsī, paro putto paputto, paro nattā panattā.",
  "anya-e0201n3:544": "Atyādayo atikkantādyatthe dutiyāya, mañcaṁ atikkanto atimañco. Evaṁ atibālo, ativelā.",
  "anya-e0201n3:545": "Avādayo kuṭṭhādyatthe tatiyāya, kokilāya avakuṭṭhaṁ vanaṁ avakokilaṁ, ‘avakuṭṭha’nti chaḍḍitanti vadanti. Evaṁ avamayūraṁ.",
  "anya-e0201n3:546": "Pariyādayo gilānādyatthe catutthiyā, ajjhāyituṁ gilāno pariyajjheno.",
  "anya-e0201n3:547": "Nyādayo nikkhantādyatthe pañcamiyā, kosambiyā nikkhanto nikkosambi, vānato nikkhantaṁ nibbānaṁ.",
  "anya-e0201n3:548": "Asyādividhimhīti kiṁ? Rukkhaṁ pati vijjotate.",
  "anya-e0201n3:549": "411.Cī kriyatthehicaṁ. 2.2.25; pā. 1.4.60, 61.",
  "anya-e0201n3:550": "Cīpaccayanto saddo kriyatthehi saddehi saha ekattho hoti.",
  "anya-e0201n3:551": "Balasā kiriya balīkiriya, pākaṭīkiriya, pākaṭībhuyya, pākaṭībhaviya.",
  "anya-e0201n3:552": "412.Bhūsanādarānādarādīsvehi sahacaṁ. 2.2.27; pā. 1.4.63, 64.",
  "anya-e0201n3:553": "Alamādayo saddā bhūsanādīsu atthesu etehi kriyatthehi saha ekatthā honti.",
  "anya-e0201n3:554": "Bhūsanaṁ akāsīti alaṁkiriya, samaṁ ādaraṁ akāsīti sakkacca, asamaṁ anādaraṁ akāsīti asakkacca, binduno pararūpattaṁ.",
  "anya-e0201n3:555_0": "Bhūsanādīsūti kiṁ? Alaṁ bhutvā gato, ‘ala’nti pariyattaṁ, sakkatvā gato, sobhaṇaṁ",
  "anya-e0201n3:555_1": "katvātyattho. “Kacca, kiriya” iccādinā saṁkhittarūpehi upapadena saha siddhehi eva",
  "anya-e0201n3:555_2": "ekatthasaññā, na “katvā” iccādinā asaṁkhittarūpehi visuṁ siddhehīti adhippāyo.",
  "anya-e0201n3:556": "413.Aññe caka. 324, 327; rū. 339, 351; nī. 682-688, caṁ. 2.2.30, 33, 34, 37, 44; pā 1.4.67, 71, 72, 75, 76; 3.4.63.",
  "anya-e0201n3:557": "Aññe ca saddā kriyatthehi syādyantehi saha bahulaṁ ekatthā honti.",
  "anya-e0201n3:558": "Atirekaṁ abhavīti parobhuyya. Evaṁ tirobhuyya, parokiriya, tirokiriya, urasikiriya, manasikiriya, majjhekiriya, tuṇhībhuyya.",
  "anya-e0201n3:559": "Tyādisaddāpi saññābhāvaṁ pattā nipātarūpā honti, syādirūpā ca. Tasmā tepi imasmiṁ sutte saṅgayhanti.",
  "anya-e0201n3:560_0": "Atthikhīrā gāvī, nasantiputtā itthī, atthi hutvā paccayo atthipaccayo. Evaṁ natthipaccayo,",
  "anya-e0201n3:560_1": "ahosi eva kammaṁ ahosikammaṁ, ehi ca passa ca ehipassa, ehipassa iti vidhānaṁ arahatīti",
  "anya-e0201n3:560_2": "ehipassiko, ayaṁ taddhitantasamāso nāma. Evaṁ parattha.",
  "anya-e0201n3:561_0": "Ehi bhaddanteti vuttopi na etīti naehibhaddantiko dī. ni. 1.394, tiṭṭha bhaddanteti",
  "anya-e0201n3:561_1": "vuttopi na tiṭṭhatīti natiṭṭhabhaddantiko, ehi svāgataṁ tuyhanti vadanasīlo ehisvāgatiko,",
  "anya-e0201n3:561_2": "ehisvāgatavādī pārā. 432 vā, ehi bhikkhūti vacanena siddhā upasampadā ehibhikkhūpasampadā,",
  "anya-e0201n3:561_3": "evaṁ porāṇā āhaṁsu vā, evaṁ pure āsiṁsu vāti evaṁ pavattaṁ vidhānaṁ ettha atthīti",
  "anya-e0201n3:561_4": "itihāso dī. ni. 1.256, purāṇagantho, yaṁ pubbe anaññātaṁ, taṁ idāni ñassāmi iti pavattassa",
  "anya-e0201n3:561_5": "indriyaṁ anaññātaññassāmītindriyaṁ, asuko iti āha asuko iti āha, asukasmiṁvā ganthe",
  "anya-e0201n3:561_6": "iti āha asukasmiṁ ganthe iti āhāti evaṁ pavattavacanaṁ itihitihaṁ, aññāsi iti byākato",
  "anya-e0201n3:561_7": "koṇḍañño aññāsikoṇḍañño mahāva. 8 iccādi.",
  "anya-e0201n3:562_0": "Keci pana “sacchikaroti, manasikaroti, pākaṭīkaroti, āvīkaroti, pātukaroti, alaṅkaroti,",
  "anya-e0201n3:562_1": "sakkaroti, pabhavati, parābhavati” iccādīnampi ekatthībhāvaṁ vadanti. Tumantatvantādikāpi",
  "anya-e0201n3:562_2": "ettha saṅgayhanti, gantuṁ kāmetīti gantukāmo, kattukāmo, daṭṭhukāmo, gantuṁ mano",
  "anya-e0201n3:562_3": "etassāti gantumano, saṁvidhāya avahāro saṁvidhāvahāro, yalopo. Evaṁ upādāya uppannaṁ",
  "anya-e0201n3:562_4": "rūpaṁ upādārūpaṁ, anupādāya vimutto anupādāvimutto, paṭiccasamuppādo, āhaccabhāsito,",
  "anya-e0201n3:562_5": "upahaccaparinibbāyī pu. pa. 37, aveccappasādo, chakkhattuparamaṁ, sattakkhattuparamo pu. pa. 31 iccādi.",
  "anya-e0201n3:563": "Abyayarāsi niṭṭhito.",
  "anya-e0201n3:564": "Saṅkhyārāsi",
  "anya-e0201n3:565": "Idāni saṅkhyārāsi vuccate.",
  "anya-e0201n3:566": "414.Vidhādīsu dvissa duka. 386; rū. 410; nī. 811.",
  "anya-e0201n3:567": "Vidhādīsu paresu dvissa du hoti.",
  "anya-e0201n3:568": "Dve vidhā pakārā yassāti duvidho, dve paṭṭāni yassāti dupaṭṭaṁ, cīvaraṁ, duvaṅgikaṁ, jhānaṁ iccādi.",
  "anya-e0201n3:569": "415.Di guṇādīsuka. 386; rū. 410; nī. 811.",
  "anya-e0201n3:570": "Guṇādīsu dvissa di hoti.",
  "anya-e0201n3:571": "Dve guṇā paṭalā yassāti diguṇā, saṅghāṭi, dve gāvo digu, dve rattiyo dirattaṁ, dvirattaṁ vā.",
  "anya-e0201n3:572": "416.Tīsvaka. 383; rū. 253; nī. 815.",
  "anya-e0201n3:573": "Tīsu paresu dvissa a hoti.",
  "anya-e0201n3:574": "Dve vā tayo vā vārā dvattikkhattuṁ, dve vā tayo vā pattā dvattipattā.",
  "anya-e0201n3:575": "417.Ā saṅkhyāyāsatādonaññattheka. 383; rū. 253; nī. 815; caṁ. 5.2.52; pā. 6.3.47.",
  "anya-e0201n3:576": "Aññapadatthavajjite samāse satādito aññasmiṁ saṅkhyāpade pare dvissa ā hoti.",
  "anya-e0201n3:577": "Dve ca dasa ca dvādasa, dvīhi vā adhikā dasa dvādasa, dvāvīsati, dvattiṁsa, rassattaṁ.",
  "anya-e0201n3:578": "Asatādoti kiṁ? Dvisataṁ, dvisahassaṁ.",
  "anya-e0201n3:579": "Anaññattheti kiṁ? Dve dasa yasminti dvidasa.",
  "anya-e0201n3:580": "418.Tisseka. 404; rū. 370; caṁ. 5.2.53; pā. 6.3.48.",
  "anya-e0201n3:581": "Anaññatthe asatādo saṅkhyāpade pare tissa e hoti.",
  "anya-e0201n3:582": "Tayo ca dasa ca terasa, tīhi vā adhikā dasa terasa. Evaṁ tevīsati, tettiṁsa.",
  "anya-e0201n3:583": "419.Cattālīsādo vāka. 404; rū. 370; caṁ. 5.2.54; pā. 6.3.49.",
  "anya-e0201n3:584": "Cattālīsādīsu paresu tissa e hoti vā.",
  "anya-e0201n3:585": "Tecattālīsaṁ, ticattālīsaṁ, tepaññāsaṁ, tipaññāsaṁ, tesaṭṭhi, tisaṭṭhi, tesattati, tisattati, teasīti, tiasīti, tenavuti, tinavuti.",
  "anya-e0201n3:586": "420.Dvissā caka. 404; rū. 370 caṁ. 5.2.54; pā. 6.3.69.",
  "anya-e0201n3:587": "Cattālīsādo dvissa e hoti vā ā ca.",
  "anya-e0201n3:588_0": "Dvecattālīsaṁ, dvācattālīsaṁ, dvicattālīsaṁ, dvepaññāsaṁ, dvipaññāsaṁ, dvāsaṭṭhi,",
  "anya-e0201n3:588_1": "dvesaṭṭhi, dvāsattati, dvesattati, dvāsīti, dvānavuti, dvenavuti. Vāsaddena paññāsamhi",
  "anya-e0201n3:588_2": "āttaṁ, asītimhi ettañca natthi.",
  "anya-e0201n3:589": "421.Bācattālīsādo vāka. 380; rū. 255; nī. 810.",
  "anya-e0201n3:590": "Acattālīsādo pare dvissa bā hoti vā.",
  "anya-e0201n3:591": "Bārasa, dvādasa, bāvīsati, dvāvīsati, bāttiṁsa, dvattiṁsa.",
  "anya-e0201n3:592": "Acattālīsādoti kiṁ? Dvācattālīsaṁ.",
  "anya-e0201n3:593": "422.Catussa cuco daseka. 390; rū. 256; nī. 826.",
  "anya-e0201n3:594": "Dase pare catussa cu, co honti vā.",
  "anya-e0201n3:595": "Cuddasa, coddasa, catuddasa.",
  "anya-e0201n3:596": "423.Vīsatidasesu pañcassa paṇṇapannāka. 404; rū. 370; nī. 814.",
  "anya-e0201n3:597": "Esu pañcassa paṇṇa, pannā honti vā yathākkamaṁ.",
  "anya-e0201n3:598": "Paṇṇavīsati, pañcavīsati, pannarasa, pañcadasa.",
  "anya-e0201n3:599": "424.Chassa soka. 374; rū. 408; nī. 806.",
  "anya-e0201n3:600": "Dase pare chassa so hoti.",
  "anya-e0201n3:601": "Soḷasa.",
  "anya-e0201n3:602": "425.Ekaṭṭhānamāka. 383; rū. 253; nī. 815.",
  "anya-e0201n3:603": "Dase pare eka, aṭṭhānaṁ ā hoti.",
  "anya-e0201n3:604": "Ekādasa, aṭṭhārasa.",
  "anya-e0201n3:605": "426.Ra saṅkhyāto vāka. 381; rū. 254; nī. 812.",
  "anya-e0201n3:606": "Ekādisaṅkhyamhā parassa dasassa ra hoti vā.",
  "anya-e0201n3:607": "Ekārasa, ekādasa, bārasa, dvādasa, pannarasa, pañcadasa, sattarasa, sattadasa, aṭṭhārasa, aṭṭhādasa, bādese pannādese ca niccaṁ. Idha na hoti, catuddasa.",
  "anya-e0201n3:608": "427.Chatīhi ḷo caka. 379; rū. 258; nī. 809.",
  "anya-e0201n3:609": "Cha, tīhi parassa dassa ḷo hoti ro ca.",
  "anya-e0201n3:610": "Soḷasa, terasa, teḷasa.",
  "anya-e0201n3:611": "428.Catutthatatiyānamaḍḍhuḍḍhatiyāka. 387; rū. 411; nī. 819.",
  "anya-e0201n3:612": "‘Aḍḍhuḍḍhatiyā’ti aḍḍhā+uḍḍhatiyāti chedo, aḍḍhamhā paresaṁ catuttha, tatiyānaṁ uḍḍha, tiyā honti yathākkamaṁ.",
  "anya-e0201n3:613": "Aḍḍhena catuttho aḍḍhuḍḍho, aḍḍhena tatiyo aḍḍhatiyo.",
  "anya-e0201n3:614": "Sakatthe ṇyamhi aḍḍhateyyo.",
  "anya-e0201n3:615": "429.Dutiyassa saha diyaḍḍhadivaḍḍhāka. 387; rū. 411; nī. 819.",
  "anya-e0201n3:616": "Aḍḍhamhā parassa dutiyassa saha aḍḍhena diyaḍḍha, divaḍḍhā honti.",
  "anya-e0201n3:617": "Aḍḍhena dutiyo diyaḍḍho, divaḍḍho.",
  "anya-e0201n3:618_0": "Yathā ca eka, dvi,ti, catu, pañca, cha, satta, aṭṭha, nava, dasasaddā paccekaṁ attano",
  "anya-e0201n3:618_1": "atthesu nipatanti, tathā vīsati, tiṁsati, cattālīsa, paññāsa, saṭṭhi, sattati, asīti,",
  "anya-e0201n3:618_2": "navutisaddā paccekaṁ attano atthesu nipatanti, dasasaddassa kāriyā na honti, evaṁ",
  "anya-e0201n3:618_3": "satasahassasaddāpīti daṭṭhabbaṁ.",
  "anya-e0201n3:619_0": "Tato paraṁ pana dasa sahassāni dasasahassaṁ, idaṁ ‘nahuta’nti ca vuccati, sataṁ sahassāni",
  "anya-e0201n3:619_1": "satasahassaṁ, idaṁ ‘lakkha’nti ca vuccati, dasa satasahassāni dasasatasahassanti",
  "anya-e0201n3:619_2": "evaṁ digusamāsavasena etāni padāni sijjhanti.",
  "anya-e0201n3:620": "Dve satāni dvisataṁ, tīṇi satāni tisataṁ, dve sahassāni dvisahassaṁ, tīṇi sahassāni tisahassaṁ iccādīni digumhi vuttāneva.",
  "anya-e0201n3:621_0": "Gaṇanapathe pana ekaṭṭhānaṁ, dasaṭṭhānaṁ, sataṭṭhānaṁ, sahassaṭṭhānaṁ, dasasahassaṭṭhānaṁ,",
  "anya-e0201n3:621_1": "satasahassaṭṭhānaṁ, dasasatasahassaṭṭhānanti imāni satta ṭhānāni kamena dasaguṇitāni",
  "anya-e0201n3:621_2": "honti. Tattha ekaṭṭhānaṁ nāma ekaṁ, dve, tīṇi iccādi. Dasaṭṭhānaṁ nāma dasa, vīsaṁ,",
  "anya-e0201n3:621_3": "tiṁsaṁ iccādi. Sataṭṭhānaṁ nāma sataṁ, dvisataṁ, tisataṁ iccādi. Sahassaṭṭhānaṁ nāma",
  "anya-e0201n3:621_4": "sahassaṁ, dvisahassaṁ, tisahassaṁ iccādi. Evaṁ uparipi. Ekamekasmiñca ṭhāne nava",
  "anya-e0201n3:621_5": "padāni ca nava antaranavantāni ca honti. Ayaṁ mūlabhūmi nāma.",
  "anya-e0201n3:622_0": "Taduttari koṭibhūmi nāma. Tatthapi ekaṭṭhānaṁ, dasaṭṭhānaṁ, sataṭṭhānaṁiccādīni satta",
  "anya-e0201n3:622_1": "ṭhānāni honti. Tattha mūlabhūmiyā antimaṭṭhānaṁ gahetvā dasaguṇite kate koṭibhūmiyaṁ",
  "anya-e0201n3:622_2": "ekaṭṭhānaṁ hoti, idhapi satta ṭhānāni kamena dasaguṇitāniyeva, idha dasakoṭisatasahassaṁ",
  "anya-e0201n3:622_3": "antimaṭṭhānaṁ bhavati.",
  "anya-e0201n3:623_0": "Taduttari pakoṭibhūmi nāma. Etthapi satta ṭhānāni honti. Tattha koṭibhūmiyā antimaṭṭhānaṁ",
  "anya-e0201n3:623_1": "gahetvā dasaguṇite kate pakoṭibhūmiyaṁ ekaṭṭhānaṁ hoti, idhapi satta ṭhānāni dasaguṇitāniyeva,",
  "anya-e0201n3:623_2": "dasapakoṭisatasahassaṁ antimaṭṭhānaṁ, iminā nayena sabbabhūmīsu uparūpari bhūmisaṅkanti",
  "anya-e0201n3:623_3": "ca ṭhānabhedo ca veditabbo.",
  "anya-e0201n3:624_0": "Ayaṁ panettha bhūmikkamo-mūlabhūmi, koṭibhūmi, pakoṭibhūmi, koṭipakoṭibhūmi, nahutabhūmi,",
  "anya-e0201n3:624_1": "ninnahutabhūmi, akkhobhiṇībhūmi bhinī, bhanītipi dissanti, bindubhūmi, abbudabhūmi,",
  "anya-e0201n3:624_2": "nirabbudabhūmi, ahahabhūmi, abababhūmi, aṭaṭabhūmi, sogandhikabhūmi, uppalabhūmi,",
  "anya-e0201n3:624_3": "kumudabhūmi, puṇḍarīkabhūmi, padumabhūmi, kathānabhūmi, mahākathānabhūmi, asaṅkhyeyyabhūmīti",
  "anya-e0201n3:624_4": "ekavīsati bhūmiyo sattacattālīsasataṁ ṭhānāni ca honti.",
  "anya-e0201n3:625_0": "Nirayabhūmīnaṁ kamena pana abbudabhūmi, nirabbudabhūmi, abababhūmi, aṭaṭabhūmi, ahahabhūmi,",
  "anya-e0201n3:625_1": "kumudabhūmi, sogandhikabhūmi, uppalabhūmi, puṇḍarīkabhūmi, padumabhūmīti vattabbo.",
  "anya-e0201n3:625_2": "Ettha ca yasmā pāḷibhāsāyaṁ dasasatasahassaṁ nāma sattamaṭṭhānaṁ natthi, cha ṭhānāni",
  "anya-e0201n3:625_3": "eva atthi, tasmā garū aṭṭhakathāsu saṁ. ni. 1.181 āgatanayena sattamaṭṭhānaṁ ullaṅghetvā",
  "anya-e0201n3:625_4": "chaṭṭhaṭṭhānato upari bhūmisaṅkantiṁ kathentā sataguṇitaṁ katvā kathenti, satasahassānaṁ",
  "anya-e0201n3:625_5": "sataṁ koṭi, koṭisatasahassānaṁ sataṁ pakoṭi iccādi.",
  "anya-e0201n3:626_0": "Tattha satasahassānaṁ sataṁ nāma dasasatasahassānaṁ dasakameva hoti, tasmā tathā",
  "anya-e0201n3:626_1": "kathentāpi bhūmīnaṁ sabbaṭṭhānānañca dasaguṇasiddhimeva kathentīti veditabbaṁ. Yasmā",
  "anya-e0201n3:626_2": "ca gaṇanabhūmisaṅkhāto gaṇanapatho nāma nānādesavāsīnaṁ vasena nānāvidho hoti, tasmā",
  "anya-e0201n3:626_3": "dīpavaṁse akkhobhiṇī, bindu, kathāna, mahākathānāni vajjetvā pāḷinayena sattarasa",
  "anya-e0201n3:626_4": "bhūmiyova vuttā. Kaccāyane ka. 394, 395; rū. 416, 417 pubbe dassitā ekavīsati bhūmiyo,",
  "anya-e0201n3:626_5": "sakkataganthesu tato sādhikabhūmiyo, katthaci pana mahābalakkhandhapariyantā saṭṭhi bhūmiyoti āgatā.",
  "anya-e0201n3:627": "Tattha sakasakabhūmito atirekavatthūni gaṇanapathavītivattāni nāma honti, yesaṁ pana mūlabhūmimattaṁ atthi, tesaṁ koṭimattānipi vatthūni gaṇanapathātikkantāni eva.",
  "anya-e0201n3:628_0": "Api ca ‘gaṇanapathavītivatta’nti ca ‘gaṇanapathātikkanta’nti ca ‘asaṅkhyeyya’nti",
  "anya-e0201n3:628_1": "ca atthato ekaṁ. Tasmā idhapi vīsati bhūmiyo eva anukkamena dasaguṇitā gaṇanapathā",
  "anya-e0201n3:628_2": "nāma honti. Asaṅkhyeyyanti pana dasaguṇavinimuttā gaṇanapathātikkantabhūmi eva vuccati.",
  "anya-e0201n3:628_3": "Mahākathānabhūmātikkantato paṭṭhāya hi anantamahāpathaviyā sabbapaṁsucuṇṇānipi idha",
  "anya-e0201n3:628_4": "asaṅkhyeyyabhūmiyaṁ saṅgayhanti. Itarathā asaṅkhyeyyanti ca gaṇanapathabhūmīti ca viruddhametanti.",
  "anya-e0201n3:629_0": "Dīpavaṁse ca “tato upari abhūmi, asaṅkhyeyyanti vuccatī”ti vuttaṁ. Tattha ‘abhūmī’ti",
  "anya-e0201n3:629_1": "vacanena gaṇanapathabhūmi eva paṭisiddhā, na tu gaṇanapathātikkantā visuṁ asaṅkhyeyyabhūmi",
  "anya-e0201n3:629_2": "nāma. Cariyāpiṭakasaṁvaṇṇanāyampi cariyā. aṭṭha. nidānakathā ayamattho vutto. Asaṅkhyeyyabhūmiyampi",
  "anya-e0201n3:629_3": "asaṅkhyeyyānaṁ cūḷa, mahādivasena anekappabhedo dakkhiṇavibhaṅgasuttena ma. ni. 3.370 dīpetabbo.",
  "anya-e0201n3:630_0": "Saddanītiyaṁ nī. 833 pana pāḷinayaṁ gahetvā “vīsati abbudāni ekaṁ nirabbudaṁ nāma.",
  "anya-e0201n3:630_1": "Vīsati nirabbudāni ekaṁ ababaṁ nāma” iccādinā nirabbudādīnaṁ saṅkhyānampi vīsatimattaguṇaṁ",
  "anya-e0201n3:630_2": "nāma vuttaṁ. Taṁ na yujjati. Nirayesu hi vīsatimattaguṇena abbuda, nirabbudādīnaṁ",
  "anya-e0201n3:630_3": "dasannaṁ nirayānaṁ tāni nāmāni siddhāni bhavanti. Garū pana tāni nāmāni gahetvā dasaguṇasiddhesu",
  "anya-e0201n3:630_4": "gaṇanapathesu pakkhipiṁsu, tasmā nāmamattena sadisāni bhavanti, guṇavidhi pana visadisoeva.",
  "anya-e0201n3:631_0": "Evañcakatvā pāḷiyampi bakabrahmāsutte saṁ. ni. 1.175 “sataṁ sahassānaṁ nirabbudānaṁ,",
  "anya-e0201n3:631_1": "āyuṁ pajānāmi tavāhaṁ brahme”ti vuttaṁ. Ettha ca yadi gaṇanabhūmipathepi nirabbudānaṁ",
  "anya-e0201n3:631_2": "vīsatimattena abababhūmi bhaveyya, evaṁ sati nirabbudānaṁ satasahassaṁ nāma na vucceyya.",
  "anya-e0201n3:631_3": "Jātakaṭṭhakathāyañca jā. aṭṭha. 3.7.69 “nirabbudasatasahassānaṁ ekaṁ ahahaṁ nāma,",
  "anya-e0201n3:631_4": "ettakaṁ bakassa brahmuno tasmiṁbhave avasiṭṭhaṁ āyū”ti vuttaṁ. Tasmā imaṁ gaṇanabhūmipathaṁ",
  "anya-e0201n3:631_5": "patvā vīsatiguṇaṁ nāma natthīti siddhaṁ hoti. Akkhobhiṇī, bindu, kathāna, mahākathānānipi",
  "anya-e0201n3:631_6": "aññato gahetvā pakkhittāni siyuṁ. Evaṁ pakkhittānañca cuddasannaṁ saṅkhyānaṁ kaccāyane",
  "anya-e0201n3:631_7": "kamokkamatā pana pacchājātā siyāti.",
  "anya-e0201n3:632": "Iti niruttidīpaniyā nāma moggallānabyākaraṇadīpaniyā",
  "anya-e0201n3:633": "Samāsakaṇḍo catuttho."
}