{
  "tika-s0201t5:0": "5. Cūḷayamakavaggo",
  "tika-s0201t5:1": "1. Sāleyyakasuttavaṇṇanā",
  "tika-s0201t5:2_0": "439.Mahājanakāyesannipatiteti keci “pahaṁsanavidhiṁ dassetvā rājakumāraṁ hāsessāmā”ti,",
  "tika-s0201t5:2_1": "keci “taṁ kīḷanaṁ passissāmā”ti evaṁ mahājanasamūhe sannipatite. Devanaṭanti dibbagandhabbaṁ.",
  "tika-s0201t5:2_2": "Kusalaṁ kusalanti vacanaṁ upādāyāti “kacci kusalaṁ? Āma kusala”nti vacanapaṭivacanavasena",
  "tika-s0201t5:2_3": "pavattakusalavāditāya te manussā ādito kusalāti samaññaṁ labhiṁsu. Tesaṁ kusalānaṁ",
  "tika-s0201t5:2_4": "issarāti rājakumārā kosalā. Kosale jātā. Tesaṁ nivāsoti sabbaṁ pubbe vuttanayameva.",
  "tika-s0201t5:2_5": "Tenāha “so padeso kosalāti vuccatī”ti.",
  "tika-s0201t5:3_0": "Cārikaṁ caramānoti sāmaññavacanampi “mahatā…pe… tadavasarī”ti vacanato visesaṁ niviṭṭhamevāti",
  "tika-s0201t5:3_1": "āha “aturitacārikaṁ caramāno”ti. Mahatāti guṇamahattenapi saṅkhyāmahattenapi mahatā.",
  "tika-s0201t5:3_2": "Tasmiñhi bhikkhusamūhe keci adhisīlasikkhāvasena sīlasampannā, tathā keci sīlasamādhisampannā,",
  "tika-s0201t5:3_3": "keci sīlasamādhipaññāsampannāti guṇamahattenapi so bhikkhusamūho mahāti. Taṁ anāmasitvā",
  "tika-s0201t5:3_4": "saṅkhyāmahattameva dassento “sataṁ vā”tiādimāha. Aññagāmapaṭibaddhajīvikāvasena samosaranti",
  "tika-s0201t5:3_5": "etthāti samosaraṇaṁ, gāmo nivāsagāmo. Nti sālaṁ brāhmaṇagāmaṁ. Vihāroti bhagavato",
  "tika-s0201t5:3_6": "viharaṇaṭṭhānaṁ. Etthāti etasmiṁ sāleyyakasutte. Aniyamitoti asukasmiṁ ārāme pabbate",
  "tika-s0201t5:3_7": "rukkhamūle vāti na niyamito, sarūpaggahaṇavasena na niyamitvā vutto. Tasmāti aniyamitattā.",
  "tika-s0201t5:3_8": "Atthāpattisiddhamatthaṁ parikappanavasena dassento “vanasaṇḍo bhavissatī”ti āha,",
  "tika-s0201t5:3_9": "addhā bhaveyyāti attho.",
  "tika-s0201t5:4_0": "Upalabhiṁsūti savanavasena upalabhiṁsūti imamatthaṁ dassento “sotadvāra…pe… jāniṁsū”ti",
  "tika-s0201t5:4_1": "āha. Avadhāraṇaphalattā sabbampi vākyaṁ antogadhāvadhāraṇanti āha “padapūraṇamatte",
  "tika-s0201t5:4_2": "vānipāto”ti. Avadhāraṇattheti pana iminā iṭṭhatthāvadhāraṇatthaṁ kho-saddaggahaṇanti",
  "tika-s0201t5:4_3": "dasseti. “Assosu”nti padaṁ kho-sadde gahite tena phullitamaṇḍitavibhūsitaṁ viya hontaṁ",
  "tika-s0201t5:4_4": "pūritaṁ nāma hoti, tena ca purimapacchimapadāni saṁsiliṭṭhāni honti, na tasmiṁ aggahiteti",
  "tika-s0201t5:4_5": "āha “padapūraṇena byañjanasiliṭṭhatāmattamevā”ti. Matta-saddo visesanivattiattho.",
  "tika-s0201t5:4_6": "Tenassa anatthantaradīpanataṁ dasseti, eva-saddena pana byañjanasiliṭṭhatāya ekantikataṁ.",
  "tika-s0201t5:4_7": "Sālāyaṁ jātā saṁvaḍḍhakā sāleyyakā yathā “katteyyakā ubbheyyakā”ti.",
  "tika-s0201t5:5_0": "Samitapāpattāti accantaṁ anavasesato savāsanaṁ samitapāpattā. Evañhi bāhirakavītarāgasekkhāsekkhapāpasamanato",
  "tika-s0201t5:5_1": "bhagavato pāpasamanaṁ visesitaṁ hoti. Anekatthattā nipātānaṁ idha anussavattho adhippetoti",
  "tika-s0201t5:5_2": "āha “khalūti anussavanatthe nipāto”ti. Ālapanamattanti piyālāpavacanaṁ. Piyasamudāhārā",
  "tika-s0201t5:5_3": "hete “bho”ti vā “āvuso”ti vā “devānaṁpiyā”ti vā. Gottavasenāti ettha taṁ tāyatīti",
  "tika-s0201t5:5_4": "gottaṁ. Gotamoti hi pavattamānaṁ abhidhānaṁ buddhiñca ekaṁsikavisayatāya tāyati rakkhatīti",
  "tika-s0201t5:5_5": "gotamagottaṁ. Yathā hi buddhi ārammaṇabhūtena atthena vinā na vattati, evaṁ abhidhānaṁ",
  "tika-s0201t5:5_6": "abhidheyyabhūtena, tasmā so tāni tāyati rakkhatīti vuccati. So pana atthato aññakulaparamparāsādhāraṇaṁ",
  "tika-s0201t5:5_7": "tassa kulassa ādipurisasamudāgataṁ taṁkulapariyāpannasādhāraṇaṁ sāmaññarūpanti daṭṭhabbaṁ.",
  "tika-s0201t5:5_8": "Uccākulaparidīpanaṁ uditoditavipulakhattiyakulavibhāvanato. Sabbakhattiyānañhi ādibhūtamahāsammatamahārājato",
  "tika-s0201t5:5_9": "paṭṭhāya asambhinnaṁ uḷāratamaṁ sakyarājakulaṁ. Kenaci pārijuññenāti ñātipārijuññabhogapārijuññādinā",
  "tika-s0201t5:5_10": "kenacipi pārijuññena parihāniyā anabhibhūto anajjhotthaṭo. Tathā hi kadācipi tassa",
  "tika-s0201t5:5_11": "kulassa tādisapārijuññābhāvo, abhinikkhamanakāle ca tato samiddhatamabhāvo loke pākaṭo",
  "tika-s0201t5:5_12": "paññātoti. Sakyakulā pabbajitoti idaṁ vacanaṁ bhagavato saddhāpabbajitabhāvadīpanaṁ",
  "tika-s0201t5:5_13": "vuttaṁ mahantaṁ ñātiparivaṭṭaṁ mahantañca bhogakkhandhaṁ pahāya pabbajitabhāvadīpanato.",
  "tika-s0201t5:5_14": "Ettha ca samaṇoti iminā parikkhakajanehi bhagavato bahumatabhāvo dassito samitapāpatādīpanato,",
  "tika-s0201t5:5_15": "gotamoti iminā lokiyajanehi uḷāratamakulīnatādīpanato.",
  "tika-s0201t5:6_0": "Abbhuggatoti ettha abhi-saddo itthambhūtākhyāne, taṁyogato pana “bhavantaṁ gotama”nti",
  "tika-s0201t5:6_1": "upayogavacanaṁ sāmiatthepi samānaṁ itthambhūtayogadīpanato “itthambhūtākhyānatthe”ti",
  "tika-s0201t5:6_2": "vuttaṁ. Tenāha “tassa kho pana bhoto gotamassāti attho”ti. Kalyāṇoti bhaddako. Sā",
  "tika-s0201t5:6_3": "cassa kalyāṇatā uḷāravisayatāyāti āha “kalyāṇaguṇasamannāgato”ti. Taṁvisayatā hettha",
  "tika-s0201t5:6_4": "samannāgamo. Seṭṭhoti etthāpi eseva nayo yathā “bhagavāti vacanaṁ seṭṭha”nti. “Bhagavā",
  "tika-s0201t5:6_5": "araha”ntiādinā guṇānaṁ saṁkittanato saṁsaddanato ca kittisaddo vaṇṇoti āha “kittiyevā”ti.",
  "tika-s0201t5:6_6": "Kittipariyāyopi hi sadda-saddo yathā taṁ “uḷārasaddā isayo guṇavanto tapassino”ti.",
  "tika-s0201t5:6_7": "Thutighosoti abhitthavudāhāro. Ajjhottharitvāti paṭipakkhābhāvena anaññasādhāraṇatāya ca abhibhavitvā.",
  "tika-s0201t5:7_0": "So bhagavāti yo so samatiṁsa pāramiyo pūretvā sabbakilese bhañjitvā anuttaraṁ sammāsambodhiṁ",
  "tika-s0201t5:7_1": "abhisambuddho devānaṁ atidevo sakkānaṁ atisakko brahmānaṁ atibrahmā lokanātho bhāgyavantatādīhi",
  "tika-s0201t5:7_2": "kāraṇehi bhagavāti laddhanāmo, so bhagavā. “Bhagavā”ti hi idaṁ satthu nāmakittanaṁ.",
  "tika-s0201t5:7_3": "Tathā hi vuttaṁ “bhagavāti netaṁ nāmaṁ mātarā kata”ntiādi. Parato pana “bhagavā”ti",
  "tika-s0201t5:7_4": "guṇakittanameva. Evaṁ “araha”ntiādīhi padehi ye sadevake loke ativiya paññātā buddhaguṇā,",
  "tika-s0201t5:7_5": "te nānappakārato vibhāvitāti dassetuṁ paccekaṁ itipi-saddo yojetabboti āha “itipi",
  "tika-s0201t5:7_6": "arahaṁ, itipi samāsambuddho…pe… itipi bhagavā”ti. “Itipetaṁ bhūtaṁ, itipetaṁ taccha”ntiādīsu",
  "tika-s0201t5:7_7": "viya hi idha iti-saddo āsannapaccakkhakāraṇattho, pi-saddo sampiṇḍanattho tena tesaṁ",
  "tika-s0201t5:7_8": "guṇānaṁ bahubhāvadīpanato. Tāni guṇasallakkhaṇakāraṇāni saddhāsampannānaṁ viññujātikānaṁ",
  "tika-s0201t5:7_9": "paccakkhāni evāti dassento “iminā ca iminā ca kāraṇenāti vuttaṁ hotī”tiādi. Tato",
  "tika-s0201t5:7_10": "visuddhimaggato. Tesanti “araha”ntiādīnaṁ. Vitthāro atthaniddeso gahetabbo. Tato",
  "tika-s0201t5:7_11": "eva taṁsaṁvaṇṇanāyaṁ vutto “ārakāti arahaṁ suvidūrabhāvato, ārakāti arahaṁ āsannabhāvato,",
  "tika-s0201t5:7_12": "rahitabbassa abhāvato, sayañca arahitabbato, natthi etassa rahogamanaṁ gatīsu paccājāti,",
  "tika-s0201t5:7_13": "pāsaṁsabhāvato vā araha”ntiādinā “araha”ntiādīnaṁ padānaṁ attho vitthārato veditabbo.",
  "tika-s0201t5:8": "Bhavanti cettha –",
  "tika-s0201t5:9": "“Sammā nappaṭipajjanti, ye nihīnāsayā narā;",
  "tika-s0201t5:10": "Ārakā tehi bhagavā, dūre tenārahaṁ mato.",
  "tika-s0201t5:11": "Ye sammā paṭipajjanti, suppaṇītādhimuttikā;",
  "tika-s0201t5:12": "Bhagavā tehi āsanno, tenāpi arahaṁ jino.",
  "tika-s0201t5:13": "Pāpadhammā rahā nāma, sādhūhi rahitabbato;",
  "tika-s0201t5:14": "Tesaṁ suṭṭhu pahīnattā, bhagavā arahaṁ mato.",
  "tika-s0201t5:15": "Ye sacchikatasaddhammā, ariyā suddhagocarā;",
  "tika-s0201t5:16": "Na tehi rahito hoti, nātho tenārahaṁ mato.",
  "tika-s0201t5:17": "Raho vā gamanaṁ yassa, saṁsāre natthi sabbaso;",
  "tika-s0201t5:18": "Pahīnajātimaraṇo, arahaṁ sugato mato.",
  "tika-s0201t5:19": "Guṇehi sadiso natthi, yasmā loke sadevake;",
  "tika-s0201t5:20": "Tasmā pāsaṁsiyattāpi, arahaṁ dvipaduttamo.",
  "tika-s0201t5:21": "Ārakā mandabuddhīnaṁ, āsannā ca vijānataṁ;",
  "tika-s0201t5:22": "Rahānaṁ suppahīnattā, vidūnamaraheyyato;",
  "tika-s0201t5:23": "Bhavesu ca rahābhāvā, pāsaṁsā arahaṁ jino”ti.",
  "tika-s0201t5:24_0": "Sundaranti bhaddakaṁ. Tañca passantassa hitasukhāvahabhāvena veditabbanti āha “atthāvahaṁ",
  "tika-s0201t5:24_1": "sukhāvaha”nti. Tattha atthāvahanti diṭṭhadhammikasamparāyikaparamatthasañhitahitāvahaṁ.",
  "tika-s0201t5:24_2": "Sukhāvahanti tappariyāpannatividhasukhāvahaṁ. Tathārūpānanti tādisānaṁ. Yādisehi",
  "tika-s0201t5:24_3": "pana guṇehi bhagavā samannāgato, tehi catuppamāṇikassa lokassa sabbathāpi accantāya",
  "tika-s0201t5:24_4": "pasādanīyoti dassetuṁ “anekehipī”tiādi vuttaṁ. Tattha yathābhūta…pe… arahatanti iminā",
  "tika-s0201t5:24_5": "dhammappamāṇānaṁ lūkhappamāṇānaṁ sattānaṁ bhagavato pasādāvahatamāha, itarena itaresaṁ.",
  "tika-s0201t5:24_6": "Dassanamattampisādhuhotīti ettha kosiyasakuṇassa vatthu kathetabbaṁ. Ekaṁ padampi",
  "tika-s0201t5:24_7": "sotuṁ labhissāma, sādhutaraṁyeva bhavissatīti ettha maṇḍūkadevaputtavatthu kathetabbaṁ.",
  "tika-s0201t5:25_0": "Iminā nayena agārikapucchā āgatāti idaṁ yebhuyyavasena vuttaṁ. Yebhuyyena hi agārikā",
  "tika-s0201t5:25_1": "evaṁ pucchanti. Anagārikapucchāyapi eseva nayo. Yathā na sakkonti…pe… vissajjentoti",
  "tika-s0201t5:25_2": "iminā satthu tesaṁ brāhmaṇagahapatikānaṁ niggaṇhanavidhiṁ dasseti. Tesañhi saṁkhittarucitāya",
  "tika-s0201t5:25_3": "saṅkhepadesanā, tāya atthaṁ ajānantā vitthāradesanaṁ āyācanti, sā ca nesaṁ saṁkhittarucitā",
  "tika-s0201t5:25_4": "paṇḍitamānitāya, so ca māno yathādesitassa atthassa ajānante appatiṭṭho hoti, iti",
  "tika-s0201t5:25_5": "bhagavā tesaṁ mānaniggahavidhiṁ cintetvā saṅkhepeneva pañhaṁ vissajjesi, na sabbaso",
  "tika-s0201t5:25_6": "desanāya asallakkhaṇatthaṁ. Tenāha “paṇḍitamānikā hī”tiādi. Yasmā maṁ tumhe yācatha,",
  "tika-s0201t5:25_7": "saṁkhittena vuttamatthaṁ na jānitthāti adhippāyo.",
  "tika-s0201t5:26_0": "440. “Ekavidhena ñāṇavatthu”ntiādīsu viya koṭṭhāsattho vidha-saddo, so ca vibhattivacanavipallāsaṁ",
  "tika-s0201t5:26_1": "katvā paccatte karaṇavacanavasena “tividha”nti vutto. Attho pana karaṇaputhuvacanavasena",
  "tika-s0201t5:26_2": "daṭṭhabboti āha “tividhanti tīhi koṭṭhāsehī”ti. Pakārattho vā vidha-saddo, pakāratthattāyeva",
  "tika-s0201t5:26_3": "labbhamānaṁ adhammacariyāvisamacariyābhāvasāmaññaṁ, kāyadvārikabhāvasāmaññaṁ vā upādāya",
  "tika-s0201t5:26_4": "ekattaṁ netvā “tividha”nti vuttaṁ. Pakārabhede pana apekkhite “tividhā”icceva vuttaṁ",
  "tika-s0201t5:26_5": "hoti. Kāyenāti ettha kāyoti copanakāyo adhippeto, so ca adhammacariyāya dvārabhūto",
  "tika-s0201t5:26_6": "tena vinā tassā appavattanato. Kāyenāti ca hetumhi karaṇavacanaṁ. Kiñcāpi hi adhammacariyāsaṅkhātacetanāsamuṭṭhānā",
  "tika-s0201t5:26_7": "sā viññatti, na ca sā paṭṭhāne āgatesu catuvīsatiyā paccayesu ekenapi paccayena cetanāya",
  "tika-s0201t5:26_8": "paccayo hoti, tassā pana tathāpavattamānāya kāyakammasaññitāya cetanāya pavatti hotīti",
  "tika-s0201t5:26_9": "tena dvārena lakkhitabbabhāvato tassā kāraṇaṁ viya ca sabbohāramattaṁ hoti. Kāyadvārenāti",
  "tika-s0201t5:26_10": "vā kāyena dvārabhūtena kāyadvārabhūtenāti taṁ itthambhūtalakkhaṇe karaṇavacanaṁ.",
  "tika-s0201t5:26_11": "Adhammaṁ carati etāyāti adhammacariyā, tathāpavattā cetanā. Adhammoti pana taṁsamuṭṭhāno",
  "tika-s0201t5:26_12": "payogo daṭṭhabbo. Dhammato anapetāti dhammā, na dhammāti adhammā, adhammā ca sā cariyā",
  "tika-s0201t5:26_13": "cāti adhammacariyā. Paccanīkasamanaṭṭhena samaṁ, samānaṁ sadisaṁ yuttanti vā samaṁ,",
  "tika-s0201t5:26_14": "sucaritaṁ. Samato vigataṁ, viruddhaṁ vā tassāti visamaṁ, duccaritaṁ. Sā eva visamā",
  "tika-s0201t5:26_15": "cariyāti visamacariyā. Sabbesu kaṇhasukkapadesūti “catubbidhaṁ vācāya adhammacariyāvisamacariyā",
  "tika-s0201t5:26_16": "hotī”tiādinā uddesaniddesavasena āgatesu sabbesu kaṇhapadesu – “tividhaṁ kho gahapatayo",
  "tika-s0201t5:26_17": "kāyena dhammacariyāsamacariyā hotī”tiādinā uddesaniddesavasena āgatesu sabbesu sukkapadesu ca.",
  "tika-s0201t5:27_0": "Rodeti kurūrakammantatāya parapaṭibaddhe satte assūni mocetīti ruddo, so eva luddo",
  "tika-s0201t5:27_1": "ra-kārassa la-kāraṁ katvā. Kakkhaḷoti luddo. Dāruṇoti pharuso. Sāhasikoti sāhassakārī.",
  "tika-s0201t5:27_2": "Sacepi na lippanti. Tathāvidho paresaṁ ghātanasīlo lohitapāṇītveva vuccati yathā",
  "tika-s0201t5:27_3": "dānasīlo paresaṁ dānatthaṁ adhotahatthopi “payatapāṇī”tveva vuccati. Paharaṇaṁ pahāradānamattaṁ",
  "tika-s0201t5:27_4": "hataṁ, pavuddhaṁ paharaṇaṁ parassa māraṇaṁ pahatanti dassento “hate”tiādimāha. Tattha",
  "tika-s0201t5:27_5": "niviṭṭhoti abhiniviṭṭho pasuto.",
  "tika-s0201t5:28_0": "Yassa vasena “parassā”ti sāminiddeso, taṁ sāpateyyaṁ. Yañhi sāmaññato gahitaṁ, taṁ",
  "tika-s0201t5:28_1": "teneva sāminiddesena pakāsitanti āha “parassa santaka”nti. Parassaparavittūpakaraṇanti",
  "tika-s0201t5:28_2": "vā ekamevetaṁ samāsapadaṁ, yaṁ kiñci parasantakaṁ visesato parassa vittūpakaraṇaṁ",
  "tika-s0201t5:28_3": "vāti attho. Tehi parehīti yesaṁ santakaṁ, tehi. Yassa vasena puriso “theno”ti vuccati,",
  "tika-s0201t5:28_4": "taṁ theyyanti āha “avaharaṇacittassetaṁ adhivacana”nti. Theyyasaṅkhātena, na vissāsatāvakālikādivasenāti attho.",
  "tika-s0201t5:29_0": "Mate vāti vā-saddo avuttavikappattho. Tena pabbajitādibhāvaṁ saṅgaṇhāti. Etenupāyenāti",
  "tika-s0201t5:29_1": "yaṁ mātari matāya, naṭṭhāya vā pitā rakkhati, sā piturakkhitā. Yaṁ ubhosu asantesu",
  "tika-s0201t5:29_2": "bhātā rakkhati, sā bhāturakkhitāti evamādiṁ sandhāyāha. Sabhāgakulānīti āvāhakiriyāya",
  "tika-s0201t5:29_3": "sabhāgāni kulāni. Dassukavidhiṁ vā uddissa ṭhapitadaṇḍārājādīhi. Sammādiṭṭhisutte",
  "tika-s0201t5:29_4": "“asaddhammādhippāyena kāyadvārappavattā agamanīyaṭṭhānavītikkamacetanā”ti evaṁ vuttamicchācāralakkhaṇavasena.",
  "tika-s0201t5:30_0": "Hatthapādādihetūti hatthapādādibhedanahetu. Dhanahetūti dhanassa lābhahetu jānihetu",
  "tika-s0201t5:30_1": "ca. Lābhoti ghāsacchādanāni labbhatīti lābho. Kiñcikkhanti kiñcimattakaṁ āmisajātaṁ.",
  "tika-s0201t5:30_2": "Tenāha “yaṁ vā”tiādi. Jānantoyevāti musābhāvaṁ tassa vatthuno atthi, taṁ jānanto eva.",
  "tika-s0201t5:31_0": "Aṇḍakāti vuccati rukkhe aṇḍasadisā gaṇṭhiyo. Yathā thaddhā visamā dubbinītā ca honti,",
  "tika-s0201t5:31_1": "evamevaṁ khuṁsanavambhanavasena pavattavācāpi hi “aṇḍakā”ti vuttā. Tenāha “yathā",
  "tika-s0201t5:31_2": "sadose rukkhe”tiādi. Kakkasāti pharusā eva, so panassā kakkasabhāvo byāpādanimittatāya",
  "tika-s0201t5:31_3": "tato pūtikāti. Tenāha “yathā nāmā”tiādi. Kaṭukāti aniṭṭhā. Amanāpāti na manavaḍḍhanī,",
  "tika-s0201t5:31_4": "tato eva dosajananī, cittasandosuppattikārikā. Mammesūti ghaṭṭanena dukkhuppattito",
  "tika-s0201t5:31_5": "mammasadisesu jātiādīsu. Lagganakārīti evaṁ vadantassa evaṁ vadāmīti atthādhippāyena",
  "tika-s0201t5:31_6": "lagganakārī, na byañjanavasena. Kodhassa āsannā tassa kāraṇabhāvato. Sadosavācāyāti",
  "tika-s0201t5:31_7": "attano samuṭṭhāpakadosassa vasena sadosavācāya vevacanāni.",
  "tika-s0201t5:32_0": "Akālenāti ayuttakālena. Akāraṇanissitanti nipphalaṁ. Phalañhi kāraṇanissitaṁ nāma",
  "tika-s0201t5:32_1": "tadavinābhāvato. Akāraṇanissitaṁ nipphalaṁ, samphanti attho. Asabhāvavattāti ayāthāvavādī.",
  "tika-s0201t5:32_2": "Asaṁvaravinayapaṭisaṁyuttassāti saṁvaravinayarahitassa, attano suṇantassa ca na saṁvaravinayāvahassa",
  "tika-s0201t5:32_3": "vattā. Hadayamañjūsāyaṁ nidhetunti ahitasaṁhitattā cittaṁ anuppavisetvā nidhetuṁ.",
  "tika-s0201t5:32_4": "Ayuttakāleti dhammaṁ kathentena yo attho yasmiṁ kāle vattabbo, tato pubbe pacchā",
  "tika-s0201t5:32_5": "tassa akālo, tasmiṁ ayuttakāle vattā hoti. Anapadesanti bhagavatā asukasutte evaṁ",
  "tika-s0201t5:32_6": "vuttanti suttāpadesavirahitaṁ. Aparicchedanti paricchedarahitaṁ. Yathā pana vācā",
  "tika-s0201t5:32_7": "paricchedarahitā hoti, taṁ dassetuṁ “suttaṁ vā”tiādi vuttaṁ. Upalabbhanti anuyogaṁ.",
  "tika-s0201t5:32_8": "Bāhirakathaṁyevāti yaṁ suttaṁ, jātakaṁ vā nikkhittaṁ, tassa sarīrabhūtaṁ kathaṁ anāmasitvā",
  "tika-s0201t5:32_9": "tato bahibhūtaṁyeva kathaṁ. Sampajjitvāti viruḷhaṁ āpajjitvā. Paveṇijātakāvāti anujātapārohamūlāniyeva",
  "tika-s0201t5:32_10": "tiṭṭhanti. Āharitvāti nikkhittasuttato aññampi anuyogaupamāvatthuvasena tadanupayoginaṁ",
  "tika-s0201t5:32_11": "āharitvā. Jānāpetunti etadatthamidaṁ vuttanti jānāpetuṁ yo sakkoti. Tassa kathetunti",
  "tika-s0201t5:32_12": "tassa tathārūpassa dhammakathikassa bahumpi kathetuṁ vaṭṭati. Na atthanissitanti",
  "tika-s0201t5:32_13": "attano paresañca na hitāvahaṁ.",
  "tika-s0201t5:33_0": "Abhijjhāyanaṁ yebhuyyena parasantakassa dassanavasena hotīti “abhijjhāya oloketā",
  "tika-s0201t5:33_1": "hotī”ti vuttaṁ. Abhijjhāyanto vā abhijjhāyitaṁ vatthuṁ yattha katthaci ṭhitampi paccakkhato",
  "tika-s0201t5:33_2": "passanto viya abhijjhāyatīti vuttaṁ “abhijjhāya oloketā hotī”ti. Kammapathabhedo",
  "tika-s0201t5:33_3": "na hoti, kevalaṁ lobhamattova hoti pariṇāmanavasena appavattattā. Yathā pana kammapathabhedo",
  "tika-s0201t5:33_4": "hoti, taṁ dassetuṁ “yadā panā”tiādi vuttaṁ. Pariṇāmetīti attano santakabhāvena pariggayha nāmeti.",
  "tika-s0201t5:34_0": "Vipannacittoti byāpādena vipattiṁ āpāditacitto. Tenāha “pūtibhūtacitto”ti. Byāpādo",
  "tika-s0201t5:34_1": "hi visaṁ viya lohitassa cittaṁ pūtibhāvaṁ janeti. Dosena duṭṭhacittasaṅkappoti visena",
  "tika-s0201t5:34_2": "viya sappiādikopena dūsitacittasaṅkappo. Ghātīyantūti hanīyantu. Vadhaṁ pāpuṇantūti",
  "tika-s0201t5:34_3": "maraṇaṁ pāpuṇantu. Mā vā ahesunti sabbena sabbaṁ na hontu. Tenāha “kiñcipi mā ahesu”nti,",
  "tika-s0201t5:34_4": "anavasesavināsaṁ pāpuṇantūti attho. Haññantūti ādicintanenevāti ekantato vināsacintāya eva.",
  "tika-s0201t5:35_0": "Micchādiṭṭhikoti ayoniso uppannadiṭṭhiko. So ca ekantato kusalapaṭipakkhadiṭṭhikoti",
  "tika-s0201t5:35_1": "āha “akusaladassano”ti. Vipallatthadassanoti dhammatāya vipariyāsaggāhī. Natthi dinnanti",
  "tika-s0201t5:35_2": "deyyadhammasīsena dānaṁ vuttanti āha “dinnassa phalābhāvaṁ sandhāya vadatī”ti. Dinnaṁ",
  "tika-s0201t5:35_3": "pana annādivatthuṁ kathaṁ paṭikkhipati. Esa nayo “yiṭṭhaṁ huta”nti etthāpi. Mahāyāgoti",
  "tika-s0201t5:35_4": "sabbasādhāraṇaṁ mahādānaṁ. Paheṇakasakkāroti pāhunakānaṁ kattabbasakkāro. Phalanti",
  "tika-s0201t5:35_5": "ānisaṁsaphalañca nissandaphalañca. Vipākoti sadisaṁ phalaṁ. Paraloke ṭhitassa ayaṁ",
  "tika-s0201t5:35_6": "loko natthīti paraloke ṭhitassa kammunā laddhabbo ayaṁ loko na hoti. Idhaloke ṭhitassapi",
  "tika-s0201t5:35_7": "paraloko natthīti idhaloke ṭhitassa kammunā laddhabbo paraloko na hoti. Tattha kāraṇamāha",
  "tika-s0201t5:35_8": "“sabbe tattha tattheva ucchijjantī”ti. Ime sattā yattha yattha bhavayonigatiādīsu",
  "tika-s0201t5:35_9": "ṭhitā tattha tattheva ucchijjanti nirudayavināsavasena vinassanti. Phalābhāvavasenāti",
  "tika-s0201t5:35_10": "mātāpitūsu sammāpaṭipattimicchāpaṭipattīnaṁ phalassa abhāvavasena “natthi mātā, natthi",
  "tika-s0201t5:35_11": "pitā”ti vadati, na mātāpitūnaṁ, nāpi tesu sammāpaṭipattimicchāpaṭipattīnaṁ abhāvavasena",
  "tika-s0201t5:35_12": "tesaṁ lokapaccakkhattā. Bubbuḷakassa viya imesaṁ sattānaṁ uppādo nāma kevalova, na",
  "tika-s0201t5:35_13": "cavitvā āgamanapubbakoti dassanatthaṁ “natthi sattā opapātikā”ti vuttanti āha “cavitvā",
  "tika-s0201t5:35_14": "upapajjanakasattā nāma natthīti vadatī”ti. Samaṇena nāma yāthāvato jānantena kassaci",
  "tika-s0201t5:35_15": "kiñci akathetvā saññatena bhavitabbaṁ, aññathā ahopurisikā nāma siyā, kiṁ paro parassa",
  "tika-s0201t5:35_16": "karissati, tathā attano sampādanassa kassaci avasaro eva natthi tattha tattheva ucchijjanatoti",
  "tika-s0201t5:35_17": "āha “ye imañca…pe… pavedentī”ti. Ettāvatāti “natthi dinna”ntiādinā byapadesena. Dasavatthukāti",
  "tika-s0201t5:35_18": "paṭikkhipitabbāni dasa vatthūni etissāti dasavatthukā.",
  "tika-s0201t5:36": "441.Anabhijjhādayo heṭṭhā atthato pakāsitattā uttānatthāyeva.",
  "tika-s0201t5:37_0": "442. Saha byayati gacchatīti sahabyo, sahavattanako, tassa bhāvo sahabyatā, sahapavattīti",
  "tika-s0201t5:37_1": "āha “sahabhāvaṁ upagaccheyya”nti. Brahmānaṁ kāyo samūhoti brahmakāyo, tappariyāpannatāya",
  "tika-s0201t5:37_2": "tattha gatāti brahmakāyikā. Kāmaṁ cetāya sabbassapi brahmanikāyassa samaññāya bhavitabbaṁ,",
  "tika-s0201t5:37_3": "“ābhāna”ntiādinā pana dutiyajjhānabhūmikādīnaṁ upari gahitattā gobalībaddañāyena",
  "tika-s0201t5:37_4": "tadavasesānaṁ ayaṁ samaññāti āha “brahmakāyikānaṁ devānanti paṭhamajjhānabhūmidevāna”nti.",
  "tika-s0201t5:37_5": "Ābhā nāma visuṁ devā natthi, parittābhādīnaṁyeva pana ābhāvantatāsāmaññena ekajjhaṁ",
  "tika-s0201t5:37_6": "gahetvā pavattaṁ etaṁ adhivacanaṁ, yadidaṁ “ābhā”ti yathā “brahmapārisajjabrahmapurohitamahābrahmānaṁ",
  "tika-s0201t5:37_7": "brahmakāyikā”ti. Parittābhānantiādi panāti ādi-saddena appamāṇābhānaṁ devānaṁ ābhassarānaṁ",
  "tika-s0201t5:37_8": "devānanti imaṁ pāḷiṁ saṅgaṇhāti. Ekato aggahetvāti ābhāti vā, ekattakāyanānattasaññāti",
  "tika-s0201t5:37_9": "vā ekato aggahetvā. Tesaṁyevāti ābhāti vuttadevānaṁyeva. Bhedato gahaṇanti kāraṇassa",
  "tika-s0201t5:37_10": "hīnādibhedabhinnatādassanavasena parittābhādiggahaṇaṁ. Iti bhagavā āsavakkhayaṁ dassetvāti",
  "tika-s0201t5:37_11": "evaṁ bhagavā dhammacariyaṁ, samacariyaṁ, vaṭṭanissitaṁ sugatigāmipaṭipadaṁ, vivaṭṭanissitaṁ",
  "tika-s0201t5:37_12": "āsavakkhayagāmipaṭipadaṁ katvā tibhavabhañjanato āsavakkhayaṁ dassetvā arahattanikūṭena desanaṁ niṭṭhapesi.",
  "tika-s0201t5:38_0": "Idha ṭhatvāti imasmiṁ dhammacariyāsamacariyāya niddese ṭhatvā. Devalokā samānetabbāti",
  "tika-s0201t5:38_1": "chabbīsatipi devalokā samodhānetabbā. Vīsati brahmalokāti taṁtaṁbhavapariyāpannanikāyavasena",
  "tika-s0201t5:38_2": "vīsati brahmalokā, vīsati brahmanikāyāti attho. Dasakusalakammapathehīti yathārahaṁ",
  "tika-s0201t5:38_3": "dasakusalakammapathehi kammūpanissayapaccayabhūtehi kevalaṁ upanissayabhūtehi ca nibbatti dassitā.",
  "tika-s0201t5:39_0": "Tiṇṇaṁ sucaritānanti tiṇṇaṁ kāmāvacarasucaritānaṁ. Kāmāvacaraggahaṇañcettha manosucaritāpekkhāya.",
  "tika-s0201t5:39_1": "Vipākenevāti iminā vipākuppādeneva nibbatti hoti, na upanissayatāmattenāti dasseti.",
  "tika-s0201t5:39_2": "“Upanissayavasenā”ti vuttamatthaṁ vivarituṁ “dasa kusalakammapathā hī”tiādi vuttaṁ.",
  "tika-s0201t5:39_3": "Dutiyādīni bhāvetvātiādīsupi “sīle patiṭṭhāyā”ti padaṁ ānetvā sambandhitabbaṁ. Kasmā",
  "tika-s0201t5:39_4": "panettha “upanissayavasenā”ti vuttaṁ, nanu paṭisambhidāmagge – “paṭhamena jhānena",
  "tika-s0201t5:39_5": "nīvaraṇānaṁ pahānaṁ sīlaṁ, veramaṇi sīlaṁ, cetanā sīlaṁ, saṁvaro sīlaṁ, avītikkamo",
  "tika-s0201t5:39_6": "sīla”ntiādinā sabbesupi jhānesu sīlaṁ uddhaṭanti tassa vasena uparidevalokānampi",
  "tika-s0201t5:39_7": "vipākena nibbatti vattabbāti? Na, tassa pariññāya desanattā, pariññāya desanatā cassa",
  "tika-s0201t5:39_8": "“yattha ca pahāna”ntiādinā visuddhimaggasaṁvaṇṇanāyañca pakāsitā eva. Tathā hi idhāpi",
  "tika-s0201t5:39_9": "“dasa kusalakammapathā hi sīla”ntiādinā sīlassa rūpārūpabhavānaṁ upanissayatā vibhāvitā,",
  "tika-s0201t5:39_10": "na nibbattakatāya. Kasmā panettha bhāvanālakkhaṇāya dhammacariyāya bhavavisese vibhajiyamāne",
  "tika-s0201t5:39_11": "asaññabhavo na gahitoti āha “asaññabhavopana…pe… na niddiṭṭho”ti. Bāhirakā hi ayathābhūtadassitāya",
  "tika-s0201t5:39_12": "asaññabhavaṁ bhavavippamokkhaṁ maññamānā tadupagajjhānaṁ bhāvetvā asaññesu nibbattanti.",
  "tika-s0201t5:39_13": "Ayamettha saṅkhepo, yaṁ panettha vattabbaṁ, taṁ brahmajālaṭṭhakathāyaṁ taṁsaṁvaṇṇanāyañca",
  "tika-s0201t5:39_14": "vuttanayeneva veditabbaṁ.",
  "tika-s0201t5:40": "Sāleyyakasuttavaṇṇanāya līnatthappakāsanā samattā.",
  "tika-s0201t5:41": "2. Verañjakasuttavaṇṇanā",
  "tika-s0201t5:42_0": "444.Verañjavāsinoti verañjagāmavāsino. Keci pana “vividharaṭṭhavāsino verañjakā”ti",
  "tika-s0201t5:42_1": "etamatthaṁ vadanti, tesaṁ matena “verajjakā”ti pāḷiyā bhavitabbanti. Aniyamitakiccenāti",
  "tika-s0201t5:42_2": "“iminā nāmā”ti evaṁ na niyamitena kiccena. Ayaṁ visesoti ayaṁ puggalādhiṭṭhānadhammādhiṭṭhānakato",
  "tika-s0201t5:42_3": "imesu dvīsu suttesu desanāya viseso, attho pana desanānayo ca majjhe bhinnasuvaṇṇaṁ",
  "tika-s0201t5:42_4": "viya avisiṭṭhoti dasseti. Kasmā pana bhagavā katthaci puggalādhiṭṭhānadesanaṁ deseti,",
  "tika-s0201t5:42_5": "katthaci dhammādhiṭṭhānanti? Desanāvilāsato veneyyajjhāsayato ca. Desanāvilāsappattā",
  "tika-s0201t5:42_6": "hi buddhā bhagavanto, te yathāruci katthaci puggalādhiṭṭhānaṁ katvā, katthaci dhammādhiṭṭhānaṁ",
  "tika-s0201t5:42_7": "katvā dhammaṁ desenti. Ye pana veneyyā sāsanakkamaṁ anotiṇṇā, tesaṁ puggalādhiṭṭhānadesanaṁ",
  "tika-s0201t5:42_8": "desenti. Ye otiṇṇā, tesaṁ dhammādhiṭṭhānaṁ. Sammutisaccavisayā puggalādhiṭṭhānā,",
  "tika-s0201t5:42_9": "itarā paramatthasaccavisayā. Purimā karuṇānukūlā, itarā paññānukūlā. Saddhānusārigottānaṁ",
  "tika-s0201t5:42_10": "vā purimā. Te hi puggalappamāṇā, pacchimā dhammānusārīnaṁ. Saddhācaritatāya vā lokādhipatīnaṁ",
  "tika-s0201t5:42_11": "vasena puggalādhiṭṭhānā, paññācaritatāya dhammādhipatīnaṁ vasena dhammādhiṭṭhānā.",
  "tika-s0201t5:42_12": "Purimā ca neyyatthā, pacchimā nītatthā. Iti bhagavā taṁ taṁ visesaṁ avekkhitvā tattha",
  "tika-s0201t5:42_13": "tattha duvidhaṁ desanaṁ desetīti veditabbaṁ.",
  "tika-s0201t5:43": "Verañjakasuttavaṇṇanāya līnatthappakāsanā samattā.",
  "tika-s0201t5:44": "3. Mahāvedallasuttavaṇṇanā",
  "tika-s0201t5:45_0": "449. Garubhāvo gāravaṁ, pāsāṇacchattaṁ viya garukaraṇīyatā. Saha gāravenāti sagāravo,",
  "tika-s0201t5:45_1": "garunā kismiñci vutte gāravavasena patissavanaṁ patissavo, saha patissavena sappatissavo,",
  "tika-s0201t5:45_2": "patissavabhūtaṁ taṁsabhāgañca yaṁ kiñci garukaraṇaṁ. Sagārave sappatissavacanaṁ sagāravasappatissavacanaṁ.",
  "tika-s0201t5:45_3": "Garukaraṇaṁ vā gāravo, sagāravassa sappatissavacanaṁ sagāravasappatissavacanaṁ. Etena",
  "tika-s0201t5:45_4": "sabhāveneva sagāravassa tathāpavattaṁ vacananti dasseti. Aññattha du-saddo garahatthopi",
  "tika-s0201t5:45_5": "hoti “dukkhaṁ dupputto”tiādīsu viya, idha pana so na sambhavati kucchitāya paññāya",
  "tika-s0201t5:45_6": "abhāvatoti āha “paññāya duṭṭhaṁ nāma natthī”ti. “Dussīlo”tiādīsu viya abhāvattho",
  "tika-s0201t5:45_7": "du-saddoti vuttaṁ “appañño nippaññoti attho”ti. Kittakenāti kena parimāṇena. Taṁ",
  "tika-s0201t5:45_8": "pana parimāṇaṁ yasmā parimeyyassa atthassa paricchindanaṁ hoti, nu-saddo ca pucchāya",
  "tika-s0201t5:45_9": "jotako, tasmā “kittāvatā nu khoti kāraṇaparicchedapucchā”ti vatvā “kittakena nu kho",
  "tika-s0201t5:45_10": "evaṁ vuccatīti attho”ti āha. “Kāraṇaparicchedapucchā”ti iminā “kittāvatā”ti sāmaññato",
  "tika-s0201t5:45_11": "pucchābhāvo dassito, na visesato, tassa pucchāvisesabhāvañāpanatthaṁ mahāniddese",
  "tika-s0201t5:45_12": "āgatā sabbāva pucchā atthuddhāranayena dasseti “pucchā ca nāmā”tiādinā. Adiṭṭhaṁ",
  "tika-s0201t5:45_13": "jotīyati etāyāti adiṭṭhajotanā, pucchā. Diṭṭhasaṁsandanā sākacchāvasena vinicchayakaraṇaṁ.",
  "tika-s0201t5:45_14": "Vimati chijjati etāyāti vimaticchedanā. Anumatiyā pucchā anumatipucchā. “Taṁ kiṁ",
  "tika-s0201t5:45_15": "maññatha, bhikkhave”tiādipucchāya hi “kiṁ tumhākaṁ anumatī”ti anumati pucchitā hoti.",
  "tika-s0201t5:45_16": "Kathetuṁ kamyatāya pucchā kathetukamyatāpucchā.",
  "tika-s0201t5:46_0": "Lakkhaṇanti ñātuṁ icchito yo koci sabhāvo. Aññātanti yena kenaci ñāṇena aññātabhāvaṁ",
  "tika-s0201t5:46_1": "āha. Adiṭṭhanti dassanabhūtena paccakkhaṁ viya adiṭṭhataṁ. Atulitanti “ettakaṁ ida”nti",
  "tika-s0201t5:46_2": "tulanabhūtena atulitataṁ. Atīritanti tīraṇabhūtena akatañāṇakiriyāsamāpanataṁ. Avibhūtanti",
  "tika-s0201t5:46_3": "ñāṇassa apākaṭabhāvaṁ. Avibhāvitanti ñāṇena apākaṭīkatabhāvaṁ. Idha diṭṭhasaṁsandanāpucchā",
  "tika-s0201t5:46_4": "adhippetā, na adiṭṭhajotanā vimaticchedanā cāti.",
  "tika-s0201t5:47_0": "Kathamayaṁ attho viññāyatīti āha “thero hī”tiādi. Sayaṁ vinicchinantoti sayameva",
  "tika-s0201t5:47_1": "tesaṁ pañhānaṁ atthaṁ visesena nicchinanto. Idaṁ suttanti idaṁ pañcavīsatipañhapaṭimaṇḍitasuttaṁ,",
  "tika-s0201t5:47_2": "na yaṁ kiñci anavaseseneva matthakaṁ pāpesīti. “Sayameva pañhaṁ samuṭṭhāpetvā sayaṁ",
  "tika-s0201t5:47_3": "vinicchinanto”ti ettha catukkoṭikaṁ bhavatīti dassento “ekacco hī”tiādimāha. Pañhaṁ",
  "tika-s0201t5:47_4": "samuṭṭhāpetuṁyeva sakkotīti pucchanavidhiṁyeva jānāti. Na nicchetunti nicchetuṁ na",
  "tika-s0201t5:47_5": "sakkoti, vissajjanavidhiṁ na jānātīti attho. Visesaṭṭhānanti aññehi asadisaṭṭhānaṁ.",
  "tika-s0201t5:47_6": "Therena sadisoti therena sadiso sāvako natthi.",
  "tika-s0201t5:48_0": "Saṁsanditvāti saṁyojetvā samānaṁ katvā, yathā tattha sabbaññutaññāṇaṁ pavattaṁ, tathā",
  "tika-s0201t5:48_1": "taṁ avilometvāti attho. Līḷāyantoti līḷaṁ karonto. Dhammakathikatāya aggabhāvappattiyā",
  "tika-s0201t5:48_2": "tattha appaṭihatañāṇatāya buddhalīḷāya viya catunnaṁ parisānaṁ gamanaṁ gaṇhanto dhammakathaṁ katheti.",
  "tika-s0201t5:49_0": "Ito vā etto vā anukkamitvāti uggahitakathāmaggato yattha katthaci īsakampi anukkamitvā",
  "tika-s0201t5:49_1": "uggahitaniyāmenevāti attho. Tenāha “yaṭṭhikoṭi”ntiādi. Ekapadikanti ekapadanikkhepamattaṁ.",
  "tika-s0201t5:49_2": "Daṇḍakasetunti ekadaṇḍakamayaṁ setuṁ. Heṭṭhā ca upari ca suttapadānaṁ āharaṇena tepiṭakaṁ",
  "tika-s0201t5:49_3": "buddhavacanaṁ heṭṭhupariyaṁ karonto. Jātassarasadisañca gāthaṁ, suttapadaṁ vā nikkhipitvā",
  "tika-s0201t5:49_4": "tattha nānāupamākāraṇāni āharanto tāni ca tehi suttapadehi bodhento samuṭṭhāpento",
  "tika-s0201t5:49_5": "“jātassare pañcavaṇṇāni kusumāni phullāpento viya sinerumatthake vaṭṭisahassaṁ jālento viyā”ti vutto.",
  "tika-s0201t5:50_0": "Ekapaduddhāreti ekasmiṁ paduddhāraṇakkhaṇe. Padavasena saṭṭhi padasatasahassāni gāthāvasena",
  "tika-s0201t5:50_1": "pannarasa gāthāsahassāni. Ākaḍḍhitvā gaṇhanto viyāti paccekaṁ pupphāni anocinitvā",
  "tika-s0201t5:50_2": "vallimeva ākaḍḍhitvā ekajjhaṁ pupphāni katvā gaṇhanto viya. Tenāha “ekappahārenevā”ti.",
  "tika-s0201t5:50_3": "Gatimantānanti atisayāya ñāṇagatiyā yuttānaṁ. Dhitimantānanti dhāraṇabalena yuttānaṁ.",
  "tika-s0201t5:51_0": "Anantanayussadanti paccayuppannabhāsitatthanibbānavipākakiriyādivasena anantapabhede",
  "tika-s0201t5:51_1": "visaye pavattiyā anantanayehi ussannaṁ upacitaṁ. Caturoghanittharaṇatthikānaṁ titthe",
  "tika-s0201t5:51_2": "ṭhapitanāvā viyāti yojanā. Sahassayuttaājaññarathoti vejayantarathaṁ sandhāya vadati.",
  "tika-s0201t5:52_0": "Yasmā pucchāyaṁ byāpanicchānayena “duppañño duppañño”ti āmeḍitavasena vuttaṁ, tasmā",
  "tika-s0201t5:52_1": "dhammasenāpati pucchitamatthaṁ vissajjento pucchāsabhāgena “nappajānāti nappajānātī”ti",
  "tika-s0201t5:52_2": "āmeḍitavasenevāha. Tattha iti-saddo kāraṇatthoti dassento “yasmā nappajānāti, tasmā",
  "tika-s0201t5:52_3": "duppaññotivuccatī”ti āha. Idaṁ dukkhanti idaṁ upādānakkhandhapañcakaṁ dukkhaṁ ariyasaccaṁ.",
  "tika-s0201t5:52_4": "Tañca kho ruppanaṁ vediyanaṁ sañjānanaṁ abhisaṅkharaṇaṁ vijānananti saṅkhepato ettakaṁ.",
  "tika-s0201t5:52_5": "Ito uddhaṁ kiñci dhammajātaṁ dukkhaṁ ariyasaccaṁ nāma natthīti yāthāvasarasalakkhaṇato",
  "tika-s0201t5:52_6": "pavattikkamato ceva pīḷanasaṅkhatasantāpavipariṇāmalakkhaṇato ca yathābhūtaṁ ariyamaggapaññāya",
  "tika-s0201t5:52_7": "nappajānāti. Avasesapaccayasamāgame udayati uppajjati, svāyaṁ samudayo saṁsārapavattibhāvenāti",
  "tika-s0201t5:52_8": "āha “pavattidukkhapabhāvikā”ti, dukkhasaccassa uppādikāti attho. Yāthāvasarasalakkhaṇatoti",
  "tika-s0201t5:52_9": "yathābhūtaṁ anupacchedakaraṇarasato ceva sampiṇḍananidānasaṁyogapalibodhalakkhaṇato ca.",
  "tika-s0201t5:53_0": "Idaṁ nāma ṭhānaṁ patvāti idaṁ nāma appavattikāraṇaṁ āgamma. Nirujjhatīti anuppādanirodhavasena",
  "tika-s0201t5:53_1": "nirujjhati, tenāha “ubhinnaṁ appavattī”ti. Yāthāvasarasalakkhaṇatoti yathābhūtaṁ",
  "tika-s0201t5:53_2": "accutirasato ceva nissaraṇavivekāsaṅkhatāmatalakkhaṇato ca. Ayaṁ paṭipadāti ayaṁ",
  "tika-s0201t5:53_3": "sammādiṭṭhiādikā samodhānalakkhaṇā paṭipajjati etāyāti paṭipadā. Dukkhanirodhaṁ gacchatīti",
  "tika-s0201t5:53_4": "dukkhanirodhaṁ nibbānaṁ sacchikiriyābhisamayavasena gacchati ārabbha pavattati. Yāthāvasarasalakkhaṇatoti",
  "tika-s0201t5:53_5": "yathābhūtaṁ kilesappahānakaraṇasarasato ceva niyyānahetudassanādhipateyyalakkhaṇato",
  "tika-s0201t5:53_6": "ca nappajānāti. Anantaravāreti dutiyavāre. Imināva nayenāti “idaṁ dukkhaṁ, ettakaṁ",
  "tika-s0201t5:53_7": "dukkha”ntiādinā paṭhamavāre vuttanayena. Tattha hi duppaññaniddesattā pajānanapaṭikkhepavasena",
  "tika-s0201t5:53_8": "desanā āgatā, idha paññavantaniddesattā pajānanavasenāti ayameva viseso. Etthāti dutiyavāre.",
  "tika-s0201t5:54_0": "Savanatoti kammaṭṭhānassa savanato uggaṇhāti. Ganthasavanamukhena hi tadatthassa",
  "tika-s0201t5:54_1": "uggahaṇaṁ. Ṭhapetvā taṇhantiādi tassa uggahaṇākāranidassanaṁ. Abhinivisatīti vipassanābhinivesavasena",
  "tika-s0201t5:54_2": "abhinivisati vipassanākammaṭṭhānaṁ paṭṭhapeti. No vivaṭṭeti vivaṭṭe abhiniveso na",
  "tika-s0201t5:54_3": "hoti avisayattā. Ayanti catusaccakammaṭṭhāniko.",
  "tika-s0201t5:55_0": "Pañcakkhandhāti pañcupādānakkhandhā. Khandhavasena vipassanābhinivesassa cakkhādivasena",
  "tika-s0201t5:55_1": "vedanādivasena ca satipi anekavidhatte sukaraṁ suviññeyyanti catudhātumukhena taṁ",
  "tika-s0201t5:55_2": "dassetuṁ “dhātukammaṭṭhānavasena otaritvā”ti āha. Rūpanti vavatthapetīti ruppanaṭṭhena",
  "tika-s0201t5:55_3": "rūpanti asaṅkarato paricchindati. Tadārammaṇāti taṁ rūpaṁ ārammaṇaṁ katvā pavattanakā.",
  "tika-s0201t5:55_4": "Nāmanti vedanādicatukkaṁ namanaṭṭhena nāmanti vavatthāpeti. Yamakatālakkhandhaṁ bhindanto",
  "tika-s0201t5:55_5": "viya yamakaṁ bhinditvā “arūpaṁ, rūpañcā”ti dveva ime dhammā, na ettha koci attā vā",
  "tika-s0201t5:55_6": "attaniyaṁ vāti nāmarūpaṁ vavatthapeti paricchindati pariggaṇhāti. Ettāvatā diṭṭhivisuddhi",
  "tika-s0201t5:55_7": "dassitā. Taṁ panetaṁ nāmarūpaṁ na ahetukaṁ. Yasmā sabbaṁ sabbattha sabbadā ca natthi,",
  "tika-s0201t5:55_8": "tasmā sahetukaṁ. Kīdisena hetunā? Na issarādivisamahetunā. Yaṁ panettha vattabbaṁ,",
  "tika-s0201t5:55_9": "taṁ visuddhimaggasaṁvaṇṇanāyaṁ vuttanayena gahetabbaṁ. Sahetukattā eva sapaccayaṁ.",
  "tika-s0201t5:55_10": "Avijjādayoti avijjātaṇhupādānakammāhārādayo. Evanti “taṁ paneta”ntiādinā vuttappakārena",
  "tika-s0201t5:55_11": "avijjādike paccaye ceva rūpavedanādike paccayuppannadhamme ca vavatthapetvā paricchinditvā",
  "tika-s0201t5:55_12": "pariggahetvā. Vuttañhetaṁ “avijjāsamudayā rūpasamudayo, taṇhāsamudayā rūpasamudayo”ti.",
  "tika-s0201t5:55_13": "Ettāvatā kaṅkhāvitaraṇavisuddhiṁ dasseti.",
  "tika-s0201t5:56_0": "Hutvāti hetupaccayasamavāye uppajjitvā. Abhāvaṭṭhenāti tadanantarameva vinassanaṭṭhena.",
  "tika-s0201t5:56_1": "Aniccāti aniccā addhuvā. Aniccalakkhaṇaṁ āropetīti tesu pañcasu khandhesu aniccatāsaṅkhātaṁ",
  "tika-s0201t5:56_2": "sāmaññalakkhaṇaṁ niropeti. Tatoti aniccalakkhaṇāropanato paraṁ, tato vā aniccabhāvato.",
  "tika-s0201t5:56_3": "Udayabbayappaṭipīḷanākārenāti uppādanirodhehi pati pati abhikkhaṇaṁ pīḷanākārena",
  "tika-s0201t5:56_4": "hetunā dukkhā aniṭṭhā, dukkhamā vā. Avasavattanākārenāti kassaci vasena avasavattanākārena.",
  "tika-s0201t5:56_5": "Anattāti na sayaṁ attā, nāpi nesaṁ koci attā atthīti anattāti. Tilakkhaṇaṁāropetvāti",
  "tika-s0201t5:56_6": "evaṁ aniccassa dukkhabhāvato, dukkhassa ca anattabhāvato khandhapañcake tividhampi",
  "tika-s0201t5:56_7": "sāmaññalakkhaṇaṁ āropetvā. Sammasantoti udayabbayañāṇuppattiyā uppanne vipassanupakkilese",
  "tika-s0201t5:56_8": "pahāya maggāmaggaṁ vavatthapetvā udayabbayañāṇādivipassanāpaṭipāṭiyā saṅkhāre sammasanto",
  "tika-s0201t5:56_9": "gotrabhuñāṇānantaraṁ lokuttaramaggaṁ pāpuṇāti.",
  "tika-s0201t5:57_0": "Ekapaṭivedhenāti ekeneva ñāṇena paṭivijjhanena. Paṭivedho paṭighātābhāvena visaye",
  "tika-s0201t5:57_1": "nissaṅgacārasaṅkhātaṁ nibbijjhanaṁ. Abhisamayo avirajjhitvā adhigamanasaṅkhāto avabodho.",
  "tika-s0201t5:57_2": "“Idaṁ dukkhaṁ, ettaṁ dukkhaṁ, na ito bhiyyo”ti paricchinditvā yāthāvato jānanameva",
  "tika-s0201t5:57_3": "vuttanayena paṭivedhoti pariññāpaṭivedho, idañca yathā ñāṇe pavatte pacchā dukkhassa",
  "tika-s0201t5:57_4": "sarūpādiparicchede sammoho na hoti, tathā pavattiṁ gahetvā vuttaṁ, na pana maggañāṇassa",
  "tika-s0201t5:57_5": "“idaṁ dukkha”ntiādinā pavattanato. Tenāha “tasmiñcassa khaṇe”tiādi. Pahīnassa puna",
  "tika-s0201t5:57_6": "apahātabbatāya pakaṭṭhaṁ hānaṁ cajanaṁ samucchindanaṁ pahānaṁ, pahānameva vuttanayena",
  "tika-s0201t5:57_7": "paṭivedhoti pahānapaṭivedho. Ayampi yena kilesena appahīyamānena maggabhāvanāya na",
  "tika-s0201t5:57_8": "bhavitabbaṁ, asati ca maggabhāvanāya yo uppajjeyya, tassa padaghātaṁ karontassa anuppattidhammataṁ",
  "tika-s0201t5:57_9": "āpādentassa ñāṇassa tathāpavattiyā paṭighātābhāvena nissaṅgacāraṁ upādāya evaṁ vutto.",
  "tika-s0201t5:57_10": "Sacchikiriyā paccakkhakaraṇaṁ anussavākāraparivitakkādike muñcitvāva sarūpato ārammaṇakaraṇaṁ",
  "tika-s0201t5:57_11": "“idaṁ ta”nti yāthāvasabhāvato gahaṇaṁ, sā eva vuttanayena paṭivedhoti sacchikiriyāpaṭivedho.",
  "tika-s0201t5:57_12": "Ayampi yassa āvaraṇassa asamucchindanato ñāṇaṁ nirodhaṁ ālambituṁ na sakkoti, tassa",
  "tika-s0201t5:57_13": "samucchindanato taṁ sarūpato vibhāvitameva pavattatīti evaṁ vutto.",
  "tika-s0201t5:58_0": "Bhāvanā uppādanā vaḍḍhanā ca. Tattha paṭhamamagge uppādanaṭṭhena bhāvanā, dutiyādīsu",
  "tika-s0201t5:58_1": "vaḍḍhanaṭṭhena, ubhayatthāpi vā ubhayaṁ veditabbaṁ. Paṭhamamaggopi hi yathārahaṁ",
  "tika-s0201t5:58_2": "vuṭṭhānagāminiyaṁ pavattaṁ parijānanādiṁ vaḍḍhento pavattoti tatthāpi vaḍḍhanaṭṭhena",
  "tika-s0201t5:58_3": "bhāvanāti sakkā viññātuṁ. Dutiyādīsupi appahīnakilesappahānato puggalantarasādhanato",
  "tika-s0201t5:58_4": "ca uppādanaṭṭhena bhāvanā, sā eva vuttanayena paṭivedhoti bhāvanāpaṭivedho. Ayampi",
  "tika-s0201t5:58_5": "yathā ñāṇe pavatte pacchā maggadhammānaṁ sarūpaparicchede sammoho na hoti, tathā",
  "tika-s0201t5:58_6": "pavattiṁ gahetvā vutto. Tiṭṭhantu tāva yathādhigatā maggadhammā, yathāpavattesu phalesupi",
  "tika-s0201t5:58_7": "ayaṁ yathādhigatasaccadhammesu viya vigatasammohova hoti sekkhopi samāno. Tena vuttaṁ",
  "tika-s0201t5:58_8": "– “diṭṭhadhammo pattadhammo viditadhammo pariyogāḷhadhammo”ti. Yathā cassa dhammā",
  "tika-s0201t5:58_9": "tāsaṁ jotitā yathādhigatasaccadhammāvalambiniyo maggavīthito parato maggaphalapahīnāvasiṭṭhakilesanibbānānaṁ",
  "tika-s0201t5:58_10": "paccavekkhaṇā pavattanti. Dukkhasaccadhammā hi sakkāyadiṭṭhiādayo. Ayañca atthavaṇṇanā",
  "tika-s0201t5:58_11": "pariññābhisamayenātiādīsupi vibhāvetabbā. Kiccatoti asammohato. Nirodhaṁ ārammaṇatoti",
  "tika-s0201t5:58_12": "ettha “ārammaṇatopī”ti pi-saddo luttaniddiṭṭho daṭṭhabbo nirodhepi asammohapaṭivedhassa",
  "tika-s0201t5:58_13": "labbhanato. Etassāti catusaccakammaṭṭhānikassa puggalassa.",
  "tika-s0201t5:59_0": "Paññavāti niddiṭṭho nippariyāyato paññavantatāya idha adhippetattā. Pāḷitoti dhammato.",
  "tika-s0201t5:59_1": "Atthatoti aṭṭhakathāto. Anusandhitoti tasmiṁ tasmiṁ sutte taṁtaṁanusandhito. Pubbāparatoti",
  "tika-s0201t5:59_2": "pubbenāparassa saṁsandanato. Saṅgītikkamena cettha pubbāparatā veditabbā. Taṁtaṁdesanāyameva",
  "tika-s0201t5:59_3": "vā pubbabhāgena aparabhāgassa saṁsandanato. Viññāṇacaritoti vijānanacarito vīmaṁsanacarito",
  "tika-s0201t5:59_4": "tepiṭake buddhavacane vicāraṇācāravepullato. Paññavāti na vattabbo maggenāgatāya",
  "tika-s0201t5:59_5": "paññāya abhāvato. Ajja ajjeva arahattanti ittaraṁ atikhippamevāti adhippāyo. Paññavāpakkhaṁ",
  "tika-s0201t5:59_6": "bhajati sekkhapariyāyasabbhāvato. Sutte pana paṭivedhova kathito saccābhisamayavasena āgatattā.",
  "tika-s0201t5:60_0": "Esāti anantare vutto ariyapuggalo. Kammakārakacittanti bhāvanākammassa pavattanakacittaṁ.",
  "tika-s0201t5:60_1": "Sukhavedanampi vijānātīti ko vediyati, kassa vedanā, kiṁkāraṇā vedanā, sopi kassaci",
  "tika-s0201t5:60_2": "abhāvaggahaṇamukhena sukhaṁ vedanaṁ sabhāvato samudayato atthaṅgamato assādato ādīnavato",
  "tika-s0201t5:60_3": "ca yathābhūtaṁ paricchindanto pariggaṇhanto sukhaṁ vedanaṁ vijānāti nāma. Sesapadadvayepi",
  "tika-s0201t5:60_4": "eseva nayo. Yasmā “satipaṭṭhāne”ti iminā satipaṭṭhānakathaṁ upalakkheti. Tāya hi",
  "tika-s0201t5:60_5": "tadattho veditabbo, tasmā taṁsaṁvaṇṇanāyampi vuttanayena tassattho veditabbo. Kāmañcetaṁ",
  "tika-s0201t5:60_6": "viññāṇaṁ vedanāto aññampi ārammaṇaṁ vijānāti, anantaravāre pana rūpamukhena vipassanābhinivesassa",
  "tika-s0201t5:60_7": "dassitattā idha arūpamukhena dassetuṁ “sukhantipi vijānātī”tiādinā niddiṭṭhaṁ, pucchantassa vā ajjhāsayavasena.",
  "tika-s0201t5:61_0": "Saṁsaṭṭhāti sampayuttā. Tenāha “ekuppādādilakkhaṇena saṁyogaṭṭhenā”ti. Visaṁsaṭṭhāti",
  "tika-s0201t5:61_1": "vippayuttā. Bhinditvāti aññabhūmikassa aññabhūmidassaneneva vināsetvā, saṁbhinditvā",
  "tika-s0201t5:61_2": "vā. Saṁsaṭṭhabhāvaṁ pucchatīti taṁcittuppādapariyāpannānaṁ pañcaviññāṇānaṁ saṁsaṭṭhabhāvaṁ",
  "tika-s0201t5:61_3": "pucchati. Yadi evaṁ kathaṁ pucchāya avasaro visaṁsaṭṭhabhāvāsaṅkāya eva abhāvato?",
  "tika-s0201t5:61_4": "Na, cittuppādantaragatānaṁ maggapaññāmaggaviññāṇānaṁ vipassanāpaññāvipassanāviññāṇānañca",
  "tika-s0201t5:61_5": "vomissakasaṁsaṭṭhabhāvassa labbhamānattā. Vinivaṭṭetvāti aññamaññato vivecetvā. Nānākaraṇaṁ",
  "tika-s0201t5:61_6": "dassetuṁ na sakkāti idaṁ kevalaṁ saṁsaṭṭhabhāvameva sandhāya vuttaṁ, na sabhāvabhedaṁ,",
  "tika-s0201t5:61_7": "sabhāvabhedato pana nānākaraṇaṁ nesaṁ pākaṭameva. Tenāha “ārammaṇato vā vatthuto",
  "tika-s0201t5:61_8": "vā uppādato vā nirodhato vā”ti. Idāni tameva sabhāvabhedaṁ visayabhedena suṭṭhu pākaṭaṁ",
  "tika-s0201t5:61_9": "katvā dassetuṁ “tesaṁ tesaṁ panā”tiādi vuttaṁ. Visayoti pavattiṭṭhānaṁ issariyabhūmi,",
  "tika-s0201t5:61_10": "yena cittapaññānaṁ tattha tattha pubbaṅgamatā vuccati.",
  "tika-s0201t5:62_0": "Kāmañca vipassanāpi paññāvaseneva kiccakārī, maggopi viññāṇasahitova, na kevalo,",
  "tika-s0201t5:62_1": "yathā pana lokiyadhammesu cittaṁ padhānaṁ tatthassa dhorayhabhāvena pavattisabbhāvato.",
  "tika-s0201t5:62_2": "Tathā hi taṁ “chadvārādhipati rājā”ti vuccati, evaṁ lokuttaradhammesu paññā padhānā",
  "tika-s0201t5:62_3": "paṭipakkhavidhamanassa visesato tadadhīnattā. Tathā hi maggadhamme sammādiṭṭhi eva",
  "tika-s0201t5:62_4": "paṭhamaṁ gahitā. Ayañca nesaṁ visayavasena pavattibhedo, tathā ca paññāpanavidhi",
  "tika-s0201t5:62_5": "na kevalaṁ thereheva dassito, apica kho bhagavatāpi dassitoti vibhāvento “sammāsambuddhopī”tiādimāha.",
  "tika-s0201t5:62_6": "Yattha paññā na labbhati, tattha cittavasena pucchane vattabbameva natthi yathā “kiṁcitto",
  "tika-s0201t5:62_7": "tvaṁ bhikkhū”tiādīsu. Yattha pana paññā labbhati, tatthāpi cittavasena jotanā hoti",
  "tika-s0201t5:62_8": "yathā – “ajjhattameva cittaṁ saṇṭhapeti sannisādeti ekodiṁ karoti samādahati, yasmiṁ",
  "tika-s0201t5:62_9": "samaye kāmāvacaraṁ kusalaṁ cittaṁ uppannaṁ hotī”tiādīsu. Aṭṭhakathāyaṁ pana lokiyadhammesu",
  "tika-s0201t5:62_10": "cittavasena, lokuttaradhammesu paññāvasena codanaṁ byatirekamukhena dassetuṁ “katamā",
  "tika-s0201t5:62_11": "te bhikkhu paññā adhigatā”tiādi vuttaṁ. Yebhuyyavasena cetaṁ vuttanti daṭṭhabbaṁ.",
  "tika-s0201t5:62_12": "Tathā hi katthaci lokiyadhammā paññāsīsenapi niddisīyanti – “paṭhamassa jhānassa",
  "tika-s0201t5:62_13": "lābhino kāmasahagatā saññāmanasikārā samudācaranti hānabhāginī paññā”tiādīsu. Saññāsīsenapi",
  "tika-s0201t5:62_14": "– “uddhumātakasaññāti vā sesarūpārūpasaññāti vā ime dhammā ekatthā, udāhu nānatthā”tiādīsu.",
  "tika-s0201t5:62_15": "Tathā lokuttaradhammāpi katthaci cittasīsena niddisīyanti – “yasmiṁ samaye lokuttaraṁ",
  "tika-s0201t5:62_16": "cittaṁ bhāvetī”ti, tathā phassādisīsenapi – “yasmiṁ samaye lokuttaraṁ phassaṁ bhāveti,",
  "tika-s0201t5:62_17": "vedanaṁ saññaṁ cetanaṁ bhāvetī”tiādīsu.",
  "tika-s0201t5:63_0": "Catūsu sotāpattiyaṅgesūti sappurisasevanā, saddhammassavanaṁ, yonisomanasikāro, dhammānudhammapaṭipattīti",
  "tika-s0201t5:63_1": "imesu catūsu sotāpattimaggassa kāraṇesu. Kāmaṁ cetesu satiādayopi dhammā icchitabbāva",
  "tika-s0201t5:63_2": "tehi vinā tesaṁ asambhavato, tathāpi cettha saddhā visesato kiccakārīti veditabbā.",
  "tika-s0201t5:63_3": "Saddo eva hi sappurise payirupāsati, saddhammaṁ suṇāti, yoniso ca manasi karoti,",
  "tika-s0201t5:63_4": "ariyamaggassa ca anudhammaṁ paṭipajjati, tasmā vuttaṁ “ettha saddhindriyaṁ daṭṭhabba”nti.",
  "tika-s0201t5:63_5": "Iminā nayena sesindriyesupi attho daṭṭhabbo. Catūsu sammappadhānesūti catubbidhasammappadhānabhāvanāya.",
  "tika-s0201t5:63_6": "Catūsu satipaṭṭhānesūtiādīsupi eseva nayo. Ettha ca sotāpattiyaṅgesu saddhā viya",
  "tika-s0201t5:63_7": "sammappadhānabhāvanāya vīriyaṁ viya ca satipaṭṭhānabhāvanāya – “satimā vineyya loke",
  "tika-s0201t5:63_8": "abhijjhādomanassa”nti vacanato pubbabhāge kiccato sati adhikā icchitabbā. Evaṁ samādhikammikassa",
  "tika-s0201t5:63_9": "samādhi, “ariyasaccabhāvanā paññābhāvanā”ti katvā tattha paññā pubbabhāge adhikā",
  "tika-s0201t5:63_10": "icchitabbāti pākaṭoyamattho, adhigamakkhaṇe pana samādhipaññānaṁ viya sabbesampi",
  "tika-s0201t5:63_11": "indriyānaṁ saddhādīnaṁ samarasatāva icchitabbā. Tathā hi “ettha saddhindriya”ntiādinā",
  "tika-s0201t5:63_12": "tattha tattha etthaggahaṇaṁ kataṁ. Evanti yaṁ ṭhānaṁ, taṁ indriyasamattādiṁ paccāmasati.",
  "tika-s0201t5:63_13": "Savisayasmiṁyevāti attano attano visaye eva. Lokiyalokuttarā dhammā kathitāti lokiyadhammā",
  "tika-s0201t5:63_14": "lokuttaradhammā ca tena tena pavattivisesena kathitā. Idaṁ vuttaṁ hoti – saddhāpañcamesu",
  "tika-s0201t5:63_15": "indriyesu saha pavattamānesu tattha tattha visaye saddhādīnaṁ kiccādhikatāya tassa",
  "tika-s0201t5:63_16": "tasseva daṭṭhabbatā vuttā, na sabbesaṁ. Evaṁ aññepi lokiyalokuttarā dhammā yathāsakaṁ",
  "tika-s0201t5:63_17": "visaye pavattivisesavasena bodhitāti.",
  "tika-s0201t5:64_0": "Idāni saddhādīnaṁ indriyānaṁ tattha tattha atirekakiccataṁ upamāya vibhāvetuṁ “yathā",
  "tika-s0201t5:64_1": "hī”tiādi vuttaṁ. Tatridaṁ upamāsaṁsandanaṁ rājapañcamā sahāyā viya vimuttiparipācakāni",
  "tika-s0201t5:64_2": "pañcindriyāni. Nesaṁ kīḷanatthaṁ ekajjhaṁ vīthiotaraṇaṁ viya indriyānaṁ ekajjhaṁ",
  "tika-s0201t5:64_3": "vipassanāvīthiotaraṇaṁ. Sahāyesu paṭhamādīnaṁ yathāsakageheva vicāraṇā viya saddhādīnaṁ",
  "tika-s0201t5:64_4": "sotāpattiaṅgādīni patvā pubbaṅgamatā. Sahāyesu itaresaṁ tattha tattha tuṇhībhāvo",
  "tika-s0201t5:64_5": "viya sesindriyānaṁ tattha tattha tadanvayatā. Tassa pubbaṅgamabhūtassa indriyassa",
  "tika-s0201t5:64_6": "kiccānugatatā. Na hi tadā tesaṁ sasambhārapathavīādīsu āpādīnaṁ viya kiccaṁ pākaṭaṁ",
  "tika-s0201t5:64_7": "hoti, saddhādīnaṁyeva pana kiccaṁ vibhūtaṁ hutvā tiṭṭhati puretaraṁ tathāpaccayehi",
  "tika-s0201t5:64_8": "cittasantānassa abhisaṅkhatattā. Ettha ca vipassanākammikassa bhāvanā visesato paññuttarāti",
  "tika-s0201t5:64_9": "dassanatthaṁ rājānaṁ nidassanaṁ katvā paññindriyaṁ vuttaṁ. Itītiādi yathādhigatassa atthassa nigamanaṁ.",
  "tika-s0201t5:65_0": "Maggaviññāṇampīti ariyamaggasahagataṁ apacayagāmiviññāṇampi. Tatheva taṁ vijānātīti",
  "tika-s0201t5:65_1": "saccadhammaṁ “idaṁ dukkha”ntiādinā nayeneva vijānāti ekacittuppādapariyāpannattā",
  "tika-s0201t5:65_2": "maggānukūlattā ca. Yaṁ vijānātīti ettha vijānanapajānanāni vipassanācittuppādapariyāpannāni",
  "tika-s0201t5:65_3": "adhippetāni, na “yaṁ pajānātī”ti ettha viya maggacittuppādapariyāpannāti āha “yaṁ",
  "tika-s0201t5:65_4": "saṅkhāragata”ntiādi. Tathevāti “anicca”ntiādinā nayena. Ekacittuppādapariyāpannattā",
  "tika-s0201t5:65_5": "vipassanābhāvato ca samānapaccayehi saha pavattikatā ekuppādatā, tato eva ekajjhaṁ",
  "tika-s0201t5:65_6": "saheva nirujjhanaṁ ekanirodhatā, ekaṁyeva vatthuṁ nissāya pavatti ekavatthukatā,",
  "tika-s0201t5:65_7": "ekaṁyeva ārammaṇaṁ ārabbha pavatti ekārammaṇatā. Hetumhi cetaṁ karaṇavacanaṁ. Tena",
  "tika-s0201t5:65_8": "ekuppādāditāya saṁsaṭṭhabhāvaṁ sādheti. Anavasesapariyādānañcetaṁ, ito tīhipi sampayuttalakkhaṇaṁ hotiyeva.",
  "tika-s0201t5:66_0": "Maggapaññaṁsandhāya vuttaṁ, sā hi ekantato bhāvetabbā, na pariññeyyā, paññāya pana",
  "tika-s0201t5:66_1": "bhāvetabbatāya taṁsampayuttadhammāpi taggatikāva hontīti āha “taṁsampayuttaṁ panā”tiādi.",
  "tika-s0201t5:66_2": "Kiñcāpi vipassanāpaññāya bhāvanāvasena pavattanato taṁsampayuttaviññāṇampi tatheva",
  "tika-s0201t5:66_3": "pavattati, tassa pana pariññeyyabhāvānativattanato pariññeyyatā vuttā. Tenevāha –",
  "tika-s0201t5:66_4": "“yampi taṁ dhammaṭṭhitiñāṇaṁ, tampi khayadhammaṁ vayadhammaṁ virāgadhammaṁ nirodhadhamma”nti.",
  "tika-s0201t5:67_0": "450.Evaṁ santepīti vedanāti evaṁ sāmaññaggahaṇe satipi. Tebhūmikasammasanacāravedanāvāti",
  "tika-s0201t5:67_1": "bhūmittayapariyāpannā, tato eva sammasanañāṇassa gocarabhūtā vedanā eva adhippetā",
  "tika-s0201t5:67_2": "sabrahmacārīnaṁ upakārāvahabhāvena desanāya āraddhattā. Tathā hi vuttaṁ “caturoghanittharaṇatthikāna”ntiādi.",
  "tika-s0201t5:67_3": "Esa nayo paññāyapi. Idha sukhādisaddā tadārammaṇavisayāti imamatthaṁ suttena sādhetuṁ",
  "tika-s0201t5:67_4": "“rūpañca hī”tiādi vuttaṁ. Ekantadukkhanti ekanteneva aniṭṭhaṁ, tato eva dukkhamatāya",
  "tika-s0201t5:67_5": "dukkhaṁ. Ārammaṇakaraṇavasena dukkhavedanāya anupatitaṁ, otiṇṇañcāti dukkhānupatitaṁ,",
  "tika-s0201t5:67_6": "dukkhāvakkantaṁ. Sukhena anavakkantaṁ abhavissāti yojanā. Nayidanti ettha idanti",
  "tika-s0201t5:67_7": "nipātamattaṁ. Sārajjeyyunti sārāgaṁ uppādeyyuṁ. Sukhanti sabhāvato ca iṭṭhaṁ. Sārāgā",
  "tika-s0201t5:67_8": "saṁyujjantīti bahalarāgahetu yathārahaṁ dasahipi saṁyojanehi saṁyujjanti. Saṁyogā",
  "tika-s0201t5:67_9": "saṁkilissantīti tathā saṁyuttatāya taṇhāsaṁkilesādivasena saṁkilissanti, vibādhīyanti",
  "tika-s0201t5:67_10": "upatāpīyanti cāti attho. Ārammaṇanti iṭṭhaṁ, aniṭṭhaṁ, majjhattañca ārammaṇaṁ yathākkamaṁ",
  "tika-s0201t5:67_11": "sukhaṁ, dukkhaṁ, adukkhamasukhanti kathitaṁ. Evaṁ avisesena pañcapi khandhe sukhādiārammaṇabhāvena",
  "tika-s0201t5:67_12": "dassetvā idāni vedanā eva sukhādiārammaṇabhāvena dassetuṁ “apicā”tiādi vuttaṁ. Pākatikapacurajanavasenāyaṁ",
  "tika-s0201t5:67_13": "kathitāti katvā “purimaṁ sukhaṁ vedanaṁ ārammaṇaṁ katvā”ti vuttaṁ. Visesalābhī pana",
  "tika-s0201t5:67_14": "anāgatampi sukhaṁ vedanaṁ ārammaṇaṁ karoteva. Vuttametaṁ satipaṭṭhānavaṇṇanāyaṁ.",
  "tika-s0201t5:67_15": "Vedanāya hi ārammaṇaṁ vediyantiyā taṁsamaṅgīpuggalo vedetīti vohāramattaṁ hoti.",
  "tika-s0201t5:68_0": "Sabbasaññāyāti sabbāyapi catubhūmikasaññāya. Sabbatthakasaññāyāti sabbasmiṁ cittuppāde",
  "tika-s0201t5:68_1": "pavattanakasaññāya. Vatthe vāti vā-saddena vaṇṇadhātuṁ saṅgaṇhāti. Pāpentoti bhāvanaṁ",
  "tika-s0201t5:68_2": "upacāraṁ vā appanaṁ vā upanento. Uppajjanakasaññāpīti “nīlaṁ rūpaṁ, rūpārammaṇaṁ",
  "tika-s0201t5:68_3": "nīla”nti uppajjanakasaññāpi.",
  "tika-s0201t5:69_0": "Asabbasaṅgāhikattāti sabbesaṁ vedanāsaññāviññāṇānaṁ asaṅgahitattā. Takkagatanti suttakantanakatakkamhi,",
  "tika-s0201t5:69_1": "suttavattanakatakkamhi vā veṭhanavasena ṭhitaṁ. Parivaṭṭakādigatanti suttaveṭhanaparivaṭṭakādigataṁ.",
  "tika-s0201t5:69_2": "Vissaṭṭhattāva na gahitā, yadaggena paññā viññāṇena saddhiṁ sampayogaṁ labhāpitā,",
  "tika-s0201t5:69_3": "tadaggena vedanāsaññāhipi sampayogaṁ labhāpitā evāti. Tadeva sañjānāti saṁsaṭṭhabhāvato.",
  "tika-s0201t5:70_0": "Sañjānāti vijānātīti ettha “pajānātī”ti padaṁ ānetvā vattabbaṁ pajānanavasenapi visesassa",
  "tika-s0201t5:70_1": "vakkhamānattā. Jānātīti ayaṁ saddo ca laddatoyevettha aviseso, atthato pana visesato",
  "tika-s0201t5:70_2": "icchitabbo. Anekatthattā hi dhātūnaṁ tena ākhyātapadena nāmapadena ca vuttamatthaṁ",
  "tika-s0201t5:70_3": "upasaggapadaṁ jotakabhāvena viseseti, na vācakabhāvena. Tenāha “tassapi jānanatthe",
  "tika-s0201t5:70_4": "viseso veditabbo”ti. Etena saññāviññāṇapaññāpadāni antogadhajānanatthe yathāsakaṁ",
  "tika-s0201t5:70_5": "visiṭṭhavisaye ca niṭṭhānīti dasseti. Tenevāha “saññā hī”tiādi. Sañjānanamattamevāti",
  "tika-s0201t5:70_6": "ettha matta-saddena visesanivattiatthena vijānanapajānanākāre nivatteti, eva-saddena",
  "tika-s0201t5:70_7": "kadācipi imissā te visesā natthevāti avadhāreti. Tenevāha “aniccaṁ dukkha”ntiādi.",
  "tika-s0201t5:70_8": "Tattha viññāṇakiccampi kātuṁ asakkontī saññā kuto paññākiccaṁ kareyyāti “lakkhaṇapaṭivedhaṁ",
  "tika-s0201t5:70_9": "pāpetuṁ na sakkoti”cceva vuttaṁ, na vuttaṁ “maggapātubhāva”nti.",
  "tika-s0201t5:71_0": "Ārammaṇe pavattamānaṁ viññāṇaṁ na saññā viya nīlapītādimattasañjānanavasena pavattati,",
  "tika-s0201t5:71_1": "atha kho tattha aññampi tādisaṁ visesaṁ jānantameva pavattatīti āha “viññāṇa”ntiādi.",
  "tika-s0201t5:71_2": "Kathaṁ pana viññāṇaṁ lakkhaṇapaṭivedhaṁ pāpetīti? Paññāya dassitamaggena. Lakkhaṇārammaṇikavipassanāya",
  "tika-s0201t5:71_3": "hi anekavāraṁ lakkhaṇāni paṭivijjhitvā pavattamānāya paguṇabhāvato paricayavasena",
  "tika-s0201t5:71_4": "ñāṇavippayuttacittenapi vipassanā sambhavati, yathā taṁ paguṇassa ganthassa ajjhayane",
  "tika-s0201t5:71_5": "tattha tattha gatāpi vārā na upadhārīyanti. “Lakkhaṇapaṭivedha”nti ca lakkhaṇānaṁ",
  "tika-s0201t5:71_6": "ārammaṇakaraṇamattaṁ sandhāya vuttaṁ, na paṭivijjhanaṁ. Ussakkitvāti udayabbayañāṇādiñāṇapaṭipāṭiyā",
  "tika-s0201t5:71_7": "ārabhitvā. Maggapātubhāvaṁ pāpetuṁ na sakkoti asambodhasabhāvattā. Ārammaṇampi sañjānāti",
  "tika-s0201t5:71_8": "avabujjhanavaseneva, na sañjānanamattena. Tathā lakkhaṇapaṭivedhampi pāpeti, na vijānanamattena,",
  "tika-s0201t5:71_9": "attano pana aññāsādhāraṇena ānubhāvena ussakkitvā maggapātubhāvampi pāpeti.",
  "tika-s0201t5:72_0": "Idāni yathāvuttamatthaṁ upamāya vibhāvetuṁ “yathā hī”tiādi vuttaṁ. Tattha ajātabuddhīti",
  "tika-s0201t5:72_1": "asañjātabyavahārabuddhi. Upabhogaparibhoganti upabhogaparibhogārahaṁ, upabhogaparibhogavatthūnaṁ",
  "tika-s0201t5:72_2": "paṭilābhayogganti attho. Kūṭoti kahāpaṇapatirūpako tambakaṁsādimayo. Chekoti mahāsāro.",
  "tika-s0201t5:72_3": "Karatoti aḍḍhasāro. Saṇhoti mudujātiko samasāro. Iti-saddo ādiattho. Tena pādasāraparopādasāraaḍḍhasārādīnaṁ",
  "tika-s0201t5:72_4": "saṅgaho. Jānanto ca pana naṁ rūpaṁ disvāpi…pe… asukācariyena katotipi jānāti tathā",
  "tika-s0201t5:72_5": "heraññikaganthassa suggahitattā. Evamevantiādi upamāsaṁsandanaṁ. Saññāvibhāgaṁ akatvā",
  "tika-s0201t5:72_6": "piṇḍavaseneva ārammaṇassa gahaṇato dārakassa kahāpaṇadassanasadisā vuttā. Tathā hi",
  "tika-s0201t5:72_7": "sā yathāupaṭṭhitavisayapadaṭṭhānā vuccati. Viññāṇaṁ ārammaṇe ekaccavisesaggahaṇasamatthabhāvato",
  "tika-s0201t5:72_8": "gāmikapurisakahāpaṇadassanasadisaṁ vuttaṁ. Paññā pana ārammaṇe anavasesāvabodhato",
  "tika-s0201t5:72_9": "heraññikakahāpaṇadassanasadisā vuttā. Nesanti saññāviññāṇapaññānaṁ. Visesoti sabhāvaviseso.",
  "tika-s0201t5:72_10": "Duppaṭivijjho pakatipaññāya. Imināva nesaṁ accantasukhumataṁ dasseti.",
  "tika-s0201t5:73_0": "Ekārammaṇe pavattamānānanti ekasmiṁyeva ārammaṇe pavattamānānaṁ. Tena abhinnavisayābhinnakālatādassanena",
  "tika-s0201t5:73_1": "avinibbhogavuttitaṁ vibhāvento duppaṭivijjhataṁyeva ulliṅgeti. Vavatthānanti asaṅkarato",
  "tika-s0201t5:73_2": "ṭhapanaṁ. Ayaṁ phasso…pe… idaṁ cittanti nidassanamattametaṁ. Iti-saddo vā ādiattho.",
  "tika-s0201t5:73_3": "Tena sesadhammānampi saṅgaho daṭṭhabbo. Idanti arūpīnaṁ dhammānaṁ vavatthānakaraṇaṁ.",
  "tika-s0201t5:73_4": "Tatoti yaṁ vuttaṁ tilatelādiuddharaṇaṁ, tato. Yadi dukkarataraṁ, kathaṁ tanti āha",
  "tika-s0201t5:73_5": "“bhagavā panā”tiādi.",
  "tika-s0201t5:74_0": "451.Nissaṭenāti nikkhantena ataṁsambandhena. Pariccattenāti pariccattasadisena paccayabhāvānupagamanena",
  "tika-s0201t5:74_1": "paccayuppannasambandhābhāvato. Nissakkavacanaṁ apādānadīpanato. Karaṇavacanaṁ kattuatthadīpanato.",
  "tika-s0201t5:74_2": "Kāmāvacaramanoviññāṇaṁ na niyamato “idaṁ nāma pañcadvārikāsambandhā”ti sakkā vattuṁ,",
  "tika-s0201t5:74_3": "rūpāvacaraviññāṇaṁ pana na tathāti, tasseva pañcahi indriyehi nissaṭatā vuttāti āha",
  "tika-s0201t5:74_4": "“rūpāvacaracatutthajjhānacittenā”ti. Catutthajjhānaggahaṇaṁ tasseva arūpāvacarassa",
  "tika-s0201t5:74_5": "padaṭṭhānabhāvato. Parisuddhenāti visesato asaṁkilesikattāva. Tañhi vigatūpakkilesatāya",
  "tika-s0201t5:74_6": "visesato parisuddhaṁ. Tenāha “nirupakkilesenā”ti. Jānitabbaṁ neyyaṁ, saparasantānesu",
  "tika-s0201t5:74_7": "idaṁ atisayaṁ jānitabbato bujjhitabbaṁ bodhetabbaṁ vāti attho. Neyyanti vā attano",
  "tika-s0201t5:74_8": "santāne netabbaṁ pavattetabbanti attho. Tenāha “nibbattetuṁ sakkā hoti. Ettha ṭhitassa",
  "tika-s0201t5:74_9": "hi sā ijjhatī”ti. Pāṭiyekkanti visuṁ visuṁ, anupadadhammavasenāti attho. Abhinivesābhāvatoti",
  "tika-s0201t5:74_10": "vipassanābhinivesassa asambhavato. Kalāpato nayatoti kalāpasammasanasaṅkhātato nayavipassanato.",
  "tika-s0201t5:74_11": "Bhikkhunoti sāvakassa. Sāvakasseva hi tatra anupadadhammavipassanā na sambhavati,",
  "tika-s0201t5:74_12": "na satthu. Tenāha “tasmā”tiādi. Vissajjesīti tappaṭibaddhachandarāgappahānena pajahati.",
  "tika-s0201t5:75_0": "Hatthagatattāti hatthagatasadisattā, āsannattāti attho. Yadā hi lokanātho bodhimūle",
  "tika-s0201t5:75_1": "aparājitapallaṅke nisinno – “kicchaṁ vatāyaṁ loko āpanno”tiādinā paṭiccasamuppādamukhena",
  "tika-s0201t5:75_2": "vipassanābhinivesaṁ katvā adhigantabbasabbaññutaññāṇānurūpaṁ chattiṁsakoṭisahassamukhena",
  "tika-s0201t5:75_3": "mahāvajirañāṇaṁ nāma mahābodhisattasammasanaṁ pavattento anekākārasamāpattidhammasammasane",
  "tika-s0201t5:75_4": "anupadameva nevasaññānāsaññāyatanadhammepi aparāparaṁ sammasi. Tenāha “bhagavā panā”tiādi.",
  "tika-s0201t5:75_5": "Paropaññāsāti dvepaññāsaṁ. Kāmañcettha keci dhammā vedanādayo phassapañcamakādīsu",
  "tika-s0201t5:75_6": "vuttāpi jhānakoṭṭhāsādīsupi saṅgahitā, taṁtaṁpaccayabhāvavisiṭṭhena pana atthavisesena",
  "tika-s0201t5:75_7": "dhammantarāni viya hontīti evaṁ vuttaṁ. Tathā hi lokuttaracittuppādesu navindriyatā",
  "tika-s0201t5:75_8": "vuccati. Aṅguddhārenāti tattha labbhamānajhānaṅgabojjhaṅgamaggaṅgānaṁ uddharaṇena.",
  "tika-s0201t5:75_9": "Aṅga-saddo vā koṭṭhāsapariyāyo, tasmā aṅguddhārenāti phassapañcamakādikoṭṭhāsānaṁ",
  "tika-s0201t5:75_10": "samuddharaṇena. Yāvatā saññāsamāpattiyoti yattakā saññāsahagatā jhānasamāpattiyo,",
  "tika-s0201t5:75_11": "tāhi vuṭṭhāya adhigandhabbattā tāvatikā veneyyānaṁ aññāpaṭivedho arahattasamadhigamo.",
  "tika-s0201t5:76_0": "Dassanapariṇāyakaṭṭhenāti andhassa yaṭṭhikoṭiṁ gahetvā maggadesako viya dhammānaṁ",
  "tika-s0201t5:76_1": "yathāsabhāvadassanasaṅkhātena pariṇāyakabhāvena. Yathā vā so tassa cakkhubhūto, evaṁ",
  "tika-s0201t5:76_2": "sattānaṁ paññā. Tenāha “cakkhubhūtāya paññāyā”ti. Samādhisampayuttā paññā samādhipaññā.",
  "tika-s0201t5:76_3": "Samādhi cettha āruppasamādhīti vadanti, sammasanapayogo pana koci jhānasamādhīti",
  "tika-s0201t5:76_4": "yuttaṁ. Vipassanābhūtā paññā vipassanāpaññā. Samādhipaññāya antosamāpattiyaṁ kiccato",
  "tika-s0201t5:76_5": "pajānāti, “samāhito yathābhūtaṁ pajānātī”ti pana vacanato asammohato pajānāti. Tattha",
  "tika-s0201t5:76_6": "kiccatoti gocarajjhatte ārammaṇakaraṇakiccato. Asammohatoti sampayuttadhammesu sammohavidhamanato",
  "tika-s0201t5:76_7": "yathā pītipaṭisaṁvedanādīsu. Kimatthiyāti kiṁpayojanāti āha “ko etissā attho”ti.",
  "tika-s0201t5:76_8": "Abhiññeyye dhammeti yāthāvasarasalakkhaṇāvabodhavasena abhimukhaṁ ñeyye jānitabbe",
  "tika-s0201t5:76_9": "khandhāyatanādidhamme. Abhijānātīti salakkhaṇato sāmaññalakkhaṇato ca abhimukhaṁ",
  "tika-s0201t5:76_10": "avirajjhanavasena jānāti. Etena ñātapariññābyāpāramāha. Pariññeyyeti aniccātipi dukkhātipi",
  "tika-s0201t5:76_11": "anattātipi paricchijja jānitabbe. Parijānātīti “yaṁ kiñci rūpaṁ…pe… aniccaṁ khayaṭṭhenā”tiādinā",
  "tika-s0201t5:76_12": "paricchinditvā jānāti. Iminā tīraṇapariññābyāpāramāha. Pahātabbe dhammeti niccasaññādike",
  "tika-s0201t5:76_13": "yāva arahattamaggavajjhā sabbe pāpadhamme. Pajahati pakaṭṭhato jahati, vikkhambheti",
  "tika-s0201t5:76_14": "ceva samucchindati cāti attho. Iminā pahānapariññābyāpāramāha. Sā panesā paññā lokiyāpi",
  "tika-s0201t5:76_15": "tippakārā lokuttarāpi, tāsaṁ visesaṁ sayamevāha. Kiccatoti abhijānanavasena ārammaṇakiccato.",
  "tika-s0201t5:76_16": "Asammohatoti yathābalaṁ abhiññeyyādīsu sammohavidhamanato. Nibbānamārammaṇaṁ katvā",
  "tika-s0201t5:76_17": "pavattanato abhiññeyyādīsu vigatasammohato evāti āha “lokuttarā asammohato”ti.",
  "tika-s0201t5:77_0": "452. Kammassakatā sammādiṭṭhi ca vaṭṭanissitattā idha nādhippetā, vivaṭṭakathā hesāti",
  "tika-s0201t5:77_1": "vuttaṁ “vipassanāsammādiṭṭhiyā ca maggasammādiṭṭhiyā cā”ti. Parato ghosoti parato",
  "tika-s0201t5:77_2": "satthuto, sāvakato vā labbhamāno dhammaghoso. Tenāha “sappāyadhammassavana”nti. Tañhi",
  "tika-s0201t5:77_3": "sammādiṭṭhiyā paccayo bhavituṁ sakkoti, na yo koci paratoghoso. Upāyamanasikāroti",
  "tika-s0201t5:77_4": "yena nāmarūpapariggahādi sijjhati, tādiso pathamanasikāro. Ayañca sammādiṭṭhiyā paccayoti",
  "tika-s0201t5:77_5": "niyamapakkhiko, na sabbasaṁgāhakoti dassento “paccekabuddhānaṁ panā”tiādimāha. Yonisomanasikārasmiṁyevāti",
  "tika-s0201t5:77_6": "avadhāraṇena paratoghosameva nivatteti, na padaṭṭhānavisesaṁ paṭiyogīnivattanatthattā eva-saddassa.",
  "tika-s0201t5:78_0": "Laddhupakārāti yathārahaṁ nissayādivasena laddhapaccayā. Vipassanāsammādiṭṭhiyā anuggahitabhāvena",
  "tika-s0201t5:78_1": "gahitattā maggasammādiṭṭhīsu ca arahattamaggasammādiṭṭhi, anantarassa hi vidhi, paṭisedho",
  "tika-s0201t5:78_2": "vā. Aggaphalasamādhimhi tapparikkhāradhammesuyeva ca kevalo cetopariyāyo niruḷhoti",
  "tika-s0201t5:78_3": "sammādiṭṭhīti arahattamaggasammādiṭṭhi. Phalakkhaṇeti anantare kālantare cāti duvidhe",
  "tika-s0201t5:78_4": "phalakkhaṇe. Paṭippassaddhivasena sabbasaṁkilesehi ceto vimuccati etāyāti cetovimutti,",
  "tika-s0201t5:78_5": "aggaphalapaññaṁ ṭhapetvā avasesā phaladhammā. Tenāha “cetovimutti phalaṁ assāti.",
  "tika-s0201t5:78_6": "Cetovimuttisaṅkhātaṁ phalaṁ ānisaṁso”ti, sabbasaṁkilesehi cetaso vimuccanasaṅkhātaṁ",
  "tika-s0201t5:78_7": "paṭippassambhanasaññitaṁ pahānaṁ phalaṁ ānisaṁso cāti yojanā. Idha ca cetovimutti-saddena",
  "tika-s0201t5:78_8": "pahānamattaṁ gahitaṁ, pubbe pahāyakadhammā, aññathā phaladhammā eva ānisaṁsoti gayhamāne",
  "tika-s0201t5:78_9": "punavacanaṁ niratthakaṁ siyā.",
  "tika-s0201t5:79_0": "Paññāvimuttiphalānisaṁsāti etthāpi evameva attho veditabbo. Sammāvācākammantājīvā",
  "tika-s0201t5:79_1": "sīlasabhāvattā visesato samādhissa upakārā, tathā sammāsaṅkappo jhānasabhāvattā.",
  "tika-s0201t5:79_2": "Tathā hi so “appanā”ti niddiṭṭho. Sammāsatisammāvāyāmā pana samādhipakkhiyā evāti",
  "tika-s0201t5:79_3": "āha “avasesā dhammā cetovimuttīti veditabbā”ti. Catupārisuddhisīlanti ariyamaggādhigamassa",
  "tika-s0201t5:79_4": "padaṭṭhānabhūtaṁ catupārisuddhisīlaṁ. Sutādīsupi eseva nayo. Attano cittappavattiārocanavasena",
  "tika-s0201t5:79_5": "saha kathanaṁ saṁkathā, saṁkathāva sākacchā. Idha pana kammaṭṭhānapaṭibaddhāti āha",
  "tika-s0201t5:79_6": "“kammaṭṭhāne…pe… kathā”ti. Tattha kammaṭṭhānassa ekavāraṁ vīthiyā appaṭipajjanaṁ",
  "tika-s0201t5:79_7": "khalanaṁ, anekavāraṁ pakkhalanaṁ, tadubhayassa vicchedanīkathā khalanapakkhalanachedanakathā.",
  "tika-s0201t5:79_8": "Pūrentassāti vivaṭṭanissitaṁ katvā pālentassa brūhentassa ca. Suṇantassāti “yathāuggahitakammaṭṭhānaṁ",
  "tika-s0201t5:79_9": "phātiṁ gamissatī”ti evaṁ suṇantassa. Teneva hi “sappāyadhammassavana”nti vuttaṁ.",
  "tika-s0201t5:79_10": "Kammaṁ karontassāti bhāvanānuyogakammaṁ karontassa.",
  "tika-s0201t5:80_0": "Pañcasupi ṭhānesu anta-saddo hetuatthajotano daṭṭhabbo. Evañhi “yathā hī”tiādinā",
  "tika-s0201t5:80_1": "vuccamānā ambupamā ca yujjeyya. Udakakoṭṭhakanti ālavālaṁ. Thiraṁ katvā bandhatīti",
  "tika-s0201t5:80_2": "asithilaṁ daḷhaṁ nātimahantaṁ nātikhuddakaṁ katvā yojeti. Thiraṁ karotīti udakasiñcanakāle",
  "tika-s0201t5:80_3": "tato tato vissaritvā udakassa anikkhamanatthaṁ ālavālaṁ thirataraṁ karoti. Sukkhadaṇḍakoti",
  "tika-s0201t5:80_4": "tasseva ambagacchakassa sukkho sākhāsīsako. Kipillikapuṭoti tambakipillikakuṭajaṁ.",
  "tika-s0201t5:80_5": "Khaṇittinti kudālaṁ. Koṭṭhakabandhanaṁ viya sīlaṁ sammādiṭṭhiyā vaḍḍhanupāyassa mūlabhāvato.",
  "tika-s0201t5:80_6": "Udakasiñcanaṁ viya dhammassavanaṁ bhāvanāya paribrūhanato. Mariyādāya thirabhāvakaraṇaṁ",
  "tika-s0201t5:80_7": "viya samatho yathāvuttabhāvanādhiṭṭhānāya sīlamariyādāya daḷhabhāvāpādanato. Samāhitassa",
  "tika-s0201t5:80_8": "hi sīlaṁ thirataraṁ hoti. Samīpe valliādīnaṁ haraṇaṁ viya kammaṭṭhāne khalanapakkhalanacchedanaṁ",
  "tika-s0201t5:80_9": "ijjhitabbabhāvanāya vibandhāpanayanato. Mūlakhaṇanaṁ viya sattannaṁ anupassanānaṁ",
  "tika-s0201t5:80_10": "bhāvanā tassā vibandhassa mūlakānaṁ taṇhāmānadiṭṭhīnaṁ palikhaṇanato. Ettha ca yasmā",
  "tika-s0201t5:80_11": "suparisuddhasīlassa kammaṭṭhānaṁ anuyuñjantassa sappāyadhammassavanaṁ icchitabbaṁ,",
  "tika-s0201t5:80_12": "tato yathāsute atthe sākacchāsamāpajjanaṁ, tato kammaṭṭhānavisodhanena samathanipphatti,",
  "tika-s0201t5:80_13": "tato samāhitassa āraddhavipassakassa vipassanāpāripūri. Paripuṇṇavipassano maggasammādiṭṭhiṁ",
  "tika-s0201t5:80_14": "paribrūhetīti evametesaṁ aṅgānaṁ paramparāya sammukhā ca anuggaṇhanato ayamānupubbī",
  "tika-s0201t5:80_15": "kathitāti veditabbaṁ.",
  "tika-s0201t5:81_0": "453.Idha kiṁ pucchatīti idha evaṁ arahattaphalaṁ pāpitāya desanāya “kati panāvuso,",
  "tika-s0201t5:81_1": "bhavā”ti bhavaṁ pucchanto kīdisaṁ anusandhiṁ upādāya pucchatīti attho. Teneva hi",
  "tika-s0201t5:81_2": "“mūlameva gato anusandhī”ti vatvā adhippāyaṁ pakāsento “duppañño”tiādimāha. Duppaññoti",
  "tika-s0201t5:81_3": "hi idha appaṭividdhasacco adhippeto, na jaḷo eva. Kāmabhavotiādīsu kammopapattibhedato",
  "tika-s0201t5:81_4": "duvidhopi bhavo adhippetoti dassento “kāmabhavūpagaṁ kamma”ntiādimāha. Tattha yaṁ",
  "tika-s0201t5:81_5": "vattabbaṁ, taṁ visuddhimaggetaṁsaṁvaṇṇanāyaṁ vuttanayena veditabbaṁ. Punabbhavassāti",
  "tika-s0201t5:81_6": "punappunaṁ aparāparaṁ bhavanato jāyanato punabbhavoti laddhanāmassa vaṭṭapabandhassa.",
  "tika-s0201t5:81_7": "Tenāha “idha vaṭṭaṁ pucchissāmī”ti. Abhinibbattīti bhavayonigatiādivasena nibbatti.",
  "tika-s0201t5:81_8": "Tahiṁ tahiṁ tasmiṁ tasmiṁ bhavādike. Abhinandanāti taṇhāabhinandanahetu. Gamanāgamanaṁ",
  "tika-s0201t5:81_9": "hotītiādinā bhavādīsu sattānaṁ aparāparaṁ cutipaṭisandhiyo dasseti. Khayanirodhenāti",
  "tika-s0201t5:81_10": "accantakhayasaṅkhātena anuppādanirodhena. Ubhayametaṁ na vattabbaṁ pahānābhisamayabhāvanābhisamayānaṁ",
  "tika-s0201t5:81_11": "accāsannakālattā. Vattabbaṁ taṁ hetuphaladhammūpacāravasena. Yathā hi padīpujjalanahetuko",
  "tika-s0201t5:81_12": "andhakāravigamo, evaṁ vijjuppādahetuko avijjānirodho, hetuphaladhammā ca samānakālāpi",
  "tika-s0201t5:81_13": "pubbāparakālā viya voharīyanti yathā – “cakkhuñca paṭicca rūpe ca uppajjati cakkhuviññāṇa”nti",
  "tika-s0201t5:81_14": "paccayapaccayuppannakiriyā. Gamanaṁ upacchijjati idha kāmabhave parinibbānena. Āgamanaṁ",
  "tika-s0201t5:81_15": "upacchijjati tattha rūpārūpesu parinibbānena. Gamanāgamanaṁ upacchijjati sabbaso",
  "tika-s0201t5:81_16": "aparāparuppattiyā abhāvato.",
  "tika-s0201t5:82_0": "454. Vivaṭṭakathāya parato jotitaṁ paṭhamaṁ jhānaṁ vivaṭṭaṁ patvā ṭhitassa ukkaṭṭhaniddesena",
  "tika-s0201t5:82_1": "ubhatobhāgavimuttassa nirodhasādhakaṁ vibhāvituṁ yuttanti āha “katamaṁ panāvusoti",
  "tika-s0201t5:82_2": "idha kiṁ pucchatī”tiādi. Tathā hi anantaraṁ nirodhasamāpajjanakena bhikkhunā jānitabbāni",
  "tika-s0201t5:82_3": "paṭhamassa jhānassa sampayogapahānaṅgāni pucchitāni. Aṅgavavatthānanti jhānaṅgavavatthānaṁ.",
  "tika-s0201t5:82_4": "Koṭṭhāsaparicchedoti tattha labbhamānaphassapañcamakādidhammakoṭṭhāsaparicchedo jānitabbo.",
  "tika-s0201t5:82_5": "Imasmiṁ jhāne ettakā dhammā saṁvijjanti, ettakā nirodhitāti jānitabbaṁ. Upakārānupakārāni",
  "tika-s0201t5:82_6": "aṅgānīti nirodhasamāpattiyā upakārāni ca anupakārāni ca aṅgāni. Nirodhasamāpattiyā",
  "tika-s0201t5:82_7": "hi soḷasahi ñāṇacariyāhi navahi samādhicariyāhi ca pattabbattā taṁtaṁñāṇassa samādhicariyāhi",
  "tika-s0201t5:82_8": "samatikkamitabbā dhammā anupakārakaṅgāni, samatikkamakā upakārakaṅgāni. Tesañhi vasena",
  "tika-s0201t5:82_9": "yathānupubbaṁ upasantupasantaoḷārikabhāvāya bhavaggasamāpattiyā saṅkhārāvasesasukhumataṁ",
  "tika-s0201t5:82_10": "pattā cittacetasikā yathāparicchinnaṁ kālaṁ nirujjhanti, appavattiṁ gacchanti. Tassāti",
  "tika-s0201t5:82_11": "nirodhassa. Anantarapaccayanti anantarapaccayasadisaṁ. Na hi nirodhassa koci dhammo",
  "tika-s0201t5:82_12": "anantarapaccayo nāma atthi. Yañhi tadā cittacetasikānaṁ tathā nirujjhanaṁ, taṁ yathāvuttapubbābhisaṅkhārahetukāya",
  "tika-s0201t5:82_13": "nevasaññānāsaññāyatanasamāpattiyā ahosīti sā tassa anantarapaccayo viya hotīti taṁ",
  "tika-s0201t5:82_14": "vuttaṁ. Cha samāpattiyoti suttantanayena vuttasuttantapiṭakasaṁvaṇṇanāti katvā. “Satta",
  "tika-s0201t5:82_15": "samāpattiyo”ti pana vattabbaṁ, aññathā idaṁ “caturaṅgika”nti na vattabbaṁ siyā. Nayaṁ",
  "tika-s0201t5:82_16": "vā dassetvāti ādiantadassanavasena nayadassanaṁ katvā.",
  "tika-s0201t5:83_0": "455. Evaṁ nirodhassa pādakaṁ vibhāvetvā idāni antonirodhe anupabandhabhāvato pañcannaṁ",
  "tika-s0201t5:83_1": "pasādānaṁ paccayapucchane paṭhamaṁ tāva te sarūpato āveṇikato āveṇikavisayato paṭissaraṇato",
  "tika-s0201t5:83_2": "ca pucchanavasena pāḷi pavattāti dassento “viññāṇanissaye pañca pasāde pucchanto”ti",
  "tika-s0201t5:83_3": "āha. Gocaravisayanti ettha kāmaṁ tabbahulacāritāpekkhaṁ gocaraggahaṇaṁ, anaññatthabhāvāpekkhaṁ",
  "tika-s0201t5:83_4": "visayaggahaṇanti attheva gocaravisayabhāvānaṁ viseso, vivariyamānaṁ pana ubhayampi",
  "tika-s0201t5:83_5": "ārammaṇasabhāvamevāti āha “gocarabhūtaṁ visaya”nti. Ekekassāti eko ekassa, añño aññassāti",
  "tika-s0201t5:83_6": "attho. Aññattho hi ayaṁ eka-saddo “ittheke abhivadantī”tiādīsu viya. Sace hītiādi",
  "tika-s0201t5:83_7": "abhūtaparikappanavacanametaṁ. Tattha samodhānetvāti ekajjhaṁ katvā. Vināpi mukhenātiādinā",
  "tika-s0201t5:83_8": "atthasallāpikanidassanaṁ nāma dasseti. Yathā viññāṇādhiṭṭhitameva cakkhu rūpaṁ passati,",
  "tika-s0201t5:83_9": "na kevalaṁ, evaṁ cakkhunissayameva viññāṇaṁ taṁ passati, na itaranti āha “cakkhupasāde",
  "tika-s0201t5:83_10": "upanehī”ti. Tena tesaṁ tattha saṁhaccakāritaṁ dasseti. Yadi vā nīlaṁ yadi vā pītakanti",
  "tika-s0201t5:83_11": "idaṁ nīlapītādisabhāvajānanamattaṁ sandhāyāha. Nīlaṁ pītakanti pajānanaṁ cakkhuviññāṇassa",
  "tika-s0201t5:83_12": "nattheva avikappakabhāvato. Etesaṁ cakkhuviññāṇādīnaṁ. Nissayasīsena nissitapucchā",
  "tika-s0201t5:83_13": "hesā, evañhi visayānubhavanacodanā samatthitā hoti. Tenāha “cakkhuviññāṇaṁ hī”tiādi.",
  "tika-s0201t5:83_14": "Yathāsakaṁ visayaṁ rajjanādivasena anubhavituṁ asamatthāni cakkhuviññāṇādīni, tattha",
  "tika-s0201t5:83_15": "samatthatāyeva ca natthi, na kiñci atthato paṭisarantāni viya hontīti vuttaṁ “kiṁ",
  "tika-s0201t5:83_16": "etāni paṭisarantī”ti. Javanamano paṭisaraṇanti pañcadvārikaṁ itarañca sādhāraṇato",
  "tika-s0201t5:83_17": "vatvā puna yāya’ssa rajjanādipavattiyā paṭisaraṇatā, sā savisesā yattha labbhati,",
  "tika-s0201t5:83_18": "taṁ dassento “manodvārikajavanamano vā”ti āha. Etasmiṁ pana dvāreti cakkhudvāre javanaṁ",
  "tika-s0201t5:83_19": "rajjati vā dussati vā muyhati vā, yato tattha aññāṇādiasaṁvaro pavattati.",
  "tika-s0201t5:84_0": "Tatrāti tasmiṁ javanamanasseva paṭisaraṇabhāve. Dubbalabhojakāti hīnasāmatthiyā rājabhoggā.",
  "tika-s0201t5:84_1": "Sevakānaṁ gaṇanāya yojitadivase labbhamānakahāpaṇo yuttikahāpaṇo. Andubandhanena",
  "tika-s0201t5:84_2": "baddhassa vissajjanena labbhamānakahāpaṇo bandhakahāpaṇo. Kiñci paharante mā paharantūti",
  "tika-s0201t5:84_3": "paṭikkhipato dātabbadaṇḍo māpahārakahāpaṇo. So sabbopi parittakesu gāmikamanussesu",
  "tika-s0201t5:84_4": "tathā labbhamāno ettako hotīti āha “aṭṭhakahāpaṇo vā”tiādi. Satavatthukanti satakarīsavatthukaṁ.",
  "tika-s0201t5:84_5": "Esa nayo sesapadadvayepi. Tatthātiādi upamāsaṁsandhanaṁ, taṁ suviññeyyameva.",
  "tika-s0201t5:85_0": "456.Antonirodhasmiṁ pañca pasādeti nirodhasamāpannassa pavattamāne pañca pasāde.",
  "tika-s0201t5:85_1": "Kiriyamayapavattasminti javanādikiriyānibbattakadhammappavattiyaṁ. Balavapaccayā",
  "tika-s0201t5:85_2": "hontīti pacchājātavippayuttaatthiavigatapaccayehi paccayā honti, upatthambhakabhāvena",
  "tika-s0201t5:85_3": "balavapaccayā honti. Jīvitindriyaṁ paṭiccāti indriyaatthiavigatapaccayavasena paccayabhūtaṁ",
  "tika-s0201t5:85_4": "jīvitindriyaṁ paṭicca pañcavidhopi pasādo tiṭṭhati. Jīvitindriyena vinā na tiṭṭhati",
  "tika-s0201t5:85_5": "jīvitindriyarahitassa kammasamuṭṭhānarūpakalāpassa abhāvato. Tasmāti yasmā anupālanalakkhaṇena",
  "tika-s0201t5:85_6": "jīvitena anupālitā eva usmā pavattati, na tena ananupālitā, tasmā usmā āyuṁ paṭicca",
  "tika-s0201t5:85_7": "tiṭṭhati. Jālasikhaṁ paṭicca ābhā paññāyatīti jālasikhāsaṅkhātabhūtasaṅghātaṁ saheva",
  "tika-s0201t5:85_8": "pavattamānaṁ nissāya “ābhā”ti laddhanāmā vaṇṇadhātu “ujjalati, andhakāraṁ vidhamati,",
  "tika-s0201t5:85_9": "rūpagatāni ca vidaṁsetī”tiādīhi pakārehi ñāyati. Taṁ ālokaṁ paṭiccāti taṁ vuttappakāraṁ",
  "tika-s0201t5:85_10": "ālokaṁ paccayaṁ labhitvā. Jālasikhā paññāyatīti “appikā, mahatī, uju, kuṭilā”tiādinā pākaṭā hoti.",
  "tika-s0201t5:86_0": "Jālasikhāviya kammajatejo nissayabhāvato. Āloko viya jīvitindriyaṁ tannissitabhāvato.",
  "tika-s0201t5:86_1": "Idāni upamopamitabbānaṁ sambandhaṁ dassetuṁ “jālasikhā hī”tiādi vuttaṁ. Ālokaṁ gahetvāva",
  "tika-s0201t5:86_2": "uppajjatīti iminā yathā jālasikhāya saheva āloko uppajjati, evaṁ kammajusmanā saheva",
  "tika-s0201t5:86_3": "jīvitindriyaṁ uppajjatīti dasseti. Jālasikhāsannissayo tassā satiyeva honto āloko",
  "tika-s0201t5:86_4": "tāya uppādito viya hotīti āha “attanā janitaālokenevā”ti. Usmā nāmettha kammasamuṭṭhānā",
  "tika-s0201t5:86_5": "tejodhātu tannissitañca jīvitindriyaṁ tadanupālakañcāti āha “kammajamahābhūtasambhavena",
  "tika-s0201t5:86_6": "jīvitindriyena usmāya anupālana”nti. Na kevalaṁ khaṇaṭṭhitiyā eva, atha kho pabandhānupacchedassapi",
  "tika-s0201t5:86_7": "jīvitindriyaṁ kāraṇanti āha “vassasatampi kammajatejapavattaṁ pāletī”ti. Usmā āyuno",
  "tika-s0201t5:86_8": "paccayo honto sesabhūtasahito eva hotīti āha “mahābhūtānī”ti. Tathā āyupi sahajātarūpaṁ",
  "tika-s0201t5:86_9": "pālentameva usmāya paccayo hotīti vuttaṁ “mahābhūtāni pāletī”ti.",
  "tika-s0201t5:87_0": "457. Āyu eva indriyapaccayādivasena sahajātadhammānaṁ anupālanavasena saṅkharaṇato",
  "tika-s0201t5:87_1": "āyusaṅkhāro. Bahuvacananiddeso pana anekasatasahassabhedesu rūpakalāpesu pavattiyā",
  "tika-s0201t5:87_2": "anekabhedanti katvā. Ārammaṇarasaṁ anubhavantīti vedaniyā yathā “niyyānikā”ti. Tenāha",
  "tika-s0201t5:87_3": "“vedanā dhammāvā”ti. Sukhādibhedabhinnattā bahuvacananiddeso. Imesaṁ āyusaṅkhāravedanānaṁ",
  "tika-s0201t5:87_4": "ekantanirodhaṁ samāpannassa maraṇena bhavitabbaṁ vedanāya niruddhattā. Āyusaṅkhārānaṁ",
  "tika-s0201t5:87_5": "tathā aniruddhattā nirodhassa samāpajjanameva na siyā, kuto vuṭṭhānaṁ. Tena vuttaṁ",
  "tika-s0201t5:87_6": "pāḷiyaṁ “te ca hāvuso”tiādi. Vuṭṭhānaṁ paññāyati saññāvedanādīnaṁ uppattiyā. Idāni",
  "tika-s0201t5:87_7": "tamatthaṁ vitthārato upamāya vibhāvetuṁ “yo hī”tiādi vuttaṁ. Ukkaṇṭhitvāti nānārammaṇāpātato",
  "tika-s0201t5:87_8": "nibbinditvā. Yathāparicchinnakālavasenāti yathāparicchinne kāle sampatte. Rūpajīvitindriyapaccayāti",
  "tika-s0201t5:87_9": "indriyapaccayabhūtā. Jālāpavattaṁ viya arūpadhammā tejussadabhāvato visayobhāsanato",
  "tika-s0201t5:87_10": "ca. Udakappahāro viya nirodhasamāpattiyā pubbābhisaṅkhāro. Pihitaaṅgārā viya rūpajīvitindriyaṁ",
  "tika-s0201t5:87_11": "usmāmattatāya anobhāsanato. Yathāparicchinnakālāgamananti yathāparicchinnakālassa",
  "tika-s0201t5:87_12": "upagamanaṁ. Anurūpapattivaseneva rūpapavattiggahaṇaṁ. Imaṁ rūpakāyaṁ jahantīti imasmā",
  "tika-s0201t5:87_13": "rūpakāyā kaḷevarā vigacchanti nappavattanti.",
  "tika-s0201t5:88_0": "Kāyena saṅkharīyantīti kāyasaṅkhārā tappaṭibaddhavuttitāya. Vācaṁ saṅkharontīti vacīsaṅkhārā.",
  "tika-s0201t5:88_1": "Vitakketvā vicāretvā hi vācaṁ bhindati katheti. Cittena saṅkharīyantīti cittasaṅkhārā",
  "tika-s0201t5:88_2": "tappaṭibaddhavuttito. Cittasaṅkhāranirodhacodanāya rūpanirodho viya cittanirodho",
  "tika-s0201t5:88_3": "acodito tesaṁ tato aññattāti na cittasampayuttanirodho ekantiko vitakkādinirodhe",
  "tika-s0201t5:88_4": "tadabhāvato. Yaṁ pana vuttaṁ “vācā aniruddhā hotī”ti, tampi na. Vācaṁ saṅkharontīti",
  "tika-s0201t5:88_5": "hi vacīsaṅkhārā, tesu niruddhesu kathaṁ vācāya anirodho. Cittaṁ pana niruddhesupi",
  "tika-s0201t5:88_6": "cittasaṅkhāresu tehi anabhisaṅkhatattā vitakkādinirodho viya pavattatiyevāti ayamettha",
  "tika-s0201t5:88_7": "parassa adhippāyo. Ānantariyakammaṁ kataṁ bhaveyya, cittassa aniruddhattā taṁ nissāya",
  "tika-s0201t5:88_8": "ca rūpadhammānaṁ anapagatattā te jīvanti eva nāmāti. Byañjane abhinivesaṁ akatvāti",
  "tika-s0201t5:88_9": "“cittasaṅkhārā niruddhā”ti vacanato teva niruddhā, na cittanti evaṁ neyyatthaṁ suttaṁ",
  "tika-s0201t5:88_10": "“nītattha”nti abhinivesaṁ akatvā. Ācariyānaṁ naye ṭhatvāti paramparāgatānaṁ ācariyānaṁ",
  "tika-s0201t5:88_11": "adhippāye ṭhatvāti attho. Upaparikkhitabboti suttantarāgamato suttantarapadassa aviparīto",
  "tika-s0201t5:88_12": "attho vīmaṁsitabbo. Yathā hi “asaññabhavo”ti vacanato “saññāva tattha natthi, itare",
  "tika-s0201t5:88_13": "pana cittacetasikā santī”ti ayamettha attho na gayhati. Yathā ca “nevasaññānāsaññāyatana”nti",
  "tika-s0201t5:88_14": "vacanato “saññāva tattha tādisī, na phassādayo”ti ayamettha attho na gayhati saññāsīsena",
  "tika-s0201t5:88_15": "desanāti katvā, evamidhāpi “cittasaṅkhārā niruddhā”ti, “saññāvedayitanirodho”ti ca",
  "tika-s0201t5:88_16": "desanāsīsameva. Sabbepi pana cittacetasikā tattha nirujjhantevāti ayamettha aviparīto",
  "tika-s0201t5:88_17": "attho veditabbo, tathāpubbābhisaṅkhārena sabbesaṁyeva cittacetasikānaṁ tattha nirujjhanato.",
  "tika-s0201t5:88_18": "Etena yaṁ pubbe “aññattā, tadabhāvato”ti ca yuttivacanaṁ, tadayuttaṁ adhippāyānavabodhatoti",
  "tika-s0201t5:88_19": "dassitaṁ hoti. Tenāha “attho hi paṭisaraṇaṁ, na byañjana”nti.",
  "tika-s0201t5:89_0": "Upahatānīti bādhitāni. Makkhitānīti dhaṁsitāni. Ārammaṇaghaṭṭanāya indriyānaṁ kilamatho",
  "tika-s0201t5:89_1": "cakkhunā bhāsurarūpasukhumarajadassanena vibhāvetabbo. Tathā hi uṇhakāle purato aggimhi",
  "tika-s0201t5:89_2": "jalante kharassare ca paṇave ākoṭite akkhīni bhedāni viya na sahanti sotāni “sikharena",
  "tika-s0201t5:89_3": "viya abhihaññantī”ti vattāro honti.",
  "tika-s0201t5:90_0": "458. Rūpāvacaracatutthajjhānameva rūpavirāgabhāvanāvasena pavattaṁ arūpajjhānanti",
  "tika-s0201t5:90_1": "nevasaññānāsaññāyatanaṁ vissajjento dhammasenāpati “sukhassa ca pahānā”tiādinā vissajjesi.",
  "tika-s0201t5:90_2": "Apagamanena vigamena paccayā apagamanapaccayā sukhādippahānāni. Adhigamapaccayā pana",
  "tika-s0201t5:90_3": "kasiṇesu rūpāvacaracatutthajjhānaṁ heṭṭhimā tayo ca āruppā. Na hi sakkā tāni anadhigantvā",
  "tika-s0201t5:90_4": "nevasaññānāsaññāyatanamadhigantuṁ. Nirodhato vuṭṭhānakaphalasamāpattinti nirodhato",
  "tika-s0201t5:90_5": "vuṭṭhānabhūtaṁ aniccānupassanāsamudāgataphalasamāpattiṁ. Sā hi “animittā cetovimuttī”ti",
  "tika-s0201t5:90_6": "vuccati. Yathā samathanissando abhiññā, mettākaruṇāmuditābrahmavihāranissando upekkhābrahmavihāro,",
  "tika-s0201t5:90_7": "kasiṇanissando āruppā, samathavipassanānissando nirodhasamāpatti, evaṁ vipassanāya",
  "tika-s0201t5:90_8": "nissandaphalabhūtaṁ sāmaññaphalanti āha “vipassanānissandāya phalasamāpattiyā”ti.",
  "tika-s0201t5:90_9": "Ārammaṇā nāma sārammaṇadhammānaṁ visesato uppattinimittanti āha “sabbanimittānanti",
  "tika-s0201t5:90_10": "rūpādīnaṁ sabbārammaṇāna”nti. Natthi ettha kiñci saṅkhāranimittanti animittā, asaṅkhatā",
  "tika-s0201t5:90_11": "dhātūti āha “sabbanimittāpagatāya nibbānadhātuyā”ti. Phalasamāpattisahajātaṁ manasikāraṁ",
  "tika-s0201t5:90_12": "sandhāyāha, na āvajjanamanasikāraṁ. Na hettha tassa sambhavo anulomānantaraṁ uppajjanato.",
  "tika-s0201t5:91_0": "Imasmiṁ ṭhāneti idha vuttanirodhassa ādimajjhapariyosānānaṁ gahitānaṁ imasmiṁ pariyosānassa",
  "tika-s0201t5:91_1": "gahitaṭṭhāne. Dvīhi balehīti samathavipassanābalehi. Tayo ca saṅkhārānanti kāyasaṅkhārādīnaṁ",
  "tika-s0201t5:91_2": "tiṇṇaṁ saṅkhārānaṁ. Soḷasahi ñāṇacariyāhīti aniccānupassanā, dukkhā, anattā, nibbidā,",
  "tika-s0201t5:91_3": "virāgā, nirodhā, paṭinissaggā, vivaṭṭānupassanā, sotāpattimaggo…pe… arahattaphalasamāpattīti",
  "tika-s0201t5:91_4": "imāhi soḷasahi ñāṇacariyāhi. Navahi samādhicariyāhīti paṭhamajjhānasamādhiādīhi navahi",
  "tika-s0201t5:91_5": "samādhicariyāhi. Yo yathāvuttāsu cariyāsu puggalassa vasībhāvo, sā vasībhāvatāpaññā.",
  "tika-s0201t5:91_6": "Assā sā kathitāti yojanā. Vinicchayakathāti vinicchayavasena pavattā aṭṭhakathā kathitā.",
  "tika-s0201t5:91_7": "Tasmā visuddhimagge taṁsaṁvaṇṇanāyañca vuttanayena veditabbā.",
  "tika-s0201t5:92_0": "Valañjanasamāpatti ariyavihāravasena viharaṇasamāpatti. Ṭhitiyāti ettha pabandhaṭṭhiti",
  "tika-s0201t5:92_1": "adhippetā, na khaṇaṭṭhiti. Kasmā? Samāpajjanattā. Tenāha “ṭhitiyāti ciraṭṭhitattha”nti.",
  "tika-s0201t5:92_2": "Addhānaparicchedoti ettakaṁ kālaṁ samāpattiyā vītināmessāmīti pageva kālaparicchedo.",
  "tika-s0201t5:92_3": "Rūpādinimittavasenāti kammakammanimittagatinimittesu yathārahaṁ labbhamānarūpādinimittavasena.",
  "tika-s0201t5:92_4": "Tattha yasmā kammanimitte chabbidhampi ārammaṇaṁ labbhati, tasmā “sabbanimittāna”nti",
  "tika-s0201t5:92_5": "vuttaṁ, na sabbesaṁ ārammaṇānaṁ ekajjhaṁ, ekantato vā manasikātabbato. Lakkhaṇavacanañhetaṁ",
  "tika-s0201t5:92_6": "yathā “dātabbametaṁ bhesajjaṁ, yadi me byādhitā siyu”nti.",
  "tika-s0201t5:93_0": "459.Nīlampi sañjānātītiādinā nīlādiggahaṇamukhena taṁvaṇṇānaṁ sattānaṁ sañjānanaṁ",
  "tika-s0201t5:93_1": "averādibhāvamanasikaraṇaṁ jotitanti āha “etasmiñhi ṭhāne appamāṇā cetovimutti kathitā”ti.",
  "tika-s0201t5:93_2": "Ettha ākiñcaññaṁ kathitanti sambandho. “Ettha suññatā”ti, “ettha animittā”ti etthāpi",
  "tika-s0201t5:93_3": "eseva nayo. Nti “idha aññaṁ abhinavaṁ nāma natthī”tiādinā vuttaṁ atthavacanaṁ. Etāti",
  "tika-s0201t5:93_4": "appamāṇacetovimuttiādayo. Ekanāmakāti ekekanāmakā, ye nānābyañjanāti adhippetā. Eko",
  "tika-s0201t5:93_5": "dhammoti arahattaphalasamāpatti. Catunāmakoti appamāṇacetovimuttiādināmako. Etanti",
  "tika-s0201t5:93_6": "etamatthaṁ. Appamāṇāti anodhiso, odhisopi vā “ettakā”ti aparimitā. Asesetvāti asubhasamāpatti",
  "tika-s0201t5:93_7": "viya ekasseva aggahaṇato.",
  "tika-s0201t5:94_0": "Kiñcāpi asubhanimittārammaṇampi kiñcanaṁ hoti, ārammaṇasaṅghaṭṭanassa kiñcanassa",
  "tika-s0201t5:94_1": "asubhasamāpattīnampi paṭibhāganimittasaṅkhātaṁ ārammaṇaṁ sabimbaṁ viya viggahaṁ kiñcanaṁ",
  "tika-s0201t5:94_2": "hutvā upaṭṭhāti, na tathā imassāti. Nanu brahmavihārapaṭhamāruppānampi paṭibhāganimittabhūtaṁ",
  "tika-s0201t5:94_3": "kiñci ārammaṇaṁ natthīti? Saccaṁ natthi, ayaṁ pana paṭhamāruppaviññāṇaṁ viya na paṭibhāganimittabhūtaārammaṇatāya",
  "tika-s0201t5:94_4": "evaṁ vuttā. Attenāti attanā. Bhavati etena attāti abhidhānaṁ buddhi cāti bhāvo, attā.",
  "tika-s0201t5:94_5": "Bhāva-saddopi attapariyāyoti āha “bhāvaposapuggalādisaṅkhātenā”ti. Nesaṁ appamāṇasamādhiādīnaṁ",
  "tika-s0201t5:94_6": "catunnaṁ. “Nānatā pākaṭāvā”ti vuttaṁ nānattaṁ bhūmito ārammaṇato ca dassetuṁ “attho",
  "tika-s0201t5:94_7": "panā”tiādi vuttaṁ. Parittādibhāvena atītādibhāvena ajjhattādibhāvena ca na vattabbaṁ",
  "tika-s0201t5:94_8": "ārammaṇaṁ etissāti navattabbārammaṇā nibbānārammaṇaphalasamāpattibhāvato.",
  "tika-s0201t5:95_0": "Ettakoti rāgādīhi saṁkiliṭṭhatāya ettakappamāṇo, uttāno parittacetasoti attho. Nibbānampi",
  "tika-s0201t5:95_1": "appamāṇameva pamāṇakaraṇānaṁ abhāvenāti ānetvā sambandho. Akuppāti arahattaphalacetovimutti",
  "tika-s0201t5:95_2": "paṭipakkhehi akopanīyatāya. Kiñcatīti kattari paṭhito dhātu maddanatthoti āha “kiñcati",
  "tika-s0201t5:95_3": "maddatī”ti. Tassa payogaṁ dassetuṁ “manussā kirā”tiādi vuttaṁ.",
  "tika-s0201t5:96_0": "Samūhādighanavasena sakiccaparicchedatāya ca saviggahā viya upaṭṭhitā saṅkhārā niccādiggāhassa",
  "tika-s0201t5:96_1": "vatthutāya “niccanimittaṁ sukhādinimitta”nti ca vuccati. Vipassanā pana tattha ghanavinibbhogaṁ",
  "tika-s0201t5:96_2": "karontī niccādiggāhaṁ vidhamentī “nimittaṁ samugghātetī”ti vuttā ghananimittassa",
  "tika-s0201t5:96_3": "ārammaṇabhūtassa abhāvā. Na gahitāti ekatthapadaniddese pāḷiyaṁ kasmā na gahitā?",
  "tika-s0201t5:96_4": "Sāti suññatā cetovimutti. Sabbatthāti appamāṇācetovimuttiādiniddesesu. Ārammaṇavasenāti",
  "tika-s0201t5:96_5": "ārammaṇavasenapi ekatthā, na kevalaṁ sabhāvasarasatova. Iminā pariyāyenāti appamāṇatotiādinā",
  "tika-s0201t5:96_6": "ārammaṇato laddhapariyāyena. Aññasmiṁ pana ṭhāneti ākiñcaññādisaddapavattihetuto",
  "tika-s0201t5:96_7": "aññena hetunā appamāṇātisaddappavattiyaṁ etassa cetovimuttiyā honti. Esa nayo sesesupi.",
  "tika-s0201t5:96_8": "Iminā pariyāyenāti iminā tāya tāya samaññāya voharitabbatāpariyāyena. Saccānaṁ dassanamukhena",
  "tika-s0201t5:96_9": "vaṭṭavasena uṭṭhitadesanaṁ arahattena kūṭaṁ gaṇhanto yathānusandhināva desanaṁ niṭṭhapesi.",
  "tika-s0201t5:96_10": "Yaṁ panettha atthato avibhattaṁ, taṁ suviññeyyameva.",
  "tika-s0201t5:97": "Mahāvedallasuttavaṇṇanāya līnatthappakāsanā samattā.",
  "tika-s0201t5:98": "4. Cūḷavedallasuttavaṇṇanā",
  "tika-s0201t5:99_0": "460. Ayaṁ desanā yasmā pucchāvissajjanavasena pavattā, tasmā pucchakavissajjake pucchānimittañca",
  "tika-s0201t5:99_1": "samudāyato vibhāvetuṁ “ko panāya”ntiādi vuttaṁ. Upāsakattanti amaggāgataṁ upāsakattaṁ.",
  "tika-s0201t5:99_2": "Tesanti ekādasanahutānaṁ. Maggāgatena upasamena santindriyo santamānaso.",
  "tika-s0201t5:100_0": "“Kiṁ nu kho ajja bhavissati ayyaputto”ti vīthiṁ olokayamānā. Olambanatthanti tassa",
  "tika-s0201t5:100_1": "hatthāvalambanatthaṁ pubbāciṇṇavasena attano hatthaṁ pasāresi. Bahiddhāti attanā",
  "tika-s0201t5:100_2": "aññaṁ visabhāgavatthuṁ sandhāya vadati. Paribhedakenāti pesuññavādinā.",
  "tika-s0201t5:101_0": "Adhigamappicchatāya “na pakāsetabbo”ti cintesi. Puna taṁ anukampanto “sace kho panāha”ntiādiṁ",
  "tika-s0201t5:101_1": "cintesi. Eso dhammoti eso lokuttaradhammo. Vivaṭṭaṁ uddissa upacitaṁ nibbedhabhāgiyaṁ",
  "tika-s0201t5:101_2": "kusalaṁ upanissayo. “Yadi me upanissayo atthi, sakkā etaṁ paṭiladdhuṁ. Sacepi natthi,",
  "tika-s0201t5:101_3": "āyatiṁ upanissayo bhavissatī”ti cirakālaparibhāvitāya ghaṭe padīpajālā viya abbhantare",
  "tika-s0201t5:101_4": "dippamānāya hetusampattiyā codiyamānā āha “evaṁ sante mayhaṁ pabbajjaṁ anujānāthā”ti.",
  "tika-s0201t5:102_0": "Lābhasakkāro uppajji sucirakālaṁ katūpacitapuññatāya. Abhinīhārasampannattāti sujātattherassa",
  "tika-s0201t5:102_1": "padumuttarassa bhagavato aggasāvakassa nipaccakāraṁ katvā – “tumhehi diṭṭhadhammassa",
  "tika-s0201t5:102_2": "bhāgī assa”nti nibbedhabhāgiyaṁ dānaṁ datvā katapatthanāsaṅkhātasampannābhinīhārattā.",
  "tika-s0201t5:102_3": "Nāticiraṁ kilamitthāti kammaṭṭhānaṁ bhāventī vipassanāya paripākavasena ciraṁ na",
  "tika-s0201t5:102_4": "kilamittha. Vuttamevatthaṁ vivarituṁ “ito paṭṭhāyā”tiādi vuttaṁ. Dutiyagamanenāti",
  "tika-s0201t5:102_5": "pabbājanatthaṁ gamanato dutiyagamanena.",
  "tika-s0201t5:103_0": "Upanetvāti pañhassa atthabhāvena upanetvā. Sakkāyanti sakāyaṁ. Upanikkhittaṁ kiñci",
  "tika-s0201t5:103_1": "vatthuṁ sampaṭicchamānā, viya sampaṭicchantī viya. Eko eva pāso etissāti ekapāsakā,",
  "tika-s0201t5:103_2": "gaṇṭhi. Sā hi sumociyā, anekapāsā pana dummociyā, ekapāsaggahaṇaṁ vissajjanassa sukarabhāvadassanatthaṁ.",
  "tika-s0201t5:103_3": "Paṭisambhidāvisaye ṭhatvāti etena theriyā pabhinnapaṭisambhidataṁ dasseti. Paccayabhūtāti",
  "tika-s0201t5:103_4": "ārammaṇādivasena paccayabhūtā.",
  "tika-s0201t5:104_0": "Theriyā visesādhigamassa attano avisayatāya visākho “na sakkā”tiādinā cintesīti daṭṭhabbaṁ.",
  "tika-s0201t5:104_1": "Saccavinibbhogapañhabyākaraṇenāti saccapariyāpannassa dhammassa dassanato aññānaññatthaniddhāraṇabhedanāsaṅkhātassa",
  "tika-s0201t5:104_2": "vinibbhogapañhassa vissajjanena. Dve saccānīti dukkhasamudayasaccāni. Paṭinivattetvāti",
  "tika-s0201t5:104_3": "parivattetvā. Gaṇṭhipañhanti dubbinibbedhatāya gaṇṭhibhūtaṁ pañhaṁ.",
  "tika-s0201t5:105_0": "Na taṁyeva upādānaṁ te pañcupādānakkhandhā ekadesassa samudāyatābhāvato, samudāyassa",
  "tika-s0201t5:105_1": "ca ekadesatābhāvato. Nāpi aññatra pañcahi upādānakkhandhehi upādānaṁ tassa tadekadesabhāvato.",
  "tika-s0201t5:105_2": "Na hi ekadeso samudāyavinimutto hoti. Yadi hi taññevātiādinā ubhayapakkhepi dosaṁ",
  "tika-s0201t5:105_3": "dasseti. Rūpādisabhāvampīti rūpavedanāsaññāviññāṇasabhāvampi, phassacetanādisabhāvampi",
  "tika-s0201t5:105_4": "upādānaṁ siyā. Aññatra siyāti pañcahi upādānakkhandhehi visuṁyeva upādānaṁ yadi siyā.",
  "tika-s0201t5:105_5": "Parasamayeti nikāyavāde. Cittavippayutto anusayoti nidassanamattametaṁ nikāyavāde",
  "tika-s0201t5:105_6": "cittasabhāvābhāvaviññāṇādīnampi cittavippayuttabhāvapaṭijānanato. Evaṁ byākāsīti",
  "tika-s0201t5:105_7": "“na kho, āvuso”tiādinā khandhagatachandarāgabhāvena byākāsi. Atthadhammanicchayasambhavato",
  "tika-s0201t5:105_8": "asambandhena. Tesu katthacipi asammuyhanato avitthāyantena. Pucchāvisaye mohandhakāravigamanena",
  "tika-s0201t5:105_9": "padīpasahassaṁ jālentena viya. Saupādānupādānaṭṭhānaṁ anuttānatāya pacurajanassa",
  "tika-s0201t5:105_10": "gūḷho. Aggahitasaṅketānaṁ kesañci paṭicchāditasadisattā paṭicchanno. Tilakkhaṇabbhāhatadhammavisayatāya",
  "tika-s0201t5:105_11": "tilakkhaṇāhato. Gambhīrañāṇagocaratāya gambhīro. Laddhapatiṭṭhā ariyasaccasampaṭivedhanato.",
  "tika-s0201t5:105_12": "Evaṁ diṭṭhadhammādibhāvato vesārajjappattā. Sabbaso nivutthabrahmacariyatāya tiṇṇaṁ",
  "tika-s0201t5:105_13": "bhavānampi aparabhāge nibbāne nivutthavatīti bhavamatthake ṭhitā.",
  "tika-s0201t5:106_0": "461.“Rūpaṁ attato samanupassatī”ti paduddhāraṁ katvā “idhekacco”tiādinā paṭisambhidāpāṭhena",
  "tika-s0201t5:106_1": "tadatthaṁ vivarati. Tattha attato samanupassatīti attāti samanupassati, attabhāvena",
  "tika-s0201t5:106_2": "samanupassati. Ahanti attānaṁ niddisati. Ahaṁbuddhinibandhanañhi attānaṁ attavādī",
  "tika-s0201t5:106_3": "paññapeti, tasmā yaṁ rūpaṁ so ahanti yadetaṁ mama rūpaṁ nāma, so ahanti vuccamāno",
  "tika-s0201t5:106_4": "mama attā taṁ mama rūpanti rūpañca attañca advayaṁ anaññaṁ samanupassati. Tathā passato",
  "tika-s0201t5:106_5": "ca attā viya rūpaṁ, rūpaṁ viya vā attā aniccoti āpannameva. Accīti jālasikhā. Sā",
  "tika-s0201t5:106_6": "ce vaṇṇo, cakkhuviññeyyāva siyā, na kāyaviññeyyā, vaṇṇopi vā kāyādiviññeyyo acciyā",
  "tika-s0201t5:106_7": "anaññattāti upameyyaṁ viya upamāpi diṭṭhigatikassa ayuttāva. Diṭṭhipassanāyāti micchādiṭṭhisaṅkhātāya",
  "tika-s0201t5:106_8": "passanāya passati, na taṇhāmānapaññānupassanāya. Arūpaṁ vedanādiṁ attāti gahetvā",
  "tika-s0201t5:106_9": "chāyāya rukkhādhīnatāya chāyāvantaṁ rukkhaṁ viya, rūpassa santakabhāvena attādhīnatāya",
  "tika-s0201t5:106_10": "rūpavantaṁ attānaṁ samanupassati. Pupphādhīnatāya pupphasmiṁ gandhaṁ viya ādheyyabhāvena",
  "tika-s0201t5:106_11": "attādhīnatāya rūpassa attani rūpaṁ samanupassati. Yathā karaṇḍo maṇino ādhāro, evaṁ",
  "tika-s0201t5:106_12": "rūpampi attano ādhāroti katvā attānaṁ rūpasmiṁ samanupassati. Eseva nayoti iminā",
  "tika-s0201t5:106_13": "attano vedanādīhi anaññattaṁ tesañcādhāraṇataṁ nissitatañca yathāvuttaṁ atidisati.",
  "tika-s0201t5:107_0": "Arūpaṁ attāti kathitaṁ “vedanāvanta”ntiādīsu viya rūpena vomissakatāya abhāvato.",
  "tika-s0201t5:107_1": "Rūpārūpamissako attā kathito rūpena saddhiṁ sesārūpadhammānaṁ attāti gahitattā. Ucchedadiṭṭhi",
  "tika-s0201t5:107_2": "kathitā rūpādīnaṁ vināsadassanato. Tenevāha “rūpaṁ attāti yo vadeyya, taṁ na upapajjati,",
  "tika-s0201t5:107_3": "attā me uppajjati ca veti cāti iccassa evamāgataṁ hotī”tiādi. Avasesesūti pannarasasu",
  "tika-s0201t5:107_4": "ṭhānesu. Sassatadiṭṭhi kathitā rūpavantādibhāvena gahitassa aniddhāritarūpattā.",
  "tika-s0201t5:108_0": "Diṭṭhigatiko yaṁ vatthuṁ attāti samanupassati, yebhuyyena taṁ niccaṁ sukhanti ca",
  "tika-s0201t5:108_1": "samanupassateva. Sāvako pana tappaṭikkhepena sabbe dhammā anattāti sudiṭṭhattā rūpaṁ",
  "tika-s0201t5:108_2": "attāti na samanupassati, tathābhūto ca aniccaṁ dukkhaṁ anattāti samanupassati, tathā",
  "tika-s0201t5:108_3": "vedanādayoti dassento “na rūpaṁ attato”tiādimāha. Evaṁ bhavadiṭṭhipi avijjābhavataṇhā",
  "tika-s0201t5:108_4": "viya vaṭṭassa samudayoyevāti diṭṭhikathāyaṁ “ettakena gamanaṁ hotī”tiādi. Diṭṭhippahānakathāyañca",
  "tika-s0201t5:108_5": "“ettakena gamanaṁ na hotī”tiādi vuttaṁ.",
  "tika-s0201t5:109_0": "462. Heṭṭhā vuttamatthameva pucchitattā “theriyā paṭipucchitvā vissajjetabbo”ti vatvā",
  "tika-s0201t5:109_1": "paṭipucchanavidhiṁ dassetuṁ “upāsakā”tiādi vuttaṁ. Paṭipattivasenāti sakkāyanirodhagāminipaṭipadābhāvena.",
  "tika-s0201t5:109_2": "Saṅkhatāsaṅkhatavasena lokiyalokuttaravasena saṅgahitāsaṅgahitavasenāti “vasenā”ti",
  "tika-s0201t5:109_3": "padaṁ paccekaṁ yojetabbaṁ. Tattha kāmaṁ asaṅkhato nāma maggo natthi, kiṁ saṅkhato,",
  "tika-s0201t5:109_4": "udāhu asaṅkhatoti pana pucchāvasena tathā vuttaṁ? “Ariyo”ti vacaneneva maggassa lokuttarato",
  "tika-s0201t5:109_5": "siddhā, saṅgāhakakhandhapariyāpannānaṁ pana maggadhammānampi siyā lokiyatāti idha",
  "tika-s0201t5:109_6": "lokiyaggahaṇaṁ. Kiñcāpi saṅgahitapadameva pāḷiyaṁ āgataṁ, na asaṅgahitapadaṁ, ye",
  "tika-s0201t5:109_7": "pana saṅgāhakabhāvena vuttā, te saṅgahitā na hontīti aṭṭhakathāyaṁ asaṅgahitaggahaṇaṁ",
  "tika-s0201t5:109_8": "katanti daṭṭhabbaṁ. Saṅkhatotiādīsu samecca sambhuyya paccayehi katoti saṅkhato.",
  "tika-s0201t5:109_9": "Tathābhūto ca taṁsamaṅgino puggalassa pubbabhāgacetanāti mayhaṁ maggo aṭṭhaṅgiko",
  "tika-s0201t5:109_10": "hotu sattaṅgiko vāti cetitabhāvena cetito. Sahajātacetanāyapi cetitova tassā sahakārīkāraṇabhāvato,",
  "tika-s0201t5:109_11": "tato eva pakappito āyūhito. Paccayehi nipphāditattā kato nibbattito ca. Samāpajjantena",
  "tika-s0201t5:109_12": "attano santāne sammadeva āpajjantena uppādentena. Iti sattahipi padehi paccayanibbattitaṁyeva",
  "tika-s0201t5:109_13": "ariyamaggassa dasseti.",
  "tika-s0201t5:110_0": "Asaṅgahito khandhānaṁ padeso etassa atthīti maggo sappadeso. Natthi etesaṁ padesāti",
  "tika-s0201t5:110_1": "khandhā nippadesā. Padissati etena samudāyoti hi padeso, avayavo. Ayanti maggo. Sappadesattā",
  "tika-s0201t5:110_2": "ekadesattā. Nippadesehi samudāyabhāvato niravasesapadesehi. Yathā nagaraṁ rajjekadesabhūtaṁ",
  "tika-s0201t5:110_3": "tadantogadhattā rajjena saṅgahitaṁ, evaṁ ariyamaggo khandhattayekadesabhūto tadantogadhattā",
  "tika-s0201t5:110_4": "tīhi khandhehi saṅgahitoti dasseti “nagaraṁ viya rajjenā”ti iminā. Sajātitoti samānajātitāya,",
  "tika-s0201t5:110_5": "samānasabhāvattā evāti attho. Ettha ca sīlakkhandho “nava koṭisahassānī”tiādinā vuttapabhedavasena",
  "tika-s0201t5:110_6": "ceva sampattasamādānaviratiādivasena ca gayhamāno nippadeso, maggasīlaṁ pana ājīvaṭṭhamakameva",
  "tika-s0201t5:110_7": "samucchedaviratimattamevāti sappadesaṁ. Samādhikkhandho parittamahaggatādivasena",
  "tika-s0201t5:110_8": "ceva upacārappanāsamādhivasena ca anekabhedatāya nippadeso, maggasamādhi pana lokuttarova,",
  "tika-s0201t5:110_9": "appanāsamādhi evāti sappadeso. Tathā paññākkhandho parittamahaggatādivasena ceva",
  "tika-s0201t5:110_10": "sutamayañāṇādivasena ca anekabhedatāya nippadeso, maggapaññā pana lokuttarāva, bhāvanāmayā",
  "tika-s0201t5:110_11": "evāti sappadesā. Attano dhammatāyāti sahakārīkāraṇaṁ anapekkhitvā attano sabhāvena",
  "tika-s0201t5:110_12": "attano balena appetuṁ na sakkoti vīriyena anupatthambhitaṁ, satiyā ca anupaṭṭhitaṁ.",
  "tika-s0201t5:110_13": "Paggahakiccanti yathā kosajjapakkhe na patitā cittaṭṭhiti, tathā paggaṇhanakiccaṁ.",
  "tika-s0201t5:110_14": "Apilāpanakiccanti yathā ārammaṇe na pilavati, evaṁ apilāpanakiccaṁ.",
  "tika-s0201t5:111_0": "Ekato jātāti sahajātā. Piṭṭhiṁ datvā onatasahāyo viya vāyāmo samādhissa ārammaṇe",
  "tika-s0201t5:111_1": "appanāya visesapaccayabhāvato. Aṁsakūṭaṁ datvā ṭhitasahāyo viya sati samādhissa ārammaṇe",
  "tika-s0201t5:111_2": "daḷhapavattiyā paccayabhāvato. Kiriyatoti upakārakiriyato.",
  "tika-s0201t5:112_0": "Ākoṭetvāti ārammaṇaṁ āhanitvā. Tathā hi vitakko “āhananaraso”ti, yogāvacaro ca “kammaṭṭhānaṁ",
  "tika-s0201t5:112_1": "takkāhataṁ vitakkapariyāhataṁ karotī”ti vuccati. Idhāpīti sammādiṭṭhisaṅkappesu.",
  "tika-s0201t5:112_2": "Kiriyatoti vuttappakāraupakārakiriyato.",
  "tika-s0201t5:113_0": "Subhasukhādinimittaggāhavidhamanaṁ catukiccasādhanaṁ. Paccayattenāti sahajātādipaccayabhāvena.",
  "tika-s0201t5:113_1": "Catukiccasādhanavasenevāti idaṁ maggavīriyasseva gahitabhāvadassanaṁ. Tañhi ekaṁyeva",
  "tika-s0201t5:113_2": "hutvā catukiccaṁ yathāvuttaupakārakasabhāvena ca parivāraṭṭhena parikkhāro hoti.",
  "tika-s0201t5:113_3": "Maggasampayuttadhammānanti iminā maggadhammānampi gahaṇaṁ, na taṁsampayuttaphassādīnaṁyeva.",
  "tika-s0201t5:113_4": "Ekacittakkhaṇikāti maggacittuppādavasena ekacittakkhaṇikā.",
  "tika-s0201t5:114_0": "Sattahi ñāṇehīti paramukkaṁsagatehi sattahi javanehi sampayuttañāṇehi, sattahi vā",
  "tika-s0201t5:114_1": "anupassanāñāṇehi. Ādito sevanā āsevanā, tato paraṁ vaḍḍhanā bhāvanā, punappunaṁ karaṇaṁ",
  "tika-s0201t5:114_2": "bahulīkammanti adhippāyenāha “aññena cittenā”tiādi. Adhippāyavasena niddhāretvā gahetabbatthaṁ",
  "tika-s0201t5:114_3": "suttaṁ neyyatthaṁ. Yathārutavasena gahetabbatthaṁ nītatthaṁ. Evaṁ santeti yadi idaṁ",
  "tika-s0201t5:114_4": "suttaṁ nītatthaṁ, āsevanādi ca visuṁ visuṁ cittehi hoti, evaṁ sante. Āsevanādi nāma",
  "tika-s0201t5:114_5": "cittassa anekavāraṁ uppattiyā hoti, na ekavāramevāti āha “ekaṁ citta”ntiādi. Tatrāyaṁ",
  "tika-s0201t5:114_6": "saṅkhepattho – āsevanāvasena pavattamānaṁ cittaṁ sucirampi kālaṁ āsevanāvaseneva",
  "tika-s0201t5:114_7": "pavatteyya, tathā bhāvanābahulīkammavasena pavattamānānipi, na cettha ettakāneva",
  "tika-s0201t5:114_8": "cittāni āsevanāvasena pavattanti, ettakāni bhāvanāvasena, bahulīkammavasenāti niyamo",
  "tika-s0201t5:114_9": "labbhati. Iti anekacittakkhaṇikaariyamaggaṁ vadantassa dunnivāriyovāyaṁ doso. Yathā",
  "tika-s0201t5:114_10": "pana pubbabhāgepi nānācittesu pavattapariññādikiccānaṁ sammādiṭṭhiādīnaṁ paṭivedhakāle",
  "tika-s0201t5:114_11": "yathārahaṁ catukiccasādhanaṁ, ekacittakkhaṇikā ca pavatti, evaṁ vipassanāya pavattābhisaṅkhāravasena",
  "tika-s0201t5:114_12": "āsevanābhāvanābahulīkammāni paṭivedhakāle ekacittakkhaṇikāneva hontīti vadantānaṁ",
  "tika-s0201t5:114_13": "ācariyānaṁ na koci doso āsevanādīhi kātabbakiccassa tadā ekacittakkhaṇeyeva sijjhanato.",
  "tika-s0201t5:114_14": "Tenāha “ekacittakkhaṇikāvā”tiādi. Sace sañjānātīti sace saññattiṁ gacchati. Yāguṁ",
  "tika-s0201t5:114_15": "pivāhīti uyyojetabbo dhammasākacchāya abhabbabhāvatoti adhippāyo.",
  "tika-s0201t5:115_0": "463.Puññābhisaṅkhārādīsūti ādi-saddena kāyasañcetanādi lakkhaṇe kāyasaṅkhārādikepi",
  "tika-s0201t5:115_1": "saṅgaṇhāti, na apuññāneñjābhisaṅkhāre eva. Kāyapaṭibaddhattā kāyena saṅkharīyati,",
  "tika-s0201t5:115_2": "na kāyasamuṭṭhānattā. Cittasamuṭṭhānā hi te dhammāti. Nibbattīyatīti ca idaṁ kāye",
  "tika-s0201t5:115_3": "sati sabbhāvaṁ, asati ca abhāvaṁ sandhāya vuttaṁ. Vācanti vacīghosaṁ. Saṅkharotīti",
  "tika-s0201t5:115_4": "janeti. Tenāha “nibbattetī”ti. Na hi taṁ vitakkavicārarahitacittaṁ vacīghosaṁ nibbattetuṁ",
  "tika-s0201t5:115_5": "sakkoti. Cittapaṭibaddhattāti etena cittassa nissayādipaccayabhāvo cittasaṅkhārasaṅkharaṇanti",
  "tika-s0201t5:115_6": "dasseti. Aññamaññamissāti atthato bhinnāpi kāyasaṅkhārādivacanavacanīyabhāvena aññamaññamissitā",
  "tika-s0201t5:115_7": "abhinnā viya, tato eva āluḷitā saṁkiṇṇā avibhūtā apākaṭā duddīpanā duviññāpayā. Ādānaggahaṇamuñcanacopanānīti",
  "tika-s0201t5:115_8": "yassa kassaci kāyena ādātabbassa ādānasaṅkhātaṁ gahaṇaṁ, vissajjanasaṅkhātaṁ muñcanaṁ,",
  "tika-s0201t5:115_9": "yathātathācalanasaṅkhātaṁ copananti imāni pāpetvā sādhetvā uppannā. Kāyato pavattā",
  "tika-s0201t5:115_10": "saṅkhārā, kāyena saṅkharīyantīti ca kāyasaṅkhārātveva vuccanti. Hanusaṁcopananti",
  "tika-s0201t5:115_11": "hanusañcalanaṁ. Vacībhedanti vācānicchāraṇaṁ. Vācaṁ saṅkharontīti katvā idha vacīsaṅkhārātveva vuccanti.",
  "tika-s0201t5:116_0": "464.Samāpajjissanti padaṁ nirodhassa āsannānāgatabhāvavisayaṁ āsannaṁ vajjetvā dūrassa",
  "tika-s0201t5:116_1": "gahaṇe payojanābhāvato. Nirodhapādakassa nevasaññānāsaññāyatanacittassa ca gahaṇato",
  "tika-s0201t5:116_2": "paṭṭhāya nirodhaṁ samāpajjati nāmāti adhippāyena “padadvayena nevasaññānāsaññāyatanasamāpattikālo",
  "tika-s0201t5:116_3": "kathito”ti vuttaṁ. Tathā cittaṁ bhāvitaṁ hotīti ettha addhānaparicchedacittaggahaṇaṁ",
  "tika-s0201t5:116_4": "itaresaṁ nānantariyabhāvato. Na hi baladvayañāṇasamādhicariyānaṁ vasībhāvāpādanacittehi",
  "tika-s0201t5:116_5": "vinā addhānaparicchedacittaṁ acittakabhāvāya hoti.",
  "tika-s0201t5:117_0": "Sesasaṅkhārehīti kāyasaṅkhāracittasaṅkhārehi. Dutiyajjhāneyeva nirujjhati anuppattinirodhena.",
  "tika-s0201t5:117_1": "Itaresupi eseva nayo. Vuṭṭhahissanti padaṁ vuṭṭhahanassa āsannānāgatabhāvavisayaṁ",
  "tika-s0201t5:117_2": "āsannaṁ vajjetvā dūrassa gahaṇe payojanābhāvato. Nirodhato vuṭṭhānassa ca cittuppādena",
  "tika-s0201t5:117_3": "paricchinnattā tato oramevāti āha “padadvayena antonirodhakālo kathito”ti. Tathā",
  "tika-s0201t5:117_4": "cittaṁ bhāvitaṁ hotīti yathā yathāparicchinnakālameva acittakabhāvo, tato paraṁ sacittakabhāvo",
  "tika-s0201t5:117_5": "hoti, tathā nirodhassa parikammacittaṁ uppāditaṁ hoti.",
  "tika-s0201t5:118_0": "Paṭisaṅkhāti paṭisaṅkhāya idameva kātabbaṁ jānitvā appavattimattaṁ. Samāpajjantīti",
  "tika-s0201t5:118_1": "acittakabhāvaṁ sampadeva āpajjanti. Atha kasmā sattāhameva samāpajjantīti? Yathākālaparicchedakaraṇato,",
  "tika-s0201t5:118_2": "tañca yebhuyyena āhārūpajīvīnaṁ sattānaṁ upādinnakapavattassa ekadivasaṁ bhuttāhārassa",
  "tika-s0201t5:118_3": "sattāhameva yāpanato.",
  "tika-s0201t5:119_0": "Sabbā phalasamāpatti assāsapassāse na samuṭṭhāpetīti idaṁ natthīti āha “samuṭṭhāpetī”ti.",
  "tika-s0201t5:119_1": "Yā pana na samuṭṭhāpeti, taṁ dassento “imassa pana…pe… na samuṭṭhāpetī”ti āha. Tattha",
  "tika-s0201t5:119_2": "imassāti idha pāḷiyaṁ vuttanirodhasamāpajjanabhikkhuno. Tassa pana phalasamāpatti",
  "tika-s0201t5:119_3": "catutthajjhānikāvāti niyamo natthīti āha “kiṁ vā etenā”tiādi. Abbohārikāti sukhumattabhāvappattiyā",
  "tika-s0201t5:119_4": "“atthī”ti voharituṁ asakkuṇeyyāti keci. Nirodhassa pana pādakabhūtāya catutthajjhānādisamādhicariyāya",
  "tika-s0201t5:119_5": "vasena acatutthajjhānikāpi nirodhānantaraphalasamāpatti assāsapassāse na samuṭṭhāpetīti",
  "tika-s0201t5:119_6": "abhāvato eva te abbohārikā vuttā. Evañca katvā sañjīvattheravatthumhi ānītasamāpattiphalanidassanampi",
  "tika-s0201t5:119_7": "suṭṭhu upapajjati. Tenāha “bhavaṅgasamayenevetaṁ kathita”nti. Kiriyamayapavattavaḷañjanakāleti",
  "tika-s0201t5:119_8": "ettha kiriyamayapavattaṁ kāyavacīviññattivipphāro, tassa vaḷañjanakāle pavattanasamaye.",
  "tika-s0201t5:119_9": "Vācaṁ abhisaṅkhātuṁ na sakkonti aviññattijanakattā tesaṁ vitakkavicārānaṁ.",
  "tika-s0201t5:120_0": "Saguṇenāti sarasena, sabhāvenāti attho. Suññatā nāma phalasamāpatti rāgādīhi suññattā.",
  "tika-s0201t5:120_1": "Tathā rāganimittādīnaṁ abhāvā animittā, rāgapaṇidhiādīnaṁ abhāvā appaṇihitāti āha",
  "tika-s0201t5:120_2": "“animittaappaṇihitesupi eseva nayo”ti. Animittaṁ appaṇihitañca nibbānaṁ ārammaṇaṁ",
  "tika-s0201t5:120_3": "katvā uppannaphalasamāpattiyaṁ phasso animitto phasso appaṇihito phasso nāmāti imamatthaṁ",
  "tika-s0201t5:120_4": "“eseva nayo”ti iminā atidisati.",
  "tika-s0201t5:121_0": "Attasuññatādassanato anattānupassanā suññatā, niccanimittugghāṭanato aniccānupassanā",
  "tika-s0201t5:121_1": "animittā, sukhappaṇidhipaṭikkhepato dukkhānupassanā appaṇihitāti āha – “suññatā…pe…",
  "tika-s0201t5:121_2": "vipassanāpi vuccatī”ti. Aniccato vuṭṭhātīti saṅkhārānaṁ aniccākāraggāhiniyā vuṭṭhānagāminiyā",
  "tika-s0201t5:121_3": "parato ekatovuṭṭhānaubhatovuṭṭhānehi nimittapavattato vuṭṭhāti. Aniccato pariggahetvāti",
  "tika-s0201t5:121_4": "ca idaṁ “na ekantikaṁ evampi hotī”ti katvā vuttaṁ. Esa nayo sesesupi. Appaṇihitavipassanāya",
  "tika-s0201t5:121_5": "maggotiādinā, suññatavipassanāya maggotiādinā ca yojanaṁ sandhāyāha “eseva nayo”ti.",
  "tika-s0201t5:121_6": "Vikappo āpajjeyya āgamanassa vavatthānassa abhāvena avavatthānakarattā. Evañhi tayo",
  "tika-s0201t5:121_7": "phassā phusantīti evaṁ saguṇato ārammaṇato ca nāmalābhe suññatādināmakā tayo phassā",
  "tika-s0201t5:121_8": "phusantīti aniyamavacanaṁ. Sameti yujjati ekasseva phassassa nāmattayayogato.",
  "tika-s0201t5:122": "Sabbasaṅkhatavivittatāya nibbānaṁ viveko nāma upadhivivekoti katvā. Ninnatā tappaṭipakkhavimukhassa tadabhimukhatā. Poṇatā onamanaṁ, pabbhāratā tato vissaṭṭhabhāvo.",
  "tika-s0201t5:123_0": "465. Cakkhādito rūpādīsu pavattarūpakāyato uppajjanato pañcadvārikaṁ sukhaṁ kāyikaṁ",
  "tika-s0201t5:123_1": "nāma, manodvārikaṁ cetophassajātāya cetasikaṁnāma. Sabhāvaniddeso sukhayatīti katvā.",
  "tika-s0201t5:123_2": "Madhurabhāvadīpakanti iṭṭhabhāvajotanaṁ. Vedayitabhāvadīpakanti vedakabhāvavibhāvakaṁ.",
  "tika-s0201t5:123_3": "Vedanā eva hi paramatthato ārammaṇaṁ vedeti, ārammaṇaṁ pana veditabbanti. Dukkhanti",
  "tika-s0201t5:123_4": "sabhāvaniddesotievamādiatthavacanaṁ sandhāyāha “eseva nayo”ti. Ṭhitisukhāti ṭhitiyā",
  "tika-s0201t5:123_5": "dharamānatāya sukhā, na ṭhitikkhaṇamattena. Tenāha “atthibhāvo sukha”nti. Vipariṇāmadukkhāti",
  "tika-s0201t5:123_6": "vipariṇamanena vigamanena dukkhā, na nirodhakkhaṇena. Tenāha “natthibhāvo dukkha”nti.",
  "tika-s0201t5:123_7": "Apariññātavatthukānañhi sukhavedanuparamo dukkhato upaṭṭhāti. Svāyamattho piyavippayogena",
  "tika-s0201t5:123_8": "dīpetabbo. Ṭhitidukkhā vipariṇāmasukhāti etthāpi eseva nayo. Tenāha “atthibhāvo dukkhaṁ,",
  "tika-s0201t5:123_9": "natthibhāvo sukha”nti. Dukkhavedanuparamo hi sattānaṁ sukhato upaṭṭhāti. Evañhi vadanti",
  "tika-s0201t5:123_10": "– “tassa rogassa vūpasamena aho sukhaṁ jāta”nti. Jānanabhāvoti yāthāvasabhāvato avabujjhanaṁ.",
  "tika-s0201t5:123_11": "Adukkhamasukhañhi vedanaṁ jānantassa sukhaṁ hoti tassa sukhumabhāvato, yathā tadaññe",
  "tika-s0201t5:123_12": "dhamme salakkhaṇato sāmaññalakkhaṇato ca sammadeva avabodho paramaṁ sukhaṁ. Tenevāha –",
  "tika-s0201t5:124": "“Yato yato sammasati, khandhānaṁ udayabbayaṁ;",
  "tika-s0201t5:125": "Labhatī pītipāmojjaṁ, amataṁ taṁ vijānata”nti. ;",
  "tika-s0201t5:126_0": "Ajānanabhāvoti ettha vuttavipariyāyena attho veditabbo. Dukkhañhi sammohavihāroti.",
  "tika-s0201t5:126_1": "Aparo nayo jānanabhāvoti jānanassa ñāṇassa sabbhāvo. Ñāṇasampayuttā hi ñāṇopanissayā",
  "tika-s0201t5:126_2": "ca adukkhamasukhā vedanā sukhā iṭṭhākārā. Yathāha “iṭṭhā ceva iṭṭhaphalā cā”ti. Ajānanabhāvo",
  "tika-s0201t5:126_3": "dukkhanti ettha vuttavipariyāyena attho veditabbo.",
  "tika-s0201t5:127_0": "Katamo anusayo anusetīti kāmarāgānusayādīsu sattasu anusayesu katamo anusayo anusayavasena",
  "tika-s0201t5:127_1": "pavattati? Appahīnabhāvena hi santāne anusayantīti anusayā, anurūpaṁ kāraṇaṁ labhitvā",
  "tika-s0201t5:127_2": "uppajjantīti attho. Etena kāraṇalābhe sati uppajjanārahatā nesaṁ dassitā. Appahīnā",
  "tika-s0201t5:127_3": "hi kilesā kāraṇalābhe sati uppajjanti. Tenāha “appahīnaṭṭhena sayito viya hotī”ti.",
  "tika-s0201t5:127_4": "Te ca nippariyāyato anāgatā kilesā daṭṭhabbā, atītā paccuppannā ca taṁsabhāvattā",
  "tika-s0201t5:127_5": "tathā vuccanti. Na hi dhammānaṁ kālabhedena sabhāvabhedo atthi. Yadi appahīnaṭṭho",
  "tika-s0201t5:127_6": "anusayaṭṭho, nanu sabbepi kilesā appahīnā anusayā bhaveyyunti? Na mayaṁ appahīnatāmattena",
  "tika-s0201t5:127_7": "anusayaṭṭhaṁ vadāma, atha kho pana appahīnaṭṭhena thāmagatā kilesā anusayā. Idaṁ",
  "tika-s0201t5:127_8": "thāmagamanañca rāgādīnameva āveṇiko sabhāvo daṭṭhabbo, yato abhidhamme – “thāmagataṁ",
  "tika-s0201t5:127_9": "anusayaṁ pajahatī”ti vuttaṁ. Soti rāgānusayo. Appahīnoti appahīnabhāvamukhena anusayanaṭṭhamāha.",
  "tika-s0201t5:127_10": "So ca apariññātakkhandhavatthuto, pariññātesu patiṭṭhaṁ na labhati. Tenāha “na sabbāya",
  "tika-s0201t5:127_11": "sukhāya vedanāya so appahīno”ti. Ārammaṇavasena cāyaṁ anusayaṭṭho adhippeto. Tenāha",
  "tika-s0201t5:127_12": "“na sabbaṁ sukhaṁ vedanaṁ ārabbha uppajjatīti attho”ti.",
  "tika-s0201t5:128": "Vatthuvasenapi pana anusayaṭṭho veditabbo, yo “bhūmiladdha”nti vuccati. Tena hi aṭṭhakathāyaṁ vuttaṁ –",
  "tika-s0201t5:129_0": "“Bhūmīti vipassanāya ārammaṇabhūtā tebhūmakā pañcakkhandhā. Bhūmiladdhaṁ nāma tesu",
  "tika-s0201t5:129_1": "khandhesu uppattirahaṁ kilesajātaṁ. Tena hi sā bhūmiladdhā nāma hoti, tasmā bhūmiladdhanti",
  "tika-s0201t5:129_2": "vuccati, sā ca kho na ārammaṇavasena. Ārammaṇavasena hi sabbepi atītānāgate pariññātepi",
  "tika-s0201t5:129_3": "ca khīṇāsavānaṁ khandhe ārabbha kilesā uppajjanti mahākaccānauppalavaṇṇādīnaṁ khandhe",
  "tika-s0201t5:129_4": "ārabbha soreyyaseṭṭhinandamāṇavakādīnaṁ viya. Yadi ca taṁ bhūmiladdhaṁ nāma siyā,",
  "tika-s0201t5:129_5": "tassa appaheyyato na koci bhavamūlaṁ pajaheyya, vatthuvasena pana bhūmiladdhaṁ veditabbaṁ.",
  "tika-s0201t5:129_6": "Yattha yattha hi vipassanāya apariññātā khandhā uppajjanti, tattha tattha uppādato",
  "tika-s0201t5:129_7": "pabhuti tesu vaṭṭamūlaṁ kilesajātaṁ anuseti. Taṁ appahīnaṭṭhena bhūmiladdhanti veditabba”ntiādi.",
  "tika-s0201t5:130_0": "Esa nayo sabbatthāti iminā “na sabbāya dukkhāya vedanāya so appahīno, na sabbaṁ dukkhaṁ",
  "tika-s0201t5:130_1": "vedanaṁ ārabbha uppajjatī”tiādiṁ atidisati. Tattha yaṁ vattabbaṁ, taṁ vuttanayeneva",
  "tika-s0201t5:130_2": "veditabbaṁ. “Yo anusayo yattha anuseti, so pahīyamāno tattha pahīno nāma hotī”ti",
  "tika-s0201t5:130_3": "tattha tattha pahānapucchā, taṁ sandhāyāha “kiṁ pahātabbanti ayaṁ pahānapucchā nāmā”ti.",
  "tika-s0201t5:131_0": "Ekeneva byākaraṇenāti “idhāvuso, visākha, bhikkhu vivicceva kāmehī”tiādinā ekeneva",
  "tika-s0201t5:131_1": "vissajjanena. Dve pucchāti anusayapucchā pahānapucchāti dvepi pucchā vissajjesi.",
  "tika-s0201t5:131_2": "“Rāgaṁ tena pajahatī”ti idamekaṁ vissajjanaṁ, “na tattha rāgānusayo anusetī”ti idamekaṁ",
  "tika-s0201t5:131_3": "vissajjanaṁ, pucchānukkamañcettha anādiyitvā pahānakkamena vissajjanā pavattā. “Dve",
  "tika-s0201t5:131_4": "pucchā vissajjesī”ti saṅkhepato vuttamatthaṁ vivarituṁ “idhā”tiādi vuttaṁ. Tattha",
  "tika-s0201t5:131_5": "tathāvikkhambhitameva katvāti iminā yo rāgaṁ vikkhambhetvā puna uppajjituṁ appadānato",
  "tika-s0201t5:131_6": "tathāvikkhambhitameva katvā maggena samugghāteti, tassa vasena “rāgaṁ tena pajahati,",
  "tika-s0201t5:131_7": "na tattha rāgānusayo anusetī”ti vattabbanti dasseti. Kāmoghādīhi catūhi oghehi saṁsārabhavogheneva",
  "tika-s0201t5:131_8": "vā vegasā vuyhamānesu sattesu taṁ uttaritvā pattabbaṁ, tassa pana gādhabhāvato patiṭṭhānabhūtaṁ.",
  "tika-s0201t5:131_9": "Tenāha bhagavā – “tiṇṇo pāraṅgato thale tiṭṭhati brāhmaṇo”ti.",
  "tika-s0201t5:132_0": "Suññatādibhedena anekabhedattā pāḷiyaṁ “anuttaresū”ti bahuvacananiddesoti “anuttarā",
  "tika-s0201t5:132_1": "vimokkhā”ti vatvā puna tesaṁ sabbesampi arahattabhāvasāmaññena “arahatte”ti vuttaṁ.",
  "tika-s0201t5:132_2": "Visaye cetaṁ bhummaṁ. Patthanaṁ paṭṭhapentassāti “aho vatāhaṁ arahattaṁ labheyya”nti",
  "tika-s0201t5:132_3": "patthanaṁ upaṭṭhapentassa, patthentassāti attho. Paṭṭhapentassāti cettha hetumhi",
  "tika-s0201t5:132_4": "antasaddo. Kathaṁ pana arahattavisayā patthanā uppajjatīti? Na kāci arahattaṁ ārammaṇaṁ",
  "tika-s0201t5:132_5": "katvā patthanā uppajjati anadhigatattā avisayabhāvato. Parikappitarūpaṁ pana taṁ",
  "tika-s0201t5:132_6": "uddissa patthanā uppajjati. “Uppajjati pihāpaccayā”ti vuttaṁ paramparapaccayataṁ",
  "tika-s0201t5:132_7": "sandhāya, ujukaṁ pana paccayabhāvo natthīti vuttaṁ “na patthanāya paṭṭhapanamūlakaṁ",
  "tika-s0201t5:132_8": "uppajjatī”ti. Idaṁ pana sevitabbaṁ domanassaṁ akusalappahānassa kusalābhivuḍḍhiyā",
  "tika-s0201t5:132_9": "ca nimittabhāvato. Tenāha bhagavā – “domanassampāhaṁ, devānaminda, duvidhena vadāmi",
  "tika-s0201t5:132_10": "sevitabbampi asevitabbampī”ti. Tīhi māsehi sampajjanakā temāsikā. Sesapadadvayepi",
  "tika-s0201t5:132_11": "eseva nayo. Imasmiṁ vāreti imasmiṁ pavāraṇavāre. Visuddhipavāraṇanti “parisuddho",
  "tika-s0201t5:132_12": "aha”nti evaṁ pavattaṁ visuddhipavāraṇaṁ. Arahantānameva hesa pavāraṇā.",
  "tika-s0201t5:133_0": "Na kadāci pahātabbassa pahāyakatā atthīti dassento “na domanassena vā”tiādiṁ vatvā",
  "tika-s0201t5:133_1": "pariyāyenetaṁ vuttaṁ, taṁ vibhāvento “ayaṁ panā”tiādimāha. Yaṁ panettha vattabbaṁ,",
  "tika-s0201t5:133_2": "taṁ parato vitthārena āgamissati. Paṭipadaṁ gahetvā patthanaṁ katvā patthanaṁ ṭhapetvā.",
  "tika-s0201t5:133_3": "Paṭisañcikkhatīti ovādavasena attānaṁ samuttejento katheti. Sīlena hīnaṭṭhānanti",
  "tika-s0201t5:133_4": "aññehi arahattāya paṭipajjantehi sīlena hīnaṭṭhānaṁ kiṁ tuyhaṁ atthīti adhippāyo.",
  "tika-s0201t5:133_5": "Suparisuddhanti akhaṇḍādibhāvato sudhotajātimaṇi viya suṭṭhu parisuddhaṁ. Supaggahitanti",
  "tika-s0201t5:133_6": "kadācipi saṅkocābhāvato vīriyaṁ suṭṭhu paggahitaṁ. Paññāti vipassanāpaññā paṭipakkhehi",
  "tika-s0201t5:133_7": "anadhibhūtatāya akuṇṭhā tikkhavisadā saṅkhārānaṁ sammasane sūrā hutvā vahati pavattati.",
  "tika-s0201t5:133_8": "Pariyāyenāti tassa domanassassa arahattupanissayatāpariyāyena. Ārammaṇavasena anusayanaṁ",
  "tika-s0201t5:133_9": "idhādhippetanti āha “na taṁ ārabbha uppajjatī”ti. Anuppajjanamettha pahānaṁ nāmāti",
  "tika-s0201t5:133_10": "vuttaṁ “pahīnova tattha paṭighānusayoti attho”ti. Tatiyajjhānena vikkhambhetabbā",
  "tika-s0201t5:133_11": "avijjā, sā eva ariyamaggena samucchindīyatīti “avijjānusayaṁ vikkhambhetvā”tiādi",
  "tika-s0201t5:133_12": "vuttaṁ, anusayasadisatāya vā. “Rāgānusayaṁ vikkhambhetvā”ti etthāpi eseva nayo. Catutthajjhāne",
  "tika-s0201t5:133_13": "nānuseti nāma tattha kātabbakiccākaraṇato.",
  "tika-s0201t5:134_0": "466.Tasmāti paccanīkattā sabhāvato kiccato paccayato cāti adhippāyo. Visabhāgapaṭibhāgo",
  "tika-s0201t5:134_1": "kathito “kaṇhasukkasappaṭibhāgā dhammā”tiādīsu viya. Andhakārāti andhakārasadisā",
  "tika-s0201t5:134_2": "appakā sabhāvato. Avibhūtā apākaṭā anoḷārikabhāvato. Tato eva duddīpanā duviññāpanā.",
  "tika-s0201t5:134_3": "Tādisāvāti upekkhāsadisāva. Yathā upekkhā sukhadukkhāni viya na oḷārikā, evaṁ avijjā",
  "tika-s0201t5:134_4": "rāgadosā viya na oḷārikā. Atha kho andhakārā avibhūtā duddīpanā duviññāpanāti attho.",
  "tika-s0201t5:134_5": "Sabhāgapaṭibhāgo kathito “paṇidhi paṭighoso”tiādīsu viya. Yattakesu ṭhānesūti dukkhādīsu",
  "tika-s0201t5:134_6": "yattakesu ṭhānesu, yattha vā ñeyyaṭṭhānesu. Visabhāgapaṭibhāgoti andhakārassa viya",
  "tika-s0201t5:134_7": "āloko vighātakapaṭibhāgo. Vijjāti maggañāṇaṁ adhippetaṁ, vimuttīti phalanti āha “ubhopete",
  "tika-s0201t5:134_8": "dhammā anāsavā”ti. Anāsavaṭṭhenātiādīsu paṇītaṭṭhenātipi vattabbaṁ. Sopi hi vimuttinibbānānaṁ",
  "tika-s0201t5:134_9": "sādhāraṇo, vimuttiyā asaṅkhataṭṭhena nibbānassa visabhāgatāpi labbhateva. Pañhaṁ",
  "tika-s0201t5:134_10": "atikkamitvā gatosi, apucchitabbaṁ pucchantoti adhippāyo. Pañhānaṁ paricchedapamāṇaṁ",
  "tika-s0201t5:134_11": "gahetuṁ yuttaṭṭhāne aṭṭhatvā tato paraṁ pucchanto nāsakkhi pañhānaṁ pariyantaṁ gahetuṁ.",
  "tika-s0201t5:134_12": "Appaṭibhāgadhammassāti nippariyāyato sabhāgapaṭibhāgena appaṭibhāgadhammassa. Anāgatādipariyāyena",
  "tika-s0201t5:134_13": "nibbānassa sabhāgapaṭibhāgo vutto, visabhāge ca attheva saṅkhatadhammā, tasmā nippariyāyato",
  "tika-s0201t5:134_14": "kiñci sabhāgapaṭibhāgaṁ sandhāya pucchatīti katvā “accayāsī”tiādi vuttaṁ. Asaṅkhatassa",
  "tika-s0201t5:134_15": "hi appatiṭṭhassa ekantaniccassa sato nibbānassa kuto nippariyāyena sabhāgassa sambhavo.",
  "tika-s0201t5:134_16": "Tenāha “nibbānaṁ nāmeta”ntiādi.",
  "tika-s0201t5:135_0": "Viraddhoti ettha sabhāgapaṭibhāgaṁ pucchissāmīti nicchayābhāvato pucchitamatthaṁ",
  "tika-s0201t5:135_1": "virajjhitvāva pucchi, na ajānitvāti attho. Etena heṭṭhā sabbapucchā diṭṭhasaṁsandananayena",
  "tika-s0201t5:135_2": "jānitvāva pavattāti dīpitaṁ hoti. Therī pana taṁ taṁ pucchitamatthaṁ sabhāvato vibhāventī",
  "tika-s0201t5:135_3": "satthu desanāñāṇaṁ anugantvāva vissajjesi. Nibbānogadhanti nibbānaṁ ogāhitvā ṭhitaṁ",
  "tika-s0201t5:135_4": "nibbānantogadhaṁ. Tenāha “nibbānabbhantaraṁ nibbānaṁ anupaviṭṭha”nti. Assāti brahmacariyassa.",
  "tika-s0201t5:136_0": "467.Paṇḍiccenasamannāgatāti ettha vuttapaṇḍiccaṁ dassetuṁ “dhātukusalā”tiādi vuttaṁ.",
  "tika-s0201t5:136_1": "Tenevāha – “kittāvatā nu kho, bhante, paṇḍito hoti? Yato kho, ānanda, bhikkhu dhātukusalo",
  "tika-s0201t5:136_2": "ca hoti, āyatanakusalo ca paṭiccasamuppādakusalo ca ṭhānāṭṭhānakusalo ca. Ettāvatā",
  "tika-s0201t5:136_3": "nu kho, ānanda, bhikkhu paṇḍito hotī”ti. Paññāmahattaṁ nāma theriyā asekkhappaṭisambhidappattāya",
  "tika-s0201t5:136_4": "paṭisambhidāyo pūretvā ṭhitatāti taṁ dassetuṁ “mahante atthe”tiādi vuttaṁ. Rājayuttehīti",
  "tika-s0201t5:136_5": "rañño kamme niyuttapurisehi. Āhaccavacanenāti satthārā karaṇādīni āhanitvā pavattitavacanena.",
  "tika-s0201t5:136_6": "Yadettha atthato na vibhattaṁ, taṁ heṭṭhā vuttanayattā suviññeyyameva.",
  "tika-s0201t5:137": "Cūḷavedallasuttavaṇṇanāya līnatthappakāsanā samattā.",
  "tika-s0201t5:138": "5. Cūḷadhammasamādānasuttavaṇṇanā",
  "tika-s0201t5:139_0": "468.Dhammotigahitagahaṇānīti dhammo vā hotu itaro vā, dhammoti paggahitaggāhappavattā",
  "tika-s0201t5:139_1": "cariyāva. Āyūhanakkhaṇeti tassa dhammoti gahitassa pavattanakkhaṇe. Sukhanti akicchaṁ.",
  "tika-s0201t5:139_2": "Tenāha “sukara”nti. Dukkhavipākanti aniṭṭhaphalavipaccanaṁ.",
  "tika-s0201t5:140_0": "469. Yathā cakkhādīnaṁ pañcannaṁ indriyānaṁ yathāsakaṁ visayaggahaṇaṁ sabhāvasiddhaṁ,",
  "tika-s0201t5:140_1": "evaṁ manasopi. Te ca visayā iṭṭhākārato gahaṇe na koci doso, purisattabhāve na ca",
  "tika-s0201t5:140_2": "te dosaṁ pavattentīti ayaṁ tesaṁ samaṇabrāhmaṇānaṁ laddhīti āha “vatthukāmesupi kilesakāmesupi",
  "tika-s0201t5:140_3": "doso natthī”ti, assādetvā visayaparibhoge natthi ādīnavo, tappaccayā na koci antarāyoti",
  "tika-s0201t5:140_4": "adhippāyo. Pātabyataṁ āpajjantīti paribhuñjanakataṁ upagacchanti. Paribhogattho hi",
  "tika-s0201t5:140_5": "ayaṁ pā-saddo kattusādhano ca tabya-saddo, yathāruci paribhuñjantīti attho. Kilesakāmopi",
  "tika-s0201t5:140_6": "assādiyamāno vatthukāmantogadhoyeva, kilesakāmavasena pana nesaṁ assādetabbatāti",
  "tika-s0201t5:140_7": "āha “vatthukāmesu kilesakāmena pātabyata”nti. Kilesakāmenāti karaṇatthe karaṇavacanaṁ.",
  "tika-s0201t5:140_8": "Pātabyataṁ paribhuñjitabbatanti etthāpi kattuvaseneva attho veditabbo. Moḷiṁ katvāti",
  "tika-s0201t5:140_9": "veṇibandhavasena moḷiṁ katvā. Tāpasaparibbājikāhīti tāpasapabbajjūpagatāhi. Pariññaṁ",
  "tika-s0201t5:140_10": "paññapentīti idaṁ “pahānamāhaṁsū”ti padasseva vevacananti “pahānaṁ samatikkamaṁ paññapentī”ti",
  "tika-s0201t5:140_11": "vuttaṁ. Tena kāmā nāmete aniccā dukkhā vipariṇāmadhammāti yāthāvato parijānanaṁ idha",
  "tika-s0201t5:140_12": "“pahāna”nti adhippetaṁ, na vinābhāvamattanti dasseti. Māluvāsipāṭikāti māluvāvidalaṁ",
  "tika-s0201t5:140_13": "māluvāphale poṭṭalikā. Santāsaṁ āpajjeyyāti sāle adhivatthadevatāya pavattiṁ gahetvā",
  "tika-s0201t5:140_14": "vuttaṁ. Tadā hi tassā evaṁ hoti. Koviḷārapattasadisehīti mahākoviḷārapattasaṇṭhānehi.",
  "tika-s0201t5:140_15": "Saṇṭhānavasena hetaṁ vuttaṁ, māluvāpattā pana koviḷārapattehi mahantatarāni ceva",
  "tika-s0201t5:140_16": "ghanatarāni ca honti. Vipulabahughanagarupattatāya mahantaṁ bhāraṁ janetvā. Sāti",
  "tika-s0201t5:140_17": "māluvālatā. Oghananti heṭṭhato olambanahetubhūtaṁ ghanabhāvaṁ.",
  "tika-s0201t5:141_0": "Andhavanasubhagavanaggahaṇaṁ tesaṁ abhilakkhitabhāvato. Nāḷikerādīsu tiṇajātīsu.",
  "tika-s0201t5:141_1": "Khādanupalakkhaṇaṁ upacikānaṁ uṭṭhahanaggahaṇanti āha “uṭṭhaheyyu”nti. Keḷiṁ karontī",
  "tika-s0201t5:141_2": "viyāti vilambananadī viya keḷiṁ karontī. Idāni ahaṁ taṁ ajjhottharinti pamodamānā",
  "tika-s0201t5:141_3": "viya ito cito ca vipphandamānā vilambantī. Samphassopi sukho mudutaluṇakomalabhāvato.",
  "tika-s0201t5:141_4": "Dassanampi sukhaṁ ghanabahalapattasaṁhatatāya. Somanassajātāti pubbe anussavavasena",
  "tika-s0201t5:141_5": "bhavanavināsabhayā santāsaṁ āpajji, idāni tassā sampattidassanena palobhitā somanassajātā ahosi.",
  "tika-s0201t5:142_0": "Viṭabhiṁ kareyyāti ātānavitānavasena jaṭentī jālaṁ kareyya. Tathābhūtā ca ghanapattasañchannatāya",
  "tika-s0201t5:142_1": "chattasadisī hotīti āha “chattākārena tiṭṭheyyā”ti. Sakalaṁ rukkhanti upari sabbasākhāpasākhaṁ",
  "tika-s0201t5:142_2": "sabbarukkhaṁ. Bhassamānāti paliveṭhanavaseneva otaramānā. Yāva mūlā otiṇṇasākhāhīti",
  "tika-s0201t5:142_3": "māluvā bhārena onamitvā rukkhassa yāva mūlā otiṇṇasākhāhi puna abhiruhamānā. Sabbasākhāti",
  "tika-s0201t5:142_4": "heṭṭhā majjhe upari cāti sabbāpi sākhāyo paliveṭhentī. Saṁsibbitvā jālasantānakaniyāmena",
  "tika-s0201t5:142_5": "jaṭetvā. Evaṁ aparāparaṁ saṁsibbanena ajjhottharantī. Sabbasākhā heṭṭhā katvā sayaṁ",
  "tika-s0201t5:142_6": "upari ṭhatvā mahābhārabhāvena vāte vā vāyante deve vā vassante padāleyya. Sākhaṭṭhakavimānanti",
  "tika-s0201t5:142_7": "sākhāpaṭibaddhaṁ vimānaṁ. Yasmā idha satthārā “seyyathāpi, bhikkhave”tiādinā bhūtapubbameva",
  "tika-s0201t5:142_8": "vatthu upamābhāvena āhaṭaṁ, tasmā “idaṁ pana vimāna”ntiādi vuttaṁ.",
  "tika-s0201t5:143_0": "471.Bahalarāgasabhāvoti paccavekkhaṇāhi nīharituṁ asakkuṇeyyatāya balavā hutvā abhibhavanarāgadhātuko.",
  "tika-s0201t5:143_1": "Rāgajanti rāganimittajātaṁ. Diṭṭhe diṭṭhe ārammaṇeti diṭṭhe diṭṭhe visabhāgārammaṇe.",
  "tika-s0201t5:143_2": "Nimittaṁ gaṇhātīti kilesuppattiyā kāraṇabhūtaṁ anubyañjanaso nimittaṁ gaṇhāti, sikkhāgāravena",
  "tika-s0201t5:143_3": "pana kilesehi nissitaṁ maggaṁ na paṭipajjati, tato eva ācariyupajjhāyehi āṇattaṁ",
  "tika-s0201t5:143_4": "daṇḍakammaṁ karoteva. Tenāha “na tveva vītikkamaṁ karotī”ti. Hatthaparāmāsādīnīti",
  "tika-s0201t5:143_5": "– “ehi tāva tayā vuttaṁ mayā vuttañca amutra gantvā vīmaṁsissāmā”tiādinā hatthaggahaṇādīni",
  "tika-s0201t5:143_6": "karonto, na karuṇāmettānidānavasena. Mohajātikoti bahalamohasabhāvo.",
  "tika-s0201t5:144_0": "472.Kammaniyāmenāti purimajātisiddhena lobhussadatādiniyamitena kammaniyāmena. Idāni",
  "tika-s0201t5:144_1": "taṁ lobhussadatādiṁ vibhāgena dassetuṁ “yassa hī”tiādi āraddhaṁ. Tattha kammāyūhanakkhaṇeti",
  "tika-s0201t5:144_2": "kammakaraṇavelāya. Lobho balavāti tajjāya sāmaggiyā sāmatthiyato lobho adhiko hoti.",
  "tika-s0201t5:144_3": "Alobho mandoti tappaṭipakkho alobho dubbalo hoti. Kathaṁ panete lobhālobhā aññamaññaṁ",
  "tika-s0201t5:144_4": "ujuvipaccanīkabhūtā ekakkhaṇe pavattanti? Na kho panetaṁ evaṁ daṭṭhabbaṁ “ekakkhaṇe",
  "tika-s0201t5:144_5": "pavattantī”ti, nikantikkhaṇaṁ pana āyūhanakkhaṇameva katvā evaṁ vuttaṁ. Esa nayo",
  "tika-s0201t5:144_6": "sesesu. Pariyādātunti abhibhavituṁ na sakkoti. Yo hi “evaṁsundaraṁ evaṁvipulaṁ evaṁmahagghañca",
  "tika-s0201t5:144_7": "na sakkā parassa dātu”ntiādinā amuttacāgatādivasena pavattāya cetanāya sampayutto",
  "tika-s0201t5:144_8": "alobho sammadeva lobhaṁ pariyādātuṁ na sakkoti. Dosamohānaṁ anuppattiyaṁ tādisapaccayalābheneva",
  "tika-s0201t5:144_9": "adosāmohā balavanto. Tasmāti lobhādosāmohānaṁ balavabhāvato alobhadosamohānañca dubbalabhāvatoti",
  "tika-s0201t5:144_10": "vuttameva kāraṇaṁ paccāmasati. Soti taṁsamaṅgī. Tena kammenāti tena lobhādiupanissayavatā",
  "tika-s0201t5:144_11": "kusalakammunā. Sukhasīloti sakhilo. Tamevatthaṁ akkodhanoti pariyāyena vadati.",
  "tika-s0201t5:145_0": "Mandā alobhādosā lobhadose pariyādātuṁ na sakkonti, amoho pana balavā mohaṁ pariyādātuṁ",
  "tika-s0201t5:145_1": "sakkotīti evaṁ yathārahaṁ paṭhamavāre vuttanayeneva atidesattho veditabbo. Purimanayenevāti",
  "tika-s0201t5:145_2": "pubbe vuttanayānusārena. Duṭṭhoti kodhano. Dandhoti mandamañño. Sukhasīlakoti sukhasīlo.",
  "tika-s0201t5:146_0": "Ettha ca lobhavasena, dosamoha-lobhadosa-lobhamoha-dosamoha-lobhadosamohavasenāti",
  "tika-s0201t5:146_1": "tayo ekakā, tayo dukā, eko tikoti lobhādiussadavasena akusalapakkhe eva satta vārā,",
  "tika-s0201t5:146_2": "tathā kusalapakkhe alobhādiussadavasenāti cuddasa vārā labbhanti. Tattha alobhadosamohā,",
  "tika-s0201t5:146_3": "alobhādosamohā, alobhadosāmohā balavantoti āgatehi kusalapakkhe tatiyadutiyapaṭhamavārehi",
  "tika-s0201t5:146_4": "dosussadamohussadadosamohussadavārā gahitā eva honti. Tathā akusalapakkhe lobhādosāmohā,",
  "tika-s0201t5:146_5": "lobhadosāmohā, lobhādosamohā balavantoti āgatehi tatiyadutiyapaṭhamavārehi adosussadaamohussadaadosāmohussadavārā",
  "tika-s0201t5:146_6": "gahitā evāti akusalakusalapakkhesu tayo tayo vāre antogadhe katvā aṭṭheva vārā dassitā.",
  "tika-s0201t5:146_7": "Ye pana ubhayasammissatāvasena lobhālobhussadavārādayo apare ekūnapaññāsa vārā kāmaṁ",
  "tika-s0201t5:146_8": "dassetabbā, tesaṁ asambhavato eva na dassitā. Na hi “ekasmiṁ santāne antarena avatthantaraṁ",
  "tika-s0201t5:146_9": "lobho ca balavā alobho cā”tiādi yujjati. Paṭipakkhavasena vāpi etesaṁ balavadubbalabhāvo",
  "tika-s0201t5:146_10": "sahajātadhammavasena vā. Tattha lobhassa tāva paṭipakkhavasena anabhibhūtatāya balavabhāvo,",
  "tika-s0201t5:146_11": "tathā dosamohānaṁ adosāmohehi. Alobhādīnaṁ pana lobhādianabhibhavanato. Sabbesañca",
  "tika-s0201t5:146_12": "samānajātiyasamadhibhuyya pavattivasena sahajātadhammato balavabhāvo. Tena vuttaṁ",
  "tika-s0201t5:146_13": "aṭṭhakathāyaṁ – “lobho balavā, alobho mando. Adosāmohā balavanto, dosamohā mandā”tiādi,",
  "tika-s0201t5:146_14": "so ca nesaṁ mandabalavabhāvo purimūpanissayato tathā āsayassa paribhāvitatāya veditabbo.",
  "tika-s0201t5:146_15": "Tenevāha “kammaniyāmenā”ti. Sesaṁ vuttanayattā suviññeyyamevāti.",
  "tika-s0201t5:147": "Cūḷadhammasamādānasuttavaṇṇanāya līnatthappakāsanā samattā.",
  "tika-s0201t5:148": "6. Mahādhammasamādānasuttavaṇṇanā",
  "tika-s0201t5:149_0": "473. Evaṁ idāni vuccamānākāro kāmo kāmanaṁ icchā etesanti evaṁkāmā. Evaṁ chando chandanaṁ",
  "tika-s0201t5:149_1": "rocanaṁ ajjhāsayo etesanti evaṁchandā. Abhimukhaṁ, abhinivissa vā pakārehi eti upagacchatīti",
  "tika-s0201t5:149_2": "adhippāyo, laddhi. Sā hi laddhabbavatthuṁ abhimukhaṁ “evameta”nti abhinivisantī tena",
  "tika-s0201t5:149_3": "tena pakārena upagacchati, hatthagataṁ katvā tiṭṭhati na vissajjeti. Evaṁ vuccamānākāro",
  "tika-s0201t5:149_4": "adhippāyo etesanti evaṁadhippāyā. Bhagavā mūlaṁ kāraṇaṁ etesaṁ yāthāvato adhigamāyāti",
  "tika-s0201t5:149_5": "bhagavaṁmūlakā. Tenāha “bhagavantañhi nissāya mayaṁ ime dhamme ājānāma paṭivijjhāmā”ti.",
  "tika-s0201t5:149_6": "Amhākaṁdhammāti tehi attanā adhigantabbatāya vuttaṁ. Sevitabbānañhi yāthāvato adhigamañāṇāni",
  "tika-s0201t5:149_7": "adhigacchanakasambandhīni, tāni ca sammāsambuddhamūlakāni anaññavisayattā. Tenāha",
  "tika-s0201t5:149_8": "“pubbe kassapasambuddhenā”tiādi. Bhagavā netā tesanti bhagavaṁnettikā. Netāti sevitabbadhamme",
  "tika-s0201t5:149_9": "vineyyasantānaṁ pāpetā. Vinetāti asevitabbadhamme vineyyasantānato apanetā. Tadaṅgavinayādivasena",
  "tika-s0201t5:149_10": "vā vinetā. Anunetāti ime dhammā sevitabbā, ime na sevitabbāti ubhayasampāpanāpanayanatthaṁ",
  "tika-s0201t5:149_11": "paññapetā. Tenāha “yathāsabhāvato”tiādi.",
  "tika-s0201t5:150_0": "Paṭisaranti etthāti paṭisaraṇaṁ, bhagavā paṭisaraṇaṁ etesanti bhagavaṁpaṭisaraṇā.",
  "tika-s0201t5:150_1": "Paṭisarati sabhāvasampaṭivedhavasena paccekamupagacchatīti vā paṭisaraṇaṁ, bhagavā",
  "tika-s0201t5:150_2": "paṭisaraṇaṁ etesanti bhagavaṁpaṭisaraṇā. Paṭivedhavasenāti paṭivijjhitabbatāvasena.",
  "tika-s0201t5:150_3": "Asatipi mukhe atthato evaṁ vadanto viya hotīti āha “phasso āgacchati, ahaṁ bhagavā",
  "tika-s0201t5:150_4": "kiṁ nāmo”ti. Paṭibhātūti ettha paṭi-saddāpekkhāya “bhagavanta”nti upayogavacanaṁ,",
  "tika-s0201t5:150_5": "attho pana sāmivacanavaseneva veditabboti dassento āha “bhagavato”ti paṭibhātūti",
  "tika-s0201t5:150_6": "ca bhagavato bhāgo hotu. Bhagavato hi esa bhāgo, yadidaṁ dhammassa desanā, amhākaṁ",
  "tika-s0201t5:150_7": "pana bhāgo savananti adhippāyo. Keci pana paṭibhātūti padissatūti atthaṁ vadanti,",
  "tika-s0201t5:150_8": "ñāṇena dissatu, desīyatūti vā attho. Upaṭṭhātūti ca ñāṇassa paccupaṭṭhātu.",
  "tika-s0201t5:151_0": "474.Nissayitabbeti attano santāne uppādanavasena apassayitabbe. Tatiyacatutthadhammasamādānāni",
  "tika-s0201t5:151_1": "hi apassāya sattānaṁ etarahi āyatiñca sampattiyo abhivaḍḍhanti. Bhajitabbeti tasseva",
  "tika-s0201t5:151_2": "vevacanaṁ. Sevitabbeti vā sappurisupassayasaddhammassavanayonisomanasikāre sandhāyāha.",
  "tika-s0201t5:151_3": "Bhajitabbeti tappaccaye dānādipuññadhamme.",
  "tika-s0201t5:152_0": "475.Uppaṭipāṭiākārenāti paṭhamaṁ saṁkilesadhamme dassetvā pacchā vodānadhammadassanaṁ",
  "tika-s0201t5:152_1": "satthu desanāpaṭipāṭi, yathā – “vāmaṁ muñca, dakkhiṇaṁ gaṇhā”ti, tathā uppaṭipāṭipakārena,",
  "tika-s0201t5:152_2": "sā ca kho purimesu dvīsu dhammasamādānesu, pacchimesu pana paṭipāṭiyāva mātikā paṭṭhapitā.",
  "tika-s0201t5:152_3": "Yathādhammarasenevāti pahātabbapahāyakadhammānaṁ yathāsabhāveneva. Sabhāvo hi yāthāvato",
  "tika-s0201t5:152_4": "rasitabbato jānitabbato “raso”ti vuccati. Paṭhamaṁ pahātabbadhamme dassetvā tadanantaraṁ",
  "tika-s0201t5:152_5": "“ime dhammā etehi pahīyantī”ti pahāyakadhammadassanaṁ desanānupubbī. Gahaṇaṁ ādiyanaṁ",
  "tika-s0201t5:152_6": "attano santāne uppādanaṁ.",
  "tika-s0201t5:153_0": "478. Vadhadaṇḍādīhi bhītassa upasaṅkamane, micchā caritvā tathā apagamane ca pubbāparacetanānaṁ",
  "tika-s0201t5:153_1": "vasena micchācāro dukkhavedano hoti, tathā issānindādīhi upaddutassa aparacetanāvasena,",
  "tika-s0201t5:153_2": "evaṁ abhijjhāmicchādiṭṭhīsupi yathārahaṁ veditabbaṁ. Tissannampi cetanānanti pubbāparasanniṭṭhāpakacetanānaṁ.",
  "tika-s0201t5:153_3": "Adinnādānaṁ musāvādo pisuṇavācā samphappalāpoti imesaṁ catunnaṁ sanniṭṭhāpakacetanānaṁ",
  "tika-s0201t5:153_4": "sukhasampayuttā vā upekkhāsampayuttā vāti ayaṁ nayo idha adhikatattā na uddhaṭo.",
  "tika-s0201t5:153_5": "Domanassameva cettha dukkhanti idaṁ pubbabhāgāparabhāgacetanāpi cettha āsannā domanassasahagatā",
  "tika-s0201t5:153_6": "eva hontīti katvā vuttaṁ. Anāsannā pana sandhāya “pariyeṭṭhiṁ vā āpajjantassā”tiādi",
  "tika-s0201t5:153_7": "vuttaṁ. Teneva micchācārābhijjhāmicchādiṭṭhīnaṁ pubbabhāgāparabhāgacetanā āsannā",
  "tika-s0201t5:153_8": "sanniṭṭhāpakacetanāgatikāvāti dassitaṁ hotīti daṭṭhabbaṁ. Pariyeṭṭhinti micchācārādīsu",
  "tika-s0201t5:153_9": "vītikkamitabbavatthumālāgandhādipariyesanaṁ. Pāṇātipātādīsu māretabbavatthuāvudhādipariyesanaṁ",
  "tika-s0201t5:153_10": "āpajjantassa. Akicchenapi tesaṁ pariyesanaṁ sambhavatīti “vaṭṭatiyevā”ti sāsaṅkaṁ vadati.",
  "tika-s0201t5:154_0": "479.Sukhavedanā hontīti sukhavedanāpi hontīti adhippāyo. Tāsaṁ cetanānaṁ asukhavedanatāpi",
  "tika-s0201t5:154_1": "labbhatīti “sukhavedanāpi hontiyevā”ti sāsaṅkavacanaṁ. Somanassameva cettha sukhanti",
  "tika-s0201t5:154_2": "idaṁ pubbabhāgāparabhāgacetanāpi somanassasahagatā eva hontīti katvā vuttaṁ. Tañca",
  "tika-s0201t5:154_3": "kho micchācāravajjānaṁ channaṁ vasena. Micchācārassa pana pubbāparabhāgassa vasena",
  "tika-s0201t5:154_4": "“kāyikaṁ sukhampi vaṭṭatiyevāti sāsaṅkavacanaṁ.",
  "tika-s0201t5:155_0": "480. Dosajapariḷāhavasenassa siyā kāyikampi dukkhanti adhippāyena “so gaṇhantopi",
  "tika-s0201t5:155_1": "dukkhito”ti vuttaṁ. Cetodukkhameva vā sandhāya tassa aparāparuppattidassanatthaṁ",
  "tika-s0201t5:155_2": "“dukkhito domanassito”ti vuttaṁ.",
  "tika-s0201t5:156_0": "481.Dasasupipadesūti dasasupi koṭṭhāsesu, vākyesu vā. Upekkhāsampayuttatāpi sambhavatīti",
  "tika-s0201t5:156_1": "“sukhasampayuttā hontiyevā”ti idha sāsaṅkavacanaṁ. Pāṇātipātā paṭiviratassa kāyopi",
  "tika-s0201t5:156_2": "siyā vigatadarathapariḷāhoti pāṇātipātāveramaṇiādipaccayā kāyikapaṭisaṁvedanāpi sambhavatīti",
  "tika-s0201t5:156_3": "sahāpi sukhenāti ettha kāyiyasukhampi vaṭṭatiyeva.",
  "tika-s0201t5:157": "482.Tittakālābūti upabhuttassa ummādādipāpanena kucchitatittakaraso alābu. Na ruccissati aniṭṭharasatāya aniṭṭhaphalatāya ca.",
  "tika-s0201t5:158": "483.Rasaṁ detīti rasaṁ dasseti vibhāveti.",
  "tika-s0201t5:159": "484.Pūtimuttanti pūtisabhāvamuttaṁ. Taruṇanti dhārāvasena nipatantaṁ hutvā uṇhaṁ. Tenassa uparimuttatamāha. Muttañhi passāvamaggato muccamānaṁ kāyusmāvasena uṇhaṁ hoti.",
  "tika-s0201t5:160_0": "485.Yaṁ bhagandarasaṁsaṭṭhaṁ lohitaṁ pakkhandatīti bhagandarabyādhisahitāya lohitapakkhandatāya",
  "tika-s0201t5:160_1": "vasena yaṁ lohitaṁ vissavati. Pittasaṁsaṭṭhaṁ lohitaṁ pakkhandatīti ānetvā sambandho.",
  "tika-s0201t5:161_0": "486.Ubbiddheti dūre. Abbhamahikādiupakkilesavigamena hi ākāsaṁ uttuṅgaṁ viya dūraṁ",
  "tika-s0201t5:161_1": "viya ca khāyati. Tenāha “dūrībhūte”ti. Tamaṁyeva tamagataṁ “gūthagataṁ muttagata”nti",
  "tika-s0201t5:161_2": "yathā. Bhāsate ca tapate ca virocate ca idaṁ catutthaṁ dhammasamādānaṁ vibhajantena",
  "tika-s0201t5:161_3": "kusalakammapathassa vibhajitvā dassitattā.",
  "tika-s0201t5:162_0": "Saṅgararukkho kandamādasapova. Sarabhaññavasenāti atthaṁ avibhajitvā padaso sarabhaññavasena.",
  "tika-s0201t5:162_1": "Osārentassāti uccārentassa. Saddeti osāraṇasadde. Adhigatavisesaṁ anārocetukāmā devatā",
  "tika-s0201t5:162_2": "tattheva antaradhāyi. Taṁ divasanti satthārā desitadivase. Iti attano visesādhigamanimittatāya",
  "tika-s0201t5:162_3": "ayaṁ devatā imaṁ suttaṁ piyāyati. Sesaṁ uttānameva.",
  "tika-s0201t5:163": "Mahādhammasamādānasuttavaṇṇanāya līnatthappakāsanā samattā.",
  "tika-s0201t5:164": "7. Vīmaṁsakasuttavaṇṇanā",
  "tika-s0201t5:165_0": "487.Atthavīmaṁsakoti attatthaparatthādiatthavijānanako. Saṅkhāravīmaṁsakoti saṅkhatadhamme",
  "tika-s0201t5:165_1": "salakkhaṇato sāmaññalakkhaṇato vā āyatanādivibhāgato ca vīmaṁsako. Satthuvīmaṁsakoti",
  "tika-s0201t5:165_2": "“satthā nāma guṇato ediso ediso cā”ti satthu upaparikkhako. Vīmaṁsakoti vicārako.",
  "tika-s0201t5:165_3": "Yaṁ cetaso sarāgādivibhāgato paricchindanaṁ, taṁ cetopariyāyo. Tenāha “cittapariccheda”nti.",
  "tika-s0201t5:165_4": "Yasmā cetopariyāyañāṇalābhī – “idaṁ cittaṁ ito paraṁ pavattaṁ idamito para”nti parassa",
  "tika-s0201t5:165_5": "cittuppattiṁ pajānāti, tasmā vuttaṁ “cetopariyāyanti cittavāra”nti. Vāratthepi hi",
  "tika-s0201t5:165_6": "pariyāya-saddo hoti – “kassa nu kho, ānanda, pariyāyo ajja bhikkhuniyo ovaditu”ntiādīsu.",
  "tika-s0201t5:165_7": "Cittacārantipi pāṭho, cittapavattinti attho. Evaṁ vijānanatthāyāti idāni vuccamānākārena vīmaṁsanatthāya.",
  "tika-s0201t5:166_0": "488.Kalyāṇamittūpanissayanti kalyāṇamittasaṅkhātaṁ brahmacariyavāsassa balavasannissayaṁ.",
  "tika-s0201t5:166_1": "Upaḍḍhaṁ attano ānubhāvenāti iminā puggalena sampādiyamānassa brahmacariyassa upaḍḍhabhāgamattaṁ",
  "tika-s0201t5:166_2": "attano vimuttiparipācakadhammānubhāvena sijjhati. Upaḍḍhaṁ kalyāṇamittānubhāvenāti",
  "tika-s0201t5:166_3": "itaro pana upaḍḍhabhāgo yaṁ nissāya brahmacariyaṁ vussati, tassa kalyāṇamittassa",
  "tika-s0201t5:166_4": "upadesānubhāvena hoti, sijjhatīti attho. Lokasiddho eva ayamattho. Lokiyā hi –",
  "tika-s0201t5:167": "“Pādo siddho ācariyā, pādo hissānubhāvato;",
  "tika-s0201t5:168": "Taṁvijjāsevakā pādo, pādo kālena paccatī”ti. –",
  "tika-s0201t5:169_0": "Vadanti. Attano dhammatāyāti attano sabhāvena, ñāṇenāti attho. Kalyāṇamittatāti kalyāṇo",
  "tika-s0201t5:169_1": "bhadro sundaro mitto etassāti kalyāṇamitto, tassa bhāvo kalyāṇamittatā, kalyāṇamittavantatā.",
  "tika-s0201t5:169_2": "Sīlādiguṇasampannehi kalyāṇapuggaleheva ayanaṁ pavatti kalyāṇasahāyatā. Tesu eva",
  "tika-s0201t5:169_3": "cittena ceva kāyena ca ninnapoṇapabbhārabhāvena pavatti kalyāṇasampavaṅkatā. Māhevanti",
  "tika-s0201t5:169_4": "evaṁ mā āha, “upaḍḍhaṁ brahmacariyassā”ti mā kathehīti attho. Tadamināti ettha nti",
  "tika-s0201t5:169_5": "nipātamattaṁ da-kāro padasandhikaro i-kārassa a-kāraṁ katvā niddeso. Imināpīti idāni",
  "tika-s0201t5:169_6": "vuccamānenapīti attho. Pariyāyenāti kāraṇena. Idāni taṁ kāraṇaṁ dassetuṁ “mamaṁ hī”tiādi vuttaṁ.",
  "tika-s0201t5:170_0": "Yathā cettha, aññesupi suttesu kalyāṇamittupanissayameva visesoti dassento “bhikkhūnaṁ",
  "tika-s0201t5:170_1": "bāhiraṅgasampattiṁ kathentopī”tiādimāha. Tattha vimuttiparipācaniyadhammeti vimuttiyā",
  "tika-s0201t5:170_2": "arahattassa paripācakadhamme. Paccayeti gilānapaccayabhesajje. Mahājaccoti mahākulīno.",
  "tika-s0201t5:171_0": "Kāyiko samācāroti abhikkamapaṭikkamādiko satisampajaññaparikkhato pākatiko ca. Vīmaṁsakassa",
  "tika-s0201t5:171_1": "upaparikkhakassa. Cakkhuviññeyyo nāma cakkhudvārānusārena viññātabbattā. Sotaviññeyyoti",
  "tika-s0201t5:171_2": "etthāpi eseva nayo. Saṁkiliṭṭhāti rāgādisaṁkilesadhammehi vibādhitā, upatāpitā vidūsitā",
  "tika-s0201t5:171_3": "malīnā cāti attho. Te pana tehi samannāgatā hontīti āha “kilesasampayuttā”ti. Yadi",
  "tika-s0201t5:171_4": "na cakkhusotaviññeyyā, pāḷiyaṁ kathaṁ tathā vuttāti āha “yathā panā”tiādi. Kāyavacīsamācārāpisaṁkiliṭṭhāyeva",
  "tika-s0201t5:171_5": "nāma saṁkiliṭṭhacittasamuṭṭhānato. Bhavati hi taṁhetukepi tadupacāro yathā “semho",
  "tika-s0201t5:171_6": "guḷo”ti. “Mā me idaṁ asāruppaṁ paro aññāsī”ti pana paṭicchannatāya na na upalabbhanti.",
  "tika-s0201t5:171_7": "“Na kho mayaṁ, bhante, bhagavato kiñci garahāmā”ti vatvā garahitabbābhāvaṁ dassento",
  "tika-s0201t5:171_8": "“bhagavā hī”tiādimāha. Abhāvitamaggassa hi garahitabbatā nāma siyā, na bhāvitamaggassa.",
  "tika-s0201t5:171_9": "Esa uttaro māṇavo “buddhampi garahitvā pakkamissāmī”ti katvā anubandhi. Evaṁ cintesi",
  "tika-s0201t5:171_10": "mahābhinikkhamanadivase attano vacane aṭṭhitattā. Kiñci vajjaṁ apassanto māro evamāha –",
  "tika-s0201t5:172": "“Satta vassāni bhagavantaṁ, anubandhiṁ padāpadaṁ;",
  "tika-s0201t5:173": "Otāraṁ nādhigacchissaṁ, sambuddhassa satīmato”ti. ;",
  "tika-s0201t5:174_0": "Kāle kaṇhā, kāle sukkāti yathāsamādinnaṁ sammāpaṭipattiṁ parisuddhaṁ katvā pavattetuṁ",
  "tika-s0201t5:174_1": "asakkontassa kadāci kaṇhā aparisuddhā kāyasamācārādayo, kadāci sukkā parisuddhāti",
  "tika-s0201t5:174_2": "evaṁ antarantarā byāmissavasena vomissakā. Nikkilesāti nirupakkilesā anupakkiliṭṭhā.",
  "tika-s0201t5:175_0": "Anavajjaṁ vajjarahitattā. Dīgharattanti accantasaṁyoge upayogavacanaṁ. Samāpannoti",
  "tika-s0201t5:175_1": "sammā āpanno samaṅgībhūto. Tenāha “samannāgato”ti. Attanā katassa asāruppassa paṭicchādanatthaṁ",
  "tika-s0201t5:175_2": "āraññakoviya hutvā. Tassa parihāranti uḷārehi pūjāsakkārehi manussehi tassa parihariyamānataṁ.",
  "tika-s0201t5:175_3": "Atidappitoti evaṁ manussānaṁ sambhāvanāya ativiya datto gabbito.",
  "tika-s0201t5:176_0": "Na ittarasamāpannoti jānāti. Kasmā? Sīlaṁ nāma dīghena addhunā jānitabbaṁ, na ittarena.",
  "tika-s0201t5:176_1": "Idāni anekajātisamudācāravasena tathāgato imaṁ kusalaṁ dhammaṁ dīgharattaṁ samāpanno,",
  "tika-s0201t5:176_2": "tañcassa ativiya acchariyanti dassetuṁ “anacchariyaṁ ceta”ntiādi vuttaṁ.",
  "tika-s0201t5:177_0": "Araññagāmaketi araññapadese ekasmiṁ khuddakagāme. Tattha nesaṁ divase divase piṇḍāya",
  "tika-s0201t5:177_1": "caraṇassa avicchinnataṁ dassetuṁ “piṇḍāya carantī”ti vuttaṁ. Pivantīti etthāpi eseva",
  "tika-s0201t5:177_2": "nayo. Dullabhaloṇo hoti samuddassa dūratāya.",
  "tika-s0201t5:178_0": "Tadā kira videharaṭṭhe soḷasa gāmasahassāni mahantāneva. Tenāha – “hitvā gāmasahassāni,",
  "tika-s0201t5:178_1": "paripuṇṇāni soḷasā”ti. Idāni kasmā “sannidhiṁ dāni kubbasī”ti maṁ ghaṭṭethāti vatthukāmo",
  "tika-s0201t5:178_2": "taṁ anāvikatvā “loṇa…pe… na karothā”ti āha. Gandhāro tassādhippāyaṁ vibhāvetukāmo",
  "tika-s0201t5:178_3": "“kiṁ mayā kataṁ vedehīsī”ti āha.",
  "tika-s0201t5:179_0": "Itaro attano adhippāyaṁ vibhāvento “hitvā”ti gāthamāha. Itaro “dhammaṁ bhaṇāmī”ti",
  "tika-s0201t5:179_1": "gāthanti evaṁ sabbāpi nesaṁ vacanapaṭivacanagāthā. Tattha pasāsasīti ghaṭṭento viya",
  "tika-s0201t5:179_2": "anusāsasi. Na pāpamupalimpati cittappakopābhāvato. Mahatthiyanti mahāatthasaṁhitaṁ.",
  "tika-s0201t5:179_3": "No ce assa sakā buddhītiādi vedehaisino – “ācariyo mama hitesitāya ṭhatvā dhammaṁ",
  "tika-s0201t5:179_4": "eva bhaṇatī”ti yoniso ummujjanākāradassanaṁ. Tenāha “evañca pana vatvā”tiādi.",
  "tika-s0201t5:180_0": "“Ñattā”ti loke ñāyati vissutoti ñāto, ñātassa bhāvo ñattaṁ. Ajjhāpannoti upagato.",
  "tika-s0201t5:180_1": "Ñatta-ggahaṇena patthaṭayasatā vibhāvitāti āha “yasañca parivārasampatti”nti. Kinti",
  "tika-s0201t5:180_2": "kiṁpayojanaṁ, ko ettha dosoti adhippāyo.",
  "tika-s0201t5:181_0": "Tattha tattha vijjhantoti yasamadena parivāramadena ca matto hutvā gāmepi vihārepi",
  "tika-s0201t5:181_1": "janavivittepi saṅghamajjhepi aññe bhikkhū ghaṭṭento “mayhaṁ nāma pādā itaresaṁ pādaphusanaṭṭhānaṁ",
  "tika-s0201t5:181_2": "phusantī”ti aphusitukāmatāya aggapādena bhūmiṁ phusanto viya carati. Onamatīti nivātavuttitāya",
  "tika-s0201t5:181_3": "avanamati anuddhato atthaddho hoti. Akiñcanabhāvanti “pabbajitena nāma akiñcanañāṇena",
  "tika-s0201t5:181_4": "samapariggahena bhavitabba”nti akiñcanajjhāsayaṁ paṭiavekkhitvā. Lābhepi tādī, alābhepi",
  "tika-s0201t5:181_5": "tādīti yathā alābhakāle lābhassa laddhakālepi tathevāti tādī ekasadiso. Yase satipi mahāparivārakālepi.",
  "tika-s0201t5:182_0": "Abhayo hutvā uparatoti nibbhayo hutvā bhayassa abhāveneva oramitabbato uparato bhayahetūnaṁ",
  "tika-s0201t5:182_1": "pahīnattā. Tañca kho na katipayakālaṁ, atha kho accantameva uparatoti accantūparato.",
  "tika-s0201t5:182_2": "Atha kho bhāyitabbavatthuṁ avekkhitvā tato bhayena uparato. Kilesā eva bhāyitabbato",
  "tika-s0201t5:182_3": "kilesabhayaṁ. Esa nayo sesesupi. Satta sekkhāti satta sekkhāpi bhayūparatā, pageva",
  "tika-s0201t5:182_4": "puthujjanoti adhippāyo.",
  "tika-s0201t5:183_0": "Thaṇḍilapīṭhakanti thaṇḍilamañcasadisaṁ pīṭhakanti attho. Nissāyāti apassāya taṁ",
  "tika-s0201t5:183_1": "apassāyaṁ katvā. Dvinnaṁ majjhe thaṇḍilapīṭhakā dvāre ṭhatvā olokentassa nevāsikabhikkhussa",
  "tika-s0201t5:183_2": "na paññāyi. Asaññatanīhārenāti na saññatākārena. “Maṁ bhāyanto heṭṭhāmañcaṁ paviṭṭho",
  "tika-s0201t5:183_3": "bhavissatī”ti heṭṭhāmañcaṁ oloketvā. Ukkāsi “bahi gacchanto akkositvā mā apuññaṁ",
  "tika-s0201t5:183_4": "pasavī”ti. Adhivāsetunti tādisaṁ iddhānabhāvaṁ disvāpi paṭapaṭāyanto attano kodhaṁ",
  "tika-s0201t5:183_5": "adhivāsetuṁ asakkonto.",
  "tika-s0201t5:184_0": "Khayenevāti rāgassa accantakkhayeneva vītarāgattā. Na paṭisaṅkhāya vāretvāti na paṭisaṅkhānabalena",
  "tika-s0201t5:184_1": "rāgapariyuṭṭhānaṁ nivāretvā vītarāgattā. Evaṁ vuttappakārena. Kāyasamācārādīnaṁ saṁkiliṭṭhānaṁ",
  "tika-s0201t5:184_2": "vītikkamiyānañca abhāvaṁ ācārassa vodānaṁ cirakālasamāciṇṇatāya ñātassa sahitabhāvepi",
  "tika-s0201t5:184_3": "anupakkiliṭṭhatāya abhayūparatabhāvasamannesanāya ākarīyati ñāpetuṁ icchito attho",
  "tika-s0201t5:184_4": "pakārato ñāpīyati etehīti ākārā, upapattisādhanakāraṇāni. Tāni pana yasmā attano",
  "tika-s0201t5:184_5": "yathānumatassa atthassa ñāpakabhāvena vavatthīyanti, tasmā tāni tesaṁ mūlakāraṇabhūtāni",
  "tika-s0201t5:184_6": "anumānañāṇāni ca dassento bhagavā – “ke panāyasmato ākārā ke anvayā”ti avocāti imamatthaṁ",
  "tika-s0201t5:184_7": "vibhāvento “ākārāti kāraṇāni, anvayāti anubuddhiyo”ti āha. Yathā hi loke diṭṭhena",
  "tika-s0201t5:184_8": "dhūmena adiṭṭhaṁ aggiṁ anveti anumānato jānāti, evaṁ vīmaṁsako bhikkhu – “bhagavā",
  "tika-s0201t5:184_9": "ekekavihāresu suppaṭipannesu duppaṭipannesu ca yathā ekasadisatādassanena abhayūparatataṁ",
  "tika-s0201t5:184_10": "anveti anumānato jānāti, suppaṭipannaduppaṭipannapuggalesu anussādanānapasādanappattāya",
  "tika-s0201t5:184_11": "satthu aviparītadhammadesanatāya sammāsambuddhataṁ saṅghasuppaṭipattiñca anveti anumānato",
  "tika-s0201t5:184_12": "jānāti, evaṁ jānanto ca abhayūparato tathāgato sabbadhi vītarāgattā, yo yattha vītarāgo,",
  "tika-s0201t5:184_13": "na so tannimittaṁ kiñci bhayaṁ passati seyyathāpi brahmā kāmabhavanimittaṁ, tathā",
  "tika-s0201t5:184_14": "sammāsambuddho bhagavā aviparītadhammadesanattā, svākhāto dhammo ekantaniyyānikattā,",
  "tika-s0201t5:184_15": "suppaṭipanno saṅgho aveccappasannattā”ti vatthuttayaṁ guṇato yāthāvato jānāti.",
  "tika-s0201t5:185_0": "Gaṇabandhanenāti “mama saddhivihārikā mama antevāsikā”ti evaṁ gaṇe apekkhāsaṅkhātena",
  "tika-s0201t5:185_1": "bandhanena baddhā payuttā. Tāya tāya paṭipattiyāti “sugatā duggatā”ti vuttāya suppaṭipattiyā",
  "tika-s0201t5:185_2": "duppaṭipattiyā ca. Ussādanāti guṇavasena ukkaṁsanā. Apasādanāti hīḷanā. Ubhayattha",
  "tika-s0201t5:185_3": "gehassitavasenāti iminā sammāpaṭipattiyā paresaṁ uyyojanatthaṁ – “paṇḍito, bhikkhave,",
  "tika-s0201t5:185_4": "mahākaccāno”tiādinā guṇato ukkaṁsanampi āyatiṁ saṁvarāya yathāparādhaṁ garahaṇampi na nivāreti.",
  "tika-s0201t5:186_0": "489. Vīmaṁsakassapi adhippāyo vīmaṁsanavasena pavatto. Mūlavīmaṁsako hetuvāditāya.",
  "tika-s0201t5:186_1": "Gaṇṭhivīmaṁsakassa anussutibhāvato vuttaṁ “parasseva kathāya niṭṭhaṅgato”ti. Tenāha",
  "tika-s0201t5:186_2": "bhagavā – “parassa cetopariyāyaṁ ajānantenā”ti. Tathāgatova paṭipucchitabboti iminā",
  "tika-s0201t5:186_3": "pubbe sādhāraṇato vuttaṁ anumānaṁ ukkaṁsaṁ pāpetvā vadati. Ukkaṁsagatañhetaṁ anumānaṁ,",
  "tika-s0201t5:186_4": "yadidaṁ sabbaññuvacanaṁ avisaṁvādaṁ sāmaññato aputhujjanagocarassa atthassa anumānato.",
  "tika-s0201t5:186_5": "Tividho hi attho, koci paccakkhasiddho, yo rūpādidhammānaṁ paccattavedaniyo aniddisitabbākāro.",
  "tika-s0201t5:186_6": "Koci anumānasiddho, yo ghaṭādīsu pasiddhena paccayāyattabhāvena sādhiyamāno saddādīnaṁ",
  "tika-s0201t5:186_7": "aniccatādiākāro. Koci okappanasiddho, yo pacurajanassa accantamadiṭṭho saddhāvisayo",
  "tika-s0201t5:186_8": "paralokanibbānādi. Tattha yassa satthuno vacanaṁ paccakkhasiddhe anumānasiddhe ca",
  "tika-s0201t5:186_9": "atthe na visaṁvādeti aviparītappavattiyā, tassa vacanena saddheyyatthasiddhi, saddheyyarūpā",
  "tika-s0201t5:186_10": "eva ca yebhuyyena satthuguṇā accantasambhavato.",
  "tika-s0201t5:187_0": "Esa mayhaṁ pathoti yvāyaṁ ājīvaṭṭhamakasīlasaṅkhāto mayhaṁ oramattako guṇo, esa aparacittaviduno",
  "tika-s0201t5:187_1": "vīmaṁsakassa bhikkhuno mama jānanapatho jānanamaggo. Esa gocaroti eso ettako eva",
  "tika-s0201t5:187_2": "tassa mayi gocaro, na ito paraṁ. Tathā hi brahmajālepi bhagavatā ājīvaṭṭhamakasīlameva",
  "tika-s0201t5:187_3": "niddiṭṭhaṁ. Etāpāthoti ettakāpātho. Yo sīle patiṭṭhito “etaṁ mamā”ti, “imināhaṁ sīlena",
  "tika-s0201t5:187_4": "devo vā bhavissāmi devaññataro vā”ti taṇhāya parāmasanto, tassa visesabhāgiyatāya,",
  "tika-s0201t5:187_5": "nibbedhabhāgiyatāya vā akāraṇena taṇhaṁ anativattanato so tammayo nāma. Tenāha “na",
  "tika-s0201t5:187_6": "tammayo na sataṇho”tiādi.",
  "tika-s0201t5:188_0": "Sutassa uparūpari visesāvahabhāvena uttaruttarañceva tassa ca visesassa anukkamena",
  "tika-s0201t5:188_1": "paṇītatarabhāvato paṇītatarañca katvā deseti. Savipakkhanti pahātabbapahāyakabhāvena",
  "tika-s0201t5:188_2": "sappaṭipakkhaṁ. Kaṇhaṁ paṭibāhitvā sukkanti idaṁ dhammajātaṁ kaṇhaṁ nāma, imassa",
  "tika-s0201t5:188_3": "pahāyakaṁ idaṁ sukkaṁ nāmāti evaṁ kaṇhaṁ paṭibāhitvā sukkaṁ. Sukkaṁ paṭibāhitvā kaṇhanti",
  "tika-s0201t5:188_4": "etthāpi eseva nayo. Idha pana “iminā pahātabba”nti vattabbaṁ. Saussāhanti sabyāpāraṁ.",
  "tika-s0201t5:188_5": "Kiriyamayacittānañhi anupacchinnāvijjātaṇhāmānādike santāne sabyāpāratā saussāhatā,",
  "tika-s0201t5:188_6": "savipākadhammatāti attho. Tasmiṁ desite dhammeti tasmiṁ satthārā desite lokiyalokuttaradhamme.",
  "tika-s0201t5:188_7": "Ekaccaṁ ekadesabhūtaṁ maggaphalanibbānasaṅkhātaṁ paṭivedhadhammaṁ abhiññāya abhivisiṭṭhāya",
  "tika-s0201t5:188_8": "maggapaññāya jānitvā. Paṭivedhadhammena maggena. Desanādhammeti desanāruḷhe pubbabhāgiye",
  "tika-s0201t5:188_9": "bodhipakkhiyadhamme niṭṭhaṁ gacchati – “addhā imāya paṭipadāya jarāmaraṇato muccissāmī”ti.",
  "tika-s0201t5:188_10": "Pubbe pothujjanikasaddhāyapi pasanno, tato bhiyyosomattāya aviparītadhammadesano",
  "tika-s0201t5:188_11": "sammāsambuddho so bhagavāti satthari pasīdati. Niyyānikattāti vaṭṭadukkhato eva tato",
  "tika-s0201t5:188_12": "niyyānāvahattā. Vaṅkādīti ādi-saddena aññaṁ asāmīcipariyāyaṁ sabbaṁ dosaṁ saṅgaṇhāti.",
  "tika-s0201t5:189_0": "490.Imehi satthuvīmaṁsanakāraṇehīti “parisuddhakāyasamācāratādīhi ceva uttaruttaripaṇītapaṇītaaviparītadhammadesanāhi",
  "tika-s0201t5:189_1": "cā”ti imehi yathāvuttehi satthuupaparikkhanakāraṇehi. Akkharasampiṇḍanapadehīti tesaṁyeva",
  "tika-s0201t5:189_2": "kāraṇānaṁ sambodhanehi akkharasamudāyalakkhaṇehi padehi. Idha vuttehi akkharehīti",
  "tika-s0201t5:189_3": "imasmiṁ sutte vuttehi yathāvuttassa atthassa abhibyañjanato byañjanasaññitehi akkharehi.",
  "tika-s0201t5:189_4": "Okappanāti saddheyyavatthuṁ okkantitvā pasīdanato okappanalakkhaṇā. Saddhāya mūlaṁ",
  "tika-s0201t5:189_5": "nāmāti aveccappasādabhūtāya saddhāya mūlaṁ nāma kāraṇanti saddahanassa kāraṇaṁ parisuddhakāyasamācārādikaṁ.",
  "tika-s0201t5:189_6": "Thirā paṭipakkhasamucchedena suppatiṭṭhitattā. Harituṁ na sakkāti apanetuṁ asakkuṇeyyā.",
  "tika-s0201t5:189_7": "Itaresu samaṇabrāhmaṇadevesu vattabbameva natthīti āha “samitapāpasamaṇena vā”tiādi.",
  "tika-s0201t5:190_0": "“Buddhānaṁ kesañci sāvakānañca vibādhanatthaṁ māro upagacchatī”ti sutapubbattā “ayaṁ",
  "tika-s0201t5:190_1": "māro āgato”ti cintesi. Ānubhāvasampannena ariyasāvakena pucchitattā musāvādaṁ kātuṁ",
  "tika-s0201t5:190_2": "nāsakkhi. Eteti yathāvutte samitapāpasamaṇādayo ṭhapetvā. Sabhāvasamannesanāti yāthāvasamannesanā",
  "tika-s0201t5:190_3": "aviparītavīmaṁsā. Sabhāvenevāti sabbhāveneva yathābhūtaguṇato eva. Suṭṭhu sammadeva.",
  "tika-s0201t5:190_4": "Samannesitoti upaparikkhito. Sesaṁ suviññeyyamevāti.",
  "tika-s0201t5:191": "Vīmaṁsakasuttavaṇṇanāya līnatthappakāsanā samattā.",
  "tika-s0201t5:192": "8. Kosambiyasuttavaṇṇanā",
  "tika-s0201t5:193": "491.Tasmāti yasmā kosambarukkhavatī, tasmā nagaraṁ kosambītisaṅkhamagamāsi. Kusambassa vā isino nivāsabhūmi kosambī, tassāvidūre bhavattā nagaraṁ kosambī.",
  "tika-s0201t5:194_0": "Ghositaseṭṭhinākārite ārāmeti ettha ko ghositaseṭṭhi, kathañcānena ārāmo kāritoti",
  "tika-s0201t5:194_1": "antolīnāya codanāya vissajjane samudāgamato paṭṭhāya ghositaseṭṭhiṁ dassetuṁ “addilaraṭṭhaṁ",
  "tika-s0201t5:194_2": "nāma ahosī”tiādi āraddhaṁ. Kedāraparicchinnanti tattha tattha kedārabhūmiyā paricchinnaṁ.",
  "tika-s0201t5:194_3": "Gacchantoti kedārapāḷiyā gacchanto. Pahūtapāyasanti pahūtataraṁ pāyasaṁ, taṁ pana",
  "tika-s0201t5:194_4": "garu siniddhaṁ antarāmagge appāhāratāya mandagahaṇiko samāno jīrāpetuṁ nāsakkhi.",
  "tika-s0201t5:194_5": "Tenāha “jīrāpetuṁ asakkonto”tiādi. Yasavati rūpavati kulaghare nibbatti. Ghositaseṭṭhi",
  "tika-s0201t5:194_6": "nāma jātoti evamettha saṅkhepeneva ghositaseṭṭhivatthuṁ katheti, vitthāro pana dhammapadavatthumhi",
  "tika-s0201t5:194_7": "vuttanayeneva veditabbo.",
  "tika-s0201t5:195": "Upasaṁkappanavasenāti upasaṅkappananiyāmena. Āhāraparikkhīṇakāyassāti āhāranimittaparikkhīṇakāyassa, āhārakkhayena parikkhīṇakāyassāti attho. Suññāgāreti janavivitte phāsukaṭṭhāne.",
  "tika-s0201t5:196_0": "Kalahassa pubbabhāgo bhaṇḍanaṁ nāmāti kalahassa hetubhūtā paribhāsā taṁsadisī ca",
  "tika-s0201t5:196_1": "aniṭṭhakiriyā bhaṇḍanaṁ nāma. Hatthaparāmāsādivasenāti kujjhitvā aññamaññassa hatthe",
  "tika-s0201t5:196_2": "gahetvā parāmasanaaccantabandhanādivasena. “Ayaṁ dhammo”tiādinā viruddhavādabhūtaṁ",
  "tika-s0201t5:196_3": "āpannāti vivādāpannā. Tenāha “viruddhabhūta”ntiādi. Mukhasannissitatāya vācā idha",
  "tika-s0201t5:196_4": "“mukha”nti adhippetāti āha “mukhasattīhīti vācāsattīhī”ti. Saññattinti saññāpanaṁ",
  "tika-s0201t5:196_5": "“ayaṁ dhammo, ayaṁ vinayo”ti saññāpetabbataṁ. Nijjhattinti yāthāvato tassa nijjhānaṁ.",
  "tika-s0201t5:196_6": "Aṭṭhakathāyaṁ pana “saññattivevacanameveta”nti vuttaṁ.",
  "tika-s0201t5:197_0": "Sace hoti desessāmīti subbacatāya sikkhākāmatāya ca āpattiṁ passi. Natthi te āpattīti",
  "tika-s0201t5:197_1": "anāpattipakkhopi ettha sambhavatīti adhippāyenāha. Sā panāpatti eva. Tenāha – “tassā",
  "tika-s0201t5:197_2": "āpattiyā anāpattidiṭṭhi ahosī”ti.",
  "tika-s0201t5:198_0": "492.Kalahabhaṇḍanavasenāti kalahabhaṇḍanassa nimittavasena. Yathānusandhināva gatanti",
  "tika-s0201t5:198_1": "kalahabhaṇḍanānaṁ sāraṇīyadhammapaṭipakkhattā tadupasamāvahā heṭṭhādesanāya anurūpāva",
  "tika-s0201t5:198_2": "uparidesanāti yathānusandhināva uparisuttadesanā pavattā. Saritabbayuttāti anussaraṇārahā.",
  "tika-s0201t5:198_3": "Sabrahmacārīnanti sahadhammikānaṁ. Piyaṁ piyāyitabbaṁ karontīti piyakaraṇā. Garuṁ",
  "tika-s0201t5:198_4": "garuṭṭhāniyaṁ karontīti garukaraṇā. Saṅgahaṇatthāyāti saṅgahavatthuvisesabhāvato",
  "tika-s0201t5:198_5": "sabrahmacārīnaṁ saṅgaṇhanāya saṁvattantīti sambandho. Avivādanatthāyāti saṅgahavatthubhāvato",
  "tika-s0201t5:198_6": "eva na vivādanāya. Sati ca avivādanahetubhūtasaṅgāhaṇatte tesaṁ vasena sabrahmacārīnaṁ",
  "tika-s0201t5:198_7": "samaggabhāvo bhedābhāvo siddhoyevāti āha “sāmaggiyā”tiādi. Mijjati siniyhati etāyāti",
  "tika-s0201t5:198_8": "mettā, mittabhāvo, mettā etassa atthīti mettaṁ, kāyakammaṁ. Taṁ pana yasmā mettāsahagatacittasamuṭṭhānaṁ,",
  "tika-s0201t5:198_9": "tasmā vuttaṁ “mettacittena kattabbaṁ kāyakamma”nti. Imāni mettakāyakammādīni bhikkhūnaṁ",
  "tika-s0201t5:198_10": "vasena āgatāni pāṭhe bhikkhūhi paccupaṭṭhapetabbatāvacanato. Bhikkhuggahaṇeneva cettha",
  "tika-s0201t5:198_11": "sesasahadhammikānampi gahaṇaṁ daṭṭhabbaṁ. Bhikkhuno sabbampi anavajjakāyakammaṁ ābhisamācārikakammantogadhamevāti",
  "tika-s0201t5:198_12": "āha – “mettacittena…pe… kāyakammaṁ nāmā”ti. Vattavasena pavattiyamānā cetiyabodhīnaṁ",
  "tika-s0201t5:198_13": "vandanā mettāsadisīti katvā tadatthāya gamanaṁ mettaṁ kāyakammanti vuttaṁ. Ādi-saddena",
  "tika-s0201t5:198_14": "cetiyabodhibhikkhūsu vuttāvasesaapacāyanādiṁ mettāvasena pavattaṁ kāyikaṁ kiriyaṁ saṅgaṇhāti.",
  "tika-s0201t5:199_0": "Tepiṭakampi buddhavacanaṁ kathiyamānanti adhippāyo. Tīṇi sucaritāni kāyavacīmanosucaritāni.",
  "tika-s0201t5:199_1": "Cintananti iminā evaṁ cintanamattampi mettaṁ manokammaṁ, pageva vidhipaṭipannā bhāvanāti dasseti.",
  "tika-s0201t5:200_0": "Sahāyabhāvūpagamanaṁ tesaṁ purato. Tesu karontesuyeva hi sahāyabhāvūpagamanaṁ sammukhā",
  "tika-s0201t5:200_1": "kāyakammaṁ nāma hoti. Kevalaṁ “devo”ti avatvā guṇehi thirabhāvajotanaṁ devattheroti",
  "tika-s0201t5:200_2": "vacanaṁ paggayha vacanaṁ. Mamattabodhanaṁ vacanaṁ mamāyanavacanaṁ. Ekantatirokkhakassa",
  "tika-s0201t5:200_3": "manokammassa sammukhatā nāma viññattisamuṭṭhāpanavaseneva hoti, tañca kho loke kāyakammanti",
  "tika-s0201t5:200_4": "pākaṭaṁ paññātaṁ hatthavikārādiṁ anāmasitvā eva dassento “nayanāni ummīletvā”ti āha.",
  "tika-s0201t5:200_5": "Tathā hi vacībhedavasena pavatti na gahitā.",
  "tika-s0201t5:201_0": "Laddhapaccayā labbhantīti lābhā, parisuddhāgamanā paccayā. Na sammā gayhamānāpi na",
  "tika-s0201t5:201_1": "dhammaladdhā nāma na hontīti tappaṭisedhanatthaṁ pāḷiyaṁ “dhammaladdhā”ti vuttaṁ.",
  "tika-s0201t5:201_2": "Deyyaṁ dakkhiṇeyyañca appaṭivibhattaṁ katvā bhuñjatīti appaṭivibhattabhogī. Tenāha",
  "tika-s0201t5:201_3": "“dve paṭivibhattāni nāmā”tiādi. Cittena vibhajananti etena – “cittuppādamattenapi",
  "tika-s0201t5:201_4": "vibhajanaṁ paṭivibhattaṁ nāma, pageva payogato”ti dasseti.",
  "tika-s0201t5:202_0": "Paṭiggaṇhantova…pe… passatīti iminā āgamanato paṭṭhāya sādhāraṇabuddhiṁ upaṭṭhāpeti.",
  "tika-s0201t5:202_1": "Evaṁ hissa sādhāraṇabhogitā sukarā, sāraṇīyadhammo cassa supūro hoti. Vattanti sāraṇīyadhammapūraṇavattaṁ.",
  "tika-s0201t5:203_0": "Dātabbanti avassaṁ dātabbaṁ. Attano palibodhavasena sapalibodhasseva pūretuṁ asakkuṇeyyattā",
  "tika-s0201t5:203_1": "odissakadānampissa na sabbattha vāritanti dassetuṁ “tena panā”tiādi vuttaṁ. Adātumpīti",
  "tika-s0201t5:203_2": "pi-saddena dussīlassapi atthikassa sati sambhave dātabbanti dasseti. Dānañhi nāma",
  "tika-s0201t5:203_3": "kassaci na nivāritaṁ.",
  "tika-s0201t5:204_0": "Mahāgirigāmo nāma nāgadīpapasse eko gāmo. Sāraṇīyadhammo me, bhante, pūrito…pe… pattagataṁ",
  "tika-s0201t5:204_1": "na khīyatīti āha tesaṁ kukkuccavinodanatthaṁ. Taṁ sutvā tepi therā “sāraṇīyadhammapūrako",
  "tika-s0201t5:204_2": "aya”nti abbhaññaṁsu. Daharakāle eva kiresa sāraṇīyadhammapūrako ahosi, tassā ca paṭipattiyā",
  "tika-s0201t5:204_3": "avañjhabhāvavibhāvanatthaṁ “ete mayhaṁ pāpuṇissantī”ti āha.",
  "tika-s0201t5:205": "Ahaṁ sāraṇīyadhammapūrikā, mama pattapariyāpannenapi sabbāpimā bhikkhuniyo yāpessantīti āha “mā tumhe tesaṁ gatabhāvaṁ cintayitthā”ti.",
  "tika-s0201t5:206_0": "Sattasu āpattikkhandhesu ādimhi vā ante vā, vemajjheti ca idaṁ uddesāgatapāḷivasena",
  "tika-s0201t5:206_1": "vuttaṁ. Na hi añño koci āpattikkhandhānaṁ anukkamo atthi. Pariyante chinnasāṭako",
  "tika-s0201t5:206_2": "viyāti vatthante, dasante vā chinnavatthaṁ viya. Khaṇḍanti khaṇḍavantaṁ, khaṇḍitaṁ",
  "tika-s0201t5:206_3": "vā. Chiddanti etthāpi eseva nayo. Visabhāgavaṇṇena upaḍḍhaṁ, tatiyabhāgaṁ vā sambhinnavaṇṇaṁ",
  "tika-s0201t5:206_4": "sabalaṁ, visabhāgavaṇṇeheva pana bindūhi antarantarā vimissaṁ kammāsaṁ, ayaṁ imesaṁ",
  "tika-s0201t5:206_5": "viseso. Taṇhādāsabyato mocanavacaneneva tesaṁ sīlānaṁ vivaṭṭupanissayatamāha. Bhujissabhāvakaraṇatoti",
  "tika-s0201t5:206_6": "iminā bhujissakarāni bhujissānīti uttarapadalopenāyaṁ niddesoti dasseti. Aviññūnaṁ",
  "tika-s0201t5:206_7": "appamāṇatāya “viññuppasatthānī”ti vuttaṁ. Taṇhādiṭṭhīhi aparāmaṭṭhattāti – “imināhaṁ",
  "tika-s0201t5:206_8": "sīlena devo vā bhavissāmi devaññataro vā”ti taṇhāparāmāsena – “imināhaṁ sīlena devo",
  "tika-s0201t5:206_9": "hutvā tattha nicco dhuvo sassato bhavissāmī”ti diṭṭhiparāmāsena ca aparāmaṭṭhattā.",
  "tika-s0201t5:206_10": "Parāmaṭṭhunti codetuṁ. Sīlaṁ nāma avippaṭisārādipārampariyena yāvadeva samādhisampādanatthanti",
  "tika-s0201t5:206_11": "āha “samādhisaṁvattakānī”ti. Samānabhāvo sāmaññaṁ, paripuṇṇacatupārisuddhibhāvena",
  "tika-s0201t5:206_12": "majjhe bhinnasuvaṇṇassa viya bhedābhāvato sīlena sāmaññaṁ sīlasāmaññaṁ, taṁ gato",
  "tika-s0201t5:206_13": "upagatoti sīlasāmaññagato. Tenāha “samānabhāvūpagatasīlo”ti.",
  "tika-s0201t5:207_0": "Yāyaṁ diṭṭhīti yā ayaṁ diṭṭhi mayhañceva tumhākañca paccakkhabhūtā. Catusaccadassanaṭṭhena",
  "tika-s0201t5:207_1": "diṭṭhi, “sabbe saṅkhārā aniccā, sabbe saṅkhārā dukkhā, sabbe dhammā anattā”ti, “sammāsambuddho",
  "tika-s0201t5:207_2": "bhagavā, svākhāto bhagavatā dhammo, suppaṭipanno saṅgho”ti ca diṭṭhiyā sāmaññaṁ samānadiṭṭhibhāvaṁ.",
  "tika-s0201t5:207_3": "Aggaṁ itaresaṁ sāraṇīyadhammānaṁ padhānabhāvato. Etasmiṁ sati sukhasiddhito tesaṁ",
  "tika-s0201t5:207_4": "saṅgāhikaṁ, tato eva tesaṁ saṅghāṭanikaṁ gopānasiyo aparipatante katvā saṅgaṇhāti",
  "tika-s0201t5:207_5": "dhāretīti saṅgāhikaṁ. Saṅghāṭanti aggabhāvena saṅghāṭabhāvaṁ. Saṅghāṭanaṁ etesaṁ",
  "tika-s0201t5:207_6": "atthīti saṅghāṭanikaṁ, saṅghāṭaniyanti vā pāṭho, saṅghāṭane niyuttanti vā saṅghāṭanikaṁ,",
  "tika-s0201t5:207_7": "ka-kārassa ya-kāraṁ katvā saṅghāṭaniyaṁ. Sāmaññato eva gahitattā napuṁsakaniddeso.",
  "tika-s0201t5:208_0": "493. Paṭhamamaggasammādiṭṭhipi evaṁsabhāvā, aññamaggasammādiṭṭhīsu vattabbameva natthīti",
  "tika-s0201t5:208_1": "āha “yāyaṁ sotāpattimaggadiṭṭhī”ti. Ettāvatāpīti ettakenapi rāgādīsu ekekena pariyuṭṭhitacittatāyapi",
  "tika-s0201t5:208_2": "pariyuṭṭhitacittoyeva nāma hoti, pageva dvīhi, bahūhi vā pariyuṭṭhitacittatāya. Sabbatthāti",
  "tika-s0201t5:208_3": "sabbesu aṭṭhasupi vāresu. Suṭṭhu ṭhapitanti yathā maggabhāvanā upari saccābhisambodho",
  "tika-s0201t5:208_4": "hoti, evaṁ sammā ṭhapitaṁ. Tenāha “saccānaṁ bodhāyā”ti. Taṁ ñāṇanti “natthi kho me",
  "tika-s0201t5:208_5": "taṁ pariyuṭṭhāna”ntiādinā pavattaṁ paccavekkhaṇañāṇaṁ. Ariyānaṁ hotīti ariyānameva",
  "tika-s0201t5:208_6": "hoti. Tesañhi ekadesatopi pahīnaṁ vattabbataṁ arahati. Tenāha “na puthujjanāna”nti.",
  "tika-s0201t5:208_7": "Ariyanti vuttaṁ “ariyesu jāta”nti katvā. Lokuttarahetukatāya lokuttaranti vuttaṁ.",
  "tika-s0201t5:208_8": "Tenevāha “yesaṁ panā”tiādi. Tathā hissa puthujjanehi asādhāraṇatā. Tenāha “puthujjanānaṁ",
  "tika-s0201t5:208_9": "pana abhāvato”ti. Sabbavāresūti sabbesu itaresu chasu vāresu.",
  "tika-s0201t5:209": "494.Paccattanti pāṭiyekkaṁ attani mama citteyeva. Tenāha “attano citte”ti. “Paccattaṁ attano citte nibbutiṁ kilesavūpasamaṁ labhāmī”ti imamatthaṁ “eseva nayo”ti iminā atidisati.",
  "tika-s0201t5:210": "495.Tathārūpāya diṭṭhiyāti idaṁ “yathārūpāya diṭṭhiyā samannāgato”ti imassa atthassa paccāmasananti āha “tathārūpāya diṭṭhiyāti evarūpāya sotāpattimaggadiṭṭhiyā”ti.",
  "tika-s0201t5:211_0": "496.Sabhāvenāti niyatapañcasikkhāpadatādisabhāvena. Saṅghakammavasenāti mānattacariyādisaṅghakammavasena.",
  "tika-s0201t5:211_1": "Daharoti bālo. Kumāroti dārako. Yasmā daharo “kumāro”ti ca “yuvā”ti ca vuccati, tasmā",
  "tika-s0201t5:211_2": "mandoti vuttaṁ. Mandindriyatāya hi mando. Tenāha “cakkhusotādīnaṁ mandatāyā”ti. Evampi",
  "tika-s0201t5:211_3": "yuvāvatthāpi keci mandindriyā hontīti tannivattanatthaṁ “uttānaseyyako”ti vuttaṁ.",
  "tika-s0201t5:211_4": "Yadi uttānaseyyako, kathamassa aṅgārakkamananti? Yathā tathā aṅgārassa phusanaṁ idha",
  "tika-s0201t5:211_5": "“akkamana”nti adhippetanti āha “ito cito cā”tiādi. Manussānanti mahallakamanussānaṁ.",
  "tika-s0201t5:211_6": "Na sīghaṁ hattho jhāyati kathinahatthatāya. Khippaṁ paṭisaṁharati mudutaluṇasarīratāya.",
  "tika-s0201t5:211_7": "Adhivāseti kiñci payojanaṁ apekkhitvā.",
  "tika-s0201t5:212_0": "497.Uccāvacānīti mahantāni ceva khuddakāni ca. Tatthevāti sudhākammādimhiyeva. Kasāvapacanaṁ",
  "tika-s0201t5:212_1": "sudhādisaṅkharaṇatthaṁ, udakānayanaṁ dhovanādiatthaṁ, haliddivaṇṇadhātulepanatthaṁ",
  "tika-s0201t5:212_2": "kucchakaraṇaṁ. Bahalapatthanoti daḷhachando. Vacchakanti nibbattadhenupagavacchaṁ.",
  "tika-s0201t5:212_3": "Apacinātīti apavindati, āloketīti attho. Tenāha “apaloketī”ti. Tanninno hotīti adhisīlasikkhādininnova",
  "tika-s0201t5:212_4": "hoti uccāvacānampi kiṁkaraṇīyānaṁ cārittasīlassa pūraṇavaseneva karaṇato, yonisomanasikāravaseneva",
  "tika-s0201t5:212_5": "ca tesaṁ paṭipajjanato. Therassa santike aṭṭhāsi yonisomanasikārābhāvato “taṁ taṁ samullapissāmī”ti.",
  "tika-s0201t5:213_0": "498. Balaṁ eva balatāti āha “balena samannāgato”ti. Atthikabhāvaṁ katvāti tena dhammena",
  "tika-s0201t5:213_1": "savisesaṁ atthikabhāvaṁ uppādetvā. Sakalacittenāti desanāyaādimhi majjhe pariyosāneti",
  "tika-s0201t5:213_2": "sabbattheva pavattatāya sakalena anavasesena cittena.",
  "tika-s0201t5:214_0": "500.Sabhāvoti ariyasāvakassa puthujjanehi asādhāraṇatāya āveṇiko sabhāvo. Suṭṭhu",
  "tika-s0201t5:214_1": "samannesitoti sammadeva upaparikkhito. Sotāpattiphalasacchikiriyāyāti sotāpattiphalassa",
  "tika-s0201t5:214_2": "sacchikaraṇena, sacchikatabhāvenāti attho. Tenāha “sotāpattiphalasacchikatañāṇenā”ti.",
  "tika-s0201t5:214_3": "Paṭhamamaggaphalassa paccavekkhaṇañāṇavisesā hete pavattiākārabhinnā. Tenevāha “sattahi",
  "tika-s0201t5:214_4": "mahāpaccavekkhaṇañāṇehī”ti. Ayaṁ tāva ācariyānaṁ samānakathāti “idamassa paṭhamaṁ",
  "tika-s0201t5:214_5": "ñāṇa”ntiādinā vuttāni paccavekkhaṇañāṇāni, na maggañāṇānīti evaṁ pavattā paramparāgatā",
  "tika-s0201t5:214_6": "pubbācariyānaṁ samānā sādhāraṇā imissā pāḷiyā aṭṭhakathā atthavaṇṇanā. Tattha kāraṇamāha",
  "tika-s0201t5:214_7": "“lokuttaramaggo hi bahucittakkhaṇiko nāma natthī”ti. Yadi so bahucittakkhaṇiko siyā",
  "tika-s0201t5:214_8": "nānābhisamayo, tathā sati saṁyojanattayādīnaṁ ekadesappahānaṁ pāpuṇātīti ariyamaggassa",
  "tika-s0201t5:214_9": "anantaraphalattā ekadesasotāpannatādibhāvo āpajjati, phalānaṁ vā anekabhāvo, sabbametaṁ",
  "tika-s0201t5:214_10": "ayuttanti tasmā ekacittakkhaṇikova ariyamaggo.",
  "tika-s0201t5:215_0": "Yaṁ pana suttapadaṁ nissāya vitaṇḍavādī ariyamaggassa ekacittakkhaṇikataṁ paṭikkhipati,",
  "tika-s0201t5:215_1": "taṁ dassento “satta vassānīti hi vacanato”ti āha. Kilesā pana lahu…pe… chijjantīti",
  "tika-s0201t5:215_2": "vadantena hi khippaṁ tāva kilesappahānaṁ, dandhapavattikā maggabhāvanāti paṭiññātaṁ",
  "tika-s0201t5:215_3": "hoti. Tattha sace maggassa bhāvanāya āraddhamattāya kilesā pahīyanti, sesā maggabhāvanā",
  "tika-s0201t5:215_4": "niratthakā siyā, atha pacchā kilesappahānaṁ, kilesā pana lahu chijjantīti idaṁ micchā,",
  "tika-s0201t5:215_5": "“sotāpattiphalasacchikiriyāyā”ti vakkhatīti. Tato suttapaṭijānanato. Maggaṁ abhāvetvāti",
  "tika-s0201t5:215_6": "ariyamaggaṁ paripuṇṇaṁ katvā abhāvetvā. Attharasaṁ viditvāti suttassa aviparīto attho",
  "tika-s0201t5:215_7": "eva attharaso, taṁ yāthāvato ñatvā. Evaṁ vitaṇḍavādivādaṁ bhinditvā vuttamevatthaṁ",
  "tika-s0201t5:215_8": "nigametuṁ “imāni satta ñāṇānī”tiādi vuttaṁ. Sesaṁ suviññeyyameva.",
  "tika-s0201t5:216": "Kosambiyasuttavaṇṇanāya līnatthappakāsanā samattā.",
  "tika-s0201t5:217": "9. Brahmanimantanikasuttavaṇṇanā",
  "tika-s0201t5:218_0": "501. “Sassato attā ca loko cā”ti evaṁ pavattā diṭṭhi sassatadiṭṭhi. Saha kāyenāti",
  "tika-s0201t5:218_1": "saha tena brahmattabhāvena. Brahmaṭṭhānanti attano brahmavatthuṁ. “Aniccaṁ nicca”nti",
  "tika-s0201t5:218_2": "vadati aniccatāya attano apaññāyamānattā. Thiranti daḷhaṁ, vināsābhāvato sārabhūtanti",
  "tika-s0201t5:218_3": "attho. Uppādavipariṇāmābhāvato sadā vijjamānaṁ. Kevalanti paripuṇṇaṁ. Tenāha “akhaṇḍa”nti.",
  "tika-s0201t5:218_4": "Kevalanti vā jātiādīhi amissaṁ, virahitanti adhippāyo. Uppādādīnaṁ abhāvato eva acavanadhammaṁ.",
  "tika-s0201t5:218_5": "Koci jāyanako vā…pe… upapajjanako vā natthi niccabhāvato. Ṭhānena saddhiṁ tannivāsīnaṁ",
  "tika-s0201t5:218_6": "niccabhāvañhi so paṭijānāti. Tisso jhānabhūmiyoti dutiyatatiyacatutthajjhānabhūmiyo.",
  "tika-s0201t5:218_7": "Catutthajjhānabhūmivisesā hi asaññasuddhāvāsāruppabhavā. Paṭibāhatīti santaṁyeva",
  "tika-s0201t5:218_8": "samānaṁ ajānantova natthīti paṭikkhipati. Avijjāya gatoti avijjāya saha gato pavatto.",
  "tika-s0201t5:218_9": "Sahayoge hi idaṁ karaṇavacanaṁ. Tenāha “samannāgato”ti. Aññāṇīti avidvā. Paññācakkhuvirahato",
  "tika-s0201t5:218_10": "andho bhūto, andhabhāvaṁ vā pattoti andhībhūto.",
  "tika-s0201t5:219_0": "502. Tadā bhagavato subhagavane viharaṇassa avicchinnataṁ sandhāya vuttaṁ “subhagavane",
  "tika-s0201t5:219_1": "viharatīti ñatvā”ti. Tattha pana tadāssa bhagavato adassanaṁ sandhāyāha “kattha nu",
  "tika-s0201t5:219_2": "kho gatoti olokento”ti. Brahmalokaṁ gacchantaṁ disvāti iminā katipayacittavāravasena",
  "tika-s0201t5:219_3": "tadā bhagavato brahmalokagamanaṁ jātaṁ, na ekacittakkhaṇenāti dasseti. Na cettha",
  "tika-s0201t5:219_4": "kāyagatiyā cittapariṇāmanaṁ adhippetaṁ – “seyyathāpi nāma balavā puriso samiñjitaṁ",
  "tika-s0201t5:219_5": "vā bāhaṁ pasāreyyā”tiādivacanato. Yaṁ panettha vattabbaṁ, taṁ heṭṭhā vuttameva. Vichandanti",
  "tika-s0201t5:219_6": "chandavigamaṁ. Apasāditoti diṭṭhiyā gāhassa viparivattanena santajjito. “Metamāsado”ti",
  "tika-s0201t5:219_7": "vacanena upatthambho hutvā.",
  "tika-s0201t5:220_0": "Anvāvisitvāti āvisanavasena tassa attabhāvaṁ adhibhavitvā. Tathā abhibhavato hi tassa",
  "tika-s0201t5:220_1": "sarīraṁ paviṭṭho viya hotīti vuttaṁ “sarīraṁ pavisitvā”ti. Yañhi sattaṁ devayakkhanāgādayo",
  "tika-s0201t5:220_2": "āvisanti, tassa pākatikakiriyamayaṁ cittappavattiṁ nivāretvā attano iddhānubhāvena",
  "tika-s0201t5:220_3": "yaṁ icchitaṁ hasitalapitādi, taṁ tena kārāpenti, kārentā ca āviṭṭhapuggalassa cittavasena",
  "tika-s0201t5:220_4": "kārenti. “Attanovā”ti na vattabbametaṁ acinteyyattā kammajassa iddhānubhāvassāti",
  "tika-s0201t5:220_5": "keci. Apare pana yathā tadā cakkhuviññāṇādipavatti āviṭṭhapuggalasseva, evaṁ kiriyamayacittapavattipi",
  "tika-s0201t5:220_6": "tasseva, āvesakānubhāvena pana sāmaññatā parivattati. Tathā hi mahānubhāvaṁ puggalaṁ",
  "tika-s0201t5:220_7": "te āvisituṁ na sakkonti, tikicchāvuṭṭhāpane pana chavasarīraṁ anupavisitvā satantaṁ",
  "tika-s0201t5:220_8": "karoti vijjānubhāvena. Korakhattiyādīnaṁ pana chavasarīrassa uṭṭhānaṁ vacīnicchāraṇañca",
  "tika-s0201t5:220_9": "kevalaṁ buddhānubhāvena. Acinteyyā hi buddhānaṁ buddhānubhāvāti. Abhibhavitvā ṭhitoti",
  "tika-s0201t5:220_10": "sakalalokaṁ attano ānubhāvena abhibhavitvā ṭhito. Jeṭṭhakoti padhāno, tādisaṁ vā",
  "tika-s0201t5:220_11": "ānubhāvasampannattā uttamo. Passatīti daso. Visesavacanicchāya abhāvato anavasesavisayo",
  "tika-s0201t5:220_12": "daso-saddoti āha “sabbaṁ passatī”ti. Sabbajananti laddhanāmaṁ sabbasattakāyaṁ. Vase",
  "tika-s0201t5:220_13": "vatteti, seṭṭhattā nimmāpakattā ca attano vase vatteti. Lokassa īsanasīlatāya issaro.",
  "tika-s0201t5:220_14": "Sattānaṁ kammassa kārakabhāvena kattā. Thāvarajaṅgamavibhāgaṁ sakalaṁ lokaṁ nimmānetīti nimmātā.",
  "tika-s0201t5:221_0": "Guṇavisesena loke pāsaṁsattā seṭṭho. Tādiso ca ukkaṭṭhatamo hotīti āha “uttamo”ti.",
  "tika-s0201t5:221_1": "Sattānaṁ nimmānaṁ tathā tathā sajanaṁ visajanaṁ viya hotīti āha “tvaṁ khattiyo”tiādi.",
  "tika-s0201t5:221_2": "Jhānādīsu attano citte ca ciṇṇavasittā vasī. Bhūtānanti nibbattānaṁ. Bhavaṁ abhijātaṁ",
  "tika-s0201t5:221_3": "arahantīti bhabyā, sambhavesino, tesaṁ bhabyānaṁ. Tenāha “aṇḍajajalābujā sattā”tiādi.",
  "tika-s0201t5:222_0": "Pathavīādayo niccā dhuvā sassatā. Ye tesaṁ “aniccā”tiādinā garahakā jigucchā sattā,",
  "tika-s0201t5:222_1": "te ayathābhūtavāditāya matakāle apāyaniṭṭhā ahesuṁ. Ye pana pathavīādīnaṁ “niccā",
  "tika-s0201t5:222_2": "dhuvā”tiādinā pasaṁsakā, te yathābhūtavāditāya brahmakāyūpagā ahesunti māro pāpimā",
  "tika-s0201t5:222_3": "anvayato byatirekato ca pathavīādimukhena saṅkhārānaṁ pariññāpaññāpane ādīnavaṁ vibhāveti",
  "tika-s0201t5:222_4": "tato vivecetukāmo. Tenāha “pathavīgarahakā”tiādi. Ettha ca māro pathavīādidhātumahābhūtaggahaṇena",
  "tika-s0201t5:222_5": "manussalokaṁ, bhūtaggahaṇena cātumahārājike, devaggahaṇena avasesakāmadevalokaṁ,",
  "tika-s0201t5:222_6": "pajāpatiggahaṇena attano ṭhānaṁ, brahmaggahaṇena brahmakāyike gaṇhi. Ābhassarādayo",
  "tika-s0201t5:222_7": "pana avisayatāya eva anena aggahitāti daṭṭhabbaṁ. Taṇhādiṭṭhivasenāti taṇhābhinandanāya",
  "tika-s0201t5:222_8": "diṭṭhābhinandanāya ca vasena. “Etaṁ mama, eso me attā”ti abhinandino abhinandakā,",
  "tika-s0201t5:222_9": "abhinandanasīlā vā. Brahmuno ovāde ṭhitānaṁ iddhānubhāvaṁ dassetīti tesaṁ tattha",
  "tika-s0201t5:222_10": "sannipatitabrahmānaṁ iddhānubhāvaṁ tassa mahābrahmuno ovāde ṭhitattā nibbattaṁ katvā",
  "tika-s0201t5:222_11": "dasseti. Yasenāti ānubhāvena. Siriyāti sobhāya. Maṁ brahmaparisaṁ upanesīti yādisā",
  "tika-s0201t5:222_12": "brahmaparisā issariyādisampattiyā, tattha maṁ uyyojesi. Mahājanassa māraṇatoti mahājanassa",
  "tika-s0201t5:222_13": "vivaṭṭūpanissayaguṇavināsanena ānubhāvena māraṇato. Ayasanti yasapaṭipakkhaṁ akittikammānubhāvañcāti attho.",
  "tika-s0201t5:223_0": "503.Kasiṇaṁ āyunti vassasataṁ sandhāya vadati. Upanissāya setīti upasayo, upasayova",
  "tika-s0201t5:223_1": "opasāyiko yathā “venayiko”ti āha “samīpasayo”ti. Sayaggahaṇañcettha nidassanamattanti",
  "tika-s0201t5:223_2": "dassetuṁ “maṁ gacchanta”ntiādi vuttaṁ. Anekatthattā dhātūnaṁ vattanattho daṭṭhabbo.",
  "tika-s0201t5:223_3": "Mama vatthusmiṁ sayanakoti mayhaṁ ṭhāne visaye vattanako. Bāhitvāti nīcaṁ katvā,",
  "tika-s0201t5:223_4": "abhibhavitvā vā. Jajjharikāgumbatoti ettha jajjharikā nāma pathaviṁ pattharitvā jātā ekā gacchajāti.",
  "tika-s0201t5:224_0": "Imināti “sace kho tvaṁ bhikkhū”tiādivacanena. Esa brahmā. Upalāpetīti saṅgaṇhāti.",
  "tika-s0201t5:224_1": "Apasādetīti niggaṇhāti. Sesapadehīti vatthusāyiko yathākāmakaraṇīyo bāhiteyyoti imehi",
  "tika-s0201t5:224_2": "padehi. Mayhaṁ ārakkhaṁ gaṇhissasīti mama ārakkhako bhavissasi. Lakuṇḍakataranti",
  "tika-s0201t5:224_3": "nīcataraṁ nihīnavuttisarīraṁ.",
  "tika-s0201t5:225_0": "Phusitumpi samatthaṁ kiñci na passati, pageva ñāṇavibhavanti adhippāyo. Nipphattinti",
  "tika-s0201t5:225_1": "nipphajjanaṁ, phalanti attho. Tañhi kāraṇavasena gantabbato adhigantabbato gatīti",
  "tika-s0201t5:225_2": "vuccati. Ānubhāvanti pabhāvaṁ. So hi jotanaṭṭhena virocanaṭṭhena jutīti vuccati.",
  "tika-s0201t5:225_3": "Mahatā ānubhāvena paresaṁ abhibhavanato mahesoti akkhāyatīti mahesakkho. Tayidaṁ",
  "tika-s0201t5:225_4": "abhibhavanaṁ kittisampattiyā parivārasampattiyā cāti āha “mahāyaso mahāparivāro”ti.",
  "tika-s0201t5:226_0": "Pariharantīti sineruṁ dakkhiṇato katvā parivattanti. Disāti bhummatthe etaṁ paccattavacananti",
  "tika-s0201t5:226_1": "āha “disāsu virocamānā”ti. Attano jutiyā dibbamānāya vā. Tehīti candimasūriyehi.",
  "tika-s0201t5:226_2": "Tattakena pamāṇenāti yattake candimasūriyehi obhāsiyamāno lokadhātusaṅkhāto eko loko,",
  "tika-s0201t5:226_3": "tattakena pamāṇena. Idaṁ cakkavāḷaṁ buddhānaṁ uppattiṭṭhānabhūtaṁ seṭṭhaṁ uttamaṁ",
  "tika-s0201t5:226_4": "padhānaṁ, tasmā yebhuyyena etthupapannā devatā aññesu cakkavāḷesu devatā abhibhuyya",
  "tika-s0201t5:226_5": "vattanti. Tathā hi brahmā sahampati dasasahassabrahmaparivāro bhagavato santikaṁ",
  "tika-s0201t5:226_6": "upagañchi. Tenāha “ettha cakkavāḷasahasse tuyhaṁ vaso vattatī”ti. Idāni “ettha te",
  "tika-s0201t5:226_7": "vattate vaso”ti vuttaṁ vase vattanaṁ sarūpato dassetuṁ “paroparañca jānāsī”tiādi",
  "tika-s0201t5:226_8": "vuttaṁ. Tattha paṭhamagāthāyaṁ vuttaṁ ettha-saddaṁ ānetvā attho veditabboti dassento",
  "tika-s0201t5:226_9": "“ettha cakkavāḷasahasse”ti āha. Uccanīceti jātikularūpabhogaparivārādivasena uḷāre",
  "tika-s0201t5:226_10": "ca anuḷāre ca. Ayaṁ iddhoayaṁ pakatimanussoti iminā “sarūpato evassa sattānaṁ paroparajānanaṁ,",
  "tika-s0201t5:226_11": "na samudāgamato”ti dasseti. Yaṁ pana vakkhati “sattānaṁ āgatiṁ gatinti, taṁ kāmaloke",
  "tika-s0201t5:226_12": "sattānaṁ ādānanikkhepajānanamattaṁ sandhāya vuttaṁ, na kammavipākajānanaṁ. Yadi hi",
  "tika-s0201t5:226_13": "samudāgamato jāneyya, attanopi jāneyya, na cassa taṁ atthīti, tathā āha “itthambhāvotiidaṁ",
  "tika-s0201t5:226_14": "cakkavāḷa”ntiādi. Rāgayogato rāgo etassa atthīti vā rāgo, virajjanasīlo virāgī, taṁ",
  "tika-s0201t5:226_15": "rāgavirāginaṁ. Sahassibrahmā nāma tvaṁ cūḷaniyā eva lokadhātuyā jānanato. Tayāti",
  "tika-s0201t5:226_16": "nissakke karaṇavacanaṁ. Catuhatthāyāti anekahatthena sāṇipākārena kātabbapaṭappamāṇaṁ",
  "tika-s0201t5:226_17": "dīghato catuhatthāya, vitthārato dvihatthāya pilotikāya kātuṁ vāyamanto viya gopphake",
  "tika-s0201t5:226_18": "udake nimujjitukāmo viya ca pamāṇaṁ ajānanto vihaññatīti niggaṇhāti.",
  "tika-s0201t5:227_0": "504.Taṁ kāyanti tadeva nikāyaṁ. Jānitabbaṭṭhānaṁ patvāpīti anaññasādhāraṇā mayhaṁ",
  "tika-s0201t5:227_1": "sīlādayo guṇavisesā tāva tiṭṭhantu, īdisaṁ lokiyaṁ parittakaṁ jānitabbaṭṭhānampi",
  "tika-s0201t5:227_2": "patvā. Ayaṁ imesaṁ atisayena nīcoti nīceyyo, tassa bhāvo nīceyyanti āha “tayā nīcatarabhāvo",
  "tika-s0201t5:227_3": "pana mayhaṁ kuto”ti.",
  "tika-s0201t5:228_0": "Heṭṭhūpapattikoti uparūparito cavitvā heṭṭhā laddhūpapattiko. Evaṁ saṅkhepato vuttamatthaṁ",
  "tika-s0201t5:228_1": "vitthārato dassetuṁ “anuppanne buddhuppāde”ti āha. Heṭṭhūpapattikaṁ katvāti heṭṭhūpapattikaṁ",
  "tika-s0201t5:228_2": "patthanaṁ katvā. Yathā kenaci bahūsu ānantariyesu katesu yaṁ tattha garutaraṁ balavaṁ,",
  "tika-s0201t5:228_3": "tadeva paṭisandhiṁ deti, itarāni pana tassa anubalappadāyakāni honti, na paṭisandhidāyakāni,",
  "tika-s0201t5:228_4": "evaṁ catūsu rūpajjhānesu bhāvitesu yaṁ tattha garutaraṁ chandapaṇidhiadhimokkhādivasena",
  "tika-s0201t5:228_5": "sābhisaṅkhārañca, tadeva ca paṭisandhiṁ deti, itarāni pana aladdhokāsatāya tassa",
  "tika-s0201t5:228_6": "anubalappadāyakāni honti, na paṭisandhidāyakāni, tannibbattitajjhāneneva āyatiṁ punabbhavābhinibbatti",
  "tika-s0201t5:228_7": "hotīti āha “tatiyajjhānaṁ paṇītaṁ bhāvetvā”ti. Tatthāti subhakiṇhabrahmaloke. Puna",
  "tika-s0201t5:228_8": "tatthāti ābhassarabrahmaloke. Paṭhamakāleti tasmiṁ bhave paṭhamasmiṁ kāle. Ubhayanti",
  "tika-s0201t5:228_9": "atītaṁ attano nibbattaṭṭhānaṁ, tattha nibbattiyā hetubhūtaṁ attano katakammanti ubhayaṁ.",
  "tika-s0201t5:228_10": "Pamussitvā kālassa ciratarabhāvato. Vītināmeti paṭipajjantīti ca tadā tassā kiriyāya",
  "tika-s0201t5:228_11": "pavattikkhaṇaṁ upādāya pavattamānapayogo.",
  "tika-s0201t5:229_0": "Apāyesīti pāyesi. Pipāsiteti tasite. Ghammanīti ghammakāle. Sampareteti ghammapariḷāhena",
  "tika-s0201t5:229_1": "pipāsāya abhibhūte. Nti pānīyadānaṁ. Vatasīlavattanti samādānavasena vatabhūtaṁ cārittasīlabhāvena",
  "tika-s0201t5:229_2": "samāciṇṇattā sīlavattaṁ. Suttappabuddhova anussarāmīti supitvā pabuddhamatto viya",
  "tika-s0201t5:229_3": "supinaṁ tava pubbanivutthaṁ mama pubbenivāsānussatiñāṇena anussarāmi, sabbaññutaññāṇena",
  "tika-s0201t5:229_4": "viya paccakkhato passāmīti attho.",
  "tika-s0201t5:230": "Karamareti vilumpitvā ānīte. Kammasajjanti yuddhasajjaṁ, āvudhādāyininti attho.",
  "tika-s0201t5:231": "Eṇīkūlasminti eṇīmigabāhullena “eṇīkūla”nti saṅkhaṁ gate gaṅgāya tīrappadese. Gayhaka nīyamānanti gayhavasena karamarabhāvena corehi attano ṭhānaṁ nīyamānaṁ.",
  "tika-s0201t5:232": "Āvāhavivāhavasena mittasanthavaṁ katvā. “Evaṁ amhesu kīḷantesu gaṅgeyyako nāgo kupito”ti mayi saññampi na karontīti. Susukāranti susūti pavattaṁ bheravanāganissāsaṁ.",
  "tika-s0201t5:233": "Gahītanāvanti viheṭhetukāmatāya gatinivāraṇavasena gahitaṁ niggahitaṁ nāvaṁ. Luddenāti kurūrena. Manussakappāti nāvāgatānaṁ manussānaṁ viheṭhetukāmatāya.",
  "tika-s0201t5:234": "Baddhacaroti paṭibaddhacariyo. Tenāha “antevāsiko”ti. Taṁ nissāyevāti raññā upaṭṭhiyamānopi rājānaṁ pahāya taṁ kappaṁ antevāsiṁ nissāyeva.",
  "tika-s0201t5:235": "Sambuddhimantaṁ vatinaṁ amaññīti ayaṁ sammadeva buddhimā vatasampannoti amaññi sambhāvesi ca.",
  "tika-s0201t5:236": "Nānattabhāvesūti nānā visuṁ visuṁ attabhāvesu.",
  "tika-s0201t5:237_0": "Addhāti ekaṁsena. Mametamāyunti mayhaṁ etaṁ yathāvuttaṁ tattha tattha bhave pavattaṁ",
  "tika-s0201t5:237_1": "āyuṁ. Na kevalaṁ mama āyumeva, atha kho aññampi sabbaññeyyaṁ jānāsi, na tuyhaṁ aviditaṁ",
  "tika-s0201t5:237_2": "nāma atthi. Tathā hi buddho sammāsambuddho tuvaṁ. No ce kathamayamattho ñāto? Tathā",
  "tika-s0201t5:237_3": "hi sammāsambuddhattā eva te ayaṁ jalito jotamāno ānubhāvo obhāsayaṁ sabbampi brahmalokaṁ",
  "tika-s0201t5:237_4": "obhāsento dibbamāno tiṭṭhatīti satthu asamasamataṁ pavedesi.",
  "tika-s0201t5:238_0": "Pathavattenāti pathavīattena. Tenāha “pathavīsabhāvenā”ti. Ettha ca yasmā – “sabbasaṅkhārasamathoti”ādinā",
  "tika-s0201t5:238_1": "sādhāraṇato, “yattha neva pathavī”ti asādhāraṇato ca pathaviyā asabhāvena nibbānassa",
  "tika-s0201t5:238_2": "gahetabbatā atthi, taṁ nivattetvā pathaviyā anaññasādhāraṇaṁ sabhāvaṁ gahetuṁ “pathaviyā",
  "tika-s0201t5:238_3": "pathavattenā”ti vuttaṁ. Nāpahosinti na pāpuṇiṁ. Idha pathaviyā pāpuṇanaṁ nāma “etaṁ",
  "tika-s0201t5:238_4": "mamā”tiādinā gahaṇanti āha “taṇhādiṭṭhimānaggāhehi na gaṇhi”nti.",
  "tika-s0201t5:239_0": "Vāditāyāti vādasīlatāya. Sabbanti akkharaṁ niddisitvāti “sabbaṁ kho ahaṁ brahme”tiādinā",
  "tika-s0201t5:239_1": "bhagavatā vuttaṁ sabba-saddaṁ – “sace kho te mārisa sabbassa sabbattena ananubhūta”nti",
  "tika-s0201t5:239_2": "paccanubhāsanavasena niddisitvā. Akkhare dosaṁ gaṇhantoti bhagavatā sakkāyasabbaṁ",
  "tika-s0201t5:239_3": "sandhāya sabba-sadde gahite sabbasabbavasena tadatthaparivattanena sabba-saddavacanīyatāsāmaññena",
  "tika-s0201t5:239_4": "ca dosaṁ gaṇhanto. Tenāha “satthā panā”tiādi. Tattha yadi sabbaṁ ananubhūtaṁ “natthi",
  "tika-s0201t5:239_5": "sabba”nti loke anavasesaṁ pucchati. Sace sabbassa sabbattena anavasesasabhāvena ananubhūtaṁ",
  "tika-s0201t5:239_6": "appattaṁ, taṁ gaganakusumaṁ viya kiñci na siyā. Athassa ananubhūtaṁ atthīti assa",
  "tika-s0201t5:239_7": "sabbattena ananubhūtaṁ yadi atthi, “sabba”nti idaṁ vacanaṁ micchā, sabbaṁ nāma taṁ",
  "tika-s0201t5:239_8": "na hotīti adhippāyo. Tenāha “mā heva te rittakamevā”tiādi.",
  "tika-s0201t5:240_0": "Ahaṁ sabbañca vakkhāmi, ananubhūtañca vakkhāmīti ahaṁ “sabba”nti ca vakkhāmi, “ananubhūta”nti",
  "tika-s0201t5:240_1": "ca vakkhāmi, ettha ko dosoti adhippāyo. Kāraṇaṁ āharantoti sabbassa sabbattena ananubhūtassa",
  "tika-s0201t5:240_2": "atthibhāve kāraṇaṁ niddisanto. Vijānitabbanti maggaphalapaccavekkhaṇañāṇehi visesato",
  "tika-s0201t5:240_3": "sabbasaṅkhatavisiṭṭhatāya jānitabbaṁ. Anidassananti idaṁ nibbānassa sanidassanaduke",
  "tika-s0201t5:240_4": "dutiyapadasahitatādassananti adhippāyena “cakkhuviññāṇassa āpāthaṁ anupagamanato",
  "tika-s0201t5:240_5": "anidassanaṁ nāmā”ti vuttaṁ. Sabbasaṅkhatavidhuratāya vā natthi etassa nidassananti",
  "tika-s0201t5:240_6": "anidassanaṁ. Natthi etassa antoti anantaṁ. Tena vuttaṁ “tayida”ntiādi.",
  "tika-s0201t5:241_0": "Bhūtānīti paccayasambhūtāni. Asambhūtanti paccayehi asambhūtaṁ, nibbānanti attho.",
  "tika-s0201t5:241_1": "Apabhassarabhāvahetūnaṁ sabbaso abhāvā sabbato pabhāti sabbatopabhaṁ. Tenāha “nibbānato",
  "tika-s0201t5:241_2": "hī”tiādi. Tathā hi vuttaṁ – “tamo tattha na vijjatī”ti. pabhūtamevāti pakaṭṭhabhāvena",
  "tika-s0201t5:241_3": "ukkaṭṭhabhāvena vijjamānameva. Arūpībhāvena adesikattā sabbato pabhavati vijjatīti",
  "tika-s0201t5:241_4": "sabbatopabhaṁ. Tenāha “puratthimadisādīsū”tiādi. Pavisanti etthāti pavisaṁ, tadeva",
  "tika-s0201t5:241_5": "sa-kārassa bha-kāraṁ, vi-kārassa ca lopaṁ katvā vuttaṁ “pabha”nti. Tenāha “titthassa",
  "tika-s0201t5:241_6": "nāma”nti. Vādaṁ patiṭṭhapesīti evaṁ mayā sabbañca vuttaṁ, ananubhūtañca vuttaṁ, tattha",
  "tika-s0201t5:241_7": "yaṁ tayā adhippāyaṁ ajānantena sahasā appaṭisaṅkhāya dosaggahaṇaṁ, taṁ micchāti brahmānaṁ",
  "tika-s0201t5:241_8": "niggaṇhanto bhagavā attano vādaṁ patiṭṭhapesi.",
  "tika-s0201t5:242_0": "Gahitagahitanti “idaṁ nicca”ntiādinā gahitagahitaṁ gāhaṁ. Tattha tattha dosadassanamukhena",
  "tika-s0201t5:242_1": "niggaṇhantena satthārā vissajjāpito kiñci gahetabbaṁ attano paṭisaraṇaṁ adisvā parājayaṁ",
  "tika-s0201t5:242_2": "paṭicchādetuṁ laḷitakaṁkātukāmo vādaṁ pahāya iddhiyā pāṭihāriyalīḷaṁ dassetukāmo.",
  "tika-s0201t5:242_3": "Yadi sakkosi mayhaṁ antaradhāyituṁ, na pana sakkhissasīti adhippāyo. Mūlapaṭisandhiṁ",
  "tika-s0201t5:242_4": "gantukāmoti attano pākatikena attabhāvena ṭhātukāmo. So hi paṭisandhikāle nibbattasadisatāya",
  "tika-s0201t5:242_5": "mūlapaṭisandhīti vutto. Aññesanti heṭṭhā aññakāyikānaṁ brahmūnaṁ. Na adāsi abhisaṅkhatakāyenevāyaṁ",
  "tika-s0201t5:242_6": "tiṭṭhatu, na pākatikarūpenāti cittaṁ uppādesi. Tena so abhisaṅkhatakāyaṁ apanetuṁ",
  "tika-s0201t5:242_7": "avisahanto attabhāvapaṭicchādakaṁ andhakāraṁ nimminituṁ ārabhi. Satthā taṁ tamaṁ",
  "tika-s0201t5:242_8": "viddhaṁseti. Tena vuttaṁ “mūlapaṭisandhiṁ vā”tiādi.",
  "tika-s0201t5:243_0": "Bhavevāhanti bhave eva ahaṁ. Ayañca eva-saddo aṭṭhānapayuttoti dassento āha “ahaṁ",
  "tika-s0201t5:243_1": "bhave bhayaṁ disvāyevā”ti, sabbasmiṁ bhave jātiādibhayaṁ ñāṇacakkhunā yāthāvato disvā.",
  "tika-s0201t5:243_2": "Sattabhavanti sattasaṅkhātaṁ bhavaṁ. Kammabhavapaccaye hi upapattibhave sattasamaññā.",
  "tika-s0201t5:243_3": "Vibhavanti vimuttiṁ. Pariyesamānampi upāyassa anadhigatattā bhaveyeva disvā. Bhavañca",
  "tika-s0201t5:243_4": "vibhavesinaṁ vibhavaṁ nibbutiṁ esamānānaṁ sattānaṁ bhavaṁ, bhavesu uppattiñca disvāti",
  "tika-s0201t5:243_5": "evaṁ vā ettha attho daṭṭhabbo. Na abhivadinti “aho vata sukha”nti evaṁ abhivadāpanākārābhāvato",
  "tika-s0201t5:243_6": "na abhinivisiṁ, lakkhaṇavacanametaṁ. Gāhattho eva vā abhivāda-saddoti āha “nābhivadi”nti,",
  "tika-s0201t5:243_7": "“nagavesi”nti. Bhavaggahaṇenettha dukkhasaccaṁ, nandīgahaṇena samudayasaccaṁ, vibhavaggahaṇena",
  "tika-s0201t5:243_8": "nirodhasaccaṁ, nandiñca na upādiyinti iminā maggasaccaṁ pakāsitanti āha “iti cattāri",
  "tika-s0201t5:243_9": "saccāni pakāsento”ti. Tadidaṁ catunnaṁ ariyasaccānaṁ gāthāya vibhāvanadassanaṁ. Satthā",
  "tika-s0201t5:243_10": "pana tesaṁ brahmūnaṁ ajjhāsayānurūpaṁ saccāni vitthārato pakāsento vipassanaṁ pāpetvā",
  "tika-s0201t5:243_11": "arahattena desanāya kūṭaṁ gaṇhi. Te ca brahmāno keci sotāpattiphale, keci sakadāgāmiphale,",
  "tika-s0201t5:243_12": "keci anāgāmiphale, keci arahatte ca patiṭṭhahiṁsu. Tena vuttaṁ “saccāni pakāsento",
  "tika-s0201t5:243_13": "satthā dhammaṁ desesī”tiādi. Acchariyajātāti sañjātacchariyā. Samūlaṁ bhavanti taṇhāvijjāhi samūlaṁ bhavaṁ.",
  "tika-s0201t5:244_0": "505.Mamavasaṁ ativattitānīti sabbaso kāmadhātusamatikkamanapaṭipadāya mayhaṁ visayaṁ",
  "tika-s0201t5:244_1": "atikkamitāni. Kathaṁ panāyaṁ tesaṁ ariyabhūmisamokkamanaṁ jānātīti? Nayaggāhato –",
  "tika-s0201t5:244_2": "“samaṇo gotamo dhammaṁ desento saṁsāre ādīnavaṁ, nibbāne ca ānisaṁsaṁ pakāsento veneyyajanaṁ",
  "tika-s0201t5:244_3": "nibbānaṁ diṭṭhameva karoti, tassa desanā avañjhā amoghā indena vissaṭṭhavajirasadisā,",
  "tika-s0201t5:244_4": "tassa ca āṇāya ṭhitā saṁsāre na dissantevā”ti nayaggāhena anumānena jānāti. Sace",
  "tika-s0201t5:244_5": "tvaṁ evaṁ anubuddhoti yathā tvaṁ paresaṁ saccābhisambodhaṁ vadati, evaṁ tvaṁ attano",
  "tika-s0201t5:244_6": "anurūpato sayambhuñāṇena buddho dhammaṁ paṭivijjhitvā ṭhito. Taṁ dhammaṁ mā upanayasīti",
  "tika-s0201t5:244_7": "tayā paṭividdhadhammaṁ mā sāvakapaṭivedhaṁ pāpesi. Idanti idaṁ anantaraṁ vuttaṁ brahmaloke",
  "tika-s0201t5:244_8": "patiṭṭhānaṁyeva sandhāya māro vadati, te dassento “anuppanne hī”tiādimāha. Apāyapatiṭṭhānaṁ",
  "tika-s0201t5:244_9": "pana ājīvakanigaṇṭhādipabbajjaṁ upagate titthakare, ye keci vā pabbajitvā micchāpaṭipanne",
  "tika-s0201t5:244_10": "jane sandhāya vadati. Anuppanneti asañjāte, appatteti attho. Anullapanatāyāti yathā",
  "tika-s0201t5:244_11": "māro upari kiñci uttaraṁ lapituṁ na sakkoti, evaṁ tathā uttarabhāsanena. Nimantanavacanenāti",
  "tika-s0201t5:244_12": "viññāpanavacanena. Brahmaṁ seṭṭhaṁ nimantanaṁ, brahmuno vā nimantanaṁ ettha atthīti",
  "tika-s0201t5:244_13": "brahmanimantanikaṁ, suttaṁ. Yaṁ panettha atthato avibhattaṁ, taṁ suviññeyyameva.",
  "tika-s0201t5:245": "Brahmanimantanikasuttavaṇṇanāya līnatthappakāsanā samattā.",
  "tika-s0201t5:246": "10. Māratajjanīyasuttavaṇṇanā",
  "tika-s0201t5:247_0": "506.Koṭṭhamanupaviṭṭhoti āsayo vaccaguttaṭṭhānatāya koṭṭhaṁ, tassa abbhantarañhettha",
  "tika-s0201t5:247_1": "koṭṭhaṁ. Anurūpo hutvā paviṭṭho anupaviṭṭho. Sukhumañhi tadanucchavikaṁ attabhāvaṁ",
  "tika-s0201t5:247_2": "māpetvā ayaṁ tattha paviṭṭho. Garugaro viyāti garukagaruko viya. U-kārassa hi o-kāraṁ",
  "tika-s0201t5:247_3": "katvā ayaṁ niddeso, ativiya garuko maññeti attho. Garugaru viya icceva vā pāṭho.",
  "tika-s0201t5:247_4": "Māsabhattaṁ māso uttarapadalopena, māsabhattena ācitaṁ pūritaṁ māsācitaṁ maññe. Tenāha",
  "tika-s0201t5:247_5": "“māsabhattaṁ bhuttassa kucchi viyā”ti. Uttarapadalopena vinā atthaṁ dassetuṁ “māsapūritapasibbako",
  "tika-s0201t5:247_6": "viyā”ti vuttaṁ. Tintamāso viyāti tintamāso pasibbako viya. Kiṁ nu kho etaṁ mama kucchiyaṁ",
  "tika-s0201t5:247_7": "pubbaṁ bhārikattaṁ, kiṁ nu kho kathaṁ nu kho jātanti adhippāyo? Upāyenāti pathena",
  "tika-s0201t5:247_8": "ñāyena. Byatirekato panassa anupāyaṁ dassetuṁ “sace panā”tiādi vuttaṁ. Attānameva",
  "tika-s0201t5:247_9": "vā sandhāya “mā tathāgataṁ vihesesī”ti āha. Yathā hi ariyasaṅgho “tathāgataṁ devamanussapūjitaṁ,",
  "tika-s0201t5:247_10": "saṅghaṁ namassāma suvatthi hotū”tiādīsu tathāgatoti vuccati, evaṁ tappariyāpannā",
  "tika-s0201t5:247_11": "ariyapuggalā, yathā ca purimakā dutiyaaggasāvakā kappānaṁ satasahassādhikaṁ ekaṁ",
  "tika-s0201t5:247_12": "asaṅkhyeyyaṁ pāramiyo pūretvā āgatā, ayampi mahāthero tathā āgatoti tathāgatoti.",
  "tika-s0201t5:247_13": "Patiaggaḷeva aṭṭhāsīti aggaḷassa bahibhāge aṭṭhāsi.",
  "tika-s0201t5:248_0": "507. Rukkhadevatā nāma cātumahārājikesu nihīno kāyo, tasmā nesaṁ manussagandho paricitattā",
  "tika-s0201t5:248_1": "nātijegucchoti āha “ākāsaṭṭhadevatāna”nti. Ābādhaṁ karotīti dukkhaṁ janeti. Nāgarikoti",
  "tika-s0201t5:248_2": "sukumāro. Paricokkhoti sabbaso sucirūpo. Ñātikoṭinti ñātibhāgaṁ. Anādimati hi saṁsāre",
  "tika-s0201t5:248_3": "ñātibhāgarahito nāma satto kassacipi natthīti adhippāyo. Idanti “so me tvaṁ bhāgineyyo",
  "tika-s0201t5:248_4": "hosī”ti idaṁ vacanaṁ. Paveṇivasenāti tadā mayhaṁ bhāgineyyo hutvā idāni māraṭṭhāne",
  "tika-s0201t5:248_5": "ṭhitoti imissā paveṇiyā vasena vuttaṁ. Aññassa vā vesamaṁ dhuro vidhuro. Tenāha “aññehi",
  "tika-s0201t5:248_6": "saddhiṁ asadiso”ti. Appadukkhenāti sukheneva. Panthānaṁ avanti gacchantīti pathāvino.",
  "tika-s0201t5:248_7": "Ettakenāti ettāvatā citakasannisayena. Udakaleṇanti udakanissandanaleṇaṁ. Samāpattitoti",
  "tika-s0201t5:248_8": "nirodhasamāpattito. Samāpattiphalanti nirodhasamāpattiphalaṁ.",
  "tika-s0201t5:249_0": "508.Dasahi akkosavatthūhīti dasahipi akkosavatthūhi, tato kiñci ahāpentā. Paribhāsathāti",
  "tika-s0201t5:249_1": "garahatha. Ghaṭṭethāti anūnāhi kathāhi imesu ovijjhatha. Dukkhāpethāti citte dukkhaṁ",
  "tika-s0201t5:249_2": "janetha. Etesanti tesaṁ bhikkhūnaṁ tumhākaṁ akkosanādīhi bhikkhūnaṁ kilesuppattiyā.",
  "tika-s0201t5:249_3": "Tenettha dūsī māro otāraṁ labhati nāmāti adhippāyo. Upaṭṭhātabbaṁ ibhaṁ arahantīti",
  "tika-s0201t5:249_4": "ibbhā, hatthibhaṇḍakā, hīnajīvikatāya hete ibbhā viyāti ibbhā, te pana sadutiyakavasena",
  "tika-s0201t5:249_5": "“gahapatikā”ti vuttā. Kaṇhāti kaṇhābhijātikā. Pādato jātattā pādānaṁ apaccā. Ālasiyajātāti",
  "tika-s0201t5:249_6": "kasivaṇijjādikammassa akaraṇena sañjātālasiyā. Gūthaniddhamanapanāḷīti vaccakūpato",
  "tika-s0201t5:249_7": "gūthassa nikkhamapadeso.",
  "tika-s0201t5:250_0": "Manussānaṁ akusalaṁ na bhaveyya tesaṁ tādisāya abhisandhiyā abhāvato. Āvesakassa",
  "tika-s0201t5:250_1": "ānubhāvena āviṭṭhassa cittasantati viparivattatīti vuttovāyamattho. Visabhāgavatthunti",
  "tika-s0201t5:250_2": "bhikkhūnaṁ santike itthirūpaṁ, bhikkhunīnaṁ santike purisarūpanti īdisaṁ, aññaṁ vā",
  "tika-s0201t5:250_3": "pabbajitānaṁ asāruppaṁ visabhāgavatthuṁ. Vippaṭisārārammaṇanti passantānaṁ vippaṭisārassa",
  "tika-s0201t5:250_4": "paccayaṁ. Lepayaṭṭhinti lepalittaṁ vākurayaṭṭhiṁ.",
  "tika-s0201t5:251_0": "510.Somanassavasenāti gehassitasomanassavasena. Aññathattanti uppilāvitattaṁ. Purimanayenevāti",
  "tika-s0201t5:251_1": "“sace māro manussānaṁ sarīre adhimuccitvā”tiādinā pubbe vuttanayena. Yadi mārova",
  "tika-s0201t5:251_2": "tathā kareyya, manussānaṁ kusalaṁ na bhaveyya, mārasseva bhaveyya, sarīre pana anadhimuccitvā",
  "tika-s0201t5:251_3": "tādisaṁ pasādanīyaṁ pasādavatthuṁ dassesi. Tenāha “yathā hī”tiādi.",
  "tika-s0201t5:252_0": "511.Asubhasaññāparicitenāti sakalaṁ kāyaṁ asubhanti pavattāya saññāya sahagatajjhānaṁ",
  "tika-s0201t5:252_1": "asubhasaññā, tena paricitena paribhāvitena. Cetasā cittena. Bahulanti abhiṇhaṁ. Viharatoti",
  "tika-s0201t5:252_2": "viharantassa, asubhasamāpattibahulassāti attho. Patilīyatīti saṅkucati tattha paṭikūlatāya",
  "tika-s0201t5:252_3": "saṇṭhitattā. Patikuṭatīti apasakkati. Pativattatīti nivattati. Tato eva na sampasāriyati.",
  "tika-s0201t5:252_4": "Rasataṇhāyāti madhurādirasavisayāya taṇhāya.",
  "tika-s0201t5:253_0": "Sabbaloke anabhiratisaññāti tīsupi bhavesu aruccanavasena pavattā vipassanābhāvanā.",
  "tika-s0201t5:253_1": "Nibbidānupassanā hesā. Lokacitresūti hatthiassarathapāsādakūṭāgārādibhedesu ceva",
  "tika-s0201t5:253_2": "ārāmarāmaṇeyyakādibhedesu ca loke cittavicittesu. Rāgasantāni vūpasantarāgāni. Dosamohasantānīti",
  "tika-s0201t5:253_3": "etthāpi eseva nayo. Imesaṁ evaṁ kammaṭṭhānaggahaṇaṁ sabbesaṁ sappāyabhāvato.",
  "tika-s0201t5:254_0": "512.Sakkharaṁgahetvāti sakkharāsīsena tattakaṁ bhinnapāsāṇamuṭṭhinti āha “antomuṭṭhiyaṁ",
  "tika-s0201t5:254_1": "tiṭṭhanapamāṇaṁ pāsāṇa”nti. Muṭṭhipariyāpannanti attho. Ayañhi pāsāṇassa heṭṭhimakoṭi.",
  "tika-s0201t5:254_2": "Hatthināgoti mahāhatthī. Mahantapariyāyo nāga-saddoti keci. Ahināgādito vā visesanatthaṁ",
  "tika-s0201t5:254_3": "hatthināgoti vuttaṁ. Sakalasarīreneva nivattitvā apalokesīti vuttamatthaṁ vivarituṁ",
  "tika-s0201t5:254_4": "“yathā hī”tiādi vuttaṁ. Na vāyanti ettha vā-saddo avadhāraṇatthoti āha “neva pamāṇaṁ",
  "tika-s0201t5:254_5": "aññāsī”ti. Sahāpalokanāyāti ca vacanatoti iminā vacanena imaṁ vacanamattaṁ gahetvāti",
  "tika-s0201t5:254_6": "adhippāyo. Uḷāreti uḷāraguṇe. Bhagavantañhi ṭhapetvā natthi tadā sadevake loke tādiso guṇavisesayuttoti.",
  "tika-s0201t5:255_0": "Visuṁ visuṁ paccattavedaniyo ayasūlena saddhiṁ bhūtāni cha phassāyatanāni etassāti",
  "tika-s0201t5:255_1": "cha phassāyatanaṁ, dukkhaṁ. Taṁ ettha atthīti cha phassāyataniko, nirayo. Tenāha",
  "tika-s0201t5:255_2": "“chasu phassā…pe… paccayo”ti. Samāhanatīti samāhato, anekasatabhedo saṅkusamāhato",
  "tika-s0201t5:255_3": "ettha atthīti saṅkusamāhato, nirayo. Visesapaccayatāya vedanāya ṭhitoti vedaniyo,",
  "tika-s0201t5:255_4": "kāraṇākārakena vinā paccattaṁ sayameva vedaniyoti paccattavedaniyo. Ayasūlena saddhiṁ",
  "tika-s0201t5:255_5": "ayasūlanti pādapadesato paṭṭhāya nirantaraṁ abhihananavasena āgatena paṇṇāsāya janehi",
  "tika-s0201t5:255_6": "gahitena ayasūlena saha sīsapadesato paṭṭhāya āgataṁ. Ayasūlabhāvasāmaññena cetaṁ",
  "tika-s0201t5:255_7": "ekavacanaṁ, satamattāni patitāni sūlāni. Iminā te ṭhānena cintetvāti nissitavohārena",
  "tika-s0201t5:255_8": "nissayaṁ vadati. Evaṁ vuttanti “tadā jāneyyāsi vassasahassaṁ me niraye paccamānassā”ti",
  "tika-s0201t5:255_9": "evaṁ vuttaṁ. Vuṭṭhānimanti vuṭṭhāne bhavaṁ, antimanti attho. Tenāha “vipākavuṭṭhānavedana”nti,",
  "tika-s0201t5:255_10": "vipākassa pariyosānaṁ vedananti attho. Dukkhatarā hoti padīpassa vijjhāyanakkhaṇe mahantabhāvo viya.",
  "tika-s0201t5:256_0": "513.Ghaṭṭayitvā pothetvā. Pāṭiyekkavedanājanakāti paccekaṁ mahādukkhasamuppādakā.",
  "tika-s0201t5:256_1": "Ayato apagato nirayo, so devadūtasuttena dīpetabbo. Atthavaṇṇanā panassa parato sayameva",
  "tika-s0201t5:256_2": "āgamissati. Imaṁ pana atītavatthuṁ āharitvā attano ñāṇānubhāvadīpanamukhena māraṁ",
  "tika-s0201t5:256_3": "santajjento mahāthero “yoetamabhijānātī”ti gāthamāha. Tassattho – yo mahābhiñño etaṁ",
  "tika-s0201t5:256_4": "kammaṁ kammaphalañca hatthatale ṭhapitaṁ āmalakaṁ viya abhimukhaṁ katvā paccakkhato",
  "tika-s0201t5:256_5": "jānāti. Sabbaso bhinnakilesatāya bhikkhu sammāsambuddhassa aggasāvako, tādisaṁ uḷāraguṇaṁ",
  "tika-s0201t5:256_6": "āsajja ghaṭṭayitvā ekantakāḷakehi pāpadhammehi samannāgatattā kaṇha māra āyatiṁ mahādukkhaṁ vindissasi.",
  "tika-s0201t5:257_0": "Udakaṁ vatthuṁ katvāti tattha nibbattanakasattānaṁ sādhāraṇakammaphalena mahāsamuddaudakameva",
  "tika-s0201t5:257_1": "adhiṭṭhānaṁ katvā. Tathā hi tāni kappaṭṭhitikāni honti. Tenāha “kappaṭṭhāyino”ti.",
  "tika-s0201t5:257_2": "Tesanti vimānānaṁ. Etaṁ yathāvuttavimānavatthuṁ tāsaṁ accharānaṁ sampattiṁ, tassa",
  "tika-s0201t5:257_3": "ca kāraṇaṁ attapaccakkhaṁ katvā jānāti. Pādaṅguṭṭhena kampayīti pubbārāme visākhāya",
  "tika-s0201t5:257_4": "mahāupāsikāya kāritaṁ sahassagabbhapaṭimaṇḍitamahāpāsādaṁ attano pādaṅguṭṭhena kampesi.",
  "tika-s0201t5:257_5": "Tenāha “idaṁ pāsādakampanasuttena dīpetabba”nti. Idanti “yo vejayanta”nti imissā",
  "tika-s0201t5:257_6": "gāthāya atthajātaṁ cūḷataṇhāsaṅkhayavimuttisutteneva dīpetabbaṁ.",
  "tika-s0201t5:258_0": "Tassa brahmagaṇassa tathācintanasamanantarameva tasmiṁ brahmaloke sudhammaṁ brahmasabhaṁ",
  "tika-s0201t5:258_1": "gantvā. Tepīti mahāmoggallānādayo. Paccekaṁ disāsūti mahāmoggallānatthero puratthimadisāyaṁ,",
  "tika-s0201t5:258_2": "mahākassapatthero dakkhiṇadisāyaṁ, mahākappinatthero pacchimadisāyaṁ, anuruddhatthero",
  "tika-s0201t5:258_3": "uttaradisāyanti evaṁ cattāro therā brahmaparisamatthake majjhe nisinnassa bhagavato",
  "tika-s0201t5:258_4": "samantato catuddisā nisīdiṁsu. Gāthā vuttāti “yo brahmaṁ paripucchatī”ti gāthā vuttā.",
  "tika-s0201t5:258_5": "Aññatarabrahmasuttenāti – “tena kho pana samayena aññatarassa brahmuno evarūpaṁ pāpakaṁ",
  "tika-s0201t5:258_6": "diṭṭhigataṁ uppannaṁ hotī”tiādinā mahāvagge āgatena aññatarabrahmasuttena.",
  "tika-s0201t5:259_0": "Jhānavimokkhena phusīti jhānavimokkhasannissayena abhiññāñāṇena phassayi. Vananti",
  "tika-s0201t5:259_1": "jambudīpaṁ aphassayīti sambandho. Jambudīpo hi vanabahulatāya idha “vana”nti vutto.",
  "tika-s0201t5:259_2": "Tenāha “jambusaṇḍassa issaro”ti. Pubbavidehānaṁ dīpanti pubbavidehavāsīnaṁ dīpaṁ,",
  "tika-s0201t5:259_3": "pubbavidehadīpanti attho. Bhūmisayā narā nāma aparagoyānakā uttarakurukā ca. Yasmā",
  "tika-s0201t5:259_4": "te gehapariggahābhāvato bhūmiyaṁyeva sayanti, na pāsādādīsu. Paṭilabhīti uppādesi.",
  "tika-s0201t5:259_5": "Etaṁ āsaṁ mā akāsīti esā yathā pubbe dūsimārassa, evaṁ tuyhaṁ āsā dīgharattaṁ anatthāvahā,",
  "tika-s0201t5:259_6": "tasmā edisaṁ āsaṁ mā akāsīti mārassa ovādaṁ adāsi. Sesaṁ sabbattha suviññeyyameva.",
  "tika-s0201t5:260": "Papañcasūdaniyā majjhimanikāyaṭṭhakathāya",
  "tika-s0201t5:261": "Māratajjanīyasuttavaṇṇanāya līnatthappakāsanā samattā.",
  "tika-s0201t5:262": "Niṭṭhitā ca cūḷayamakavaggavaṇṇanā.",
  "tika-s0201t5:263": "Mūlapaṇṇāsaṭīkā samattā.",
  "tika-s0201t5:264": "Dutiyo bhāgo niṭṭhito."
}