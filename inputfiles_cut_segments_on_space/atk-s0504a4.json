{
  "atk-s0504a4:0": "4. Catukkanipāto",
  "atk-s0504a4:1": "1. Brāhmaṇadhammayāgasuttavaṇṇanā",
  "atk-s0504a4:2_0": "100. Catukkanipātassa paṭhame ahanti attaniddeso. Yo hi paro na hoti, so niyakajjhattasaṅkhāto",
  "atk-s0504a4:2_1": "attā “aha”nti vuccati. Asmīti paṭijānanā. Yo paramatthabrāhmaṇabhāvo “aha”nti vuccamāno,",
  "atk-s0504a4:2_2": "tassa attani atthibhāvaṁ paṭijānanto hi satthā “asmī”ti avoca. “Ahamasmī”ti ca yathā",
  "atk-s0504a4:2_3": "“ahamasmi brahmā mahābrahmā, seyyohamasmī”ti ca appahīnadiṭṭhimānānusayā puthujjanā",
  "atk-s0504a4:2_4": "attano diṭṭhimānamaññanābhinivesavasena abhivadanti, na evaṁ vuttaṁ. Sabbaso pana",
  "atk-s0504a4:2_5": "pahīnadiṭṭhimānānusayo bhagavā samaññaṁ anatidhāvanto lokasamaññānurodhena veneyyasantānesu",
  "atk-s0504a4:2_6": "dhammaṁ patiṭṭhapento kevalaṁ tādisassa guṇassa attani vijjamānataṁ paṭijānanto “ahamasmī”ti",
  "atk-s0504a4:2_7": "āha. Brāhmaṇoti bāhitapāpattā brahmassa ca aṇanato brāhmaṇo. Ayañhettha attho – bhikkhave,",
  "atk-s0504a4:2_8": "ahaṁ paramatthato brāhmaṇosmīti. Bhagavā sabbākāraparipuṇṇassa dānasaṁyamādivatasamādānassa",
  "atk-s0504a4:2_9": "niravasesāya tapacariyāya pāraṁ gato sammadeva vusitabrahmacariyavāso sakalavedantagū",
  "atk-s0504a4:2_10": "suvisuddhavijjācaraṇo sabbathā ninhātapāpamalo anuttarassa ariyamaggasaṅkhātassa",
  "atk-s0504a4:2_11": "brāhmaṇassa vattā pavattā, suparisuddhassa ca sāsanabrahmacariyassa pavedetā, tasmā",
  "atk-s0504a4:2_12": "sabbaso bāhitapāpattā brahmassa ca aṇanato kathanato paramatthena brāhmaṇoti vuccati.",
  "atk-s0504a4:3_0": "Iti bhagavā sadevake loke attano anuttaraṁ brāhmaṇabhāvaṁ pavedetvā yāni tāni brāhmaṇadānādīni",
  "atk-s0504a4:3_1": "cha kammāni brāhmaṇassa paññāpenti, tesampi suparisuddhānaṁ ukkaṁsato attani saṁvijjamānataṁ",
  "atk-s0504a4:3_2": "dassetuṁ “yācayogo”tiādimāha.",
  "atk-s0504a4:4_0": "Tattha yācayogoti yācehi yutto. Yācantīti yācā, yācakā, te panettha veneyyā veditabbā.",
  "atk-s0504a4:4_1": "Te hi “desetu, bhante bhagavā, dhammaṁ; desetu, sugato, dhamma”nti bhagavantaṁ upasaṅkamitvā",
  "atk-s0504a4:4_2": "dhammadesanaṁ yācanti. Bhagavā ca tesaṁ icchāvighātaṁ akaronto yathāruci dhammaṁ",
  "atk-s0504a4:4_3": "desento dhammadānaṁ detīti yācayogo, sadā sabbakālaṁ tehi avirahito. Atha vā yācayogoti",
  "atk-s0504a4:4_4": "yācanayoggo, adhippāyapūraṇato yācituṁ yuttoti attho “yājayogo”tipi pāṭho. Tattha",
  "atk-s0504a4:4_5": "yājo vuccati mahādānaṁ, yiṭṭhanti attho. Idha pana dhammadānaṁ veditabbaṁ, yāje niyuttoti",
  "atk-s0504a4:4_6": "yājayogā. Sadāti sabbadā, anavaratappavattasaddhammamahādānoti attho. Atha vā yājena",
  "atk-s0504a4:4_7": "yojetītipi yājayogo. Tividhadānasaṅkhātena yājena satte yathārahaṁ yojeti, tattha",
  "atk-s0504a4:4_8": "dāne niyojetīti attho. “Yājayogo satata”ntipi paṭhanti. Payatapāṇīti parisuddhahattho.",
  "atk-s0504a4:4_9": "Yo hi dānādhimutto āmisadānaṁ dento sakkaccaṁ sahatthena deyyadhammaṁ dātuṁ sadā",
  "atk-s0504a4:4_10": "dhotahatthoyeva hoti, so “payatapāṇī”ti vuccati. Bhagavāpi dhammadānādhimutto sakkaccaṁ",
  "atk-s0504a4:4_11": "sabbakālaṁ dhammadāne yuttappayuttoti katvā vuttaṁ “payatapāṇī”ti. “Sadā”ti ca padaṁ",
  "atk-s0504a4:4_12": "imināpi saddhiṁ yojetabbaṁ “sadā payatapāṇī”ti. Avibhāgena hi satthā veneyyalokassa",
  "atk-s0504a4:4_13": "saddhammadānaṁ sadā sabbakālaṁ pavattento tattha yuttappayutto hutvā viharati.",
  "atk-s0504a4:5_0": "Aparo nayo – yogo vuccati bhāvanā. Yathāha “yogā ve jāyate bhūrī”ti. Tasmā yājayogoti",
  "atk-s0504a4:5_1": "yājabhāvanaṁ, pariccāgabhāvanaṁ anuyuttoti attho. Bhagavā hi abhisambodhito pubbe",
  "atk-s0504a4:5_2": "bodhisattabhūtopi karuṇāsamussāhito anavasesato dānaṁ paribrūhento tattha ukkaṁsapāramippatto",
  "atk-s0504a4:5_3": "hutvā abhisambodhiṁ pāpuṇi, buddho hutvāpi tividhaṁ dānaṁ paribrūhesi visesato dhammadānaṁ,",
  "atk-s0504a4:5_4": "parepi tattha niyojesi. Tathā hi so veneyyayācakānaṁ kassaci saraṇāni adāsi, kassaci",
  "atk-s0504a4:5_5": "pañca sīlāni, kassaci dasa sīlāni, kassaci catupārisuddhisīlaṁ, kassaci dhutadhamme,",
  "atk-s0504a4:5_6": "kassaci cattāri jhānāni, kassaci aṭṭha samāpattiyo, kassaci pañcābhiññāyo, cattāro",
  "atk-s0504a4:5_7": "magge, cattāri sāmaññaphalāni, tisso vijjā, catasso paṭisambhidāti evamādilokiyalokuttarabhedaṁ",
  "atk-s0504a4:5_8": "guṇadhanaṁ dhammadānavasena yathādhippāyaṁ dento pare ca “dethā”ti niyojento pariccāgabhāvanaṁ",
  "atk-s0504a4:5_9": "paribrūhesi. Tena vuttaṁ “pariccāgabhāvanaṁ anuyutto”ti.",
  "atk-s0504a4:6_0": "Payatapāṇīti vā āyatapāṇī, hatthagataṁ kiñci dātuṁ “ehi gaṇhā”ti pasāritahattho viya",
  "atk-s0504a4:6_1": "ācariyamuṭṭhiṁ akatvā saddhammadāne yuttappayuttoti attho. Payatapāṇīti vā ussāhitahattho,",
  "atk-s0504a4:6_2": "āmisadānaṁ dātuṁ ussāhitahattho viya dhammadāne katussāhoti attho. Antimadehadharoti",
  "atk-s0504a4:6_3": "brahmacariyavasena brāhmaṇakaraṇānaṁ dhammānaṁ pāripūriyā pacchimattabhāvadhārī.",
  "atk-s0504a4:6_4": "Avusitavato hi vasalakaraṇānaṁ dhammānaṁ appahānena vasalādisamaññā gati āyatiṁ gabbhaseyyā",
  "atk-s0504a4:6_5": "siyā. Tena bhagavā attano accantavusitabrāhmaṇabhāvaṁ dasseti. Anuttaro bhisakkosallakattoti",
  "atk-s0504a4:6_6": "duttikicchassa vaṭṭadukkharogassa tikicchanato uttamo bhisakko, aññehi anuddharaṇīyānaṁ",
  "atk-s0504a4:6_7": "rāgādisallānaṁ kantanato samucchedavasena samuddharaṇato uttamo sallakantanavejjo.",
  "atk-s0504a4:6_8": "Iminā nippariyāyato brāhmaṇakaraṇānaṁ dhammānaṁ attani patiṭṭhitānaṁ parasantatiyaṁ",
  "atk-s0504a4:6_9": "patiṭṭhāpanena paresampi brāhmaṇakaraṇamāha.",
  "atk-s0504a4:7_0": "Tassa me tumhe puttāti tassa evarūpassa mama tumhe, bhikkhave, puttā atrajā hotha.",
  "atk-s0504a4:7_1": "Orasāti urasi sambandhā. Yathā hi sattānaṁ orasaputtā atrajā visesena pitusantakassa",
  "atk-s0504a4:7_2": "dāyajjassa bhāgino honti, evametepi ariyapuggalā sammāsambuddhassa dhammassavanante",
  "atk-s0504a4:7_3": "ariyāya jātiyā jātā. Tassa santakassa vimuttisukhassa ariyadhammaratanassa ca ekaṁsabhāgiyatāya",
  "atk-s0504a4:7_4": "orasā. Atha vā bhagavato dhammadesanānubhāvena ariyabhūmiṁ okkamamānā okkantā ca",
  "atk-s0504a4:7_5": "ariyasāvakā satthu ure vāyāmajanitābhijātitāya nippariyāyena “orasaputtā”ti vattabbataṁ",
  "atk-s0504a4:7_6": "arahanti. Tathā hi te bhagavatā āsayānusayacariyādhimuttiādivolokanena vajjānucintanena",
  "atk-s0504a4:7_7": "ca hadaye katvā vajjato nivāretvā anavajje patiṭṭhapentena sīlādidhammasarīraposanena",
  "atk-s0504a4:7_8": "saṁvaḍḍhitā. Mukhato jātāti mukhato jātāya dhammadesanāya ariyāya jātiyā jātattā",
  "atk-s0504a4:7_9": "mukhato jātā. Atha vā anaññasādhāraṇato sabbassa kusaladhammassa mukhato pātimokkhato",
  "atk-s0504a4:7_10": "vuṭṭhānagāminivipassanāsaṅkhātato vimokkhamukhato vā ariyamaggajātiyā jātātipi mukhato",
  "atk-s0504a4:7_11": "jātā. Sikkhattayasaṅgahe sāsanadhamme ariyamaggadhamme vā jātāti dhammajā. Teneva",
  "atk-s0504a4:7_12": "dhammena nimmitā māpitāti dhammanimmitā. Satidhammavicayādi dhammadāyādā, na lābhasakkārādi",
  "atk-s0504a4:7_13": "āmisadāyādā, dhammadāyādā no āmisadāyādā hothāti attho.",
  "atk-s0504a4:8_0": "Tattha dhammo duvidho – nippariyāyadhammo, pariyāyadhammoti. Āmisampi duvidhaṁ –",
  "atk-s0504a4:8_1": "nippariyāyāmisaṁ, pariyāyāmisanti. Kathaṁ? Maggaphalanibbānappabhedo hi navavidho",
  "atk-s0504a4:8_2": "lokuttaradhammo nippariyāyadhammo, nibbattitadhammoyeva, na kenaci pariyāyena kāraṇena",
  "atk-s0504a4:8_3": "vā lesena vā dhammo. Yaṁ panidaṁ vivaṭṭūpanissitaṁ kusalaṁ, seyyathidaṁ – idhekacco",
  "atk-s0504a4:8_4": "vivaṭṭaṁ patthento dānaṁ deti, sīlaṁ samādiyati, uposathakammaṁ karoti, gandhamālādīhi",
  "atk-s0504a4:8_5": "vatthupūjaṁ karoti, dhammaṁ suṇāti, deseti, jhānasamāpattiyo nibbatteti, evaṁ karonto",
  "atk-s0504a4:8_6": "anupubbena nippariyāyaṁ amataṁ nibbānaṁ paṭilabhati, ayaṁ pariyāyadhammo. Tathā cīvarādayo",
  "atk-s0504a4:8_7": "cattāro paccayā nippariyāyāmisameva, na aññena pariyāyena vā kāraṇena vā lesena vā",
  "atk-s0504a4:8_8": "āmisaṁ. Yaṁ panidaṁ vaṭṭagāmikusalaṁ, seyyathidaṁ – idhekacco vaṭṭaṁ patthento sampattibhavaṁ",
  "atk-s0504a4:8_9": "icchamāno dānaṁ deti…pe… samāpattiyo nibbatteti, evaṁ karonto anupubbena devamanussasampattiyo",
  "atk-s0504a4:8_10": "paṭilabhati, idaṁ pariyāyāmisaṁ nāma.",
  "atk-s0504a4:9": "Tattha nippariyāyadhammopi bhagavatoyeva santako. Bhagavatā hi kathitattā bhikkhū maggaphalanibbānāni adhigacchanti. Vuttañhetaṁ –",
  "atk-s0504a4:10": "“So, hi, brāhmaṇa, bhagavā anuppannassa maggassa uppādetā, asañjātassa maggassa sañjanetā…pe… maggānugā ca panetarahi sāvakā viharanti pacchā samannāgatā”ti.",
  "atk-s0504a4:11": "“So, hāvuso, bhagavā jānaṁ jānāti, passaṁ passati, cakkhubhūto ñāṇabhūto dhammabhūto brahmabhūto, vattā pavattā, atthassa ninnetā, amatassa dātā, dhammassāmī tathāgato”ti ca.",
  "atk-s0504a4:12_0": "Pariyāyadhammopi bhagavatoyeva santako. Bhagavatā hi kathitattā eva jānanti “vivaṭṭaṁ",
  "atk-s0504a4:12_1": "patthetvā dānaṁ dento…pe… samāpattiyo nibbattento anukkamena amataṁ nibbānaṁ paṭilabhatī”ti.",
  "atk-s0504a4:12_2": "Nippariyāyāmisampi bhagavatoyeva santakaṁ. Bhagavatā hi anuññātattāyeva bhikkhūhi",
  "atk-s0504a4:12_3": "jīvakavatthuṁ ādiṁ katvā paṇītacīvaraṁ laddhaṁ. Yathāha –",
  "atk-s0504a4:13": "“Anujānāmi, bhikkhave, gahapaticīvaraṁ. Yo icchati, paṁsukūliko hotu. Yo icchati, gahapaticīvaraṁ sādiyatu. Itarītarenapāhaṁ, bhikkhave, santuṭṭhiṁyeva vaṇṇemī”ti.",
  "atk-s0504a4:14_0": "Evaṁ itarepi paccayā bhagavatā anuññātattā eva bhikkhūhi paribhuñjituṁ laddhā. Pariyāyāmisampi",
  "atk-s0504a4:14_1": "bhagavatoyeva santakaṁ. Bhagavatā hi kathitattā eva jānanti “sampattibhavaṁ patthento",
  "atk-s0504a4:14_2": "dānaṁ datvā sīlaṁ…pe… samāpattiyo nibbattetvā anukkamena pariyāyāmisaṁ dibbasampattiṁ",
  "atk-s0504a4:14_3": "manussasampattiñca paṭilabhatī”ti. Yadeva yasmā nippariyāyadhammopi pariyāyadhammopi",
  "atk-s0504a4:14_4": "nippariyāyāmisampi pariyāyāmisampi bhagavatoyeva santakaṁ, tasmā tattha attano sāmibhāvaṁ",
  "atk-s0504a4:14_5": "dassento tattha ca yaṁ seṭṭhataraṁ accantahitasukhāvahaṁ tattheva ne niyojento evamāha",
  "atk-s0504a4:14_6": "“tassa me tumhe puttā orasā…pe… no āmisadāyādā”ti.",
  "atk-s0504a4:15_0": "Iti bhagavā paripuṇṇavatasamādānaṁ tapacariyaṁ sammadeva vusitabrahmacariyaṁ suvisuddhavijjācaraṇasampannaṁ",
  "atk-s0504a4:15_1": "anavasesavedantapāraguṁ bāhitasabbapāpaṁ satataṁ yācayogaṁ sadevake loke anuttaradakkhiṇeyyabhāvappattaṁ",
  "atk-s0504a4:15_2": "attano paramatthabrāhmaṇabhāvaṁ ariyasāvakānañca attano orasaputtādibhāvaṁ pavedesi.",
  "atk-s0504a4:15_3": "Bhagavā hi “sīhoti kho, bhikkhave, tathāgatassetaṁ adhivacanaṁ arahato sammāsambuddhassā”ti",
  "atk-s0504a4:15_4": "ettha sīhasadisaṁ, “puriso maggakusaloti kho, tissa, tathāgatassetaṁ adhivacana”nti",
  "atk-s0504a4:15_5": "ettha maggadesakapurisasadisaṁ, “rājāhamasmi selā”ti ettha rājasadisaṁ, “bhisakko",
  "atk-s0504a4:15_6": "sallakattoti kho, sunakkhatta, tathāgatassetaṁ adhivacana”nti ettha vejjasadisaṁ,",
  "atk-s0504a4:15_7": "“brāhmaṇoti kho, bhikkhave, tathāgatassetaṁ adhivacana”nti ettha brāhmaṇasadisaṁ",
  "atk-s0504a4:15_8": "attānaṁ kathesi. Idhāpi brāhmaṇa sadisaṁ katvā kathesi.",
  "atk-s0504a4:16_0": "Idāni yehi dānādīhi yuttassa ito bāhirakabrāhmaṇassa brāhmaṇakiccaṁ paripuṇṇaṁ maññanti,",
  "atk-s0504a4:16_1": "tehi attano dānādīnaṁ aggaseṭṭhabhāvaṁ pakāsetuṁ “dvemāni, bhikkhave, dānānī”tiādi",
  "atk-s0504a4:16_2": "āraddhaṁ. Tattha yāgāti mahāyaññā, mahādānānīti attho, yāni “yiṭṭhānī”tipi vuccanti.",
  "atk-s0504a4:16_3": "Tattha velāmadānavessantaradānamahāvijitayaññasadisā āmisayāgā veditabbā, mahāsamayasuttamaṅgalasuttacūḷarāhulovādasuttasamacittasuttadesanādayo",
  "atk-s0504a4:16_4": "dhammayāgā. Sesaṁ heṭṭhā vuttanayameva.",
  "atk-s0504a4:17_0": "Gāthāyaṁ ayajīti adāsi. Amaccharīti sabbamacchariyānaṁ bodhimūleyeva suppahīnattā",
  "atk-s0504a4:17_1": "maccherarahito. Sabbabhūtānukampīti mahākaruṇāya sabbasatte piyaputtaṁ viya anuggaṇhanasīlo. Vuttañhetaṁ –",
  "atk-s0504a4:18": "“Vadhake devadatte ca, core aṅgulimālake;",
  "atk-s0504a4:19": "Dhanapāle rāhule ceva, samacitto mahāmunī”ti. –",
  "atk-s0504a4:20": "Sesaṁ suviññeyyameva.",
  "atk-s0504a4:21": "Paṭhamasuttavaṇṇanā niṭṭhitā.",
  "atk-s0504a4:22": "2. Sulabhasuttavaṇṇanā",
  "atk-s0504a4:23_0": "101. Dutiye appānīti parittāni. Sulabhānīti sukhena laddhabbāni, yattha katthaci",
  "atk-s0504a4:23_1": "vā sakkā hoti laddhuṁ. Anavajjānīti vajjarahitāni niddosāni āgamanasuddhito kāyamaṇḍanādikilesavatthubhāvābhāvato",
  "atk-s0504a4:23_2": "ca. Tattha sulabhatāya pariyesanadukkhassa abhāvo dassito, appatāya pariharaṇadukkhassapi",
  "atk-s0504a4:23_3": "abhāvo dassito, anavajjatāya agarahitabbatāya bhikkhusāruppabhāvo dassito hoti. Appatāya",
  "atk-s0504a4:23_4": "vā parittāsassa avatthutā, sulabhatāya gedhāya avatthutā, anavajjatāya ādīnavavasena",
  "atk-s0504a4:23_5": "nissaraṇapaññāya vatthutā dassitā hoti. Appatāya vā lābhena na somanassaṁ janayanti,",
  "atk-s0504a4:23_6": "sulabhatāya alābhena na domanassaṁ janayanti, anavajjatāya vippaṭisāranimittaṁ aññāṇupekkhaṁ",
  "atk-s0504a4:23_7": "na janayanti avippaṭisāravatthubhāvato.",
  "atk-s0504a4:24_0": "Paṁsukūlanti rathikāsusānasaṅkārakūṭādīsu yattha katthaci paṁsūnaṁ upari ṭhitattā",
  "atk-s0504a4:24_1": "abbhuggataṭṭhena paṁsukūlaṁ viyāti paṁsukūlaṁ, paṁsu viya kucchitabhāvaṁ ulati gacchatīti",
  "atk-s0504a4:24_2": "paṁsukūlanti evaṁ laddhanāmaṁ rathikādīsu patitanantakāni uccinitvā katacīvaraṁ.",
  "atk-s0504a4:24_3": "Piṇḍiyālopoti jaṅghapiṇḍiyā balena caritvā ghare ghare ālopamattaṁ katvā laddhabhojanaṁ.",
  "atk-s0504a4:24_4": "Rukkhamūlanti vivekānurūpaṁ yaṁkiñci rukkhasamīpaṁ. Pūtimuttanti yaṁkiñci gomuttaṁ.",
  "atk-s0504a4:24_5": "Yathā hi suvaṇṇavaṇṇopi kāyo pūtikāyova evaṁ abhinavampi muttaṁ pūtimuttameva. Tattha",
  "atk-s0504a4:24_6": "keci gomuttabhāvitaṁ haritakīkhaṇḍaṁ “pūtimutta”nti vadanti, pūtibhāvena āpaṇādito",
  "atk-s0504a4:24_7": "vissaṭṭhaṁ chaḍḍitaṁ apariggahitaṁ yaṁkiñci bhesajjaṁ pūtimuttanti adhippetanti apare.",
  "atk-s0504a4:25_0": "Yato khoti paccatte nissakkavacanaṁ, yaṁ khoti vuttaṁ hoti. Tena “tuṭṭho hotī”ti",
  "atk-s0504a4:25_1": "vuttakiriyaṁ parāmasati. Tuṭṭhoti santuṭṭho. Idamassāhanti yvāyaṁ catubbidhena yathāvuttena",
  "atk-s0504a4:25_2": "paccayena appena sulabhena santoso, idaṁ imassa bhikkhuno sīlasaṁvarādīsu aññataraṁ",
  "atk-s0504a4:25_3": "ekaṁ sāmaññaṅgaṁ samaṇabhāvakāraṇanti ahaṁ vadāmi. Santuṭṭhassa hi catupārisuddhisīlaṁ",
  "atk-s0504a4:25_4": "suparipuṇṇaṁ hoti, samathavipassanā ca bhāvanāpāripūriṁ gacchanti. Atha vā sāmaññaṁ",
  "atk-s0504a4:25_5": "nāma ariyamaggo. Tassa saṅkhepato dve aṅgāni – bāhiraṁ, ajjhattikanti. Tattha bāhiraṁ",
  "atk-s0504a4:25_6": "sappurisūpanissayo saddhammassavanañca, ajjhattikaṁ pana yoniso manasikāro dhammānudhammapaṭipatti",
  "atk-s0504a4:25_7": "ca. Tesu yasmā yathārahaṁ dhammānudhammapaṭipattibhūtā tassā mūlabhūtā cete dhammā,",
  "atk-s0504a4:25_8": "yadidaṁ appicchatā santuṭṭhitā pavivittatā asaṁsaṭṭhatā āraddhavīriyatāti evamādayo,",
  "atk-s0504a4:25_9": "tasmā vuttaṁ “idamassāhaṁ aññataraṁ sāmaññaṅganti vadāmī”ti.",
  "atk-s0504a4:26_0": "Gāthāsu senāsanamārabbhāti vihārādiṁ mañcapīṭhādiñca senāsanaṁ nissāya. Cīvaraṁ pānabhojananti",
  "atk-s0504a4:26_1": "nivāsanādicīvaraṁ, ambapānakādipānaṁ, khādanīyabhojanīyādibhuñjitabbavatthuñca ārabbhāti",
  "atk-s0504a4:26_2": "sambandho. Vighāto vihatabhāvo cetodukkhaṁ na hotīti yojanā. Ayañhettha saṅkhepattho",
  "atk-s0504a4:26_3": "– “asukasmiṁ nāma āvāse paccayā sulabhā”ti labhitabbaṭṭhānagamanena vā “mayhaṁ pāpuṇāti",
  "atk-s0504a4:26_4": "na tuyha”nti vivādāpajjanena vā navakammakaraṇādivasena vā senāsanādīni pariyesantānaṁ",
  "atk-s0504a4:26_5": "asantuṭṭhānaṁ icchitalābhādinā yo vighāto cittassa hoti, so tattha santuṭṭhassa na",
  "atk-s0504a4:26_6": "hotīti. Disā nappaṭihaññatīti santuṭṭhiyā cātuddisābhāvena disā nappaṭihanti. Vuttañhetaṁ –",
  "atk-s0504a4:27": "“Cātuddiso appaṭigho ca hoti,",
  "atk-s0504a4:28": "Santussamāno itarītarenā”ti. ;",
  "atk-s0504a4:29_0": "Yassa hi “asukaṭṭhānaṁ nāma gato cīvarādīni labhissāmī”ti cittaṁ uppajjati, tassa",
  "atk-s0504a4:29_1": "disā paṭihaññati nāma. Yassa pana evaṁ na uppajjati, tassa disā na paṭihaññati nāma.",
  "atk-s0504a4:29_2": "Dhammāti paṭipattidhammā. Sāmaññassānulomikāti samaṇadhammassa samathavipassanābhāvanāya",
  "atk-s0504a4:29_3": "ariyamaggasseva vā anucchavikā appicchatādayo. Adhiggahitāti sabbe te tuṭṭhacittassa",
  "atk-s0504a4:29_4": "santuṭṭhacittena bhikkhunā adhiggahitā paṭipakkhadhamme abhibhavitvā gahitā honti",
  "atk-s0504a4:29_5": "abbhantaragatā, na bāhiragatāti.",
  "atk-s0504a4:30": "Dutiyasuttavaṇṇanā niṭṭhitā.",
  "atk-s0504a4:31": "3. Āsavakkhayasuttavaṇṇanā",
  "atk-s0504a4:32_0": "102. Tatiye jānatoti jānantassa. Passatoti passantassa. Yadipi imāni dvepi padāni",
  "atk-s0504a4:32_1": "ekatthāni, byañjanameva nānaṁ, evaṁ santepi “jānato”ti ñāṇalakkhaṇaṁ upādāya puggalaṁ",
  "atk-s0504a4:32_2": "niddisati. Jānanalakkhaṇañhi ñāṇaṁ. “Passato”ti ñāṇappabhāvaṁ upādāya. Dassanappabhāvañhi",
  "atk-s0504a4:32_3": "upādāya ñāṇasamaṅgī puggalo cakkhumā viya puggalo cakkhunā rūpāni, ñāṇena vivaṭe",
  "atk-s0504a4:32_4": "dhamme passati. Atha vā jānatoti anubodhañāṇena jānato. Passatoti paṭivedhañāṇena",
  "atk-s0504a4:32_5": "passato. Paṭilomato vā dassanamaggena passato, bhāvanāmaggena jānato. Keci pana “ñātatīraṇapahānapariññāhi",
  "atk-s0504a4:32_6": "jānato, sikhāppattavipassanāya passato”ti vadanti. Atha vā dukkhaṁ pariññābhisamayena",
  "atk-s0504a4:32_7": "jānato, nirodhaṁ sacchikiriyābhisamayena passato. Tadubhaye ca sati pahānabhāvanābhisamayā",
  "atk-s0504a4:32_8": "siddhā eva hontīti catusaccābhisamayo vutto hoti. Yadā cettha vipassanāñāṇaṁ adhippetaṁ,",
  "atk-s0504a4:32_9": "tadā “jānato passato”ti padānaṁ hetuatthadīpanatā daṭṭhabbā. Yadā pana maggañāṇaṁ",
  "atk-s0504a4:32_10": "adhippetaṁ, tadā maggakiccatthadīpanatā.",
  "atk-s0504a4:33_0": "Āsavānaṁkhayanti “jānato, ahaṁ bhikkhave, passato āsavānaṁ khayaṁ vadāmī”ti evamāgate",
  "atk-s0504a4:33_1": "sabbāsavasaṁvarapariyāye “āsavānaṁ khayā anāsavaṁ cetovimutti”ntiādīsu ca suttapadesu",
  "atk-s0504a4:33_2": "āsavānaṁ pahānaṁ accantakkhayo asamuppādo khīṇākāro natthibhāvo “āsavakkhayo”ti vutto.",
  "atk-s0504a4:33_3": "“Āsavānaṁ khayā samaṇo hotī”tiādīsu phalaṁ.",
  "atk-s0504a4:34": "“Paravajjānupassissa, niccaṁ ujjhānasaññino;",
  "atk-s0504a4:35": "Āsavā tassa vaḍḍhanti, ārā so āsavakkhayā”ti. ; –",
  "atk-s0504a4:36": "Ādīsu nibbānaṁ.",
  "atk-s0504a4:37": "“Sekhassa sikkhamānassa, ujumaggānusārino;",
  "atk-s0504a4:38": "Khayasmiṁ paṭhamaṁ ñāṇaṁ, tato aññā anantarā;",
  "atk-s0504a4:39": "Tato aññāvimuttassa, ñāṇaṁ ve hoti tādino”ti. –",
  "atk-s0504a4:40_0": "Evamāgate indriyasutte idha ca maggo “āsavakkhayo”ti vutto. Tasmā yathāvuttanayena",
  "atk-s0504a4:40_1": "jānantassa passantassa ahaṁ ariyamaggādhigamaṁ vadāmīti vuttaṁ hoti. Noajānato no",
  "atk-s0504a4:40_2": "apassatoti yo pana na jānāti na passati, tassa no vadāmīti attho. Etena ye ajānato",
  "atk-s0504a4:40_3": "apassatopi saṁsārasuddhiṁ vadanti, te paṭikkhipati. Purimena vā padadvayena upāyo",
  "atk-s0504a4:40_4": "vutto, iminā anupāyapaṭisedho. Saṅkhepena cettha ñāṇaṁ āsavakkhayakaraṁ, sesaṁ tassa",
  "atk-s0504a4:40_5": "parikkhāroti dasseti.",
  "atk-s0504a4:41_0": "Idāni yaṁ jānato yaṁ passato āsavakkhayo hoti, taṁ dassetuṁ “kiñca, bhikkhave, jānato”ti",
  "atk-s0504a4:41_1": "pucchaṁ ārabhi. Tattha jānanā bahuvidhā. Dabbajātiko eva hi koci bhikkhu chattaṁ",
  "atk-s0504a4:41_2": "kātuṁ jānāti, koci cīvarādīnaṁ aññataraṁ, tassa īdisāni kammāni vattasīse ṭhatvā",
  "atk-s0504a4:41_3": "karontassa sā jānanā “maggaphalānaṁ padaṭṭhānaṁ na hotī”ti na vattabbā. Yo pana sāsane",
  "atk-s0504a4:41_4": "pabbajitvā vejjakammādīni kātuṁ jānāti, tassevaṁ jānato āsavā vaḍḍhantiyeva. Tasmā",
  "atk-s0504a4:41_5": "yaṁ jānato yaṁ passato āsavānaṁ khayo hoti, tadeva dassento āha “idaṁ dukkha”ntiādi.",
  "atk-s0504a4:41_6": "Tattha yaṁ vattabbaṁ catusaccakammaṭṭhānaṁ, taṁ heṭṭhā yonisomanasikārasutte saṅkhepato vuttameva.",
  "atk-s0504a4:42_0": "Tattha pana “yoniso, bhikkhave, bhikkhu manasi karonto akusalaṁ pajahati, kusalaṁ",
  "atk-s0504a4:42_1": "bhāvetī”ti āgatattā “idaṁ dukkhanti yoniso manasi karotī”tiādinā atthavibhāvanā katā.",
  "atk-s0504a4:42_2": "Idha “idaṁ dukkhanti, bhikkhave, jānato passato āsavānaṁ khayo hotī”ti āgatattā “idaṁ",
  "atk-s0504a4:42_3": "dukkhanti pariññāpaṭivedhavasena pariññābhisamayavasena maggañāṇena jānato passato",
  "atk-s0504a4:42_4": "āsavānaṁ khayo hotī”tiādinā nayena yojetabbaṁ. Āsavesu ca paṭhamamaggena diṭṭhāsavo",
  "atk-s0504a4:42_5": "khīyati, tatiyamaggena kāmāsavo, catutthamaggena bhavāsavo avijjāsavo ca khīyatīti veditabbo.",
  "atk-s0504a4:43_0": "Gāthāsu vimuttiñāṇanti vimuttiyaṁ nibbāne phale ca paccavekkhaṇañāṇaṁ. Uttamanti",
  "atk-s0504a4:43_1": "uttamadhammārammaṇattā uttamaṁ. Khaye ñāṇanti āsavānaṁ saṁyojanānañca khaye khayakare",
  "atk-s0504a4:43_2": "ariyamagge ñāṇaṁ. “Khīṇā saṁyojanā iti ñāṇa”nti idhāpi ānetvā sambandhitabbaṁ. Tena",
  "atk-s0504a4:43_3": "pahīnakilesapaccavekkhaṇaṁ dasseti. Evamettha cattāripi paccavekkhaṇañāṇāni vuttāni",
  "atk-s0504a4:43_4": "honti. Avasiṭṭhakilesapaccavekkhaṇā hi idha natthi arahattaphalādhigamassa adhippetattā.",
  "atk-s0504a4:43_5": "Yathā cettha jānato passatoti nibbānādhigamena sammādiṭṭhikiccaṁ adhikaṁ katvā vuttaṁ,",
  "atk-s0504a4:43_6": "evaṁ sammappadhānakiccampi adhikameva icchitabbanti dassento “na tvevidaṁ kusītenā”ti osānagāthamāha.",
  "atk-s0504a4:44_0": "Tattha na tvevidanti na tu eva idaṁ. Tusaddo nipātamattaṁ. Bālenamavijānatāti makāro",
  "atk-s0504a4:44_1": "padasandhikaro. Ayañhettha saṅkhepattho – idaṁ sekkhamaggena asekkhamaggena ca pattabbaṁ",
  "atk-s0504a4:44_2": "abhijjhākāyaganthādisabbaganthānaṁ pamocanaṁ pamocanassa nimittabhūtaṁ nibbānaṁ “idaṁ",
  "atk-s0504a4:44_3": "dukkha”ntiādinā cattāri saccāni yathābhūtaṁ avijānatā tato eva bālena aviddasunā",
  "atk-s0504a4:44_4": "yathā adhigantuṁ na sakkā, evaṁ kusītena nibbīriyenāpi, tasmā tadadhigamāya āraddhavīriyena",
  "atk-s0504a4:44_5": "bhavitabbanti. Tenāha bhagavā “āraddhavīriyassāyaṁ dhammo, no kusītassa”.",
  "atk-s0504a4:45": "“Ārambhatha nikkamatha, yuñjatha buddhasāsane;",
  "atk-s0504a4:46": "Dhunātha maccuno senaṁ, naḷāgāraṁva kuñjaro”ti. ;",
  "atk-s0504a4:47": "Tatiyasuttavaṇṇanā niṭṭhitā.",
  "atk-s0504a4:48": "4. Samaṇabrāhmaṇasuttavaṇṇanā",
  "atk-s0504a4:49_0": "103. Catutthe ye hi kecīti ye keci. Idaṁ dukkhanti yathābhūtaṁ nappajānantīti “idaṁ",
  "atk-s0504a4:49_1": "dukkhaṁ, ettakaṁ dukkhaṁ, na ito bhiyyo”ti aviparītaṁ sabhāvasarasalakkhaṇato vipassanāpaññāsahitāya",
  "atk-s0504a4:49_2": "maggapaññāya dukkhasaccaṁ na jānanti na paṭivijjhanti. Sesesupi eseva nayo. Na me",
  "atk-s0504a4:49_3": "te, bhikkhavetiādīsu ayaṁ saṅkhepattho – bhikkhave, catusaccakammaṭṭhānaṁ ananuyuttā",
  "atk-s0504a4:49_4": "pabbajjāmattasamaṇā ceva jātimattabrāhmaṇā ca na mayā te samitapāpasamaṇesu samaṇoti,",
  "atk-s0504a4:49_5": "bāhitapāpabrāhmaṇesu brāhmaṇoti ca sammatā anuññātā. Kasmā? Samaṇakaraṇānaṁ brāhmaṇakaraṇānañca",
  "atk-s0504a4:49_6": "dhammānaṁ abhāvatoti. Tenevāha “na ca pana te āyasmanto”tiādi. Tattha sāmaññatthanti",
  "atk-s0504a4:49_7": "sāmaññasaṅkhātaṁ atthaṁ, cattāri sāmaññaphalānīti attho. Brahmaññatthanti tasseva",
  "atk-s0504a4:49_8": "vevacanaṁ. Apare pana “sāmaññatthanti cattāro ariyamaggā, brahmaññatthanti cattāri",
  "atk-s0504a4:49_9": "ariyaphalānī”ti vadanti. Sesaṁ vuttanayameva. Sukkapakkho vuttavipariyāyena veditabbo.",
  "atk-s0504a4:49_10": "Gāthāsu apubbaṁ natthi.",
  "atk-s0504a4:50": "Catutthasuttavaṇṇanā niṭṭhitā.",
  "atk-s0504a4:51": "5. Sīlasampannasuttavaṇṇanā",
  "atk-s0504a4:52_0": "104. Pañcame sīlasampannāti ettha sīlaṁ nāma khīṇāsavānaṁ lokiyalokuttarasīlaṁ, tena",
  "atk-s0504a4:52_1": "sampannā samannāgatāti sīlasampannā. Samādhipaññāsupi eseva nayo. Vimutti pana phalavimuttiyeva,",
  "atk-s0504a4:52_2": "vimuttiñāṇadassanaṁ paccavekkhaṇañāṇaṁ. Evamettha sīlādayo tayo lokiyalokuttarā,",
  "atk-s0504a4:52_3": "vimutti lokuttarāva, vimuttiñāṇadassanaṁ lokiyameva. Diṭṭhadhammikasamparāyikaparamatthehi",
  "atk-s0504a4:52_4": "yathārahaṁ pare ovadanti anusāsantīti ovādakā. Viññāpakāti kammāni kammaphalāni ca,",
  "atk-s0504a4:52_5": "viññāpakā, tattha ca “ime dhammā kusalā, ime dhammā akusalā. Ime dhammā sāvajjā,",
  "atk-s0504a4:52_6": "ime dhammā anavajjā”tiādinā kusalādivibhāgato khandhādivibhāgato salakkhaṇato sāmaññalakkhaṇatoti",
  "atk-s0504a4:52_7": "vividhehi nayehi dhammānaṁ ñāpakā avabodhakā. Sandassakāti teyeva dhamme hatthena",
  "atk-s0504a4:52_8": "gahetvā viya parassa paccakkhato dassetāro. Samādapakāti yaṁ sīlādi yehi asamādinnaṁ,",
  "atk-s0504a4:52_9": "tassa samādāpetāro, tattha te patiṭṭhāpetāro. Samuttejakāti evaṁ kusaladhammesu patiṭṭhitānaṁ",
  "atk-s0504a4:52_10": "upari adhicittānuyoge niyojanavasena cittassa sammā uttejakā, yathā visesādhigamo",
  "atk-s0504a4:52_11": "hoti, evaṁ nisāmanavasena tejakā. Sampahaṁsakāti tesaṁ yathāladdhehi upariladdhabbehi",
  "atk-s0504a4:52_12": "ca guṇavisesehi cittassa sammā pahaṁsakā, laddhassādavasena suṭṭhu tosakā. Alaṁsamakkhātāroti",
  "atk-s0504a4:52_13": "alaṁ pariyattaṁ yathāvuttaṁ aparihāpetvā sammadeva anuggahādhippāyena akkhātāro.",
  "atk-s0504a4:53_0": "Atha vā sandassakāti dhammaṁ desentā pavattinivattiyo sabhāvasarasalakkhaṇato sammadeva",
  "atk-s0504a4:53_1": "dassetāro. Samādapakāti citte patiṭṭhāpanavasena tasseva atthassa gāhāpakā. Samuttejakāti",
  "atk-s0504a4:53_2": "tadatthaggahaṇe ussāhajananena sammadeva vodapakā jotakā vā. Sampahaṁsakāti tadatthapaṭipattiyaṁ",
  "atk-s0504a4:53_3": "ānisaṁsadassanena sammadeva pahaṁsakā tosakā. Alaṁsamakkhātāroti samatthā hutvā vuttanayena",
  "atk-s0504a4:53_4": "samakkhātāro. Saddhammassāti paṭivedhasaddhammassa, tividhassāpi vā saddhammassa desetāro.",
  "atk-s0504a4:54_0": "Dassanampahanti dassanampi ahaṁ. Taṁ panetaṁ cakkhudassanaṁ ñāṇadassananti duvidhaṁ.",
  "atk-s0504a4:54_1": "Tattha pasannehi cakkhūhi ariyānaṁ olokanaṁ cakkhudassanaṁ nāma. Ariyabhāvakarānaṁ",
  "atk-s0504a4:54_2": "pana dhammānaṁ ariyabhāvassa ca vipassanāmaggaphalehi adhigamo ñāṇadassanaṁ nāma.",
  "atk-s0504a4:54_3": "Imasmiṁ panatthe cakkhudassanaṁ adhippetaṁ. Ariyānañhi pasannehi cakkhūhi olokanampi",
  "atk-s0504a4:54_4": "sattānaṁ bahūpakārameva. Savananti “asuko nāma khīṇāsavo asukasmiṁ nāma raṭṭhe vā",
  "atk-s0504a4:54_5": "janapade vā gāme vā nigame vā vihāre vā leṇe vā vasatī”ti kathentānaṁ sotena savanaṁ,",
  "atk-s0504a4:54_6": "etampi bahūpakārameva. Upasaṅkamananti “dānaṁ vā dassāmi, pañhaṁ vā pucchissāmi,",
  "atk-s0504a4:54_7": "dhammaṁ vā sossāmi, sakkāraṁ vā karissāmī”ti evarūpena cittena ariyānaṁ upasaṅkamanaṁ.",
  "atk-s0504a4:54_8": "Payirupāsananti pañhapayirupāsanaṁ, ariyānaṁ guṇe sutvā te upasaṅkamitvā nimantetvā",
  "atk-s0504a4:54_9": "dānaṁ vā datvā vattaṁ vā katvā “kiṁ, bhante, kusala”ntiādinā nayena pañhapucchananti",
  "atk-s0504a4:54_10": "attho. Veyyāvaccādikaraṇaṁ payirupāsanaṁyeva. Anussaraṇanti rattiṭṭhānadivāṭṭhānesu",
  "atk-s0504a4:54_11": "nisinnassa “idāni ariyā gumbaleṇamaṇḍapādīsu jhānavipassanāmaggaphalasukhehi vītināmentī”ti",
  "atk-s0504a4:54_12": "tesaṁ dibbavihārādiguṇavisesārammaṇaṁ anussaraṇaṁ. Yo vā tesaṁ santikā ovādo laddho",
  "atk-s0504a4:54_13": "hoti, taṁ āvajjitvā “imasmiṁ ṭhāne sīlaṁ kathitaṁ, imasmiṁ samādhi, imasmiṁ vipassanā,",
  "atk-s0504a4:54_14": "imasmiṁ maggo, imasmiṁ phala”nti evaṁ anussaraṇaṁ.",
  "atk-s0504a4:55_0": "Anupabbajjanti ariyesu cittaṁ pasādetvā gharā nikkhamma tesaṁ santike pabbajjaṁ.",
  "atk-s0504a4:55_1": "Ariyesu hi cittaṁ pasādetvā tesaṁyeva santike pabbajitvā tesaṁyeva ovādānusāsaniṁ",
  "atk-s0504a4:55_2": "paccāsīsamānassa caratopi pabbajjā anupabbajjā nāma, aññesaṁ santike ovādānusāsaniṁ",
  "atk-s0504a4:55_3": "paccāsīsamānassa caratopi pabbajjā anupabbajjā nāma, ariyesu pasādena aññattha pabbajitvā",
  "atk-s0504a4:55_4": "ariyānaṁ santike ovādānusāsaniṁ paccāsīsamānassa caratopi pabbajjā anupabbajjāva.",
  "atk-s0504a4:55_5": "Aññesu pana pasādena aññesaṁyeva santike pabbajitvā aññesaṁyeva ovādānusāsaniṁ paccāsīsamānassa",
  "atk-s0504a4:55_6": "carato pabbajjā anupabbajjā nāma na hoti. Vuttanayena pabbajitesu pana mahākassapattherassa",
  "atk-s0504a4:55_7": "tāva anupabbajjaṁ pabbajitā satasahassamattā ahesuṁ, tathā therasseva saddhivihārikassa",
  "atk-s0504a4:55_8": "candaguttattherassa, tassāpi saddhivihārikassa sūriyaguttattherassa, tassāpi saddhivihārikassa",
  "atk-s0504a4:55_9": "assaguttattherassa, tassāpi saddhivihārikassa yonakadhammarakkhitattherassa. Tassa",
  "atk-s0504a4:55_10": "pana saddhivihāriko asokarañño kaniṭṭhabhātā tissatthero nāma ahosi. Tassa anupabbajjaṁ",
  "atk-s0504a4:55_11": "pabbajitā aḍḍhateyyakoṭisaṅkhā ahesuṁ. Dīpappasādakamahāmahindattherassa pana anupabbajitānaṁ",
  "atk-s0504a4:55_12": "gaṇanaparicchedo natthi. Yāvajjadivasā laṅkādīpe satthari pasādena pabbajantā mahāmahindattherasseva",
  "atk-s0504a4:55_13": "anupabbajjanti nāma.",
  "atk-s0504a4:56_0": "Idāni yena kāraṇena tesaṁ ariyānaṁ dassanādi bahūpakāranti vuttaṁ, taṁ dassetuṁ “tathārūpe”tiādimāha.",
  "atk-s0504a4:56_1": "Tattha tathārūpeti tādise sīlādiguṇasampanne ariye. Yasmā dassanasavanānussaraṇāni",
  "atk-s0504a4:56_2": "upasaṅkamanapayirupāsanaṭṭhānāni, tasmā tāni anāmasitvā upasaṅkamanapayirupāsanāniyeva",
  "atk-s0504a4:56_3": "dassetuṁ “sevato bhajato payirupāsato”ti vuttaṁ. Dassanasavanānussaraṇato hi ariyesu",
  "atk-s0504a4:56_4": "uppannasaddho te upasaṅkamitvā payirupāsitvā pañhaṁ pucchitvā laddhasavanānuttariyo",
  "atk-s0504a4:56_5": "aparipūre sīlādiguṇe paripūressatīti. Tathā hi vuttaṁ “saddhājāto upasaṅkamati, upasaṅkamanto payirupāsatī”tiādi.",
  "atk-s0504a4:57_0": "Tattha sevatoti vattapaṭivattakaraṇavasena kālena kālaṁ upasaṅkamato. Bhajatoti sampiyāyanabhattivasena",
  "atk-s0504a4:57_1": "bhajato. Payirupāsatoti pañhapucchanena paṭipattianukaraṇena ca payirupāsatoti tiṇṇaṁ",
  "atk-s0504a4:57_2": "padānaṁ atthavibhāgo dīpetabbo. Vimuttiñāṇadassanassa pāripūri ekūnavīsatimassa paccavekkhaṇañāṇassa",
  "atk-s0504a4:57_3": "uppattiyā veditabbā.",
  "atk-s0504a4:58_0": "Evarūpāca te, bhikkhave, bhikkhūtiādīsu ye yathāvuttaguṇasamannāgamena evarūpā edisā",
  "atk-s0504a4:58_1": "bhinnasabbakilesā bhikkhū, te diṭṭhadhammikādihitesu sattānaṁ niyojanavasena anusāsanato",
  "atk-s0504a4:58_2": "satthārotipi vuccanti. Jātikantārādinittharaṇato satthavāhātipi, rāgādiraṇānaṁ jahanato",
  "atk-s0504a4:58_3": "jahāpanato ca raṇañjahātipi, avijjātamassa vinodanato vinodāpanato ca tamonudātipi,",
  "atk-s0504a4:58_4": "saparasantānesu paññāālokapaññāobhāsapaññāpajjotānaṁ karaṇena nibbattanena ālokādikarātipi,",
  "atk-s0504a4:58_5": "tathā ñāṇukkāñāṇappabhādhammukkādhammappabhānaṁ dhāraṇena karaṇena ca ukkādhārātipi,",
  "atk-s0504a4:58_6": "pabhaṅkarātipi, ārakattā kilesehi, anaye na iriyanato, aye ca iriyanato paresaṁ tathābhāvahetubhāvato,",
  "atk-s0504a4:58_7": "sadevakena lokena araṇīyato ariyātipi, paññācakkhudhammacakkhūnaṁ sātisayapaṭilābhena",
  "atk-s0504a4:58_8": "cakkhumantotipi vuccanti.",
  "atk-s0504a4:59_0": "Gāthāsu pāmojjakaraṇaṁ ṭhānanti nirāmisassa pamodassa nibbattakaṁ ṭhānaṁ kāraṇaṁ.",
  "atk-s0504a4:59_1": "Etanti idāni vattabbanidassanaṁ sandhāya vadati. Vijānatanti saṁkilesavodāne yāthāvato",
  "atk-s0504a4:59_2": "jānantānaṁ. Bhāvitattānanti bhāvitasabhāvānaṁ, kāyabhāvanādīhi bhāvitasantānānanti",
  "atk-s0504a4:59_3": "attho. Dhammajīvinanti micchājīvaṁ pahāya dhammena ñāyena jīvikakappanato, dhammena",
  "atk-s0504a4:59_4": "vā ñāyena attabhāvassa pavattanato, samāpattibahulatāya vā aggaphaladhammena jīvanato",
  "atk-s0504a4:59_5": "dhammajīvinaṁ. Ayañhettha saṅkhepattho – yadidaṁ bhāvitattānaṁ pariniṭṭhitasamādhipaññābhāvanānaṁ",
  "atk-s0504a4:59_6": "tato eva dhammajīvinaṁ ariyānaṁ dassanaṁ. Etaṁ avippaṭisāranimittānaṁ sīlādīnaṁ pāripūrihetubhāvato",
  "atk-s0504a4:59_7": "vijānataṁ sappaññajātikānaṁ ekanteneva pītipāmojjakāraṇanti.",
  "atk-s0504a4:60_0": "Idāni taṁ tassa kāraṇabhāvaṁ dassetuṁ “te jotayantī”ti osānagāthādvayamāha. Tattha",
  "atk-s0504a4:60_1": "teti te bhāvitattā dhammajīvino ariyā. Jotayantīti pakāsayanti. Bhāsayantīti saddhammobhāsena",
  "atk-s0504a4:60_2": "lokaṁ pabhāsayanti, dhammaṁ desentīti attho. Yesanti yesaṁ ariyānaṁ. Sāsananti ovādaṁ.",
  "atk-s0504a4:60_3": "Sammadaññāyāti pubbabhāgañāṇehi sammadeva jānitvā. Sesaṁ vuttanayameva.",
  "atk-s0504a4:61": "Pañcamasuttavaṇṇanā niṭṭhitā.",
  "atk-s0504a4:62": "6. Taṇhuppādasuttavaṇṇanā",
  "atk-s0504a4:63_0": "105. Chaṭṭhe taṇhuppādāti ettha uppajjati etesūti uppādā. Kā uppajjati? Taṇhā. Taṇhāya",
  "atk-s0504a4:63_1": "uppādā taṇhuppādā, taṇhāvatthūni taṇhākāraṇānīti attho. Yatthāti yesu nimittabhūtesu.",
  "atk-s0504a4:63_2": "Uppajjamānāti uppajjanasīlā. Cīvarahetūti “kattha manāpaṁ cīvaraṁ labhissāmī”ti cīvarakāraṇā",
  "atk-s0504a4:63_3": "uppajjati. Sesapadesupi eseva nayo. Itibhavābhavahetūti ettha pana itīti nidassanatthe",
  "atk-s0504a4:63_4": "nipāto. Yathā cīvarādihetu, evaṁ bhavābhavahetupīti attho. Bhavābhavāti cettha paṇītappaṇītāni",
  "atk-s0504a4:63_5": "sappinavanītādīni adhippetāni bhavati ārogyaṁ etenāti katvā. “Sampattibhavesu paṇītappaṇītataro",
  "atk-s0504a4:63_6": "bhavābhavo”tipi vadanti. Bhavoti vā sampatti, abhavoti vipatti. Bhavoti vuḍḍhi, abhavoti",
  "atk-s0504a4:63_7": "hāni. Taṁ nimittañca taṇhā uppajjatīti vuttaṁ “bhavābhavahetu vā”ti.",
  "atk-s0504a4:64_0": "Gāthā heṭṭhā vuttatthā eva. Apica taṇhādutiyoti taṇhāsahāyo. Ayañhi satto anamatagge",
  "atk-s0504a4:64_1": "saṁsāravaṭṭe saṁsaranto na ekakova saṁsarati, taṇhaṁ pana dutiyikaṁ sahāyikaṁ labhitvāva",
  "atk-s0504a4:64_2": "saṁsarati. Tathā hi taṁ papātapātaṁ acintetvā madhugaṇhanakaluddakaṁ viya anekādīnavākulesupi",
  "atk-s0504a4:64_3": "bhavesu ānisaṁsameva dassentī anatthajāle sā paribbhamāpeti. Etamādīnavaṁ ñatvāti",
  "atk-s0504a4:64_4": "etaṁ atītānāgatapaccuppannesu khandhesu itthabhāvaññathābhāvasaññitaṁ ādīnavaṁ jānitvā.",
  "atk-s0504a4:64_5": "Taṇhaṁ dukkhassa sambhavanti “taṇhā cāyaṁ vaṭṭadukkhassa sambhavo pabhavo kāraṇa”nti",
  "atk-s0504a4:64_6": "jānitvā. Ettāvatā ca ekassa bhikkhuno vipassanaṁ vaḍḍhetvā arahattuppatti dassitā.",
  "atk-s0504a4:64_7": "Idāni taṁ khīṇāsavaṁ thomento “vītataṇho”tiādimāha. Yaṁ panettha avuttaṁ, taṁ heṭṭhā vuttanayameva.",
  "atk-s0504a4:65": "Chaṭṭhasuttavaṇṇanā niṭṭhitā.",
  "atk-s0504a4:66": "7. Sabrahmakasuttavaṇṇanā",
  "atk-s0504a4:67_0": "106. Sattame sabrahmakānīti saseṭṭhakāni. Yesanti yesaṁ kulānaṁ. Puttānanti puttehi",
  "atk-s0504a4:67_1": "pūjitasaddayogena hi idaṁ karaṇatthe sāmivacanaṁ. Ajjhāgāreti sake ghare. Pūjitā",
  "atk-s0504a4:67_2": "hontīti yaṁ ghare atthi, tena paṭijaggitā manāpena ceva kāyikavācasikena ca paccupaṭṭhitā",
  "atk-s0504a4:67_3": "honti. Iti mātāpitupūjakāni kulāni “sabrahmakānī”ti pasaṁsitvā uparipi nesaṁ pasaṁsanīyataṁ",
  "atk-s0504a4:67_4": "dassento “sapubbadevatānī”tiādimāha.",
  "atk-s0504a4:68_0": "Tattha brahmātiādīni tesaṁ brahmādibhāvasādhanatthaṁ vuttāni. Tatrāyamatthavibhāvanā",
  "atk-s0504a4:68_1": "– brahmāti seṭṭhādhivacanaṁ. Yathā hi brahmuno catasso bhāvanā avijahitā honti mettā,",
  "atk-s0504a4:68_2": "karuṇā, muditā, upekkhāti, evaṁ mātāpitūnaṁ puttesu catasso bhāvanā avijahitā honti.",
  "atk-s0504a4:68_3": "Tā tasmiṁ tasmiṁ kāle veditabbā – kucchigatasmiñhi dārake “kadā na kho puttakaṁ arogaṁ",
  "atk-s0504a4:68_4": "paripuṇṇaṅgapaccaṅgaṁ passissāmā”ti mātāpitūnaṁ mettacittaṁ uppajjati. Yadā panesa",
  "atk-s0504a4:68_5": "mando uttānaseyyako ūkāhi vā maṅkulehi vā daṭṭho dukkhaseyyāya vā pīḷito parodati",
  "atk-s0504a4:68_6": "viravati, tadāssa saddaṁ sutvā mātāpitūnaṁ kāruññaṁ uppajjati. Ādhāvitvā vidhāvitvā",
  "atk-s0504a4:68_7": "kīḷanakāle pana lobhanīyavayasmiṁ vā ṭhitakāle dārakaṁ oloketvā mātāpitūnaṁ cittaṁ",
  "atk-s0504a4:68_8": "sappimaṇḍe pakkhittasatavihatakappāsapicupaṭalaṁ viya mudukaṁ āmoditaṁ pamoditaṁ,",
  "atk-s0504a4:68_9": "tadā nesaṁ muditā labbhati. Yadā pana tesaṁ putto dārabharaṇaṁ paccupaṭṭhapetvā pāṭiyekkaṁ",
  "atk-s0504a4:68_10": "agāraṁ ajjhāvasati, tadā mātāpitūnaṁ “sakkoti dāni no puttako attano dhammatāya jīvitu”nti",
  "atk-s0504a4:68_11": "majjhattabhāvo uppajjati. Evaṁ tasmiṁ kāle upekkhā labbhati. Evaṁ mātāpitūnaṁ puttesu",
  "atk-s0504a4:68_12": "yathākālaṁ catubbidhassapi brahmavihārassa labbhanato brahmasadisavuttitāya vuttaṁ",
  "atk-s0504a4:68_13": "“brahmāti, bhikkhave, mātāpitūnaṁ etaṁ adhivacana”nti.",
  "atk-s0504a4:69_0": "Pubbadevatāti ettha devā nāma tividhā – sammutidevā, upapattidevā, visuddhidevāti.",
  "atk-s0504a4:69_1": "Tesu sammutidevā nāma rājāno khattiyā. Te hi “devo, devī”ti loke voharīyanti, devā",
  "atk-s0504a4:69_2": "viya lokassa niggahānuggahasamatthā ca honti. Upapattidevā nāma cātumahārājikato",
  "atk-s0504a4:69_3": "paṭṭhāya yāva bhavaggā uppannā sattā. Visuddhidevā nāma khīṇāsavā sabbakilesavisuddhito.",
  "atk-s0504a4:69_4": "Tatrāyaṁ vacanattho – dibbanti, kīḷanti, laḷanti, jotanti paṭipakkhaṁ jayanti vāti",
  "atk-s0504a4:69_5": "devā. Tesu sabbaseṭṭhā visuddhidevā. Yathā te bālajanehi kataṁ aparādhaṁ agaṇetvā",
  "atk-s0504a4:69_6": "ekanteneva tesaṁ anatthahāniṁ atthuppattiñca ākaṅkhantāva yathāvuttabrahmavihārayogena",
  "atk-s0504a4:69_7": "atthāya hitāya sukhāya paṭipajjanti, dakkhiṇeyyatāya ca tesaṁ kārānaṁ mahapphalataṁ",
  "atk-s0504a4:69_8": "mahānisaṁsatañca āvahanti; evameva mātāpitaropi puttānaṁ aparādhaṁ agaṇetvā ekanteneva",
  "atk-s0504a4:69_9": "tesaṁ anatthahāniṁ atthuppattiñca ākaṅkhantā vuttanayeneva catubbidhassapi brahmavihārassa",
  "atk-s0504a4:69_10": "labbhanato atthāya hitāya sukhāya paṭipajjantā paramadakkhiṇeyyā hutvā attani katānaṁ",
  "atk-s0504a4:69_11": "kārānaṁ mahapphalataṁ mahānisaṁsatañca āvahanti. Sabbadevehi ca paṭhamaṁ tesaṁ upakāravantatāya",
  "atk-s0504a4:69_12": "te āditoyeva devā. Tesañhi vasena te paṭhamaṁ aññe deve “devā”ti jānanti ārādhenti",
  "atk-s0504a4:69_13": "payirupāsanti, ārādhanavidhiṁ ñatvā tathā paṭipajjantā tassā paṭipattiyā phalaṁ adhigacchanti,",
  "atk-s0504a4:69_14": "tasmā te pacchādevā nāma. Tena vuttaṁ “pubbadevatāti, bhikkhave, mātāpitūnaṁ etaṁ adhivacana”nti.",
  "atk-s0504a4:70_0": "Pubbācariyāti paṭhamaācariyā. Mātāpitaro hi putte sikkhāpentā atitaruṇakālato paṭṭhāya",
  "atk-s0504a4:70_1": "“evaṁ nisīda, evaṁ gaccha, evaṁ tiṭṭha, evaṁ saya, evaṁ khāda, evaṁ bhuñja, ayaṁ",
  "atk-s0504a4:70_2": "te ‘tātā’ti vattabbo, ayaṁ ‘bhātikā’ti, ayaṁ ‘bhaginī’ti, idaṁ nāma kātuṁ vaṭṭati,",
  "atk-s0504a4:70_3": "idaṁ na vaṭṭati, asukaṁ nāma upasaṅkamituṁ vaṭṭati, asukaṁ nāma na vaṭṭatī”ti gāhenti",
  "atk-s0504a4:70_4": "sikkhāpenti. Aparabhāge aññe ācariyāpi sippaṁ muddaṁ gaṇananti evamādiṁ sikkhāpenti,",
  "atk-s0504a4:70_5": "aññe saraṇāni denti, sīlesu patiṭṭhāpenti, pabbājenti, dhammaṁ uggaṇhāpenti, upasampādenti,",
  "atk-s0504a4:70_6": "sotāpattimaggādīni pāpenti. Iti sabbepi te pacchāācariyā nāma. Mātāpitaro pana sabbapaṭhamaṁ.",
  "atk-s0504a4:70_7": "Tenāha “pubbācariyāti, bhikkhave, mātāpitūnaṁ etaṁ adhivacana”nti.",
  "atk-s0504a4:71_0": "Āhuneyyāti ānetvā hunitabbanti āhunaṁ, dūratopi ānetvā phalavisesaṁ ākaṅkhantena",
  "atk-s0504a4:71_1": "guṇavantesu dātabbānaṁ annapānavatthacchādanādīnaṁ etaṁ nāmaṁ, upakārakhettatāya",
  "atk-s0504a4:71_2": "taṁ āhunaṁ arahantīti āhuneyyā. Tena vuttaṁ “āhuneyyāti, bhikkhave, mātāpitūnaṁ etaṁ adhivacana”nti.",
  "atk-s0504a4:72_0": "Idāni tesaṁ brahmādibhāve kāraṇaṁ dassetuṁ “taṁ kissa hetu? Bahukārā”tiādi vuttaṁ.",
  "atk-s0504a4:72_1": "Taṁ kissa hetūti taṁ mātāpitūnaṁ brahmādiadhivacanaṁ kena kāraṇenāti ceti attho.",
  "atk-s0504a4:72_2": "Bahukārāti bahūpakārā. Āpādakāti jīvitassa āpādakā, pālakā. Puttānañhi mātāpitūhi",
  "atk-s0504a4:72_3": "jīvitaṁ āpāditaṁ pālitaṁ ghaṭitaṁ anuppabandhena pavattitaṁ sampāditaṁ. Posakāti",
  "atk-s0504a4:72_4": "hatthapāde vaḍḍhetvā hadayalohitaṁ pāyetvā posetāro. Imassa lokassa dassetāroti puttānaṁ",
  "atk-s0504a4:72_5": "imasmiṁ loke iṭṭhāniṭṭhārammaṇadassanaṁ nāma mātāpitaro nissāya jātanti te nesaṁ",
  "atk-s0504a4:72_6": "imassa lokassa dassetāro nāma. Iti tesaṁ bahukārattaṁ brahmādibhāvassa kāraṇaṁ dassitaṁ,",
  "atk-s0504a4:72_7": "yena putto mātāpitūnaṁ lokiyena upakārena kenaci pariyāyena pariyantaṁ paṭikāraṁ",
  "atk-s0504a4:72_8": "kātuṁ na samatthoyeva. Sace hi putto “mātāpitūnaṁ upakārassa paccupakāraṁ karissāmī”ti",
  "atk-s0504a4:72_9": "uṭṭhāya samuṭṭhāya vāyamanto dakkhiṇe aṁsakūṭe mātaraṁ, itarasmiṁ pitaraṁ ṭhapetvā",
  "atk-s0504a4:72_10": "vassasatāyuko sakalaṁ vassasatampi parihareyya catūhi paccayehi ucchādanaparimaddananhāpanasambāhanādīhi",
  "atk-s0504a4:72_11": "ca yathāruci upaṭṭhahanto tesaṁ muttakarīsampi ajigucchanto, na ettāvatā puttena",
  "atk-s0504a4:72_12": "mātāpitūnaṁ paṭikāro kato hoti aññatra saddhādiguṇavisese patiṭṭhāpanā. Vuttañhetaṁ bhagavatā –",
  "atk-s0504a4:73_0": "“Dvinnāhaṁ, bhikkhave, na suppaṭikāraṁ vadāmi. Katamesaṁ dvinnaṁ? Mātu ca pitu ca.",
  "atk-s0504a4:73_1": "Ekena, bhikkhave, aṁsena mātaraṁ parihareyya, ekena aṁsena pitaraṁ parihareyya vassasatāyuko",
  "atk-s0504a4:73_2": "vassasatajīvī, so ca nesaṁ ucchādanaparimaddananhāpanasambāhanena, te ca tattheva",
  "atk-s0504a4:73_3": "muttakarīsaṁ cajeyyuṁ, na tveva, bhikkhave, mātāpitūnaṁ kataṁ vā hoti paṭikataṁ vā.",
  "atk-s0504a4:73_4": "Imissā ca, bhikkhave, mahāpathaviyā pahūtarattaratanāya mātāpitaro issariyādhipacce",
  "atk-s0504a4:73_5": "rajje patiṭṭhāpeyya, na tveva, bhikkhave, mātāpitūnaṁ kataṁ vā hoti paṭikataṁ vā.",
  "atk-s0504a4:73_6": "Taṁ kissa hetu? Bahukārā, bhikkhave, mātāpitaro puttānaṁ āpādakā posakā imassa lokassa dassetāro.",
  "atk-s0504a4:74_0": "“Yo ca kho, bhikkhave, mātāpitaro assaddhe saddhāsampadāya samādapeti niveseti patiṭṭhāpeti.",
  "atk-s0504a4:74_1": "Dussīle sīlasampadāya, maccharino cāgasampadāya, duppaññe paññāsampadāya samādapeti",
  "atk-s0504a4:74_2": "niveseti patiṭṭhāpeti. Ettāvatā kho, bhikkhave, mātāpitūnaṁ katañca hoti paṭikatañcā”ti.",
  "atk-s0504a4:75": "Tathā –",
  "atk-s0504a4:76": "“Mātāpituupaṭṭhānaṁ, puttadārassa saṅgaho”ti; ;",
  "atk-s0504a4:77": "“Mātāpituupaṭṭhānaṁ, bhikkhave, paṇḍitapaññatta”nti ca –",
  "atk-s0504a4:78": "Evamādīni mātāpitūnaṁ puttassa bahūpakārabhāvasādhakāni suttāni daṭṭhabbāni.",
  "atk-s0504a4:79_0": "Gāthāsu vuccareti vuccanti kathīyanti. Pajāya anukampakāti paresaṁ pāṇaṁ chinditvāpi",
  "atk-s0504a4:79_1": "attano santakaṁ yaṁkiñci cajitvāpi attano pajaṁ paṭijagganti gopayanti, tasmā pajāya",
  "atk-s0504a4:79_2": "attano puttānaṁ anukampakā anuggāhakā.",
  "atk-s0504a4:80_0": "Namasseyyāti sāyaṁ pātaṁ upaṭṭhānaṁ gantvā “idaṁ mayhaṁ uttamaṁ puññakkhetta”nti",
  "atk-s0504a4:80_1": "namakkāraṁ kareyya. Sakkareyyāti sakkārena paṭimāneyya. Idāni taṁ sakkāraṁ dassento",
  "atk-s0504a4:80_2": "“annenā”tiādimāha. Tattha annenāti yāgubhattakhādanīyena. Pānenāti aṭṭhavidhapānena.",
  "atk-s0504a4:80_3": "Vatthenāti nivāsanapārupanena. Sayanenāti mañcapīṭhabhisibimbohanādinā sayanena.",
  "atk-s0504a4:80_4": "Ucchādanenāti duggandhaṁ paṭivinodetvā sugandhakaraṇucchādanena. Nhānenāti sītakāle",
  "atk-s0504a4:80_5": "uṇhodakena, uṇhakāle sītodakena gattāni parisiñcitvā nhāpanena. Pādānaṁ dhovanena",
  "atk-s0504a4:80_6": "cāti uṇhodakasītodakehi pādadhovanena ceva telamakkhanena ca.",
  "atk-s0504a4:81": "Tāyanaṁ pāricariyāyāti ettha nanti nipātamattaṁ, yathāvuttaparicaraṇena. Atha vā pāricariyāyāti bharaṇakiccakaraṇakulavaṁsapatiṭṭhāpanādinā pañcavidhaupaṭṭhānena. Vuttañhetaṁ –",
  "atk-s0504a4:82_0": "“Pañcahi kho, gahapatiputta, ṭhānehi puttena puratthimā disā mātāpitaro paccupaṭṭhātabbā",
  "atk-s0504a4:82_1": "‘bhato ne bharissāmi, kiccaṁ nesaṁ karissāmi, kulavaṁsaṁ ṭhapessāmi, dāyajjaṁ paṭipajjissāmi.",
  "atk-s0504a4:82_2": "Atha vā pana nesaṁ petānaṁ kālakatānaṁ dakkhiṇamanuppadassāmī’ti. Imehi kho, gahapatiputta,",
  "atk-s0504a4:82_3": "pañcahi ṭhānehi puttena puratthimā disā mātāpitaro paccupaṭṭhitā pañcahi ṭhānehi",
  "atk-s0504a4:82_4": "puttaṁ anukampanti – pāpā nivārenti, kalyāṇe nivesenti, sippaṁ sikkhāpenti, patirūpena",
  "atk-s0504a4:82_5": "dārena saṁyojenti, samaye dāyajjaṁ niyyādentī”ti.",
  "atk-s0504a4:83_0": "Apica yo mātāpitaro tīsu vatthūsu abhippasanne katvā sīlesu vā patiṭṭhāpetvā pabbajjāya",
  "atk-s0504a4:83_1": "vā niyojetvā upaṭṭhahati, ayaṁ mātāpituupaṭṭhākānaṁ aggoti veditabbo. Sā panāyaṁ",
  "atk-s0504a4:83_2": "pāricariyā puttassa ubhayalokahitasukhāvahāti dassento “idheva naṁ pasaṁsanti, pecca",
  "atk-s0504a4:83_3": "sagge pamodatī”ti āha. Tattha idhāti imasmiṁ loke. Mātāpituupaṭṭhākañhi puggalaṁ",
  "atk-s0504a4:83_4": "paṇḍitamanussā tattha pāricariyāya pasaṁsanti vaṇṇenti thomenti, tassa ca diṭṭhānugatiṁ",
  "atk-s0504a4:83_5": "āpajjantā sayampi attano mātāpitūsu tathā paṭipajjitvā mahantaṁ puññaṁ pasavanti.",
  "atk-s0504a4:83_6": "Peccāti paralokaṁ gantvā sagge ṭhito mātāpitupaṭṭhāko dibbasampattīhi modati pamodati abhinandatīti.",
  "atk-s0504a4:84": "Sattamasuttavaṇṇanā niṭṭhitā.",
  "atk-s0504a4:85": "8. Bahukārasuttavaṇṇanā",
  "atk-s0504a4:86_0": "107. Aṭṭhame brāhmaṇagahapatikāti brāhmaṇā ceva gahapatikā ca. Ṭhapetvā brāhmaṇe",
  "atk-s0504a4:86_1": "ye keci agāraṁ ajjhāvasantā idha gahapatikāti veditabbā. Yeti aniyamato niddiṭṭhaparāmasanaṁ.",
  "atk-s0504a4:86_2": "Voti upayogabahuvacanaṁ. Ayañhettha saṅkhepattho – bhikkhave, tumhākaṁ bahūpakārā",
  "atk-s0504a4:86_3": "brāhmaṇagahapatikā, ye brāhmaṇā ceva sesaagārikā ca “tumhe eva amhākaṁ puññakkhettaṁ,",
  "atk-s0504a4:86_4": "yattha mayaṁ uddhaggikaṁ dakkhiṇaṁ patiṭṭhāpema sovaggikaṁ sukhavipākaṁ saggasaṁvattanika”nti",
  "atk-s0504a4:86_5": "cīvarādīhi paccayehi patiupaṭṭhitāti.",
  "atk-s0504a4:87_0": "Evaṁ “āmisadānena āmisasaṁvibhāgena āmisānuggahena gahaṭṭhā bhikkhūnaṁ upakāravanto”ti",
  "atk-s0504a4:87_1": "dassetvā idāni dhammadānena dhammasaṁvibhāgena dhammānuggahena bhikkhūnampi tesaṁ",
  "atk-s0504a4:87_2": "upakāravantataṁ dassetuṁ “tumhepi, bhikkhave,”tiādi vuttaṁ, taṁ vuttanayameva.",
  "atk-s0504a4:88_0": "Iminā kiṁ kathitaṁ? Piṇḍāpacāyanaṁ nāma kathitaṁ. Ayañhettha adhippāyo – bhikkhave,",
  "atk-s0504a4:88_1": "yasmā ime brāhmaṇagahapatikā neva tumhākaṁ ñātakā, na mittā, na iṇaṁ vā dhārenti,",
  "atk-s0504a4:88_2": "atha kho “ime samaṇā sammaggatā sammā paṭipannā, ettha no kārā mahapphalā bhavissanti",
  "atk-s0504a4:88_3": "mahānisaṁsā”ti phalavisesaṁ ākaṅkhantā tumhe cīvarādīhi upaṭṭhahanti. Tasmā taṁ tesaṁ",
  "atk-s0504a4:88_4": "adhippāyaṁ paripūrentā appamādena sampādetha, dhammadesanāpi vo kārakānaṁyeva sobhati,",
  "atk-s0504a4:88_5": "ādeyyā ca hoti, na itaresanti evaṁ sammāpaṭipattiyaṁ appamādo karaṇīyoti.",
  "atk-s0504a4:89_0": "Evamidaṁ, bhikkhavetiādīsu ayaṁ saṅkhepattho – bhikkhave, evaṁ iminā vuttappakārena",
  "atk-s0504a4:89_1": "gahaṭṭhapabbajitehi āmisadānadhammadānavasena aññamaññaṁ sannissāya kāmādivasena",
  "atk-s0504a4:89_2": "catubbidhassapi oghassa nittharaṇatthāya sakalassapi vaṭṭadukkhassa sammadeva pariyosānakaraṇāya",
  "atk-s0504a4:89_3": "uposathasīlaniyamādivasena catupārisuddhisīlādivasena vā idaṁ sāsanabrahmacariyaṁ",
  "atk-s0504a4:89_4": "maggabrahmacariyañca vussati carīyatīti.",
  "atk-s0504a4:90_0": "Gāthāsu sāgārāti gahaṭṭhā. Anagārāti pariccattaagārā pabbajitā. Ubho aññoññanissitāti",
  "atk-s0504a4:90_1": "te ubhopi aññamaññasannissitā. Sāgārā hi anagārānaṁ dhammadānasannissitā, anagārā",
  "atk-s0504a4:90_2": "ca sāgārānaṁ paccayadānasannissitā. Ārādhayantīti sādhenti sampādenti. Saddhammanti",
  "atk-s0504a4:90_3": "paṭipattisaddhammaṁ paṭivedhasaddhammañca. Tattha yaṁ uttamaṁ, taṁ dassento āha “yogakkhemaṁanuttara”nti",
  "atk-s0504a4:90_4": "arahattaṁ nibbānañca. Sāgāresūti sāgārehi, nissakke idaṁ bhummavacanaṁ, sāgārānaṁ",
  "atk-s0504a4:90_5": "vā santike. Paccayanti vuttāvasesaṁ duvidhaṁ paccayaṁ piṇḍapātaṁ bhesajjañca. Parissayavinodananti",
  "atk-s0504a4:90_6": "utuparissayādiparissayaharaṇaṁ vihārādiāvasathaṁ. Sugatanti sammā paṭipannaṁ kalyāṇaputhujjanena",
  "atk-s0504a4:90_7": "saddhiṁ aṭṭhavidhaṁ ariyapuggalaṁ. Sāvako hi idha sugatoti adhippeto. Gharamesinoti",
  "atk-s0504a4:90_8": "gharaṁ esino, gehe ṭhatvā gharāvāsaṁ vasantā bhogūpakaraṇāni ceva gahaṭṭhasīlādīni",
  "atk-s0504a4:90_9": "ca esanasīlāti attho. Saddahāno arahatanti arahantānaṁ ariyānaṁ vacanaṁ, tesaṁ vā",
  "atk-s0504a4:90_10": "sammāpaṭipattiṁ saddahantā. “Addhā ime sammā paṭipannā, yathā ime kathenti, tathā",
  "atk-s0504a4:90_11": "paṭipajjantānaṁ sā paṭipatti saggamokkhasampattiyā saṁvattatī”ti abhisaddahantāti",
  "atk-s0504a4:90_12": "attho. “Saddahantā”tipi pāṭho. Ariyapaññāyāti suvisuddhapaññāya. Jhāyinoti ārammaṇalakkhaṇūpanijjhānavasena",
  "atk-s0504a4:90_13": "duvidhenapi jhānena jhāyino.",
  "atk-s0504a4:91_0": "Idha dhammaṁ caritvānāti imasmiṁ attabhāve, imasmiṁ vā sāsane lokiyalokuttarasukhassa",
  "atk-s0504a4:91_1": "maggabhūtaṁ sīlādidhammaṁ paṭipajjitvā yāva parinibbānaṁ na pāpuṇanti, tāvadeva sugatigāmino.",
  "atk-s0504a4:91_2": "Nandinoti pītisomanassayogena nandanasīlā. Keci pana “dhammaṁ caritvāna magganti",
  "atk-s0504a4:91_3": "sotāpattimaggaṁ pāpuṇitvā”ti vadanti. Devalokasminti chabbidhepi kāmāvacaradevaloke.",
  "atk-s0504a4:91_4": "Modanti kāmakāminoti yathicchitavatthunipphattito kāmakāmino kāmavanto hutvā pamodantīti.",
  "atk-s0504a4:92": "Aṭṭhamasuttavaṇṇanā niṭṭhitā.",
  "atk-s0504a4:93": "9. Kuhasuttavaṇṇanā",
  "atk-s0504a4:94_0": "108. Navame kuhāti sāmantajappanādinā kuhanavatthunā kuhakā, asantaguṇasambhāvanicchāya",
  "atk-s0504a4:94_1": "kohaññaṁ katvā paresaṁ vimhāpakāti attho. Thaddhāti kodhena ca mānena ca thaddhamānasā.",
  "atk-s0504a4:94_2": "“Kodhano hoti upāyāsabahulo, appampi vutto samāno abhisajjati kuppati byāpajjati",
  "atk-s0504a4:94_3": "patitthīyatī”ti evaṁ vuttena kodhena ca, “dubbaco hoti dovacassakaraṇehi dhammehi",
  "atk-s0504a4:94_4": "samannāgato akkhamo appadakkhiṇaggāhī anusāsani”nti evaṁ vuttena dovacassena ca,",
  "atk-s0504a4:94_5": "“jātimado, gottamado, sippamado, ārogyamado, yobbanamado, jīvitamado”ti evaṁ vuttena",
  "atk-s0504a4:94_6": "jātimadādibhedena madena ca garukātabbesu garūsu paramanipaccakāraṁ akatvā ayosalākaṁ",
  "atk-s0504a4:94_7": "gilitvā ṭhitā viya anonatā hutvā vicaraṇakā. Lapāti upalāpakā micchājīvavasena kulasaṅgāhakā",
  "atk-s0504a4:94_8": "paccayatthaṁ payuttavācāvasena nippesikatāvasena ca lapakāti vā attho.",
  "atk-s0504a4:95_0": "Siṅgīti “tattha katamaṁ siṅgaṁ? Yaṁ siṅgaṁ siṅgāratā cāturatā cāturiyaṁ parikkhattatā",
  "atk-s0504a4:95_1": "pārikkhattiya”nti evaṁ vuttehi siṅgasadisehi pākaṭakilesehi samannāgatā. Unnaḷāti",
  "atk-s0504a4:95_2": "uggatanaḷā, naḷasadisaṁ tucchamānaṁ ukkhipitvā vicaraṇakā. Asamāhitāti cittekaggatāmattassāpi",
  "atk-s0504a4:95_3": "alābhino. Na me te, bhikkhave, bhikkhū māmakāti te mayhaṁ bhikkhū mama santakā na",
  "atk-s0504a4:95_4": "honti. Meti idaṁ padaṁ attānaṁ uddissa pabbajitattā bhagavatā vuttaṁ. Yasmā pana",
  "atk-s0504a4:95_5": "te kuhanādiyogato na sammā paṭipannā, tasmā “na māmakā”ti vuttā. Apagatāti yadipi",
  "atk-s0504a4:95_6": "te mama sāsane pabbajitā, yathānusiṭṭhaṁ pana appaṭipajjanato apagatā eva imasmā",
  "atk-s0504a4:95_7": "dhammavinayā, ito te suvidūravidūre ṭhitāti dasseti. Vuttañhetaṁ –",
  "atk-s0504a4:96": "“Nabhañca dūre pathavī ca dūre,",
  "atk-s0504a4:97": "Pāraṁ samuddassa tadāhu dūre;",
  "atk-s0504a4:98": "Tato have dūrataraṁ vadanti,",
  "atk-s0504a4:99": "Satañca dhammaṁ asatañca rājā”ti. ;",
  "atk-s0504a4:100_0": "Vuddhiṁ virūḷhiṁ vepullaṁ āpajjantīti sīlādiguṇehi vaḍḍhanavasena vuddhiṁ, tattha",
  "atk-s0504a4:100_1": "niccalabhāvena virūḷhiṁ, sabbattha patthaṭabhāvena sīlādidhammakkhandhapāripūriyā",
  "atk-s0504a4:100_2": "vepullaṁ. Na ca te kuhādisabhāvā bhikkhū āpajjanti, na ca pāpuṇantīti attho. Te kho",
  "atk-s0504a4:100_3": "me, bhikkhave, bhikkhū māmakāti idhāpi meti attānaṁ uddissa pabbajitattā vadati,",
  "atk-s0504a4:100_4": "sammā paṭipannattā pana “māmakā”ti āha. Vuttavipariyāyena sukkapakkho veditabbo.",
  "atk-s0504a4:100_5": "Tattha yāva arahattamaggā virūhanti nāma, arahattaphale pana sampatte virūḷhiṁ vepullaṁ",
  "atk-s0504a4:100_6": "āpannā nāma. Gāthā suviññeyyā eva.",
  "atk-s0504a4:101": "Navamasuttavaṇṇanā niṭṭhitā.",
  "atk-s0504a4:102": "10. Nadīsotasuttavaṇṇanā",
  "atk-s0504a4:103_0": "109. Dasame seyyathāpīti opammadassanatthe nipāto, yathā nāmāti attho. Nadiyā sotena",
  "atk-s0504a4:103_1": "ovuyheyyāti sīghasotāya hārahāriniyā nadiyā udakavegena heṭṭhato vuyheyya adho hariyetha.",
  "atk-s0504a4:103_2": "Piyarūpasātarūpenāti piyasabhāvena sātasabhāvena ca kāraṇabhūtena, tassaṁ nadiyaṁ",
  "atk-s0504a4:103_3": "tassā vā paratīre maṇisuvaṇṇādi aññaṁ vā piyavatthu vittūpakaraṇaṁ atthi, taṁ gahessāmīti",
  "atk-s0504a4:103_4": "nadiyaṁ patitvā sotena avakaḍḍheyya. Kiñcāpīti anujānanaasambhāvanatthe nipāto. Kiṁ",
  "atk-s0504a4:103_5": "anujānāti, kiṁ na sambhāveti? Tena purisena adhippetassa piyavatthussa tattha atthibhāvaṁ",
  "atk-s0504a4:103_6": "anujānāti, tathāgamanaṁ pana ādīnavavantatāya na sambhāveti. Idaṁ vuttaṁ hoti – ambho,",
  "atk-s0504a4:103_7": "purisa, yadipi tayā adhippetaṁ piyavatthu tattha upalabbhati, evaṁ gamane pana ayamādīnavo,",
  "atk-s0504a4:103_8": "yaṁ tvaṁ heṭṭhā rahadaṁ patvā maraṇaṁ maraṇamattaṁ vā dukkhaṁ pāpuṇeyyāsīti.",
  "atk-s0504a4:104_0": "Atthi cettha heṭṭhā rahadoti etissā nadiyā heṭṭhā anusotabhāge ativiya gambhīravitthato",
  "atk-s0504a4:104_1": "eko mahāsaro atthi. So ca samantato vātābhighātasamuṭṭhitāhi maṇimayapabbatakūṭasannibhāhi",
  "atk-s0504a4:104_2": "mahatīhi ūmīhi vīcīhi saūmi, visamesu bhūmippadesesu savegaṁ anupakkhandantena imissā",
  "atk-s0504a4:104_3": "tāva nadiyā mahoghena tahiṁ tahiṁ āvaṭṭamānavipulajalatāya balavāmukhasadisehi saha",
  "atk-s0504a4:104_4": "āvaṭṭehīti sāvaṭṭo. Taṁ rahadaṁ otiṇṇasatteyeva attano nibaddhāmisagocare katvā ajjhāvasantena",
  "atk-s0504a4:104_5": "ativiya bhayānakadassanena ghoracetasā dakarakkhasena sagaho sarakkhaso, caṇḍamacchamakarādinā",
  "atk-s0504a4:104_6": "vā sagaho, yathāvuttarakkhasena sarakkhaso.",
  "atk-s0504a4:105_0": "Yanti evaṁ sappaṭibhayaṁ yaṁ rahadaṁ. Ambho purisāti ālapanaṁ. Maraṇaṁ vā nigacchasīti",
  "atk-s0504a4:105_1": "tāhi vā ūmīhi ajjhotthaṭo, tesu vā āvaṭṭesu nipatito sīsaṁ ukkhipituṁ asakkonto tesaṁ",
  "atk-s0504a4:105_2": "vā caṇḍamacchamakarādīnaṁ mukhe nipatito. Tassa vā dakarakkhasassa hatthaṁ gato maraṇaṁ",
  "atk-s0504a4:105_3": "vā gamissasi, atha vā pana āyusese sati tato muccitvā apagacchanto tehi ūmiādīhi",
  "atk-s0504a4:105_4": "janitaghaṭṭitavasena maraṇamattaṁ maraṇappamāṇaṁ dukkhaṁ nigacchasi. Paṭisotaṁ vāyameyyāti",
  "atk-s0504a4:105_5": "so pubbe anusotaṁ vuyhamāno tassa purisassa vacanaṁ sutvā “anattho kira me upaṭṭhito,",
  "atk-s0504a4:105_6": "maccumukhe kirāhaṁ parivattāmī”ti uppannabalavabhayo sambhamanto diguṇaṁ katvā ussāhaṁ",
  "atk-s0504a4:105_7": "hatthehi ca pādehi ca vāyameyya tareyya, na cireneva tīraṁ sampāpuṇeyya.",
  "atk-s0504a4:106_0": "Atthassaviññāpanāyāti catusaccapaṭivedhānukūlassa atthassa sambodhanāya upamā katā.",
  "atk-s0504a4:106_1": "Ayañcettha atthoti ayameva idāni vuccamāno idha mayā adhippeto upameyyattho, yassa",
  "atk-s0504a4:106_2": "viññāpanāya upamā āhaṭā.",
  "atk-s0504a4:107_0": "Taṇhāyetaṁ adhivacananti ettha catūhi ākārehi taṇhāya sotasadisatā veditabbā anukkamaparivuḍḍhito",
  "atk-s0504a4:107_1": "anuppabandhato osīdāpanato duruttaraṇato ca. Yathā hi upari mahāmeghe abhippavuṭṭhe",
  "atk-s0504a4:107_2": "udakaṁ pabbatakandarapadarasākhāyo pūretvā tato bhassitvā kusubbhe pūretvā tato bhassitvā",
  "atk-s0504a4:107_3": "kunnadiyo pūretvā tato mahānadiyo pakkhanditvā ekoghaṁ hutvā pavattamānaṁ “nadīsoto”ti",
  "atk-s0504a4:107_4": "vuccati, evameva ajjhattikabāhirādivasena anekabhedesu rūpādīsu ārammaṇesu lobho",
  "atk-s0504a4:107_5": "uppajjitvā anukkamena parivuḍḍhiṁ gacchanto “taṇhāsoto”ti vuccati, yathā ca nadīsoto",
  "atk-s0504a4:107_6": "āgamanato yāva samuddappatti, tāva sati vicchedapaccayābhāve avicchijjamāno anuppabandhena",
  "atk-s0504a4:107_7": "pavattati, evaṁ taṇhāsotopi āgamanato paṭṭhāya asati vicchedapaccaye avicchijjamāno",
  "atk-s0504a4:107_8": "apāyasamuddābhimukho anuppabandhena pavattati. Yathā pana nadīsoto tadantogadhe satte",
  "atk-s0504a4:107_9": "osīdāpeti, sīsaṁ ukkhipituṁ na deti, maraṇaṁ vā maraṇamattaṁ vā dukkhaṁ pāpeti, evaṁ",
  "atk-s0504a4:107_10": "taṇhāsotopi attano sotantogate satte osīdāpeti, paññāsīsaṁ ukkhipituṁ na deti, kusalamūlacchedanena",
  "atk-s0504a4:107_11": "saṁkilesadhammasamāpajjanena ca maraṇaṁ vā maraṇamattaṁ vā dukkhaṁ pāpeti.",
  "atk-s0504a4:108_0": "Yathā ca nadiyā soto mahoghabhāvena pavattamāno uḷumpaṁ vā nāvaṁ vā bandhituṁ netuñca",
  "atk-s0504a4:108_1": "chekaṁ purisaṁ nissāya paratīraṁ gantuṁ ajjhāsayaṁ katvā tajjaṁ vāyāmaṁ karontena",
  "atk-s0504a4:108_2": "taritabbo, na yena vā tena vāti duruttaro, evaṁ taṇhāsotopi kāmoghabhavoghabhūto",
  "atk-s0504a4:108_3": "sīlasaṁvaraṁ pūretuṁ samathavipassanāsu kammaṁ kātuṁ “nipakena arahattaṁ pāpuṇissāmī”ti",
  "atk-s0504a4:108_4": "ajjhāsayaṁ samuṭṭhāpetvā kalyāṇamitte nissāya samathavipassanānāvaṁ abhiruhitvā sammāvāyāmaṁ",
  "atk-s0504a4:108_5": "karontena taritabbo, na yena vā tena vāti duruttaro. Evaṁ anukkamaparivuḍḍhito anuppabandhato",
  "atk-s0504a4:108_6": "osīdāpanato duruttaraṇatoti catūhi ākārehi taṇhāya nadīsotasadisatā veditabbā.",
  "atk-s0504a4:109_0": "Piyarūpaṁsātarūpanti piyajātikaṁ piyasabhāvaṁ piyarūpaṁ, madhurajātikaṁ madhurasabhāvaṁ",
  "atk-s0504a4:109_1": "sātarūpaṁ, iṭṭhasabhāvanti attho. Channetanti channaṁ etaṁ. Ajjhattikānanti ettha",
  "atk-s0504a4:109_2": "“evaṁ mayaṁ attāti gahaṇaṁ gamissāmā”ti iminā viya adhippāyena attānaṁ adhikāraṁ",
  "atk-s0504a4:109_3": "katvā pavattānīti ajjhattikāni. Tattha gocarajjhattaṁ, niyakajjhattaṁ, visayajjhattaṁ,",
  "atk-s0504a4:109_4": "ajjhattajjhattanti catubbidhaṁ ajjhattaṁ. Tesu “ajjhattarato samāhito”ti evamādīsu",
  "atk-s0504a4:109_5": "vuttaṁ idaṁ gocarajjhattaṁ nāma. “Ajjhattaṁ sampasādana”nti āgataṁ idaṁ niyakajjhattaṁ",
  "atk-s0504a4:109_6": "nāma. “Sabbanimittānaṁ amanasikārā ajjhattaṁ suññataṁ upasampajja viharatī”ti evamāgataṁ",
  "atk-s0504a4:109_7": "idaṁ visayajjhattaṁ nāma. “Ajjhattikā dhammā, bāhirā dhammā”ti ettha vuttaṁ ajjhattaṁ",
  "atk-s0504a4:109_8": "ajjhattajjhattaṁ nāma. Idhāpi etadeva adhippetaṁ, tasmā ajjhattāniyeva ajjhattikāni.",
  "atk-s0504a4:109_9": "Atha vā yathāvutteneva atthena “ajjhattā dhammā, bahiddhā dhammā”tiādīsu viya tesu",
  "atk-s0504a4:109_10": "ajjhattesu bhavāni ajjhattikāni, cakkhādīni. Tesaṁ ajjhattikānaṁ.",
  "atk-s0504a4:110_0": "Āyatanānanti ettha āyatanato, āyānaṁ tananato, āyatassa ca nayanato āyatanānīti.",
  "atk-s0504a4:110_1": "Cakkhādīsu hi taṁtaṁdvāravatthukā cittacetasikā dhammā sakena sakena anubhavanādinā",
  "atk-s0504a4:110_2": "kiccena āyatanti uṭṭhahanti ghaṭanti vāyamanti, te ca āyabhūte dhamme etāni tanonti",
  "atk-s0504a4:110_3": "vitthārenti, yañca anamatagge saṁsāre pavattaṁ ativiya āyataṁ vaṭṭadukkhaṁ, taṁ nayanti",
  "atk-s0504a4:110_4": "pavattenti. Iti sabbathāpime dhammā āyatanato, āyānaṁ tananato, āyatassa ca nayanato",
  "atk-s0504a4:110_5": "āyatanānīti vuccanti. Apica nivāsaṭṭhānaṭṭhena, ākaraṭṭhena, samosaraṇaṭṭhānaṭṭhena,",
  "atk-s0504a4:110_6": "sañjātidesaṭṭhena, kāraṇaṭṭhena ca āyatanaṁ veditabbaṁ. Tathā hi loke “issarāyatanaṁ",
  "atk-s0504a4:110_7": "devāyatana”ntiādīsu nivāsaṭṭhānaṁ āyatananti vuccati. “Suvaṇṇāyatanaṁ rajatāyatana”ntiādīsu",
  "atk-s0504a4:110_8": "ākaro. Sāsane pana “manorame āyatane, sevanti naṁ vihaṅgamā”tiādīsu samosaraṇaṭṭhānaṁ.",
  "atk-s0504a4:110_9": "“Dakkhiṇāpatho gunnaṁ āyatana”ntiādīsu sañjātideso. “Tatra tatreva sakkhibhabbataṁ",
  "atk-s0504a4:110_10": "pāpuṇāti sati satiāyatane”tiādīsu kāraṇaṁ āyatananti vuccati. Cakkhādīsu ca te te",
  "atk-s0504a4:110_11": "cittacetasikā dhammā nivasanti tadāyattavuttitāyāti cakkhādayo tesaṁ nivāsaṭṭhānaṁ.",
  "atk-s0504a4:110_12": "Tattha ca te ākiṇṇā tannissitattāti te nesaṁ ākaro, samosaraṇaṭṭhānañca tattha vatthudvārabhāvena",
  "atk-s0504a4:110_13": "samosaraṇato, sañjātideso ca tannissayabhāvena tesaṁ tattheva uppattito, kāraṇañca",
  "atk-s0504a4:110_14": "tadabhāve tesaṁ abhāvatoti. Iti nivāsaṭṭhānaṭṭhena, ākaraṭṭhena, samosaraṇaṭṭhānaṭṭhena,",
  "atk-s0504a4:110_15": "sañjātidesaṭṭhena, kāraṇaṭṭhenāti imehi kāraṇehi cakkhādīni āyatanānīti vuccanti.",
  "atk-s0504a4:110_16": "Tena vuttaṁ “channetaṁ ajjhattikānaṁ āyatanāna”nti.",
  "atk-s0504a4:111_0": "Yadipi rūpādayopi dhammā “rūpaṁ loke piyarūpaṁ sātarūpaṁ, etthesā taṇhā uppajjamānā",
  "atk-s0504a4:111_1": "uppajjatī”ti taṇhāvatthubhāvato piyarūpasātarūpabhāvena vuttā. Cakkhādike pana muñcitvā",
  "atk-s0504a4:111_2": "attabhāvapaññattiyā abhāvato “mama cakkhu mama sota”ntiādinā adhikasinehavatthubhāvena",
  "atk-s0504a4:111_3": "cakkhādayo sātisayaṁ piyarūpaṁ sātarūpanti niddesaṁ arahantīti dassetuṁ “piyarūpaṁ",
  "atk-s0504a4:111_4": "sātarūpanti kho, bhikkhave, channetaṁ ajjhattikānaṁ āyatanānaṁ adhivacana”nti vuttaṁ.",
  "atk-s0504a4:112_0": "Orambhāgiyānanti ettha oraṁ vuccati kāmadhātu, tappariyāpannā orambhāgā, paccayabhāvena",
  "atk-s0504a4:112_1": "tesaṁ hitāti orambhāgiyā. Yassa saṁvijjanti, taṁ puggalaṁ vaṭṭasmiṁ saṁyojenti bandhantīti",
  "atk-s0504a4:112_2": "saṁyojanāni. Sakkāyadiṭṭhivicikicchāsīlabbataparāmāsakāmarāgabyāpādānaṁ etaṁ adhivacanaṁ.",
  "atk-s0504a4:112_3": "Te hi kāmabhavūpagānaṁ saṅkhārānaṁ paccayā hutvā rūpārūpadhātuto heṭṭhābhāvena nihīnabhāvena",
  "atk-s0504a4:112_4": "orambhāgabhūtena kāmabhavena satte saṁyojenti. Eteneva tesaṁ heṭṭhārahadasadisatā",
  "atk-s0504a4:112_5": "dīpitāti daṭṭhabbā. Ūmibhayantikho, bhikkhave, kodhupāyāsassetaṁ adhivacananti bhāyati",
  "atk-s0504a4:112_6": "etasmāti bhayaṁ, ūmi eva bhayanti ūmibhayaṁ. Kujjhanaṭṭhena kodho, sveva cittassa",
  "atk-s0504a4:112_7": "sarīrassa ca abhippamaddanapavedhanuppādanena daḷhaṁ āyāsanaṭṭhena upāyāso.",
  "atk-s0504a4:113_0": "Ettha ca anekavāraṁ pavattitvā attanā samavetaṁ sattaṁ ajjhottharitvā sīsaṁ ukkhipituṁ",
  "atk-s0504a4:113_1": "adatvā anayabyasanāpādanena kodhupāyāsassa ūmisadisatā daṭṭhabbā. Tathā kāmaguṇānaṁ",
  "atk-s0504a4:113_2": "kilesābhibhūte satte ito ca etto, etto ca itoti evaṁ manāpiyarūpādivisayasaṅkhāte",
  "atk-s0504a4:113_3": "attani saṁsāretvā yathā tato bahibhūte nekkhamme cittampi na uppajjati evaṁ āvaṭṭetvā",
  "atk-s0504a4:113_4": "byasanāpādanena āvaṭṭasadisatā daṭṭhabbā. Yathā pana gaharakkhasopi ārakkharahitaṁ",
  "atk-s0504a4:113_5": "attano gocarabhūmigataṁ purisaṁ abhibhuyya gahetvā agocare ṭhitampi rakkhasamāyāya",
  "atk-s0504a4:113_6": "gocaraṁ netvā bheravarūpadassanādinā avasaṁ attano upakāraṁ kātuṁ asamatthaṁ katvā",
  "atk-s0504a4:113_7": "anvāvisitvā vaṇṇabalabhogayasasukhehipi viyojento mahantaṁ anayabyasanaṁ āpādeti,",
  "atk-s0504a4:113_8": "evaṁ mātugāmopi yonisomanasikārarahitaṁ avīrapurisaṁ itthikuttabhūtehi attano hāvabhāvavilāsehi",
  "atk-s0504a4:113_9": "abhibhuyya gahetvā vīrajātiyampi attano rūpādīhi palobhanavasena itthimāyāya anvāvisitvā",
  "atk-s0504a4:113_10": "avasaṁ attano upakāradhamme sīlādayo sampādetuṁ asamatthaṁ karonto guṇavaṇṇādīhi",
  "atk-s0504a4:113_11": "viyojetvā mahantaṁ anayabyasanaṁ āpādeti, evaṁ mātugāmassa gaharakkhasasadisatā daṭṭhabbā.",
  "atk-s0504a4:113_12": "Tena vuttaṁ “āvaṭṭanti kho, bhikkhave, pañcannetaṁ kāmaguṇānaṁ adhivacanaṁ, gaharakkhasoti",
  "atk-s0504a4:113_13": "kho, bhikkhave, mātugāmassetaṁ adhivacana”nti.",
  "atk-s0504a4:114_0": "Paṭisototi kho bhikkhave nekkhammassetaṁ adhivacananti ettha pabbajjā saha upacārena",
  "atk-s0504a4:114_1": "paṭhamajjhānaṁ vipassanāpaññā ca nibbānañca nekkhammaṁ nāma. Sabbepi kusalā dhammā",
  "atk-s0504a4:114_2": "nekkhammaṁ nāma. Vuttañhetaṁ –",
  "atk-s0504a4:115": "“Pabbajjā paṭhamaṁ jhānaṁ, nibbānañca vipassanā;",
  "atk-s0504a4:116": "Sabbepi kusalā dhammā, nekkhammanti pavuccare”ti.",
  "atk-s0504a4:117_0": "Imesaṁ pana pabbajjādīnaṁ taṇhāsotassa paṭilomato paṭisotasadisatā veditabbā. Avisesena",
  "atk-s0504a4:117_1": "hi dhammavinayo nekkhammaṁ, tassa adhiṭṭhānaṁ pabbajjā ca, dhammavinayo ca taṇhāsotassa",
  "atk-s0504a4:117_2": "paṭisotaṁ vuccati. Vuttañhetaṁ –",
  "atk-s0504a4:118": "“Paṭisotagāmiṁ nipuṇaṁ, gambhīraṁ duddasaṁ aṇuṁ;",
  "atk-s0504a4:119": "Rāgarattā na dakkhanti, tamokhandhena āvutā”ti. ;",
  "atk-s0504a4:120_0": "Vīriyārambhassāti catubbidhasammappadhānavīriyassa. Tassa kāmoghādibhedataṇhāsotasantaraṇassa",
  "atk-s0504a4:120_1": "hatthehi pādehi caturaṅganadīsotasantaraṇavāyāmassa sadisatā pākaṭāyeva. Tathā nadīsotassa",
  "atk-s0504a4:120_2": "tīre ṭhitassa cakkhumato purisassa kāmādiṁ catubbidhampi oghaṁ taritvā tassa paratīrabhūte",
  "atk-s0504a4:120_3": "nibbānathale ṭhitassa pañcahi cakkhūhi cakkhumato bhagavato sadisabhāvo. Tena vuttaṁ",
  "atk-s0504a4:120_4": "“cakkhumā puriso…pe… sammāsambuddhassā”ti.",
  "atk-s0504a4:121_0": "Tatridaṁ opammasaṁsandanaṁ – nadīsoto viya anuppabandhavasena pavattamāno taṇhāsoto,",
  "atk-s0504a4:121_1": "tena vuyhamāno puriso viya anamatagge saṁsāravaṭṭe paribbhamanato taṇhāsotena vuyhamāno",
  "atk-s0504a4:121_2": "satto, tassa tattha piyarūpasātarūpavatthusmiṁ abhiniveso viya imassa cakkhādīsu",
  "atk-s0504a4:121_3": "abhiniveso, saūmisāvaṭṭasagaharakkhaso heṭṭhārahado viya kodhupāyāsapañcakāmaguṇamātugāmasamākulo",
  "atk-s0504a4:121_4": "pañcorambhāgiyasaṁyojanasamūho, tamatthaṁ yathābhūtaṁ viditvā tassa nadīsotassa paratīre",
  "atk-s0504a4:121_5": "ṭhito cakkhumā puriso viya sakalaṁ saṁsārādīnavaṁ sabbañca ñeyyadhammaṁ yathābhūtaṁ",
  "atk-s0504a4:121_6": "viditvā taṇhāsotassa paratīrabhūte nibbānathale ṭhito samantacakkhu bhagavā, tassa",
  "atk-s0504a4:121_7": "purisassa tasmiṁ nadiyā sotena vuyhamāne purise anukampāya rahadassa rahadādīnavassa",
  "atk-s0504a4:121_8": "ca ācikkhanaṁ viya taṇhāsotena vuyhamānassa sattassa mahākaruṇāya bhagavato taṇhādīnaṁ",
  "atk-s0504a4:121_9": "tadādīnavassa ca vibhāvanā, tassa vacanaṁ asaddahitvā anusotagāmino tassa purisassa",
  "atk-s0504a4:121_10": "tasmiṁ rahade maraṇappattimaraṇamattadukkhappattiyo viya bhagavato vacanaṁ asampaṭicchantassa",
  "atk-s0504a4:121_11": "apāyuppatti, sugatiyaṁ dukkhuppatti ca, tassa pana vacanaṁ saddahitvā hatthehi ca",
  "atk-s0504a4:121_12": "pādehi ca vāyāmakaraṇaṁ viya tena ca vāyāmena paratīraṁ patvā sukhena yathicchitaṭṭhānagamanaṁ",
  "atk-s0504a4:121_13": "viya bhagavato vacanaṁ sampaṭicchitvā taṇhādīsu ādīnavaṁ passitvā taṇhāsotassa paṭisotapabbajjādinekkhammavasena",
  "atk-s0504a4:121_14": "vīriyārambho, āraddhavīriyassa ca teneva vīriyārambhena taṇhāsotātikkamanaṁ nibbānatīraṁ",
  "atk-s0504a4:121_15": "patvā arahattaphalasamāpattivasena yathāruci sukhavihāroti.",
  "atk-s0504a4:122_0": "Gāthāsu sahāpi dukkhena jaheyya kāmeti jhānamaggādhigamatthaṁ samathavipassanānuyogaṁ",
  "atk-s0504a4:122_1": "karonto bhikkhu yadipi tesaṁ pubbabhāgapaṭipadā kicchena kasirena sampajjati, na",
  "atk-s0504a4:122_2": "sukhena vīthiṁ otarati pubbabhāgabhāvanāya kilesānaṁ balavabhāvato, indriyānaṁ vā",
  "atk-s0504a4:122_3": "atikkhabhāvato. Tathā sati sahāpi dukkhena jaheyya kāme, paṭhamajjhānena vikkhambhento",
  "atk-s0504a4:122_4": "tatiyamaggena samucchindanto kilesakāme pajaheyya. Etena dukkhapaṭipade jhānamagge dasseti.",
  "atk-s0504a4:123_0": "Yogakkhemaṁ āyatiṁ patthayānoti anāgāmitaṁ arahattaṁ icchanto ākaṅkhamāno. Ayañhettha",
  "atk-s0504a4:123_1": "adhippāyo – yadipi etarahi kicchena kasirena jhānapurimamagge adhigacchāmi, ime pana",
  "atk-s0504a4:123_2": "nissāya upari arahattaṁ adhigantvā katakicco pahīnasabbadukkho bhavissāmīti sahāpi",
  "atk-s0504a4:123_3": "dukkhena jhānādīhi kāme pajaheyyāti. Atha vā yo kāmavitakkabahulo puggalo kalyāṇamittassa",
  "atk-s0504a4:123_4": "vasena pabbajjaṁ sīlavisodhanaṁ jhānādīnaṁ pubbabhāgapaṭipattiṁ vā paṭipajjanto kicchena",
  "atk-s0504a4:123_5": "kasirena assumukho rodamāno taṁ vitakkaṁ vikkhambheti, taṁ sandhāya vuttaṁ “sahāpi",
  "atk-s0504a4:123_6": "dukkhena jaheyya kāme”ti. So hi kicchenapi kāme pajahanto jhānaṁ nibbattetvā taṁ",
  "atk-s0504a4:123_7": "jhānaṁ pādakaṁ katvā vipassanto anukkamena arahatte patiṭṭhaheyya. Tena vuttaṁ “yogakkhemaṁ",
  "atk-s0504a4:123_8": "āyatiṁ patthayāno”ti.",
  "atk-s0504a4:124_0": "Sammappajānoti vipassanāsahitāya maggapaññāya sammadeva pajānanto. Suvimuttacittoti",
  "atk-s0504a4:124_1": "tassa ariyamaggādhigamassa anantaraṁ phalavimuttiyā suṭṭhu vimuttacitto. Vimuttiyā",
  "atk-s0504a4:124_2": "phassaye tattha tatthāti tasmiṁ tasmiṁ maggaphalādhigamanakāle vimuttiṁ nibbānaṁ",
  "atk-s0504a4:124_3": "phassaye phuseyya pāpuṇeyya adhigaccheyya sacchikareyya. Upayogatthe hi “vimuttiyā”ti",
  "atk-s0504a4:124_4": "idaṁ sāmivacanaṁ. Vimuttiyā vā ārammaṇabhūtāya tattha tattha taṁtaṁphalasamāpattikāle",
  "atk-s0504a4:124_5": "attano phalacittaṁ phassaye phuseyya pāpuṇeyya, nibbānogadhāya phalasamāpattiyā vihareyyāti",
  "atk-s0504a4:124_6": "attho. Sa vedagūti so vedasaṅkhātena maggañāṇena catunnaṁ saccānaṁ gatattā paṭividdhattā",
  "atk-s0504a4:124_7": "vedagū. Lokantagūti khandhalokassa pariyantaṁ gato. Sesaṁ suviññeyyameva.",
  "atk-s0504a4:125": "Dasamasuttavaṇṇanā niṭṭhitā.",
  "atk-s0504a4:126": "11. Carasuttavaṇṇanā",
  "atk-s0504a4:127_0": "110. Ekādasame caratoti gacchantassa, caṅkamantassa vā. Uppajjati kāmavitakko vāti",
  "atk-s0504a4:127_1": "vatthukāmesu avītarāgatāya tādise paccaye kāmapaṭisaṁyutto vā vitakko uppajjati ce,",
  "atk-s0504a4:127_2": "yadi uppajjati. Byāpādavitakko vā vihiṁsāvitakko vāti āghātanimittabyāpādapaṭisaṁyutto",
  "atk-s0504a4:127_3": "vā vitakko, leḍḍudaṇḍādīhi paraviheṭhanavasena vihiṁsāpaṭisaṁyutto vā vitakko uppajjati",
  "atk-s0504a4:127_4": "ceti sambandho. Adhivāsetīti taṁ yathāvuttaṁ kāmavitakkādiṁ yathāpaccayaṁ attano",
  "atk-s0504a4:127_5": "citte uppannaṁ “itipāyaṁ vitakko pāpako, itipi akusalo, itipi sāvajjo, so ca kho",
  "atk-s0504a4:127_6": "attabyābādhāyapi saṁvattatī”tiādinā nayena paccavekkhaṇāya abhāvato adhivāseti attano",
  "atk-s0504a4:127_7": "cittaṁ āropetvā vāseti ce. Adhivāsentoyeva ca nappajahati tadaṅgādippahānavasena",
  "atk-s0504a4:127_8": "na paṭinissajjati, tato eva na vinodeti attano cittasantānato na nudati na nīharati,",
  "atk-s0504a4:127_9": "tathā avinodanato na byantīkaroti na vigatantaṁ karoti. Ātāpī pahitatto yathā tesaṁ",
  "atk-s0504a4:127_10": "antopi nāvasissati antamaso bhaṅgamattampi evaṁ karoti, ayaṁ pana tathā na karotīti",
  "atk-s0504a4:127_11": "attho. Tathābhūtova na anabhāvaṁ gameti anu anu abhāvaṁ na gameti. Na pajahati ce,",
  "atk-s0504a4:127_12": "na vinodeti cetiādinā ce-saddaṁ yojetvā attho veditabbo.",
  "atk-s0504a4:128_0": "Caranti caranto. Evaṁbhūtoti evaṁ kāmavitakkādipāpavitakkehi samaṅgībhūto. Anātāpīanottāpīti",
  "atk-s0504a4:128_1": "kilesānaṁ ātāpanassa vīriyassa abhāvena anātāpī, pāputrāsaātāpanaparitāpanalakkhaṇassa",
  "atk-s0504a4:128_2": "ottappassa abhāvena anottāpī. Satataṁ samitanti sabbakālaṁ nirantaraṁ. Kusīto hīnavīriyoti",
  "atk-s0504a4:128_3": "kusalehi dhammehi parihāyitvā akusalapakkhe kucchitaṁ sīdanato kosajjasamannāgamena",
  "atk-s0504a4:128_4": "ca kusīto, sammappadhānavīriyābhāvena hīnavīriyo vīriyavirahitoti vuccati kathīyati.",
  "atk-s0504a4:128_5": "Ṭhitassāti gamanaṁ upacchinditvā tiṭṭhato. Sayanairiyāpathassa visesato kosajjapakkhikattā",
  "atk-s0504a4:128_6": "yathā taṁsamaṅgino vitakkā sambhavanti, taṁ dassetuṁ “jāgarassā”ti vuttaṁ.",
  "atk-s0504a4:129_0": "Sukkapakkhe tañce, bhikkhave, bhikkhu nādhivāsetīti āraddhavīriyassāpi viharato anādimati",
  "atk-s0504a4:129_1": "saṁsāre cirakālabhāvitena tathārūpappaccayasamāyogena satisammosena vā kāmavitakkādi",
  "atk-s0504a4:129_2": "uppajjati ce, taṁ bhikkhu attano cittaṁ āropetvā na vāseti ce, abbhantare na vāseti",
  "atk-s0504a4:129_3": "ceti attho. Anadhivāsento kiṁ karotīti? Pajahati chaḍḍeti. Kiṁ kacavaraṁ viya piṭakena?",
  "atk-s0504a4:129_4": "Na hi, apica kho taṁ vinodeti nudati nīharati. Kiṁ balībaddaṁ viya patodena? Na hi,",
  "atk-s0504a4:129_5": "atha kho naṁ byantīkaroti vigatantaṁ karoti. Yathā tesaṁ antopi nāvasissati antamaso",
  "atk-s0504a4:129_6": "bhaṅgamattampi, tathā te karoti. Kathaṁ pana te tathā karoti? Anabhāvaṁ gameti anu",
  "atk-s0504a4:129_7": "anu abhāvaṁ gameti, vikkhambhanappahānena yathā suvikkhambhitā honti tathā ne karotīti vuttaṁ hoti.",
  "atk-s0504a4:130_0": "Evaṁbhūtotiādīsu evaṁ kāmavitakkādīnaṁ anadhivāsanena suvisuddhāsayo samāno tāya",
  "atk-s0504a4:130_1": "ca āsayasampattiyā tannimittāya ca payogasampattiyā parisuddhasīlo indriyesu guttadvāro",
  "atk-s0504a4:130_2": "bhojane mattaññū satisampajaññena samannāgato jāgariyaṁ anuyutto tadaṅgādivasena",
  "atk-s0504a4:130_3": "kilesānaṁ ātāpanalakkhaṇena vīriyena samannāgatattā ātāpī, sabbaso pāputrāsena samannāgatattā.",
  "atk-s0504a4:130_4": "Ottāpī satataṁ rattindivaṁ, samitaṁ nirantaraṁ samathavipassanābhāvanānuyogavasena",
  "atk-s0504a4:130_5": "catubbidhasammappadhānasiddhiyā, āraddhavīriyo pahitatto nibbānaṁ paṭipesitacittoti",
  "atk-s0504a4:130_6": "vuccati kathīyatīti attho. Sesaṁ vuttanayameva.",
  "atk-s0504a4:131_0": "Gāthāsu gehanissitanti ettha gehavāsīhi apariccattattā gehavāsīnaṁ sabhāvattā gehadhammattā",
  "atk-s0504a4:131_1": "vā gehaṁ vuccati vatthukāmo. Atha vā gehapaṭibaddhabhāvato kilesakāmānaṁ nivāsaṭṭhānabhāvato",
  "atk-s0504a4:131_2": "taṁvatthukattā vā kāmavitakkādi gehanissitaṁ nāma. Kummaggaṁ paṭipannoti yasmā ariyamaggassa",
  "atk-s0504a4:131_3": "uppathabhāvato abhijjhādayo tadekaṭṭhadhammā ca kummaggo, tasmā kāmavitakkādibahulo",
  "atk-s0504a4:131_4": "puggalo kummaggaṁ paṭipanno nāma. Mohaneyyesu mucchitoti mohasaṁvattaniyesu rūpādīsu",
  "atk-s0504a4:131_5": "mucchito sammatto ajjhopanno. Sambodhinti ariyamaggañāṇaṁ. Phuṭṭhunti phusituṁ pattuṁ,",
  "atk-s0504a4:131_6": "so tādiso micchāsaṅkappagocaro abhabbo, na kadāci taṁ pāpuṇātīti attho.",
  "atk-s0504a4:132_0": "Vitakkaṁ samayitvānāti yathāvuttaṁ micchāvitakkaṁ paṭisaṅkhānabhāvanābalehi vūpasametvā.",
  "atk-s0504a4:132_1": "Vitakkūpasame ratoti navannampi mahāvitakkānaṁ accantavūpasamabhūte arahatte nibbāne",
  "atk-s0504a4:132_2": "eva vā ajjhāsayena rato abhirato. Bhabbo so tādisoti so yathāvutto sammā paṭipajjamāno",
  "atk-s0504a4:132_3": "puggalo pubbabhāge samathavipassanābalena sabbavitakke yathārahaṁ tadaṅgādivasena",
  "atk-s0504a4:132_4": "vūpasametvā ṭhito, vipassanaṁ ussukkāpetvā maggapaṭipāṭiyā arahattamaggañāṇasaṅkhātaṁ",
  "atk-s0504a4:132_5": "nibbānasaṅkhātañca anuttaraṁ sambodhiṁ phuṭṭhuṁ adhigantuṁ bhabbo samatthoti.",
  "atk-s0504a4:133": "Ekādasamasuttavaṇṇanā niṭṭhitā.",
  "atk-s0504a4:134": "12. Sampannasīlasuttavaṇṇanā",
  "atk-s0504a4:135": "111. Dvādasame sampannasīlāti ettha tividhaṁ sampannaṁ paripuṇṇasamaṅgīmadhuravasena. Tesu –",
  "atk-s0504a4:136": "“Sampannaṁ sālikedāraṁ, suvā bhuñjanti kosiya;",
  "atk-s0504a4:137": "Paṭivedemi te brahme, na ne vāretumussahe”ti. –",
  "atk-s0504a4:138_0": "Ettha paripuṇṇattho sampannasaddo. “Iminā pātimokkhasaṁvarena upeto hoti samupeto",
  "atk-s0504a4:138_1": "upagato samupagato sampanno samannāgato”ti ettha samaṅgibhāvattho sampannasaddo.",
  "atk-s0504a4:138_2": "“Imissā, bhante, mahāpathaviyā heṭṭhimatalaṁ sampannaṁ – seyyathāpi khuddamadhuṁ",
  "atk-s0504a4:138_3": "anīlakaṁ, evamassāda”nti ettha madhurattho sampannasaddo. Idha pana paripuṇṇatthepi",
  "atk-s0504a4:138_4": "samaṅgibhāvepi vaṭṭati, tasmā sampannasīlāti paripuṇṇasīlā hutvātipi, sīlasamaṅgino",
  "atk-s0504a4:138_5": "hutvātipi evamettha attho veditabbo.",
  "atk-s0504a4:139_0": "Tattha “paripuṇṇasīlā”ti iminā atthena khettadosavigamena khettapāripūri viya paripuṇṇaṁ",
  "atk-s0504a4:139_1": "nāma hoti. Tena vuttaṁ “khettadosavigamena khettapāripūri viya sīladosavigamena sīlapāripūri",
  "atk-s0504a4:139_2": "vuttā”ti. “Sīlasamaṅgino”ti iminā pana atthena sīlena samaṅgībhūtā samodhānagatā",
  "atk-s0504a4:139_3": "samannāgatā hutvā viharathāti vuttaṁ hoti. Tattha dvīhi kāraṇehi sampannasīlatā hoti",
  "atk-s0504a4:139_4": "sīlavipattiyā ādīnavadassanena, sīlasampattiyā ānisaṁsadassanena ca. Tadubhayampi",
  "atk-s0504a4:139_5": "visuddhimagge vuttanayena veditabbaṁ. Tattha “sampannasīlā”ti ettāvatā kira bhagavā",
  "atk-s0504a4:139_6": "catupārisuddhisīlaṁ uddisitvā “pātimokkhasaṁvarasaṁvutā”ti iminā jeṭṭhakasīlaṁ dassetītiādinā",
  "atk-s0504a4:139_7": "ettha yaṁ vattabbaṁ, taṁ heṭṭhā vuttameva. Kimassa uttari karaṇīyanti evaṁ sampannasīlānaṁ",
  "atk-s0504a4:139_8": "viharataṁ tumhākaṁ kinti siyā uttari kātabbaṁ, paṭipajjitabbanti ceti attho.",
  "atk-s0504a4:140_0": "Evaṁ “sampannasīlā, bhikkhave, viharathā”tiādinā sampādanūpāyena saddhiṁ sīlasampadāya",
  "atk-s0504a4:140_1": "bhikkhū niyojento anekapuggalādhiṭṭhānaṁ katvā desanaṁ ārabhitvā idāni yasmā ekapuggalādhiṭṭhānavasena",
  "atk-s0504a4:140_2": "pavattitāpi bhagavato desanā anekapuggalādhiṭṭhānāva hoti sabbasādhāraṇattā, tasmā",
  "atk-s0504a4:140_3": "taṁ ekapuggalādhiṭṭhānavasena dassento “carato cepi, bhikkhave, bhikkhuno”tiādimāha.",
  "atk-s0504a4:141_0": "Tattha abhijjhāyati etāyāti abhijjhā, parabhaṇḍābhijjhāyanalakkhaṇassa lobhassetaṁ",
  "atk-s0504a4:141_1": "adhivacanaṁ. Byāpajjati pūtibhavati cittaṁ etenāti byāpādo, “anatthaṁ me acarī”tiādinayappavattassa",
  "atk-s0504a4:141_2": "ekūnavīsatiāghātavatthuvisayassa dosassetaṁ adhivacanaṁ. Ubhinnampi “tattha katamo",
  "atk-s0504a4:141_3": "kāmacchando? Yo kāmesu kāmacchando kāmasneho kāmapipāsā kāmapariḷāho kāmamucchā kāmajjhosāna”nti,",
  "atk-s0504a4:141_4": "tathā “lobho lubbhanā lubbhitattaṁ sārāgo sārajjanā sārajjitattaṁ abhijjhā lobho",
  "atk-s0504a4:141_5": "akusalamūla”ntiādinā, “doso dussanā dussitattaṁ byāpatti byāpajjanā byāpajjitattaṁ",
  "atk-s0504a4:141_6": "virodho paṭivirodho caṇḍikkaṁ asuropo anattamanatā cittassā”tiādinā ca vitthāro veditabbo.",
  "atk-s0504a4:141_7": "Vigato hotīti ayañca abhijjhā, ayañca byāpādo vigato hoti apagato, pahīno hotīti",
  "atk-s0504a4:141_8": "attho. Ettāvatā kāmacchandanīvaraṇassa ca byāpādanīvaraṇassa ca pahānaṁ dassitaṁ hoti.",
  "atk-s0504a4:142_0": "Thinamiddhanti thinañceva middhañca. Tesu cittassa akammaññatā thinaṁ, ālasiyassetaṁ",
  "atk-s0504a4:142_1": "adhivacanaṁ, vedanādīnaṁ tiṇṇaṁ khandhānaṁ akammaññatā middhaṁ, pacalāyikabhāvassetaṁ",
  "atk-s0504a4:142_2": "adhivacanaṁ. Ubhinnampi “tattha katamaṁ thinaṁ? Yā cittassa akallatā akammaññatā",
  "atk-s0504a4:142_3": "olīyanā sallīyanā. Tattha katamaṁ middhaṁ? Yā kāyassa akallatā akammaññatā onāho",
  "atk-s0504a4:142_4": "pariyonāho”tiādinā nayena vitthāro veditabbo.",
  "atk-s0504a4:143_0": "Uddhaccakukkuccanti uddhaccañceva kukkuccañca. Tattha uddhaccaṁ nāma cittassa uddhatākāro,",
  "atk-s0504a4:143_1": "kukkuccaṁ nāma akatakalyāṇassa katapāpassa tappaccayā vippaṭisāro. Ubhinnampi “tattha",
  "atk-s0504a4:143_2": "katamaṁ uddhaccaṁ? Yaṁ cittassa uddhaccaṁ avūpasamo cetaso vikkhepo bhantattaṁ cittassā”tiādinā",
  "atk-s0504a4:143_3": "vitthāro. “Akataṁ vata me kalyāṇaṁ, akataṁ kusalaṁ, akataṁ bhīruttānaṁ; kataṁ pāpaṁ,",
  "atk-s0504a4:143_4": "kataṁ luddaṁ, kataṁ kibbisa”ntiādinā pavattiākāro veditabbo.",
  "atk-s0504a4:144_0": "Vicikicchāti buddhādīsu saṁsayo. Tassā “satthari kaṅkhati vicikicchati, nādhimuccati",
  "atk-s0504a4:144_1": "na sampasīdatī”tiādinā, “tattha katamā vicikicchā? Yā kaṅkhā kaṅkhāyanā kaṅkhāyitattaṁ",
  "atk-s0504a4:144_2": "vimati vicikicchā dveḷhakaṁ dvedhāpatho saṁsayo anekaṁsaggāho āsappanā parisappanā",
  "atk-s0504a4:144_3": "apariyogāhanā chambhitattaṁ cittassa manovilekho”tiādinā ca nayena vitthāro veditabbo.",
  "atk-s0504a4:145": "Ettha ca abhijjhābyāpādādīnaṁ vigamavasena ca pahānavasena ca tesaṁ vikkhambhanameva veditabbaṁ. Yaṁ sandhāya vuttaṁ –",
  "atk-s0504a4:146_0": "“So abhijjhaṁ loke pahāya vigatābhijjhena cetasā viharati, abhijjhāya cittaṁ parisodheti.",
  "atk-s0504a4:146_1": "Byāpādapadosaṁ pahāya abyāpannacitto viharati, byāpādapadosā cittaṁ parisodheti.",
  "atk-s0504a4:146_2": "Thinamiddhaṁ pahāya vigatathinamiddho viharati ālokasaññī sato sampajāno, thinamiddhā",
  "atk-s0504a4:146_3": "cittaṁ parisodheti. Uddhaccakukkuccaṁ pahāya anuddhato viharati ajjhattaṁ upasantacitto",
  "atk-s0504a4:146_4": "uddhaccakukkuccā cittaṁ parisodheti. Vicikicchaṁ pahāya tiṇṇavicikiccho viharati",
  "atk-s0504a4:146_5": "akathaṁkathī kusalesu dhammesu, vicikicchāya cittaṁ parisodhetī”ti.",
  "atk-s0504a4:147_0": "Tattha yathā nīvaraṇānaṁ pahānaṁ hoti, taṁ veditabbaṁ. Kathañca nesaṁ pahānaṁ hoti?",
  "atk-s0504a4:147_1": "Kāmacchandassa tāva asubhanimitte yonisomanasikārena pahānaṁ hoti, subhanimitte ayonisomanasikārenassa",
  "atk-s0504a4:147_2": "uppatti. Tenāha bhagavā –",
  "atk-s0504a4:148": "“Atthi, bhikkhave, subhanimittaṁ. Tattha ayonisomanasikārabahulīkāro ayamāhāro anuppannassa vā kāmacchandassa uppādāya, uppannassa vā kāmacchandassa bhiyyobhāvāya vepullāyā”ti.",
  "atk-s0504a4:149_0": "Evaṁ subhanimitte ayonisomanasikārena uppajjantassa kāmacchandassa tappaṭipakkhato",
  "atk-s0504a4:149_1": "asubhanimitte yonisomanasikārena pahānaṁ hoti. Tattha asubhanimittaṁ nāma asubhampi",
  "atk-s0504a4:149_2": "asubhārammaṇampi, yonisomanasikāro nāma upāyamanasikāro, pathamanasikāro, anicce",
  "atk-s0504a4:149_3": "aniccanti vā, dukkhe dukkhanti vā, anattani anattāti vā, asubhe asubhanti vā manasikāro.",
  "atk-s0504a4:149_4": "Taṁ tattha bahulaṁ pavattayato kāmacchando pahīyati. Tenāha bhagavā –",
  "atk-s0504a4:150": "“Atthi, bhikkhave, asubhanimittaṁ. Tattha yonisomanasikārabahulīkāro – ayamāhāro anuppannassa vā kāmacchandassa anuppādāya, uppannassa vā kāmacchandassa pahānāyā”ti.",
  "atk-s0504a4:151_0": "Apica cha dhammā kāmacchandassa pahānāya saṁvattanti – asubhanimittassa uggaho, asubhabhāvanānuyogo,",
  "atk-s0504a4:151_1": "indriyesu guttadvāratā, bhojane mattaññutā, kalyāṇamittatā, sappāyakathāti. Dasavidhañhi",
  "atk-s0504a4:151_2": "asubhanimittaṁ uggaṇhantassapi kāmacchando pahīyati, bhāventassapi, indriyesu pihitadvārassapi",
  "atk-s0504a4:151_3": "catunnaṁ pañcannaṁ ālopānaṁ okāse sati udakaṁ pivitvā yāpanasīlatāya bhojane mattaññunopi. Tena vuttaṁ –",
  "atk-s0504a4:152": "“Cattāro pañca ālope, abhutvā udakaṁ pive;",
  "atk-s0504a4:153": "Alaṁ phāsuvihārāya, pahitattassa bhikkhuno”ti. ;",
  "atk-s0504a4:154_0": "Asubhakammikatissattherasadise kalyāṇamitte sevantassapi kāmacchando pahīyati, ṭhānanisajjādīsu",
  "atk-s0504a4:154_1": "dasaasubhanissitasappāyakathāyapi pahīyati. Tena vuttaṁ “cha dhammā kāmacchandassa",
  "atk-s0504a4:154_2": "pahānāya saṁvattantī”ti.",
  "atk-s0504a4:155_0": "Paṭighanimitte āyonisomanasikārena byāpādassa uppādo hoti. Tattha paṭighampi paṭighanimittaṁ,",
  "atk-s0504a4:155_1": "paṭighārammaṇampi paṭighanimittaṁ. Ayonisomanasikāro sabbattha ekalakkhaṇo eva. Taṁ",
  "atk-s0504a4:155_2": "tasmiṁ nimitte bahulaṁ pavattayato byāpādo uppajjati. Tenāha bhagavā –",
  "atk-s0504a4:156": "“Atthi, bhikkhave, paṭighanimittaṁ. Tattha ayonisomanasikārabahulīkāro – ayamāhāro anuppannassa vā byāpādassa uppādāya, uppannassa vā byāpādassa bhiyyobhāvāya vepullāyā”ti.",
  "atk-s0504a4:157_0": "Mettāya pana cetovimuttiyā yonisomanasikārenassa pahānaṁ hoti. Tattha “mettā”ti vutte",
  "atk-s0504a4:157_1": "appanāpi upacāropi vaṭṭati, “cetovimuttī”ti pana appanāva. Yonisomanasikāro vuttalakkhaṇova.",
  "atk-s0504a4:157_2": "Taṁ tattha bahulaṁ pavattayato byāpādo pahīyati. Tenāha bhagavā –",
  "atk-s0504a4:158": "“Atthi, bhikkhave, mettācetovimutti. Tattha yonisomanasikārabahulīkāro ayamāhāro anuppannassa vā byāpādassa anuppādāya uppannassa vā byāpādassa pahānāyā”ti.",
  "atk-s0504a4:159_0": "Apica cha dhammā byāpādassa pahānāya saṁvattanti – mettānimittassa uggaho, mettābhāvanā,",
  "atk-s0504a4:159_1": "kammassakatāpaccavekkhaṇā, paṭisaṅkhānabahulatā, kalyāṇamittatā, sappāyakathāti.",
  "atk-s0504a4:159_2": "Odhisakānodhisakadisāpharaṇānañhi aññataravasena mettaṁ uggaṇhantassapi byāpādo pahīyati,",
  "atk-s0504a4:159_3": "odhiso anodhiso disāpharaṇavasena mettaṁ bhāventassapi byāpādo pahīyati, “tvaṁ etassa",
  "atk-s0504a4:159_4": "kuddho kiṁ karissasi, kimassa sīlādīni vināsetuṁ sakkhissasi nanu tvaṁ attano kammena",
  "atk-s0504a4:159_5": "āgantvā attano kammeneva gamissasi, parassa kujjhanaṁ nāma vītaccikaṅgāratattaayasalākagūthādīni",
  "atk-s0504a4:159_6": "gahetvā paraṁ paharitukāmatā viya hoti. Esopi tava kuddho kiṁ karissati, kiṁ te sīlādīni",
  "atk-s0504a4:159_7": "vināsetuṁ sakkhissati esa attano kammena āgantvā attano kammeneva gamissati, appaṭicchitapaheṇakaṁ",
  "atk-s0504a4:159_8": "viya, paṭivātaṁ khittarajomuṭṭhi viya ca etasseva esa kodho matthake patissatī”ti",
  "atk-s0504a4:159_9": "evaṁ attano ca parassa cāti ubhayesaṁ kammassakataṁ paccavekkhatopi, paccavekkhitvā",
  "atk-s0504a4:159_10": "paṭisaṅkhāne ṭhitassapi, assaguttattherasadise mettābhāvanārate kalyāṇamitte sevantassāpi",
  "atk-s0504a4:159_11": "byāpādo pahīyati, ṭhānanisajjādīsu mettānissitasappāyakathāyapi pahīyati. Tena vuttaṁ",
  "atk-s0504a4:159_12": "“cha dhammā byāpādassa pahānāya saṁvattantī”ti.",
  "atk-s0504a4:160_0": "Aratiādīsu ayonisomanasikārena thinamiddhassa uppādo hoti. Arati nāma ukkaṇṭhitatā,",
  "atk-s0504a4:160_1": "tandī nāma kāyālasiyaṁ, vijambhitā nāma kāyavinamanā, bhattasammado nāma bhattamucchā",
  "atk-s0504a4:160_2": "bhattapariḷāho, cetaso līnattaṁ nāma cittassa līnākāro. Imesu aratiādīsu ayonisomanasikāraṁ",
  "atk-s0504a4:160_3": "bahulaṁ pavattayato thinamiddhaṁ uppajjati. Tenāha bhagavā –",
  "atk-s0504a4:161_0": "“Atthi, bhikkhave, arati tandī vijambhitā bhattasammado cetaso līnattaṁ. Tattha ayonisomanasikārabahulīkāro",
  "atk-s0504a4:161_1": "– ayamāhāro anuppannassa vā thinamiddhassa uppādāya, uppannassa vā thinamiddhassa",
  "atk-s0504a4:161_2": "bhiyyobhāvāya vepullāyā”ti.",
  "atk-s0504a4:162_0": "Ārambhadhātuādīsu pana yonisomanasikārena thinamiddhassa pahānaṁ hoti. Ārambhadhātu",
  "atk-s0504a4:162_1": "nāma paṭhamārambhavīriyaṁ, nikkamadhātu nāma kosajjato nikkhantatāya tato balavataraṁ,",
  "atk-s0504a4:162_2": "parakkamadhātu nāma paraṁ paraṁ ṭhānaṁ akkamanato tatopi balavataraṁ. Imasmiṁ tippabhede",
  "atk-s0504a4:162_3": "vīriye yonisomanasikāraṁ bahulaṁ pavattayato thinamiddhaṁ pahīyati. Tenāha –",
  "atk-s0504a4:163_0": "“Atthi, bhikkhave, ārambhadhātu, nikkamadhātu, parakkamadhātu. Tattha yonisomanasikārabahulīkāro",
  "atk-s0504a4:163_1": "– ayamāhāro anuppannassa vā thinamiddhassa anuppādāya, uppannassa vā thinamiddhassa pahānāyā”ti.",
  "atk-s0504a4:164_0": "Apica cha dhammā thinamiddhassa pahānāya saṁvattanti, atibhojane nimittaggāho – iriyāpathasamparivattanatā,",
  "atk-s0504a4:164_1": "ālokasaññāmanasikāro, abbhokāsavāso, kalyāṇamittatā, sappāyakathāti. Āharahatthakabhuttavamitakatatthavaṭṭakaalaṁsāṭakakākamāsakabhojanaṁ",
  "atk-s0504a4:164_2": "bhuñjitvā rattiṭṭhānadivāṭṭhāne nisinnassa hi samaṇadhammaṁ karoto thinamiddhaṁ mahāhatthī",
  "atk-s0504a4:164_3": "viya ottharantaṁ āgacchati, catupañcaālopaokāsaṁ pana ṭhapetvā pānīyaṁ pivitvā yāpanasīlassa",
  "atk-s0504a4:164_4": "bhikkhuno taṁ na hoti. Evaṁ atibhojane nimittaṁ gaṇhantassapi thinamiddhaṁ pahīyati.",
  "atk-s0504a4:164_5": "Yasmiṁ iriyāpathe thinamiddhaṁ okkamati, tato aññaṁ parivattentassapi, rattiṁ candālokaṁ",
  "atk-s0504a4:164_6": "dīpālokaṁ ukkālokaṁ divā sūriyālokaṁ manasikarontassapi, abbhokāse vasantassapi mahākassapattherasadise",
  "atk-s0504a4:164_7": "vigatathinamiddhe kalyāṇamitte sevantassapi thinamiddhaṁ pahīyati, ṭhānanisajjādīsu",
  "atk-s0504a4:164_8": "dhutaṅganissitasappāyakathāyapi pahīyati. Tena vuttaṁ “cha dhammā thinamiddhassa",
  "atk-s0504a4:164_9": "pahānāya saṁvattantī”ti.",
  "atk-s0504a4:165_0": "Cetaso avūpasame ayonisomanasikārena uddhaccakukkuccassa uppādo hoti. Avūpasamo nāma",
  "atk-s0504a4:165_1": "avūpasantākāro, atthato taṁ uddhaccakukkuccameva. Tattha ayonisomanasikāraṁ bahulaṁ",
  "atk-s0504a4:165_2": "pavattayato uddhaccakukkuccaṁ uppajjati. Tenāha –",
  "atk-s0504a4:166_0": "“Atthi, bhikkhave, cetaso avūpasamo. Tattha ayonisomanasikārabahulīkāro – ayamāhāro",
  "atk-s0504a4:166_1": "anuppannassa vā uddhaccakukkuccassa uppādāya, uppannassa vā uddhaccakukkuccassa bhiyyobhāvāya vepullāyā”ti.",
  "atk-s0504a4:167": "Samādhisaṅkhāte pana cetaso vūpasame yonisomanasikārenassa pahānaṁ hoti. Tenāha –",
  "atk-s0504a4:168": "“Atthi, bhikkhave, cetaso vūpasamo. Tattha yonisomanasikārabahulīkāro – ayamāhāro anuppannassa vā uddhaccakukkuccassa anuppādāya, uppannassa vā uddhaccakukkuccassa pahānāyā”ti.",
  "atk-s0504a4:169_0": "Apica cha dhammā uddhaccakukkuccassa pahānāya saṁvattanti – bahussutatā, paripucchakatā,",
  "atk-s0504a4:169_1": "vinaye pakataññutā, vuḍḍhasevitā, kalyāṇamittatā, sappāyakathāti. Bāhusaccenapi hi",
  "atk-s0504a4:169_2": "ekaṁ vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassapi",
  "atk-s0504a4:169_3": "uddhaccakukkuccaṁ pahīyati, kappiyākappiyaparipucchābahulassapi, vinayapaññattiyaṁ",
  "atk-s0504a4:169_4": "ciṇṇavasībhāvatāya pakataññunopi, vuḍḍhe mahallakatthere upasaṅkamantassapi, upālittherasadise",
  "atk-s0504a4:169_5": "vinayadhare kalyāṇamitte sevantassapi uddhaccakukkuccaṁ pahīyati, ṭhānanisajjādīsu",
  "atk-s0504a4:169_6": "kappiyākappiyanissitasappāyakathāyapi pahīyati. Tena vuttaṁ “cha dhammā uddhaccakukkuccassa",
  "atk-s0504a4:169_7": "pahānāya saṁvattantī”ti.",
  "atk-s0504a4:170_0": "Vicikicchāṭṭhāniyesu dhammesu ayonisomanasikārena vicikicchāya uppādo hoti. Vicikicchāṭṭhāniyā",
  "atk-s0504a4:170_1": "dhammā nāma punappunaṁ vicikicchāya kāraṇattā vicikicchāva. Tattha ayonisomanasikāraṁ",
  "atk-s0504a4:170_2": "bahulaṁ pavattayato vicikicchā uppajjati. Tenāha –",
  "atk-s0504a4:171_0": "“Atthi, bhikkhave, vicikicchāṭṭhāniyā dhammā. Tattha ayonisomanasikārabahulīkāro",
  "atk-s0504a4:171_1": "– ayamāhāro anuppannāya vā vicikicchāya uppādāya, uppannāya vā vicikicchāya bhiyyobhāvāya vepullāyā”ti.",
  "atk-s0504a4:172": "Kusalādidhammesu pana yonisomanasikārena vicikicchāya pahānaṁ hoti. Tenāha –",
  "atk-s0504a4:173_0": "“Atthi, bhikkhave, kusalākusalā dhammā, sāvajjānavajjā dhammā, sevitabbāsevitabbā",
  "atk-s0504a4:173_1": "dhammā, hīnapaṇītā dhammā, kaṇhasukkasappaṭibhāgā dhammā. Tattha yonisomanasikārabahulīkāro",
  "atk-s0504a4:173_2": "ayamāhāro anuppannāya vā vicikicchāya anuppādāya, uppannāya vā vicikicchāya pahānāyā”ti.",
  "atk-s0504a4:174_0": "Apica cha dhammā vicikicchāya pahānāya saṁvattanti bahussutatā, paripucchakatā, vinaye",
  "atk-s0504a4:174_1": "pakataññutā, adhimokkhabahulatā, kalyāṇamittatā, sappāyakathāti. Bāhusaccavasenapi",
  "atk-s0504a4:174_2": "hi ekaṁ vā…pe… pañca vā nikāye pāḷivasena ca atthavasena ca uggaṇhantassapi vicikicchā",
  "atk-s0504a4:174_3": "pahīyati, tīṇi ratanāni ārabbha kusalādibhedesu dhammesu paripucchābahulassapi, vinaye",
  "atk-s0504a4:174_4": "ciṇṇavasībhāvassapi, tīsu ratanesu okappanīya, saddhāsaṅkhāta, adhimokkhabahulassapi,",
  "atk-s0504a4:174_5": "saddhādhimutte vakkalittherasadise kalyāṇamitte sevantassapi vicikicchā pahīyati,",
  "atk-s0504a4:174_6": "ṭhānanisajjādīsu tiṇṇaṁ ratanānaṁ guṇanissitasappāyakathāyapi pahīyati. Tena vuttaṁ",
  "atk-s0504a4:174_7": "“cha dhammā vicikicchāya pahānāya saṁvattantī”ti.",
  "atk-s0504a4:175_0": "Ettha ca yathāvuttehi tehi tehi dhammehi vikkhambhanavasena pahīnānaṁ imesaṁ nīvaraṇānaṁ",
  "atk-s0504a4:175_1": "kāmacchandanīvaraṇassa tāva arahattamaggena accantappahānaṁ hoti, tathā thinamiddhanīvaraṇassa",
  "atk-s0504a4:175_2": "uddhaccanīvaraṇassa ca. Byāpādanīvaraṇassa pana kukkuccanīvaraṇassa ca anāgāmimaggena,",
  "atk-s0504a4:175_3": "vicikicchānīvaraṇassa sotāpattimaggena accantappahānaṁ hoti. Tasmā tesaṁ tathā pahānāya",
  "atk-s0504a4:175_4": "upakāradhamme dassetuṁ “āraddhaṁ hoti vīriya”ntiādi āraddhaṁ. Idameva vā yathāvuttaṁ",
  "atk-s0504a4:175_5": "abhijjhādīnaṁ nīvaraṇānaṁ pahānaṁ, yasmā hīnavīriyatāya kusītena, anupaṭṭhitassatitāya",
  "atk-s0504a4:175_6": "muṭṭhassatinā, apaṭippassaddhadarathatāya sāraddhakāyena, asamāhitatāya vikkhittacittena",
  "atk-s0504a4:175_7": "na kadācipi te sakkā nibbattetuṁ, pageva itaraṁ, tasmā yathā paṭipannassa so abhijjhādīnaṁ",
  "atk-s0504a4:175_8": "vigamo pahānaṁ sambhavati, taṁ dassetuṁ “āraddhaṁ hoti vīriya”ntiādi āraddhaṁ. Tassattho",
  "atk-s0504a4:175_9": "– tesaṁ nīvaraṇānaṁ pahānāya sabbesampi vā saṁkilesadhammānaṁ samucchindanatthāya",
  "atk-s0504a4:175_10": "vīriyaṁ āraddhaṁ hoti, paggahitaṁ asithilappavattanti vuttaṁ hoti. Āraddhattā eva",
  "atk-s0504a4:175_11": "ca antarā saṅkocassa anāpajjanato asallīnaṁ.",
  "atk-s0504a4:176_0": "Upaṭṭhitā sati asammuṭṭhāti na kevalañca vīriyameva, satipi ārammaṇābhimukhabhāvena",
  "atk-s0504a4:176_1": "upaṭṭhitā hoti, tathā upaṭṭhitattā eva ca cirakatacirabhāsitānaṁ saraṇasamatthatāya",
  "atk-s0504a4:176_2": "asammuṭṭhā. Passaddhoti kāyacittadarathappassambhanena kāyopissa passaddho hoti.",
  "atk-s0504a4:176_3": "Tattha yasmā nāmakāye passaddhe rūpakāyopissa passaddho eva hoti, tasmā “nāmakāyo",
  "atk-s0504a4:176_4": "rūpakāyo”ti avisesetvā “passaddho kāyo”ti vuttaṁ. Asāraddhoti so ca passaddhattā",
  "atk-s0504a4:176_5": "eva asāraddho, vigatadarathoti vuttaṁ hoti. Samāhitaṁ cittaṁ ekagganti cittampissa",
  "atk-s0504a4:176_6": "sammā āhitaṁ suṭṭhu ṭhapitaṁ appitaṁ viya hoti, samāhitattā eva ca ekaggaṁ acalaṁ",
  "atk-s0504a4:176_7": "nipphandanaṁ niriñjananti.",
  "atk-s0504a4:177": "Ettāvatā jhānamaggānaṁ pubbabhāgapaṭipadā kathitā. Tenevāha –",
  "atk-s0504a4:178": "“Carampi, bhikkhave, bhikkhu evaṁbhūto ātāpī ottāpī satataṁ samitaṁ āraddhavīriyo pahitattoti vuccatī”ti.",
  "atk-s0504a4:179": "Tassattho heṭṭhā vutto eva.",
  "atk-s0504a4:180_0": "Gāthāsu yataṁ careti yatamāno careyya, caṅkamanādivasena gamanaṁ kappentopi “anuppannānaṁ",
  "atk-s0504a4:180_1": "pāpakānaṁ akusalānaṁ dhammānaṁ anuppādāya chandaṁ janeti vāyamatī”tiādinā nayena",
  "atk-s0504a4:180_2": "vuttasammappadhānavīriyavasena yatanto ghaṭento vāyamanto yathā akusalā dhammā pahīyanti,",
  "atk-s0504a4:180_3": "kusalā dhammā bhāvanāpāripūriṁ gacchanti, evaṁ gamanaṁ kappeyyāti attho. Esa nayo",
  "atk-s0504a4:180_4": "sesesupi. Keci pana “yata”nti etassa saṁyatoti atthaṁ vadanti. Tiṭṭheti tiṭṭheyya",
  "atk-s0504a4:180_5": "ṭhānaṁ kappeyya. Accheti nisīdeyya. Sayeti nipajjeyya. Yatamenaṁ pasārayeti etaṁ",
  "atk-s0504a4:180_6": "pasāretabbaṁ hatthapādādiṁ yataṁ yatamāno yathāvuttavīriyasamaṅgīyeva hutvā pasāreyya,",
  "atk-s0504a4:180_7": "sabbattha pamādaṁ vijaheyyāti adhippāyo.",
  "atk-s0504a4:181_0": "Idāni yathā paṭipajjanto yataṁ yatamāno nāma hoti, taṁ paṭipadaṁ dassetuṁ “uddha”ntiādi",
  "atk-s0504a4:181_1": "vuttaṁ. Tattha uddhanti upari. Tiriyanti tiriyato, puratthimadisādivasena samantato",
  "atk-s0504a4:181_2": "disābhāgesūti attho. Apācīnanti heṭṭhā. Yāvatā jagato gatīti yattakā sattasaṅkhārabhedassa",
  "atk-s0504a4:181_3": "lokassa pavatti, tattha sabbatthāti attho. Ettāvatā anavasesato sammasanañāṇassa",
  "atk-s0504a4:181_4": "visayaṁ saṅgahetvā dasseti. Samavekkhitāti sammā hetunā ñāyena avekkhitā, aniccādivasena",
  "atk-s0504a4:181_5": "vipassakoti vuttaṁ hoti. Dhammānanti sattasuññānaṁ. Khandhānanti rūpādīnaṁ pañcannaṁ",
  "atk-s0504a4:181_6": "khandhānaṁ. Udayabbayanti udayañca vayañca. Idaṁ vuttaṁ hoti – upari tiriyaṁ adhoti",
  "atk-s0504a4:181_7": "tisaṅgahe sabbasmiṁ loke atītādibhedabhinnānaṁ pañcupādānakkhandhasaṅkhātānaṁ sabbesaṁ",
  "atk-s0504a4:181_8": "rūpārūpadhammānaṁ aniccatādisammasanādhigatena udayabbayañāṇena pañcavīsatiyā ākārehi",
  "atk-s0504a4:181_9": "udayaṁ, pañcavīsatiyā ākārehi vayañca samavekkhitā samanupassitā bhaveyyāti.",
  "atk-s0504a4:182_0": "Cetosamathasāmīcinti cittasaṁkilesānaṁ accantavūpasamanato cetosamathasaṅkhātassa",
  "atk-s0504a4:182_1": "ariyamaggassa anucchavikapaṭipadaṁ ñāṇadassanavisuddhiṁ. Sikkhamānanti paṭipajjamānaṁ",
  "atk-s0504a4:182_2": "bhāventaṁ ñāṇaparamparaṁ nibbattentaṁ. Sadāti sabbakālaṁ, rattiñceva divā ca. Satanti",
  "atk-s0504a4:182_3": "catusampajaññena samannāgatāya satiyā satokāriṁ. Satataṁ pahitattoti sabbakālaṁ pahitatto",
  "atk-s0504a4:182_4": "nibbānaṁ paṭipesitattoti tathāvidhaṁ bhikkhuṁ buddhādayo ariyā āhu ācikkhanti kathenti.",
  "atk-s0504a4:182_5": "Sesaṁ vuttanayameva.",
  "atk-s0504a4:183": "Dvādasamasuttavaṇṇanā niṭṭhitā.",
  "atk-s0504a4:184": "13. Lokasuttavaṇṇanā",
  "atk-s0504a4:185_0": "112. Terasame lokoti lujjanapalujjanaṭṭhena loko, atthato purimaṁ ariyasaccadvayaṁ",
  "atk-s0504a4:185_1": "idha pana dukkhaṁ ariyasaccaṁ veditabbaṁ. Svāyaṁ sattaloko, saṅkhāraloko, okāsalokoti",
  "atk-s0504a4:185_2": "vibhāgato sarūpato ca heṭṭhā vuttoyeva. Apica khandhalokādivasena ca anekavidho loko. Yathāha –",
  "atk-s0504a4:186_0": "“Lokoti khandhaloko, dhātuloko, āyatanaloko, vipattibhavaloko, vipattisambhavaloko,",
  "atk-s0504a4:186_1": "sampattibhavaloko, sampattisambhavaloko, eko loko sabbe sattā ahāraṭṭhitikā, dve",
  "atk-s0504a4:186_2": "lokā nāmañca rūpañca, tayo lokā tisso vedanā, cattāro lokā cattāro āhārā, pañca lokā",
  "atk-s0504a4:186_3": "pañcupādānakkhandhā, cha lokā cha ajjhattikāni āyatanāni, satta lokā satta viññāṇaṭṭhitiyo,",
  "atk-s0504a4:186_4": "aṭṭha lokā aṭṭha lokadhammā, nava lokā nava sattāvāsā, dasa lokā dasāyatanāni, dvādasa",
  "atk-s0504a4:186_5": "lokā dvādasāyatanāni, aṭṭhārasa lokā aṭṭhārasa dhātuyo”ti.",
  "atk-s0504a4:187_0": "Evamanekadhā vibhattopi loko pañcasu upādānakkhandhesu eva saṅgahaṁ samosaraṇaṁ gacchati,",
  "atk-s0504a4:187_1": "upādānakkhandhā ca dukkhaṁ ariyasaccaṁ jātipi dukkhā …pe… saṁkhittena pañcupādānakkhandhāpi",
  "atk-s0504a4:187_2": "dukkhāti. Tena vuttaṁ “atthato purimaṁ ariyasaccadvayaṁ, idha pana dukkhaṁ ariyasaccaṁ",
  "atk-s0504a4:187_3": "veditabba”nti. Nanu ca lujjanapalujjanaṭṭho avisesena pañcasu khandhesu sambhavatīti?",
  "atk-s0504a4:187_4": "Saccaṁ sambhavati. Yaṁ pana na lujjatīti gahitaṁ, taṁ tathā na hoti, ekaṁseneva lujjati",
  "atk-s0504a4:187_5": "palujjatīti so lokoti upādānakkhandhesveva lokasaddo nirūḷhoti veditabbo. Tasmā lokoti",
  "atk-s0504a4:187_6": "dukkhaṁ ariyasaccaṁ eva.",
  "atk-s0504a4:188_0": "Yadipi tathāgata-saddassa heṭṭhā tathāgatasutte nānānayehi vitthārato attho vibhatto,",
  "atk-s0504a4:188_1": "tathāpi pāḷiyā atthasaṁvaṇṇanāmukhena ayamatthavibhāvanā – abhisambuddhoti “abhiññeyyato",
  "atk-s0504a4:188_2": "pariññeyyato”ti pubbe vuttavibhāgena vā avisesato tāva āsayānusayacariyādhimuttiādibhedato",
  "atk-s0504a4:188_3": "kusalākusalādivibhāgato vaṭṭappamāṇasaṇṭhānādibhedato, visesato vā pana “ayaṁ sassatāsayo,",
  "atk-s0504a4:188_4": "ayaṁ ucchedāsayo”tiādinā “kakkhaḷalakkhaṇā pathavīdhātu, paggharaṇalakkhaṇā āpodhātū”tiādinā",
  "atk-s0504a4:188_5": "ca abhivisiṭṭhena sayambhuñāṇena sammā aviparītaṁ yo yo attho yathā yathā bujjhitabbo,",
  "atk-s0504a4:188_6": "tathā tathā buddho ñāto attapaccakkho katoti abhisambuddho.",
  "atk-s0504a4:189_0": "Lokasmāti yathāvuttalokato. Visaṁyuttoti visaṁsaṭṭho, tappaṭibaddhānaṁ sabbesaṁ saṁyojanānaṁ",
  "atk-s0504a4:189_1": "sammadeva samucchinnattā tato vippamuttoti attho. Lokasamudayoti suttantanayena taṇhā,",
  "atk-s0504a4:189_2": "abhidhammanayena pana abhisaṅkhārehi saddhiṁ diyaḍḍhakilesasahassaṁ. Pahīnoti bodhimaṇḍe",
  "atk-s0504a4:189_3": "arahattamaggañāṇena samucchedappahānavasena savāsanaṁ pahīno. Lokanirodhoti nibbānaṁ.",
  "atk-s0504a4:189_4": "Sacchikatoti attapaccakkho kato. Lokanirodhagāminī paṭipadāti sīlādikkhandhattayasaṅgaho",
  "atk-s0504a4:189_5": "ariyo aṭṭhaṅgiko maggo. So hi lokanirodhaṁ nibbānaṁ gacchati adhigacchati, tadatthaṁ",
  "atk-s0504a4:189_6": "ariyehi paṭipajjīyati cāti lokanirodhagāminī paṭipadāti vuccati.",
  "atk-s0504a4:190": "Ettāvatā tathāni abhisambuddho yāthāvato gatoti tathāgatoti ayamattho dassito hoti. Cattāri hi ariyasaccāni tathāni nāma. Yathāha –",
  "atk-s0504a4:191": "“Cattārimāni, bhikkhave, tathāni avitathāni anaññathāni. Katamāni cattāri? Idaṁ dukkhanti, bhikkhave, tathametaṁ avitathametaṁ, anaññathameta”nti vitthāro.",
  "atk-s0504a4:192_0": "Apica tathāya gatoti tathāgato, tathaṁ gatoti tathāgato, gatoti ca avagato atīto",
  "atk-s0504a4:192_1": "patto paṭipannoti attho. Idaṁ vuttaṁ hoti – yasmā bhagavā sakalalokaṁ tīraṇapariññāya",
  "atk-s0504a4:192_2": "tathāya aviparītāya gato avagato, tasmā loko tathāgatena abhisambuddhoti tathāgato.",
  "atk-s0504a4:192_3": "Lokasamudayaṁ pahānapariññāya tathāya gato atītoti tathāgato. Lokanirodhaṁ sacchikiriyāya",
  "atk-s0504a4:192_4": "tathāya gato pattoti tathāgato. Lokanirodhagāminiṁ paṭipadaṁ tathaṁ aviparītaṁ gato",
  "atk-s0504a4:192_5": "paṭipannoti tathāgatoti. Evaṁ imissā pāḷiyā bhagavato tathāgatabhāvadīpanavasena attho veditabbo.",
  "atk-s0504a4:193_0": "Iti bhagavā catusaccābhisambodhanavasena attano tathāgatabhāvaṁ pakāsetvā idāni tattha",
  "atk-s0504a4:193_1": "diṭṭhādiabhisambodhivasenapi taṁ dassetuṁ “yaṁ, bhikkhave”tiādimāha. Aṅguttaraṭṭhakathāyaṁ",
  "atk-s0504a4:193_2": "pana “catūhi saccehi attano buddhabhāvaṁ kathetvā”tiādi vuttaṁ. Taṁ tathāgatasadda-buddhasaddānaṁ",
  "atk-s0504a4:193_3": "atthato ninnānākaraṇataṁ dassetuṁ vuttaṁ. Tathā ceva hi pāḷi pavattāti. Tattha diṭṭhanti",
  "atk-s0504a4:193_4": "rūpāyatanaṁ. Sutanti saddāyatanaṁ. Mutanti patvā gahetabbato gandhāyatanaṁ, rasāyatanaṁ,",
  "atk-s0504a4:193_5": "phoṭṭhabbāyatanañca. Viññātanti sukhadukkhādidhammārammaṇaṁ. Pattanti pariyesitvā",
  "atk-s0504a4:193_6": "vā apariyesitvā vā pattaṁ. Pariyesitanti pattaṁ vā appattaṁ vā pariyesitaṁ. Anuvicaritaṁ",
  "atk-s0504a4:193_7": "manasāti cittena anusañcaritaṁ. Kassa pana anuvicaritaṁ manasāti? Sadevakassa…pe…",
  "atk-s0504a4:193_8": "sadevamanussāyāti sambandhanīyaṁ. Tattha saha devehīti sadevako, tassa sadevakassa.",
  "atk-s0504a4:193_9": "Sesapadesupi eseva nayo.",
  "atk-s0504a4:194_0": "Sadevakavacanena cettha pañcakāmāvacaradevaggahaṇaṁ veditabbaṁ, samārakavacanena",
  "atk-s0504a4:194_1": "chaṭṭhakāmāvacaradevaggahaṇaṁ, sabrahmakavacanena brahmakāyikādibrahmaggahaṇaṁ, sassamaṇabrāhmaṇivacanena",
  "atk-s0504a4:194_2": "sāsanassa paccatthikasamaṇabrāhmaṇaggahaṇañceva samitapāpabāhitapāpasamaṇabrāhmaṇaggahaṇañca,",
  "atk-s0504a4:194_3": "pajāvacanena sattalokaggahaṇaṁ, sadevamanussavacanena sammutidevaavasesamanussaggahaṇaṁ.",
  "atk-s0504a4:194_4": "Evamettha tīhi padehi devamārabrahmehi saddhiṁ sattaloko, dvīhi pajāvasena sattaloko gahitoti veditabbo.",
  "atk-s0504a4:195_0": "Aparo nayo – sadevakaggahaṇena arūpāvacaradevaloko gahito, samārakavacanena chakāmāvacaradevaloko,",
  "atk-s0504a4:195_1": "sabrahmakavacanena rūpībrahmaloko, sassamaṇabrāhmaṇādivacanena sammutidevehi saha",
  "atk-s0504a4:195_2": "avasesasattaloko gahito. Apicettha sadevakavacanena ukkaṭṭhaparicchedato sabbalokavisayassa",
  "atk-s0504a4:195_3": "bhagavato abhisambuddhabhāve pakāsite yesamevaṁ siyā “māro nāma mahānubhāvo chakāmāvacarissaro",
  "atk-s0504a4:195_4": "vasavattī, brahmā pana tatopi mahānubhāvataro dasahi aṅgulīhi dasasu cakkavāḷasahassesu",
  "atk-s0504a4:195_5": "ālokaṁ pharati, uttamajjhānasamāpattisukhaṁ paṭisaṁvedeti. Puthū ca samaṇabrāhmaṇā",
  "atk-s0504a4:195_6": "iddhimanto dibbacakkhukā paracittaviduno mahānubhāvā saṁvijjanti. Ayañca sattakāyo",
  "atk-s0504a4:195_7": "ananto aparimāṇo, kimetesaṁ sabbesaṁyeva visayo anavasesato bhagavatā abhisambuddho”ti?",
  "atk-s0504a4:195_8": "Tesaṁ vimatiṁ vidhamento bhagavā “sadevakassa lokassā”tiādimāha.",
  "atk-s0504a4:196_0": "Porāṇā panāhu – “sadevakassā”ti devatāhi saddhiṁ avasesalokaṁ pariyādiyati, “samārakassā”ti",
  "atk-s0504a4:196_1": "mārena saddhiṁ avasesalokaṁ, “sabrahmakassā”ti brahmehi saddhiṁ avasesalokaṁ. Evaṁ",
  "atk-s0504a4:196_2": "sabbepi tibhavūpage satte tīsu padesu pakkhipitvā puna dvīhi padehi pariyādiyanto",
  "atk-s0504a4:196_3": "“sassamaṇabrāhmaṇiyā pajāya sadevamanussāyā”ti āha. Evaṁ pañcahipi padehi khandhattayaparicchinne",
  "atk-s0504a4:196_4": "sabbasatte pariyādiyati.",
  "atk-s0504a4:197_0": "Yasmā taṁ tathāgatena abhisambuddhanti iminā idaṁ dasseti – yaṁ aparimāṇāsu lokadhātūsu",
  "atk-s0504a4:197_1": "imassa sadevakassa lokassa “nīlaṁ pītaka”ntiādi rūpārammaṇaṁ cakkhudvāre āpāthaṁ",
  "atk-s0504a4:197_2": "āgacchati, taṁ sabbaṁ “ayaṁ satto imasmiṁ khaṇe imaṁ nāma rūpārammaṇaṁ disvā sumano",
  "atk-s0504a4:197_3": "vā dummano vā majjhatto vā jāto”ti tathāgatassa evaṁ abhisambuddhaṁ. Tathā yaṁ aparimāṇāsu",
  "atk-s0504a4:197_4": "lokadhātūsu imassa sadevakassa lokassa “bherisaddo mudiṅgasaddo”tiādi saddārammaṇaṁ",
  "atk-s0504a4:197_5": "sotadvāre āpāthaṁ āgacchati, “mūlagandho tacagandho”tiādi gandhārammaṇaṁ ghānadvāre",
  "atk-s0504a4:197_6": "āpāthamāgacchati, “mūlaraso khandharaso”tiādi rasārammaṇaṁ jivhādvāre āpāthamāgacchati,",
  "atk-s0504a4:197_7": "“kakkhaḷaṁ muduka”ntiādi pathavīdhātutejodhātuvāyodhātubhedaṁ phoṭṭhabbārammaṇaṁ",
  "atk-s0504a4:197_8": "kāyadvāre āpāthamāgacchati, “ayaṁ satto imasmiṁ khaṇe imaṁ nāma phoṭṭhabbaṁ phusitvā",
  "atk-s0504a4:197_9": "sumano vā dummano vā majjhatto vā jāto”ti sabbaṁ taṁ tathāgatassa evaṁ abhisambuddhaṁ.",
  "atk-s0504a4:198_0": "Tathā yaṁ aparimāṇāsu lokadhātūsu imassa sadevakassa lokassa sukhādibhedaṁ dhammārammaṇaṁ",
  "atk-s0504a4:198_1": "manodvāre āpāthamāgacchati, “ayaṁ satto imasmiṁ khaṇe imaṁ nāma dhammārammaṇaṁ jānitvā",
  "atk-s0504a4:198_2": "sumano vā dummano vā majjhatto vā jāto”ti sabbaṁ taṁ tathāgatassa evaṁ abhisambuddhaṁ.",
  "atk-s0504a4:198_3": "Evaṁ yaṁ imassa sadevakassa lokassa diṭṭhaṁ sutaṁ mutaṁ viññātaṁ, taṁ tathāgatena",
  "atk-s0504a4:198_4": "adiṭṭhaṁ vā asutaṁ vā amutaṁ vā aviññātaṁ vā natthi. Imassa pana mahājanassa pariyesitvā",
  "atk-s0504a4:198_5": "appattampi atthi, apariyesitvā appattampi atthi, pariyesitvā pattampi atthi, apariyesitvā",
  "atk-s0504a4:198_6": "pattampi atthi. Sabbampi tathāgatassa appattaṁ nāma natthi ñāṇena asacchikataṁ. Tato",
  "atk-s0504a4:198_7": "eva yaṁ aparimāṇāsu lokadhātūsu aparimāṇānaṁ sattānaṁ cakkhudvāre āpāthamāgacchantaṁ",
  "atk-s0504a4:198_8": "rūpārammaṇaṁ nāma atthi, taṁ bhagavā sabbaṁ sabbākārena jānāti passati. Evaṁ jānatā",
  "atk-s0504a4:198_9": "passatā cānena taṁ iṭṭhāniṭṭhādivasena vā diṭṭhasutamutaviññātesu labbhamānapadavasena",
  "atk-s0504a4:198_10": "vā “katamaṁ taṁ rūpaṁ rūpāyatanaṁ? Yaṁ rūpaṁ catunnaṁ mahābhūtānaṁ upādāya vaṇṇanibhā",
  "atk-s0504a4:198_11": "sanidassanaṁ sappaṭighaṁ nīlaṁ pītaka”ntiādinā nayena anekehi nāmehi terasahi vārehi",
  "atk-s0504a4:198_12": "dvepaññāsāya nayehi vibhajjamānaṁ tatheva hoti, vitathaṁ natthi. Esa nayo sotadvārādīsupi",
  "atk-s0504a4:198_13": "āpāthamāgacchantesu saddādīsu.",
  "atk-s0504a4:199_0": "Tasmā tathāgatoti vuccatīti yaṁ yathā lokena gataṁ, tassa tatheva gatattā tathāgatoti",
  "atk-s0504a4:199_1": "vuccati. Pāḷiyaṁ pana “abhisambuddha”nti vuttaṁ, taṁ tathāgatasaddena samānatthaṁ.",
  "atk-s0504a4:199_2": "Iminā tathādassibhāvato tathāgatoti ayamattho dassito hoti. Vuttañhetaṁ dhammasenāpatinā –",
  "atk-s0504a4:200": "“Na tassa addiṭṭhamidhatthi kiñci,",
  "atk-s0504a4:201": "Atho aviññātamajānitabbaṁ;",
  "atk-s0504a4:202": "Sabbaṁ abhiññāsi yadatthi neyyaṁ,",
  "atk-s0504a4:203": "Tathāgato tena samantacakkhū”ti. ;",
  "atk-s0504a4:204": "Suttantepi vuttaṁ bhagavatā –",
  "atk-s0504a4:205_0": "“Yaṁ, bhikkhave, sadevakassa lokassa…pe… sadevamanussāya pajāya diṭṭhaṁ sutaṁ mutaṁ",
  "atk-s0504a4:205_1": "viññātaṁ pattaṁ pariyesitaṁ anuvicaritaṁ manasā, tamahaṁ jānāmi, tamahaṁ abbhaññāsiṁ,",
  "atk-s0504a4:205_2": "taṁ tathāgatassa viditaṁ, taṁ tathāgato na upaṭṭhāsī”ti.",
  "atk-s0504a4:206_0": "Yañca, bhikkhave, rattiṁ tathāgato anuttaraṁ sammāsambodhiṁ abhisambujjhatīti yassañca",
  "atk-s0504a4:206_1": "visākhapuṇṇamarattiyaṁ tathā āgatādiatthena tathāgato bhagavā bodhimaṇḍe aparājitapallaṅke",
  "atk-s0504a4:206_2": "nisinno tiṇṇaṁ mārānaṁ matthakaṁ madditvā uttaritarābhāvato anuttaraṁ sammāsambodhiṁ",
  "atk-s0504a4:206_3": "āsavakkhayañāṇena saddhiṁ sabbaññutaññāṇaṁ adhigacchati. Yañca rattiṁ anupādisesāya",
  "atk-s0504a4:206_4": "nibbānadhātuyā parinibbāyatīti yassañca visākhapuṇṇamarattiyaṁyeva kusinārāyaṁ upavattane",
  "atk-s0504a4:206_5": "mallānaṁ sālavane yamakasālānamantare anupādisesāya nibbānadhātuyā parinibbāyati.",
  "atk-s0504a4:206_6": "Yaṁ etasmiṁ antareti imāsaṁ dvinnaṁ saupādisesaanupādisesanibbānadhātūnaṁ vemajjhe",
  "atk-s0504a4:206_7": "pañcacattālīsavassaparimāṇe kāle paṭhamabodhiyampi, majjhimabodhiyampi, pacchimabodhiyampi",
  "atk-s0504a4:206_8": "yaṁ suttageyyādippabhedaṁ dhammaṁ bhāsati niddisanavasena, lapati uddhisanavasena,",
  "atk-s0504a4:206_9": "niddisati paṭiniddisanavasena. Sabbaṁ taṁ tatheva hotīti taṁ etthantare desitaṁ sabbaṁ",
  "atk-s0504a4:206_10": "suttageyyādinavaṅgaṁ buddhavacanaṁ atthato byañjanato ca anupavajjaṁ anūnaṁ anadhikaṁ",
  "atk-s0504a4:206_11": "sabbākāraparipuṇṇaṁ rāgamadanimmadanaṁ…pe… mohamadanimmadanaṁ, natthi tattha vālaggamattampi",
  "atk-s0504a4:206_12": "avakkhalitaṁ, ekamuddikāya lañchitaṁ viya ekanāḷiyā mitaṁ viya ekatulāya tulitaṁ",
  "atk-s0504a4:206_13": "viya ca taṁ tatheva hoti yassatthāya bhāsitaṁ, ekanteneva tassa sādhanato, no aññathā.",
  "atk-s0504a4:206_14": "Tasmā tathaṁ, avitathaṁ, anaññathaṁ. Etena tathāvāditāya tathāgatoti dasseti. Gadaattho",
  "atk-s0504a4:206_15": "ayaṁ gatasaddo dakārassa takāraṁ katvā, tasmā tathaṁ gadatīti tathāgatoti attho.",
  "atk-s0504a4:206_16": "Atha vā āgadanaṁ āgado, vacananti attho. Tatho aviparīto āgado yassāti dakārassa",
  "atk-s0504a4:206_17": "takāraṁ katvā tathāgatoti evamettha padasiddhi veditabbā.",
  "atk-s0504a4:207_0": "Yathāvādī tathākārīti ye dhamme bhagavā “ime dhammā akusalā sāvajjā viññugarahitā",
  "atk-s0504a4:207_1": "samattā samādinnā ahitāya dukkhāya saṁvattantī”ti paresaṁ dhammaṁ desento vadati,",
  "atk-s0504a4:207_2": "te dhamme ekanteneva sayaṁ pahāsi. Ye pana dhamme bhagavā “ime dhammā kusalā anavajjā",
  "atk-s0504a4:207_3": "viññuppasatthā samattā samādinnā hitāya sukhāya saṁvattantī”ti vadati, te dhamme",
  "atk-s0504a4:207_4": "ekanteneva sayaṁ upasampajja vihāsi. Tasmā yathāvādī bhagavā, tathākārīti veditabbo.",
  "atk-s0504a4:207_5": "Yathākārī tathāvādīti sammadeva sīlādiparipūraṇavasena sammā paṭipanno sayaṁ yathākārī",
  "atk-s0504a4:207_6": "bhagavā, tatheva dhammadesanāya paresaṁ tattha patiṭṭhāpanavasena tathāvādī. Bhagavato",
  "atk-s0504a4:207_7": "hi vācāya kāyo anulometi, kāyassapi vācā. Tasmā yathāvādī tathākārī, yathākārī tathāvādī",
  "atk-s0504a4:207_8": "ca hoti. Evaṁbhūtassa cassa yathā vācā, kāyopi tathā gato pavatto. Yathā ca kāyo,",
  "atk-s0504a4:207_9": "vācāpi tathā gatā pavattāti attho.",
  "atk-s0504a4:208_0": "Abhibhū anabhibhūtoti upari bhavaggaṁ heṭṭhā avīcinirayaṁ pariyantaṁ katvā tiriyaṁ",
  "atk-s0504a4:208_1": "aparimāṇāsu lokadhātūsu bhagavā sabbasatte abhibhavati sīlenapi samādhināpi paññāyapi",
  "atk-s0504a4:208_2": "vimuttiyāpi vimuttiñāṇadassanenapi, na tassa tulā vā pamāṇaṁ vā atthi, asamo asamasamo",
  "atk-s0504a4:208_3": "appaṭimo appaṭibhāgo appaṭipuggalo atulo appameyyo anuttaro dhammarājā devānaṁ atidevo",
  "atk-s0504a4:208_4": "sakkānaṁ atisakko brahmānaṁ atibrahmā. Tato eva sayaṁ na kenaci abhibhūtoti anabhibhūto.",
  "atk-s0504a4:208_5": "Aññadatthūti ekaṁsatthe nipāto. Yañhi kiñci neyyaṁ nāma, sabbaṁ taṁ hatthatale āmalakaṁ",
  "atk-s0504a4:208_6": "viya passatīti daso. Aviparītaṁ āsayādiavabodhena hitūpasaṁhārādinā ca satte, bhāvaññathattūpanayavasena",
  "atk-s0504a4:208_7": "saṅkhāre sabbākārena suciṇṇavasitāya samāpattiyo cittañca vase vattetīti vasavattī.",
  "atk-s0504a4:208_8": "Ettāvatā abhibhavanaṭṭhena bhagavā attano tathāgatabhāvaṁ dasseti.",
  "atk-s0504a4:209_0": "Tatrevaṁ padasiddhi veditabbā – agado viya agado. Ko panesa? Desanāvilāso ceva puññussayo",
  "atk-s0504a4:209_1": "ca. Teneva hesa mahānubhāvo bhisakko viya dibbāgadena sappe, sabbe parappavādino",
  "atk-s0504a4:209_2": "sadevakañca lokaṁ abhibhavati. Iti sabbalokābhibhavane tatho aviparīto desanāvilāso",
  "atk-s0504a4:209_3": "ceva puññussayo ca agado assāti dakārassa takāraṁ katvā tathāgatoti veditabbo. Tena",
  "atk-s0504a4:209_4": "vuttaṁ “sadevake, bhikkhave, loke…pe… vasavattī, tasmā tathāgatoti vuccatī”ti.",
  "atk-s0504a4:210_0": "Gāthāsu sabbalokaṁ abhiññāyāti tedhātukalokasannivāsaṁ jānitvā. Sabbaloke yathātathanti",
  "atk-s0504a4:210_1": "tasmiṁ tedhātukalokasannivāse yaṁkiñci neyyaṁ, taṁ sabbaṁ yathātathaṁ aviparītaṁ",
  "atk-s0504a4:210_2": "jānitvā. Sabbalokavisaṁyuttoti catunnaṁ yogānaṁ anavasesappahānena sabbenapi lokena",
  "atk-s0504a4:210_3": "visaṁyutto vippamutto. Anūpayoti sabbasmimpi loke taṇhādiṭṭhiupayehi anūpayo tehi upayehi virahito.",
  "atk-s0504a4:211_0": "Sabbābhibhūti rūpādīni sabbārammaṇāni, sabbaṁ saṅkhāragataṁ, sabbepi māre abhibhavitvā",
  "atk-s0504a4:211_1": "ṭhito. Dhīroti dhitisampanno. Sabbaganthappamocanoti sabbe abhijjhākāyaganthādike",
  "atk-s0504a4:211_2": "mocetvā ṭhito veneyyasantānepi attano desanāvilāsena tesaṁ pamocanato sabbaganthappamocano.",
  "atk-s0504a4:211_3": "Phuṭṭhāssāti phuṭṭhā assa. Karaṇatthe idaṁ sāmivacanaṁ, phuṭṭhā anenāti attho. Paramā",
  "atk-s0504a4:211_4": "santīti nibbānaṁ. Tañhi tena ñāṇaphusanena phuṭṭhaṁ. Tenevāha “nibbānaṁ akutobhaya”nti.",
  "atk-s0504a4:211_5": "Atha vā paramā santīti uttamā santi. Katarā sāti? Nibbānaṁ. Yasmā pana nibbāne kutoci",
  "atk-s0504a4:211_6": "bhayaṁ natthi, tasmā taṁ akutobhayanti vuccati.",
  "atk-s0504a4:212_0": "Anīghoti niddukkho. Sabbakammakkhayaṁ pattoti sabbesaṁ kammānaṁ khayaṁ pariyosānaṁ",
  "atk-s0504a4:212_1": "accantābhāvaṁ patto. Vimutto upadhisaṅkhayeti upadhisaṅkhayasaṅkhāte nibbāne tadārammaṇāya",
  "atk-s0504a4:212_2": "phalavimuttiyā vimutto. Esa soti eso so. Sīho anuttaroti parissayānaṁ sahanaṭṭhena,",
  "atk-s0504a4:212_3": "kilesānaṁ hananaṭṭhena ca, tathāgato anuttaro sīho nāma. Brahmanti seṭṭhaṁ. Cakkanti",
  "atk-s0504a4:212_4": "dhammacakkaṁ. Pavattayīti tiparivaṭṭaṁ dvādasākāraṁ pavattesi.",
  "atk-s0504a4:213_0": "Itīti evaṁ tathāgatassa guṇe jānitvā. Saṅgammāti samāgantvā. Taṁnamassantīti taṁ",
  "atk-s0504a4:213_1": "tathāgataṁ te saraṇaṁ gatā devamanussā namassanti. Mahantehi sīlādiguṇehi samannāgatattā",
  "atk-s0504a4:213_2": "mahantaṁ, catuvesārajjayogena vītasāradaṁ. Idāni yaṁ vadantā te namassanti, taṁ dassetuṁ",
  "atk-s0504a4:213_3": "dantotiādi vuttaṁ. Taṁ uttānatthameva.",
  "atk-s0504a4:214": "Iti imasmiṁ catukkanipāte chaṭṭhe sattame ca sutte vaṭṭaṁ kathitaṁ, paṭhamadutiyatatiyadvādasamaterasamesu vivaṭṭaṁ kathitaṁ, sesesu vaṭṭavivaṭṭaṁ kathitanti veditabbaṁ.",
  "atk-s0504a4:215": "Terasamasuttavaṇṇanā niṭṭhitā.",
  "atk-s0504a4:216": "Iti paramatthadīpaniyā",
  "atk-s0504a4:217": "Khuddakanikāya-aṭṭhakathāya",
  "atk-s0504a4:218": "Itivuttakassa catukkanipātavaṇṇanā niṭṭhitā.",
  "atk-s0504a4:219": "Nigamanakathā",
  "atk-s0504a4:220": "Ettāvatā ca –",
  "atk-s0504a4:221": "Dhammissarena jagato, dhammālokavidhāyinā;",
  "atk-s0504a4:222": "Dhammānaṁ bodhaneyyānaṁ, jānatā desanāvidhiṁ.",
  "atk-s0504a4:223": "Taṁ taṁ nidānamāgamma, sabbalokahitesinā;",
  "atk-s0504a4:224": "Ekakādippabhedena, desitāni mahesinā.",
  "atk-s0504a4:225": "Dasuttarasataṁ dve ca, suttāni itivuttakaṁ;",
  "atk-s0504a4:226": "Itivuttappabhedena, saṅgāyiṁsu mahesayo.",
  "atk-s0504a4:227": "Chaḷabhiññā vasippattā, pabhinnapaṭisambhidā;",
  "atk-s0504a4:228": "Yaṁ taṁ sāsanadhorayhā, dhammasaṅgāhakā pure.",
  "atk-s0504a4:229": "Tassa atthaṁ pakāsetuṁ, porāṇaṭṭhakathānayaṁ;",
  "atk-s0504a4:230": "Nissāya yā samāraddhā, atthasaṁvaṇṇanā mayā.",
  "atk-s0504a4:231": "Sā tattha paramatthānaṁ, suttantesu yathārahaṁ;",
  "atk-s0504a4:232": "Pakāsanā paramattha-dīpanī nāma nāmato.",
  "atk-s0504a4:233": "Sampattā pariniṭṭhānaṁ, anākulavinicchayā;",
  "atk-s0504a4:234": "Aṭṭhattiṁsappamāṇāya, pāḷiyā bhāṇavārato.",
  "atk-s0504a4:235": "Iti taṁ saṅkharontena, yaṁ taṁ adhigataṁ mayā;",
  "atk-s0504a4:236": "Puññaṁ tassānubhāvena, lokanāthassa sāsanaṁ.",
  "atk-s0504a4:237": "Ogāhetvā visuddhāya, sīlādipaṭipattiyā;",
  "atk-s0504a4:238": "Sabbepi pāṇino hontu, vimuttirasabhāgino.",
  "atk-s0504a4:239": "Ciraṁ tiṭṭhatu lokasmiṁ, sammāsambuddhasāsanaṁ;",
  "atk-s0504a4:240": "Tasmiṁ sagāravā niccaṁ, hontu sabbepi pāṇino.",
  "atk-s0504a4:241": "Sammā vassatu kālena, devopi jagatippati;",
  "atk-s0504a4:242": "Saddhammanirato lokaṁ, dhammeneva pasāsatūti.",
  "atk-s0504a4:243": "Iti badaratitthavihāravāsinā ācariyadhammapālena katā",
  "atk-s0504a4:244": "Itivuttakassa aṭṭhakathā niṭṭhitā."
}